#(न्या.सु)व्यासस्तुतिः ..येन प्रादुरभावि भूमिवलये व्यस्तारि गोसन्ततिः
प्राबोधि श्रुतिपङ्कजं करुणया प्राकाशि तत्वं परम्।0ध्वान्तं ध्वंसमनायि साधुनिकरश्चाकारि सन्मार्गगस्
तेन व्यासदिवाकरेण सततं मा त्याजि मे मानसम्॥**0

#(न्या.सु)मध्वस्तुतिः..व्याप्तिर्यस्य निजे निजेन महसा पक्षे सपक्षे स्थिति
र्व्यावृत्तिश्च विपक्षतोऽथ विषये सक्तिर्नवै बाधिते।
नैवास्ति प्रतिपक्षयुक्तिरतुलं शुद्धं प्रमाणं स मे
भूयात् तत्वविनिर्णयाय भगवानानन्दतीर्थो मुनिः॥

#(न्या.सु)भारतीस्तुतिः..भवति यदनुभावादेडमूकोऽपि वाग्मी
जडमतिरपि जन्तुर्जायते प्राज्ञमौलिः। सकलवचनचेतोदेवता भारती सा
मम वचसि निधत्तां सन्निधिं मानसे च॥


#(न्या.सु) पद्मनाभतीर्थस्तुतिः..रमानिवासोचितवासभूमिः सन्न्यायरत्नाविलजन्मभूमिः।0वैराग्यभाग्यो मम पद्मनाभतीर्थामृताब्धिर्भवताद् विभूत्यै॥

#(न्या.सु)अक्षोभ्यतीर्थस्तुतिः..पदवाक्यप्रमाणज्ञान् प्रतिवादिमदच्छिदः।0श्रीमदक्षोभ्यतीर्थाख्यानुपतिष्ठे गुरून् मम॥

#(न्या.सु)नारायणस्तुतिः..नारायणं निखिलपूर्णगुणैकदेहं निर्दोषमाप्यतममप्यखिलैः सुवाक्यैः।
अस्योद्भवादिदमशेषविशेषतोऽपि वन्द्यं सदा प्रियतमं मम सन्नमामि॥१॥

#(न्या.सु)स्तुतिः..प्रयोजनं च स्तुतिपदानां विशेष्यप्रशंसैव। तत्राऽर्थिकपुनरुक्तेः स्तुतित्वमेव समाधानमवधातव्यम्।0
#(न्या.सु) नमनम्..त्रिविधा हि देवता वन्द्या भवति विशिष्टा, अधिकृता, इष्टा चेति। नहि देवतावन्दनं व्यसनितया क्रियते, किन्तु विघ्नविघातादिप्रयोजनापेक्षितया। विशिष्टैव देवता तस्येष्टे। अधिकृता च स्वविषयग्रन्थप्रबोधादिकं सम्पादयति। वन्दनं खलु भक्त्याद्युपेतमेव सफलम्। तच्चेष्टायामेव देवतायामुपपद्यत इति।0
#(न्या.सु) नारायणस्य लक्षणानि..नानिर्धारितस्वरूपस्य प्रणामो युक्तः। नचान्तरेण लक्षणं वस्तुनिर्धारणमित्यतो विभवादनेकानि नारायणस्य लक्षणान्यनेनोच्यन्ते। तत्र निखिलेत्यनेन निखिलगुणत्वम्, पूर्णगुणत्वम्, स्वतो गुणैकदेहत्वं चेति विवक्षाभेदेन त्रीणि लक्षणान्युदितानि। निर्दोषमित्यनेनैकम्। आप्यतममित्यनेन वेदादिमुख्यार्थत्वम्, अखिलवेदाद्यर्थत्वं चेति द्वयम्। अस्येत्यनेनाष्टौ। अशेषेत्यनेन मुख्यवन्द्यत्वमुक्तम्, अशेषाद् विशेषेण वन्द्यमिति। सदेत्यनेन परमप्रेमयोग्यत्वम्। तस्याननुभाविकत्वादसम्भवमाशय सदा ममेत्युक्तम्। अन्येषामपि ज्ञानोत्तरकालमिदमानुभाविकं मम तु सदेति। अपिशब्दो लक्षणसमुच्चये।0
#(न्या.सु) धर्मादिकं  वेदप्रतिपाद्यम्  ..ननु वेदाद्येकदेशेऽन्यथाऽप्युच्यते। न। तत्प्रतीतेरपरामर्शपूर्वकत्वादित्याशयेनाखिलैः इत्युदितम्। तर्हि धर्माद्यसिद्धिः स्यात् , तस्य प्रमाणान्तरागोचरत्वात्। मैवम्। अमुख्यया वृत्त्या धर्मादेरपि वेदादिवेद्यत्वादित्याशयवताऽऽप्यतममित्यभिहितम्।0

#(न्या.सु) नारायणशब्दार्थकथनम्..अथवा, नायं नारायणशब्दो डित्थादिशब्द इव भगवति साङ्केतिकः, घटादिशब्द इव वा रूढिमात्रप्रवृत्तः, किन्तु विशिष्टगुणानप्याचष्ट इति ज्ञापयन् तदर्थमनेन कथयति। एतदपि स्तुत्यर्थमित्यवगन्तव्यम्। तथाहि अरा दोषाः, तद्विरुद्धत्वाद् गुणा नाराः, तदयनत्वान्नारायणः। अराणामयनं न भवतीति वा। उपकारित्वादिना नराणामिमे नारा वेदादयः, प्रतिपाद्यतया तदयनत्वाद् वा। नराणामिदं नारमुद्भवादि, दातृतया तस्यायनत्वाद् वा। नरसमूहो नारम्, वन्द्यतया तदयनत्वाद् वा। नराणामधिपतिर्नारो मुख्यवायुः, परमप्रेमास्पदतया तस्यायनत्वाद् वेति यथाक्रममवगन्तव्यम्।0
#(न्या.सु)वन्दनम् ..मनोवृत्तेस्तत्प्रवणता हि वन्दनम्। जिज्ञासाऽपि तद्विशेष एव।0
#(न्या.सु)शास्त्रप्रभवः..शास्त्रप्रभवमिति। शास्त्रशब्देन प्रकृतत्वाद् ब्रह्ममीमांसाशास्त्रम्, वेदादिकं चोच्यते। प्रभवत्युत्पद्यते प्रथममुपलभ्यते वा यस्मात् स प्रभवः। यथासम्भवं शास्त्रस्य प्रभवः शास्त्रप्रभवः, तम्। यो हि यच्छास्त्रे प्रवर्तते तस्य तत्प्रभवो गुरुरिति प्रसिद्धमेव।0
#(न्या.सु)परविद्याशब्दार्थः ..अयमभिसन्धिः अस्ति तावदस्मिन् ग्रन्थे “द्वे विद्ये वेदितव्ये..., परा चैवापरा च” इत्यादौ परविद्याख्या। तत्र विद्याशब्देनार्थविवक्षा, याथार्थ्यं चास्यावगम्यते। यथार्थज्ञानतत्साधनयोः विद्याशब्दस्य योगरूढिभ्यां प्रवृत्तत्वात्। “सञ्ज्ञायां समजनिषद” इत्यत्र सञ्ज्ञायामित्यनुवृत्तेः। परशब्देन च यथार्थाद् वाक्यान्तरादुत्कर्षः।0
#(न्या.सु)परविद्याविमर्शः..अयमभिसन्धिः अस्ति तावदस्मिन् ग्रन्थे “द्वे विद्ये वेदितव्ये..., परा चैवापरा च” इत्यादौ परविद्याख्या। तत्र विद्याशब्देनार्थविवक्षा, याथार्थ्यं चास्यावगम्यते। यथार्थज्ञानतत्साधनयोः विद्याशब्दस्य योगरूढिभ्यां प्रवृत्तत्वात्। “सञ्ज्ञायां समजनिषद” इत्यत्र सञ्ज्ञायामित्यनुवृत्तेः। परशब्देन च यथार्थाद् वाक्यान्तरादुत्कर्षः। ....  इदमुक्तं भवति “द्वे विद्ये वेदितव्ये..., परा चैवापरा च” इति विद्याद्वयमुद्दिश्य “तत्रापरा” इत्यादिना साङ्गान् वेदानपरविद्यात्वेनोक्त्वा “अथ परा यया तदक्षरमधिगम्यते” इति परविद्या प्रदर्शिता। सा तावद् वेदादिशास्त्रप्रकरणात् परमाक्षराधिगतिकरणत्वलिङ्गाच्च शास्त्रमेव भवितुमर्हति। अन्यथा सकृदुक्तविद्याशब्दस्यानेकार्थत्वकल्पनाप्रसङ्गाच्च। शास्त्रं चाप्रमाणं चेति विप्रतिषिद्धम्। तस्य च परत्वं नामान्यन्न सम्भवतीत्यनुत्तमत्वमेव। तदपि सन्निधानात् प्रमाणत्वेनैव। शब्दान्तरसमभिव्याहारवशेन सामान्यशब्दस्य विशेषार्थस्य कल्पनीयत्वात्। तद्यथा परमधार्मिक इत्यभिहिते परमत्वं धर्मेणेति ज्ञायते। तच्चानुत्तमं शास्त्रमिदमेव विवक्षितम्। निर्णेतव्यार्थानामृगादिपदोपलक्षितानामशेषशास्त्राणामपरविद्यात्वेनोक्तत्वात्। अन्यस्याप्रसङ्गात्, परत्वासम्भवाच्च। सम्भवति त्वस्य परत्वमनुग्राहकत्वात्।  एतेन “उपनिषदः परविद्या” इति व्याख्यानमपि परास्तम्। ऋगादिग्रहणेन तासामपि गृहीतत्वात्। ब्राह्मणपरिव्राजकन्यायश्चागतिका गतिः। “तज्जन्यं ज्ञानं परविद्या” इत्यपि न युक्तम्। अधिगतिकरणत्वानुपपत्तेः। अनेकार्थताकल्पनाप्रसङ्गाच्च। अतोऽनया परविद्याख्ययाऽस्य शास्त्रस्य सर्वोत्तमप्रामाण्यसाधनमुपपन्नमिति। “ऋगाद्या अपरा विद्या यदा विष्णोर्न वाचकाः।  ता एव परमा विद्या यदा विष्णोस्तु वाचकाः”इति भगवत्पादीयं व्याख्यानमप्येतमेवार्थं सूचयति। ब्रह्ममीमांसाशास्त्रव्युत्पादितन्यायानुपकृता हि वेदादयो विष्णोरवाचकाः, तदुपकृताश्च तस्य वाचका भवन्तीति। तथाऽपि केवलस्य न परविद्यात्वं लभ्यत इति चेत्, मा लाभि। वेदादीतिकर्तव्यतारूपस्यास्य पृथक्प्रामाण्यानभ्युपगमात्।0

#(न्या.सु)शास्त्रलक्षणम् ..शिष्यते यथास्थितं प्रतिपाद्यते तत्वमनेनेति शास्त्रम्।0
#(न्या.सु)शास्त्रशब्दार्थः..यद्यपि विद्याशास्त्रशब्दौ शिष्याचार्यव्यापारानुबन्धिनौ, तथाऽप्युभयानुगततत्वज्ञानकरणत्वमात्रमुपादाय द्वयोरैकार्थ्यमुक्तमित्यवगन्तव्यम्।0
#(न्या.सु)वक्त्रानुकूल्यादिलक्षणम् ..विवक्षितार्थतत्वज्ञानम्, करणपाटवम्, विवक्षा चेति त्रयं वक्तुरानुकूल्यं नाम। तत्वज्ञानयोग्यता, वक्तृप्रीतिविषयता चेति द्वयं श्रोतुः। श्रोतृप्रयोजनोद्देशः प्रसङ्गस्य।0
#(न्या.सु)आप्तलक्षणम् ..ननु “कोऽयमाप्तो नाम यद्वाक्यत्वं साध्यते। यथादृष्टार्थवादीति चेत्, न। भ्रान्तिदृष्टार्थवादिन्यपि प्रसङ्गात्। प्रमाणदृष्टेति विशेषणेऽपि प्रमाणदृष्टस्य प्रमादादिनाऽन्यथाकथकेऽपि प्रसङ्गात्। प्रमाणेन यथा दृष्टं तथा वादीति चेत्, न। एकदेशे तथाभूतवादित्वेऽप्यंशान्तरे अतथाभूतवादिन्यपि प्रसङ्गात्। यावत् प्रमाणदृष्टं तावतो वक्तेति चेत्, न। प्रायेणातथाभूतत्वादेव लक्ष्याणां तदव्याप्तेः। नहि केनापि यावत् प्रमाणप्रमितं तावदभिधीयते। यावत् प्रमाणदृष्टं तावत एव वक्तेति चेत्, न। अज्ञातसन्दिग्धानुवादवाक्यप्रयोक्तुरनाप्तत्वप्रसङ्गात्। भीमाग्रजस्यापि कदाचिच्चाटुवादित्वसम्भवेनानाप्तत्वापत्तेश्च। निर्दोष आप्त इति चेत्, न। आप्तानामपि क्वचिद् रागादिदोषसम्भवात्। यत्र विषये निर्दोषस्तत्राऽप्त इति चेत्, न। यत्तच्छब्दयोर्विशेषविषयत्वेनासाधारण्यादव्याप्तेः” इति।  मैवम्। विवक्षितार्थतत्वज्ञानम्, अविप्रिलप्सा, विवक्षा, करणपाटवं चेतीयमाप्तिः। तद्वानाप्त इत्यङ्गीकारात्। आप्तत्वाभिमतेऽपि कदाचिदिदं नास्तीति चेत्, मा भूत्। तदाऽसावनाप्त इत्यङ्गीकारात्। कालादिभेदेनाविरोधात्।0एवंसति यो यत्रैवम्भूतः स तत्राऽप्त इत्युक्तं स्यादिति चेत्, अस्तु। को दोषः? यत्तच्छब्दार्थयोरननुगम इति चेत्,। कोऽयमननुगमो नाम? किं सार्वत्रिकव्यवहारानौपयिकत्वम्, उतैकस्यानेकवृत्तित्वाभावः? नाऽद्यः, यो यस्य सुतः स तदीयं धनमर्हतीत्यादौ सार्वत्रिकव्यवहारहेतुतोपलम्भात्। न द्वितीयः, अदोषत्वात्। यथाचाननुगतस्यापि नाव्याप्तिः, सार्वत्रिकव्यवहारहेतुता च तथा सामान्यपरीक्षायां वक्ष्यामः। एतेन निर्दोषः, प्रमितस्यैव वक्तेति लक्षणद्वयमपि समाहितं वेदितव्यम्। अनुवादस्य वादविषयत्वेन तत्प्रयोक्तुरप्याप्तत्वाविरोधात्। एवञ्च वक्तुरानुकूल्यमाप्त्येकदेश एव। विप्रिलप्सा च श्रोतृप्रसङ्गाननुकूलतैकनिबन्धना तदभावे निवर्तत इति वक्त्राद्यानुकूल्यवत्ताया आप्तवाक्यतया सुस्थः प्रतिबन्धः।  नन्वाप्तवाक्यता स्वकपोलकल्पितेषु मालतीमाधवादिषु प्रामाण्यं व्यभिचरति। नहि नाटकादिप्रबन्धं विरचयन्नपि कदाचिदुक्तलक्षणोपपन्नो न भवति भवभूतिरिति चेत्, न। यो यत्रैवम्भूत इत्यनेनैव उक्तोत्तरत्वात्। आप्तिमूलवाक्यस्याऽप्तवाक्यतया विवक्षितत्वाच्च।0
#(न्या.सु)अप्रमाणम् ..अबोधकं विपरीतबोधकं वा वाक्यमप्रमाणमित्युच्यते। तत्राबोधकं वक्तुरपटुकरणतया भवति। विपरीतबोधकं च विपरीतज्ञानादिनेत्याप्तिपूर्वकवाक्यत्वस्य प्रामाण्येन प्रतिबन्धसिद्धिः। अन्यथा कारणेन विना कार्योत्पत्तिप्रसङ्गादिति।0
#(न्या.सु)ब्रह्मसूत्रशारीरकशब्दयोरर्थः ..ब्रह्म वेदः, तदर्थः परब्रह्म वा। तस्य सूत्राणि ब्रह्मसूत्राणि। सकलवेदार्थभूतस्य परब्रह्मणो विष्णोः स्वरूपनिर्णयार्थानि सूत्राणीति यावत्। सूत्रशब्दार्थश्च “अल्पाक्षरम्” इत्याद्यागमादवगन्तव्यः।   एतेनैतच्छास्त्रवाचिनः “शारीरकशब्दस्य शरीरमेव शरीरकम्, तत्र भवः शारीरको जीवः, तमधिकृत्य कृतोऽयं ग्रन्थः शारीरकः” इति व्याख्यानं निरस्तं भवति। ब्रह्मसूत्रशब्दार्थेन विरुद्धत्वात्। “त्वम्पदाभिधेयस्य तत्पदाभिधेयब्रह्मरूपता मीमांसा” इति व्याख्यानादविरोध इति चेत्, न। असम्भवात्। नहि जन्मादिसूत्राण्यभेदपराणि। प्रत्युत तन्निरासपराणीति वक्ष्यते।0अतः शारीरकः परमात्मैव। यथोक्तम् “शारीरौ तावुभौ ज्ञेयौ जीवश्चेश्वरसञ्ज्ञितः” इति। तस्य सकलगुणपूर्णत्वादिमीमांसैव शारीरकमीमांसा। तथाचोक्तं पुराणे “सर्वदोषविहीनत्वम्” इत्यादि।0
#(न्या.सु) प्रामाण्ये तारतम्यम् ..एवं ब्रह्मसूत्राणां प्रामाण्यं त्रिविधं दृश्यते, आप्तवाक्यत्वादिप्रमाणत्रयेण दृश्यत इति यावत्। अतस्तन्महदनुत्तमं मन्तव्यम्। आप्तवाक्यत्वादिलिङ्गत्रयावसितं प्रामाण्यमन्यत्रापि चेत्, स्यात्, तदा कथमेषां तदनुत्तममित्यतो ब्रह्मसूत्राणामेवेत्युक्तम्। तत् कथमित्यत आह -- एकधेति। सर्वश इति वचनादेकधेत्युपलक्षणम्।  तथाहि क्वचिदेकधा, यथाऽऽप्तिमूलतया लौकिकविषये पितृवाक्ये। श्रुतिसंवादेन धर्मादिविषये प्रतिवाद्युदीरितवचने। तदुक्त एव पर्वतोऽग्निमानिति वाक्ये युक्तिसंवादेन। क्वचिद् द्वेधा यथाऽऽप्तिश्रुतिभ्यां मन्वादिवाक्ये। आप्तियुक्तिभ्यां पर्वतोऽग्निमानित्यादौ पितृवाक्ये। श्रुतियुक्तिभ्यामीश्वरः सर्वज्ञ इति प्रतिवाद्युदीरितवचसीति। जैमिन्यादिवाक्ये त्रेधाऽप्यस्तीति चेत्, सत्यम्। यथा ब्रह्मसूत्रेषु न तथा। निरवधिकं हि तत्राऽप्त्यादिकम्। एतदर्थमपि महदित्येतत् त्रिविधमित्यनेनापि योजनीयम्।0
#(न्या.सु)महाभारतम् ..ननु भारतं सर्वशास्त्रेषूत्तममुच्यते। सत्यम्। विचार्येषु शास्त्रेषु तदित्यविरोधः।0
#(न्या.सु)स्पष्टीकरणविभागः..स्पष्टीकरणं चानेकविधम् क्वचिदनुक्तांशस्योक्तिः, क्वाप्यतिसङ्क्षिप्तस्य विस्तरणम्, क्वचिदतिविस्तृततया बुद्ध्यनारूढस्य सङ्क्षेपः, क्वापि विक्षिप्तस्य एकीकरणम्, कुत्राप्युक्तस्योपपादनम्, क्वचिदपव्याख्याननिरासेन दृढीकरणमित्यादि तत्रतत्र द्रष्टव्यम्।0
#(न्या.सु) प्रमेयप्रतिपादनं महाफलहेतुः..नन्वेकत्रैव सर्वं वक्तव्यं वक्तव्यम्, किं प्रस्थानभेदेन? मैवम्। यतः सङ्क्षेपविस्तराभ्यामुक्तं श्रोतॄणां सुग्रहं सुप्रयोजनं च भवति। यथोक्तम्“सङ्क्षेपविस्तराभ्यां तु कथयन्ति मनीषिणः।बहुवारस्मृतेस्तस्य फलबाहुल्यकारणात्” इति।0
#(न्या.सु) मङ्गलवादः..नेदं शास्त्रं व्याकर्तव्यम्, मङ्गलाचरणरहितत्वात्। मङ्गलाचरणपुरःसराणि खलु कर्माणि निरन्तरायं परिसमाप्यन्ते, प्रचीयन्ते च। नचाकृतमङ्गलाचरणानामपि कार्यपरिसमाप्त्यादिदर्शनात् कृतमङ्गलाचरणानामपि तदभावोपलम्भात्, न तद्धेतुत्वमस्येति साम्प्रतम्। तथासति कारीर्यादेरपि वृष्ट्यादिहेतुत्वाभावापत्तेः।स्यादेतदेवम्, यदि कारीर्यादेर्वृष्ट्यादिहेतुत्वं निष्प्रमाणकं स्यात्। नचैवम्। श्रुतिनिश्चिते तु साध्यसाधनभावे तदभावेऽपि भावोऽनेककारणकत्वस्य कल्पको भवति। दर्शपूर्णमासाभ्यामिव त्रैवर्णिकपरिचर्यादिनाऽपि स्वर्गप्राप्तेः। भावेऽप्यभावस्तु कर्तृकरणादिवैगुण्यनिमित्तो भवति। नहि सामग्रीवैकल्येन साध्यं व्यभिचरन् हेतुरहेतुः स्यात्। कर्त्रादिसाद्गुण्ये वा प्रबलप्रतिबन्धकसद्भावः कल्प्यते। नहि प्रतिबद्धं कार्यमजनयत् कारणमकारणं भवति। वह्नेरपि स्फोटं प्रत्यकारणत्वप्रसङ्गात्। नचैवं सामग्रीवैगुण्यशङ्कया प्रतिबन्धकशङ्कया वाऽस्याननुष्ठानम्। औत्सर्गिकी खलु प्राणभृतां प्रवृत्तिः। निवृत्तिस्त्वपवादात्। अन्यथैवंविधशङ्कायाः सर्वत्र सौलभ्येन सकलप्रवृत्तिविलयापातादिति।  ममेतत् सकलं प्रकृतेऽपि। मङ्गलाचरणस्याविघ्नपरिसमाप्त्यादिहेतुत्वस्याप्यविगीतशिष्टाचारानुमितश्रुतिसिद्धत्वात्। न तावत् प्रेक्षावत्प्रवृत्तिर्विफला सम्भाविनी। नापि प्रयोजनान्तरार्था, दृष्टपरित्यागादृष्टकल्पनाप्रसङ्गात्। कार्यमारिप्सुः खलु तत्परिसमाप्त्यादिकं कामयत इत्यनुभवसिद्धम्। नच फलान्तरानुसन्धाने प्रमाणमस्ति। नचैतेषामियं साध्यसाधनभावप्रतीतिर्भ्रान्तिः। तथासत्यविगानानुपपत्तेः। नच प्रत्यक्षादेरत्रावकाश इति श्रुतिरेव शिष्टाचारमूलं कल्प्यते।  नच विघ्नहेतुसद्भावानिश्चयादिदमननुष्ठेयम्। तत्सन्देहेऽप्यनुष्ठानस्य “पाक्षिकोऽपि दोषः परिहर्तव्यः” इति न्यायप्राप्तत्वात्। नच भगवतः सूत्रकारस्य विघ्ना एव न सन्तीति तत्परिहारार्थाननुष्ठानं न दोषायेति युक्तम्, शिष्यार्थमपि कर्तव्यत्वात्। यतो मङ्गलाचरणपुरःसराणि शास्त्राणि वीर्यवन्ति भवन्त्यायुष्मत्पुरुषकाणि च। अन्यथा भारतादावपि न कुर्यात्। एतेन, सूत्रकृता कृतमेव मङ्गलाचरणम्। किन्नाम। ग्रन्थादौ न निवेशितमित्यपि निरस्तम्। ग्रन्थे निवेशनस्यापि शिष्टाचारप्राप्तत्वात्, शिष्यार्थत्वाच्च। अत एवान्यत् किमपि विघ्नविघाताद्यर्थमनुष्ठितं सूत्रकारेणेति निरस्तम्।  अत्रोच्यते कर्तव्यमेव कार्यारम्भे मङ्गलाचरणम्। कृतं च भगवता सूत्रकारेण। निवेशितं च ग्रन्थादौ। यदयमोङ्काराथशब्दावादितः कृतवान्। तयोर्माङ्गिलकत्वात्। यथोक्तम् “ओङ्कारश्चाथशब्दश्च द्वावेतौ ब्रह्मणः पुरा।  कण्ठं भित्त्वा विनिर्यातौ तस्मान्माङ्गिलकावुभौ” इति।0
#(न्या.सु)तारः..तरन्त्यनेनानिष्टनिचयमित्योङ्कारस्तारः।0
#(न्या.सु)अवान्तरब्रह्मविद्या..एतदुक्तं भवति सर्वाणि हि सूत्राणि प्रत्येकमनेकवेदवाक्यविचारपरत्वादवान्तरब्रह्मविद्याः। “स्रवत्यनोङ्कृतं ब्रह्म परस्ताच्च विशीर्यते” इति श्रौतार्थवादसामर्थ्यात् सर्वास्वपि ब्रह्मविद्यास्वाद्यन्तयोरोङ्कारस्योहः कर्तव्य इति गम्यते। नचोह्यमानं वाक्यात् पृथगिति शक्यते वक्तुम्। मन्त्रेष्वप्यूह्यमानस्यामन्त्रावयवत्वप्रसङ्गात्। ततश्च प्रतिसूत्रमाद्यन्तयोरुच्चारणे गौरवं स्यादित्यादावेवोङ्कारोऽधिकृतत्वेनोच्चार्यते। तस्य संहिततया निर्देशे प्रथमसूत्रावयव एवायं विज्ञायेत। तन्मा विज्ञायीति शिष्टैः पृथगोङ्क्रियते।0
#(न्या.सु)प्रवृत्तिलक्षणम् ..उच्यते त्रिविधा हि पुंसां चित्तवृत्तिः अनुभव इच्छा प्रयत्नश्च। तत्र साधनगोचराविच्छाप्रयत्नौ प्रवृत्तिरित्युच्येते। नत्वनुभवो नापि फलगोचरेच्छा। येन तयोरपि प्रयोजननिश्चयापेक्षा स्यात्। नह्युपेक्षणीयं निष्प्रयोजनमिति नानुभूयते। नापि सुखं प्रयोजनान्तररहितमिति नेष्यते। नच मुमुक्षुणा अनपेक्षिते स्वर्गे यागादिकं तत्साधनतया नानुभूयते। पुरुषार्थसाधने तु इच्छालक्षणा, प्रयत्नलक्षणा वा प्रवृत्तिस्तथा न स्वरससिद्धा। नहि कश्चित् क्षुत्प्रहाणादिकमननुसन्धाय भोक्तुमिच्छति, प्रयतते वा। तस्माद् यो यत्र प्रवर्तनीयः स तत्प्रयोजनादिकं दर्शयित्वैव इति सार्थकं सूत्रे प्रयोजनाद्यभिधानम्।0
#(न्या.सु)प्रवृत्तिकारणम् ..आप्तत्वानिश्चयेऽप्यर्थसन्देहादेव कृष्यादाविव प्रवृत्त्युपपत्तिः। ननु सन्देहः प्रयोजनाद्यवचनेऽपि साधकबाधकप्रमाणाभावे सति सुलभ एव। विशेषस्मृतिश्च तदर्थित्वविशेषाद् भविष्यति। मैवम्। यो हि यद्वचनात् प्रवर्तते, स तद्वचनादेव विशेषस्मृतिमपेक्षते। नतु स्वातन्त्र्येण। नहि रोगार्तो ममेदं रोगनिवृत्तिसाधनं नवेति यत्रतत्रोच्छृङ्खलः स्वयमुत्प्रेक्ष्य प्रवर्तते। किन्नाम। अनवधृताप्तभावस्यापि वैद्यस्यैव वचनात्। अन्यथा स्वयं प्रयोजनाभिधानमनधिगच्छन्ननर्थमप्याशङ्केत। किं निष्प्रयोजनमिदम्, काकदन्तपरीक्षाग्रन्थवत्; उताशक्यसाधनप्रयोजनम्, मृतिहरहिममहीधरोत्तरसानुसिद्धसञ्जीवनीकथनवत्; उत मदनभिमतप्रयोजनम्, आर्यावर्तवासिनं प्रति दाक्षिणात्यस्य मातुलकन्यापरिणयनप्रकारोपदेशवत्; अथवाऽभिमतस्यापि प्रयोजनस्य सत्यपि लघीयस्युपायान्तरे गरीयानयमुपायः, पिपासुं प्रति गीर्वाणतरङ्गिणीसमीपकूपखननोपदेशवदित्यादि। एतासु चानर्थसम्भावनासु न प्रवर्तेत। नच प्रयोजनाद्यभिधानेऽप्येतासामवकाशः। लोकव्यवहारोच्छेदप्रसङ्गात्। नहि कश्चिद् वैद्यवचनादावेवमाशय निवर्तते। तस्मादुपपन्नमुभयथाऽपि प्रयोजनाद्यभिधानमिति।0
#(न्या.सु) जिज्ञासास्वरूपम् ..नन्विदं युक्त्यनुसन्धानात्मकविचारमीमांसामननापरनामकजिज्ञासाङ्गभूतन्यायनिबन्धनं जिज्ञासायाः कर्तव्यतायामारम्भणीयं भविष्यति। नहि विचारः कर्तव्यः तद्द्वारभूतन्यायनिबन्धनं च नाऽरम्भणीयमिति सम्भवति। निःसाधनस्य विचारस्यैवानुत्थानात्। अन्यथा तु नेति जिज्ञासैव विचारणीया। सत्यम्। एतच्छास्त्रव्युत्पादनीयन्यायकरणिकायां जिज्ञासायामुभयविधव्यापारदर्शनाद् विशेषादर्शनाच्च संशयः किं कर्तव्या, नवेति। ननुच “तद् विजिज्ञासस्व” इति जिज्ञासायाः श्रुतिविहितत्वात् कथं विशेषादर्शनम्? मैवम्। विना विचारेण श्रुत्यर्थस्याद्याप्यनिर्णीतत्वेन संशयास्पदत्वात्।0
#(न्या.सु) कर्तव्यतासाधनम् ..कर्तव्यता खलु विषयादिमत्तया व्याप्ता। कृष्यादिकं हि सति विषयभूते भूम्यादौ, प्रयोजने च सस्याधिगमादौ, अधिकारिणि च कृषीवलादौ कर्तव्यमुपलब्धम्। सा च व्यापिका व्यावर्तमाना इतो व्याप्यामपि कर्तव्यतां व्यावर्तयतीति प्रतिबन्धसिद्धिः।0
#(न्या.सु) जिज्ञासाकारणम् ..विषयादिसद्भावो हि जिज्ञासायाः कारणम्। नच कारणाभावे कार्यमुत्पत्तुमर्हति। विषयशून्यत्वाद्धि समनस्केन्द्रियसन्निकृष्टस्य स्फीतालोकमध्यवर्तिनो घटस्य न जिज्ञासा क्रियते। प्रयोजनविकलत्वात् खलु सन्दिग्धमपि वायसदशनादिकं न जिज्ञास्यते। सम्बन्धवैधुर्याद्धि सप्रयोजनं सविषयमपि शब्दज्ञानमर्थयमानो न वैद्यके प्रवर्तते। अधिकारविरहाच्च न मुमुक्षोर्वात्स्यायने प्रवृत्तिः।0
#(न्या.सु) सन्दिग्धो विषयः ..सन्दिग्धश्चार्थो न्यायविषयो भवति। यथोक्तम् “अविज्ञाततत्वेऽर्थे कारणोपपत्तितस्तत्वज्ञानार्थमूहस्तर्कः” इति। निष्पादितक्रिये च कर्मण्यविशेषाधायिनः साधनस्य साधनन्यायातिपातः। नाप्यसौ जिज्ञासितः कस्मैचन प्रयोजनाय कल्पते।0

#(न्या.सु)  जीवस्य जिज्ञासाविषयत्वनिराकरणम्..आत्मा च शरीरेन्द्रियादिसङ्घातव्यतिरिक्तो नास्त्येव। शरीरादिकं च यथायथं प्रत्यक्षादिनैव निश्चितम्। नन्वात्मा शरीरादिव्यतिरिक्तोऽहमित्यसन्दिग्धाविपर्यस्तः साक्षात् प्रतीत्यैव निश्चीयत इति चेत्, एवन्तर्हि तत एव न जिज्ञास्यः। अत एवानादितस्तदीयतत्वज्ञाने विद्यमानेऽपि इष्टानिष्टप्राप्तिपरिहारयोरदर्शनान्नासौ जिज्ञासितः कस्यचित् प्रयोजनस्येष्टे। नन्वयं कर्ता भोक्ता दोषसंसर्गी चाहम्प्रत्यये प्रकाशते, तद्विपरीतस्तु श्रुतिप्रतिपादितः प्रतिपत्तव्यः, अतो जिज्ञास्य इति चेत्, एवन्तर्हि जरद्गवादिवाक्यवत् पावकशैत्यानुमानवच्च प्रतीतिविरोधेन श्रुतिजिज्ञासयोराभासतापातः।0
#(न्या.सु) ईश्वरे प्रमाणविचारः ..किञ्चेश्वरे प्रमाणं भवन् न तावत् प्रत्यक्षम्, तस्याऽपाततस्तदभावावेदकत्वात्। नाप्यनुमानम्, तत्प्रतिबद्धलिङ्गाभावात्। आगमस्तु कार्यनिष्ठो न निष्पन्नस्वरूपमीश्वरं शक्नोत्यवगमयितुम्। नचान्यत् प्रमाणमस्ति यन्मीमांसयाऽनुगृह्येत।  किञ्चाऽगमोऽपि भवन् वेद एव वक्तव्यः। अन्यस्यानाशङ्कनीयत्वात्, पारतन्त्र्याच्च। वेदस्य पौरुषेयत्वापौरुषेयत्वयोः कारणाभावेन प्रामाण्यमेव दुर्लभम्। स्वतः प्रामाण्याङ्गीकारे तु वेदविरुद्धानामपि शाक्यादिवचसां तथात्वापातेन पुनर्वेदाप्रामाण्यतादवस्थ्यम्।0
#(न्या.सु) जिज्ञासाया मोक्षसाधनत्वनिराकरणम् ..जिज्ञासा च मोक्षसाधनं भवन्ती किं साक्षात्, उत ज्ञानद्वारेण? नाऽद्यः, दृष्टादृष्टत्यागकल्पनाप्रसङ्गात्। न द्वितीयः, “कर्मणा ज्ञानमातनोति” इत्यागमेन ज्ञानस्य लघूपायान्तरसाध्यताध्यवसायात्। ज्ञानस्यापि साक्षान्मोक्षहेतुत्वाभ्युपगमेऽदृष्टकल्पनैव। नचेश्वरप्रसादद्वारा। ज्ञानस्य प्रसादहेतुतायाः क्वाप्यदृष्टत्वात्। “तत् कर्म हरितोषं यत्” इत्यादिना तत्प्रसादस्य कर्माद्यल्पोपायसाध्यताप्रतीतेश्च।0
#(न्या.सु)शब्दाः अर्थप्रत्यायकाः..एतदुक्तं भवति यौगिका हि शब्दा नावश्यमर्थप्रत्यायने सङ्गतिग्रहणमपेक्षन्ते। किन्नाम। निगमनिरुक्तव्याकरणबलेनावयवार्थावगमे सति तत्संसर्गसम्भावनायां प्रसिद्धम्, अन्यथाऽपूर्वमेवार्थमवगमयन्ति। वाक्यरूपत्वात् तेषाम्। यथाऽऽह “श्रोत्रियंश्छन्दोऽधीते, वाक्यार्थे पदप्रयोगः” इति। नच वाक्यं सङ्गतिग्रहणापेक्षमर्थमवबोधयति। अधिगतार्थत्वप्रसङ्गात्, अशक्यत्वाच्च।0
#(न्या.सु) ओङ्कारब्रह्मशब्दव्याख्यानम्..ओङ्कारस्तावदोतत्वस्य गतत्वस्य प्रविष्टत्वस्य वा वाचकः। गत्याद्यर्थस्यावतेः खलु रूपमेतत्, “अवतेष्टिलोपश्च” इति सूत्रात्। “ओमिति पुनः कस्य वक्ता” इति प्रश्नपूर्वकं “अवतिर्नामाऽयं धातुर्गतिकर्मा प्रवेशनकर्मा च” इत्यन्यत्राप्येवमेव निरुक्तत्वात्। तथाच यद्यसौ कर्मणि तदा कर्तुः, यदिवा कर्तरि तदा कर्मणोऽपेक्षायामुपपदाद्यभावेऽपि योग्यतया श्रुत्यन्तरादिबलाद् वाऽसावोङ्कारस्तस्य जिज्ञास्यस्य गुणैरानन्दाद्यनन्तकल्याणगुणैः, गुणान् वा ओततां वक्ति। पक्षद्वयेऽप्यनन्तानवद्यकल्याणगुणपूर्णतैवोङ्कारस्यार्थः। ब्रह्मशब्दस्यापि स एवार्थः। बृहतेर्वृद्ध्यर्थस्य खल्वेतद् रूपम्। तथाच पूर्ववद् योग्यतया“अथ कस्मादुच्यते ब्रह्मेति बृहन्तो ह्यस्मिन् गुणाः” इत्यादिश्रुत्यन्तरबलाद् वा गुणानां सम्बन्धः।0
#(न्या.सु) गुणोतताम्” इत्यस्य साधुत्वम् ..ननु गुणोततामिति कथम्। “वृद्धिरेचि” इति भवितव्यम्। मैवम्। “ओमाङोश्च” इति चशब्देन अन्यत्रापि पररूपत्वानुशासनात्। अथवा ऊयते रूपमेतत्। नन्वसौ तन्तुसन्ताने पठ्यते। अनेकार्थत्वाद् धातूनामित्यदोषः। कथन्तर्ह्योतत्ववाचीति गुणः। तत्रावतिरूपाङ्गीकारात्। वैचित्र्यं तु धातुद्वयजत्वसूचनार्थम्। अथवाऽऽकारोपसर्गपूर्वकोऽसावित्यदोषः।0
#(न्या.सु) वेदानामीश्वरविषयत्वम् ..यदत्रोक्तमीश्वरः प्रमितो नवेति। तत्र प्रमित इत्युत्तरम्। तत्पक्षदोषश्च परिहरिष्यते।  तथाच शास्त्रस्य विषयसम्बन्धः समाहितो भवति। यत् पुनरत्रोक्तं केन प्रमाणेनेति तत्र वेदेनेति वदामः। वेदस्येश्वरविषयता कुत इत्यतोऽप्योङ्कारः सूत्रकृता ब्रह्मणि प्रयुक्तः। तत् कथमस्यार्थस्योपपादकमित्याशय इदमत्राऽकूतं सूत्रकारस्येत्याह -- व्याहृतीनां चेति।0
#(न्या.सु) ओङ्कारार्थः..ओङ्कारस्तावद् भगवत ईश्वरस्य वाचकः, “ओमिति ब्रह्म” इत्यादिश्रुतेः। अतः स एव व्याहृतीनां च भूरादीनामर्थ इति गम्यते, “प्रणवार्था व्याहृतयः” इत्याद्यागमेन तिसॄणां व्याहृतीनां वर्णत्रयात्मकोङ्कारव्याख्यानतयाऽवगतत्वात्। व्याख्यानव्याख्येययोश्चैकविषयता सुप्रसिद्धेति। एवकारो व्याहृतीनामग्न्विायुसूर्यदेवताकत्वप्रसिद्ध्या तत्प्रतिपादकत्वभ्रमं निवारयति। अग्न्यादीनामधिदेवतात्वेनापि प्रसिद्ध्युपपत्तेः। अन्यथोक्तव्याख्यानव्याख्येयभावानुपपत्तिप्रसङ्गः।0
#(न्या.सु) भूः..भूमा पूर्णत्वम्, ततो भूः। भवतेर्बहुत्वार्थस्य क्विपि रूपमेतत्।0
#(न्या.सु)भुवः..भावनात्, जगत उत्पादनाद् भुवः। भवतेरेवान्तर्णीतण्यर्थस्य कप्रत्यये रूपम्।0
#(न्या.सु) स्वः..सुत्वात् सुखत्वात् स्वः। स्वशब्दो हि सुखवाची प्रसिद्धः। चकारौ निमित्तान्तरसमुच्चये। यथोक्तम् “पूर्णो भूतिवरोऽनन्तसुखो यद् व्याहृतीरितः” इति। एतैरेव निमित्तैः व्याहृतीनामर्थो न पुनर्लोकत्रयात्मकत्वेन। तस्य प्रमाणविरुद्धत्वात्। “भूरिति वा अयं लोकः” इत्यादिश्रुतिरपि लोकत्रयान्तर्गतभगवद्विषयैवेत्येवशब्दार्थः।0
#(न्या.सु) गायत्रीप्रतिपाद्यविचारः..किमतो नहि व्याहृतय एव वेद इति चेत्, व्याहृत्यर्थतया तावत् परमेश्वरस्य गायत्रीप्रतिपाद्यता अवगम्यते। त्रिपदाया गायत्र्या व्याहृतित्रयव्याख्यानत्वस्याऽगमसिद्धत्वात्। ननु गायत्र्यां “यो भर्गो नोऽस्माकं धियः प्रचोदयात् प्रेरयेत् तस्य सवितुर्देवस्य तद् वरेण्यं रूपं धीमहि चिन्तयामः’ इति भर्गनामकः सविता प्रतिपाद्यो दृश्यते। तत् कथं भगवत्परत्वमित्यत आह -- स एव भर्गशब्दार्थ इति। भरणगमनयोगादिति शेषः। उपलक्षणं चैतत्। जगत्प्रसवहेतुत्वात् सवितेत्यपि द्रष्टव्यम्। नतु सूर्यः। तथात्वे गायत्र्या व्याहृत्यर्थत्वानुपपत्तेः। “ध्येयः सदा सवितृमण्डलमध्यवर्ती नारायणः” इत्याद्यागमविरोधाच्चेत्येवार्थः।0
#(न्या.सु) पुरुषसूक्तार्थः नारायणः..अस्तु गायत्र्यर्थो नारायणः। किमेतावताऽपि? गायत्र्यर्थत्वात् पुरुषसूक्तार्थोऽपि स एवेति सिद्ध्यति। वर्गत्रयात्मकस्य तस्य त्रिपदागायत्रीव्याख्यानत्वेन “तद्भेदः पौरुषं सूक्तम्” इत्याद्यागमसिद्धत्वात्। ननु पुरुषसूक्ते पुरुषस्य, पशोः, हिरण्यगर्भस्य वा प्रतिपादनात् कथं नारायणः प्रतिपाद्यत इत्यत आह -- सोऽयमिति। पूर्णत्वादिनेति शेषः। तथाच श्रुतिः “स वा अयं पुरुषः सर्वासु पूर्षु पुरिशयो नैनेन किञ्चनानावृतं नैनेन किञ्चनासंवृतम्” इति। अन्यथोक्तयुक्तिविरोधः। वक्ष्यते चैतत्।0
#(न्या.सु)मीमांसा ..वेदानामीश्वरमवबोधयतामितिकर्तव्यता हि मीमांसा। तेनोपकारकत्वाद् भवति तद्विषया। तद्द्वारा शास्त्रमपि। नहि बीजस्याङ्कुरं जनयतः सहकारिणो जलादेरङ्कुरो न कार्यम्।0

#(न्या.सु) कारकं कर्म..द्विविधं खलु कर्म कारकं भवति। किञ्चिदव्यवधानेन व्यापारजन्यातिशययोगि। यथोद्यमननिपतनव्यापारजन्योर्ध्वाधोदेशसंयोगविभागातिशयविशिष्टः कुठारः कर्तृव्यापारस्याव्यवधानेन कर्म भवति। किञ्चिदुद्देश्यफलसम्बन्धितया करणव्यापारव्यवधानेन। यथा द्वैधीभाववान् वृक्षः। तत्र कर्तृव्यापारस्य करणव्यापारव्यवधानेन वृक्षकर्मतेव मीमांसाव्यापारस्यापि प्रमाणादिसम्भावनाद्वारेणेश्वरावबोध एवोद्देश्य इति भवति तत्कर्मता।0

#(न्या.सु) ईश्वरविषये विमतयः..तथाहि वेदप्रामाण्यमेवानङ्गीकुर्वाणाः केचिदीश्वर एव नास्तीति प्रतिपन्नाः। अपरे तु तदङ्गीकृत्यापि तद्वाचिनां पदानां जीवादिविषयतां व्याकुर्वन्तस्तदभावमास्थिताः। अन्ये तु पुनरस्तीश्वरः किन्तु परमार्थतो निर्गुण एवेति सङ्गिरन्ते। एके तु सगुणोऽपि न जगतः कारणम्, अपितूदासीन एवेत्यातिष्ठन्ते। केचित् कारणत्वेऽप्युपादानमित्यभ्युपयन्ति। निमित्तमात्रत्वेऽपि कतिपयगुणं गुणेभ्यो भिन्नमन्ये मन्यन्ते। इतरे तु भिन्नाभिन्नमुपगतवन्तः। केचिद् विग्रहवन्तमित्येवमाद्यास्वनेकासु विप्रतिपत्तिषु सतीषु तत्वज्ञानकरणादपि वेदात् तदनुत्पत्तौ तदपनोदनद्वारेण वेदेतिकर्तव्यतारूपा जिज्ञासा कर्तव्येति।0
#(न्या.सु)  ब्रह्मजिज्ञासासमासविचारः ..तत्र तावद् ब्रह्मणो जिज्ञासा ब्रह्मजिज्ञासेति षष्ठीसमासः, न पुनर्धर्माय जिज्ञासेतिवच्चतुर्थीसमासः। “तादर्थ्यसमासे प्रकृतिग्रहणं कर्तव्यम्” इति वार्तिककृता प्रकृतिविकारभाव एव चतुर्थीसमासस्य नियमितत्वात्। तथैवोदाहरणम् “यूपाय दारु यूपदारु” इति। प्रकृतिविकारभावरहितेषु चाश्वघासादिष्वश्वघासादयः षष्ठीसमासा भवन्तीति प्रतिविहितम्। नचात्र प्रकृतिविकारभावोऽस्ति। षष्ठीसमासेऽपि केचिच्छेषे षष्ठीति प्रतिपन्नाः। केचित् कर्मणीति। तत्र कर्मणि षष्ठीपरिग्रहाय जिज्ञास्य इत्युक्तम्। कृत्यानां कर्मणि स्मरणात्। अन्यथा “जिज्ञासाऽस्य” इत्यवक्ष्यत्। जिज्ञासा खलु कर्मापेक्षा, विना कर्मणा न ज्ञातुं शक्या, नतु सम्बन्धिनं विनेति कर्मणः प्राधान्यात् तदेव वक्तव्यम्। सम्बन्धिसामान्योक्तावर्थात् कर्मापि लभ्यत इति चेत्, न। साक्षात् प्रतीतपरित्यागेनार्थलभ्यस्वीकारस्य वैयर्थ्यात्।  एवंसति लक्षणादिजिज्ञासाऽपि प्रतिज्ञाता स्यादिति चेत्, न। तस्या विनाऽप्यभिधानेन लाभात्। नहि लक्षणादिजिज्ञासामन्तरेण ब्रह्मजिज्ञासाऽस्ति। अन्यथाऽनेकविषयत्वेन शास्त्रभेदप्रसङ्गः। निर्विषयताशङ्कापनोदार्थं प्रयुक्तं पदमिदं कर्माभिधाय्येव युक्तम्। “तद् विजिज्ञासस्व” इत्यादिश्रुत्यर्थानुगतं चैवंसति सूत्रं स्यात्।  ननुच “प्रतिपदविधाना षष्ठी न समस्यत” इति कर्मणि षष्ठ्याः समासः प्रतिषिद्ध्यत इति चेत्, न। “कृद्योगलक्षणा च षष्ठी समस्यते” इति प्रतिप्रसवात्।0
#(न्या.सु)साधनविभागः ..साधनं च द्विविधम् सिद्धमसिद्धं च। तत्रासिद्धमुत्पाद्यं फलकामेन। यथा यागादि। सिद्धं तु सव्यापारीकरणीयम्। यथा कुठारादि। सिद्धं च साधनं भगवानिति मुमुक्षुणा सव्यापारीकरणीयः। व्यापारश्च प्रसन्नतैव। निगडादिमोचकेषु राजादिषु तथा दर्शनात्, “यस्य प्रसादात् परमार्तिरूपादस्मात् संसारान्मुच्यते नापरेण” इत्यादिश्रुतेश्च। व्यापारप्राधान्योक्तिश्च “इन्द्रियार्थसन्निकर्षः प्रत्यक्षम्” इत्यादाविवौपचारिकी।0
#(न्या.सु) प्रसादलक्षणम्..मोचकश्चेश्वरप्रसादस्तद्भक्त्येकसाध्यः। “भक्त्यैव तुष्टिमभ्येति विष्णुर्नान्येन केनचित्” इत्यादिवचनात्। स्वर्गादिहेतुप्रसादमात्रं कर्मादिसाध्यम्। “कर्मणा त्वधमः प्रोक्तः प्रसादः” इत्यादिस्मृतेः। प्रसादो नामेच्छाविशेषः, गुणान्तरं वा, न नः काचित् क्षतिः।0
#(न्या.सु)भक्तिलक्षणम् ..परमेश्वरभक्तिर्नाम निरवधिकानन्तानवद्यकल्याणगुणत्वज्ञानपूर्वकः, स्वात्मात्मीयसमस्तवस्तुभ्योऽनेकगुणाधिकः, अन्तरायसहस्रेणाप्यप्रतिबद्धो निरन्तरप्रेमप्रवाहः। यमधिकृत्य “यत्र नान्यत् पश्यति”, “सा निशा पश्यतो मुनेः” इत्यादिश्रुतिस्मृतयः।0
#(न्या.सु) दर्शनसाधनम् ..दर्शनसाधनं चानुग्रहः स्वयोग्यगुणोपेतस्य निर्दोषस्य भगवद्विग्रहविशेषस्याऽदरनैरन्तर्याभ्यां विषयवैराग्यतद्भक्तिसहिताद् बहुकालोपचितान्निदिध्यासनापरनामकाद् विचिन्तनादृते न लभ्यते।   नच निदिध्यासनं वाक्यार्थग्रहणलक्षणे श्रवणे कृतेऽपि विना मननापरनाम्ना विचारेणोपपद्यते। संशयविपर्ययोस्तादवस्थ्यात्। नहि तयोः सतोरादरनैरन्तर्याद्युपपद्यते। अतो जिज्ञासा निदिध्यासनपरमेश्वरानुग्रहतद्दर्शनपरमभक्तिपरमानुग्रहद्वारा मोक्षसाधनत्वात् कर्तव्येति।0
#(न्या.सु)विचार-जिज्ञासाशब्दार्थः..स्यादेतत्। अतःशब्दस्तावत् प्रकृतस्य हेतुभावे वर्तते। तत्र ब्रह्मजिज्ञासायाः प्रयोजनाकाङ्क्षायामधिकारिविशेषणतयाऽथशब्देन प्रकृतो मोक्षः सम्बद्ध्यते। ज्ञातुमिच्छा जिज्ञासा। नचात्रावयवार्थेन जिज्ञासाशब्दोऽर्थवान्। इच्छायाः स्वातन्त्र्याविषयत्वेन विधातुमशक्यत्वात्। अत एवेष्यमाणज्ञानोपलक्षणाऽप्ययुक्ता। तस्माज्ज्ञानेच्छान्तर्णीतो विचारो जिज्ञासापदेन लक्ष्यते। मुख्यप्रयोगातिक्रमेण लाक्षणिकाश्रयणे चेदं प्रयोजनम् यद् विचारस्य ज्ञानद्वारैव मोक्षसाधनत्वज्ञापनम्। अन्यथा योग्यताविरहेणान्वयाभावप्रसङ्गात्। यदिच जिज्ञासाशब्दो मीमांसाशब्दवद् विचार एवोपसङ्ख्यायते, तदाऽप्यन्वव्यतिरेकाभ्यां विचारस्य ज्ञानसाधनता ज्ञास्यते। एवञ्च विचारो यतो ज्ञानसाधनम्, ज्ञानं च मोक्षसाधनमतोऽसौ कर्तव्य इति लभ्यते। मोक्षादेरन्यलभ्यत्वस्य शङ्कितत्वात् सावधारणताऽपि। ईश्वरप्रसादस्य तु ज्ञापकं न किञ्चिदत्र पश्यामः।0
#(न्या.सु) ज्ञानस्य मोक्षसाधनत्वविमर्शः ..नच ज्ञानस्य मोक्षसाधनता न युक्ता। येनेश्वरप्रसादो मध्येऽध्याह्रियते। आत्मयाथात्म्याज्ञानादनात्मनि शरीरादावात्मत्वारोपे सति हि तदनुकूलप्रतिकूलयो रागद्वेषौ भवतः। ताभ्यां प्रयुक्तः पुण्यपापलक्षणां प्रवृत्तिमाचिनुते। ततश्च सुरनरतिर्यगादिनानायोनिषु नवीनशरीरेन्द्रियादिसंयोगलक्षणं जन्मास्य भवति। तस्माच्च दुःखानुभव इत्यनादिरयं कार्यकारणप्रवाहः संसार इत्युच्यते। आत्मतत्वज्ञानाच्चाज्ञानविपर्ययौ निवर्तेते। तत्वज्ञानस्य समानाश्रयविषयाज्ञानमिथ्याज्ञाननिवर्तनस्वाभाव्यात्। शुक्तिकातत्वज्ञानस्य तदज्ञानरजतारोपनिवर्तकत्वदर्शनात्। मिथ्याज्ञाननिवृत्तौ च रागद्वेषानुदयः, कारणाभावात्। तयोरभावे च न प्रवृत्तेरुत्पत्तिः। तत एव प्रागुपचितायाश्र्चोपभोगेन प्रक्षयः। प्रवृत्त्यभावे च जन्मान्तराभावः, हेत्वभावादेव। वर्तमानशरीरादेश्च आरम्भकक्षये सति निवृत्तिः। जन्माभावे च न निर्बीजस्य दुःखस्योत्पाद इत्येवमात्यन्तिकी दुःखनिवृत्तिर्मुक्तिः। तथाच ज्ञानस्वभावलभ्यायां मुक्तौ किमीश्वरप्रसादेन? नह्यन्धकारनिबन्धनदुःखनिवृत्तये प्रदीपमुपाददानाः कस्यचित् प्रभोः प्रसादमपेक्षन्ते। स्वभावो हि प्रदीपस्यायं यत् समानाधिकरणान्धकारनिवर्तकत्वम्। तथाच न्यायसूत्रम् “दुःखजन्मप्रवृत्तिदोषमिथ्याज्ञानानामुत्तरोत्तरापाये तदनन्तरापायादपवर्गः” इति।  यत्तु मोक्षस्येश्वराधीनत्ववचनं तज्ज्ञानादिजन्मनीश्वरस्य निमित्ततापरमित्यविरुद्धम्। तदर्थं च तदुपास्त्यादेरुपयोगः। तदेवं ज्ञानस्वभावेनाज्ञानादिनिवृत्तौ कारणाभावे कार्यानुदयस्येश्वरप्रसादानपेक्षत्वादयुक्तमिदमतःशब्दव्याख्यानमित्यत आह -- द्रव्यमिति।0
#(न्या.सु) जीवबन्धविचारः..ततश्चायमर्थः स्यादेतदेवम्, यद्यज्ञानमात्रनिबन्धनोऽयं बन्धो जीवस्य स्यात्। नचैवम्। श्रुतिस्मृतीतिहासपुराणेषु परमेश्वरेच्छानिमित्तत्वावगमात्। अद्वैतिनामविद्याधीनजीवब्रह्मविभागवत्, ताकिकादीनां च गुणवत्त्वाधीनद्रव्यत्ववदनादेरपीश्वराधीनत्वोपपत्तेः।उपपादयिष्यते हि ज्ञानानन्दादिस्वरूपोऽयं जीव इति “पुंस्त्वादिवत्” इत्यादिना। तद्भावानुपलब्धिश्चानुभवसिद्धा। तेनावगम्यतेऽस्ति किमप्यावरकम्। येनाऽवृतः स्वप्रकाशचैतन्यरूपोऽपि नाऽत्मनस्तत्त्वं वेद। नच कामकर्मादिकमेव तथा भवितुमर्हति। तस्यापि सादिनः कारणापेक्षत्वात्। नच पूर्वपूर्वस्मादुत्तरोत्तरमिति युक्तम्। सुप्तिप्रलययोस्तद्वृत्त्यभावेन निष्कलङ्कचैतन्यबलात् स्वरूपावभासप्रसक्तेः। अतः कामकर्माद्यतिरिक्तम्, माया, अविद्या, प्रकृतिरित्यादिशब्दाभिधेयमनाद्येव किमपि द्रव्यमङ्गीकरणीयम्। “अनादिमायया सुप्तः” इत्यादिश्रुतिस्मृतयश्चात्र भवन्ति। नच मायाऽपि कथं स्वप्रकाशमावृणोतीति युक्तम्। आवरकतयैव तस्याः प्रमितत्वात्।  नच जडस्य स्वतः किञ्चित्करत्वं युक्तम्। द्रव्यं कर्म च कालश्च स्वभावो जीव एव च।  यदनुग्रहतः सन्ति न सन्ति यदुपेक्षया॥ इत्यादिवाक्यविरुद्धं च। अतः परमेश्वर एव सत्त्वादिगुणमय्या विद्याविरोधित्वेनाविद्यया स्वाधीनया प्रकृत्या, अचिन्त्याद्भुतया स्वशक्त्या च जीवस्य स्वप्रकाशमपि स्वरूपचैतन्यमाच्छादयतीति युक्तम्। स एव च स्वाधिष्ठानलब्धपरिणाममहदहङ्कारादिप्रकृत्यंशैः संयोज्य कर्तृत्वभोक्तृत्वस्वातन्त्र्यं कारकफलस्वाम्यं चास्य अविद्यमानमेव उपदर्श्य रागाद्युत्पादनद्वारा दुःखमनुभावयति।0तदेवं बन्धस्येश्वराधीनत्वात् स एव मोचकोऽङ्गीकार्यः, अपरस्य स्वातन्त्र्याभावात्। प्रसन्न एवासौ स्वकीयां मायां व्यावर्तयतीति तत्प्रसादार्थं सर्वोऽप्ययं साधनसन्दर्भ इत्युक्तम्।0
#(न्या.सु)  प्रकृतिबन्धविमर्शः ..नन्वनादेः प्रकृतिबन्धस्य कथं निवृत्तिरिति चेत्, अत्राऽह कश्चित् न सादित्वमनादित्वं वा विनाशाविनाशयोर्निमित्तम्। किन्तु विरोधिसन्निपातासन्निपातावेव। किञ्च लोके तावदनादिः प्रागभावो निवर्तते। सुगतानां तत्वपरिभावनाप्रकर्षेणानादिवासनासन्तानानां निवृत्तिरिष्टा। नैय्यायिकानामप्यनादिमिथ्याज्ञानप्रवाहः, परमाणुश्यामता च निवर्तते। साङ्ख्यानामप्यविवेको निवर्तते विवेकेन। मीमांसकानामिदानीन्तनधर्मतत्वज्ञानप्रागभावोऽनादिः निवर्तते। अनादिभावरूपस्य न निवृत्तिरिति चेत्, न। अनिर्वचनीयत्वादज्ञानस्य। अनादिर्न निवर्तत इति सामान्यव्याप्तिः। ज्ञानेनाज्ञाननिवृत्तिरिति विशेषव्याप्तिः। अतः सैव बलवती।  ननु स्वोपादानगतोत्तरावस्था विनाशः। तत् कथमनादेर्निरुपादानस्य विनाशः? न। स्वाश्रयगतोत्तरावस्थेत्येतावत्त्वात्। अन्यथा परमाणुश्यामत्वादीनामनिवृत्तिप्रसङ्गात्। अभाववैलक्षण्यादात्मवदज्ञानस्यानिवृत्तिरिति चेत्, न। सद्वैलक्षण्यात् प्रागभाववन्निवृत्तिः किं न स्यात्? कस्तर्हि निर्णयः? ज्ञानाज्ञानकृतो विशेषान्वय इत्युक्तमिति।  तदयुक्तम्। तथाहि यत्तावन्न सादित्वमनादित्वं वेत्यादि। तत्र किं निवर्तकाभाव उपाधिरनेनोच्यते, किंवा निवर्तकसद्भावेन सत्प्रतिपक्षता? नाऽद्यः, साधनव्यापकत्वात्। न द्वितीयः, असिद्धेः। नह्यज्ञानस्यानादितया निवृत्त्यनुपपत्तिं ब्रुवाणस्तन्निवर्तकमभ्युपैति। किन्त्वनादित्वेन तदभावमप्यनुमिनोति।   यदपि प्रागभावे व्यभिचारोद्भावनम्, तदपि भावत्वेन हेतुविशेषणादयुक्तम्। यदपि सुगतानामित्यादि, तदत्यन्तमसङ्गतम्। नहि वासनानामनादित्वं वैनाशिका अभ्युपयन्ति। नच तद्व्यतिरिक्तं सन्तानम्। येन तत्र व्यभिचार उद्भाव्येत। नच नैयायिकादयो मिथ्याज्ञानस्यानादितां तद्व्यतिरिक्तं वा प्रवाहमङ्गीकुर्वते। परमाणुश्यामताऽपि सादिरेव। नहि परमाणुपाकस्येदम्प्रथमता तत्सिद्धान्तः।0
#(न्या.सु) अज्ञानस्य अनिर्वचनीयत्वविमर्शः..यदप्यज्ञानस्यानिर्वचनीयत्वमुक्तम्। तत्रानिर्वचनीयत्वं सदसद्विलक्षणत्वं चेत्, किमनेन प्रकृतानुपयुक्तेन? प्रतिपक्षोऽयमिति चेत्, न। परस्यासिद्धेरव्याप्तेश्च। भावाभावविलक्षणत्वमनिर्वचनीयत्वम्, तेन विशेषणासिद्धिरुच्यत इति चेत्, न। स्वोक्तिविरोधात्। स्वयमेव ह्यनादिभावरूपं यद् विज्ञानेन विलीयत इत्यज्ञानलक्षणमभिधाय भावरूपाज्ञानसाधनाय प्रमाणान्युपन्यस्तानि। अभाववैलक्षण्यमात्रं तत्र विवक्षितमिति चेत्, न। तस्यैव हेतुविशेषणत्वोपपत्तेः।   नन्वत्रोक्तम् सद्वैलक्षण्यात् प्रागभाववन्निवृत्तिः किं न स्यादिति। सत्यमुक्तम्। दुरुक्तं तत्। प्रागभावस्यापि सत्त्वाङ्गीकारात्। अथ सद्विलक्षणत्वं नाम भावविलक्षणत्वं विवक्षितम्, तदा अभाववैलक्षण्याङ्गीकारविरोधेनासिद्धिप्रसङ्गः, अत्यन्ताभावे व्यभिचारश्च। तस्यापि निवृत्तिसाधने तन्निवृत्तावेव व्यभिचारः। किञ्चाऽत्मनि भावत्वं नास्तीति तत्रानैकान्त्यं दुष्परिहरम्। तथाऽप्यारोपितं भावत्वं तत्रास्तीति चेत्, तदविद्यायामपि समानमित्यसिद्धिः।  यदपि व्याप्त्योः सामान्यविशेषभावकथनं तस्योपयोगो वक्तव्यः। तेन बलाबलनिश्चय इति चेत्, स किं सामान्यविशेषभावमात्रेण, उताव्यभिचारादिसम्पत्तौ सत्याम्। आद्ये धूमवानग्निमानिति सामान्यव्याप्तेः पर्वतो निरग्न्कि इति विशेषव्याप्तिर्बलवती प्रसज्येत। द्वितीये किं सामान्यविशेषभावेन? व्यभिचारादिकमेव व्युत्पाद्यताम्। किंवाऽनेन प्रबलत्वेन दुर्बलत्वेन च?विशेषव्याप्त्या सामान्यव्याप्तिर्बाध्यत इति चेत्, किं सङ्कोचनं बाध्यत्वम्, उत व्यभिचारप्रदर्शनम्, अथ उपाध्युद्भावनम्? नाऽद्यः, यदनादि तदज्ञानातिरिक्तं न निवर्तत इति सङ्कोचनीयम्। नपुनर्यदनादित्वरहितं तदेव ज्ञाननिवर्त्यमिति सङ्कोच्यमित्यत्र नियामकाभावात्। सामान्यविशेषभावे तूक्तम्। न द्वितीयः, व्यभिचारस्थलस्यादर्शितत्वात्। व्याप्तिबलेनाज्ञानस्य ज्ञाननिवर्त्यत्वे सिद्धेऽनादित्वस्य तत्रैव व्यभिचार इति चेत्, तर्ह्येतदेवोच्यताम्। किं सामान्यविशेषभावेन। अनादित्वेन अज्ञानस्यानिवर्त्यत्वे सिद्धेऽज्ञानत्वस्य तत्रैव व्यभिचार इति किं न स्यात्?अस्तु तर्हि प्रतिपक्ष एवेति चेत्,। किं व्याप्तिमात्रेण, उत पक्षधर्मतोपेतया व्याप्त्या? न प्रथमः, व्याप्तिमात्रस्याप्रतिपादकत्वात्। अन्यथा पक्षधर्मतावैयर्थ्यात्। द्वितीये संसारकारणमज्ञानं ज्ञाननिवर्त्यं भवितुमर्हति, अज्ञानत्वात्; शुक्तिकाज्ञानवदित्युक्तं स्यात्। अत्रापि किं सामान्यविशेषभावेन? किञ्च शुक्तिकाज्ञानं नाम किं ज्ञानाभावः, अथ भावरूपमज्ञानम्? आद्ये दृष्टान्तस्य साधनवैकल्यम्। नहि शब्दसाम्यमात्रेण दृष्टान्तदार्ष्टान्तिकभावोऽस्ति। तथात्वे गोत्वेन वागादीनामपि शृङ्गित्वसाधनप्रसङ्गात्। द्वितीये किं तत् सादि, उतानादि? आद्ये कथमयं विशेषः स्यात्? द्वितीये तदपि पक्षतुल्यम्।  न तृतीयः, अज्ञानेतरत्वस्य समव्याप्त्यभावात्, पक्षेतरत्वाच्च। एतेन ज्ञानाज्ञानकृतो विशेषान्वय इति निरस्तम्। यदपि निरुपादानस्य विनाशानुपपत्तिमाशयोक्तम् स्वाश्रयगतोत्तरावस्था विनाश इति। तदनुपपन्नम्। अनुपादानभूताश्रयोत्तरावस्था चेदाश्रितविनाशः स्यात्, तदा भूतलादपसारिते घटे घटविनाशः स्यात्। परमाणुश्यामताप्रतिबन्दी तु तस्या अपि सोपादानत्वेनैव निरस्तेति।  अत्रोच्यते यत्तावदविद्याया अनादित्वेनानिवृत्तिरिति सोऽयं प्रसङ्गः, स्वतन्त्रानुमानं वा? नाऽद्यः, अविद्यानादित्वस्य श्रुतियुक्तिसिद्धत्वेन विपर्ययापर्यवसानात्। न द्वितीयः, “विश्वमायानिवृत्तिः”, “मायामेतां तरन्ति ते”, “तरन्त्यविद्याम्” इत्यादिश्रुतिस्मृतिविरुद्धत्वात्। अनादेरपि निवृत्तौ बाधकाभावेनाप्रयोजकत्वाच्च।   आत्मनोऽपि निवृत्तिप्रसङ्गो बाधक इति चेत्, न। व्याप्त्यभावात्। निवर्तकभावाभावाभ्यां विशेषोपपत्तेः। प्रमितनिवर्तकानभ्युपगमस्यानुचितत्वात्। अनादित्वेन निवर्तकाभावानुमानस्य बाधितत्वात्। एतेन निवर्तकाभावस्योपाधित्वम्, तद्विपर्ययस्य प्रतिपक्षत्वं च समाहितम्।0
#(न्या.सु) प्रकृतिबन्धनिवृत्तिस्वरूपम्..नन्ववयवतत्संयोगविनाशाभ्यां द्रव्यनाशो दृष्टः, तत् कथमत्र विनाश इति चेत्, कुतोऽयमुभयाभ्युपगमः? एकैकपरिहारेणापि विनाशदर्शनादिति चेत्, तर्हि सादेरेवमस्तु। अनादेस्तृतीयोऽपि प्रकारोऽनुसर्तव्यः। प्रमितत्वादेव विनाशस्य। अनादेः कीदृशो विनाश इति चेत्, स्वरूपध्वंस एव। स्वोपादानगतोत्तरावस्था, स्वोपादानमात्रत्वापत्तिरित्यादि कार्यविषयम्।  नन्वविद्या चेन्निवर्तेत, तर्ह्येकमुक्तौ सर्वमुक्तिः स्यात्। न स्यात्। प्रतिजीवमविद्याभेदाङ्गीकारात्। अत्र विशेषः “स्वगुणाच्छादिका त्वेका” इत्यागमादनुसन्धेयः।0
#(न्या.सु)बन्धनिवृत्तिस्वरूपम् ..ब्रह्मविदामप्यविद्याऽनुवर्तते। तेन न श्रुतिस्मृतीनां प्रामाण्यम्। ब्रह्मसाक्षात्कारोऽविद्यानिवर्तको न विवेकमात्रमिति चेत्, न। तद्वतामपि संसारानुवृत्तिदर्शनात्। साक्षात्कृतब्रह्मणां सद्यः शरीरादिपाते वातपुत्रीयाः पौरुषेया ब्रह्मोपदेशाः प्रसज्येरन्निति।  मैवम्। न स्मरति भवानुक्तार्थस्य। प्रसन्नः परमेश्वर एव बन्धविध्वंसं करोतीत्युक्तम्। नच साक्षात्कारस्तत्प्रसादसाधनम्। येन सोऽपि कथं तेषां नेति पर्यनुयुज्येत। भक्तेः परावस्था हि तद्धेतुरुक्ता, तत्सम्पत्तिश्च कार्यगम्या। परचित्तवृत्तीनामप्रत्यक्षत्वात्। प्रारब्धकर्मप्रतिबद्धो भगवत्प्रसाद इति तु मन्दम्। अचेतनानां कर्मणां स्वतन्त्रभगवत्प्रसादप्रतिबन्धकत्वायोगात्। तान्यपि तदिच्छाविशेषानुगृहीतानीति चेत्, भगवदिच्छयोर्विरोधप्रसङ्गात्। मोचकप्रसाद एवैवंरूप इति चेत्, तर्हि स एव अपरिपूर्ण इत्येवाऽगतम्। अन्यथा कथं प्रारब्धानामप्युपमर्दं वक्ष्यति? प्रारब्धप्रतिबन्धादिवादास्तु उपचरितार्था एव। वस्तुतस्तु भगवानेव अनादेरपि बन्धस्य निवर्तक इति साधूक्तम्”ज्ञानिनां मोक्षदश्च सः” इति।0
#(न्या.सु)आनन्ददानम् ..ननुचाऽनन्दः स्वरूपमेव। स चाविद्यावृतोऽविद्यानिवृत्तौ स्वतः सिद्ध एव। अनुभवोऽप्येवमेव। विषयित्वमप्यनुभवस्वभावो नत्वागन्तुको धर्मः। ततो मोक्षदानात् कथं पृथगानन्दादिदानम्?
उच्यते परमेश्वरशक्तिरेव जीवस्वरूपावरणं मुख्यम्। अविद्या तु निमित्तमात्रम्। ततोऽविद्यायां निवृत्तायामपि नाशेषानन्दाभिव्यक्तिर्यावदीश्वर एव स्वकीयां बन्धकशक्तिं न ततो व्यावर्तयति। अत एवाऽनन्दह्रासवृद्धी वक्ष्येते इति।0
#(न्या.सु)भाष्यलक्षणम् ..सूत्रार्थो वर्ण्यते यत्र वाक्यैः सूत्रानुसारिभिः।  स्वपदानि च वर्ण्यन्ते भाष्यं भाष्यविदो विदुः”

#(न्या.सु)सूत्रलक्षणम् ..अलङ्कार एव ह्ययं सूत्रस्य यदनेकार्थत्वम्।यथाऽऽहुः“अल्पाक्षरमसन्दिग्धं सारवद् विश्वतोमुखम्।  अस्तोभमनवद्यं च सूत्रं सूत्रविदो विदुः” इति।  विश्वतोमुखमित्यनेकार्थतामाह। अन्यत्रापि“लघूनि सूचितार्थानि स्वल्पाक्षरपदानि च।  सर्वतः सारभूतानि सूत्राण्याहुर्मनीषिणः” इति।  यावान् सूचितः स सर्वोऽप्येषामर्थ इति सूचितार्थानि। अतो यः कश्चिदर्थः शब्दसामर्थ्येन, अर्थवशाद् वा प्रतीयते स सर्वस्तदर्थ एवेति भवत्ययमर्थकलापस्तन्महिमाधिगतः।0
#(न्या.सु)आक्षेपकलक्षणम् ..यत् खलु प्रमितमप्यनुपपद्यमानं स्वोपपत्तये यदपेक्षते तत् तदाक्षिपति नान्यत्। यथा जीवतो देवदत्तस्य गृहेऽभावो बहिर्भावम्, न पुनः शब्दानित्यत्वम्। तत् कस्य हेतोः? यतो गृहे अभावो बहिर्भावेनैवोपपद्यमानस्तमपेक्षते।0

#(न्या.सु)बन्धः द्विविधः..ननु दर्शनेन बन्धनिवृत्तिरुभयी दृष्टा। यथा सत्यस्यापि निगडादिबन्धस्य दर्शनजन्येन राजप्रसादेन। यथाच मिथ्याभूतस्य स्वाप्ननिगडबन्धस्य प्रबोधेनैव साक्षात्। तत्र ब्रह्मज्ञानात् संसारबन्धनिवृत्तिः सूत्रिता कं पक्षमवलम्बतामिति सन्दिह्यते। तथाचान्यथाऽप्युपपत्तिः स्यान्नान्यथैवोपपत्तिरिति।  मैवम्। विशेषोक्त्या निर्णयोपपत्तेरित्येतदर्थोपपादनाय “अज्ञानाम्” इत्युक्तमत्राप्यनुषञ्जनीयम्। “तरति शोकमात्मवित्” इति सामान्यवचनं विशेषवचनेन बाध्यते। “दृष्ट्वैव तं मुच्यते” इति श्रुतिः दर्शनमोक्षावान्तरा किञ्चिन्न सहत इति चेत्, न। अवधारणस्यायोगव्यवच्छेदपरत्वोपपत्तेः। दर्शनजन्यादेवेश्वरप्रसादान्न पुनः कर्मादिहेतुकादित्यन्ययोगव्यवच्छेदपरत्वोपपत्तेश्चेति।0
#(न्या.सु)अवान्तरापूर्वविवरणम् ..“ननु यथाऽऽग्नेयादीनां षण्णां यागानामपूर्वकरणभावे श्रुतेऽपि कालान्तरभाविप्रधानापूर्वसाधनत्वोपपत्त्यर्थं क्रमभावियागजन्यानि मध्यवर्तीन्यवान्तरापूर्वाणि कल्प्यन्ते, यथावा श्रुतस्यैव यागस्य स्वर्गसाधनत्वस्योपपत्तयेऽपूर्वं कल्प्यते, तथा श्रुतोपपत्त्यर्थमेव बन्धमिथ्यात्वकल्पनमिति” मैवम्। वैषम्यात्। युक्तं हि तत्रापूर्वकल्पनम्, यत् कालान्तरभावि न तत् कारणमिति नियमात्। नचेह तथाऽस्ति। इहापि ज्ञानमज्ञानस्यैव निवर्तकमिति नियमोऽस्तीति चेत्, न। सत्यस्यापि ज्ञानेन निवृत्तौ बाधकाभावेन तदनिश्चयात्। नच दर्शनादर्शनमात्रं व्याप्तेर्नियामकमिति वक्ष्यामः।  नियतपूर्वक्षणवर्तित्वशून्यमपि कारणमस्त्विति व्याहता शङ्कैव नोदेति। यन्निवृत्तये बाधकमुपन्यसनीयम्।0
#(न्या.सु)चित्ररूपम् ..चित्रावयविनि नीलविशिष्टद्रव्यज्ञानं तु मिथ्याज्ञानमेव। नापि तत्र पीतिमगुणोऽस्ति। एकमेव हि चित्रं नाम रूपमाश्रयव्याप्यवृत्तीति पदार्थविदः।0

#(न्या.सु) ध्यानं ज्ञानरूपम् ..ध्यानं मानसी क्रिया न ज्ञानमिति चेत्, न। यदि क्रिया परिस्पन्दः स तर्ह्यतीन्द्रियाश्रितोऽतीन्द्रिय इत्यपरोक्षावभासविरोधो रूपरहितत्वेन तदवभासविरोधश्च। यदिच मानसी सृष्टिरिति मतम्, अनुमतमेतत्। श्रवणदर्शनादिजनितमानसवासनामयस्य वस्तुनो मनसाऽवलोकनं ध्यानमित्यङ्गीकारात्। अतीन्द्रियोपादानकस्यापि द्रव्यस्यैन्द्रियकत्वं त्र्यणुकादेरिवोपपद्यते। नीरूपाद् वायो रूपवतस्तेजसो जन्म वेदान्तिनां प्रसिद्धमेव। ताकिकादीन्स्त्वारम्भवादनिराकरणेन तोषयिष्यामः।0एवञ्च ध्यायतेश्चिन्तार्थताऽपि स्मृतिसिद्धा सिद्धा। अत एव “क्रियामानसवत्” इति सूत्रविरोधोऽपि परिहृतः। विधिजन्यपुरुषेच्छाप्रयत्ननिरपेक्षमेव सर्वत्र ज्ञानस्य पुष्कलकारणम्। अनिच्छतोऽप्यनिष्टज्ञानदर्शनात्। तत् कथमिदं ज्ञानमिति चेत्, न। विधेः साध्यसाधनभावमात्रज्ञापनेन चरितार्थत्वात्। इच्छाप्रयत्नयोश्च संस्कारोद्बोधे कृतार्थत्वान्मानसवस्त्ववलोकने व्यापाराभावात्। चक्षुश्चलननिरासवत् मनोविक्षेपनिरासे वा तदुपयोगः।0
#(न्या.सु) पापनिवृत्तिसाधनम् ..किञ्च सेतुदर्शनादिना पापादिनिवृत्तिः सुप्रसिद्धा। मध्येऽदृष्टकल्पनायां तु न प्रमाणमस्ति। अन्यथा प्रकृतेऽप्यदृष्टकल्पनाप्रसङ्गात्। अदृष्टसाध्यत्वे मोक्षस्यानित्यताप्रसक्तिरिति चेत्, ज्ञानजन्यत्वेऽपि साम्यात्। ज्ञानजन्यत्वेऽपि प्रध्वंसत्वान्नानित्यत्वमिति चेत्, समानमेतददृष्टसाध्यत्वेऽपीति।0
#(न्या.सु)अर्थापत्तिलक्षणम् ..प्रमाणं हि स्वमहिम्नैवार्थं व्यवस्थापयति। न पुनः प्रागर्थसिद्धिमपेक्षते। तथात्वे वा प्रमाणवैयर्थ्यम्, पूर्वप्रमाणस्यापि तथात्वेनानवस्था च स्यात्। अतः प्रागाक्षेप्यासिद्धिरर्थापत्तेः भूषणमेव। प्रवृत्तायां त्वर्थापत्तौ नाक्षेप्यासिद्धिः प्रमितत्वादेव।  एवन्तर्हि परिचितचरपुरुषस्य दिवाऽभुञ्जानस्य पीनत्वमनुपपद्यमानं रसायनसिद्धिं योगर्द्धिं वा कस्मान्नाक्षिपेत्? तदसिद्धिरपि प्रागर्थापत्तिप्रवृत्तेरलङ्कार एव। उत्तरकालं तु नास्त्येवेति चेत्, न। वैषम्यात्। नहि रसायनसिद्ध्याद्यसिद्धतया नार्थापत्तिप्रमेयम्। अपितर्हि? परिचितचरे पुरुषे प्रमाणबाधिततया। असिद्धं साधयति प्रमाणं नतु प्रमाणविरुद्धमिति हि प्रसिद्धम्।  एषा खल्वर्थापत्तिसामग्री यदाक्षेपकस्य प्रमितत्वम्, अनुपपद्यमानत्वं च; आक्षेप्यस्याप्युपपादकत्वम्, प्रमाणाविरुद्धत्वं च। अत एवाप्रमितत्वम्, अनुपपत्त्यभावः, अन्यथाऽप्युपपत्तिः, अन्यथैवोपपत्तिः, प्रमाणविरुद्धार्थत्वं चेत्यर्थापत्तिदूषणानीति।0
#(न्या.सु)अहङ्कारलक्षणम् ..“येयं चैतन्यस्य स्वत एव स्थितलक्षणब्रह्मरूपतावभासं प्रतिबद्ध्य जीवत्वापादिकाऽविद्याकर्मपूर्वप्रज्ञासंस्कारचित्रभित्तिरनादिरनिर्वाच्याऽविद्या, तस्याः परमेश्वराधिष्ठितत्वलब्धपरिणामविशेषो विज्ञानक्रियाशक्तिद्वयाश्रयः कर्तृत्वभोक्तृत्वैकाधारः कूटस्थचैतन्यसंवलनसञ्जातज्योतिरपरोक्षोऽहङ्कारः। स च चिदात्मनो बुद्ध्या निष्कृष्य वेदान्तवादिभिरन्तःकरणम्, मनः, बुद्धिः, अहम्प्रत्ययीति च विज्ञानशक्तिविशेषमाश्रित्य गीयते, परिस्पन्दशक्त्या च प्राण इति। तदुपरागनिमित्तं मिथ्यैवऽत्मनः कर्तृत्वादिकं प्रतिभाति, स्फटिकमणेरिवोपधाननिमित्तो लोहितिमा”तदेवमहं कर्ता भोक्ता सुखी दुःखीत्यादिप्रत्यक्षे श्रुत्यादिविरोधेन पूतिकूष्माण्डीकृते बन्धमिथ्यात्वव्युत्पादनमुपपन्नतरमित्यत आह -- मिथ्यात्वं यदीति।0
#(न्या.सु)बन्धस्वरूपम् ..तत्वविदो वदन्ति सर्वोऽपि हि बन्धो बुद्धीन्द्रियशरीरविषयतद्धर्मलक्षणोऽस्माभिरप्यात्मन्यारोपित एवेत्यङ्गीक्रियते। यथोक्तं भाष्यकृता “प्रमादात्मकत्वाद् बन्धस्य” इति। अतः किन्निबन्धनो बन्धमिथ्यात्वनिरासे निर्बन्धः? सत्यम्। तथाऽप्यस्त्यत्र दर्शनभेदः। एवं खल्वध्यात्मविदां दर्शनम् क्रियाज्ञाने प्रति कारकान्तराप्रयोज्यत्वादिलक्षणं कर्तृत्वं भोक्तृत्वं च परमेश्वरायत्तमात्मनि स्वतो विद्यत एव। क्रियावेशादिरूपाया विक्रियाया विनाशाद्यहेतुत्वस्य वक्ष्यमाणत्वात्।  तस्यापरायत्तत्वावभासोऽविद्यानिमित्तको भ्रमः। अविद्यादिकं च स्वरूपेणाऽत्मसम्बन्धित्वेन च सदेव। एवं बुद्धीन्द्रियशरीरविषयाः स्वरूपसन्त एवेश्वरवशा अप्यविद्यादिवशादात्मीयतयाऽध्यस्यन्ते। परायत्ताऽऽत्मीयताऽप्यस्त्येव। तांश्चाऽत्मनो विविक्तानपि विस्पष्टतयाऽनुपलभमानस्तद्धर्मान् दुःखादीन् सत्यानेवाऽत्मीयत्वेन पश्यंस्तत्कृते नीचोच्चत्वलक्षणे विकृती सत्ये एव प्रतिपद्यते। ततो रागद्वेषाभ्यां प्रयुक्तस्तद्विनिवृत्तये यत् करोति तदप्येतादृगेव आतनोतीत्यनेकयोनिषु बम्भ्रमीति। न क्वाप्यात्यन्तिकं तदुपशमं लभते विना परमपुरुषाराधनादिति।   मायावादिनस्तु दुःखादिकं स्वरूपेणापि मिथ्येति मन्यन्ते। यदवोचत् “सत्यानृते मिथुनीकृत्य” इति। अतस्तन्निराकरणनिर्बन्धो युक्त एवेत्येतत् परिभावयितुं बन्धमिथ्यात्वमिति सम्मुग्धे प्रस्तुतेऽपि दुःखादेरिति निष्कृष्योक्तम्। स्वातन्त्र्यादेः “नान्योऽतोऽस्ति कर्ता” इत्यादिश्रुतिबाधितत्वात्। नहि सर्वमिथ्यात्वश्रुतेरिवास्याः कश्चिद् विरोधोऽस्ति। वक्ष्यति चैतत् तत्रतत्र सूत्रकारः।0
#(न्या.सु) अहंशब्दार्थः..स्पष्ट एव शब्दतोऽप्यनयोर्भेदः। यत् प्रकृतिपरिणामवाचि मकारान्तमव्ययमहम्पदं न जातु तदात्मनि प्रयुज्यते, यच्चाऽत्मवाचि दकारान्तास्मच्छब्दजं तन्न कदाचिदपि मायापरिणामे प्रयुज्यत इति। तदेवं सर्वमिथ्यात्वपरत्वे श्रुतेरेव मिथ्यात्वप्रसङ्गेनासाधकत्वापत्तौ दुःखादिबन्धमिथ्यात्वासिद्ध्या न प्रत्यक्षमतत्वावेदकमिति।0
#(न्या.सु) पददोषस्वरूपम् ..वाक्यस्य साधकत्वं नाम पदार्थसंसर्गप्रमितिजनकत्वम्। तत् क्वचित् पददोषेण विहन्यते। क्वचित् सङ्गत्यग्रहणात्, क्वापि तद्विस्मरणात्, कदाचिदाकाङ्क्षादिविरहात्, कुत्रचिद् विपरीतप्रतिपादनेन।0

#(न्या.सु) स्वाप्नार्थविचारः ..ननु मा भूत् तर्कस्य विरुद्धता, तथाऽपि मिथ्याभूतोऽपि स्वाप्नोऽर्थः शुभाशुभयोः, रेखारोपितो वर्णोऽर्थस्य, प्रतिबिम्बं च बिम्बस्य, स्फटिकलौहित्यं चोपधानसन्निधानस्य, वर्णदैर्घ्यादिकं चार्थभेदस्य, सवितृसुषिरप्रभृति चारिष्टस्य साधकमुपलब्धमिति प्रशिथिलमूलत्वेनाऽभासत्वम्।  मैवम्। यतोऽत्र, यत् साधकं न तन्मिथ्या, यच्च मिथ्या न तत् साधकम्। तथाहि स्वप्नस्य तावज्ज्ञानार्थरूपस्य सत्यतां वक्ष्यति। रेखाऽपि वर्णे पदमिवार्थे सङ्केतिता तं स्मारयतीति न किञ्चिदत्र मिथ्याऽस्ति। अत एव रेखामुपलभ्य वर्णमुच्चारयन्ति। प्रतिबिम्बस्य तु सत्यता परेणाप्यङ्गीकृता। विच्छेदस्यापि सत्यतामुपपादयिष्यामः।  स्फटिकलौहित्यमप्येतेनैव व्याख्यातम्। दैर्घ्यादयोऽपि ध्वनिष्विव वर्णेष्वपि स्वाभाविका एव। अन्यथा स्वरेष्विव व्यञ्जनेष्वपि ध्वानोपधानवशेन दीर्घादिप्रतिभासप्रसङ्गात्। न तथाविधध्वनिव्यग्यं व्यञ्जनमिति चेत्, न। तथात्वे वर्णेष्वेव विशेषोऽङ्गीकार्यः स्यात्। स एव दैर्घ्यादिपदाभिधेयो भविष्यति। सवितृसुषिरप्रभृतिज्ञानमेवारिष्टसूचकम्। वक्ष्यते चैतत् एवमन्यदप्यूहनीयमिति।0
#(न्या.सु) नेह नानास्ति श्रुत्यर्थः ..नन्वत्राप्यनुपपत्तिरेव। यतो “नाना” इति नानाभूतः प्रपञ्चोऽभिधीयते, नतु भेदः। तथात्वे नानात्वमिति स्यात्। मैवम्। “मुक्तोपसृप्यव्यपदेशात्” इत्यादाविव भावप्रधाननिर्देशोपपत्तेः। भवितृप्राधान्येऽपि ब्रह्मणि नानाभूतावयवगुणकर्मादिनिषेधे नानात्वमेव निषिद्धं भवति। “सविशेषणे हि विधिनिषेधौ विशेषणमुपङ्क्रामतः” इति न्यायात्। उभयनिषेधे गौरवात्। विशेषणस्य प्रथमप्राप्तत्वात्। अन्यथा तदुपादानवैयर्थ्यात्। “न जीर्णमलवद्वासाः स्नातकः स्यात्” इत्यादौ दर्शनाच्च। अत एवोक्तम्”विशेष्यं नाभिधा गच्छेत् क्षीणशक्तिर्विशेषणे” इति। यत् क्वचिद् विशिष्टविधिनिषेधाङ्गीकरणं तदगतिकतयैव। सविशेषत्वं च ब्रह्मणो वक्ष्यामः। नन्वेवंसत्यप्राप्तप्रतिषेध इति चेत्, न। आभासप्राप्तत्वात्। तथाच “न स्थानतोऽपि” इत्याद्यधिकरणपूर्वपक्षे दर्शयिष्यामः। परस्यैव स्वर्गापूर्वादिनिषेधोऽप्राप्तत्वादनुपपन्नः। “एकमेवाद्वितीयम्” इत्यादौ सजातीयविजातीयस्वगतनानात्वनिषेधं व्याकुर्वता भवताऽपि समाधातव्यमेतत्।0
#(न्या.सु) भावरूपाज्ञानम् ...मायावादिना खलु भावरूपाज्ञानं सिषाधयिषता “प्रत्यक्षं तावदहमज्ञो मामन्यं च न जानामीत्यपरोक्षावभासदर्शनात्” इत्यादिना तत्साधनाय साक्षिप्रत्यक्षं प्रमाणमङ्गीकृतम्। “आश्रयप्रतियोगिज्ञानभूतमपि साक्षिचैतन्यम्” इत्याद्युत्तरवाक्येन प्रत्यक्षस्य साक्षित्वावगमात्। एवञ्च साक्षिणा अज्ञानसिद्धिमिच्छता परेण सतः साधकत्वं स्वीकृतमेव। साक्षिचैतन्यस्य सत्त्वात्। अतो मया सतः साधकत्वं नाङ्गीकृतमिति न शक्यते वक्तुम्। अस्माभिरपि दुःखादिबन्धसत्यतायां साक्षिप्रत्यक्षमेवोपन्यस्तमिति हृदयम्। अज्ञानवशादेव साक्षिणः साधकत्वं मयाऽङ्गीक्रियते, न स्वत इति चेत्, न। इतरेतराश्रयत्वप्रसङ्गात्। न खलु साक्ष्यवभासादन्याऽज्ञानसत्ता तवास्ति। ततोऽज्ञाने सति साक्षिणः साधकत्वसिद्धिः, तस्यां चाज्ञानसिद्धिरिति कथं नेतरेतराश्रयत्वम्? द्वयोरनादित्वान्नैवमिति चेत्, तर्ह्यज्ञानवशादिति रिक्तं वचः। नहि सर्वथा यद् यन्नापेक्षते तत् तदधीनमिति युज्यते। अपेक्षायां तु परस्पराश्रयानुत्तारः।0
#(न्या.सु) कथकतावादः
यदत्रोक्तम्, “प्रमाणादीनां सत्त्वं यदभ्युपेयं कथकेन, तत् कस्य हेतोः? किं वाग्व्यवहारस्य प्रमाणादिसत्ताभ्युपगमव्याप्तत्वेन तदभावे प्रवर्तयितुमशक्यत्वात्, अथ कथकप्रवर्तनीयवाग्व्यवहारं प्रति हेतुभावात्, उत लोकसिद्धत्वात्, अथवा तदनभ्युपगमस्य तत्वनिर्णयविजयातिप्रसञ्जकत्वात्? आद्येऽपि किं व्यवहारमात्रं प्रमाणादिसत्ताभ्युपगमव्याप्तम्, उत साधनबाधनक्षमो व्यवहारः। न प्रथमः, तदनभ्युपगच्छतोऽपि चार्वाकमाध्यमिकादेर्वाग्विस्तराणां प्रतीयमानत्वेन व्यभिचारात्। तस्यैवानिष्पत्तौ भवतस्तन्निरासप्रयासानुपपत्तेः। तस्यापि पक्षत्वे बाधः। द्वितीये बाधतादवस्थ्यम्। मम सत्तानभ्युपगमस्यानुभवसिद्धत्वात्। हेतुश्च तवासिद्धः। सिद्धत्वे वा सिद्धं मम समीहितम्। व्यतिरेके च सद्वचनाभासलक्षणयोगित्वमुपाधिः। यतोऽभ्युपगम्यापि प्रमाणसत्तां प्रवर्तिता मतान्तरानुसारिभिर्व्यवहारा अभ्युपगतप्रमाणादिसत्त्वैर्मतान्तरानुसारिभिरपरैः साधनाद्यक्षमा इति कथ्यन्ते। तेन ज्ञायते व्यवहारस्य साधनाद्यक्षमतायां सद्वचनाभासलक्षणयोगित्वमेव प्रयोजकम्। नतु सत्तानभ्युपगम इति। ननु यदि प्रमाणादीनि न सन्ति, तदा व्यवहार एव धर्मी कथं सिद्ध्येत्? दूषणादिव्यवस्था वा कथं स्यात्? सर्वविधिनिषेधानां प्रमाणाधीनत्वात्। मैवम्। न ब्रूमो वयं न सन्ति प्रमाणादीनीति स्वीकृत्य कथाऽऽरभ्येति। किन्नाम। सन्ति न सन्ति प्रमाणादीनीत्यस्यां चिन्तायामुदासीनैर्यथा स्वीकृत्य तानि भवता व्यवह्रियन्ते तथा व्यवहारिभिरेव कथा प्रवर्त्यतामिति।  किञ्च कीदृशीं मर्यादामवलम्ब्य प्रवृत्तायां कथायामिदं दूषणमुक्तं भवता? किं प्रमाणादीनां सत्त्वमुपगम्योभाभ्यां वादिप्रतिवादिभ्यां प्रवर्तितायाम्, उतासत्त्वमभ्युपेत्य, अथैकेन सत्त्वमपरेण चासत्त्वमङ्गीकृत्य? नाऽद्यः, अभ्युपगतप्रमाणादिसत्त्वं प्रत्येतादृक्पर्यनुयोगानवकाशात्। न द्वितीयः, स्वस्याप्यापत्तेः। न तृतीयः, तथैव कथान्तरप्रसक्तेः। तस्मात् प्रमाणादिसत्त्वासत्त्वाभ्युगमौदासीन्येन व्यवहारनियमे समयं बद्ध्वा प्रवर्तितायां कथायां भवतेदं दूषणमुक्तमिति वाच्यम्। तथाच व्याघातः।  नच वाच्यं नेदं दूषणं प्रतिवादिनं प्रत्युच्यते। किन्नाम। शिष्यादयः प्रमाणादिसत्तानभ्युपगन्तुः कथानधिकारं ज्ञाप्यन्त इति। यतः शिष्यादीन् प्रत्यपि चार्वाकादेर्दोषोऽयमित्येवाभिधातव्यम्। कथञ्च तथा स्यात्? तस्य कथाप्रवेशाप्रवेशयोस्तद्बोधाक्षमत्वात्। कथायामेव हि निग्रहः।  न द्वितीयः, स्यादप्येवं यदि कथकप्रवर्तनीयवाग्व्यवहारं प्रति हेतुत्वात् प्रमाणादीनां हेतुता तत्सत्तानभ्युपगमे निवर्तेत। नत्वेवं सम्भवति। तथासति तत्सत्तानभ्युपगन्तॄणां वाग्व्यवहारस्वरूपमेव न निष्पद्येत। हेत्वनुपपत्तेः।   अथ मन्यसे कथकवाग्व्यवहारं प्रति हेतुत्वात् प्रमाणादीनां सत्त्वम्, सत्त्वाच्चाभ्युपगमो यत् सत् तदभ्युपगम्यत इति स्थितेरिति। मैवम्। कयाऽपि नियमस्थित्या प्रवृत्तायां कथायां कथकवाग्व्यवहारं प्रति हेतुत्वात् प्रमाणादीनां सत्त्वं सत्त्वाच्चाभ्युपगमो भवता प्रसाध्यः। कथातः पूर्वं तु तत्वावधारणं परपराजयं वाऽभिलषद्भ्यां कथकाभ्यां यावता विना तदभिलषितं न पर्यवस्यति तावदनुरोद्धव्यम्। तच्च व्यवहारनियमसमयबन्धादेव द्वाभ्यामपि ताभ्यां सम्भाव्यत इति व्यवहारनियममेव बध्नीतः। स च प्रमाणेन तर्केण च व्यवहर्तव्यमित्यादिरूपः। नच प्रमाणादीनां सत्ताऽपीत्थमेव ताभ्यामङ्गीकर्तुमुचिता। तादृशव्यवहारनियममात्रेणैव कथाप्रवृत्त्युपपत्तेः। प्रमाणादिसत्तामभ्युपेत्यापि तथाविधव्यवहारनियमव्यतिरेकेण कथाप्रवृत्तिं विना तत्वनिर्णयस्य जयस्य वाऽभिलषितस्य कथकयोरपर्यवसानात्।  नापि तृतीयः, लोकव्यवहारोऽपि प्रमाणव्यवहारो वा स्यात्, पामरादिसाधारणव्यवहारो वा? नाऽद्यः, विचारप्रवृत्तिमन्तरेण तस्य दुर्निरूपत्वात्। तदर्थमेव च पूर्वं नियमस्य गवेषणात्। नापि द्वितीयः, शरीरात्मत्वादीनामपि तथासति भवता स्वीकर्तव्यतापातात्। पश्चात् तद्विचारबाध्यतया नाभ्युपेयत इति चेत्, तर्हि प्रमाणादिसत्ताऽपि यदि विचारबाध्या भविष्यति तदा नाभ्युपेयैव, अन्यथा तूपगन्तव्येति लोकव्यवहारसिद्धतया सत्त्वमभ्युपगम्यत इति तावन्न भवति।  न चतुर्थः, यादृशो भवता प्रमाणादिसत्तामभ्युपगम्य व्यवहारनियमः कथायामवलम्ब्यते, तस्यैव प्रमाणादिसत्त्वासत्त्वानुसरणौदासीन्येनास्माभिरप्यवलम्बनात्। तस्य यदि मां प्रति फलातिप्रसञ्जकत्वम्, तदा त्वां प्रत्यपि समानः प्रसङ्गः”। तस्मात् प्रमाणादिसत्ताभ्युपगमस्य कथोपयोगाभावादनङ्गीकुर्वतां प्रमाणादिसत्तां न वादितेत्यनुपपन्नमिति।  तदेतत् सर्वमनेनापहसितं वेदितव्यम्। तथाहि यत्तावद् व्यवहारमात्रस्य प्रमाणादिसत्ताभ्युपगमव्याप्तत्वपक्षे दूषणमुक्तम्, तदसत्। यदि खल्वेवमस्माभिः साध्येत मायावादी प्रमाणादिसत्ताभ्युपगमवान्, व्यवहर्तृत्वात्; तद्व्यवहारो वा प्रमाणादिसत्ताभ्युपगमपुरःसरः, व्यवहारत्वात्; तत्ववादिवत्, तद्व्यवहारवच्चेति। यद्वा नायं व्यवहर्ता, प्रमाणादिसत्तानभ्युपगन्तृत्वात्; तद्व्यवहारो वा न व्यवहारः, प्रमाणादिसत्ताभ्युपगमपुरःसरताशून्यत्वादिति। तदा स्यादेव व्यभिचारदोषः। को नाम स्वस्थात्मैवमनुमिमीते? किन्नाम। यदि प्रमाणादीनि सन्ति न स्युः, तर्हि साधकानि न स्युः, असतः साधकत्वानुपपत्तेः; तेषां चासाधकत्वे तत्कार्यो व्यवहारो न निष्पद्येत, तथाच वादिता न स्यात्। अस्ति चेयम्। तस्मात् तद्धेतूनां प्रमाणादीनां सत्ताऽभ्युपगन्तव्या, इत्याचार्येण प्रसङ्गत्वेनाभिमतत्वात्। व्यभिचारस्थलस्य च प्रसङ्गविषयतुल्यताऽङ्गीकृता। बाधस्तु प्रसङ्गस्यालङ्कार एवेत्युक्तम्। साधनबाधनक्षमव्यवहारस्य प्रमाणादिसत्ताभ्युपगमव्याप्तत्वपक्षेऽप्युक्तदूषणमनेनैव निरस्तम्। मायावादिनं तद्व्यवहारं वा पक्षीकृत्य विशिष्टव्यवहारकर्तृत्वेन विशिष्टव्यवहारत्वेन वा हेतुना प्रमाणादिसत्ताभ्युपगन्तृत्वे तत्पूर्वकत्वे वा साध्यमाने तत् स्यात्। विमतो व्यवहारो न साधनादिक्षमः, प्रमाणादिसत्ताभ्युपगमपूर्वकतारहितत्वात्; इति वा साधने कथञ्चिदन्वये पूर्वोक्तोपाधिः स्यात्। नचैवमित्युक्तम्।   किञ्चायमुपाधिर्न साधनाद् भिद्यते। यदा हि प्रमाणादिसत्ता नाभ्युपगता, तदा तदसत्त्वमेवाङ्गीकृतमिति स्वरूपासिद्धत्वम्। तच्च सद्वचनाभासलक्षणविशेष एव। नन्वेतदाशयोक्तम् न ब्रूमो वयमित्यादि। दुरुक्तं तत्। सत्त्वासत्त्वे विहाय प्रमाणस्वरूपस्य बुद्धावारोपयितुमशक्यत्वेनोदासीनस्य तत्स्वीकारानुपपत्तेः। एवं च वदता यदनिर्वचनीयमभिप्रेतं तदग्रे निराकरिष्यते।  यदप्यत्रोक्तं कीदृशीं मर्यादामित्यादि, तत्र यः प्रमाणाद्यसत्त्वमभ्युपैति, यश्च तत्सत्तां प्रतीत्यापि सत्ताद्युदासीनोऽहमिति मन्यते, तं प्रतीदं दूषणमिति वदामः। नचोक्तदोषः। नहि वयं प्रमाणादिसत्ताभ्युपगमं कथाप्रवृत्तिकारणतयाऽवश्यं ततः पूर्वभाविनं ब्रूमः। किन्नाम। यो यथाकथञ्चित् कथायां प्रवृत्तः, तं विपक्षे कथानुत्पत्तिप्रसङ्गं दण्डं प्रदर्श्य तत्कारणानां प्रमाणादीनां सत्तामङ्गीकारयामः। नचैवं कथान्तरप्रसक्त्यादिदोषः। प्रमाणादिसत्तानभ्युपगमे कथाया एवानिष्पत्तेः।   तेन शिष्यज्ञापनमपि समाहितम्। प्रतिवादिनः कथाप्रवेशमभ्युपगम्य तत्र प्रवृत्तं प्रति प्रमितकथाकार्यबलेन कारणप्रमाणादिसत्ताया अभ्युपगन्तव्यत्वस्योक्तत्वात्।  द्वितीयपक्षोक्तदोषोऽप्यसङ्गत एव। नहि वयं प्रमाणादिसत्ताभ्युपगममपि कथकप्रवर्तनीयवाग्व्यवहारकारणकोटौ निवेशयामः। येन तत्सत्तानभ्युपगन्तॄणां वाग्व्यवहारस्वरूपं न निष्पद्येतेति प्रसङ्गः स्यात्। अपितर्हि? प्रमाणादीनामेव कथाकारणता। सा च सत्त्वाभावे नोपपद्यत इति तत्सत्त्वमङ्गीकरणीयमिति वदामः।   यत् पुनः कथकवाग्व्यवहारं प्रतीत्याद्याशयोक्तम् “एवं वदता कथाप्रवृत्त्युत्तरकालं प्रमाणादिसत्ताऽङ्गीकारयितव्या। तथाच कथाफलस्य प्रमाणादिसत्ताभ्युपगमस्य न कथाकारणत्वम्। किन्तु प्रमाणैर्व्यवहर्तव्यमित्यादिव्यवहारनियमस्यैव” इति तदस्माभिरभ्युपगतमेव। यस्तु सत्ताभ्युपगममपि कथाकारणं ब्रूते स एवैवं पर्यनुयोज्यः।  यत् पुनः “नच प्रमाणादीनाम्” इत्यादिना कल्पनागौरवमवादि, तत्र किं प्रमाणादिसत्ताभ्युपगमे कल्पनागौरवम्, उत तत्सत्ताभ्युपगमस्य कारणकोटिप्रवेशने? नाऽद्यः, कारणत्वान्यथानुपपत्त्या तत्सत्तायाः प्रमितत्वात्। प्रमितस्य परीक्षकैरङ्गीकरणीयत्वात्। द्वितीये तु संवाद एव।  तृतीयेऽप्याद्यं तावदङ्गीकुर्मः। तत्रोक्तं दूषितप्रायम्। द्वितीयाङ्गीकारेऽपि न दोषः। देहात्मत्वादिकं तु पश्चाद् विचारबाध्यतया नाभ्युपगम्यत इति। यदत्रोक्तम् “प्रमाणादिसत्ताऽपि” इत्यादि, तेन किमुक्तं भवति? किं विचारसाध्यः प्रमाणादिसत्ताभ्युपगमो न विचारप्रवृत्तेः कारणमिति, किंवा विचाराबाध्यताया एव प्रमाणादिसत्ताभ्युपगमप्रयोजकत्वेन व्यवहारस्याप्रयोजकत्वमिति। आद्ये सम्प्रतिपत्तिः। न द्वितीयः, औत्सर्गिकं प्रामाण्यं बाधकादपोद्यत इत्यत्र दर्शने तस्यैव प्रयोजकत्वात्।  चतुर्थपक्षोक्तदोषोऽप्यनेनैव परिहृतः। नहि वयं प्रमाणादिसत्ताभ्युपगमं कथाफलनिष्पत्तिहेतुं ब्रूमः। किन्तु प्रमाणादीन्येव। तेषां च तद्धेतुता नासतामुपपद्यत इति तत्सत्ताऽवश्यमभ्युपगमनीयेति।  “स्यादेतत्। नियतवाग्व्यवहारक्रियासमयबन्धेन कथां प्रवर्तयताऽपि व्यवहारसत्ताऽभ्युपगन्तव्या। नहि सत्तामनभ्युपगम्य व्यवहारक्रियाऽभिधातुं शक्या। क्रिया हि निष्पादना। असतः सद्रूपताप्रापणमिति यावत्। प्रमाणैर्व्यवहर्तव्यमिति च नियमबन्धनं प्रमाकरणभावस्य नियमान्तर्भावान्नियतपूर्वसत्त्वरूपं कारणत्वं प्रमाणानामनादाय न पर्यवस्यति। दूषणानां चास्तित्वेन भङ्गावधारणनियमबन्धने साधनाङ्गानां च व्याप्त्यादीनां सत्त्वेन तद्विषयस्य तत्वरूपताव्यवहारनियमनादौ च कण्ठोक्त्यैव तस्यतस्य सत्त्वमङ्गीकृतमिति रिक्तमिदमुच्यते प्रमाणादीनां सत्तामनभ्युपगम्य कथारम्भः शक्यत इति” एवमाशय यदुक्तम्”एभिरपि बाधकैः कथायामारब्धायामभिमतस्य प्रसाधनीयत्वेन पूर्वोक्तबाधाया न निस्तारः स्यात्” इति। तदप्यनेनैव परिहृतम्। कथास्वरूपफलनिष्पत्तये स्वेच्छास्वीकृतस्यैव व्यवहारनियमस्य प्रमाणादिसत्तास्वीकार एव पर्यवसानमिति कथायां प्रवृत्तं स्वव्याघातमप्यचेतयन्तं प्रत्यस्माभिरुच्यमानत्वात्।  ननु कथादेः कार्यस्य सत्त्वे कथञ्चित् कारणस्य प्रमाणादेः सत्त्वमङ्गीकरणीयं स्यात्। कार्यस्यैव सत्त्वाभावे किं कारणसत्तयेति चेत्, कुतः प्रमाणात् कथादिसत्ताभावो भवता निश्चितः? श्रुत्यादेरिति चेत्, न। तस्यैवानेकातिप्रसङ्गगहननिविष्टत्वात्। तथाच सिद्धे तत्प्रामाण्ये कथादिकार्यासत्त्वसिद्धिः, ततोऽन्यथासिद्ध्या तर्कस्याऽभासतासिद्धिः, तस्यां च श्रुत्यादिप्रामाण्यसिद्धिरिति चक्रकापत्त्या नैकस्यापि सिद्धिः। असतः कारणत्वं तु सूत्रकृतैव निराकरिष्यत इत्यलं प्रसङ्गेन।0
#(न्या.सु) मुख्यसत्-विभागः
ननुच द्विविधं सत् मुख्यम्, अमुख्यं च। तत्र यस्य सर्वप्रकारेण बाधितत्वं नास्ति तन्मुख्यं सत् पारमार्थिकमिति च गीयते। यस्य तु सत्प्रतीतिरेव सत्ता तदमुख्यं सत्। नच ततः सत्ता सिद्ध्यति। तथाहि किं सत्तावगममात्रात् तत्सत्ताऽभ्युपगम्येति मन्यसे, अबाधितात् तदवगमाद् वा? नाऽद्यः, मरुमरीचिकादौ जलरूपतासद्भावाभ्युपगमप्रसङ्गात्। द्वितीयेऽपि वादिप्रतिवादिमध्यस्थमात्रस्य तस्यापि कथाकाल एव बाधितत्वावगमाभावात्, अथवा कस्यचिदपि कालान्तरेऽपि च बाधितत्वबोधविरहात्? नाऽद्यः, अतिप्रसङ्गात्। पुरुषत्रयावगतस्याप्येकक्षणावगतस्य पुरुषान्तरेण तेनापि क्षणान्तरेऽपि बहुलं बाधदर्शनात्। नचासावर्थोऽसत्योऽपि द्वित्रादिपुरुषमात्रपूर्वजाततत्प्रतीत्यनुरोधाद् बाधदर्शने सञ्जातेऽपि तथैव सन्नित्यभ्युपगम्यते। तस्माद् द्वितीयः पक्षः परिशिष्यते। नचासावमुख्ये अस्तीति कुतः पारमार्थ्यप्राप्तिः? नच वाच्यं सत्प्रतीतेरपि प्रतीत्यन्तरमेव सत्तेत्यनवस्थेति। प्रतीतेः पारमार्थिकत्वात्। नहि तस्या बाधोऽस्ति। अस्ति चेत्, सैव प्रतीतिरबाधिता परमार्थसती। नच प्रतीतेः स्वरूपभेदोऽस्तीत्यतो विज्ञानं ब्रह्मैव परमार्थसत्।0
#(न्या.सु)अमुख्यसत्-निरूपणम् ..अमुख्यं (सत् )पुनर्द्वेधा मायोपाधिकम्, अविद्योपाधिकं चेति। तत्राऽद्यमम्बरादिकम्। तच्चाब्रह्मज्ञानाद् बाधवैधुर्येण हानादिव्यवहारनिर्वाहकत्वाद् व्यावहारिकमिति गीयते। कतिपयप्रतिपत्तृकतिपयकालतथात्वावगमादेव हि लौकिको व्यवहारः प्रतीयते। द्वितीयं शुक्तिरजतादि। तत्तु प्रतीतिसमयमात्रपरिवर्ति। न पुनर्हानादिहेतुरिति प्रातीतिकमुच्यते। तदेवं सत्त्रैविध्यादम्बरादिकं विश्वं सदपि पारमार्थिकत्वाभावान्मिथ्येति युज्यते। व्यावहारिकसत्त्वाच्च तदन्तर्गतस्य प्रमाणादेः कथाङ्गतोपपद्यते। पारमार्थिकप्रातीतिकव्यावृत्त्यर्थत्वेन व्यावहारिकपदं च सम्भवतीति।0
#(न्या.सु)  सत्त्रैविध्यनिराकरणम् ..अत्रेदं वक्तव्यम् किं पारमार्थिकसदेव सत्, असच्च बाधकभेदेन द्विविधमिति सत्त्रैविध्यम्, उत सती एवावान्तरभेदेन? आद्ये प्रागुक्तदोषानिस्तारः। नहि सदिति ज्ञानमात्रेणासदर्थक्रियार्हम्। येन तथाविधं प्रमाणादि कथाङ्गतां गच्छेत्। तथात्वे विषमपि पीयूषतयाऽवगतं तदर्थक्रियां कुर्यात्। बाधविलम्बस्त्वप्रयोजकः। अर्थतादवस्थ्यानिवृत्तेः। एवं ज्ञानसत्यताऽपि। शुक्तिरजतादेरपि रजतोचितार्थक्रियाकारित्वप्रसङ्गात्।  यदपि तथैव लौकिको व्यवहारः प्रतीयत इति तदग्रे निराकरिष्यते।  अर्थक्रियाऽप्यसतीति चेतरेतराश्रयादिना निरस्तम्। सतोऽर्थक्रियाऽसम्भवादसत्येव कथञ्चित् साऽङ्गीकार्येति चेत्, श्रुतिप्रामाण्यनिश्चयोत्तरकालमेवैतत्। प्राक् तन्निश्चयात् परमार्थसत एवार्थक्रियेति मन्यमानः प्रतिवादी कथं बोधनीयः? अन्योन्याश्रयादिप्रसङ्गादित्युक्तम्। द्वितीयं दूषयति -- सत्त्रैविध्यं चेति।  सत्त्रैविध्यं च मानेन सिद्ध्येत् केनेति पृच्छ्यते तस्याप्युक्तप्रकारेण नैव सिद्धिः कथञ्चन॥।२१॥  केनेत्यस्य परमार्थसता वा, व्यावहारिकसता वा, प्रातिभासिकसता वा? आद्येऽपि किमात्मेतरेण, उताऽत्मनेत्यर्थः। पृच्छ्यतेऽस्माभिरिति शेषः। यथा मिथ्याभूतस्य साधकत्वं केन सिद्ध्येदिति पृष्टं तथेति चार्थः। व्यावहारिकसतः साधकत्वसिद्धये यदुपन्यस्तं तच्चेति वा। पृच्छाविषयत्वमेव न दोष इत्यत आह -- तस्यापीति। असतः साधकत्वस्येव तस्य सत्त्रैविध्यस्यापि कथञ्चन विकल्पितपक्षेषु कस्मिंश्चन पक्षे नैव सिद्धिः। कुतः? उक्तप्रकारेणैव। तथाहि न तावत् परमार्थसता आत्मेतरेण, द्वैतापत्तेः। नाप्यात्मनैव, तस्य निर्विशेषस्य साधकतायोगात्। व्यावहारिकप्रातीतिकयोस्तु स्वरूपमेवाद्यापि न सिद्धमिति।0
#(न्या.सु)ज्ञाननिवर्त्यत्वलक्षणम् ..नन्वीश्वरज्ञानेन प्रपञ्चनिवृत्तिस्त्वयाऽपीष्यत एव। अन्यथा तस्य संहारकर्तृत्वानुपपत्तेः। ज्ञानादिमत एव कर्तृत्वात्। सत्यम्। नैवं ज्ञाननिवर्त्यत्वं परस्याभिप्रेतम्। अपितर्हि? अज्ञानोपादानकस्य समाने विषये विरोधिना ज्ञानेनोपादाने निवृत्ते स्वयमेव विलपनम्। यथाऽऽह “अज्ञानस्य स्वकार्येण वर्तमानेन प्रविलीनेन वा सह ज्ञानेन निवृत्तिर्बाधः” इति। नचायं प्रपञ्चेऽस्माकं सम्मतः। किन्तु मुद्गरप्रहारादिना घटस्येवेश्वरस्य ज्ञानेच्छाप्रयत्नव्यापारैर्विनाश एव। स एव हेतुरस्त्विति चेत्, न। तथाविधमपि ज्ञानबाध्यत्वं पक्षैकदेशे प्रकृत्यादौ न सिद्धं प्रतिवादिन इति भागासिद्धत्वात्।  किञ्च सत्यस्यापि ज्ञानविनाश्यत्वमस्तु। नच विपक्षे किञ्चिद् बाधकमस्तीत्यतोऽप्रयोजकत्वात् ज्ञानबाध्यत्वं न सिद्धमपि व्याप्यत्वासिद्धमपीति यावत्। प्रतिवादिनो मतेनेति गुडजिह्विकामात्रम्। बाधकानुपन्यासे वादिनोऽपि व्याप्यत्वासिद्धेरावश्यकत्वात्।  सतो विनाशे चैतन्यस्यापि विनाशप्रसङ्ग इति चेत्, तर्हि विनाशमात्रस्य साध्यप्रयोजकत्वेन ज्ञानबाध्यत्वमसिद्धमपि। व्यर्थविशेषणासिद्धमपि स्यात्। नाश्यत्वमात्रं हेतुः। ज्ञानेति स्वरूपकथनमात्रम्। स चोक्तबाधकसानाथ्येन नाप्रयोजक इति चेत्, न। सत्त्वसाम्येऽपि विनाशकारणसदसद्भावेन विशेषस्योक्तत्वात्।  अथवा ज्ञानबाध्यत्वमसिद्धं व्याप्तिरहितमपीति योज्यम्। तथाहि किं त्वदभिमतं ज्ञानबाध्यत्वमत्र हेतूक्रियते, किंवाऽस्मदभिमतमिति वाच्यम्। आद्यं चेदुक्तन्यायेन न सिद्धं प्रतिवादिनः। द्वितीये व्याप्तिवैधुर्यमिति। तत् कथमित्यत आह -- विज्ञातस्येति।  विज्ञातस्यान्यथा सम्यग् विज्ञानं ह्येव तन्मतम्॥२४॥**0 हि यस्मादन्यथाविज्ञातस्य सम्यग् विज्ञानमेव बाधः, तद्विषयत्वमेव तद्बाध्यत्वं मतमस्माकम्। तच्चाऽत्मनि विपक्षे गतमिति व्याप्तिविकलमिति वाक्यशेषः। सत्योऽप्यात्मा देहाद्यात्मना विज्ञातो वेदान्तजनितसम्यग्विज्ञानवृत्तिविषय इति परेणाप्यङ्गीकार्यम्। अन्यथा अविद्यानिवृत्त्यनुपपत्तेरिति।0
#(न्या.सु)बाधलक्षणम् ..ननु प्रतिपन्नोपाधौ निषेधप्रतियोगित्वं बाध्यत्वमस्त्येव शुक्तिरजतादौ। मैवम्। तथासत्यसत्त्वप्रसङ्गात्। वक्ष्यते चैतत्।  यदि तर्हि न बाध्यत्वं शुक्तिरजतादेः। बाढम्। ननु सकललोकविरोधादिप्रसङ्गः। मैवम्। त्वदभिमतस्याभावेऽप्यन्यस्य बाध्यत्वस्य तत्र विद्यमानत्वात्। किं तदित्यत आह -- विज्ञातस्येति। बाध्यत्वमिति प्रकृतप्रकृत्यर्थं बाधं तदिति सामान्येन परामृशति।  केचिन्नेदं रजतमिति ह्यध्यस्तवस्त्वभावबोधं बाधमाहुः। अपरे तु शुक्तिरियमिति विरोधिभावान्तरज्ञानम्। तदुभयं प्रत्येकमव्यापकम्। शाब्दादौ द्वयोरपि बाधत्वप्रसिद्धेः। तस्मादुभयानुगतमेतदुच्यते। रजतत्वादिना विज्ञातस्य पुरोवर्तिनः शुक्तित्वादिना विज्ञानं खल्वन्यथाविज्ञातस्य सम्यग् विज्ञानं भवति। एवमसतो रजतस्य सत्त्वादिनाऽवगतस्यासत्त्वादिना विज्ञानमप्यन्यथाविज्ञातस्य सम्यग् विज्ञानं भवत्येव।  सम्यग् विज्ञानं बाध इत्येवोक्ते सर्वमपि सम्यग् ज्ञानं बाधः प्रसज्येत। नच तथा व्यवहारः। तन्निवृत्त्यर्थमन्यथाविज्ञातस्येत्युक्तम्। अन्यथाविज्ञातस्य ज्ञानमित्येवोक्ते धारावाहिकभ्रमे रजतत्वेनावगतस्य शुक्तिकाशकलस्य पुनर्नागवङ्गत्वादिज्ञानेऽपि प्रसङ्गः। तन्निरासाय सम्यगित्युक्तम्। अन्यथेति तत्स्वरूपापेक्षया। तेन घटस्यैव पटाद्यपेक्षयाऽन्यथा घटत्वेन ज्ञातस्य पुनर्घटत्वेन ज्ञाने प्रसङ्गो निरस्तः। छलप्रसङ्गात्।   तथाऽपि रजतत्वेनावगतस्य शुक्तिकाशकलस्य शुक्लत्वादिज्ञाने प्रसङ्गस्तदवस्थः। एवमेकेन अन्यथा विज्ञातस्य पुरुषान्तरसम्बन्धिनि तस्यैव वा पुरुषस्य कालान्तरभाविन्याजानसिद्धे सम्यग् विज्ञाने प्रसङ्गोऽपीति चेत्, मैवम्। बाधतिः खलु लोडने पठ्यते। तच्च ज्ञानस्यार्थस्य वाऽस्तु। न तावत् ज्ञानस्य। तस्य क्षणिकत्वेन स्वत एव लोडितत्वात्। सम्यग् विज्ञानस्याप्युत्तरज्ञानविनाश्यस्य बाधितत्वव्यवहारप्रसङ्गात्। नाप्यर्थस्य। शुक्तिकाशकलादेस्तादवस्थ्यात्। रजतादेर्नित्यलोडितत्वात्। अतः पूर्वज्ञानप्रसञ्जितस्य अन्यथाकारस्य लोडनमिवेति वक्तव्यम्। तथाच सति कोऽतिप्रसङ्गः?
तत् किं वक्तव्यमेतत्? नहि। कथमनुच्यमानं ज्ञास्यते? “अन्यथा विज्ञातस्य” इति वचनसामर्थ्यात्। अन्यथा सम्यग् विज्ञानमित्येवावक्ष्यत्। किमनेनेति। तद्विषयत्वं बाध्यत्वमिति शेषः।0
#(न्या.सु) अनिर्वचनीयलक्षणभङ्गः..अथवाऽनिर्वचनीयममुख्यं सदित्युक्तम्। तत्र किमिदमनिर्वचनीयत्वम्? किं निरुक्तिविरहः, किंवा निरुक्तिनिमित्तविरहः? नाऽद्यः, अनिर्वचनीयमित्यादिनिरुक्तेः सत्त्वेनासम्भवित्वात्। द्वितीयेऽपि निरुक्तिनिमित्तं ज्ञानमर्थो वा स्यात्? नाऽद्यः, ज्ञानस्योभयवादिसिद्धिसद्भावात्। न द्वितीयः, यथाप्रतिभासमर्थस्यालौकिकस्य रजतादेर्मायावादिनाऽभ्युपगतत्वादित्याशय परेणानिर्वचनीयस्य लक्षणद्वयमभिहितम्। सदसद्विलक्षणत्वमनिर्वचनीयत्वं ज्ञानबाध्यत्वं चेति।   तत्राऽद्यं तावन््निराकरोति --वैलक्षण्यं सतश्चेति। व्याख्यानानि तु पूर्ववदेव। तत्र यावत्सु पक्षेषु सिद्धार्थत्वपर्यवसानं तावत्स्वनिर्वचनीयत्वस्य सत्त्वाविरोधित्वेन न सन् प्रपञ्चः किन्त्वनिर्वचनीय इत्यारम्भासङ्गतिर्दोषोऽवगन्तव्यः। यत्र पुनर्बाधादिपर्यवसानं तत्राव्याप्तिरवगन्तव्या।अथवाऽनिर्वचनीयत्वेन वियदादिकं शुक्तिरजतादिकं च परस्याभिमतम्। तत्र सत एव सत्त्वेन प्रमितस्यैव वियदादेर्विश्वस्यासद्विलक्षणत्वमेव स्वयं सत्। एवमसत एवासत्त्वेन प्रमितस्यैव शुक्तिरजतादेर्विश्वस्य सर्वस्याप्यारोपितस्य सद्विलक्षणत्वमेव स्वयं सत्। वियदादावसद्विलक्षणत्वमेवास्ति। सद्वैलक्षण्यं तु प्रमाणबाधितम्। तथा शुक्तिरजतादौ सद्विलक्षणत्वमेवास्ति। असद्वैलक्षण्यं तु प्रमाणविरुद्धम्। अतोऽसम्भविना तेन लक्षणेनोक्तेन कथं तेऽनिष्टं निग्रहस्थानं न भवेदित्यादियोजना द्रष्टव्या।  सत्त्वेनासत्त्वेन च विचारासहत्वमनिर्वचनीयत्वम्, न पुनः सत्त्वासत्त्वधर्मानधिकरणत्वम्, ब्रह्म तु सत्त्वेन विचारसहं कथमनिर्वचनीयं स्यादिति चेत्, न। सत्त्वेनेति त्वप्रत्ययार्थस्यानभ्युपगमात्।0
#(न्या.सु)पञ्चाख्यातिवादनिराकरणम् ..अत्रान्यथाविज्ञानमेव भ्रान्तिः तत्प्रसञ्जितान्यथाकारलोडनं सम्यग् विज्ञानमेव बाध इत्यवधारयता मतान्तराणि निरस्तानि वेदितव्यानि। हिशब्देन तत्र प्रमाणप्रसिद्धिं सूचयति।   इह खलु केचिद् यथार्थमेव सर्वविज्ञानमिति मन्यमाना नान्यथाख्यातिं सहन्ते। तथाहि केयमन्यथाख्यातिर्नाम? यदि तावदन्यथापरिणते वस्तुनि ख्यातिरन्यथाख्यातिः, तदा घटादिप्रत्ययाः सर्वेऽप्यन्यथाख्यातित्वाद् विभ्रमाः प्रसज्येरन्।   किञ्च शुक्तिकायाः रजताकारपरिणामः किं सकारणः, उताकारणः? न तावदकारणः। कादाचित्कत्वानुपपत्तेः। आद्ये कारणं वाच्यम्। करणदोष इति चेत्, न। तस्य करणसम्बन्धिनः शुक्तिकापरिणामहेतुत्वानुपपत्तेः। अन्यथा तदैव सकलार्थानां रजतरूपपरिणामप्रसङ्गात्।  दुष्टकरणसंसर्गो हेतुरिति चेत्, तथाऽपि किं शुक्तित्वापगमेन रजतरूपपरिणामः, किंवा तदनपगमेन? आद्ये पुरुषान्तरेणापि तदा शुक्तित्वं न प्रत्येतव्यम्। द्वितीये भ्रान्तेनापि तत् प्रत्येतव्यम्। किञ्च शुक्तित्वापगमे बाधेऽपि न तद् भायात्।  अथ पुनः शुक्त्याकारेण रजतं परिणतमिति चेत्, न। करणदोषस्य कारणस्याभावात्। बाधोऽप्येवं सति भ्रमः स्यात्। अपिचैतत् समस्तप्रतिपत्तृसाधारणमपि कुतो न भवेत्? यत्करणपरिणतं तेनैव गृह्यत इति चेत्, न। घटादेरपि कुलालादिमात्रवेद्यतापातात्। सुखादिवदिति चेत्, न। बाह्यान्तरत्वेन विशेषात्। अन्यथोक्तातिप्रसङ्गानिस्तारात्।  किञ्च दोषवशाद् रजताकारेण परिणता चेच्छुक्तिः, तदा दोषापगमेऽपि तथैव कथं नावतिष्ठते। नहि निमित्तकारणनाशात् कार्यनाशो दृष्टः। कमलकुमलविकासनिमित्तसावित्रतेजोऽपगमस्य विकासनिवृत्तिहेतुता दृष्टेति चेन्मैवम्। दलविभागो हि विकासो नाम। स च क्षणिकत्वात् सत्येव सावित्रतेजसि निवृत्तः। संयोगप्रध्वंसस्तु न कदाऽपि निवर्तते। पुनः संयोगलक्षणो मुकुलीभावस्तु शीतादिनोदनजन्य एव। स्थायित्वेऽपि विभागस्यान्यदेव तन्नाशे निमित्तमिति यत्किञ्चिदेतत्। परत्वादिवत् स्यादिति चेत्, न। विप्रतिपत्तेः।  किञ्चोत्पन्नं चेद् रजतं विनष्टम्, तदा तथैव प्रतीतिः स्यात्। न पुनर्नेदं रजतमिति बाधबुद्धिः। एतेन दुष्टकरणजन्याद् विज्ञानाद् रजतजन्मेत्यपि परास्तम्। का चैवंसति दोषवाचोयुक्तिः? नहि मृदो घटाकारपरिणामस्य निमित्तं दण्डचक्रादिकं दोषत्वेन मन्यन्ते।  किञ्च यस्याः प्रतीतेस्तदालम्बनं तत एव तज्जन्म, किंवा प्रतीत्यन्तरात्? नाऽद्यः, परस्पराश्रयप्रसङ्गात्। उत्पन्ने हि रजते तदालम्बनायाः प्रतीतेर्जन्म, तस्यां जातायां रजतोत्पत्तिरिति। न खलु निरालम्बना प्रतीतिरुत्पद्यते।  द्वितीयेऽपि किं तत् प्रतीत्यन्तरं शुक्तिकालम्बनम्, उत शुक्तिकारजतान्तरालम्बनम्, अथवाऽर्थान्तरालम्बनम्? नाऽद्यः, सर्वत्र शुक्तिप्रतीत्यनन्तरं रजतोत्पादप्रसङ्गात्। शुक्तिरजतप्रतीतेः प्राक् शुक्तिरिति प्रतीतिनियमाभावाच्च। दुष्टकरणालोचितशुक्तिसाधारणाकारप्रतीते रजतजन्मेति चेत्, न। साधारणाकारमात्रदर्शनानन्तरं रजतप्रतीतिनियमाभावात्। कारणवैकल्यं तत्र कल्प्यत इति चेत्, स्यादेतदेवम्। यदि रजतजन्म प्रमितं स्यात्। प्रतीतिं तु प्रकारान्तरेणोपपादयिष्यामः। न द्वितीयः, पूर्वरजतस्यापि तदेव कारणमिति रजतप्रतीतिप्रवाहविच्छेदप्रसङ्गात्। न तृतीयः, अतिप्रसङ्गात्। तदेवं भ्रान्तिबाधयोरनुपपत्तेर्न परिणामपक्षो युक्तः।  अत्रोच्यते यत्तावदन्यथाख्यातिलक्षणं निराकृतमन्याकारोल्लेखीत्यन्तेन तदिष्टमेवास्माकम्। अन्यदन्यात्मना विषयीकुर्वज्ज्ञानमन्यथाख्यातिरित्यङ्गीकारात्। यथोक्तम् “असतः सत्त्वप्रतीतिः सतोऽसत्त्वप्रतीतिरित्यन्यथाप्रतीतेरेव भ्रान्तित्वात्” इति।  नन्वन्यस्यान्यात्मता सती, उतासती? असतीति ब्रूमः। असतो न प्रतीतिरिति चेत्, न। तस्या उपपादयिष्यमाणत्वात्।  एवंसति रजतस्यापि कुतः सत्त्वमङ्गीकरणीयमिति चेत्, न। को हि ब्रूते रजतं सदिति? वक्ष्यामो ह्यभिनवान्यथाख्यातिस्वरूपमुपरिष्टात्।0
#(न्या.सु) अन्यथाख्याति(नैयायिकोक्त)लक्षणविमर्शः ..नापि वस्तुनो वस्त्वन्तरात्मनाऽवभासोऽन्यथाख्यातिरिति युक्तम्। तथाहि किं वस्तुनो वस्त्वन्तरात्मता सती, उतासती? आद्ये न भ्रान्तिर्नापि बाधः। सर्वेषां च सर्वं सर्वात्मना प्रतीयेत। नहि दोषः करणसंस्कारः। तथासत्यदुष्टकरणेन न किञ्चिदुपलभ्येत। किञ्चैवंसति रजतसंवित्समीचीना शुक्तिरेवेयमिति चासमीचीनेत्यापद्येत। न द्वितीयः, असतः प्रतीत्यनुपपत्तेः। उपपत्तौ वा किं रजतस्यापि वस्तुत्वग्रहणेन?

#(न्या.सु) अन्यथाख्यातिलक्षण(विज्ञानवाद्युक्त)निरासः..एतेनासम्बद्धविशेषणविशिष्टप्रतीतिरन्यथाख्यातिरिति निरस्तम्। असतो विशेषणसम्बन्धस्य प्रतीत्यनुपपत्तेः। उपपत्तौ वा किमसत्ख्यातिवादिभिरपराद्धम्?
अथ ब्रूषेऽन्याकारं ज्ञानमन्यथाख्यातिरिति। तदसत्। समीचीनज्ञानस्याप्यान्तरबाह्यत्वादिनाऽर्थविलक्षणाकारत्वेन विभ्रमत्वापत्तेः।0
#(न्या.सु)अन्यथाख्यातिलक्षण(नैयायिक-सिद्धान्ति)दूषणम्..अन्याकारोल्लेखिज्ञानमन्यालम्बनमन्यथाख्यातिरिति तु विरुद्धम्। तथाहि न तावत् सदसद्भावमात्रेणाऽलम्बनं सद्भावमात्रस्य सर्ववस्तुप्रत्ययसाधारण्येन सर्वप्रत्ययानां सर्वाथाऽलम्बनत्वापत्तेः। सर्वसर्वज्ञता चैवंसति स्यात्। अतीतादिविषयस्य निरालम्बनतापातश्च।एतेन पुरोदेशे सद्भावेनाऽलम्बनत्वमपि प्रत्युक्तम्। नच कारणत्वेनाऽलम्बनम्। रूपादिज्ञानस्य चक्षुराद्यपि कारणमिति तदालम्बनत्वप्रसङ्गात्। अतीतानागतविषयत्वं च ज्ञानस्य न स्यात्। अतीतानागतयोरसत्त्वेन कारणत्वानुपपत्तेः।0
#(न्या.सु) विषयत्वलक्षणविमर्शः ..एतेन विषयतया कारणत्वमित्यपि निरस्तम्। आत्माश्रयत्वं चैवंसति स्यात्। विषयत्वस्यैव निरूप्यमाणत्वात्। किञ्चैवं विषयत्वमित्येवास्तु। किं कारणतया व्यर्थयाऽनर्थजनन्या?
किं चेदं विषयत्वम्? येन यस्यातिशय उत्पद्यते स तस्य विषय इति चेत्, अतिशयो हि ज्ञातता वा स्यात्, व्यवहारो वा? नाऽद्यः, अनभ्युपगमात्। अभ्युपगमेऽप्यतीतादिज्ञानस्य निर्विषयत्वापातात्। नह्यसति धर्मिणि धर्मोत्पादो युज्यते। न द्वितीयः, अतदर्थिनो व्यवहारानुत्पत्तावविषयत्वापत्तेः। व्याघ्र्चोरादिज्ञानानन्तरमादीयमानस्य दण्डादेरपि तद्विषयत्वप्रसक्तेश्च। यद् विज्ञानं यदाकारं तत् तदालम्बनमिति तु तथागतमतमनुधावति।0
#(न्या.सु)    विषयत्वलक्षण(सिद्धान्ति-)दूषणम्..यत्सन्निकृष्टेन यज्ज्ञानं जन्यते तत् तद्विषयमित्यपि न। रूपादिज्ञानस्याऽकाशादिविषयतापातात्। नहि रूपादिज्ञानमुत्पादयच्चक्षुराकाशादिना न सन्निकृष्यत इति युज्यते। प्रत्यभिज्ञा च तत्ताऽसन्निकृष्टकरणजन्या न तद्विषया स्यात्। नच वाक्यं वाक्यार्थेन सन्निकृष्यते। येन तज्जनितज्ञानस्य वाक्यार्थो विषयः स्यात्। आकाशादिविषयतैवं चाऽपद्येत। लिङ्गज्ञानाच्चाऽत्मसन्निकृष्टाज्जायमानं लिङ्गिज्ञानमात्मविषयमापद्येत।0यत् पुनरन्याकारोल्लेखीत्यादिनाऽस्मदभिमतान्यथाख्यातेरनुभवविरोधं प्रतिज्ञाय तदुपपादनाय यत्सन्निकृष्टकरणेनेत्यन्तेनाऽलम्बनलक्षणनिराकरणं कृतं तदनुमतमेवास्माकम्। यद्विज्ञानं यत्सन्निकृष्टकरणेन जन्यते स तस्य विषय इत्यङ्गीकारात्।0नन्वत्रापि दोषोऽभिहित इति चेत्, न। सन्निकर्षस्यापि कारणतया विवक्षितत्वेन तस्यासम्बद्धत्वात्। नहि चक्षुरादेराकाशादिसन्निकर्षो रूपादिज्ञानकारणम्, नापि वाक्यस्याऽकाशादिसन्निकर्षो वाक्यार्थज्ञाने हेतुः, नच लिङ्गज्ञानस्याऽत्मना सन्निकर्षो लिङ्गिज्ञाननिमित्तम्। किन्नाम। अवर्जनीयसन्निधयस्ते सन्निकर्षाः। लिङ्गस्य साध्यधर्मिसन्निकर्षो लिङ्गिज्ञानकारणमिति चेत्, न। लिङ्गज्ञानस्य करणतयाऽभ्युपगमात्।0
#(न्या.सु) विषयत्वलक्षणविमर्शः ...यज्ज्ञानं यत्प्रतिभासं तदेव तस्याऽलम्बनमिति मन्तव्यम्। तत्र रजतज्ञाने शुक्तिरवभासते, नवेति वक्तव्यम्। अवभासत इति ब्रुवाणः श्र्लाघनीयप्रज्ञो देवानांप्रियः। यदि संविदि बहुमानवान् नेति ब्रूयात्, तदा कथं तच्छुक्तिकालम्बनं स्यात्? किञ्च रजतमवभासते शुक्तिकालम्बनं चेदतिप्रसङ्गः कथं परिहरणीयः?
ननु रजतावभासस्य रजतविषयकत्वे तेन रजतेन भवितव्यम्। कथं न भवितव्यम्? नहि सम्प्रतिपन्नसमीचीनरजतस्वीकारेऽपि निमित्तमस्त्यन्यद् रजतावभासात्। नह्यन्यतररजतप्रतिभासपक्षपाते कारणमस्ति। नास्त्यत्र रजतमित्यपि प्रतिभासोऽस्तीति चेत्, सत्यम्। प्रतिभाससामर्थ्याद् रजताभावोऽप्यङ्गीकृत एव पुरतः। प्रतीत्योर्विरोधः स्यादिति चेत्, न। यथा न विरोधः, तथा वक्ष्यमाणत्वात्।0तदेवं जन्यज्ञाने विषयत्वस्यान्यथा व्यवस्थितत्वाद् यज्ज्ञानं यत्प्रतिभासमित्यन्यथापरिभाषणमनुपपन्नम्। नचैवंसत्यनुभवविरोधः, रजतावभासस्य शुक्तिकासन्निकृष्टकरणजन्यत्वेन तद्विषयत्वोपपत्तेः। नचातिप्रसङ्गः, दोषजन्यत्वतदभावादिना व्यवस्थोपपत्तेः। अन्यथा रजतज्ञानादरजते प्रवृत्तावपि कथं नातिप्रसङ्गः? यत् पुना रजतावभासस्येत्याद्याशय समाधानमभिहितं तत् ज्ञानैकत्वसमर्थनेन निराकरिष्यामः।0अस्तु वा यद् विज्ञानं यत्प्रतिभासं तत् तद्विषयमित्येव व्यवस्था। तथाऽपि नानुभवविरोधः। तत् किं रजतावभासस्य शुक्तित्वविषयतायामनुभवविरोधं ब्रूषे, उत इदन्त्वाकारस्य? आद्ये सम्प्रतिपत्तिः। नहि वयमस्मिन् प्रत्यये शुक्तित्वमवभासत इति ब्रूमो येन विरोधः स्यात्, शुक्तित्वप्रतिभासस्य रजतावभासविरोधित्वाभ्युपगमात्। द्वितीये तु न कश्चिद् विरोधः। विरोधे वा समीचीनरजत इदं रजतमिति प्रतीतिर्न स्यात्। इदमाकारस्य रजतप्रतिभासविषयतामनभ्युपगच्छत एव प्रतीतिविरोधं वक्ष्यामः।एवंसति रजतस्यापि ज्ञानविषयता प्रसज्यत इति चेत्,; सत्यम्, इष्टमेवैतत्। नचैवमाख्यातिपक्षपातः, ज्ञानैक्याभ्युपगमात्। नापि “शुक्तिरजते” इति ज्ञानं विभ्रमः प्रसज्यते, रजतस्य असत्त्वाभ्युपगमात्, तादात्म्यावभासाभ्युपगमाच्च। अत एवोक्तमसतः सत्त्वप्रतीतिः सतोऽसत्त्वप्रतीतिरिति। वक्ष्यति च “विषयस्य कुतो बाधः” इत्यसतो रजततादात्म्ययोर्ज्ञानविषयतामाचार्यः।0

#(न्या.सु) अन्यथाख्यातिजनकत्वविमर्शः ...नचान्यथाख्यातिजनने कारणं पश्यामः। नच चक्षुरादिकमेव कारणम्। तस्य समीचीनज्ञानकरणतावधारणात्। न खलु जरामरणविध्वंसहेतुर्जातु सुधा तद्धेतुरपि भवति। कारणैक्ये कार्यभेदस्य आकस्मिकत्वप्रसङ्गात्। नचादृष्टभेदात् कार्यभेदः। तस्य कार्यभेदनिश्चयोत्तरकालं निश्चेयत्वात्। कार्यभेदस्य च विप्रतिपन्नत्वात्।0नचान्यथाख्यातिजनने कारणाभावः, इन्द्रियादेरेव तत्कारणत्वात्, समीचीनज्ञानकारणस्यापि तस्य दोषकलुषितस्य विभ्रमहेतुत्वोपपत्तेः। नच दोषाणां स्वारसिकशक्तिविरोधितामात्रमिति वाच्यम्। तथासति समीचीनव्यवहारहेतोर्विज्ञानादयथार्थव्यवहारजन्मानुपपत्तिप्रसङ्गात्।दोषसहकृतादिन्द्रियादेवान्यथाज्ञानजननमित्यप्यसत्। दोषा हि कारणानामौत्सर्गिककार्यजननसामर्थ्यं निघ्नन्ति। नतु विपरीतकार्यजननसामर्थ्यमादधति। न खलु दुष्टं कुटजबीजं वटं जनयति। किन्नाम। न जनयत्येव कुटजाङ्कुरम्। नच वक्तव्यं दावदहनदग्धवेत्रबीजानां कदलीकाण्डजननसामर्थ्यमुपलब्धमिति। पाकेन द्रव्यान्तरोत्पत्तेस्तेषामबीजत्वात्।0किञ्च प्रदर्शिताकारव्यभिचारे प्रत्ययस्य सर्वत्र व्यभिचारशङ्का दुर्वारा स्यात्। तथाच कथं बाह्यार्थनिह्नवं निराकुर्मः। तथाहि ज्ञानमेव खलु सर्वत्र वस्तुव्यवस्थापकं नान्यत्। तच्चेत् क्वचिद् व्यभिचरति, तदा तत् सर्वत्र शङ्कितव्यभिचारमेव। नच तच्छङ्कापङ्कसङ्क्षालनक्षमं किञ्चिदन्यद् विज्ञानात्। तच्च सकलमपि शङ्काकलङ्कसङ्कोचितप्रभावं न प्रभवतीत्युक्तम्। ततश्च कुतो बाह्यार्थप्रत्याशा?
नच वाच्यं यथा घटादेः पार्थिवस्य वह्निव्यभिचारेऽपि न धूमस्यापि तद्व्यभिचारः शयते। एवमेकज्ञानस्यार्थव्यभिचारेऽपि न सर्वत्र व्यभिचारशङ्केति। वैषम्यात्। अस्ति हि तत्र पार्थिवत्वाविशेषेऽप्यव्यभिचारनिश्चयोपायो धूमत्वादिरेवावान्तरो विशेषः। नहि तत्र बाधकं किञ्चित्। तेनोपपद्यते तत्राऽश्वासः। प्रकृते तु न ज्ञानत्वावान्तरविशेषमनाश्वासनिरसनक्षममीक्षामहे। नच बाधकभावाभावरूपाद् विशेषाद् व्यवस्थेति वाच्यम्। बाधकस्यापि ज्ञानत्वेन शङ्कास्पदत्वात्। न खलु बाधकस्य किमपि शृङ्गमस्ति। बाधकाभावश्चानुपसञ्जातबाधभ्रमे समानः।संवादकभावाभावाभ्यां विशेष इति चेत्, न। उक्तोत्तरत्वात्। संवादकमपि ज्ञानमेवेति तदपि कथं संशयास्पदं न स्यात्, तत्रापि संवादकान्तरान्वेषणेऽनवस्था कुतो न भवेत्? अङ्गीकृतश्च परेण धारावाहिकभ्रमेऽन्योन्यसंवादः।0
#(न्या.सु) दोषकार्यस्वरूपम् ..दोषसहकृतादिन्द्रियादेवान्यथाज्ञानजननमित्यप्यसत्। दोषा हि कारणानामौत्सर्गिककार्यजननसामर्थ्यं निघ्नन्ति। नतु विपरीतकार्यजननसामर्थ्यमादधति। न खलु दुष्टं कुटजबीजं वटं जनयति। किन्नाम। न जनयत्येव कुटजाङ्कुरम्। नच वक्तव्यं दावदहनदग्धवेत्रबीजानां कदलीकाण्डजननसामर्थ्यमुपलब्धमिति। पाकेन द्रव्यान्तरोत्पत्तेस्तेषामबीजत्वात्।0
#(न्या.सु) ज्ञानस्य साकारत्वनिरासः..एतेन ज्ञानजन्यव्यवहारविसंवादाविसंवादलक्षणोऽपि विशेषः परास्तो वेदितव्यः। तद्विशेषग्राहिण्यपि विश्वासकारणाभावात्।0अपिच प्रतीयमानोऽयं रजताकारः कुतस्त्य इति वक्तव्यम्। न तावत् पुरोवर्तिनिष्ठ इतीष्टमन्यथाख्यातिवादिनाम्। बाधविरोधश्च तथासति स्यात्। नापि देशान्तरवर्तीति वक्ष्यामः। ततश्च ज्ञानस्थ एवायमित्यापातितम्। तथाच जितं साकारविज्ञानवादिभिर्बौद्धैः।0यदप्युक्तं विपरीतख्यातिपक्षे ज्ञानं साकारमापतेदिति। तदनुपपन्नम्। अत्यन्तासत एवाऽकारस्य स्फुरणाङ्गीकारात्। अन्यथा व्यवह्रियमाणस्याऽकारस्य बहिरभावाद् व्यवहारोऽपि तदाकारः प्रसज्येत।0
#(न्या.सु) ज्ञानद्वित्व(ग्रहणस्मरणात्मक)व्युत्पादनम् ..ननुतर्हि “इदं रजतम्’ इत्यादिप्रत्ययस्य का गतिः? उच्यते रजतमिदमिति द्वे ज्ञाने स्मृत्यनुभवरूपे। तत्रेदमिति पुरोवर्तिद्रव्यमात्रग्रहणम्। दोषवशात् तद्गतस्य शुक्तित्वसामान्यविशेषस्याग्रहणात्। तन्मात्रं च गृहीतं सदृशतया संस्कारोद्बोधक्रमेण रजतस्मृतिं जनयति। सा च गृहीतग्रहणस्वभावाऽपि दोषवशाद् गृहीततत्तांशप्रमोषेण गृहीतिसरूपाऽवतिष्ठते। तथाच रजतस्मृतेः पुरोवृत्तिग्रहणस्य च मिथः स्वरूपतो विषयतश्च भेदाग्रहणात् सन्निहितरजतज्ञानसारूप्येणेदं रजतमिति भिन्ने अपि ग्रहणस्मरणे अभेदव्यवहारं सामानाधिकरण्यव्यपदेशं च प्रवर्तयतः। कुत एतदिति चेत्, न। अन्यथानुपपत्तेरुक्तत्वात्।0या चेयं प्रक्रिया रजतमिदमित्यादिनोक्ता सा ज्ञानद्वित्वे रजतज्ञानस्य च स्मृतित्वे प्रमाणाभावादनुपपन्ना। विशिष्टज्ञानबाधकानां परिहृतत्वात्। अनुमानानां च दूष्यत्वात्।0
#(न्या.सु)  रजतज्ञानस्य स्मृतित्वविमर्शः ..किञ्चेदमिति पुरोवर्तिनयनसम्प्रयोगजं ज्ञानमनुभव इत्यविवादम्। रजतज्ञानं च न तावदिन्द्रियजम्। इन्द्रियस्य सन्निकृष्टार्थ एव ज्ञानजननसामर्थ्यात्। अन्यथा सर्वसार्वज्ञ्यप्रसङ्गात्। नच विप्रकृष्टेन रजतेन सन्निकर्षोऽस्ति। तत्कार्यस्य साक्षात्कारस्य कदाऽप्यदर्शनात्। नच शुक्तिशकलसन्निकर्षादेवेन्द्रियं रजतज्ञानमुत्पादयतीति साम्प्रतम्, अतिप्रसङ्गात्।नच दोषसदसद्भावाभ्यां व्यवस्था। दोषाणां विपरीतकार्यकारिताया निरस्तत्वात्। भस्मकदोषदूषितस्य जाठरजातवेदसो बहुतराहारपरिणतिहेतुतोलभ्यत इति चेत्, न। विप्रतिपत्तेः। दोषस्यैव आहारविकारहेतुतोपपत्तेः। नच दहनकार्यं कथं दोषः करोतीति वाच्यम्। कार्येऽपि वैजात्योपलम्भात्। जाठराग्निपरिणता हि रसाः शरीरोपचयहेतवो न भस्मकपरिणतास्तथा। तस्मान्नेदमिन्द्रियजम्। नच लिङ्गाद्यनुसन्धानविधुराणामपि जायमानमनुमानादिप्रभवमिति वक्तुं शक्यते। अतः प्रत्युत्पन्नकरणाभावेऽप्युत्पद्यमानेनानेन परिशेषात् स्मरणेनैव भवितव्यम्।0यस्तु रजतज्ञानस्य स्मृतित्वे परिशेषोपन्यासः, सोऽपि प्रत्युत्पन्नकरणदुष्टेन्द्रियादिजन्यतोपपादनात् परिशेषानुपपत्तेरयुक्तः। अनाकिलतरजतस्यानुत्पद्यमानत्वं गगनादावनैकान्तिकम्। रजतज्ञानवत एवोत्पद्यमानत्वं विवक्षितमिति चेत्, न। तथाऽपि रजतसंस्कारव्यवहारादौ व्यभिचारात्। ज्ञानत्वे सतीति विशेषणाददोष इति चेत्, न। रजतनिर्विकल्पकज्ञानवत एवोत्पद्यमाने रजतसविकल्पकानुभवे व्यभिचारतादवस्थ्यात्। रजतसविकल्पकज्ञानवत एवोत्पद्यमानत्वं विवक्षितमिति चेत्, न। हानादिबुद्धिष्वनैकान्तिकताऽनिस्तारात्। संस्कारमात्रसहकृतमनोजन्यत्वोपाधिग्रस्तं चानुमानम्। नचानेनैव हेतुनाऽस्य पक्षे साधनम्, व्यभिचारस्योक्तत्वात्।0
#(न्या.सु) इदं रजतम् इत्यस्य याथार्थ्यम् ..नचान्यथाख्यातौ किमपि प्रमाणमस्ति। भेदाग्रहप्रसञ्जिताभेदव्यवहारबाधनेनैव नेदमिति विवेकज्ञानस्य बाधकत्वमप्युपपद्यते। तदुपपत्तौ चागृहीतविवेकस्य ज्ञानद्वयस्य भ्रान्तित्वमपि लोकसिद्धं सिद्धम्। तथाच प्रयोगः विगीतप्रत्ययो यथार्थः, प्रत्ययत्वात्; सम्प्रतिपन्नवत्।0नन्वत्र विगीतप्रत्ययो नाम किं पुरोवर्तिनिर्विकल्पकज्ञानम्, उत सदृशदर्शनोत्थं रजतस्मरणम्, किंवोभयम्, आहोस्विद् रजतपुरोवर्त्येकताज्ञानम्, आहोस्वित् प्रमुषितभेदं वेदनद्वयम्? तत्राऽद्यपक्षत्रये सिद्धसाधनता। चतुर्थे वाद्याश्रयासिद्धत्वम्, अपसिद्धान्तः, व्याघातश्च। पञ्चमे प्रतिवाद्याश्रयासिद्धतेति चेत्, मैवम्। अस्ति तावत् पुरोवर्तिनिर्विकल्पकज्ञानम्। अस्ति च सदृशपुरोवर्तिदर्शनजनिता रजतस्मृतिः। तथाऽस्त्येव च तत्समुत्थं सविकल्पकमिदमिति वेदनात् सविवादभेदाभेदं रजतवेदनम्। तत्र विप्रतिपन्नौ भेदाभेदौ विहायेदं रजतमित्यवगममात्रमिदं रजतमित्यादिसामानाधिकरण्यव्यवहारकारणं पक्षत्वेन विवक्षितं चेत्, को विरोधः? नहि विप्रतिपन्नाकारेणैव पक्षीकारः क्वचित्। मा हि भून्नित्यानित्याग्न्मिदनग्न्मिच्छब्दपर्वतपक्षीकारे प्रकृतदोषानुषङ्गाद् भङ्गोऽनुमानमुद्रायाः।किञ्च सिद्धस्यैव पक्षीकरणम्। विमताकारस्यापि सिद्धत्वे किं साध्येत? विमतौ च भेदाभेदौ विभ्रमगोचरविवादावसरे। भेदे हि वेदनयोरिदं वेदनं पुरोवर्तिमात्रगोचरं न रजतवार्तां वेत्ति। रजतवेदनमपि रजतमात्रग्राहि नेदमिति पुरोवर्तिनमनूद्य तस्यैव रजततामिदं रजतमिति विदधाति। किन्तु रजतमित्येव यस्यकस्यचिद् रजतत्वमनुसन्धत्ते। तच्च न प्रमाणविरुद्धमिति क्वान्यथाख्यातिः? अतः तद्वादिभिरभेद एव वक्तव्यः, अपाकर्तव्यश्चाख्यातिवादिभिरित्यस्त्येव विप्रतिपत्तिः। ततो विप्रतिपन्नाकारं परित्यज्येदं रजतमित्यवगममात्रपक्षीकारे न कश्चिद् दोषः। कथमन्यथा ख्यातिवादीदं रजतमिति ज्ञानस्य पुोरवर्तिविषयत्वसाधनाय साधनमुपन्यस्यन्नितो दोषाद् विमुच्येत?
अथ रजतार्थिनः शुक्तिकायां प्रवृत्तौ हेतुभूतं ज्ञानं मया पक्षीक्रियत इति चेत्, मोच्चैर्वोचः। परोऽपि श्रोष्यति। ईश्वरज्ञानेन सिद्धसाधनता स्यादिति चेत्, तवापि बाधः कथं न स्यात्? प्रकृतप्रवृत्तिहेतुरनीश्वरज्ञानं पक्षीक्रियत इति चेत्, ममापि तथैव स्यात्। त्वयेश्वरानभ्युपगमाद् व्यर्थं विशेषणमिति चेत्, तर्हि मां प्रति तवापि कथं न व्यर्थम्? तथाऽपि व्याप्तिज्ञाने सिद्धसाधनतेति चेत्, तत्रैव तव बाधप्रसङ्गः। इदं ज्ञानादगृहीतविवेकं रजतज्ञानमिति विप्रतिपत्तिविषयमुद्घाटयामीति चेत्, सममेतन्ममापि।0
#(न्या.सु) अन्यथाख्यातिनिराकरणम् ..किञ्च विवादाध्यासितं रजतज्ञानं रजतविषयम्, रजतज्ञानत्वात्; सम्मतवत्। अत्रापि पूर्ववद् विमतिविषयो विवेचनीयः। स्यादेतत्। किमिदं रजतज्ञानं नाम? रजतस्य ज्ञानं रजतज्ञानम्, रजतं च तज्ज्ञानं चेति वा, रजतशब्दोल्लेखिज्ञानं वा, रजतार्थिनः प्रवृत्तिहेतुज्ञानं वा, रजतमिति ज्ञानं वा? न प्रथमः, षष्ठ्यर्थस्य विषयविषयिभावव्यतिरेकेणासम्भवात् साध्याविशिष्टत्वात्। न द्वितीयः, उभयासिद्धेः। ज्ञानस्य निराकारत्वात्। न तृतीयः, उल्लेखार्थस्य विषयत्वेऽसिद्धेः। तज्ज्ञानजनितस्मृतिमात्रयोनित्वे पूर्वपदमात्रज्ञानेनापि रजतपदस्य स्मरणसम्भवेन व्यभिचारात्। न चतुर्थः, विवेकाग्रहवादिनामिदमिति ज्ञानस्यापि शुक्तिकालम्बनस्य तद्धेतुत्वेन व्यभिचारात्। न पञ्चमः, पूर्वोक्तपक्षाबहिर्भावादिति।0मैवम्। अन्यथाख्यातिवादिना किं शुक्तिकाज्ञानं शुक्तिविषयमन्यथाख्यातिरुच्यते, उत रजतज्ञानं शुक्तिविषयम्। आद्ये न नो विवादः, यथार्थख्यातित्वात्। द्वितीये रजतज्ञानशब्देन योऽर्थः परेण विवक्ष्यते स एवास्माकं हेतुर्भविष्यति। तथाहि न तावदाद्यः कल्पः परेणाङ्गीकर्तुमुचितः। व्याघातप्रसङ्गात्। शुक्तिरजतयोरभेदप्रसङ्गाच्च। न द्वितीयः, अनभ्युपगमात्। न तृतीयः, कदाचिच्छुक्तिकाज्ञानस्याप्यन्यथासङ्केतितरजतशब्दस्मृतिहेतुत्वसम्भवेनान्यथाख्यातित्वप्रसङ्गात्। नापि चतुर्थः, यत्र शुक्तिका तदधस्ताद् रजतमस्तीति वाक्यं श्रुतवतः शुक्तिज्ञानमपि रजतार्थिप्रवृत्तिहेतुर्भवतीति तस्याप्यन्यथाख्यातितापातात्। नापि पञ्चमः, प्रागुक्तपक्षाबहिर्भावात्। अतो रजतज्ञानं नामोक्तपक्षेषु किञ्चिदङ्गीकृत्य तद्दोषो वा परिहरणीयः, पक्षान्तरं वोत्प्रेक्षणीयम्। तत्त्वमेव मया हेतूकरिष्यत इति यत्किञ्चिदेतत्।केचित् पुना रजतविषयं ज्ञानमित्येव हेत्वर्थमुपगम्य रजतेतराविषयत्वं साध्यमङ्गीकृत्य साध्याविशिष्टतादोषं परिहरन्ति। तदसत्। रजतघटाविति ज्ञाने व्यभिचारात्। अन्यतरासिद्धेश्च। तस्मादुक्त एव परिहारः।0
#(न्या.सु)  अन्यथाख्यातिलक्षणम्,(सिद्धान्तरीत्या ) ..अत्रोच्यते यत्तावदन्यथाख्यातिलक्षणं निराकृतमन्याकारोल्लेखीत्यन्तेन तदिष्टमेवास्माकम्। अन्यदन्यात्मना विषयीकुर्वज्ज्ञानमन्यथाख्यातिरित्यङ्गीकारात्। यथोक्तम् “असतः सत्त्वप्रतीतिः सतोऽसत्त्वप्रतीतिरित्यन्यथाप्रतीतेरेव भ्रान्तित्वात्” इति।  नन्वन्यस्यान्यात्मता सती, उतासती? असतीति ब्रूमः। असतो न प्रतीतिरिति चेत्, न। तस्या उपपादयिष्यमाणत्वात्।  एवंसति रजतस्यापि कुतः सत्त्वमङ्गीकरणीयमिति चेत्, न। को हि ब्रूते रजतं सदिति? वक्ष्यामो ह्यभिनवान्यथाख्यातिस्वरूपमुपरिष्टात्।0
#(न्या.सु) भ्रमस्वरूपविमर्शः ..अत्र केनचित् प्रलपितम् “खण्डो गौः, शुक्लः पट इत्यादयः सर्व एव सविकल्पकप्रत्यया विभ्रमाः प्रसज्येरन्। सामानाधिकरण्यप्रत्ययस्य तादात्म्यालम्बनत्वात्। तस्य चात्राभावात्” इति। तदतीव मन्दम्। तथाहि सामानाधिकरण्यप्रत्ययो हि कयोस्तादात्म्यमवलम्बते? किं गुणक्रियाजात्यादेः द्रव्येण, उत गुणादीनामेव परस्परम्, अथ गुणाश्रयस्य क्रियाश्रयेणेत्यादि। नाऽद्यः, असम्मतेः। नहि शुक्लः पट इत्यस्य शौक्ल्यं पट इत्यर्थोऽभिमतो लौकिकानाम्। नच चलति पट इत्यस्य चलनं पट इत्यर्थोऽभिमतः। नापि खण्डो गौरित्येतत् खण्डत्वं गोत्वं च पिण्ड एवेत्यनेन समानार्थम्। तथात्वे दण्डी देवदत्त इत्यस्यापि दण्डदेवदत्ततादात्म्यविषयतापत्तेः। दण्डीति शाब्दव्यवहारे भेदार्थप्रत्ययप्रयोगाज्ज्ञानमपि तादृशं कल्प्यत इति चेत्, सममत्रापि। शुक्लगुणोऽस्यास्तीत्यस्मिन्नर्थे “अर्शआदिभ्योऽच्” इत्यकारप्रत्ययविधानात्। चलतीत्यादौ तु स्फुट एव प्रकृतिप्रत्यययोरर्थभेदः। नहि गौरिति गोत्वमुच्यते तथात्वे त्वप्रत्ययवैयर्थ्यात्। अत एव शुक्लः पट इत्युक्त्वा शौक्ल्यं पटस्येति व्याकर्तारो भवन्ति।  अत एव न द्वितीयः, नहि शुक्लः पटश्चलतीत्यस्य शौक्ल्यं पटत्वं चलनं चैकमित्यर्थश्चेतसि चकास्ति प्रतिपत्तॄणाम्। तथासति “दण्डी कुण्डली देवदत्तः” इत्यस्यापि ज्ञानस्य दण्डकुण्डलदेवदत्तत्वतादात्म्यविषयतापातात्।तृतीयस्तु स्यादेव। समानमेकमधिकरणं येषां ते हि समानाधिकरणाः, तेषां भावः सामानाधिकरण्यम्। तथाच गुणादीनामाश्रयेण परस्परं च भेदः, आश्रयाणां चाभेदः स्फुट एव। नहि स्वयमेव स्वस्याधिकरणम्। नापि समानमधिकरणं येषामिति परस्पराभेदे युज्यते। नचाऽश्रयभेदे तस्य समानताऽस्ति। नच गुणाद्याश्रयस्य भेदे प्रमाणमस्ति। विशिष्टयोर्भेदेऽपि न तद् गुणाद्याश्रयः। किन्तु गुणाद्याश्रयाश्रितं वस्त्वन्तरं तत्। एवञ्च यत्र भेदो न तदभेदेन प्रतिभासते, यच्चाभेदेन प्रतिभासते न तत्र भेद इति क्वातिव्याप्तिः?
ननु गुणादीनामाश्रयेण परस्परं चाभेदो भगवतो मुनेः सिद्धान्तः। क्वचिद् भेदाभेदौ च। सामानाधिकरण्यप्रतीतिस्तु भेदनिष्ठैव व्याख्याता। तथाच पुनः शुक्लः पट इत्यादिप्रत्यया विभ्रमाः प्रसक्ताः। मैवम्। सविशेषत्वाङ्गीकारात्।0
#(न्या.सु)वाक्यज्ञानस्य करणत्वम् ...अनेनैव वाक्यस्य श्रोतृश्रोत्रसन्निकर्षाश्रयेण दूषणं परास्तम्। वाक्यज्ञानस्यैव करणत्वाङ्गीकारात्। तथाऽपि प्रत्यभिज्ञायां तत्तांशेन चक्षुरादेः, लिङ्गिना च लिङ्गज्ञानस्य, वाक्यार्थेन वाक्यज्ञानस्य सन्निकर्षाभावादविषयतापत्तिरिति चेत्, न। असन्निकृष्टज्ञापनेऽतिप्रसङ्गात्। तदनुभवजनितसंस्कारसहकृतेन्द्रियेण प्रत्यभिज्ञा जायते, तद्व्याप्तिलिङ्गविषयेण च लिङ्गज्ञानेन लिङ्गिज्ञानमुत्पद्यते, संसर्गधर्मकपदार्थवाचिपदसमुदायरूपवाक्यविषयज्ञानेन वाक्यार्थज्ञानं जन्यते; अतो नातिप्रसङ्ग इति चेत्, तर्ह्यभ्युपगतः सन्निकर्षः। नहि संयोगादिरेव सन्निकर्षः। किन्नाम। प्रत्यासत्तिमात्रम्।तथाऽपि रूपप्रतीतेरात्मा विषयः प्रसज्येत। तत्र मनसः करणत्वात्। आत्ममनःसन्निकर्षस्यापि रूपज्ञानं प्रति कारणत्वादिति चेत्, न। असाधारणकारणस्य विवक्षितत्वात्। मनसश्च साधारणत्वात्। तर्हि मनःसन्निकृष्टेन चक्षुषा जायमानं रूपज्ञानं मनोविषयमापन्नमिति चेत्, न। सन्निकर्षस्याप्यसाधारणकारणतया विवक्षितत्वात्। चक्षुर्मनःसन्निकर्षो हि द्रव्यादिज्ञानसाधारणः। एवमन्येऽपि क्षुद्रोपद्रवाः परिहरणीयाः।0
#(न्या.सु)सहकारिशक्तिस्वरूपम् ...किञ्च सहकारिमात्रस्य विपरीतशक्त्यनाधायकत्वमङ्गीकर्तव्यम्, दोषाणामेव वा? आद्ये पशुहिंसा किं धर्मजनने स्वारसिकशक्तिमती, उताधर्मजनन इति वाच्यम्। आद्ये कथं क्रतुबाह्याऽपि धर्मं न जनयेत्? द्वितीये कथं क्रत्वन्तर्गताऽपि धर्मं जनयेत्? सहकारिवशादिति चेत्, अङ्गीकृतं तर्हि सहकारिणां स्वारसिकशक्तिप्रतिबन्धेन विपरीतशक्त्याधायकत्वम्। न द्वितीयः, नियामकाभावात्।0किञ्च काचादयोऽपि विपरीतज्ञानजनने सहकारिण एवाङ्गीक्रियन्ते। दोषत्वं त्विष्टकार्यविघातितामात्रेणोच्यते। कामुकस्य कामिनीविभ्रमेषु गुणत्वाभिमानात्। नचैवं भर्जिता कुटजधाना वटाङ्कुरं कुतो न जनयतीति वाच्यम्, पदार्थशक्तिवैचित्र्यात्। केचित् वस्त्वन्तरशक्तिमेव प्रतिबध्नन्ति, यथा भर्जनादयः। केचित् सहजशक्तिप्रतिबन्धेन विपरीतामपि शक्तिमादधाति; यथा विषस्य मारकत्वशक्तिं प्रतिबद्ध्याऽरोग्यादिशक्तिमादधानाः पदार्थाः। गुणा एव न ते दोषा इति चेत्, काचादयोऽपि गुणा एव न ते दोषा इत्युक्तमेव।0ननु जनकस्यैव साक्षात्कारिप्रत्ययविषयत्वं दृष्टम्। नच रजतस्येदन्तादात्म्यस्य वाऽसतो जनकत्वमस्ति। तत् कथं विषयत्वमिति। मैवम्। तथासतीश्वरज्ञानस्य नित्यस्यार्थो विषयो न स्यात्। प्रत्यभिज्ञानस्य च तत्तांशो विषयो न भवेत्। तन्निरूपकत्वादिमात्रेण विषयत्वाङ्गीकारे रजतादेरपि ज्ञाननिरूपकत्वेन विषयत्वोपपत्तेः।0
#(न्या.सु) असतः निरूपकत्वम् ...कथमसतो निरूपकत्वमिति चेत्, गुरूणां टीका कुरूणां क्षेत्रमितिवदुपपत्तेः। अतीतादिविषयानुमित्यादिव्यावर्तकत्वं च प्रमेयस्य न स्यात्। तत्र व्यावर्तकं कदाचिदस्ति रजतादिकं कदाऽपि नास्तीति वैषम्यमिति चेत्, तत् किं यदाकदाचित् सतः कारणत्वम्, पूर्वक्षणे सतो वा? नाऽद्यः, अतिप्रसङ्गात्। द्वितीये तु किमनेन? अथ नातीतादिरर्थः स्वसामर्थ्येन अनुमित्यादिकं व्यावर्तयति येन तत्सत्तापेक्षा स्यात्; किन्तु स्वहेतुसामर्थ्यादर्थव्यावृत्तं ज्ञानमुत्पद्यत इति चेत्, समं प्रकृतेऽपि।0
#(न्या.सु) शुक्तिरजतज्ञानस्वरूपम् ..ननुतर्ह्यसता रजतादिना सन्निकर्षायोगात् कथमिन्द्रियेण तज्ज्ञानजन्मेति चेत्, न। शुक्तिकासन्निकृष्टं दुष्टमिन्द्रियं तामेवात्यन्तासद्रजतात्मनाऽवगाहमानं ज्ञानं जनयतीत्यङ्गीकारात्। अत एव नासत्ख्यातिप्रसङ्गः। यावत् खलु विगीते प्रत्यये भासते तस्य सर्वस्यासत्त्वेऽसत्ख्यातिः स्यात्। नचैवमित्युक्तम्।0
#(न्या.सु)साक्षिस्वरूपम् ..साक्षी खलु चैतन्यरूपो नियतयाथार्थ्यः कदाचिदपि संशयानास्कन्दितोऽन्तःकरणवृत्तीनां याथार्थ्यं स्वयमेव गृह्णाति, परीक्षासहकृतस्त्वयाथार्थ्यमिति बादरायणीयं मतम्। अत एवानाश्वासनिरसनोपायो न ज्ञानेषु कश्चिद् विशेषोऽस्तीति निरस्तम्। अन्यथा परस्यापि कथं विषयव्यभिचारे व्यवहृतेर्व्यवहारान्तरे समाश्वासः स्यात्? तदभावे च कथं व्यवहारदर्शनेनान्वितार्थे व्युत्पत्तिः? क्वचिद् विवेकाग्रहे च कथमन्यत्र विशिष्टप्रत्यये विश्वासो भवेत्? तदभावे च कथं निःशङ्का प्रवृत्तिः? बाधकाभावादिना समाश्वासस्तु परोक्तरीत्यैव निरस्तः।0किञ्च प्रवृत्त्युत्तरकालीनो बाधकाभावः कथं निःशङ्कप्रवृत्तावुपयुज्यते। बाधकाभावादिना विशिष्टज्ञानस्वरूपनिश्चयमङ्गीकुर्वाणः कथं स्वप्रकाशविज्ञानवादं न जह्यात्? औत्सर्गिकी प्रवृत्तिरपवादान्निवृत्तिरिति चेत्, समं प्रकृतेऽपि।0
#(न्या.सु) स्मरणलक्षणविमर्शः ..किञ्चेदं स्मरणत्वं साध्यं न तावत् सामान्यं गुणेषु प्राभाकरैरभ्युपगतम्। अननुभवत्वमिति चेत्, तदपि किमनुभवादन्यत्वम्, अनुभवत्वानधिकरणत्वं वा? आद्येऽनुभवस्यापि तत्सम्भवेन सिद्धसाधनता स्यात्। द्वितीयेऽनुभवत्वं किमिति वाच्यम्। स्मृत्यन्यत्वमिति चेत्, न। स्मृतावपि प्रसङ्गात्, इतरेतराश्रयप्रसक्तेश्च।0

#(न्या.सु) स्मृतिलक्षणविमर्शः ..ज्ञानसंस्कारमात्रप्रभवत्वं स्मृतित्वमिति चेत्, न। मानसप्रत्यक्षजा स्मृतिरित्यस्माभिरङ्गीकृतत्वेन पक्षस्याप्रसिद्धविशेषणत्वात्, दृष्टान्तस्य साध्यवैकल्याच्च।0एतेनाप्रत्युत्पन्नकारणप्रभवत्वं स्मृतित्वमित्यपि परास्तम्। संस्कारोत्पत्त्यनन्तरमेव जातायां स्मृतावनैकान्तिकत्वं च। अनुभूतविषयत्वं स्मृतित्वमित्यपि न। द्वितीयादिभ्रमे सिद्धसाधनत्वात् साध्याविशिष्टताप्रसङ्गाच्च। तत्तांशोल्लेखित्वं स्मृतित्वमिति चेत्, न। अनुभवबाधितत्वात्। एतेन ज्ञानसम्भिन्नार्थगोचरत्वमित्यपि परास्तम्।0

#(न्या.सु) अन्यथाख्यातौ प्रमाणम् ..अन्यथाख्यातौ किं प्रमाणमिति चेत्, अनुभव एवेति ब्रूमः। यथाहि पुरोवर्तिनि रजते रजतमिदमिति विशिष्टविषयमेकमेव विज्ञानं स्वप्रकाशतया वा मानसप्रत्यक्षतया वा साक्षिणा वाऽवभासते तथेदमपीति कुतोऽस्य न विशिष्टविषयैकज्ञानत्वम्? नहि ततोऽस्य मात्रयाऽपि विशेषं पश्यामः। दर्शने वाऽस्मात् प्रवृत्तिर्न स्यात्। केवलमेकं तादृग्विषयसद्भावाद् यथार्थम्, तदभावादपरमयथार्थम्। अविशिष्टविषयमनेकमपि तद्विशिष्टविषयैकत्वेन प्रतिभासत इति चेत्, न। अन्यस्यापि विशिष्टविषयैकत्वे समाश्वासासम्भवप्रसङ्गात्, विपर्ययाङ्गीकारप्रसक्तेश्च। नास्त्येव विशिष्टविषयैकत्वग्राहिप्रत्यय इति चेत्, न। अनुभवसिद्धज्ञानापलापे स्मृत्यनुभवस्वरूपापलापप्रसङ्गात्।0
#(न्या.सु)व्यवहारलक्षणम् ..व्यवहारो हि व्यवहर्तव्योपलम्भनिबन्धनो युक्तः, नतु व्यवहरणीयविपर्ययानुलब्धिनिबन्धनः। नहि घटव्यवहारो घटमतिक्रम्य तद्विपर्ययाप्रतिभासे सति भवति।0तदमी प्रयोगाः विमतो व्यवहारो व्यवहर्तव्यज्ञानपुरःसरः, व्यवहारत्वात्; घटव्यवहारवत्। विवादपदं ज्ञानं पुरोवर्तिविषयम्, तद्विषयव्यवहारजनकत्वात्; सम्मतवत्। पुरोवर्ती वा रजतज्ञानगोचरः, रजतानुपायत्वे सति तदर्थिप्रवृत्तिविषयत्वात्; सम्यग्रजतवत्। विवादपदं रजतज्ञानमिदंज्ञानान्न भिद्यते, प्रकाशमानात् ततोऽप्रकाशमानभेदत्वे सति प्रकाशमानत्वात्; सम्प्रतिपन्नरजतज्ञानवदित्यादयः।0

#(न्या.सु)ज्ञानत्वविमर्शः..यदपि ज्ञानत्वं च यथार्थमात्रवृत्तीत्यादि, तत्र किमिदं ज्ञानत्वं सामान्यं वा, प्रतिनियतं वा? नाऽद्यः, वादिप्रतिवादिनोराश्रयासिद्धेः। द्वितीये यथार्थज्ञानवृत्तिज्ञानत्वे सिद्धसाधनता। विमतज्ञानवृत्तिज्ञानत्वपक्षीकारेऽपि मात्रेति व्यर्थं स्यात्। तत्त्यागेन च प्रतिज्ञाने प्रथमानुमानदोष एव। किञ्च यथार्थमात्रवृत्तीत्ययथार्थावृत्तित्वमात्रं विवक्षितम्, उतायथार्थज्ञानावृत्तित्वम्? आद्ये सिद्धसाधनम्, अयथार्थव्यवहारावृत्तित्वस्य सिद्धत्वात्। द्वितीये परस्याप्रसिद्धविशेषणता, अदुष्टसामग्रीजन्यमात्रवृत्तित्वमुपाधिश्च।0
#(न्या.सु) यथार्थख्यातिपक्षनिराकरणम् ..कश्चित् पुनरेवमाह “तासां त्रिवृतं त्रिवृतमेकैकामकरचेत्,” इत्यादिश्रुतेः, “समेत्यान्योन्यसंयोगम्” इत्यादिपुराणात्, त्र्यात्मकत्वादिसूत्राच्च सर्वस्य सर्वात्मकत्वं प्रतीयते। किञ्च सोमाभावे पूतिकग्रहणम्, व्रीह्यभावे च नीवारग्रहणमन्यथाऽनुपपद्यमानं पूतिकनीवारयोः सोमव्रीह्यवयवसद्भावं गमयति। अपिच वस्तुनो वस्त्वन्तरसादृश्यं प्रत्यक्षत एव प्रतीयते। नच तद्द्रव्यावयवयोगादन्यत् सादृश्यं नामास्ति। अतः शुक्तिकादिषु रजतादेः सद्भावाद् यथार्थ एवायं रजतप्रत्ययः।0निर्देशव्यवस्था, अर्थक्रियाव्यवस्था च भूयस्त्वादुपपद्यते। दोषवशादिन्द्रियं भूयांसमप्यंशं परित्यज्याल्पीयांसमंशं प्रकाशयतीति रजतार्थिनस्तत्र प्रवृत्तिरपि युज्यते। अपगते तु दोषे भूयस एवांशस्योपलम्भे निवर्तते। बाध्यबाधकभावोऽपि ज्ञानयोरत एवोपपद्यते।0पीतशङ्खादौ नयनवृत्तिपित्तसम्भिन्ना नायनरश्मयः शङ्खादिभिः संयुज्यन्ते। ततः पित्तगतपीतिमाभिभूतः शङ्खगतशुक्लिमा न गृह्यते। अतः सुवर्णानुलिप्तशङ्खवत् पीतः शङ्ख इति प्रतीयते। एवं स्वप्नस्फटिकलौहित्यमरीचिकाजलालातचक्रदर्पणमुखदिगन्तरद्विचन्द्रादिप्रत्ययाः सर्वेऽपि यथार्था बोद्धव्या इति।  तदिदमयुक्तम्। तथाहि यानि तावच्छुक्तिकादिषु रजतादिसद्भावे श्रुतिपुराणसूत्राणि पठितानि तानि तेजोबन्नादीनां मिश्रतामभिदधति, न पुना रजतादीनां शुक्तिकादौ सद्भावम्। नहि कारणसद्भावे कार्यस्य सद्भावो नियतो येनोपपत्त्याऽपीममर्थं प्रतीमः। तथात्वे शुक्तौ रजतवत् सर्वस्यापि प्रतीतिः प्रसज्येत। अदृष्टादिवशान्नैवमिति चेत्, न। कार्यनिश्चयोत्तरकालीनत्वादस्याः कल्पनायाः।श्रुतार्थापत्तिस्त्वत्यन्तायुक्ता। तथाहि पूतिकादौ सोमाद्यवयवा भूयांसः कल्प्यन्ते, उत समाः, अथाल्पीयांसः? आद्ये सोम एवासौ, तत् कथमनुकल्पः स्यात्? नहि सोमोऽपि केवलः सोमः। किन्तु सोमांशभूयस्त्ववान्। न द्वितीयः, उभयदर्शनप्रसङ्गात्। तृतीये तु कथं सोमकार्यं कुर्यात्? अन्यथा शुक्तिकाऽपि कुतो रजतार्थक्रियां न कुर्यात्? श्रुतिप्रामाण्यात् तदर्थक्रियाकारिताऽवगम्यत इति चेत्, किन्तर्हि सोमावयवकल्पनया? श्रुतिप्रामाण्यादत्यन्तविविक्तानामेव वस्तूनामर्थक्रियासाम्यमुपगम्यताम्।0
#(न्या.सु) सादृश्यस्वरूपम् ..सादृश्यं च सामान्यं वा, धर्मान्तरं वा; नान्योन्यावयवसंयोग इति वक्ष्यामः। किञ्च घृततैलयोरन्योन्यसदृशयोरन्योन्यावयवसंयोगादन्योन्यार्थक्रियया भाव्यम्। न भाव्यं च विसदृशयोर्द्रव्ययोः। किञ्च मातृमातङ्गमदिराद्यतिसादृश्यं भार्यादिष्वप्यस्तीति तदुपभोगे प्रत्यवायः स्यात्। अल्पावयवसंयोगान्नैवमिति चेत्, कथन्तर्हि नीवारा व्रीहिकार्यं कुर्युः? श्रुतिप्रामाण्यादिति वदतो दत्तमुत्तरम्। अपरावयवसंयोग एव सादृश्यं चेत्, कथं ककारखकारयोः सादृश्यमिति चिन्त्यम्।0
#(न्या.सु) अख्यातिमतनिरासः..अन्यस्तु मन्यते गृह्यमाणयोर्भेदाग्राहिसविकल्पकमेकमेव विज्ञानं भ्रमः। तथाहि रजतसंस्कारदोषसचिवमिन्द्रियं शुक्तिशकलसन्निकृष्टं रजतशुक्तीदमंशविषयं तत्संसर्गासंसर्गावनवगाहमानमेकमेव सविकल्पकज्ञानमुत्पादयति। तथाच तयोरेकविज्ञानोपारोहिणोर्भेदाग्रहादयथार्थव्यवहारः। तन्निरासादेव विवेकज्ञानं बाधकमित्युच्यते। न पुनरन्यदन्यात्मना प्रतीयत इति। तदिदमनुपपन्नम्। विवेकाग्रहः किं सर्वत्र प्रवृत्तिहेतुः, उतात्रैवेति प्रागुक्तदोषाणामशेषाणामविशेषात्।किञ्च प्राभाकराणां वेदप्रामाण्यसिद्ध्यङ्गतयाऽस्त्यख्यातिस्वीकारे प्रयोजनमिति विद्यते भ्रमः। कणभक्षाक्षचरणपक्षपातिना तु “अतस्मिंस्तदिति प्रत्ययो विपर्ययः” इति पूर्वाचार्यवचनमनादृत्य परमतप्रमोषः कस्मादिष्यते? असत्ख्यातिपरिहारार्थमिति चेत्,न। तथासत्यन्यथाव्यवहारस्यापि परिहारप्रसङ्गात्। नहि असत् प्रत्येतुमशक्यम्, शक्यं तु व्यवहर्तुमित्यत्र कारणविशेषोऽस्ति। व्यवहारः प्रतीतिसिद्ध इति चेत्, तत् किं विशिष्टप्रत्ययो न प्रतीतिसिद्ध इत्यलम्।0

#(न्या.सु) अन्यथाख्यातिमता(जरन्नैयायिक)नुवादः..तत्राऽरोप्यमाणं रजतं सदेवेति केचिदातिष्ठन्ते। तथाहि यद्धि यथाऽवभासते तत् तथेत्यौत्सर्गिको न्यायः। अपवादस्तु बलवद्बाधकोपनिपातात्। तथाचेदं च रजतं च तत् तादात्म्यं चेति त्रितयमिहावभासते। इदं च रजतत्वं च तत्संसर्गश्चेति वा। तत्र रजतरजतत्वयोरिदङ्कारास्पदस्य च बाधकाभावान्नासत्त्वमुपपद्यते, संवादसद्भावाच्च। तत्तादात्म्यस्य संसर्गस्य वा बाधकाद् विसंवादाच्च असत्त्वमस्तु। यथोक्तम् “असम्भवि च यावत्तु तावत् संपरिहीयताम्” इति।0एतदप्ययुक्तम्। सत्त्वेऽपि रजतस्य “असदेव रजतं प्रत्यभात्’ इत्यनुभवविरोधात्। अत्रासत्त्वेऽप्यन्यत्र सत्त्वमङ्गीक्रियत इति चेत्, न। अत्र प्रतीतस्यैवान्यत्र सत्त्वे मानाभावात्। तथाहि भ्रान्त्यनुभवो वा तत्र प्रमाणम्, बाधानुभवो वा, भ्रान्त्यनुपपत्तिर्बाधानुपपत्तिर्वा? नाऽद्यः, तस्याप्रमाणत्वात्, अत्रैव सत्त्वावेदकत्वाच्च। न द्वितीयः, तस्येह रजतनिषेधात्मनोऽन्यत्र सत्त्वासत्त्वयोरौदासीन्यात्। न तृतीयः, भ्रान्तेः पुरोवर्तीन्द्रियदोषादिभिर्विनाऽनुपपद्यमानायास्तन्मात्राक्षेपहेतुत्वात्।0
#(न्या.सु) आरोप्यस्य सत्त्वम् ..तत् किं सर्वत्राऽरोप्यमत्यन्तासदेव? उच्यते यत्राऽरोप्यमधिष्ठानसन्निहितं तत्र तत्तादात्म्यमात्रमसत्, यथा दूरस्थयोश्चूतपनसयोरेक एवायं चूत इति। बाधोत्तरकालमपि स्वरूपद्वयानुवृत्तेः। यत्र पुनरसन्निहितमारोप्यम्, तत्र तत् तादात्म्यं चोभयमप्यसत्। उक्तन्यायेनेति। तदेवं नैवंविधान्यथाख्यातिवादोऽप्युपपन्नः।0
#(न्या.सु) आत्मख्याति(बौद्धोक्त)मतनिरासः ..अपरे पुना रजतं सदेव किन्त्वन्तरेवेति मन्यन्ते। तथाहि न तावदसदेव रजतम्, प्रतीत्यनुपपत्तेः। नापि पुरत एव सत्, भ्रान्त्यनुपपत्तेः, बाधविरोधाच्च। नच देशान्तरे सत्, प्रमाणाभावात्। अतः परिशेषाज्ज्ञानाकारमेवावतिष्ठते। किञ्चेदं ज्ञानरूपम्, इन्द्रियसम्प्रयोगेऽसति अपरोक्षत्वात्; ज्ञानवत्। नच सत्यत्वे भ्रान्त्यनुपपत्तिः, आन्तरस्यैव बाह्यतयाऽवभासो भ्रम इत्यङ्गीकारात्। तस्य नेदमिति बाह्यतानिषेधेनैव बाधकस्य बाधकत्वोपपत्तिरिति।0एतच्चानुपपन्नम्। सत्त्वेऽसदेव रजतमित्यसत्त्वावेदकप्रत्ययविरोधस्योक्तत्वात्। असतः प्रतीत्यनुपपत्तौ च बहिष्ठताया अपि प्रतीत्यनुपपत्तिप्रसङ्गात्। तत्सत्त्वे भ्रान्तित्वानुपपत्तेः। बहिःसत्त्वमेव असत्प्रत्ययेन निषिद्ध्यत इति चेत्, न। आन्तरत्वे प्रमाणाभावात्।इन्द्रियसम्प्रयोगमन्तरेणापरोक्षत्वस्य हेतोर्बाह्यतायामनैकान्त्यात्। शुक्तिसम्प्रयोगेणापरोक्षतायाः स्वीकारादसिद्धेश्च। दृष्टान्तश्च साधनविकलः। ज्ञानस्यापीन्द्रियसम्प्रयोगादेवापरोक्षताङ्गीकारात्।किञ्च गुञ्जापुञ्जादौ दहनादिसमारोपे तस्यान्तःस्थत्वे देहदाहादिप्रसङ्गः। अन्यथाऽन्तरपि तदसदित्यत्यन्तासदेवाऽपन्नमिति नाऽत्मख्यातिपक्षोऽप्युपपत्तिमान्।0
#(न्या.सु) असत्ख्यातिनिरासः ..अन्ये पुनरिदं रजतमिति प्रतीतिरसदालम्बनैवेत्यास्थिताः। तथाहि न तावदिदं सदेव, बाधबोधविरोधात्। नापि सदसत्, तत्रैव तदैव तस्यैव सदसत्त्वविरोधात्। देशकालप्रकारव्यवस्थया सदसत्त्वाङ्गीकारे घटादितुल्यतापातात्।किञ्चैवंसति सदिदं रजतमिति ज्ञानं भ्रान्तिर्नैव भवेत्, सत्त्वस्य विद्यमानत्वात्। सदसदात्मकं सत्त्वेन विषयीकुर्वत् कथं न भ्रान्तिरिति चेत्, तत् किमेकदेशदर्शनं भ्रान्तिः? तथाच बाधकप्रत्ययोऽप्यसत्त्वमात्रावलम्बी न कथं भ्रान्तिः? सदेवेत्यसत्त्वनिषेधाद् भ्रान्तित्वमिति चेत्, तर्ह्यसदेवेति सत्त्वप्रतिषेधाद् बाधस्यापि भ्रान्तितानिस्तारः। तस्मादसदेव विभ्रमालम्बनम्।नचासतोऽवभासानुपपत्तिः विवेकाग्रहवादस्य निरस्तत्वात्। अन्यथाख्यातिवादिभिरसत एव तादात्म्यस्य संसर्गस्य वा प्रतिभासाभ्युपगमात्। विज्ञानख्यातिवादिभिरप्यसत्याया एव बाह्यतायाः प्रतीत्यङ्गीकारात्। सत एव प्रतीतिरिति पक्षे न भ्रान्तिर्नापि बाध इति।अत्रेदं विवेचनीयम् केयमसत्ख्यातिरिति। यदि सदेव शुक्तिकाशकलं सकलदेशकालासद्रजतात्मनाऽवगाहमानं ज्ञानमिति, तदाऽनुज्ञया वर्तामहे। यथोक्तम्
“तस्माद् यदन्यथा सन्तमन्यथा प्रतिपद्यते।0तन्निरालम्बनं ज्ञानमसदालम्बनं च तत्” इति।यदि पुनरिदं रजतमित्यवभासे चकासदसदेवाखिलमिति, तदसत्। इदङ्कारास्पदस्य शुक्तिकाशकलस्य प्रागूर्ध्वं सत्त्वावगमात्। यदिच न तदिदङ्कारास्पदम्, तदा न भ्रान्तिबाधयोरङ्गुल्यग्रेण निर्दिशेत्, नोपादद्यात्, न परित्यजेत्। किञ्चास्य ज्ञानस्य कारणं वक्तव्यम्। दुष्टेन्द्रियादिकमिति चेत्, न। तस्य सन्निकर्षाद्यनपेक्षस्य कारणतायामतिप्रसङ्गात्। असता च सन्निकर्षायोगात्। शुक्त्यादिना सन्निकर्षोऽस्तीति चेत्, न। तथासति तज्ज्ञानस्यावर्जनीयत्वात्।अथ संवृतिरेव रजतादिप्रतिभासकारणम्, तदाऽन्धस्याप्यसन्निहिते शुक्तिशकले किं न स्यात्? अथ काचादिवच्छुक्तीन्द्रियसन्निकर्षोऽपि संवृतेः सहकारीति चेत्, न। तथात्वे भूतलवच्छुक्तेरपि शुक्तित्वेनावभासप्रसङ्गात्। दोषनिमित्तः शुक्तित्वानवगमोऽपि कारणमिति चेत्, न। अधिष्ठानत्वानभ्युपगमे भूतलशुक्तिशकलयोरविशेषेण कस्यानवगमः कारणमिति विवेक्तुमशक्यत्वात्।अपिचासदेव रजतमवभासमानं न तावदसत्तयैवावभासते। अर्थक्रियानर्हे प्रवृत्त्यनुपपत्तेः। सत्तया प्रतिभासे त्वन्यथाख्यातिरङ्गीकृतेति शुक्तिरेव रूप्यतयाऽवभासत इति कुतो नाङ्गीकरणीयम्? तथासत्यङ्गुल्यग्रनिर्देशादयोऽप्यनुकूलिताः स्युः। केशोण्ड्रकादिभ्रमस्तर्हि कथमिति चेत्, सोऽपि तेजःप्रभृतिद्रव्यमालम्ब्यैवेति वदामः। तस्मान्नैवंविधासत्ख्यातिपक्षोऽपि साधीयान्।0
#(न्या.सु) अनिर्वचनीयख्यातिनिरासः..मायावादिनो वदन्ति अनिर्वचनीयमेव शुक्तिकादौ प्रतीयमानं रजतादिकमिति। तदनुपपन्नम्। प्रमाणाभावात्। शुक्तिरजतादिकमनिर्वाच्यम्, दोषप्रयुक्तभानत्वात्; भ्रान्तिसिद्धतादात्म्यवदित्यनुमानं मानमत्रेति चेत्,
किमिदमनिर्वाच्यत्वं नाम? यन्न सत्, नासत्, नापि सदसत्, तदनिर्वाच्यम्; तस्य भावस्तत्त्वमिति चेत्, न। शुक्तिरजतादेः सत्त्वस्य सदसत्त्वस्य चास्माभिरनङ्गीकृतत्वेन सिद्धसाधनत्वात्। अथासत्त्वाभावमात्रं साध्यम्, तथाऽप्यसदेव रजतं प्रत्यभादित्यनुभवविरोधः।किञ्चेदं दोषप्रयुक्तभानत्वं किं दोषजन्यज्ञानविषयत्वम्, किंवा दोषजन्यप्राकट्याश्रयत्वम्। नाऽद्यः, दोषजन्येति विशेषणवैयर्थ्यात्। असतो ज्ञानविषयत्वानङ्गीकारेण व्यावर्त्याभावात्।किञ्च मायावादिमतेऽधिष्ठानज्ञानस्यान्तःकरणवृत्तित्वेन सत्यत्वान्न दोषजन्यत्वम्। भ्रमस्य दोषजन्यत्वेऽप्यविद्यापरिणामतया न ज्ञानत्वम्। साक्षिणस्तु जन्यत्वमेव नास्तीत्यसिद्धो हेतुः। अपिच अस्माकं ज्ञानस्यैकत्वेन तज्ज्ञानविषयताऽधिष्ठानस्याप्यस्तीति व्यभिचारः। न द्वितीयः, असिद्धेः। नचान्यद् दोषप्रयुक्तभानत्वं निरूपयितुं शक्यम्। दृष्टान्तश्च साध्यविकलः, भ्रान्तिप्रतिपन्नतादात्म्यस्य अस्माभिरसत्त्वेनाङ्गीकृतत्वात्।विवादपदमनिर्वचनीयम्, भ्रमविषयत्वात्; यन्नैवं तन्नैवम्, यथाऽऽत्मेत्यनुमानमस्त्विति चेत्, न। अत्रापि सिद्धसाधनत्वाद्यपरिहारात्। अप्रसिद्धविशेषणश्च पक्षः। शुक्त्यादावात्मनि च वर्तमानतया विरुद्धश्च हेतुः।विमतमनिर्वचनीयम्, बाध्यत्वात्; व्यतिरेकेणाऽत्मवदित्यनुमानं भवत्विति चेत्, न। सिद्धसाधनताबाधाप्रसिद्धविशेषणत्वानामपरिहारात्।0
#(न्या.सु)सदसद्वैलक्षण्यस्वरूपम् ..सदसत्त्वे एकधर्मिनिष्ठात्यन्ताभावप्रतियोगिनी, धर्मत्वात्; रूपरसवदित्यनिर्धारितधर्मिनिष्ठतया सामान्यतः सिद्धस्य सदसद्वैलक्षण्यस्य केवलव्यतिरेकिणा रजतधर्मिनिष्ठतयोपसंहारान्नाप्रसिद्धविशेषणतेति चेत्, न। सत्त्वासत्त्वयोरत्यन्ताभावप्रतियोगितासाधने घटादावपि सत्ताद्यभावप्रसङ्गेन बाधितविषयत्वात्। यद्धि सकलदेशकालासत् तदत्यन्ताभावप्रतियोगीत्युच्यते, यथा शशविषाणादिकम्। घटादौ च सत्त्वमभावप्रतियोगित्वलक्षणमसत्त्वं च प्रत्यक्षादिसिद्धमिति कथं न बाधितविषयत्वम्? अभावप्रतियोगितामात्रसाधनेऽप्यन्योन्याभावमुपादायार्थान्तरत्वापातः।0एकस्मिन्न स्त इति साध्यत इति चेत्, किमिदं सत्त्वं नाम? सत्तासामान्यं वा स्वरूपसत्त्वं वा। नाऽद्यः, आश्रयासिद्धेः। अस्माभिरप्यनुगतसत्ताया अनभ्युपगमात्। तदभ्युपगमवादिनां च सामान्यादित्रये सत्त्वासत्त्वयोरभावादर्थान्तरतातादवस्थ्यात्।0न द्वितीयः, यत्किञ्चित्स्वरूपसत्त्वपक्षीकारे घटादौ पटादिस्वरूपसत्त्वस्यासत्त्वविशेषस्य चाभावेनार्थान्तरताऽनिस्तारात्। सर्वाणि स्वरूपसत्त्वानि सर्वाणि चासत्त्वान्येकधर्मिनिष्ठसंसर्गाभावप्रतियोगीनीति साधनेऽपि स्वरूपसत्त्वस्य धर्मत्वाभावेनासिद्धिः स्यात्। विशेषणत्वं धर्मत्वम्। तच्च वस्त्वन्तरापेक्षया सर्वस्याप्यस्तीति चेत्, तथासति वस्तुत्वमात्रं हेतुरित्युक्तं स्यात्। तच्चाऽत्मन्यभावप्रतियोगित्वरहितेऽप्यस्तीति व्यभिचारः।0अपिच प्रमेयत्वादिनाऽनैकान्तिकं धर्मत्वम्। प्रमेयत्वादीनामपि सकलधर्मरहिते ब्रह्मण्यवृत्तेः सपक्षतैवेति चेत्, तर्हि तस्मिन्नेव सत्त्वासत्त्वयोरभावेन प्रकृतप्रतिज्ञातार्थपर्यवसानादर्थान्तरता स्यात्। एकशब्देनैकत्वगुणवतो विवक्षितत्वाद् ब्रह्मणो गुणाभावान्नेति चेत्, तथाऽप्येकत्वगुणवद्विभिन्नाधिकरणसंसर्गराहित्येन प्रतिज्ञातार्थसम्भवादर्थान्तरताऽपरिहारात्।सत्त्वमसत्त्वानधिकरणानात्मनिष्ठसंसर्गाभावप्रतियोगीति प्रतिज्ञाने न दोष इति चेत्, न। प्रमेयत्वादिषु व्यभिचारात्। असत्वं सत्त्वानधिकरणानात्मनिष्ठसंसर्गाभावप्रतियोगि, अनात्मनिष्ठसंसर्गाभावप्रतियोगिधर्मत्वात्; रूपवदित्यनुमीयत इति चेत्, किमिदमसत्त्वं नाम? अभावप्रतियोगित्वमात्रं चेत्, तदनात्मनि सर्वत्रास्तीति परेणाङ्गीकृतत्वादसिद्धो हेतुः। अत्यन्ताभावप्रतियोगित्वं चेत्, तदाऽपि वक्तव्यम्। किं प्रतिज्ञाहेत्वोरनात्मपदेनाऽत्मव्यतिरिक्तमात्रं विवक्षितम्, उत आत्मव्यतिरिक्तं वस्तु। आद्ये शशविषाणादावनात्मनि निर्धर्मके सत्त्वासत्त्वयोरभावेनार्थान्तरत्वापातः। द्वितीये दृष्टान्तस्य साध्यविकलता। रूपादीनां सत्त्वानधिकरणानात्मवस्तुनिष्ठसंसर्गाभावप्रतियोगित्वस्यासम्प्रतिपत्तेः।स्यादेतत्। सद्विलक्षणत्वमसति, असद्विलक्षणत्वं च सति प्रसिद्धमेव। अतः कथमप्रसिद्धविशेषणतेति। मैवम्। विशिष्टस्याप्रसिद्धत्वात्। अन्यथा शशविषाणोल्लेखिता भूरित्याद्यप्रसिद्धविशेषणोदाहरणेऽप्येकैकदेशप्रसिद्धिव्युत्पादनसम्भवेन तदभावप्रसङ्गात्।0सद्विलक्षणत्वासद्विलक्षणत्वे स्वतन्त्रे साध्ये इति चेत्, न। सिद्धसाधनस्योक्तत्वात्। तर्ह्यसद्वैलक्षण्यमात्रं साध्यमस्त्विति चेत्, न। जगद्ब्रह्मणोरसद्विलक्षणयोरवृत्तेर्बाध्यत्वस्यासाधारण्यापातात्। प्रतीतत्वस्य चासत्यपि वृत्तेर्वक्ष्यमाणत्वात्। बाध्यत्वविकल्पदूषणानि चोक्तवक्ष्यमाणान्यनुसन्धेयानीति नानुमानाच्छुक्तिरजतादेरनिर्वाच्यतासिद्धिः। ख्यातिबाधान्यथाऽनुपपत्तिश्च अनेनैव निराकृता वेदितव्या।0
#(न्या.सु) असतः प्रतीतिविषयत्वम् ..शुक्तिरजतादौ सदसद्विलक्षणत्वं ज्ञाननिवर्त्यत्वं च न विद्यते असत्त्वादित्युक्तम्। तदयुक्तम्। असतः प्रतीत्यभावात्। अस्य च प्रतीतत्वादित्यत आह -- असद्विलक्षणेति।0असद्विलक्षणज्ञप्त्यै ज्ञातव्यमसदेव हि।0तस्मादसत्प्रतीतिश्च कथं तेन निवार्यते॥२५॥**0
हिशब्दो हेतौ। यस्मादसद्विलक्षणत्वज्ञप्त्यै असज्ज्ञातव्यमेव, तस्मादसत्प्रतीतिश्च कथं तेनासद्विलक्षणं शुक्तिरजतादिकमिति जानता निवार्यते? कथन्तरां च तया रजतादेरसत्त्वं निवार्यत इति चशब्दार्थः।इदमुक्तं भवति स्यादिदं प्रतीतत्वहेतुना शुक्तिरजतादेरसत्त्वाभावानुमानम्, यदि यदसत् तन्न प्रतीयत इति व्याप्तिः स्यात्। नचैवम्। परस्यैवासत्प्रतीतिमत्त्वेन व्याप्तिभङ्गात्। विप्रतिपन्नोऽसत्प्रतीतिमान्, असद्विलक्षणमिति प्रतीतिमत्त्वात्; यो यद्विलक्षणं प्रत्येति स तत्प्रतीतिमान्, यथा घटविलक्षणः पट इति प्रतीतिमान् देवदत्तो घटप्रतीतिमानित्यनुमानात्।ननु भवत्वसद्विलक्षणं रजतमिति ज्ञानम्, मा भूच्चासज्ज्ञानम्। नच बाधकं किञ्चिदिति चेत्, न। वैलक्षण्यज्ञानं प्रति प्रतियोगिज्ञानस्य कारणत्वात्। कारणाभावे च कार्योत्पत्तौ नियामकाभावेन कादाचित्कत्वानुपपत्तिप्रसङ्गात्। कारणत्वं चान्वयव्यतिरेकाभ्यां गम्यते। तदिदमुक्तमसद्विलक्षणज्ञप्त्या इति चतुर्थीप्रयोगेण। अन्यथाऽसद्विलक्षणज्ञेनेत्यवक्ष्यत्।किञ्चाऽस्तां तावदन्यो व्यवहारः। असतोऽप्रतीतावसत्प्रतीतिश्च कथं तेन मायावादिना निवार्यते। नहि यो यन्न जानाति स तत्सम्बन्धितया किञ्चिन्निषेधति। अयमत्र प्रयोगः विमतोऽसत्प्रतीतिमान्, तत्सम्बन्धिधर्मनिषेधकत्वात्; यो यत्सम्बन्धितया किञ्चिन्निषेधति स तत्प्रतीतिमान्, यथा घटस्य नास्ति शौक्ल्यमिति निषेधको घटप्रतीतिमानिति। असत्प्रतीतिश्च कथं तेन निवार्यत इति व्यतिरेकप्रदर्शनं चान्वयावधारणार्थम्। असत्प्रतीतिनिषेधसामर्थ्यात् तस्यासत्प्रतीत्यभावावधारणाद् बाधितविषयतेति चेत्, तर्हि मूकोऽहमिति वचननिषेधसामर्थ्यात् तस्य वचनाभावावधारणाद् वचनप्रतीतेरपि बाधितत्वं स्यात्। स्वक्रियाविरोधात् प्रतिषेध एवायुक्त इति चेत्, समं प्रकृतेऽपि।किञ्च नरशिरसि विषाणमस्तीति वाक्यं बोधकम्, नवा? आद्ये स बोधः सद्विषयः, असद्विषयो वा? नाऽद्यः, बाधाभावप्रसङ्गात्। द्वितीये कथमसतः प्रतीत्यभावः? अनिर्वचनीयार्थप्रतीतिरसाविति चेत्, न। निराकृतत्वात्।अपिच शशविषाणादिकमपि चेन्नासत्, तदा कुतो वैलक्षण्यं शुक्तिरजतादेराशास्यते? निरूपाख्यादिति चेत्, तर्हि तद्वैलक्षण्यं नाम सोपाख्यत्वमेव। नच तत्र कश्चिद् विप्रतिपद्यते येनायं परस्य प्रयासः सार्थकः स्यात्।0
#(न्या.सु) विकल्पलक्षणम् ..कश्चिदाह --   नास्माद्वाक्यान्नरशिरसि विषाणबोधो जायते। किन्नाम। विकल्पमात्रम्। यथोक्तम् “शब्दज्ञानानुपाती वस्तुशून्यो विकल्पः” इति। स प्रष्टव्यः कोऽयं विकल्पः? ज्ञानम्, अन्यद् वा? द्वितीयो द्वितीयेऽन्तर्भवति। आद्ये वस्तुशून्य इति कोऽर्थः? किं किमप्यनुल्लिखन्, असदेवोल्लिखन् वा? आद्येऽनुभवविरोधः। नहि विषयानुपरक्तो घटादिवदसावनुभूयते। यो हि शशविषाणं नास्तीति न प्रतीतवान् तस्य शशविषाणशब्दाज्जायमानं ज्ञानं न गोविषाणज्ञानाद् विशिष्यते। द्वितीये सिद्धं नः समीहितम्।0
#(न्या.सु) भावरूपाज्ञानवादः..यत् तावत् परेण भावरूपमज्ञानमङ्गीकृतम्। तत् किं जीवाश्रयम्, उत जडाश्रयम्, अथ ब्रह्माश्रयम्? नाऽद्यः, प्रकृत्यधिकरणे निराकरिष्यमाणत्वात्।  न द्वितीयः, अनभ्युपगमात्। जडस्य अज्ञानकल्पितत्वेनेतरेतराश्रयत्वात्। कारणस्य कार्याश्रितत्वादर्शनाच्च।0तृतीयेऽपि वक्तव्यम् किं तद् ब्रह्माश्रितमज्ञानं ब्रह्मैव प्रतिबध्नाति, अथ जीवम्, उत जडम्। आद्ये तस्य ब्रह्माश्रितस्य ब्रह्मावरणस्याज्ञानस्य विषयो वाच्यः। आवरणं खलु पटलादिकं क्वचिदाश्रितं किञ्चिद्विषये किञ्चित् प्रतिबध्नातीत्युपलब्धम्। तत्र ब्रह्मावरणेनाज्ञानेन ब्रह्मगतः कश्चिद्धर्मो वाऽऽव्रियते, स्वरूपमेव वा, अन्यद् वा किञ्चित्। आद्यपक्षद्वयं ्निराकरोति --  निर्विशेष इति।निर्विशेषे स्वयम्भाते किमज्ञानावृतं भवेत्
मिथ्याविशेषोऽप्यज्ञानसिद्धिमेव ह्यपेक्षते॥२७॥**0
हेत्वर्थगर्भं विशेषणद्वयम्। किमाक्षेपे। ब्रह्मण्यावरणतयाऽङ्गीकृतेनाज्ञानेन किमावृतं भवेत्? न किमपि भवेत्। न तावद् धर्मः। परेण ब्रह्मणो निर्विशेषत्वाङ्गीकारात्। नापि स्वरूपम्। स्वयम्प्रकाशत्वेन नित्यसिद्धत्वात्। नहि प्रकाशमानमावृतं चेति सम्भवति। आवरणकृत्याभावात्।स्यादेतत्। मा भूद् ब्रह्मावरकेणाज्ञानेन स्वरूपमावृतम्। तथाऽप्यद्वितीयत्वादिस्तद्धर्मो भविष्यति। परमार्थतो ब्रह्मणो निर्विशेषत्वेऽपि मिथ्याधर्माङ्गीकारात्। मिथ्यात्वं चाद्वितीयत्वादीनां न स्वरूपेण। किन्नाम। धर्मत्वेनैव। यथोक्तम् “अपृथक्त्वेऽपि चैतन्यात् पृथगिवावभासन्ते” इति।तत्राऽह --  मिथ्याविशेषोऽपीति। नाज्ञानावृत इत्यपेरर्थः। कुत इत्यत आह -- अज्ञानसिद्धिमेवेति। हिशब्दो हेतौ। अद्वितीयत्वादिधर्मो ह्यज्ञानावृतो भवन् न तावत् स्वरूपेण। स्वरूपस्याऽवरणविषयताया निरस्तत्वात्। मिथ्याभूतेन धर्मत्वेनाज्ञानावरणविषयतायां तु परस्पराश्रयत्वं स्यात्। यतो मिथ्याधर्मः अज्ञानसिद्धिमपेक्षते। अज्ञानातिरिक्तस्य मिथ्याभूतस्याज्ञानकार्यत्वाभ्युपगमात्। अज्ञानं च मिथ्याभूतविशेषमपेक्षते। निर्विषयस्याऽवरणस्यानुपपत्तेः।एतेन ब्रह्मान्यद् ब्रह्मावरणाज्ञानावृतमिति तृतीयोऽपि निरस्तः। तस्य मिथ्यात्वेनाज्ञानसापेक्षतया अन्योन्याश्रयत्वात्। अत एव जीवं प्रतिबध्नात्यविद्येति द्वितीयो निरस्तो वेदितव्यः।मा भूद् ब्रह्मणोऽज्ञानमावरणम्, मा भूज्जीवस्य, जडस्य तु भविष्यतीति तृतीयं निराचष्टे नचेति।नचाऽवरणमज्ञानमसत्ये तेन चेष्यते।जड इति वक्ष्यमाणमत्रापि सम्बद्ध्यते। तेनाऽद्यस्य चशब्दस्य सम्बन्धः। आवरणमिति ज्ञानाभावनिवृत्त्यर्थम्। तस्य जडेऽपि सम्भवात्। असत्य इति हेत्वर्थगर्भं विशेषणम्। तेन च नेष्यत इति दूषणान्तरम्।तदयमर्थः जडस्याप्यावरणरूपमज्ञानं न सम्भवति। तस्य मिथ्यात्वेनाज्ञानसापेक्षतया पूर्ववदितरेतराश्रयतापातात्। कारणस्य कार्याश्रितत्वादर्शनाच्च। मायावादिनाऽपि जडावरणाज्ञानानभ्युपगमाच्च। यदाह --   “सा च न जडेषु वस्तुषु तत्स्वरूपावभासं प्रतिबध्नाति” इति।0केन हेतुना मायावादी जडेऽज्ञानं नाङ्गीकरोतीत्यत आह -- अप्रकाशेति।अप्रकाशस्वरूपत्वाज्जडेऽज्ञानं न मन्यते।आवरणमित्यत्राप्यनुवर्तते। न मन्यते मायावादीति शेषः। सति पुष्कलकारणे कार्यानुदयेन खलु प्रतिबन्धकमावरणं कल्प्यम्। जडस्याप्रकाशस्वरूपत्वादेव स्वपरग्रहणासम्भवे किमावरणकल्पनयेति परो मन्यते। यथाऽह “प्रमाणवैकल्यादेव तदग्रहणसिद्धेः” इति। प्रमाणवैकल्यात् प्रकाशत्स्वरूपत्वाभावादित्यर्थः।अथवा अप्रकाशस्वरूपत्वादित्यनेन जडाश्रयत्वेऽविद्यायाः प्रतीत्यभावप्रसङ्गमाह। प्रतीतिर्हि स्वप्रकाशतया वा, प्रकाशाश्रयतया वा। न तावदाद्यः, अविद्यायामप्रकाशस्वरूपत्वात् तस्याः। नापि द्वितीयः। तदाश्रयस्य जडस्याप्रकाशस्वरूपत्वादिति। अनेन परोक्तिव्याजेन जडेऽज्ञानावरणनिराकरणे युक्त्यन्तरमुक्तं भवति।यद्यप्यत्राप्यप्रकाशस्वरूपत्वादित्येवालम्, तेन नेष्यत इत्यनेनान्वयोपपत्तेः। तथाऽपि तेन नेष्यत इत्यनावर्त्येयं स्वमतेनैव युक्तिरभिहितेति प्रतीतिः स्यात्, तदर्थं जडेऽज्ञानं न मन्यत इत्युक्तम्।किमतो यद्येवमित्यत आह -- अज्ञानाभावत इति।अज्ञानाभावतः शास्त्रं सर्वं व्यर्थीभविष्यति॥२८॥**0आवरणं हि खल्वाश्रयादिमत्तया व्याप्तमुपलब्धं यथा नयनपटलादि। अज्ञानावरणस्य चाऽश्रयादि उक्तविकल्पान्यतमत्वेन व्याप्तम्। अतिरिक्तस्य शङ्कितुमप्यशक्यत्वात्। व्यापकाभावे व्याप्याभावः सुलभ एव। तथाचोक्तविकल्पानुपपत्तावाश्रयाद्यभावेऽज्ञानावरणस्याप्यभावः परमते प्रसक्तः। अज्ञानाभावे च बन्धस्य न तदुपादानत्वम्। ततश्च सर्वं शास्त्रं वेदतन्मीमांसात्मकं व्यर्थीभविष्यति।अर्थो विषयः प्रयोजनं च। प्रसङ्गस्यानिष्टत्वख्यापनायाभूततद्भावार्थस्य च्वेः प्रयोगः। मायावादिना हि शास्त्रस्य विषयप्रयोजनवत्तासिद्ध्यर्थमात्मनि मिथ्याभूताज्ञानोपादानको बन्धाध्यासो वर्णितः। अज्ञानानुपपत्तौ च तदुपादानकस्याऽत्मनि बन्धाध्यासस्याप्यनुपपत्तेस्तदधीना विषयप्रयोजनवत्ता च शास्त्रस्य न स्यादिति।किञ्चास्तु वा बन्धोऽज्ञानोपादानकः, तथाऽप्यज्ञानस्य सत्यत्वे बन्धस्यापि सत्यत्वात् सत्यस्य च ज्ञाननिवर्त्यत्वाभावाभ्युपगमाच्छास्त्रस्य वैयर्थ्यं तदवस्थमेव।स्यादेतत्। अवश्यं तावदज्ञानमनादि भावरूपं विज्ञानविलाप्यमभ्युपगन्तव्यम्, प्रत्यक्षानुमानागमार्थापत्तिसिद्धत्वात्।0“प्रत्यक्षं तावत् “अहमज्ञः’ , “मामन्यं च न जानामि’ इत्यपरोक्षावभासदर्शनात्। ननु ज्ञानाभावविषयोऽयमवभासः। न। अपरोक्षावभासत्वात्। अहं सुखीतिवत्। अभावस्य षष्ठप्रमाणगम्यत्वात्।0प्रत्यक्षाभाववादिनोऽपि नाऽत्मनि ज्ञानाभावावगमः सम्भवति। “मयि ज्ञानं नास्ति’ इति प्रतिपत्तावात्मनि धर्मिणि प्रतियोगिनि चार्थेऽवगते तत्र ज्ञानसद्भावाज्ज्ञानाभावप्रत्ययायोगात्। अनवगतेऽपि धर्म्यादौ सुतरामभावानवगमात्। षष्ठप्रमाणगोचरे फललिङ्गाभावानुमेयेऽपि ज्ञानाभावे आत्मादाववगतेऽनवगते आत्मनि ज्ञानाभावप्रतिपत्त्ययोगात्।इह च “त्वदुक्तमर्थं सङ्ख्यां वा शास्त्रार्थं वा न जानामि’ इति विषयव्यावृत्तमज्ञानमनुभूय तच्छ्रवणादौ प्रवर्तते। भावरूपाज्ञानप्रत्यक्षवादे तु सत्यप्याश्रयप्रतियोगिज्ञाने ज्ञानाभावस्येव भावान्तरस्यापि नानुपपत्तिर्नियन्तुं शक्यते।नचाऽश्रयप्रतियोगिज्ञानभूतमपि साक्षिचैतन्यं भावान्तरस्याज्ञानस्य निवर्तकम्। तस्याज्ञानविषयप्रतिभासत्वात्। नहि स्वज्ञानेन स्वयं निवर्तते।नन्वज्ञानस्य व्यावर्तको विषयः कथं साक्षिचैतन्येनावभास्यते, प्रमाणायत्तत्वाद् विषयसिद्धेरिति। उच्यते सर्वं वस्तु ज्ञाततयाऽज्ञाततया वा साक्षिचैतन्यस्य विषय एव। तत्र ज्ञाततया विषयः प्रमाणव्यवधानमपेक्षते। अन्यस्तु सामान्याकारेण विशेषाकारेण वाऽज्ञानव्यावर्तकतया सदा साक्षादवभास्यत इत्युपपत्तिसहितमज्ञानप्रत्यक्षं भावरूपमेवाऽत्मन्यज्ञानं गमयतीति सिद्धम्”० “किञ्च न किञ्चिदवेदिषमिति परामर्शसिद्धसौषुप्तिकानुभवोऽप्यत्र प्रमाणम्। नच ज्ञानाभावविषयोऽयमनुभवः, अभावप्रतीतेर्धर्मिप्रतियोगिबोधपराधीनतया तदभावे तस्यानुभवितुमयोग्यत्वस्योक्तत्वात्। नच नायं सुषुप्तिकालीनानुभवपरामर्शः, किन्तु तदुत्थितस्येदानीमेव सौषुप्तिकज्ञानाभावानुमानमिति वाच्यम्। तदनुमापकलिङ्गासिद्धेः। नच सामग्र्यभावो लिङ्गम्, तस्याप्यसिद्धेः। नच ज्ञानाभावेन तदनुमानम्, अन्योन्याश्रयतापत्तेः। नच स्मरणाभावो ज्ञानाभावे लिङ्गम्, व्यभिचारात्”०तदेवं प्रत्यक्षसिद्धेऽज्ञाने “अनुमानमपि विवादगोचरापन्नं प्रमाणज्ञानं स्वप्रागभावव्यतिरिक्तस्वविषयावरणस्वनिवर्त्यस्वदेशगतवस्त्वन्तरपूर्वकम्, अप्रकाशितार्थप्रकाशकत्वात्; अन्धकारे प्रथमोत्पन्नप्रदीपप्रभावदिति। ततश्च ज्ञानेन समानाश्रयविषयं भावरूपमज्ञानं सिद्धम्” ०“अपिच न तावदज्ञानं ज्ञानाभावः, अभावमानागम्यत्वात्; सम्प्रतिपन्नवत्। अभावो ह्यभावस्य प्रत्यक्षस्य वा विषयः परेणेष्यते। अज्ञानं च न मानगम्यम्, माननिवर्त्यत्वात्; सम्प्रतिपन्नवत्”०“किञ्च विगीतं देवदत्तनिष्ठप्रमाणज्ञानं देवदत्तनिष्ठप्रमाणप्रागभावातिरिक्तानादेर्निवर्तकम्, प्रमाणज्ञानत्वात्; यज्ञदत्तगतप्रमाणज्ञानवत्”०“तम आसीत्”, “मायां तु प्रकृतिं विद्यात्” इत्याद्यागमोऽत्र प्रमाणम्।0“त्वदुक्तमर्थं न जानामीति व्यवहारान्यथानुपपत्तिरपि भावरूपाज्ञानसद्भावे मानम्। नच प्रमाणतो न जानामीत्येवम्परतया व्यवहारोपपत्तिः। त्वदुक्तेऽर्थे प्रमाणज्ञानं मम नास्तीत्यस्य विशिष्टविषयज्ञानस्य प्रमाणत्वात्। तद्विशेषणतयाऽर्थस्यापि प्रमाणेनाधिगमात् स्ववचनव्याघातापत्तेः। एतदतिरिक्तप्रमाणज्ञानं मम त्वदुक्तेऽर्थे नास्तीति च वदतो वचनव्याघातदोष एव। अस्यापि ज्ञानस्य पूर्ववदेव प्रमाणत्वात्। नच प्रमाणेन सामान्यतोऽर्थस्याधिगमेऽपि विशेषानधिगमाददोषः। विशेषस्याप्यधिगमानधिगमयोः पूर्वोक्तदोषानतिवृत्तेः।ननु भावरूपमप्यज्ञानं ज्ञाननिरस्यमभ्युपगम्यते भवद्भिः। तत् कथं ज्ञायमानेऽर्थे न जानामीति व्यवहारः? मैवम्। अस्मन्मतेऽज्ञानस्य साक्षिवेद्यतया प्रमाणाबोध्यत्वात्। प्रमाणज्ञानोदयात् प्राक् चाज्ञानविशेषितोऽर्थः साक्षिसिद्धोऽज्ञात इत्यनुवादगोचरो भवति। भवति च प्रश्नार्हः”“किञ्च विशुद्धब्रह्मात्मनि शुक्तिकायां चाहङ्काररजताद्यध्यासस्यार्थज्ञानात्मकस्य मिथ्याभूतस्य मिथ्याभूतमेव किञ्चिदुपादानमन्वेषणीयम्। सत्योपादानकत्वे कार्यकारणस्वभावतयाऽध्यासस्यापि सत्यत्वप्रसङ्गात्। तस्यापि मिथ्योपादानस्य सादित्वे तथाविधोपादानान्तरकल्पनाप्रसङ्गादनाद्येव तन्मिथ्योपादानमिति कल्पनीयमिति मिथ्याध्यास एव तथाविधाज्ञानोपादानकारणमन्तरेणानुपपद्यमानस्तत् कल्पयतीति”“किञ्च ज्ञानाद् बन्धनिवृत्तिश्रवणाद्यन्यथाऽनुपपत्तिरपि बन्धोपादानाज्ञाने प्रमाणम्”तदेवं प्रत्यक्षादिप्रमाणतः सिद्धमज्ञानं न तावदनात्मनि सम्भवति। प्रमाणप्रयोजनयोरभावात्। अतः परिशेषादात्मन्येवाज्ञानमङ्गीकरणीयम्। तत् कथमुच्यतेऽज्ञानाभावत इति? ०
अत्रोच्यते यत्तावद् भावरूपाज्ञानसिद्धौ प्रत्यक्षमुपन्यस्तम्, तस्य ज्ञानाभावविषयत्वे को दोषः? अभावस्य षष्ठप्रमाणविषयत्वान्नेति चेत्, न। प्रत्यक्षत्वस्याङ्गीकर्तुमुचितत्वात्। धर्मिप्रतियोगिज्ञानभावाभावयोरनुपपत्तिरिति चेत्, न। तथासति ज्ञानाभावस्य तव सर्वथाऽप्यप्रतीतिप्रसङ्गात्। ततश्च तन्निरासप्रयासानुपपत्तिः। मम साक्षिणा ज्ञानाभावप्रतीतिरिति चेत्, तर्हीयमेव सा भवतु।सौषुप्तिकज्ञानाभावानुमानेऽपि काऽनुपपत्तिः? पक्षाप्रतीतेर्नेति चेत्, न। तस्याप्यनुमानोपपत्तेः। नच ज्ञानाभावानुमाने लिङ्गाभावः। अवस्थाविशेषत्वस्यैव लिङ्गत्वसम्भवात्।अनुमानं त्वसम्बद्धमेव। प्रकाशकत्वस्य ज्ञाने प्रदीपप्रभायां चैकस्याभावेनासिद्ध्यादिप्रसङ्गात्। शब्दसाम्यमात्रेणानुमाने तु गोत्वेन वागादीनामपि शृृङ्गित्वादिप्रसङ्गः। तमोविरोधित्वमेकमुभयत्र अस्तीति चेत्, न। तमोऽप्यविद्या, अन्धकारो वा? नाऽद्यः, दृष्टान्तस्य साधनविकलत्वात्। न द्वितीयः, असिद्धेः।अभावमानागम्यत्वं त्वसिद्धमेव। अज्ञानं न मानगम्यं माननिवर्त्यत्वादिति चेत्, न। तथासति तत्र प्रमाणोपन्यासवैयर्थ्यापातात्। तदभावो व्यावर्त्यत इति चेत्, न। अभावव्यावर्तनं भावसाधनमित्येकार्थत्वात्। तृतीयानुमानं तु घटादेरपि तत्साधनसौलभ्येन परास्तम्।त्वदुक्तमर्थं न जानामीति व्यवहारस्तु ज्ञानाभावविषयोऽपि भविष्यति। अध्यासकार्यानुपपत्तिस्तु नास्त्येव, ज्ञानस्यान्तःकरणोपादानतोपपत्तेः। सत्योपादानत्वे सत्यताप्रसङ्गस्त्विष्ट एव। नहि रजतवज्ज्ञानस्यापि बाधोऽस्ति। तथात्वे याथार्थ्यमपि स्यादिति चेत्, न। स्वरूपसतोऽपि विषयासत्त्वेनायथार्थत्वोपपत्तेः। नहि स्वरूपसतो विषयसत्तयाऽपि भाव्यमिति नियामकमस्ति, साक्षिचैतन्ये व्यभिचारात्। अर्थस्तु रजतादिः, असत्त्वात् कारणमेव नापेक्षते। ज्ञानाद् बन्धनिवृत्तिस्त्वसिद्धैवेत्युक्तम्। अतो नोक्तप्रमाणैर्भावरूपाज्ञानसिद्धिः।किञ्च न वयं भावरूपाज्ञानस्य परिपन्थिनः। किन्नाम। परपक्षे तन्न सम्भवतीति ब्रूमः। नन्वङ्गीकृतं चेदज्ञानं तर्हि भवतोऽप्युक्तानुपपत्त्या शास्त्रवैयर्थ्यमापन्नमित्यत आह -- स्वभावेति।स्वभावाज्ञानवादस्य निर्दोषत्वान्न तद् भवेत्।0स्वश्चासौ भावश्चेति स्वभावो जीवः, तदाश्रितं तदावरणं चाज्ञानमिति वादः स्वभावाज्ञानवादः। तस्य निर्दोषत्वाज्जडब्रह्माज्ञानवादोक्तदोषाभावान्न तत् शास्त्रवैयर्थ्यमस्मन्मते भवेत्।तथा स्वयमेव भवत्यस्तीति स्वभावो नाज्ञानकल्पित इति यावत्। तदज्ञानवादस्योक्तेतरेतराश्रयदोषविकलत्वान्न तद् भवेत्।तथा स्वः स्वतन्त्रो भावः परमात्मा, स्वस्य भावो धर्मः पारतन्त्र्यादिर्वा स्वभावस्तद्विषयमज्ञानं जीवस्येति वादः स्वभावाज्ञानवादः। तस्य स्वप्रकाशे स्वविषयाज्ञानासम्भवदोषविधुरत्वान्न तद् भवेत्।तथा स्वभावभूतमेवाज्ञानं न मिथ्येति वादस्यानवस्थादिदोषरहितत्वान्न तद् भवेत्। तथा स्वभावेन स्वतन्त्रेण परमेश्वरेणाज्ञानं जीवस्येति वादस्य स्वप्रकाशस्वरूपाभिन्नधर्मविषयमप्यज्ञानं जीवे न युक्तमिति दोषहीनत्वान्न तद् भवेत्।एतदुक्तं भवति नास्मन्मतेऽज्ञानाङ्गीकारे दोषोऽस्ति। येन शास्त्रस्य विषयप्रयोजनशून्यता स्यात्। जीवाश्रितं जीवावरणं चाज्ञानमित्यङ्गीकारात्। तस्य च स्वत एव ब्रह्मणो भिन्नत्वात्। ज्ञानस्वभावत्वाच्च। तस्य स्वप्रकाशस्यापि परमेश्वरेच्छया परमेश्वरे स्वधर्मेषु चाज्ञानं सम्भवत्येव। यद्यपि धर्माः स्वप्रकाशचैतन्यान्न भिद्यन्ते, तथाऽपि सविशेषत्वाङ्गीकारादज्ञानविषयतोपपत्तिः। अज्ञानमपि सत्यमेव नाज्ञानकल्पितम्। तथाविधस्यापि निवृत्तिं वक्ष्यामः। यद्यपि जीवचैतन्यं ब्रह्मस्वधर्मप्रकाशात्मकम्, तथाऽपि परमेश्वराचिन्त्याद्भुतशक्त्युपबृंहिताविद्यावशान्न तथा संसारे प्रकाशयतीति।0

#(न्या.सु) स्वभावाज्ञानवादः..स्वश्चासौ भावश्चेति स्वभावो जीवः, तदाश्रितं तदावरणं चाज्ञानमिति वादः स्वभावाज्ञानवादः। तस्य निर्दोषत्वाज्जडब्रह्माज्ञानवादोक्तदोषाभावान्न तत् शास्त्रवैयर्थ्यमस्मन्मते भवेत्।तथा स्वयमेव भवत्यस्तीति स्वभावो नाज्ञानकल्पित इति यावत्। तदज्ञानवादस्योक्तेतरेतराश्रयदोषविकलत्वान्न तद् भवेत्।तथा स्वः स्वतन्त्रो भावः परमात्मा, स्वस्य भावो धर्मः पारतन्त्र्यादिर्वा स्वभावस्तद्विषयमज्ञानं जीवस्येति वादः स्वभावाज्ञानवादः। तस्य स्वप्रकाशे स्वविषयाज्ञानासम्भवदोषविधुरत्वान्न तद् भवेत्।तथा स्वभावभूतमेवाज्ञानं न मिथ्येति वादस्यानवस्थादिदोषरहितत्वान्न तद् भवेत्। तथा स्वभावेन स्वतन्त्रेण परमेश्वरेणाज्ञानं जीवस्येति वादस्य स्वप्रकाशस्वरूपाभिन्नधर्मविषयमप्यज्ञानं जीवे न युक्तमिति दोषहीनत्वान्न तद् भवेत्।एतदुक्तं भवति नास्मन्मतेऽज्ञानाङ्गीकारे दोषोऽस्ति। येन शास्त्रस्य विषयप्रयोजनशून्यता स्यात्। जीवाश्रितं जीवावरणं चाज्ञानमित्यङ्गीकारात्। तस्य च स्वत एव ब्रह्मणो भिन्नत्वात्। ज्ञानस्वभावत्वाच्च। तस्य स्वप्रकाशस्यापि परमेश्वरेच्छया परमेश्वरे स्वधर्मेषु चाज्ञानं सम्भवत्येव। यद्यपि धर्माः स्वप्रकाशचैतन्यान्न भिद्यन्ते, तथाऽपि सविशेषत्वाङ्गीकारादज्ञानविषयतोपपत्तिः। अज्ञानमपि सत्यमेव नाज्ञानकल्पितम्। तथाविधस्यापि निवृत्तिं वक्ष्यामः। यद्यपि जीवचैतन्यं ब्रह्मस्वधर्मप्रकाशात्मकम्, तथाऽपि परमेश्वराचिन्त्याद्भुतशक्त्युपबृंहिताविद्यावशान्न तथा संसारे प्रकाशयतीति।0
#(न्या.सु) अविद्यास्वरूपम् ..अस्ति तावदविद्या। सा च दुर्घटघटनास्वभावा। यथोक्तम्
“दुर्घटत्वमविद्याया भूषणं नतु दूषणम्।0कथञ्चिद् घटमानत्वेऽविद्यात्वं दुर्घटं भवेत्” इति।0तथाचानुपपत्तिः, कथं तत्स्वरूपापलापाय प्रभवतीति। अत्र वक्तव्यम् किमविद्या दुर्घटसुघटघटनास्वभावा वा, उत दुर्घटैकस्वभावा वा? नाऽद्यः, सुघटांशेऽविद्यात्वाभावप्रसङ्गात्। द्वितीये दोषमाह -- अविद्येति।0अविद्यादुर्घटत्वं चेत् स्यादात्माऽपि हि तादृशः॥३०॥**0
अविद्याया दुर्घटत्वं चेत्, स्वभाव इति शेषः। हिशब्दस्तस्मादित्यर्थे। तादृशोऽविद्यासदृशः। मिथ्येति यावत्।अयमर्थः यद्यविद्या दुर्घटैकस्वभावा स्यात्, तदा साधिष्ठाना ससाक्षिका च न स्यात्। तथात्वे सुघटत्वप्रसङ्गेनाविद्यात्वाभावप्रसङ्गात्। ततश्चाऽत्माभावेन शून्यवादापत्तिरिति।नन्वीश्वरशक्तिरपि कथम्? यावत् प्रमाणसिद्धं तावतः सुघटस्य दुर्घटस्य वा घटनायां पटुरिति ब्रूमः। नचैवं त्वया वक्तुं शक्यत इत्युक्तम्। सर्वस्यापि सुघटस्यापह्नवोऽनेनातिप्रसङ्गेनोपलक्षितो बोद्धव्यः।0
#(न्या.सु)तत् त्वमसिवाक्यार्थः ..इदमुक्तं भवति न तावत् “तत् त्वमसि” इत्यादिवाक्यं त्वम्पदमुख्यार्थस्य तत्पदमुख्यार्थैक्यप्रतिपादकमिति युक्तम्, प्रत्यक्षविरोधात्। दुःखादिविशिष्टो हि त्वम्पदमुख्यार्थः। तस्य निर्दुःखत्वाद्युपेततत्पदमुख्यार्थैक्यप्रतिपादने कथं न प्रत्यक्षविरोधः? स्ववचनविरोधस्य चोपलक्षणं चैतत्। नापि जहदजहल्लक्षणया। विरोध्याकारपरित्यागो हि विवक्षाभावमात्रेण, उत तस्यानित्यत्वेन, अथवा मिथ्यात्वेन? नाऽद्यः, तन्मात्रेण विरोधानिवृत्तेः। नहि पृथिवीत्वाद्यविवक्षामात्रेण क्षितिजलादेरभेदो वक्तुं शक्यते। विरोध्याकारस्याविवक्षायामप्यनपायात्। न द्वितीयः, असीति वर्तमाननिर्देशायोगात्। तथासति “तत् त्वं भविष्यसि’ इति स्यात्। न तृतीयः, प्रत्यक्षेण दुःखादेः विरोध्याकारस्य सत्यत्वावगमादिति।0यजमानप्रस्तरत्वं यथा नार्थः श्रुतेर्भवेत्।0ब्रह्मत्वमपि जीवस्य प्रत्यक्षस्याविशेषतः॥३३॥**0श्रुतेः “यजमानः प्रस्तरः” इत्यस्याः। तथा ब्रह्मत्वमपि जीवस्य तत्त्वमस्यादिश्रुतेरर्थो न भवेदित्यर्थः। अत्रेमौ प्रयोगौ जीवब्रह्मणोरेकत्वं न मीमांसाशास्त्रस्य विषयः, तदुपकर्तव्यवेदाविषयत्वात्; यद्युपकर्तव्यप्रमाणस्याविषयः न तत् तदितिकर्तव्यताविषयः, यथा सम्प्रतिपन्नम्। तथा तत्त्वमस्यादिवाक्यं न प्रतीतार्थम्, प्रत्यक्षविरुद्धत्वात्; “यजमानः प्रस्तरः” इति वाक्यवदिति। अनेनैव परत्वनिर्दोषत्वयोः “यजमानः प्रस्तरः” इति वाक्ये व्यभिचारश्च सूचितो भवति।नन्वत्र निर्दोषत्वमेव नास्ति, अगृहीतवृत्तित्वस्यैव दोषस्य विद्यमानत्वात्। अमुख्यवृत्त्या हीदं प्रवृत्तमिति चेत्, तर्हि तत्त्वमस्यादिवाक्यमप्येवमित्यसिद्धिः। कुतोऽत्रामुख्यवृत्तिरिति चेत्, समं यजमानादिवाक्ये। प्रत्यक्षविरोधादिति वदतः समः समाधिः।स्यादेतत्। न “यजमानः प्रस्तरः” इत्यादिवाक्यस्य प्रत्यक्षविरोधमात्रेण प्रतीतार्थपरित्यागः। तथात्वे परमेश्वरावतारनिर्दोषतावाक्यस्यापि प्रत्यक्षविरोधेनार्थपरित्यागप्रसङ्गात्। किन्नाम। उपजीव्यप्रत्यक्षविरोधात्। उपजीव्योपजीवकयोरुपजीव्यं बलवदिति हि न्यायः।ननु यजमानस्वरूपं न प्रत्यक्षविषयः, शास्त्रीयत्वात् तद्भावस्य। तत् कथमुपजीव्यप्रत्यक्षविरुद्धा श्रुतिरिति चेत्, तर्हि प्रत्यक्षविरोधोऽपि कथम्? प्रत्यक्षाकारस्य प्रस्तराभेदप्रतिपादने निदर्शितेयमिति चेत्, समं ममापीत्यत आह -- प्रत्यक्षस्येति। सत्यम्, “यजमानः प्रस्तरः” इति श्रुतिरुपजीव्यप्रत्यक्षविरोधात् प्रतीतार्थे न प्रमाणमिति। तथाऽपि नोक्तदोषः। अद्वैतश्रुतिबाधकतयाऽस्माभिरुपन्यस्तस्यापि प्रत्यक्षस्य यजमानग्राहिप्रत्यक्षादविशेषात्। अस्याप्युपजीव्यत्वात्। प्रत्यक्षावगतं हि जीवं त्वमित्यनूद्य तस्य तदसीति ब्रह्मता विधातव्या। तदनेनोपजीव्यप्रत्यक्षविरोध एवास्माभिर्हेतूकृत इति सूचितं भवति।0
#(न्या.सु) यजमानः प्रस्तरः
यजमानप्रस्तरत्वं यथा नार्थः श्रुतेर्भवेत्।ब्रह्मत्वमपि जीवस्य प्रत्यक्षस्याविशेषतः॥३३॥**0श्रुतेः “यजमानः प्रस्तरः” इत्यस्याः। तथा ब्रह्मत्वमपि जीवस्य तत्त्वमस्यादिश्रुतेरर्थो न भवेदित्यर्थः। अत्रेमौ प्रयोगौ जीवब्रह्मणोरेकत्वं न मीमांसाशास्त्रस्य विषयः, तदुपकर्तव्यवेदाविषयत्वात्; यद्युपकर्तव्यप्रमाणस्याविषयः न तत् तदितिकर्तव्यताविषयः, यथा सम्प्रतिपन्नम्। तथा तत्त्वमस्यादिवाक्यं न प्रतीतार्थम्, प्रत्यक्षविरुद्धत्वात्; “यजमानः प्रस्तरः” इति वाक्यवदिति। अनेनैव परत्वनिर्दोषत्वयोः “यजमानः प्रस्तरः” इति वाक्ये व्यभिचारश्च सूचितो भवति।नन्वत्र निर्दोषत्वमेव नास्ति, अगृहीतवृत्तित्वस्यैव दोषस्य विद्यमानत्वात्। अमुख्यवृत्त्या हीदं प्रवृत्तमिति चेत्, तर्हि तत्त्वमस्यादिवाक्यमप्येवमित्यसिद्धिः। कुतोऽत्रामुख्यवृत्तिरिति चेत्, समं यजमानादिवाक्ये। प्रत्यक्षविरोधादिति वदतः समः समाधिः।स्यादेतत्। न “यजमानः प्रस्तरः” इत्यादिवाक्यस्य प्रत्यक्षविरोधमात्रेण प्रतीतार्थपरित्यागः। तथात्वे परमेश्वरावतारनिर्दोषतावाक्यस्यापि प्रत्यक्षविरोधेनार्थपरित्यागप्रसङ्गात्। किन्नाम। उपजीव्यप्रत्यक्षविरोधात्। उपजीव्योपजीवकयोरुपजीव्यं बलवदिति हि न्यायः।ननु यजमानस्वरूपं न प्रत्यक्षविषयः, शास्त्रीयत्वात् तद्भावस्य। तत् कथमुपजीव्यप्रत्यक्षविरुद्धा श्रुतिरिति चेत्, तर्हि प्रत्यक्षविरोधोऽपि कथम्? प्रत्यक्षाकारस्य प्रस्तराभेदप्रतिपादने निदर्शितेयमिति चेत्, समं ममापीत्यत आह -- प्रत्यक्षस्येति। सत्यम्, “यजमानः प्रस्तरः” इति श्रुतिरुपजीव्यप्रत्यक्षविरोधात् प्रतीतार्थे न प्रमाणमिति। तथाऽपि नोक्तदोषः। अद्वैतश्रुतिबाधकतयाऽस्माभिरुपन्यस्तस्यापि प्रत्यक्षस्य यजमानग्राहिप्रत्यक्षादविशेषात्। अस्याप्युपजीव्यत्वात्। प्रत्यक्षावगतं हि जीवं त्वमित्यनूद्य तस्य तदसीति ब्रह्मता विधातव्या। तदनेनोपजीव्यप्रत्यक्षविरोध एवास्माभिर्हेतूकृत इति सूचितं भवति।0ननु “सर्पोऽयम्’ इत्युपजीव्यप्रत्यक्षविरुद्धमपि, “नायं सर्पः किन्तु रज्जुरेव’ इत्युपजीवकमाप्तवचनं प्रमाणं दृश्यत इति चेत्, तत् किमुपजीव्योपजीवकन्यायो व्यभिचरितत्वादकिञ्चित्कर इति वक्तुमुद्यमः, आहोस्वित् सापवादः इति? नाऽद्यः, दहनानुष्णतानुमानस्य “यजमानः प्रस्तरः” इति वाक्यस्य चाप्रामाण्ये कारणान्तरस्य वक्तव्यतापातात्। द्वितीयेऽपवादो वक्तव्यः। तत्वविषयेण उपजीवकेनाप्युपजीव्यं बाध्यत इति चेत्, तत्वविषयता किमेवमेव निश्चिता, उत न्यायान्तरेण? नाऽद्यः, विनिगमने कारणाभावेनानिर्णयात्। द्वितीये तदेव वाच्यम्। किमनेन? निरसिष्यते चैतदिति।0

#(न्या.सु) ऐक्यवाक्यस्य सावकाशत्वम् ..किञ्च सर्वा अप्यद्वैतश्रुतयो “द्वा सुपर्णा” इत्यादिभेदश्रुतिविरुद्धत्वान्न प्रतीतार्थे प्रामाण्यं भजन्ते। नन्वधिकबलविरोधेन हीनबलमप्रमाणं भवति। भेदश्रुतीनां च कथमद्वैतश्रुतिभ्योऽधिकबलत्वं येन तद्बाधकतोच्यत इत्यत आह -- स्वातन्त्र्ये चेति। स्वातन्त्र्ये च विशिष्टत्वे स्थानमत्यैक्ययोरपि।सादृश्ये चैक्यवाक् सम्यक् सावकाशा यथेष्टतः॥३५॥**0
अवकाशोज्झिता भेदश्रुतिर्नातिबला कथम्।स्वातन्त्र्य इत्यादिका निमित्तसप्तमी। स्थानमत्यैक्ययोरिति द्वन्द्वात् परमैक्यपदं प्रत्येकमभिसम्बद्ध्यते। सम्यगिति स्वातन्त्र्यादिनिमित्तमैक्यव्यवहारसद्भावमभिप्रैति। तेन “स्वतन्त्रामुख्यप्रयोगे प्रयोजनं वाच्यम्। नह्यस्मदायत्ते शब्दप्रयोगेऽकस्मादमुख्यं प्रयुञ्ज्महे’ इति निरस्तम्। व्यवहारास्तु टीकाकृतोक्ता द्रष्टव्याः।काऽद्वैतश्रुतिः स्वातन्त्र्यादिषु किं निमित्तमुपादाय प्रवृत्तेत्यपेक्षायामुक्तम् यथेष्टत इति। यथासम्भवमित्यर्थः। एतच्च स्पष्टीकरिष्यत्याचार्यः। वृत्तिचिन्तां च तत्रैव करिष्यामः।0एतदुक्तं भवति सावकाशनिरवकाशयोर्निरवकाशं बलवत्। सावकाशा चाद्वैतश्रुतिः। विनाऽपि साक्षादद्वैतं स्वातन्त्र्यादिना निमित्तेनामुख्यार्थतयाऽपि घटमानत्वात्। भेदश्रुतिस्तु निरवकाशा। जीवेशभेदमन्तरेणार्थान्तराप्रतीतेः। अतो निरवकाशतया बलवत्या भेदश्रुत्या सावकाशतया दुर्बलया अद्वैतश्रुतेर्बाधो युक्त इति।0
#(न्या.सु) कार्यतावादनिरासः ..एवं मीमांसाप्रयोजनसमर्थनार्थत्वेनातःशब्दं द्वेधा व्याख्याय विषयसमर्थनपरतयाऽपि व्याख्याति “कार्यता च” इत्यादिना।अत्र जैमिनीया मन्यन्ते विध्यर्थवादमन्त्रात्मकः समस्तोऽप्याम्नायः कार्यनिष्ठ एव, न वस्तुतत्वनिष्ठः। स च “अथातो धर्मजिज्ञासा” इत्यादिना मीमांसितः। तत् कथं ब्रह्ममीमांसारम्भसम्भवः? कार्यनिष्ठतैव कथमिति चेत्, इत्थम् अनेकपदात्मकवाक्यश्रवणादनेकार्थप्रतीतावपि वाक्यस्य तावदेकत्र तात्पर्यं कल्प्यम्। अन्यथैकवाक्यतासम्भवात्। “यत्परः शब्दः स शब्दार्थः” इति च शाब्दाः। वाक्यतात्पर्यविषयश्च स एव। यत्प्रतिपादनेन वाक्यपर्यवसानम्, यत्प्रतिपादनाय च पदार्थान्तरोपादानम्, तथाभूतश्च कार्यात्मैव। नहि “गौरश्वः पुरुषो हस्ती” इति वा “देवदत्तः पचति” इति वा पर्यवसितमनुभूयते। किन्तु “देवदत्त गामानय” इत्यादि कार्यनिष्ठमेव। अतः कार्यमेव सर्वत्र वाक्यार्थः। तत्र लिङादिप्रत्ययः साक्षात् कार्यताभिधायी। पदान्तराणि तु तत्प्रतीतये तदन्वितस्वार्थानभिदधति तत्पराण्येव। एवं कार्यान्तरविधुराणि वाक्यान्तराण्यपि तदेकवाक्यतामापद्यन्ते। अनेनैव न्यायेनाऽम्नायोऽप्यशेषः कार्यताबोधे पर्यवसितः।किञ्च प्रत्याय्यप्रत्यायकभावसम्बन्धग्रहणलक्षणव्युत्पत्त्यपेक्षो हि शब्दोऽर्थमवबोधयतीत्यविवादम्। अन्वयव्यतिरेकाभ्यां तथाऽवगमात्। व्युत्पत्तिश्च वृद्धव्यवहारदर्शनादेव। वृद्धव्यवहारश्च कार्यप्रतिपत्तिनिबन्धन इति कार्यप्रतिपादकतैव युक्ता।तथाहि “जलं चैत्र आहरस्व” इति प्रयोजकवृद्धवाक्यश्रवणात् प्रयोज्यवृद्धस्य विशिष्टार्थविषयां प्रवृत्तिं दृष्ट्वा व्युत्पत्स्यमानोऽन्यो बाल एवमाकलयति स्वाधीनाऽस्य प्रवृत्तिः सा मद्वद् बुद्धिपूर्विकेति। पुनस्तस्यायं विमर्शो जायते या चास्य प्रवृत्तिहेतुभूता बुद्धिः सा यद्विषया सती मम प्रवृत्तिहेतुस्तद्विषयैवेति। तदेवमनुमानद्वयमेतत्। वृद्धस्य स्वतन्त्रा प्रवृत्तिर्धर्मिणी बुद्धिपूर्विकेति साध्यो धर्मः, स्वतन्त्रप्रवृत्तित्वात्; मदीयस्वतन्त्रप्रवृत्तिवत्। तथा वृद्धस्य प्रवृत्तिहेतुभूता बुद्धिर्धर्मिणी, यद्विषयैव बुद्धिर्मम प्रवृत्तिहेतुभूता तद्विषयैवेति साध्यो धर्मः, प्रवृत्तिहेतुभूतबुद्धित्वात्; मदीयप्रवृत्तिहेतुभूतबुद्धिवदिति।पुनश्च तस्यायं विमर्शः प्रवर्तते यद्विषया सा बुद्धिः प्रवृत्तिहेतुभूता तद्वस्त्वनेन शब्देन बोध्यते तद्भावे भावात्। मम तु मानान्तरेण तद्बोध इत्यावयोर्विशेषः। तेन यद् बुद्ध्वा प्रवृत्तिर्मम तदनेन शब्देन बोध्यत इति शब्दस्य प्रवृत्तिहेतुभूतार्थबोधकतामवधारयति। पुनश्च कोऽसौ प्रवृत्तिहेतुभूतोऽर्थः शब्दाभिधेय इति निर्धारयितुं स्वात्मनि प्रतिपन्नं प्रवृत्तिहेतुभूतार्थमनुसन्धत्ते। तत्र न तावदहं क्रियामात्रं फलमात्रं वा क्रियाफलसम्बन्धमात्रं वा बुद्ध्वा प्रवृत्तः। किन्तु कार्यतामेव। “ममेदं कार्यम्’ इति प्रतीत्य हि सर्वत्र प्रवृत्तोऽस्मि।आस्तां तावदन्या क्रियाऽन्ततः स्तनपानादिकमपि यावन्मया कार्यतया नावधारितं न तावत् तत्राहं प्रवृत्त इति स्वप्रवृत्तेः कार्यताबोधपूर्वकत्वं निश्चित्य प्रवर्तमानं चैत्रं दृष्ट्वा अनुमिनोति चैत्रोऽपि कार्यबोधात् प्रवर्तत इति। चैत्रस्य प्रवृत्तिर्धर्मिणी, कार्यबोधपूर्विकेति साध्यो धर्मः, बुद्धिपूर्वप्रवृत्तित्वात्; मदीयप्रवृत्तिवदिति। लिङादयश्च प्रवृत्तिहेतुभूतार्थाभिधायकाः कार्यमेवाभिदधतीति वाक्यस्य तावत् सामान्यतः कार्यपरतामवधार्य लिङाद्यावापे कार्यतावगतिदर्शनात् तदुद्धारे चादर्शनात् त एव कार्यतावगतिं कुर्वन्ति, पदान्तराणि च तदन्वितांस्तांस्तानर्थानित्यावापोद्धाराभ्यामवगच्छति।एतेन शब्दः, तद्व्यापारो वा प्रवर्तक इति निरस्तम्। बालेन स्वप्रवृत्तौ तयोः कारणतयाऽनवधृतत्वात्। तथाविधस्यैव परप्रवृत्ताववधारणात्। किञ्च शब्दस्यैव प्रवर्तकत्वे सर्वेऽपि तच्छ्राविणः प्रवर्तेरन्। याऽपीयं शङ्खादिशब्दश्रवणानन्तरं प्रवृत्तिः, साऽपि पुरुषाभिप्रायानुमानादेव। न साक्षात्। रागद्वेषयोर्यद्यपि प्रवर्तकत्वमस्ति, यथाऽऽह “प्रवर्तनालक्षणा दोषाः” इति। तथाऽपि सत्तयैव नतु ज्ञाततया। ज्ञानं त्वबुभुत्सितग्राह्यतयाऽवर्जनीयसन्निधि। अतो न वाक्ये बोध्यतया तौ कल्प्येते। किन्तु कार्यमेवेति तदेव वेदार्थः।अपिच, यद्यपि बोधकत्वेनैव प्रामाण्यम्। तथाऽपि वाक्यप्रयोगस्य परार्थत्वात् परप्रवृत्तिनिवृत्त्यौपयिक एवार्थो वाक्यबोध्योऽङ्गीकार्यः। कार्यमेव तथाविधमित्युक्तमिति तत्रैव सर्ववेदपर्यवसानादनुग्राह्यप्रमाणाभावान्न ब्रह्ममीमांसारम्भः सम्भवतीति।0अत्रोच्यते स्यादेतदेवम्। यदि वेदो ब्रह्मनिष्ठो न भवेत्। नत्वेवम्। तन्निष्ठत्वे प्रमाणस्योदितत्वात्, बाधकाभावाच्च। ननूक्तमत्र कार्यताबोध एव वाक्यस्य पर्यवसानं न सिद्धार्थबोध इति, अतः कार्यमेव वाक्यार्थो न सिद्धस्वरूपं ब्रह्मेति। सत्यमुक्तम्। सा चेद् वाक्यार्थपर्यवसानोपयोगिनी कार्यता सिद्धविशेषस्य स्यात् तदा तस्यापि वाक्यार्थत्वे कीदृशो दोषः स्यादित्याशयवान् कार्यतां तावन्निर्धारयति कार्यता चेति।कार्यता च न काचित् स्यादिष्टसाधनतां विना।कार्यं नहि क्रियाव्याप्यं निषिद्धस्य समत्वतः॥३९॥**0न भविष्यत्क्रिया कार्यं स्रक्ष्यतीश इति ह्यपि।कार्यं स्यान्नैव चाकर्तुमशक्यं कार्यमिष्यते।साम्यादेव निषिद्धस्य तदिष्टं साधनं तथा॥।४०॥**0कार्यं................................।चशब्दो व्याख्यानान्तरसमुच्चयार्थः। गवानयनादौ या कार्यता वाक्यपर्यवसानहेतुः सा तावदिष्टसाधनतातिरिक्ता नास्तीति प्रतिज्ञा। कुत इत्यतोऽन्यस्या अनुपपत्तेरित्यभिप्रेत्य प्रसक्तान् पक्षान्निराचष्टे कार्यमिति।कार्यमिति हि कृत्यप्रत्ययान्तः शब्दः। कृत्याश्च कर्मणि स्मर्यन्ते “तयोरेव कृत्यक्तखलर्थाः” इति। कर्म च तदुच्यते यत् कर्तुः क्रिययाऽऽप्तुमिष्टतमम्। तथाच क्रियया विशेषेणाऽप्यं कार्यं, तद्भावः कार्यतेति प्राप्नोति। नच तत् सम्भवति। निषिद्धस्यापि ब्राह्मणहननादेः क्रिययाऽऽप्तुमिष्टतमत्वसाम्यात्। तदपि कार्यमस्त्विति चेत्, न। तत्रापि कार्यताबुद्धिप्रसङ्गात्। अस्त्येव निषिद्धताबोधात् प्रागिति चेत्, परतोऽपि किं न स्यात्? नहि निषिद्धताबोधे ब्राह्मणहननादेः क्रियया व्याप्यताऽपगता। तन्मात्रं च कार्यतेति कथं निषेधज्ञानादपि परतो न स्यात् कार्यताबोधः? सति च तस्मिन् प्रवर्तेत। तस्यैव प्रवर्तकत्वाभ्युपगमात्।न भविष्यत्क्रियेति। देवदत्त कृतः किं त्वया कटः, क्रियते वा? इति पृष्टः प्रत्याह -- “न मया कृतः, नापि क्रियते, किन्तु कार्यः’ इति। तेन प्राप्नोति भविष्यत्क्रिया कार्यं, भविष्यत्वावच्छिन्नं क्रियात्वम्, क्रियागतं भविष्यत्वं वा कार्यतेति। तदपि नोपपद्यते। कुत इत्यत आह -- स्रक्ष्यतीति। हिशब्दो हेतौ। तथासतीति शेषः। भविष्यत्क्रिया कार्यमित्यङ्गीकारे हि यस्मादीशो विश्वं स्रक्ष्यति देवदत्तो गामानेष्यतीति वाक्यात् प्रतिपन्नं भविष्यत्सर्जनादिकमपि कार्यं प्रसज्येत तस्मान्नेति। नच तदपि कार्यम्, लिङादिवाच्यताङ्गीकारात्। किञ्च परसम्बन्धिन्यां वाक्यादितोऽवगतायां भविष्यत्क्रियायां परस्य ममेदं कार्यमिति प्रत्ययोऽपि किं न स्यात्? नहि परं प्रति सा न क्रिया नापि न भविष्यन्तीति। तन्मात्रशरीरा च कार्यता प्रवृत्तिरपि तत्र परस्य प्रसज्येत।नैव चेति। “कृत्याश्च” इत्यावश्यकार्थे कृत्याः स्मर्यन्ते। आवश्यकत्वं चाकर्तुमशक्यत्वम्। तथाचाकर्तुमशक्यं कार्यम्, तद्भावश्च कार्यतेति प्रसक्तम्। तच्च प्रामाणिकैर्नैवेष्यते। कुतः? निषिद्धस्य परनारीगमनादेरप्यकर्तुमशक्यत्वसाम्यादेव। भवति हि कस्यचिदतिकामाद्याक्रान्तचेतसो न पराङ्गनागमनेन ब्राह्मणस्य वा हननेन विना स्थातुं शक्नोमीति बुद्धिः। नच तत् कार्यमेव, तस्यैव श्रुतशास्त्रस्यापि कार्यताबुद्धिप्रसङ्गात्। आस्तिककामुको ह्यकार्यमेवेदमकृत्वा स्थातुं नोत्सह इति मन्यते।यत एवं न पक्षान्तरसम्भवः। तस्मादिष्टत्वमिष्टसाधनत्वं वा कार्यतेत्युपसंहरति  --तदिति। अत्रेष्टग्रहणादुपक्रमेऽपि तद् ग्राह्यम्।0
#(न्या.सु)कार्यलक्षणविमर्शः ..ननु “कृतिसाध्यं प्रधानं यत् तत् कार्यमभिधीयते” इति परोदीरितं कार्यलक्षणं कुतो न शङ्कितमिति चेत्, न। अनेनैव गतार्थत्वात्। तथाहि किमिदं प्रत्येकं लक्षणम्, उत मिलितम्? आद्ये कृतिसाध्यत्वस्योक्तो दोषः, “कार्यं नहि क्रियाव्याप्यम्” इति। कृतिप्राधान्यं च किमुच्यते? प्रयत्नोद्देश्यत्वमिति चेत्, तत् किं मुख्यम्, उतामुख्यम्? आद्यं त्विष्टत्वमेव। द्वितीयं त्विष्टसाधनत्वमेवेत्यङ्गीकृतमेव। न द्वितीयः, कृतिसाध्यताविशेषणस्य व्यर्थत्वात्।0एतेनैतदपि निरस्तम्। यदुक्तम्
“फलसाधनता नाम या सा नैव हि कार्यता।कार्यता कृतिसाध्यत्वं फलसाधनता पुनः।कारणत्वं फलोत्पादे ते भिद्येते परस्परम्” इति।ननु सत्यपि चन्द्रमण्डलादाविष्टसाधनत्वे न कार्यताबुद्धिरिति चेत्, केयं कार्यताबुद्धिः? इष्टसाधनताबुद्धिः, तदतिरिक्ता वा। आद्ये कथं सा नास्ति? द्वितीयो न। अनिरूपणात्।ननु कार्यज्ञानं प्रवर्तकं नेष्टसाधनज्ञानमिति चेत्, न। असिद्धेः। अतीतादौ प्रवृत्तिप्रसङ्ग इति चेत्, न। तस्येदानीमिष्टसाधनत्वाभावात्। अन्यथाऽतीतकार्येऽप्ययं प्रसङ्गस्तुल्यः।किञ्च कृतिसाध्यत्वं कृत्युद्देश्यत्वमिष्टसाधनत्वं चेत्येकार्थसमवायिनस्त्रयो धर्माः। तत्र कृतिसाध्यतावच्छिन्नं कृत्युद्देश्यत्वं कार्यत्वम्। तदवगमस्त्विष्टसाधनतावगमनिबन्धन इति परस्य मतम्। यथाऽऽह
“किन्तु स्वयं क्लेशरूपं कर्म यत् कार्यतां व्र्जेत्।फलसाधनता तत्र कारणं तेन कार्यता” इति।तथाचेष्टसाधनताज्ञानात् प्रवृत्ताविव कार्यतावगमेऽपि कथं नातीतादावतिप्रसङ्गः?
न तत्रेष्टसाधनतामात्रं गमकं किन्तु कृतिसाध्यतावच्छिन्नम्, गम्यं तु कृत्युद्देश्यत्वमात्रमिति चेत्, तथाऽपि भूताद्यतिप्रसङ्गानिवारणात्। नहि भूतादिकं न कृतिसाध्यम्। तथासति कथं तत् ततो जातम्? तथाऽपि नेदानीं कृतिसाध्यमिति चेत्, इष्टसाधनमपि तथेति व्यर्थं विशेषणम्। गम्यगमकयोः कथं न भेद इति चेत्, न। तद्भावस्यैवानभ्युपगमात्। ननु तथासति लोकविरोधः स्यात्। तथाहि लौकिका हीदं मे कार्यमित्युक्त्वा कुत इति पृष्टा इष्टसाधनत्वादिति हेतुमाचक्षत इति चेत्, न। द्विविधं खलु कार्यम् इष्टम्, इष्टसाधनं च। तत्रेष्टसाधनत्वादिति विवक्षितकार्यव्याख्यानं लौकिकानाम्।किञ्च प्रथममिष्टसाधनताज्ञानम्, ततश्चेच्छा, ततः प्रयत्नः, ततः परिस्पन्द इत्यात्मन्येवैकार्थविषया धर्मा जायन्ते। नत्वर्थे कश्चिदतिशयोऽनुभूयते। योऽभिमतसाधनतयाऽनुमीयत इति।0
#(न्या.सु)  सिद्धार्थे व्युत्पत्तिः
ननु तथाऽपि नेश्वरे वेदस्य प्रामाण्यं सम्भवति। केवलसिद्धार्थे व्युत्पत्त्यभावात्। कार्य एव लोके व्युत्पत्तिदर्शनात्। “लोकावगतसामर्थ्यः शब्दो वेदेऽपि बोधकः” इति न्यायात्। कार्यान्वितत्वेन व्युत्पत्त्यङ्गीकारे चेश्वरस्याप्राधान्यप्रसङ्गेन स एवेत्यवधारणानुपपत्तेः। यद्यपीष्टत्वमिष्टसाधनत्वं च कार्यत्वम्। तच्चास्तीश्वरस्येत्युपपादितम्। तथाऽपि नैतावता व्युत्पत्तिसम्भवः। वृद्धचेष्टैकलिङ्गत्वाद् व्युत्पत्तेः। वृद्धचेष्टायाश्च कृतिसाध्यार्थे नियतत्वात्। नहि चन्द्रादावकृतिसाध्येष्टसाधने प्रवृत्तिरस्ति। नचेश्वरस्य कृतिसाध्यताऽस्ति येन तत्र प्रवृत्तिं दृष्ट्वा व्युत्पद्येतेत्यत आह -- इष्ट इति।...................... इष्टे व्युत्पत्तिरिष्यते॥४३॥**0अत्त्यपूपांस्तव भ्रातेत्यादावावापतोऽपि च।उद्वापाद् वर्तमानत्वादाकाङ्क्षादिबलादपि।बालो व्युत्पत्तिमप्येति.............॥४४॥**0केवलसिद्धमात्रे व्युत्पत्त्यभावेऽपीष्टे सिद्धविशेषे व्युत्पत्तिरिष्यत एव, प्रामाणिकैरिति शेषः। तत् कथमित्यत आह -- अत्तीति। इत्यादौ वाक्ये प्रयुक्ते सति व्युत्पत्तिमेतीति सम्बन्धः। अपिशब्दचशब्दावावापोद्वापयोरितरेतरयोगे वर्तेते। आदिग्रहणेनाङ्गुलिप्रसारणभ्रूविक्षेपच्छोटिकावादनादिकमुच्यते।अयमर्थः छोटिकावादनादिनाऽव्युत्पन्नमभिमुखीकृत्यापूपानदन्तं तद्भ्रातरमङ्गुलीप्रसारणादिना प्रदर्श्य “देवदत्त तव भ्राताऽयमपूपानत्ति” इति वाक्ये प्रयुक्तेऽपूपादिपदार्थानां वर्तमानत्वेन प्रतिसम्बन्धिनां प्रत्यक्षत्वोपपत्तेः। इष्टत्वेनाऽकाङ्क्षाया जिज्ञासायाः सम्भवात्। पदसमुदयस्यार्थसमुदाये तावत् सामान्यतः शक्तिमवधार्य पुनस्तव भ्राता पयः पिबतीति प्रयोगान्तरे यदर्थप्रक्षेपे यच्छब्दप्रक्षेपो यदर्थोद्धारे च यच्छब्दोद्धारः स तस्य वाचक इति विशेषतोऽप्यवधारयतीति किमनुपपन्नम्? तथा “अयं तव माता’, “अयं तव पिता’ इत्यादिवाक्ये प्रयुक्तेऽपि पूर्ववद् व्युत्पत्तिः सम्भवति।किञ्च “देवदत्त पुत्रस्ते जातः” इति वाक्यश्रवणसमनन्तरं विकसितवदनं देवदत्तमवलोक्य पार्श्वस्थो व्युत्पित्सुस्तेन लिङ्गेन देवदत्तस्य हर्षोदयमनुमाय तस्य चाऽत्मदृष्टान्तेन प्रियार्थज्ञानं हेतुमवगम्य तस्य च शब्दश्रवणे सत्येव भावाच्छब्दस्य सामान्यतस्तत्र शक्तिं विदित्वा प्रियार्थं स्वदृष्टं पुत्रजन्म परित्यज्यान्यस्य कल्पनायोगात्, तदेवेति ज्ञात्वा पुनरावापोद्धाराभ्यां विशेषतोऽप्यवगच्छति।यदत्रोक्तम् अतीतानागतवर्तमानानामनेकेषां प्रियाणां सम्भवाद् विशेषावधारणानुपपत्तिरिति। तदयुक्तम्। सन्निहितस्वदृष्टपरित्यागेनान्यकल्पनानुपपत्तेरुक्तत्वात्। तत्रैव प्रियासुखप्रसवादीनां सम्भवेऽपि प्रयोगान्तरेष्वावापोद्धाराभ्यां विशेषावधारणं युज्यते। अन्यथा गामानयेति प्रयुक्तो दण्डादिकमप्याददानो दृश्यत इति कथं तवापि विशेषावधारणम्?
यदुक्तम् यावती सिद्धार्थपरादपि वाक्याद् व्युत्पत्तिः, सा सर्वा प्रथमभाविकार्यव्युत्पत्त्यनन्तरभावित्वात् कार्यव्युत्पत्तिरेवेति, तन्निरासायोक्तम् बालोऽपीति।यद्यपि “इह प्रभिन्नकमलोदरे मधूनि मधुकरः पिबति” इत्यादिवाक्ये व्युत्पन्नेतरपदार्थो ज्ञातविभक्त्यर्थश्चाविदितमधुकरप्रातिपदिकार्थो यं मधुपानकर्तारं पश्यति तं मधुकरशब्दार्थं जानाति, तथा “पिकः कोकिलः” इत्युपदेशाद् व्युत्पद्यते, तथा “सास्नादिमान् गौः” इति वाक्याद् व्याप्तिमवधार्य सास्नादिमति पिण्डे गोशब्दवाच्यतामनुमिनोतीत्येवमादिरानन्तरिकी व्युत्पत्तिः। तथाऽपि व्युत्पादिता बालस्याप्युक्तविधया सम्भवत्येव। किञ्चास्या व्युत्पत्तेरनन्तरभावित्वेऽपि कार्यव्युत्पत्त्यधीनत्वं कुतः? कमलादिपदानामुक्तरीत्या योग्यान्वितस्वार्थ एव व्युत्पत्त्युपपत्तेरिति।0
#(न्या.सु)पुरुषार्थस्वरूपम् ..इष्टमाकाङ्क्षते सर्वो न प्रवृत्तिमपेक्षते।अपरोक्षं परोक्षं वा ज्ञानमिष्टस्य साधनम्॥४९॥**0
पुरुषापेक्षितं हि प्रयोजनं भवति। अन्यस्यानिरूपणात्। पुरुषश्च इष्टावाप्तिमनिष्टनिवृत्तिं चापेक्षते, न प्रवृत्तिनिवृत्ती। क्लेशरूपत्वात्। अतो न तयोर्मुख्यप्रयोजनतेति। अस्तु प्रयोजनत्वमिष्टानिष्टप्राप्तिप्रहाणयोः तत्साधनं प्रवृत्तिनिवृत्ती इत्यवान्तरप्रयोजनमिति द्वितीयं दूषयति -- अपरोक्षमिति। ज्ञानमेवेष्टावाप्तिसाधनं न प्रवृत्त्यादिकमित्यर्थः।0
#(न्या.सु) उपासनास्वरूपम् ..अयमत्राऽशयः यो हि सात्त्विकप्रकृतिर्लोकप्रवादात् कार्यत्वादिलिङ्गानुसन्धानाद् वा स्वतनुभवनादेः कर्तारं सामान्यतो जानन् स्नेहमाहात्म्यज्ञानाभ्यां तद्विशेषज्ञानार्थमुत्कण्ठितमानसः, तत्संस्कारवशाच्चान्यदगणयन् वर्तते, तं प्रत्याप्तो बन्धुरिवायं समस्तो वेदस्तत्स्वरूपं स्वप्रधानमेव प्रतिपादयति। ततो वाक्यार्थज्ञानादवाप्तपरमानन्दस्तत्साक्षात्कारं कामयते। तं प्रति तदुपासना विधीयते। सा च प्रक्षीणान्तःकरणमलस्यैव सम्भवतीति तदर्थं कर्मविधयः।अथवा यः सांसारिकविविधदुःखं जिहासुः परमानन्दं च प्रेप्सुस्तत्साधनं जिज्ञासते। तं प्रति परमेश्वर एव प्रसन्नः परमेष्टसाधनतयोपदिश्यते। ततः कथमसौ प्रसीदतीत्यपेक्षायां तत्साक्षात्कारः, तदङ्गतया कर्माणीत्युभयथा स्वप्रधान एव परमेश्वरो वेदार्थ इति। नच प्रयोजनशेषतयेश्वरस्याप्राधान्यम्, प्रतिपत्तावपरार्थत्वात्। प्रतिपत्तेरेव प्रमाणफलत्वात्।0

#(न्या.सु)वाक्यभेदस्यादुष्टत्वम् ...“अरुणयैकहायन्या पिङ्गाक्ष्या गवा सोमं क्रीणाति” इत्यादौ तैर्मीमांसकैरपि पदानामरुणयेत्यादीनां क्रीणातीत्यादिक्रियापदेनैकैकश्येनान्वयोऽङ्गीकृतः। अनुवादविधानयोर्युगपद् विरोधभयादरुणादीनां गवादिभिस्त्वाकाङ्क्षादिवशात् पार्ष्णिकान्वयोऽभ्युपगतः। ततश्च तेषामपि वाक्यभेदो दूषणं प्रसज्येत। तत्रैतावदेव वक्तव्यम्। महावाक्यभेद एव दोषो नावान्तरवाक्यभेद इति। तदस्माकमपि समानमिति।0
#(न्या.सु)शब्दप्रामाण्यवादः ..ननु शब्दस्यैव तावत् प्रामाण्यं दुर्लभम्। तथाहि प्रमाकरणं हि प्रमाणम्। प्रमाकरणं च तदुच्यते यस्मिन् सति प्रमा भवत्येव नासति। सत्यपि शब्दे प्रमा न जायते। तत् कथं प्रमाकरणं स्यात्?
किञ्च प्रमाणं हि विषयसद्भावेन व्याप्तम्। विषयश्च द्वेधा अपरोक्षः परोक्षश्च। तत्रापरोक्षः प्रत्यक्षसिद्धः। परोक्षस्त्वनुमानवेद्य इति विषयाभावान्न प्रमाणं शब्दः।0अपिच यत् प्रमाणं तद् विज्ञानात्मकं दृष्टम्। यथा धूमज्ञानम्। अविज्ञानात्मकश्च शब्दोऽतो न प्रमाणम्। एवं बाह्यकरणप्रत्यक्षत्वात्, आत्मन्यनाश्रितत्वाच्च, घटवत्। आकाशगुणत्वाच्च तत्परिमाणवत्।किञ्च किं शब्दोऽर्थेन सम्बद्धस्तं बोधयति, उतासम्बद्धः? आद्ये सम्बन्धस्तादात्म्यम्, संयोगः, समवायो वा? न प्रथमः, अग्न्यादिशब्दोच्चारणे सति मुखदाहादिप्रसङ्गात्। वर्तमानस्य शब्दस्य अतीतादिनार्थेन तादात्म्येऽर्थस्यापि वर्तमानतापत्तिः, शब्दस्य वाऽतीतत्वादिप्राप्तिः। न द्वितीयः, गुणत्वात्। द्रव्यत्वेऽपि मूर्तस्य क्रिययाऽर्थसंयोगेऽन्तरावस्थितार्थविषयत्वापत्तिः। सर्वगतत्वे तु सर्वार्थप्रतिपादकत्वप्रसङ्गः। सर्वथाऽतीतादिना संयोगानुपपत्तौ तदप्रतिपादकत्वं स्यात्। न तृतीयः, आकाशगुणस्यान्यत्र समवायायोगात्। सर्वशब्दानामाकाशार्थतापत्तेश्च। द्रव्यस्यापि मूर्तस्य वा अमूर्तस्य वा न घटादिना समवायो युज्यते। असम्बद्धस्य च बोधकत्वे नियामकाभावात् सर्वोऽपि सर्वं बोधयेत्।किञ्च आप्तानाप्तप्रयुक्तयोः “नद्यास्तीरे पञ्चफलानि सन्ति’ इति वाक्ययोरस्ति कश्चिद् विशेषः, नवा? नाऽद्यः, अनुपलम्भात्। पुरुषे विशेषोऽस्तीति चेत्, न। तस्य वाक्योच्चारण एवोपक्षीणत्वेन तदुत्पाद्यज्ञानेऽनुपयोगात्। द्वितीये तु कथमेकस्यार्थविसंवादोऽपरस्य तु संवादः? अतः सम्भावनामात्रेण शब्दात् कृष्यादाविव प्रवृत्तिः।तदेवं शब्दस्यैवाप्रमाण्यात् कुतस्तद्विशेषस्य वेदस्य प्रामाण्यम्, कुतस्तरां सिद्धरूपे ब्रह्मणि, कुतस्तमां च तन्मीमांसारम्भ इत्यत आह -- प्रत्यक्षवच्चेति।प्रत्यक्षवच्च प्रामाण्यं स्वत एवाऽगमस्य हि।चशब्दो व्याख्यानान्तरद्योतकः। न केवलं सिद्धविषयत्वम्, प्रामाण्यं चेति वा। अनुमानवच्चेति वा। हेतुसमुच्चये वा।0तथाहि शब्दात् क्वचिज्ज्ञानमुत्पद्यते, नवा? नेति पक्षेऽनुभवविरोधः, स्वक्रियाविरोधश्च। न शब्दोऽर्थप्रत्यायक इति ब्रूते, परप्रत्यायनार्थं च शब्दमेव प्रयुङ्क्त इति। आद्ये स बोधः संशयो विपर्ययो वा? नाऽद्यः, एकाकारनियतत्वात्। न द्वितीयः, बाधबोधविरहात्। सर्वत्रापि बाधाभ्युपगमे स्वप्रयुक्तवाक्यस्य तद्भावाभावयोः स्वव्याघातात्। एवं व्यवस्थिते प्रयुज्यते शब्दः प्रमाणम्, संशयविपर्ययाजनकत्वे सति ज्ञानजनकत्वात्; प्रत्यक्षादिवदिति। नहि प्रत्यक्षादेरपि अन्यत् प्रामाण्यनियामकमस्ति। नन्विदमेव प्रामाण्यमिति साध्याविशिष्टत्वम्। न। याथार्थ्यं प्रामाण्यमिति वक्ष्यमाणत्वात्।0यदुक्तं सत्यपि शब्दे प्रमानुदयादप्रमाणं शब्द इति। तदयुक्तम्। सत्यपि चक्षुषि रूपज्ञानानुत्पत्तेः, सत्यपि धूमेऽग्न्ज्ञिानानुदयात् प्रत्यक्षानुमानयोरप्यप्रामाण्यप्रसङ्गात्। अथ ब्रूषे नेन्द्रियमात्रं प्रत्यक्षं किन्त्वन्तःकरणाधिष्ठितम्, विषयसन्निकृष्टं च। तथा न धूममात्रमनुमानम्, अपितु व्याप्तिपक्षधर्मतावत्त्वेनानुसंहितम्। नच तस्मिन् सति न प्रमोत्पद्यत इति। तर्हि वयमपि ब्रूमो न शब्दमात्रं प्रमाणम्, किन्तु श्रुतोऽनुस्मृतसम्बन्धश्च। नचैवंविधे शब्दे सति न प्रमोत्पद्यते। तथाच शब्दमात्रपक्षीकरणे सिद्धसाधनम्। विशिष्टशब्दपक्षीकारे चासिद्धिरिति। तदिदमुक्तम् प्रत्यक्षवच्चेति।यदुक्तं विषयाभावान्न शब्दः प्रमाणमिति। तदप्ययुक्तम्। तथासति चाक्षुषप्रत्यक्षस्याप्यप्रामाण्यप्रसङ्गात्। तस्यापि हि परोक्षोऽपरोक्षो वा विषयः? नाऽद्यः, तस्यानुमानविषयत्वात्। न द्वितीयः, तस्य श्रोत्रादिविषयत्वादिति वक्तुं शक्यत एव। तत्रचैवं वक्तव्यम् उत्पद्यते तावच्चक्षुषा शुक्लोऽयं पट इति प्रमा। तथाचापरोक्षत्वेऽपि विषयस्य श्रोत्राद्यविषयत्वाद् युक्तं तत्र चक्षुषः प्रामाण्यम्। किञ्च प्रयोजनाभावेन न स्पष्टदृष्टं वस्तु निराकर्तुं शक्यते, सर्वापलापप्रसङ्गात्। किन्तु वस्तुदर्शनात् प्रयोजनमपि किञ्चित् कल्पनीयमिति। तदेतच्छब्देऽपि समानम्। परोक्षोऽपि स तादृशः कश्चिद् विषयो यो नानुमानस्य विषय इति वक्ष्यामः। एतदप्युक्तम् प्रत्यक्षवदिति।तथाऽपि चक्षुरादीनां प्रत्यक्षत्ववच्छब्दानुमानयोरेकजातीयत्वं स्यादिति चेत्, तत् किं सर्वथा, उत यथाकथञ्चित्, अथानुमानत्वेन? नाऽद्यः, चक्षुरादावप्यभावात्। न द्वितीयः, इष्टापादनात्। न तृतीयः, वैलक्षण्यस्यापि वक्ष्यमाणत्वात्?   किञ्चैवं विषयविकल्पेन शब्दनिराकरणे शब्दमुपादाय अनुमानमपाकुर्वन्तं प्रति किं वक्तव्यम्। अनुमानाप्रामाण्ये सकललोकव्यवहारोच्छेदप्रसङ्गात्। परचित्तवृत्त्याद्यसङ्कीर्णविषयदर्शनात् परोक्षविषयत्वेऽपि शब्दाद् भिन्नं तदङ्गीकरणीयमिति वाच्यमिति चेत्, सममेतच्छब्देऽपि। एतदपि चशब्देनोक्तम् अनुमानवदिति।0यच्चाविज्ञानात्मकत्वान्न शब्दः प्रमाणमिति। तदप्ययुक्तम्। यथेन्द्रियम्, इन्द्रियसन्निकर्षो वा प्रत्यक्षमविज्ञानात्मकमपि विज्ञानकरणत्वात् प्रमाणम्, तथा शब्दस्याप्युपपत्तेः। किञ्च धूमाद्यनुमानस्य अविज्ञानात्मकस्यापि प्रामाण्यं दृष्टमिति शब्दस्य कथं न स्यात्? अथ न धूमादिकमेवानुमानम्। किन्नाम। तज्ज्ञानम्। यथाऽऽहुः प्रमाणविदः “लिङ्गपरामर्शोऽनुमानम्” इति। तर्हि शब्दमात्रं न प्रमाणम्, किन्तु तज्ज्ञानमेवेत्यसिद्धिः। एतदप्याह प्रत्यक्षवच्चेति।एतेन बाह्यकरणप्रत्यक्षत्वादात्मन्यसमवेतत्वादित्यपि हेतुद्वयं निरस्तं वेदितव्यम्। बाह्यकरणप्रत्यक्षस्यापि धूमवत् प्रामाण्योपपत्तेः। आत्मन्यसमवेतस्यापि प्रत्यक्षवदनुमानवच्च तत्सम्भवात्। ज्ञानाङ्गीकारेण व्यभिचारपरिहारे शब्दोऽपि ज्ञानात्मेत्यसिद्धिरेवेति।0यदप्याकाशगुणत्वादिति। तदसिद्धम्। वर्णात्मा हि शब्दः प्रमाणम्। नचासावकाशगुणस्तत्वविदाम्। अत्र च प्रत्यक्षवच्चेति व्यतिरेकदृष्टान्तः। यथा प्रत्यक्षस्य नाऽकाशगुणत्वं तथा शब्दस्यापीति तस्य प्रामाण्यं न विहन्यत इति। अप्रयोजकाश्चैते हेतवो विपक्षे बाधकाभावादवगन्तव्याः।यच्चोक्तं शब्दस्यार्थेन सम्बन्धोऽस्ति नवेति। तत्रास्तीति ब्रूमः। स च तादात्म्यादेरसम्भवेऽन्यो भविष्यति। यथा खलु चक्षुरादेः प्रत्यक्षस्यासम्बद्धस्य ग्राहकत्वेऽतिप्रसङ्गात् तादात्म्यादेरसम्भवात् कार्यवशादेव घटादिना संयोगः कल्प्यते, श्रोत्रस्य शब्देन संयोगाद्यसम्भवात् समवायः, अनुमानस्य च धूमादेरग्न्यादिना संयोगादेरव्याप्त्यतिव्याप्त्यादिनाऽसम्भवाद् व्याप्यव्यापकभावः कल्पितः, एवं शब्दस्यासम्बद्धस्य गमकत्वेऽतिप्रसङ्गात् तादात्म्यादेरसम्भवात् सम्बन्धान्तरं कल्पनीयम्। न पुनः स्पष्टदृष्टतत्कार्यापलापो युक्तः। तदिदमाह प्रत्यक्षवच्चेति।0स च सम्बन्धः पारमेश्वरः सङ्केत एवेत्येके। स्वाभाविकः प्रत्याय्यप्रत्यायकत्वलक्षण इत्यपरे। तत्र कः सम्बन्धो विवक्षित इत्यपेक्षायामुक्तम् स्वत एवेति। स्वाभाविकेनैव सम्बन्धेनेत्यर्थः। तदुक्तं जैमिनिना”औत्पत्तिकस्तु शब्दस्यार्थेन सम्बन्धः” इति। वक्ष्यति चाऽचार्यः
“नित्ययोगोऽपि शब्दानामर्थे नैव निषिद्ध्यते” इति।ननु यदि शब्दस्य स्वाभाविकी वाच्यविषया शक्तिः, तदा व्युत्पन्नवदव्युत्पन्नोऽपि शब्दादर्थं प्रतीयात्। नह्यग्न्रिविदितशक्तिर्न दहतीति। मैवम्। यथा प्रत्यक्षस्य चक्षुरादेः स्वाभाविक्यां रूपप्रतीतिजननशक्तौ सत्यामप्यागन्तुकसन्निकर्षापेक्षया रूपप्रत्यायकत्वम्, यथाच लिङ्गस्य सत्यपि स्वाभाविके साध्यसम्बन्धे तदनुसन्धानापेक्षयैव गमकत्वम्, एवं शब्दस्यापि सत्यप्यर्थेन स्वाभाविके सम्बन्धे विदितसम्बन्धस्यैव बोधकत्वं नान्यथेति नियमात्। तदेतदप्याह प्रत्यक्षवच्चेति।0अथापि स्यात्। स्वाभाविकोऽपि सम्बन्धः किं सर्वेषां शब्दानां सर्वैरर्थैः, उत कस्यचित् शब्दस्य केनचिदर्थेन? नाऽद्यः, शब्दार्थव्यवस्थानुपपत्तिप्रसङ्गात्। न द्वितीयः, ऋष्यार्यम्लेञ्छानामनियमाभावप्रसङ्गात्। तथाहि यवशब्दमार्या दीर्घशूके प्रयुञ्जते, यवशब्दाद् दीर्घशूकमेव प्रतिपद्यन्ते। म्लेञ्छास्तु प्रियङ्गौ प्रयुञ्जते, प्रियङ्गुमेव प्रतिपद्यन्ते। त्रिवृच्छब्दमार्या लताविशेषे प्रयुञ्जते, ऋषयोऽन्यत्रेत्येवमादिरनियमः स्वाभाविक्यां शब्दशक्तौ न स्यात्। नहि प्रदीपो रूपप्रकाशनशक्ती रसमपि कदाचित् प्रकाशयति। साङ्केतिकत्वे त्वनियमो युज्यते। पुरुषेच्छाधीनत्वात्, तस्याश्चानियतत्वात् चेष्टासङ्केतवदिति।अत्रोच्यते न वयं क्वचिदपि शब्दस्य सङ्केताद् बोधकत्वं नास्तीति ब्रूमः। किन्त्वर्थविशेषे स्वाभाविकी च शक्तिरस्तीति। तथाच स्वाभाविक्या शक्त्या क्वचिद् बोधकः क्वचित् सङ्केतादित्यनियमो युज्यते।अथवोभयत्र स्वाभाविकी शक्तिरस्तु। व्युत्पत्तिवशाद् व्यवहारनियमसम्भवात्। यथा खलु शुक्तिसन्निकृष्टेन चक्षुषा कश्चिच्छुक्तिकां प्रतिपद्यते, कश्चिद् रजतम्। नचैतावता चक्षुषोऽर्थप्रत्यायकत्वमस्वाभाविकम्, दोषसहकारिसदसद्भावाभ्यामनियमसम्भवात्। यथा कृतकत्वाल्लिङ्गात् कश्चिदनित्यतां प्रत्येति, कश्चिन्नित्यताम्। अन्यथा विरुद्धहेत्वाभासानवसरप्रसङ्गात्। तावता न तस्यास्वाभाविकं गमकत्वम्। अनियमस्य सम्बन्धग्रहणदोषभावाभावाभ्यामुपपन्नत्वात्। तथा शब्दस्यापि शक्त्यनुसार्यननुसारिव्युत्पत्तिलक्षणसहकारिवशादनियमेऽपि स्वाभाविकशक्तिसद्भावः सम्भवतीति। तदिदमाह प्रत्यक्षवच्चेति। इयांस्तु विशेषः। शब्दः सङ्केतादपि प्रमापकः, नैवं चक्षुरादि। तेन संवादविसंवादोपपत्तिरिति।0

#(न्या.सु)शब्दशक्तिः
अत्रोच्यते न वयं क्वचिदपि शब्दस्य सङ्केताद् बोधकत्वं नास्तीति ब्रूमः। किन्त्वर्थविशेषे स्वाभाविकी च शक्तिरस्तीति। तथाच स्वाभाविक्या शक्त्या क्वचिद् बोधकः क्वचित् सङ्केतादित्यनियमो युज्यते।अथवोभयत्र स्वाभाविकी शक्तिरस्तु। व्युत्पत्तिवशाद् व्यवहारनियमसम्भवात्। यथा खलु शुक्तिसन्निकृष्टेन चक्षुषा कश्चिच्छुक्तिकां प्रतिपद्यते, कश्चिद् रजतम्। नचैतावता चक्षुषोऽर्थप्रत्यायकत्वमस्वाभाविकम्, दोषसहकारिसदसद्भावाभ्यामनियमसम्भवात्। यथा कृतकत्वाल्लिङ्गात् कश्चिदनित्यतां प्रत्येति, कश्चिन्नित्यताम्। अन्यथा विरुद्धहेत्वाभासानवसरप्रसङ्गात्। तावता न तस्यास्वाभाविकं गमकत्वम्। अनियमस्य सम्बन्धग्रहणदोषभावाभावाभ्यामुपपन्नत्वात्। तथा शब्दस्यापि शक्त्यनुसार्यननुसारिव्युत्पत्तिलक्षणसहकारिवशादनियमेऽपि स्वाभाविकशक्तिसद्भावः सम्भवतीति। तदिदमाह प्रत्यक्षवच्चेति। इयांस्तु विशेषः। शब्दः सङ्केतादपि प्रमापकः, नैवं चक्षुरादि। तेन संवादविसंवादोपपत्तिरिति।0नन्वयं सङ्केत एव केषाञ्चिच्छब्दानामसति स्वाभाविकार्थसम्बन्धे न शक्यः कर्तुम्। निर्दिश्य ह्यर्थं ब्रूयादयमस्माद् बोद्धव्य इति। नच निर्देशोऽसति स्वाभाविके सम्बन्धे केषाञ्चिच्छब्दानां सिद्ध्यति। सङ्केताधीने तु वाचकत्वे सर्वेषां शब्दानामकृतसमयत्वात् किं केन निर्दिशेत्? तस्मात् सङ्केतकरणमेव स्वाभाविकसम्बन्धं प्रतिपादयति शब्दानाम्।  मैवम्। सर्गादिभुवां महर्षिदेवतानां परमेश्वरानुग्रहाद् धर्मज्ञानवैराग्यैश्वर्यसम्पन्नानां परमेश्वरस्य तावत् सुकर एव सङ्केतः कर्तुम्। तद्व्यवहाराच्चास्मदादीनामपि सुग्रहः सङ्केतः। तथाहि वृद्धवचनानन्तरं तच्छ्राविणो वृद्धान्तरस्य प्रवृत्तिहर्षशोकभयादिप्रतिपत्तेः, तद्धेतुं प्रत्ययमनुमिमीते बालः। तस्य सत्स्वप्यन्येष्वभूतस्य वाक्यश्रवणसमनन्तरं भवतो वाक्यश्रवणहेतुतामवगच्छति। तदवयवानां च पदानामावापोद्धारभेदेन तत्तदर्थप्रत्ययजननोपायत्वदर्शनात्। तेषुतेष्वर्थेषु तेषां पदानां वाचकत्वं च कल्पयति। एवं पदावयवेषु प्रकृत्यादिष्वपि द्रष्टव्यम्। स्वाभाविकीं शक्तिमभ्युपगच्छताऽप्येषा प्रक्रियाऽनुसरणीया। साऽपि न सत्तामात्रेणावगमाङ्गमित्युक्तम्।0
#(न्या.सु)ईश्वरसङ्केतः ..यदि शब्दानां साङ्केतिकः सम्बन्धो न स्वाभाविकः, कृतं तर्हि साध्वसाधुविभागपरेण व्याकरणेन। स्वाभाविकं हि यस्य वाचकत्वं स शब्दः साधुः, असाधुश्चेतरः। सामयिकत्वे तु सर्व एव साधवोऽसाधवो वा स्युः। मैवम्। परमेश्वरसमयपरिपालनार्थत्वात्। तथाच येषां पदानां येष्वर्थेषु परमेश्वरेण कृतः समयस्तानि तत्र साधूनि, असाधूनि चेतरत्रेति विभागाय व्याकरणमर्थवदिति। अत्र ब्रूमः परस्यापि मते किमीश्वरसङ्केत एवावगमाङ्गम्, उतास्मदादीनामपि। आद्ये कथमृष्यार्यम्लेञ्छानामनियताः प्रयोगप्रत्ययव्यवहाराः? किञ्चेश्वरसङ्केतोऽपि गृहीत एवावगमाङ्गं न स्वरूपेण। व्युत्पन्नवदव्युत्पन्नस्यापि प्रतिपत्तिप्रसङ्गात्। तद्ग्रहश्च त्वदुक्तरीत्योपदेशादिनैव। तथाचास्त्वस्मदाद्युपदेश एव। किमदृष्टेश्वरसङ्केतकल्पनयेति समानम्। अस्मदादिभिरपि पूर्वतनः सङ्केतो ज्ञाप्यत एव नतु क्रियत इति चेत्,, तर्ह्यस्मन्मतेऽपि वृद्धेन स्वाभाविकी शक्तिर्ज्ञाप्यत एव। नत्वपूर्वसङ्केतः क्रियत इति तुल्यम्। द्वितीये तु व्याकरणादिवैयर्थ्यम्। व्यवहारमात्रं हि शब्दप्रयोजनम्। तच्चेश्वरानीश्वरसङ्केतयोः समानम्। अदृष्टार्थमिति चेत्, न। प्रमाणाभावात्। श्रुत्यादेः सङ्केतशक्तिपक्षोदासीनत्वात्। किञ्च चरमभाविनं सहकारिणमुपदेशादिकमुपादाय शक्तिप्रत्याख्यानेऽतिप्रसङ्गः।0
#(न्या.सु) शब्दार्थसम्बन्धः..अथौत्पत्तिकशक्तिसद्भावे किं प्रमाणम्? अर्थावबोधस्य स्वरूपसहकारिभ्यां शब्दसङ्केताभ्यामेवोपपत्तेरिति। उच्यते किं स्वरूपसहकारिव्यतिरिक्तातीन्द्रिया शक्तिः क्वापि नाङ्गीक्रियते, उत शब्द एव? आद्ये वक्ष्यामः। द्वितीयेऽधुनातनास्तावन्न सङ्केतयितार इति तवापि सम्मतम्। नच लोकोत्तरे सङ्केतयितरि प्रमाणमस्ति। तथाच स्वभाव एवायं शब्दानामिति गम्यते। गवादिशब्दाः साङ्केतिकाः, शब्दत्वात्; देवदत्तादिशब्दवदिति चेत्, किमत्र साङ्केतिकत्वमात्रं साध्यम्, उत सास्नादिमत्यर्थे। आद्ये सिद्धसाधनम्। गुप्तभाषणादौ मया गोशब्दस्य घटेऽपि सङ्गेतितत्वात्। द्वितीये व्यभिचारः। नहि सर्वेऽपि शब्दाः सास्नादिमति पिण्डे सङ्केतिता इत्यत्र प्रमाणमस्ति। गोशब्दः सास्नादिमत्यर्थे सङ्केतितः, तत्र प्रयुज्यमानशब्दत्वात्; गाव्यादिशब्दवदिति चेत्, न। असाधुशब्दत्वस्योपाधित्वात्। साधनावच्छिन्नसाध्यव्यापकत्वेनाप्युपाधित्वस्य वक्ष्यमाणत्वात्। (५२२) अन्यथाऽस्मदादिविशेषणप्रक्षेपोऽपि प्रतिज्ञायां प्रसज्येतेति। तदेवं शब्दस्यार्थसम्बन्धसम्भवान्नाप्रामाण्यम्।0
#(न्या.सु) आप्तप्रतारकवाक्ययोर्भेदः ...(

#(न्या.सु)(न्या.सु)sudha -- )
यत् पुनरुक्तम् आप्तानाप्तप्रयुक्तयोरित्यादि। तदप्यसारम्। प्रत्यक्षवदेवोपपत्तेः। चक्षुरादिप्रत्यक्षं हि क्वचिद् यथार्थज्ञानं क्वचिदयथार्थज्ञानं जनयदपि प्रमाणमङ्गीक्रियत एव। दोषसदसद्भावाभ्यां तत्र भेद इति चेत्, तर्ह्यत्राप्यनाप्तवक्तृसदसद्भावाभ्यां भेदो भविष्यति। वक्ता वाक्योच्चारण एवोपयुज्यत इति चेत्, न। यतस्तदेवाविषये प्रयुञ्जानो दुष्टं करोति, निशातमसिमाकाशे प्रयुञ्जान इव। अन्यथाऽनुमानमप्यप्रमाणं स्यात्। कृतकत्वं हि शब्दानित्यत्वसाधने साधु, असाधु चाग्न्यवयविनोऽनुष्णत्वसाधने। तत् कस्माद् विशेषात्? व्याप्तिपक्षधर्मताभावाभावाभ्यामिति चेत्, न। कालातीतत्वस्य पृथग् दूषणताया वक्ष्यमाणत्वात्।  ततोऽविषयवृत्तित्वतदभावरूप एव विशेषो वक्तव्यः। स च समानः शब्देऽपीति। तदिदमुक्तम् प्रत्यक्षवच्चेति।0
#(न्या.सु) वेदस्याप्रामाण्यनिरासः ..ननु तथाऽपि वेदस्य प्रामाण्यं नोपपद्यते। अनृतव्याघातपुनरुक्तदोषात्। तथाहि अनृतमप्रमाणं दृष्टम्, यथा विप्रलम्भकवाक्यम्। अनृतश्च वेदः, पुत्रकामेष्ट्यनुष्ठानेऽपि फलानुपलब्धेः। व्याहतं चाप्रमाणम्, यथोन्मत्तवाक्यम्। व्याहतश्चायम् “अतिरात्रे षोळृशिनं गृह्णाति” “नातिरात्रे षोळृशिनं गृह्णाति”, “उदिते जुहोति” “अनुदिते जुहोति” इत्यादि। पुनरुक्तं चाप्रमाणम्। पुनरुक्तिश्च वेदे “त्रिः प्रथमामन्वाह” इत्यादिदर्शनादिति।  तदिदमप्ययुक्तम्। तथाहि किं वेदमात्रं पक्षीकृत्यैतैर्हेतुभिरप्रामाण्यं साध्यते, उत तदेकदेशम्? नाऽद्यः, यथा कस्यचित् प्रत्यक्षस्यानुमानस्य वाऽनृतत्वादौ सत्यप्यन्यस्य प्रामाण्यम् एवं वेदस्यानृतादिभागपरिहारेण प्रामाण्योपपत्तेः। अन्यथा हेतूनां भागासिद्धिप्रसङ्गात्। द्वितीये त्वास्तां विप्रतिपन्नो वेदभागः। सम्प्रतिपन्नवेदभागमीमांसा कथमनुपपन्ना? अथ वेदत्वात् तस्यापि वेदभागस्याप्रामाण्यं साधयामीति मन्यसे। तन्न। यथा हि कस्यचित् प्रत्यक्षस्यानुमानस्य वाऽप्रामाण्येऽप्यन्यस्य प्रामाण्यं न प्रत्यक्षत्वादिमात्रेण विहन्यते, तथा वेदस्यापि। अन्यथा सर्वप्रत्यक्षानुमानविलयप्रसङ्गः।किं चेदमनृतत्वम्? अर्थव्यभिचारित्वमिति चेत्, नन्विदमेवाप्रामाण्यमिति साध्याविशिष्टता। नचानृतत्वमेकदेशेऽपीति सूत्रकार एव वक्ष्यति।व्याघातेन चाप्रामाण्यं साधयन् किं वाक्यद्वयं पक्षीकुर्यात्, उतैकमेव? नाऽद्यः, व्याहतयोः प्रत्यक्षयोः अनुमानयोर्वा मध्येऽन्यतरप्रामाण्यसम्भववद् वाक्ययोरप्यन्यतरप्रामाण्यसम्भवात्। न द्वितीयः, अनिश्चितदशायामन्यतरप्रत्यक्षादिवत् पक्षीकृतस्यापि प्रामाण्यसम्भवात्। अपिच व्याघातोऽप्यापाततः सर्वथा वा? नाऽद्यः, आपाततो व्याघातवतोऽपि प्रत्यक्षादेरिव वेदस्यापि प्रामाण्यसम्भवात्। न द्वितीयः, प्रत्यक्षादाविवासिद्धेः। यथा चासिद्धिः, तथा सूत्रकृदेव वक्ष्यति।पौनरुक्त्येऽपि प्रत्यक्षादिवद् वेदप्रामाण्यं सम्भवति। नह्येकस्मिन्नर्थे सम्प्लवमानं प्रत्यक्षमनुमानं वाऽप्रमाणं भवति। अर्थवैपरीत्ये हि तत् स्यात्। नहि प्रत्यक्षेण गृहीतो घटः, पुनर्गृह्यमाणः पटो भवति। नापि कृतकत्वेनानित्यतयाऽनुमितः शब्दः, तीव्रादिधर्मोपेतत्वेन पुनस्तथाऽनुमीयमानो नित्यो भवति। तथा शब्देऽपि। वैयर्थ्यं तु कथञ्चिच्छयेत। तच्चाभ्यासानुवादादिरूपेण व्याकुर्वद्भिरेव वृद्धैः परिहृतमिति।0
#(न्या.सु) प्रामाण्यस्वतस्त्वनिर्वचनम्..ननु किमिदं प्रमाणानां प्रामाण्यस्य स्वतस्त्वम्? उच्यते प्रत्यक्षानुमानागमाः, तज्जनितं विज्ञानं च प्रमाणम्। तत्र ज्ञानस्य यद् याथार्थ्यलक्षणं प्रामाण्यं तस्य ज्ञानजनकसामग्रीमात्राधीनजन्मत्वं स्वतस्त्वम्। करणानां च ज्ञानजननशक्त्यैव तद्याथार्थ्यजनकत्वं स्वतस्त्वम्। तथा ज्ञानगतयाथार्थ्यस्य ज्ञानग्राहकमात्रग्राह्यत्वं स्वतस्त्वम्।0करणानां तु ज्ञप्तौ स्वतस्त्वं नाङ्गीक्रियते। तत्स्वरूपस्य यथायथं प्रत्यक्षादिवेद्यत्वात्, यथार्थज्ञानजनकत्वस्यानुमानवेद्यत्वात्। अथवा तेषामपि ज्ञानजनकत्वं येन गृह्यते तत एव यथार्थज्ञानजनकत्वस्य तदीयस्य ग्राह्यत्वं स्वतस्त्वमिति।0
#(न्या.सु)  प्रामाण्यस्य उत्पत्तौ स्वतस्त्वनिरूपणम् ..स्वतस्त्वं कुत इति चेत्, प्रामाण्यं ज्ञानकारणातिरिक्तकारणानपेक्षम्, अप्रामाण्येतरज्ञानधर्मत्वात्; ज्ञानत्ववदित्यनुमानात्। नच प्रमा ज्ञानहेत्वतिरिक्तहेत्वधीना, कार्यत्वे सति तद्विशेषत्वात्; अप्रमावदिति सत्प्रतिपक्षत्वम्। ईश्वरप्रमायां बाधात्, असिद्धेश्च।0तदतिरिक्तप्रमापक्षीकारेऽपि किं ज्ञानस्यैवंविधत्वेन, उत प्रमात्वस्य, अथवा तत्सम्बन्धस्य साध्यपर्यवसानम्? नाऽद्यः, व्याघातात्। द्वितीये च प्रमात्वं जातिः, अन्यद् वा? जातित्वे बाधः, अकार्यत्वात्। अन्यत्वे भावोऽभावो वा? नाऽद्यः, ज्ञाने जात्यतिरिक्तभावानभ्युपगमात्। न द्वितीयः, प्रध्वंसातिरिक्तस्य तस्याजन्यत्वात्, प्रध्वंसस्य चात्रासम्भवात्। नान्त्यः, संयोगस्य गुणेऽसम्भवात्। समवायस्य चाकार्यत्वात्। एतेन प्रमात्वपक्षीकारेणापि प्रयोगो निरस्तः।अस्तु जातिः प्रमात्वम्। तथाऽपि ज्ञानकारणातिरिक्तकारणजन्यैव व्यक्तिः प्रमात्वाधार इति तात्पर्यमिति चेत्, न। साऽपि व्यक्तिः किं ज्ञानमेव, उत सातिशयम्? अतिशयोऽपि भावोऽभावो वेति पक्षाबहिर्भावात्।किञ्चातिरिक्तं कारणं गुण एव वक्तव्यः। स चाऽप्तोक्तत्वमेव शब्दे। नच तस्यान्वयव्यतिरेकौ प्रामाण्यमनुकरोति। वेदापौरुषेयत्वस्य वक्ष्यमाणत्वात्।0

#(न्या.सु)प्रामाण्यस्य ज्ञप्तौ स्वतस्त्वनिरूपणम् ..ज्ञप्तौ स्वतस्त्वेऽपि प्रामाण्यं ज्ञानग्राहकमात्रग्राह्यमप्रामाण्येतरज्ञानसमवेतधर्मत्वात्; ज्ञानत्ववत्। नच प्रामाण्यं परतो ज्ञायते, अनभ्यासदशायां सांशयिकत्वात्; अप्रामाण्यवदिति वाच्यम्। व्यर्थविशेषणत्वात्। असिद्धिपरिहारार्थमिति चेत्, न। तथाऽनभ्युपगमात्। यथोक्तंस्वयमेव “एकामसिद्धिं परिहरतो द्वितीयाऽऽपन्ना” इति। अन्यथा शरीराजन्यत्वहेतोरपि विशेषणवैयर्थ्यं नोद्भाव्येत। अथानभ्यासदशायामिति प्रतिज्ञाविशेषणम्। तथाऽपि स्वतःप्रमाणतया त्वदभ्युपगतधर्मिप्रत्यक्षानुमानोपमानेष्वपि संशयादिदर्शनेनानैकान्त्यमिति।ज्ञप्तौ स्वतस्त्वानभ्युपगमे बाधकमाह
अनवस्थाऽन्यथा हि स्यात्............॥६०॥**0अनवस्थेति। अवश्यवेद्यत्वानभ्युपगमान्नानवस्थेति चेत्, निःशङ्कप्रवृत्ताववश्यवेद्यत्वात्। तथाहि  ज्ञानं तावदबुभत्सितग्राह्यतया तीव्र्संवेदनम्। ज्ञाते च तस्मिन् प्रामाण्याप्रामाण्यानुपलब्धौ कथं संशयो न स्यात्? सति च प्रामाण्यसंशये, अर्थसंशयोऽपि कथं न स्यात्? तथाच कथं निःशङ्का प्रवृत्तिः स्यात्? तथाऽप्यनुमानात् प्रामाण्यग्रहणम्, अनुमितिश्च स्वतःप्रमाणमिति कथमनवस्थेति चेत्, न। धर्मिलिङ्गदृष्टान्तद्वारिकायास्तस्या अनिवारणात्। किञ्चानुमितिप्रामाण्यं येन ज्ञानेन विषयीक्रियते, तस्यापि प्रामाण्यमन्येनेति कथं नानवस्था?
ननु स्वतःप्रामाण्येऽपि कथं नानवस्था? इत्थम् साक्षी खलु वृत्तिज्ञानग्राहकः। स एव च तत्प्रामाण्यं गृह्णातीति तेषां स्वतःप्रामाण्यम्। स च स्वप्रकाशः स्वप्रामाण्यमपि गृह्णातीति तस्य स्वतःप्रामाण्यम्। तस्य यथार्थत्वनियमान्नाहार्यसंशयविषयत्वमपीति।0
#(न्या.सु) अप्रामाण्यपरतस्त्वम् ..ननु यदि प्रामाण्यमुत्पत्तौ ज्ञप्तौ च स्वतः स्यात्, तर्हि बौद्धादिवाक्यजनितमपि ज्ञानं प्रमाणं स्यात्। अस्ति हि तत्र ज्ञानहेतुः। अन्यथा ज्ञानमपि न स्यात्। तथा प्रमाणतया ज्ञायेत, ज्ञानग्राहकसद्भावात्। अस्तु तदपि प्रमाणमिति चेत्, तस्य वेदविरोधित्वात्। वेदविरोधिनः प्रामाण्ये पुनर्वेदप्रामाण्यं न स्यात्, वस्तुनो द्वैरूप्यं वाऽऽपद्येतेति सर्वथा मीमांसानुपपत्तिरित्यत आह -- अप्रामाण्यमिति।....................अप्रामाण्यं तथाऽन्यतः॥६०॥**0
तथाशब्दः समुच्चये। नायं नियमो यत्, ज्ञानकरणमिन्द्रियं लिङ्गं शब्दो वा प्रामाण्यमेवोत्पादयतीति। किन्नाम। इन्द्रियादीनामौत्सर्गिकी शक्तिः प्रामाण्यजनने। दोषापवादादप्रामाण्यमपि जनयत्येव। दोषाणां सहजशक्तिप्रतिबन्धेन विपरीतकार्यजननसामग्रीनिवेशात्। तर्हि दोषाभावः प्रामाण्यस्य कारणमित्यायातमिति चेत्, न। तथासत्युत्सर्गापवादयोः क्वाप्यभावप्रसङ्गात्। तथा न ज्ञानग्राहकस्य साक्षिणोऽयं नियमः यत् प्रमाणतयैव गृह्णातीति, किन्तु प्रवृत्त्यसामर्थ्यादिनाऽपवादकस्य सद्भावेऽप्रामाण्यमपि गृह्णात्येव। औत्सर्गिकत्वात् प्रामाण्यस्वतस्त्वस्येति।0

#(न्या.सु) इन्द्रियसामर्थ्यम् ..इन्द्रियादीनामौत्सर्गिकी शक्तिः प्रामाण्यजनने। दोषापवादादप्रामाण्यमपि जनयत्येव। दोषाणां सहजशक्तिप्रतिबन्धेन विपरीतकार्यजननसामग्रीनिवेशात्। तर्हि दोषाभावः प्रामाण्यस्य कारणमित्यायातमिति चेत्, न। तथासत्युत्सर्गापवादयोः क्वाप्यभावप्रसङ्गात्। तथा न ज्ञानग्राहकस्य साक्षिणोऽयं नियमः यत् प्रमाणतयैव गृह्णातीति, किन्तु प्रवृत्त्यसामर्थ्यादिनाऽपवादकस्य सद्भावेऽप्रामाण्यमपि गृह्णात्येव। औत्सर्गिकत्वात् प्रामाण्यस्वतस्त्वस्येति।0

#(न्या.सु)  वेद-तदपौरुषेयत्वलक्षणम् ..ननु कोऽयं वेदः? किं च तस्यापौरुषेयत्वम्? क्रमविशेषविशिष्टवर्णा वेदः। तस्य नियतैकप्रकारत्वमपौरुषेयत्वम्। स्वतन्त्रपुरुषपूर्वकत्वाभाव इति यावत्।0
#(न्या.सु)अतीन्द्रियवस्तुसाधनम् ...अस्ति तावद् धर्माधर्मस्वर्गनरकादिकं सर्ववादिसम्प्रतिपन्नम्। यस्तु तन्नाङ्गीकरोति चार्वाकः, तं प्रत्युपपादयिष्यमाणत्वात्। तच्च प्रमाणोपेतम्, वस्तुत्वात्; घटवत्। नहि विना प्रमाणेन धर्मादिसिद्धिविनिश्चयः सर्ववादिनां भवितुमर्हति, अतिप्रसङ्गात्।0तदेवं सामान्यतः सिद्धं प्रमाणं न तावत् प्रत्यक्षम्। तद्धि बाह्यं मानसं वा स्यात्। न तावद् बाह्यम्, तस्य रूपादिमति द्रव्ये तत्समवेतगुणकर्मसामान्येष्वेव प्रवर्तमानत्वात्। नापि मानसम्, सुखादिवद् धर्मादावनुभवाननुव्यवसायात्। अन्यथा सुखमनुभवामीतिवद् धर्ममनुभवामीति स्यात्। स्वर्गादीनां तु विप्रकृष्टत्वान्न प्रत्यक्षगोचरता। नच योगादिसिद्धानां प्रत्यक्षमस्मदतीन्द्रियार्थविषयमिति वाच्यम्, तेन तेषां कथञ्चिद् धर्मादिसिद्धावप्यस्माकं तन्निश्चयोपायाभावात्। नह्यन्यप्रत्यक्षेणान्यस्य निश्चयः, अनुष्ठानं वा सम्भवति।0नाप्यनुमानम्, तत्प्रतिबद्धलिङ्गाभावात्। सामान्यतो दृष्टेन कथञ्चित् तत्स्वरूपमात्रसिद्धावपि साधनफलसम्बन्धरूपस्तद्विशेषोऽनुष्ठानयोग्यो नानुमातुं शक्यः। नहीदृशयज्ञदानादिभिरुपजनितो धर्मः फलमीदृशं जनयतीत्यादयः सूक्ष्मतरा विशेषाः सर्ववादिभिरनुष्ठीयमानाः शक्यानुमानाः।0वाक्यमपि न पौरुषेयं धर्मादिनिश्चयाय प्रभवति। पुरुषाणामज्ञानसंशयविप्रलम्भापटुकरणत्वस्य बहुलमुपलम्भेन धर्माद्युपदेष्टर्याश्वासानुपपत्तेः।0तदेवमपौरुषेयवाक्यं विना धर्मादिनिश्चयासम्भवात् सामान्यसिद्धिपरिशेषाभ्यामपौरुषेयं किमपि वाक्यं धर्मादिप्रतिपादकमस्तीति सर्ववादिभिरभ्युपेयमिति।0

#(न्या.सु) अपौरुषेयवाक्यप्रामाण्यम्  ..अस्ति तावद् धर्माधर्मस्वर्गनरकादिकं सर्ववादिसम्प्रतिपन्नम्। यस्तु तन्नाङ्गीकरोति चार्वाकः, तं प्रत्युपपादयिष्यमाणत्वात्। तच्च प्रमाणोपेतम्, वस्तुत्वात्; घटवत्। नहि विना प्रमाणेन धर्मादिसिद्धिविनिश्चयः सर्ववादिनां भवितुमर्हति, अतिप्रसङ्गात्।0तदेवं सामान्यतः सिद्धं प्रमाणं न तावत् प्रत्यक्षम्। तद्धि बाह्यं मानसं वा स्यात्। न तावद् बाह्यम्, तस्य रूपादिमति द्रव्ये तत्समवेतगुणकर्मसामान्येष्वेव प्रवर्तमानत्वात्। नापि मानसम्, सुखादिवद् धर्मादावनुभवाननुव्यवसायात्। अन्यथा सुखमनुभवामीतिवद् धर्ममनुभवामीति स्यात्। स्वर्गादीनां तु विप्रकृष्टत्वान्न प्रत्यक्षगोचरता। नच योगादिसिद्धानां प्रत्यक्षमस्मदतीन्द्रियार्थविषयमिति वाच्यम्, तेन तेषां कथञ्चिद् धर्मादिसिद्धावप्यस्माकं तन्निश्चयोपायाभावात्। नह्यन्यप्रत्यक्षेणान्यस्य निश्चयः, अनुष्ठानं वा सम्भवति।0नाप्यनुमानम्, तत्प्रतिबद्धलिङ्गाभावात्। सामान्यतो दृष्टेन कथञ्चित् तत्स्वरूपमात्रसिद्धावपि साधनफलसम्बन्धरूपस्तद्विशेषोऽनुष्ठानयोग्यो नानुमातुं शक्यः। नहीदृशयज्ञदानादिभिरुपजनितो धर्मः फलमीदृशं जनयतीत्यादयः सूक्ष्मतरा विशेषाः सर्ववादिभिरनुष्ठीयमानाः शक्यानुमानाः।0वाक्यमपि न पौरुषेयं धर्मादिनिश्चयाय प्रभवति। पुरुषाणामज्ञानसंशयविप्रलम्भापटुकरणत्वस्य बहुलमुपलम्भेन धर्माद्युपदेष्टर्याश्वासानुपपत्तेः।0तदेवमपौरुषेयवाक्यं विना धर्मादिनिश्चयासम्भवात् सामान्यसिद्धिपरिशेषाभ्यामपौरुषेयं किमपि वाक्यं धर्मादिप्रतिपादकमस्तीति सर्ववादिभिरभ्युपेयमिति।स्यादेतदेवम्, यदि धर्मादिकं पुरुषवचसा न निश्चेतुं शक्येत। शक्यते तु बुद्धर्षभजिनकपिलपशुपतिप्रभृतिप्रणीतागमादवधारयितुम्। नच तेष्वनाश्वासकारणमस्ति। परमाप्तत्वेन विप्रलम्भादिशङ्काविषयत्वादित्यत आह -- अविप्रलम्भ इति।0

#(न्या.सु) बुद्धः धर्मादिद्रष्टा न
ननुच धर्मादिकं कस्यचित् प्रत्यक्षम्, वस्तुत्वात्; घटवदिति सामान्यतस्तावद् धर्मादिद्रष्टा सिद्धः। स च नास्मदादिः सम्भवति, अस्मदादीनां धर्मादिदर्शनस्य बाधितत्वात्। नचाऽर्हतादयस्तथा, तेषां तत्रतत्र स्खलद्वचनत्वेन तदनुपपत्तेः। तस्मात् परिशेषतो भगवान् बुद्ध एव धर्मादिसाक्षात्कारवानवसीयते। धर्मादिसाक्षात्कारवतश्च तस्य न रागद्वेषादिदोषाः सम्भवन्ति, अज्ञानमूलत्वात् तेषाम्। रागादिदोषरहितस्य न विप्रलम्भसम्भवः, तस्य तत्कार्यत्वात्। नह्येवमेव कश्चित् कञ्चिद् विप्रलब्धुमिच्छति। नचैवम्भूत आत्मीयहिताहितप्राप्तिपरिहारसाधनमविदुषो नानाविधव्यसनसागरे निमग्नान् जन्तूनवलोकयन्ननुपदिश्य स्थातुमर्हति। नचैवम्भूतस्य महानुभावस्य करणानामपाटवं सम्भावयितुमपि शक्यम्। यदस्मदादिष्वपि प्रायेणासम्भावितम्। अतः सामान्यतस्तदीयधर्माद्युपदेशे सिद्धे प्रसिद्धपरित्यागेनाप्रसिद्धकल्पनानुपपत्तेः बौद्धागम एवासाविति सिद्ध्यति। तथाच तदुक्तप्रकारेण धर्माद्यवगतौ क्वास्ति कल्पनागौरवम्? विवक्षितार्थतत्वज्ञानादेः सर्वस्यापि तत्र प्रमितत्वादिति बौद्धाः। एवमार्हतादीनां स्वागमप्रामाण्यप्रसाधनप्रकारो द्रष्टव्यः। तदेवं पौरुषेयवचनाद् धर्मादिसिद्धौ परिशेषानुपपत्तेर्नापौरुषेयवाक्यसिद्धिरित्याशयाऽह प्रत्यक्ष इति।प्रत्यक्षः कस्यचिद् धर्मो वस्तुत्वादिति चोदिते।न बुद्धो धर्मदर्शी स्यात् पुंस्त्वादित्यनुमाहतिः॥६३॥**0
उक्ताशेषशङ्कासमुच्चयार्थश्चशब्दः। उदिते पूर्वपक्षिणा तं प्रति। सिद्धान्तिना वक्तव्यमिति शेषः। किं वक्तव्यमित्यत आह -- न बुद्ध इति। अनुमाहतिः परिशेषानुमानस्येति शेषः।अयमर्थः न तावद् धर्मादिः कस्यचित् प्रत्यक्षो वस्तुत्वादित्यनेनैव सामान्यानुमानेन बुद्धस्य धर्मादिदर्शित्वसिद्धिः। किन्तु परिशेषतः। नच परिशेषोऽनुमानाद् भिद्यते। तस्य चोक्तानुमानप्रतिहतत्वेन न प्रामाण्यमुपपद्यते। तदनुपपत्तौ च तदुपजीविनोऽविप्रलम्भादिसाधनस्य गर्भस्रावेणैव गतत्वान्न दूषणान्तरमन्वेषणीयमिति पुनः कल्पनागौरवं तदवस्थमिति।ननु धर्मादिः कस्यचित् प्रत्यक्षः, वस्तुत्वादिति सामान्यानुमानं तावददुष्टम्। तस्य च बुद्धे नचेत्, पर्यवसानम्, तदा किं पुरुषान्तरे तदास्थीयते, किंवा न कुत्रापि? नाऽद्यः, पुंस्त्वस्य व्यभिचारप्रसङ्गात्। न द्वितीयः, सामान्यसिद्धिव्याघातात्।उच्यते अस्मदादिषु कुतो न सामान्यपर्यवसानमास्थीयत इति वाच्यम्। बाधितत्वादिति चेत्, कथन्तर्हि बुद्धेऽपि पर्यवसानम्? ततश्च धर्मादिद्रष्टृत्वं बुद्धतदितरान्यतरवृत्तित्वेन व्याप्तम्, व्यापकाभावात् स्वयमपि नास्तीति सिद्धम्। एतेन धर्मादिद्रष्टृत्वं बुद्धनिष्ठम्, अन्यत्र वृत्तौ बाधकोपपन्नत्वे सति क्वचिद् वृत्तिमत्त्वादिति परिशेषानुमानस्याऽश्रयासिद्धिविशेष्यासिद्धी सूचिते भवतः।ननु सामान्यासिद्धिबलात् पुंस्त्वमाभासीकुर्मः, किंवा पुंस्त्वबलात् सामान्यसिद्धिर्बाधिता भवत्विति सन्दिह्यते। अस्तु तावत् सन्देहः। तावताऽपि परानुमानस्यानिश्चायकत्वं सिद्ध्यति। विशेषावधारणायां सामान्यानुमानस्य प्रत्यक्षतासामग्रीसद्भावेन सोपाधिकत्वादाभासत्वं युक्तम्। तस्यापि पक्षे साधनेऽस्मदादिप्रत्यक्षत्वस्याप्यापातः। उद्भूतरूपादिरूपत्वात् तस्य। साध्यव्यापकत्वादिनैवोपाधित्वे व्यतिरेकाभावो न दोषाय। सामान्यानुमानदूषणस्याऽगमबाध इति चेत्, न। तस्य पौरुषेयस्योक्तविधया प्रामाण्यानिश्चयात्। अपौरुषेयस्य चानङ्गीकृतत्वात्।0
#(न्या.सु) वेदसकर्तृकत्वसाधन-निरासः ..ननु वेदस्यापि सकर्तृकत्वमनुमानागमसिद्धम्। तथा हि वेदवाक्यानि पौरुषेयाणि, वाक्यत्वात्; कालिदासवाक्यवदिति। अयं कालो वेदव्यतिरिक्तेदानीन्तनत्वरहितपौरुषेयवान्, कालत्वात्; अन्यकालवत्। आकाशो वेदव्यतिरिक्ताकाशनिष्ठत्वरहितपौरुषेयवान्, द्रव्यत्वात्; तन्तुवत्। श्रोत्रं वेदव्यतिरिक्तश्रोत्रग्राह्यत्वरहितपौरुषेयग्राहकम्, इन्द्रियत्वात्; चक्षुर्वत्। “प्रजापतिर्वा इदमेक एवाग्र आसीत् नाहरासीत् न रात्रिरासीत्। स तपोऽतप्यत तस्मात् तपस्तेपानाच्चत्वारो वेदा अजायन्त” इति। तत् कथं परिशेषाद् वेदस्यापौरुषेयतासिद्धिरिति। मैवम्। अनुमानानां विपक्षे बाधकाभावेन अप्रयोजकत्वात्। पौरुषेयत्वे कर्तुराप्त्यनिश्चयेन ततो धर्माद्यनिश्चयापत्तेरुक्तत्वाच्च।  +विशिष्टव्यतिरेकिणश्च पौरुषेयपदस्थानेऽपौरुषेयपदप्रक्षेपेण सत्प्रतिपक्षाः। कालपदेन च काल एवाभिधीयते, तदुपाधयो वा? आद्येऽयमित्यन्यकालवदिति चायुक्तम्। द्वितीये कालोपाधिना वेदस्य सम्बन्धानिरूपणाद् बाधितविषयत्वम्। आकाशनिष्ठत्वं चाऽकाशसमवेतत्वम्, तत्संयुक्तत्वं वा। आद्ये वेदव्यतिरिक्तेनाऽकाशसमवेतत्वरहितेन तन्त्वादिना अर्थान्तरता, संयोगवृत्त्याकाशस्य तद्वत्तोपपत्तेः। द्वितीये त्वाकाशसमवेतैः संयोगविभागद्वित्वादिभिरर्थान्तरत्वम्। आकाशनिष्ठत्वं तद्वत्त्वं च समवाय एवेति चेत्, न। अप्रसिद्धविशेषणत्वात् पक्षस्य। अस्माभिः समवायानङ्गीकारात्। दृष्टान्तस्य साध्यवैकल्याच्च। किञ्च वर्णास्तावन्नित्यद्रव्यत्वान्न क्वचित् समवेताः। क्रमस्तु वर्णधर्म इति बाधितविषयता च।0श्रुतिस्तु सत्प्रतिपक्षा न निश्चयाय भवति। किञ्च “ऋग्वेद एवाग्नेरजायत यजुर्वेदो वायोः सामवेद आदित्यात्” इत्यनीश्वररचितत्वमपि श्रावयन्त्याः कथमस्या न सत्प्रतिपक्षता। सम्प्रदायप्रवर्तकत्वेनेयं सावकाशेति चेत्, तर्हि द्वे अपि न्यायोपेतनित्यत्वश्रुत्यनुरोधेन तथा किं न स्यातामिति।0
#(न्या.सु) ईश्वरस्याऽप्तत्वनिरासः ..ईश्वरः प्रमावान्, पुरुषत्वात्; अहमिव। ईश्वरो न विप्रिलप्सावान्, ईश्वरत्वात्; न यदेवं न तदेवम्, यथाऽहमिति ईश्वरस्याऽप्तत्वसिद्धिरिति चेत्, न। पुरुषत्वेनाप्रमाविप्रिलप्सयोरपि साधनसौलभ्यात्। आश्रयासिद्ध्यादेश्च परिहरिष्यमाणत्वात्।  किञ्च प्रमावत्त्वमात्रसाधने सिद्धसाधनम्, तावताप्याप्तत्वासिद्धेः। नह्यनाप्तः कदाचित् प्रमावान्न भवति। अप्रमावत्त्वव्युदाससाधने दृष्टान्तस्य साध्यविकलता, हेतोरनैकान्त्यं च। ईश्वरत्वहेतुश्च सपक्षादपि घटादेर्व्यावृत्तेरसाधारणः, पूर्ववत् सिद्धसाधनश्च। यथार्थचिख्यापयिषानियतिसाधने च बुद्धर्षभादीश्वरावतारेष्वपि विप्रिलप्सादर्शनाद् बाधः। अशरीरत्वेन सत्प्रतिपक्षतां च सूत्रकार एव वक्ष्यति।0

#(न्या.सु)  वेदस्य ईश्वरकर्तृकत्वनिरासः ..किञ्चाऽप्तत्वेऽपीश्वरस्य वेदास्तत्प्रणीता इत्यत्र न प्रमाणम्। ननु वेद ईश्वरप्रणीतः, वेदत्वात्; व्यतिरेकेण गगनवदिति चेत्, न। एवमनीश्वरप्रणीतत्वस्यापि शक्यसाधनत्वात्। स्मृतीतिहासपुराणेभ्यः सपक्षेभ्योऽपि व्यावृत्तत्वेनासाधारणत्वाच्च। तेषामपि पक्षत्वे भागासिद्धेः। वेदादित्वस्यैकरूपस्याभावेन हेतूकर्तुमशक्यत्वात्। अतीन्द्रियविषयवाक्यत्वं हेतुरस्त्विति चेत्, न। जिनादिवाक्येषु व्यभिचारात्। तान्यपि पक्षतुल्यानीति चेत्, तथात्वे व्यर्थविशेषणत्वात्। वाक्यत्वमात्रं हेतुरस्त्विति चेत्, न। ईश्वरप्रणीतशब्देन तदाप्तिपूर्वकतासाधने बौद्धादिवाक्ये व्यभिचारात्। ईश्वरनिमित्ततामात्रसाधने तु प्रामाण्यासिद्धिरिति।0किञ्चेश्वरः सर्गादौ यं वेदं निर्मायैकस्मै शिष्यायोपदिशति तमेवान्यस्मा उपदिशति, उत वेदान्तरं निर्मायेति वक्तव्यम्। तमेवेति चेत्, कुतोऽयं भवतो निर्णयः? प्रथमरचितस्य अविस्मरणाद् वृथा वेदान्तरकल्पकाभावाच्चेति चेत्, तत् किं पूर्वकल्पे रचितं वेदं व्यस्मार्षीदीश्वरः, येनात्र पुना रचयतीति कल्प्यते। एवं पूर्वतरपूर्वतमादिकल्पेष्वपीत्यनादितैव ज्यायसी। एवन्तर्हि पुराणादीनामप्यपौरुषेयता स्यादिति चेत्, स्याद् यदि तेषामविगानं सकर्तृकत्वे प्रमाणं न स्यात्। प्राक्तनेषु पुराणादिषु प्रतीतिपरिवर्तिषु किमर्थं पुना रचनमिति चेत्, न। ईश्वरप्रवृत्तेः स्वप्रयोजनाभावस्य वक्ष्यमाणत्वात्। परप्रयोजनानि तु सूक्ष्माण्युत्प्रेक्षितुं न वयं स्थूलदृश्वानः प्रभवामः। किन्नाम। प्रमितं कार्यमनुसृत्य प्रयोजनसद्भावमात्रं सम्भावयामः। अन्यथा कण्टकशौक्ल्याद्यपलापप्रसङ्ग इति।0

#(न्या.सु)वेदनित्यत्वम्..ननु वर्णाः एव तावदनित्याः, तत् कुतस्तदात्मकस्य वेदस्य नित्यत्वमिति। मैवम्। नहि वयं वेदं कूटस्थनित्यं ब्रूमः, किन्तु नियतैकप्रकारम्। तत्र को वर्णनित्यत्वस्योपयोगः? वस्तुतत्वविचारकं प्रति तु वर्णानां कूटस्थनित्यत्वं भगवत्पादैरेवान्यत्रोपपादितमित्यास्तां विस्तरः।0
#(न्या.सु)  वेदस्य बोधकत्वविमर्शः   ..अत्राऽह कश्चित् वेदः संस्कृतोऽसंस्कृतो वा बोधकः? न तावद् द्वितीयः, सर्वदा बोधकत्वप्रसङ्गात्। आद्ये संस्कारकेष्वाश्वासकारणाभावात् सर्वमिदं गजस्नानमिति। तदिदमयुक्तम्। संस्कारकाः खलूच्चारयितारो व्याख्यातारश्च वेदस्य। तत्राऽद्येषु तावदविगीतसंवाददर्शनेनाऽश्वासो युज्यते। द्वितीयेषु तु लोकावगतां शब्दशक्तिं लौकिकानेव तात्पर्यावगमोपायाननुसरत्सु कथमनाश्वास इति यत्किञ्चिदेतत्।0
#(न्या.सु) चार्वाकमतनिरासः ..स्यादेतदेवं धर्मादिकमभ्युपगच्छन्तं प्रत्यपौरुषेयवाक्यसमर्थनम्। यस्तु धर्मादिकमेव नाङ्गीकरोति चार्वाकः, तं प्रति कथम्, निराश्रयत्वादिति चेत्, न। यतस्तेनाप्यङ्गीकारयाम इत्याशवानाह -- अधर्मवादिन इति।0अधर्मवादिनो वाक्यमप्रयोजनमेव हि।धर्माद्यतीन्द्रियार्थानभ्युपगन्तुरित्यर्थः। वाक्यं शास्त्रम्। अप्रयोजनमित्युपलक्षणम्। निर्विषयं चेत्यपि द्रष्टव्यम्। हिशब्दो यस्मादित्यर्थे। तस्मात् तेनापि धर्मादिकमङ्गीकार्यमिति शेषः। एतच्च “अभ्युपगमेऽप्यर्थाभावात्” इत्यत्रैव व्युत्पादयिष्यामः।0किञ्च मा भूद् धर्मादिकम्। धर्माद्यभावस्तावच्चार्वाकेणाङ्गीकृत एव। तमाश्रित्यापौरुषेयवाक्यं तेनाङ्गीकारयाम इत्याशयवानाह -- धर्माभावोऽपीति।0धर्माभावोऽपि नो तेन प्रत्यक्षावगतो भवेत्।अतः संशयसम्पत्तौ वाक्यं प्रत्यक्षवत् प्रमा॥६४॥**0
तेन चार्वाकेण। धर्माभावोऽपि प्रत्यक्षावगतो न भवेत्। अनुमानं तु नाङ्गीकृतम्। अङ्गीकारेऽपि न तद्विषयम्। यतोऽतो धर्माद्यभावावगमाय वाक्यं प्रत्यक्षमिव प्रमाणमङ्गीकरणीयम्। तच्चोक्तविधया अन्यस्मिन्ननाश्वासादपौरुषेयमेवेति।ननु घटाद्यभावमिव धर्माद्यभावमपि प्रत्यक्षमेव कुतो न गोचरयेत्? मैवम्। अयोग्यतया चक्षुषा रसस्येव प्रत्यक्षेण सतोऽप्यग्रहणोपपत्तेः। किं योग्यताविशेषणेन? यत् प्रत्यक्षेण सर्वथा नोपलभ्यते तन्नास्त्येवेति निश्चीयत इति चेत्, स्यादेतदेवम्। यद्यत्र वादिनो न विप्रतिपद्येरन्। यदिच चक्षुरादिना रसादिकमयोग्यतया न गृह्यत इति न स्यात्। सत्यां तु वादिविप्रतिपत्तौ, सति चायोग्यतया क्वचिदनुपलम्भे, प्रत्यक्षानुपलब्धिः संशयमेव सम्पादयति -- “किमनुपलम्भान्नास्ति धर्मादिकम्, उत वाद्यन्तरोक्तरीत्या चक्षुषाऽनुपलभ्यमानो रसो रसनेनेव अयोग्यतया प्रत्यक्षेणानुपलभ्यमानमपि प्रमाणान्तरादस्ति’ इति। नहि न्यायमतिक्रम्य स्वसमयमात्रेण संशयोत्तारो युज्यते। एतत्संशयनिरासार्थमपि वाक्यं प्रमाणमङ्गीकरणीयम्। यथा प्रत्यक्षयोग्येऽर्थे स्थाणुर्वा पुरुषो वेति संशयनिवृत्तये विशेषप्रत्यक्षमिति। तदिदमुक्तम् संशयसम्पत्तौ सत्यामिति। तदेवमपौरुषेयत्वाद् वेदस्य कर्तृदोषमूलत्वाभावेन स्वत एव प्रामाण्यमिति सिद्धम्।0
#(न्या.सु) सामान्यान्विताभिधानवादः ..ननु तथाऽपि न वेदः प्रमाणम्। स हि पदार्थेषु वाक्यार्थे वा प्रमाणं भवेत्। न तावत् पदार्थेषु, तेषां प्रागवगतत्वात्। अनवगमे च व्युत्पत्त्यभावप्रसङ्गात्। व्युत्पत्तेर्वाच्यवाचकसम्बन्धज्ञानरूपत्वात्। सम्बन्धज्ञानस्य सम्बन्धिज्ञानपूर्वकत्वनियमात्। व्युत्पत्त्यनपेक्षायां चातिप्रसङ्गात्। यद्यपि याथार्थ्यमेव प्रामाण्यं नागृहीतग्राहकत्वम्, तथाऽपि परार्थानुमानस्येव शब्दस्यापि परबोधनार्थं प्रवृत्तत्वेन न ज्ञातज्ञापकता न्याय्या। ननु पुरुषदोषोऽयम्, यज्ज्ञातज्ञापनाय शब्दोच्चारणम्। वेदे त्वपौरुषेये ज्ञातज्ञापनेनापि किं दुष्यति? न किञ्चित्। अनुपादेयत्वं तु स्यात्। तथाच न तन्मीमांसारम्भ इति।0नापि वाक्यार्थे प्रमाणम्। तद्बोधजननोपायाभावात्। वर्णपदार्थतदनुभवस्मृतीनां प्रत्येकं समुदितादिनां चोपायत्वासम्भवात्। स्यान्मतम् क्रियापदेन कारकपदेन वा साकाङ्क्षे स्वार्थेऽभिहिते यदेव पदान्तरेण योग्यं प्रतियोगिपदार्थान्तरं सन्निधाप्यते तदेव तस्य सम्बन्धित्वेनावतिष्ठत इति।0सत्यमेवं वस्तुगतिः। अवगतिस्तु तत्सम्बन्धस्य किन्निबन्धनेति चिन्त्यते। पदं हि स्वार्थं क्रियात्वेन कारकत्वेन वा युक्तं प्रतिपादयतु। तत्सम्बन्धिताबोधस्तु निर्निबन्धन एव। अङ्गीकृत्य चेदमुदितम्। प्रकृतिप्रत्ययार्थसम्बन्धबोधनिबन्धनादर्शनात्। एतेनाऽकाङ्क्षासन्निधियोग्यतावत्पदैरभिहिताः पदार्था एव वाक्यार्थीभवन्तीत्यपि निरस्तम्। वाक्यार्थावगते कारणानिरूपणात्। अतोऽनियतनिमित्तकत्वादौत्प्रेक्षिक एव वाक्यार्थबोध इत्यप्रामाण्यं वेदस्येत्यत आह -- शक्तिश्चेति।शक्तिश्चैवान्विते स्वार्थे शब्दानामनुभूयते।अतोऽन्विताभिधायित्वम्..............।चशब्दोऽतःशब्दव्याख्यानान्तरसमुच्चयार्थः, यत इत्यर्थे वा। एवशब्दस्यान्वित एवेति सम्बन्धः।अयमर्थः वृद्धव्यवहारादिना हि शब्दशक्त्यवधारणम्। नच पदार्थस्वरूपमात्रे व्यवहारादिकं युज्यते, किन्तु पदार्थान्तरान्विते। अतो व्यवहारादिना शब्दशक्तिमवधारयताऽर्थान्तरान्वित एव स्वार्थोऽनुभूयत इत्यङ्गीकरणीयम्। यद्यप्येकस्मिन् प्रयोगे गौरानयनान्वितः प्रतीयते, अपरस्मिन् बन्धनान्वितः, अन्यस्मिंश्च दर्शनान्वित इति पदार्थान्तरतदन्वयव्यभिचारः, तथाऽप्यव्यभिचारिणि योग्येतरान्विते स्वार्थे शक्तिग्रहणमुपपद्यत एव। नहि विशेषाणां व्यभिचारेण त्यागे सामान्यस्याव्यभिचारिणो निर्निबन्धनस्त्यागो युज्यते। यत एवं व्युत्पत्तिसमयेऽन्वित एव स्वार्थे शब्दानां शक्तिरनुभूयते, अतोऽन्वितस्वार्थाभिधायित्वं शब्दानामभ्युपेयम्। शक्तिग्रहणानुरोधित्वादभिधानस्य। यदा च पदैरेव अन्वितस्वार्थप्रतिपादनम्, तदा वाक्यार्थ एवावबुद्ध इति कथं तद्बोधस्य निर्निबन्धनता? गुणप्रधानभावेनान्योन्यान्विताः पदार्था वा तदन्वयो वा वाक्यार्थ इति प्रामाणिकैरङ्गीकृतत्वादिति।अत्र पदानामित्यनभिधाय शब्दानामिति वदता प्रकृतिप्रत्यययोरप्यन्विताभिधानसामर्थ्यं सूचितम्।केचिदाहुः एकमेव पदमन्विताभिधायि। इतराणि तु पदानि तत्प्रतियोगिसन्निधापनमात्र एव व्याप्रियन्ते। तच्च प्रथमं वा प्रधानं वेति। तन्निरासार्थं शब्दानामिति बहुवचनम्। तथाहि यदेकत्र प्रयोगे प्रथमं तदेवान्यत्राप्रथमम्, अन्यत्र तु प्रथममिति न पदानां प्राथम्यनियमोऽस्ति। तथाच प्रथमं पदमिति वदता सर्वाण्यप्यन्विताभिधायीन्यङ्गीकृतानीति किमत्र वक्तव्यम्?
प्रधानत्वमपि पदस्य किमुच्यते? यदर्थप्रतिपादनपराणीतरपदानि तत् प्रधानमिति चेत्, तर्हि वाक्यभेदेन प्राधान्यस्याव्यवस्थितत्वात् सर्वपदानामन्विताभिधानसामर्थ्यमेवाऽयातम्। आख्यातपदं प्रधानमिति चेत्, न। दध्ना जुहोतीत्यादिगुणविधानेष्वनुपपत्तेः। आख्यातपदरहितेष्वप्यन्वयप्रत्ययदर्शनाच्च। नहि परिणतिसुरसं पनसफलमित्यादावन्वयो न प्रतीयत इति युक्तम्। अनुभवविरोधात्। नच तत्राध्याहारः। स हि लोकप्रतीत्यनुरोधाद् वाऽऽश्रयणीयः, स्वसमयानुरोधाद् वा? नाऽद्यः, लोकप्रतीतेः पर्यवसितत्वात्। न द्वितीयः, तस्यैव निर्मूलत्वात्। समयान्तरानुरोधेन तत्परित्यागस्यापि सम्भवात्।ये तु विशेषान्वय एव शक्तिः पदानामित्यास्थिषत, तन्मतनिरासायान्वित इति सामान्येनोक्तम्। उपपत्तिं तु वक्ष्याम इति।0ननु यदि गामानयेत्यादिवाक्ये गामिति पदेनैवाऽनयनान्वितः स्वार्थोऽभिहितः, तदाऽऽनयेति पदं व्यर्थम्, उक्तार्थत्वात्। आनयेति पदेनाऽनयत्यर्थेऽभिहिते सत्यानयत्यर्थान्वितः स्वार्थो गोपदेन अभिधीयते। तेनाऽनयेति पदस्य न वैयर्थ्यमिति चेत्, तर्ह्यानयेति पदं केवलं स्वार्थमात्रमाचक्षाणमनन्विताभिधायि प्राप्तम्। यथा चेदमनन्विताभिधायि, तथा पदान्तरमपि स्यादिति दत्तजलाञ्जिलरन्विताभिधानवादः।अथाऽनयेति पदेनापि गोपदेनाभिहितेनार्थेनान्वितः स्वार्थोऽभिधीयते, तदा यावत् पूर्वं पदं स्वार्थं नाभिधत्ते तावत् तदुत्तरपदस्य पूर्वपदार्थान्वितस्वार्थाभिधानं नास्ति। यावच्चोत्तरपदं स्वार्थं नाभिधत्ते तावत् पूर्वपदस्योत्तरपदार्थान्वितस्वार्थप्रतिपादनं न सम्भवतीत्यन्योन्याश्रयत्वम्। नच वाच्यं परस्परनिरपेक्षाणि पदानि प्रथमं पदार्थाननन्वितानभिधाय पश्चादन्योन्यान्वितांस्तानेवाभिदधतीति क्वेतरेतराश्रयत्वमिति। द्विरभिधानकल्पनाया अप्रामाणिकत्वात्। अचेतनेषु विरम्य व्यापारानुपपत्तेश्च। किञ्च पदानामन्वितेष्वर्थेषु शक्तिर्गृहीता चेत्, तथाविधानेव प्रथममभिदध्युः। नचेत्, पश्चादपि कथमभिदध्युरिति।अत्र विशेषान्विताभिधानवादिनः परिहारमाहुः प्रथमं पदानि साहचर्यवशादनन्वितस्वार्थान् स्मारयन्ति। पश्चादितरेतरस्मारितेनार्थेनान्वितस्वार्थानभिदधतीति न पदान्तरवैयर्थ्यम्, नापीतरेतराश्रयत्वमिति। एतदप्यसारम्। सर्वदैव हि पदान्यन्वितेनैव स्वार्थेन गृहीतसाहचर्याणि न केवलेन। तानि कथं केवलं पदार्थमात्रं स्मारयितुमीशते? यथानुभवं हि स्मरणेनोत्पत्तव्यम्। नतु परीक्षकप्रयोजनमनुसृत्य। नहि पदं पदार्थमात्रप्रतिपत्तये प्रयुज्यते। किन्तु व्यवहाराय। स चान्वित एवेत्यन्वितानामेव पदार्थानां पदेभ्यः स्मरणं स्यात्। तथाच गां पश्येति प्रयोगे गोपदेन पूर्वानुभूतानयनान्वितस्य अर्थस्य स्मारितत्वात् पश्येति पदमनाकाङ्क्षितार्थमसङ्गतं स्यात्। एवं प्रासादं पश्येत्यत्र प्रासादान्वितस्वार्थाभिधायकत्वात् पश्येति पदस्य न गोपदं तेन सम्बद्ध्येत। तथाच वाक्यार्थः क्वापि परिनिष्ठितो न सिद्ध्येत्।नच वक्तव्यम् अव्यभिचाराद् गोपदं स्वार्थमात्रं स्मारयति नार्थान्तराणि। तेषां व्यभिचारित्वादिति। पट्वाभ्यासादरप्रत्ययैराहितस्य संस्कारस्य प्रबोधवतः स्मरणहेतुत्वात्। तत्प्रबोधस्य च व्यभिचारिण्यप्यर्थान्तरे प्रणिधानसाहचर्यादिजन्मनोऽविशेषात्। नहि स्मरणमनुमानमिव साहचर्यनियममपेक्ष्योत्पद्यते। धूमदर्शनादग्न्विद् रसवत् पाकादिप्रदेशस्य स्मरणदर्शनात्।एतेनैतदपि निरस्तम् यथा पदानां स्वार्थेष्वभ्यासातिशयः, न तथाऽर्थान्तरेषु। तेषां व्यभिचारित्वात्। तथाच स्वरूपमात्रेणैव पदेभ्यः स्मारिताः पदार्था आकाङ्क्षादिमन्तः पदैरन्विता अभिधीयन्त इति न परस्पराश्रयत्वम्। नापि पदान्तरानाकाङ्क्षेति। स्मरणस्यानुभववारनियमानपेक्षत्वात्। अन्यथा धूमदर्शनान्महानसादिस्मरणानुपपत्तिप्रसङ्गः। नहि यावान् धूमस्याग्नावभ्यासातिशयः, तावान् महानसे। तस्मादपरिहार्यमितरेतराश्रयत्वमिति।वयं तु ब्रूमः स्यादिदं विशेषान्विताभिधानवादिनां दूषणम्। सामान्यान्विताभिधाने तु नायं दोषः। प्रत्येकं हि पदान्याकाङ्क्षितसन्निहितयोग्येतरान्वितस्वार्थाभिधानसमर्थानि न पदान्तरमपेक्षन्त इति नेतरेतराश्रयत्वम्। विशेषान्वयप्रतिपत्त्यर्थं च पदान्तरसमभिव्याहारोपयोगः। अत एव सामान्यान्विताभिधानवादे वाक्यार्थविशेषाप्रतिलम्भ इति निरस्तम्, पदान्तरसमभिव्याहाराद् विशेषप्रतिपत्त्युपपत्तेः। येऽपि विशेषान्विताभिधानमाचक्षते तैरपि प्रतियोगिनां तदन्वयानां चाऽनन्त्यात् सङ्गतिग्रहण एव पुरुषायुषपर्यवसानभयात् सामान्योपाधौ शक्तिग्रहणमङ्गीकरणीयम्।0नन्वेवं तर्हि किमनया सामान्यान्विताभिधानशक्त्याऽपि? पदानि स्वार्थमात्रे शक्तिमन्ति पदान्तरसमभिव्याहारवशाद् विशेषान्वितमेव बोधयन्तीत्यङ्गीकारोपपत्तेरिति चेत्, न। सङ्गतिग्रहणसमये सामान्यान्विताभिधानशक्तेर्गृहीतत्वात्। पदान्तरसमभिव्याहारो सामान्यस्य विशेषपर्यवसान एव हेतुर्न पुनरविद्यमानशक्त्याधान इति।ननु तथाप्यन्विताभिधाने समभिव्याहृतपदानां पुनरुक्तिदोष इति चेत्, न। अन्वयभेदात्। आनयनान्वितो गौः, गवान्वितमानयनमित्यनयोर्हि स्फुटो भेदः। आर्थिकी तु पुनरुक्तिरदूषणम्। “यश्चार्थादर्थो न स चोदनार्थः” इति न्यायात्। विशेषप्रतिपत्त्यङ्गतयोपयोगाच्चेति ।0
#(न्या.सु)  स्फोटवादनिरासः ..एवं स्वमतेन परिहारमभिधाय ये तु प्रत्यस्तमितवर्णपदविभागं वाक्यमेव स्फोटाख्यं वाक्यार्थप्रतिपादकमित्याहुः, तन्मतं ्निराकरोति --  गौरवमिति।....................गौरवं कल्पनेऽन्यथा।अन्यथा कल्पने निरवयवं वाक्यं वाक्यार्थस्य बोधकमिति कल्पने गौरवं स्यात्। वाक्यमेव खल्वेवंविधं विना प्रमाणेन कल्पनीयम्, तस्य च वाक्यार्थप्रत्यायनशक्तिरपि कल्पनीयेति।ननु कथं स्फोटस्याप्रामाणिकत्वम्? पदार्थवाक्यार्थप्रतिपत्त्यन्यथानुपपत्त्या पदवाक्यस्फोटयोः प्रतिपन्नत्वात्। तथाहि यदिहि न पदातिरिक्तं वाक्यम्, पदं च न वर्णातिरिक्तम्, तदाऽर्थप्रत्यय एव न स्यात्। वर्णा हि न प्रत्येकमर्थप्रत्ययमुपजनयन्ति। तथाऽननुभवात्, शेषवर्णवैयर्थ्यप्रसङ्गाच्च। समुदायश्च तेषां न सम्भवति। एकवर्णसमयेऽन्यस्याभावात्। नित्यत्वेऽपि न तेषां प्रतीतिरनुवर्तते। अप्रतीयमानानां प्रत्यायकत्वे सर्वपदार्थप्रतीतिप्रसङ्गः। नहि प्रतीत्या प्रतीयमानानां सर्वथाऽप्रतीयमानानां च कश्चिद् विशेषः। नच पूर्वानुभूता वर्णाः स्मृत्यारूढा अर्थप्रतीतिहेतव इति वाच्यम्। स्मृतीनामप्यनुभवानुसारेण क्रमिकत्वात्, ज्ञानयौगपद्यप्रतिषेधाच्च।अथ पूर्वपूर्वसंस्कारसहितोत्तरोत्तरानुभवैराहितोऽतिपटीयान् संस्कारो निखिलवर्णविषयामेकामेव स्मृतिमुपजनयतीति मतम्। तदा क्रमो न स्यात्। पौर्वापर्यलक्षणः क्रमो हि प्रतीत्यङ्गम्। स च देशतः कालतो वा वर्णेषु सर्वगतेषु नित्येषु न सम्भवति। बुद्धिक्रमस्तु वाच्यः। स चैकस्मृतिसमारूढानां वर्णानां नास्तीत्यर्थप्रत्ययानुपपत्तिः। क्रमस्यानङ्गत्वे च सरो रसो नवं वनं राजा जारा नदी दीनेत्यादावर्थभेदप्रत्ययो न स्यात्। अतो वर्णेभ्योऽनुपपद्यमानोऽर्थप्रत्ययस्तदतिरिक्तं स्फोटमवस्थापयति। स च स्वरूपग्राहकेण प्रमाणेनार्थप्रत्यायनशक्तिमानखण्ड एवावगत इति कथं कल्पनागौरवमिति।0तत्र ब्रूमः किमयं स्फोटः स्वयं प्रतीतो वाक्यार्थपदार्थप्रत्यायकः, किंवा स्वरूपेण? आद्ये किमनयाऽर्थापत्त्यैव तत्प्रतीतिः, उत प्रमाणान्तरेण? नाऽद्यः, इतरेतराश्रयप्रसङ्गात्। प्रतीते हि स्फोटे अर्थप्रतीतिः, तस्यां च सत्यां तदन्यथानुपपत्त्या स्फोटप्रतीतिरिति।0न द्वितीयः, तदभावात्। नन्वेकं पदम्, एकं वाक्यम्, शब्दादर्थं प्रत्येमीत्येकार्थावलम्बिनी प्रत्यक्षप्रतीतिरस्तीति चेत्, इयमेव विचार्यताम्। किमेषा प्रत्यस्तमितवर्णपदविभागमेकं शब्दतत्वमवगाहते किंवा वर्णादिभेदमपि? आद्यस्तु प्रतीतौ बहुमानवता नाङ्गीकर्तुमुचितः। द्वितीयेऽपि किं वर्णादयस्तस्याऽरम्भका उत व्यञ्जकाः? नाऽद्यः, नित्यत्वाभ्युपगमात्। द्वितीये किं ते प्रत्येकं तस्य व्यञ्जकाः, किंवा समुदिता इति पूर्ववद् दोषः। यस्त्वत्र प्रतीकारः सोऽर्थ एव कल्प्यतामिति पुनर्गौरवमेव। पूर्वपूर्ववर्णाभिव्यक्तं शब्दतत्वमुत्तरोत्तरैर्विशदं व्यज्यते नैवमर्थे कल्पना युक्तेति चेत्, न। एकरसे वैशद्यावैशद्ययोरर्थगतयोरयोगात्। ज्ञानगतयोश्चाननुभवात्।अथ वर्णादयस्तत्र कल्पिताः प्रतिभान्तीति मतम्। तदिदं मायातमप्रतीतं शशविषाणं तत्वं गवादिविषाणानि तु तत्र कल्पितानि प्रतिभान्तीति। ऐक्यप्रतीतिबलादित्थमास्थीयत इति चेत्, न। भेदप्रत्ययबलाद् वनादिप्रत्ययवदैक्यप्रत्ययस्यैव औपाधिकत्वोपपत्तेः। उपाधिश्चैकार्थप्रत्यायकत्वम्। नचैकार्थप्रत्यायकत्वेनैकत्वप्रत्ययः। ततश्चैकार्थप्रत्यय इति परस्पराश्रयत्वम्। एकार्थप्रत्यायनस्य समयग्राहकप्रमाणादेव सिद्धत्वात्।0एकार्थप्रत्यायनं च नानुपपन्नम्। एकस्मृतिसमारूढानां तदुपपत्तेः। अनुभवक्रमोपहितानामेव तेषां स्मृत्याऽवगाहनान्न क्रमव्युत्क्रमयोरविशेषापत्तिः। अत एवार्थापत्तिरपि परास्ता वेदितव्या। अन्यथोपपत्तेरुक्तत्वात्। अप्रतीतस्य तु प्रत्यायकत्वेऽतिप्रसङ्गः। तस्मात् सुष्ठूक्तम् गौरवं कल्पनेऽन्यथेति।0अन्ये त्वाहुः स्मर्यमाणा वर्णमालैव वाक्यार्थबोधजननीति। तदप्यसत्। सा हि व्युत्पत्तिसहाया वा तथा स्यादन्यथा वा। अन्यथा चेदतिप्रसङ्गः। आद्ये पदतदर्थावबोधस्याऽश्रितत्वात् किं तयेति गौरवमेव। किञ्च क्रमोपेतानां द्वित्राणां पञ्चषाणां वा वर्णानां स्मरणमुपपद्यते। महावाक्यस्थानां शतसहस्रसङ्ख्यानां तु स्मरणं दुःशकमेव। किमभ्यासस्य दुष्करमिति चेत्, न। गत्यन्तराभावे त्वेवमेतत्। सति तु सुखोपाये न प्रयासगौरवकल्पना युक्तेति। एतदप्युक्तम् गौरवं कल्पनेऽन्यथेति।अपरे तु वाक्यान्त्यवर्णं वाक्यार्थस्य प्रतिपादकमाचक्षते। तदप्ययुक्तम्। स हि केवलो वा तथा स्यात्, पूर्ववर्णसम्बन्धस्मरणेनानुगृहीतो वा। आद्ये पूर्ववर्णोच्चारणवैयर्थ्यम्, अतिप्रसङ्गश्च। द्वितीये अनुभूयमानः, स्मर्यमाणो वा? नाऽद्यः, सम्बन्धस्मृतिव्यवहितस्यानुभवस्य तदाऽनवस्थानात्। द्वितीये तु किमनेन प्रयत्नगौरवेण? स्मृतिस्था वर्णाः पदत्वेनानुसंहिताः वाक्यार्थमवगमयन्तीत्येव वक्तव्यम्। तदिदमुक्तम् गौरवं कल्पनेऽन्यथेति। पूर्ववर्णसंस्कार एवोपयोगी न स्मृतिरिति चेत्, न। तथासति पदानुसन्धानासम्भवेन सम्बन्धस्य स्मरणाभावप्रसङ्गादिति।केचिदाहुः यो यानि पदानि प्रयुक्ते स तत्पदार्थसंसर्गप्रतिपादनाभिप्रायवानिति सामान्येन स्वात्मनि नियमे प्रतीते पश्चात् पदसमूहप्रयोगाद् वक्तुस्तत्पदार्थसंसर्गप्रतिपादनाभिप्रायावगतिद्वारेण पदेभ्यो वाक्यार्थानुमानमिति। इदमप्यनुपपन्नम्। तथाहि पदसमुदायमात्रप्रयोगाद् वा संसर्गज्ञानानुमानम्, उताऽकाङ्क्षादिमत्त्वे सति? नाऽद्यः, व्यभिचारात्। द्वितीये तु तथाविधपदैरेव वाक्यार्थावगतेर्वक्तृज्ञानानुमाने बकबन्धरीतिप्रयास एवेति। तदिदमप्याह -- गौरवं कल्पनेऽन्यथेति।0
#(न्या.सु)अभिहितान्वयवादः
अभिहितान्वयवादिनो वदन्ति पदाभिहिताः पदार्था एवाऽकाङ्क्षादिवशादन्योन्यान्वयं बोधयन्तीति। तैरपि हि पदार्थानामन्वयबोधकत्वं क्वाप्यनुपलब्धं तावत् कल्पनीयम्। ननु
“पश्यतः श्वेतमारूपं हेषाशब्दं च श़ृण्वतः।खुरनिष्पेषशब्दं च श्वेतोऽश्वो धावतीति धीः”
इत्युक्तन्यायेनास्त्येव पदार्थानामन्वयबोधकत्वमिति चेत्, न। अनुमानादर्थापत्तेर्वा तत्रान्वयप्रतीतेः।तथाहि एतेषां पदार्थानामेकाधिकरणतयाऽवगतानां वा प्रत्यायकत्वम्, विशकिलततया वा? आद्येऽनुमानत्वम्। द्वितीये तत्रार्थान्तराभावो निश्चितः, नवा? आद्येऽर्थापत्तिर्भवताम्, अस्माकमनुमानमेव। द्वितीये त्वनध्यवसाय एव। प्रमाणान्तरावगतानां पदार्थानामन्वयबोधकत्वादर्शनेऽपि पदैरभिहितानां तत् किं न स्यादिति चेत्, तर्हि न केवलं पदार्थानामन्वयबोधकत्वशक्तिकल्पनम्। किन्तु पदानां पदार्थाभिधानशक्तिः, तेष्वन्वयबोधकत्वाधानशक्तिश्च कल्पनीया। पदानां पदार्थेषु साहचर्यमात्रेण स्मारकत्वाङ्गीकारेऽपि शक्तिद्वयं कल्पनीयमेव। तदिदमुक्तम् गौरवं कल्पनेऽन्यथेति।ननुचान्विताभिधानवादिनोऽपि पदार्थेऽन्वये च शक्तिकल्पनाद् गौरवं समानमिति चेत्, न। एकयैव शक्त्याऽन्वितार्थस्यैवाभिधानाङ्गीकारात्। तथाऽपि सामान्यान्विताभिधानवादे पदानामौत्सर्गिकी सामान्यान्वये शक्तिः पदान्तरसन्निधानाच्चागन्तुकी विशेषविषया शक्तिः पदान्तरे च तदाधानशक्तिरिति शक्तित्रयं कल्पनीयमिति चेत्, न। आकाङ्क्षितसन्निहितयोग्यान्विताभिधानशक्तेरेकस्या एव पदान्तरसमभिव्याहारबलेन विशेषपर्यवसानस्योक्तत्वात्।ननुच पदकदम्बकश्रवणसमनन्तरं कुतश्चिन्मानसापराधादनुपजनितपदार्थस्मृतेर्वाक्यार्थप्रत्ययानुदयात्, उदयाच्चोपजातपदार्थस्मृतेरन्वयव्यतिरेकाभ्यां पदस्मारितपदार्थानां वाक्यार्थप्रत्यायकत्वमवसीयत इति। मैवम्। सङ्गतिस्मरणभावाभावाभ्यामन्यथोपपत्तेः। पदनिचयश्रवणवाक्यार्थबोधावन्तरा पदार्थस्मृतीनामेवानभ्युपगमात्। एकैकपदश्रवणे पदार्थस्मृतिरस्ति तावदिति चेत्, किं तावता? किं सहकारिविरहिणो यत् कार्यं तदेव सहकारिलाभेऽपि? तथात्वे संस्कारस्येन्द्रियसहकारिलाभेऽपि प्रत्यभिज्ञानुभवजनकत्वं न स्यात्।किञ्च पदार्थबोध्यत्वे वाक्यार्थस्यानुमेयस्येवाशाब्दत्वम्। पदार्थाख्यसप्तमप्रमाणाङ्गीकारे गौरवं च स्यादिति। तदेतदाह --   गौरवं कल्पनेऽन्यथेति।नायं दोषः। पदानामेव पदार्थप्रतिपादनावान्तरव्यापाराणामन्वयप्रतिपादकत्वाङ्गीकारात्। नह्यवान्तरव्यापारस्य व्यवधायकत्वमस्तीति चेत्, किमन्वयेऽप्यर्थवत् पदानां शक्तिरस्ति, नवा? नास्ति चेत्, तत्राऽह --  नचाशक्त्येति।नचाशक्त्याऽभिधायित्वं प्रवृत्तिश्च द्विधाऽन्यथा॥६५॥**0
नच तत्राशक्तं तदभिधत्त इति सम्भवति व्याघातात्, अतिप्रसङ्गाच्च। तथाच तदवस्थं वाक्यार्थस्य अशाब्दत्वम्, सप्तमप्रमाणापत्तिश्चेति भावः।अथ पदार्थेष्वन्वये चास्ति पदानां शक्तिः। तदा पदार्थानन्वयं च युगपत् प्रतिपादयन्ति, उत क्रमेण? नाऽद्यः, अन्विताभिधानप्रसङ्गात्, पदार्थप्रतिपादनस्यावान्तरव्यापारत्वानुपपत्तेश्च। द्वितीये दोषमाह -- प्रवृत्तिश्चेति। द्विधा प्रवृत्तिर्विरम्य व्यापारः। प्रसज्यत इति शेषः। साहचर्यात् स्वार्थान् स्मारयन्त्यन्वयपराणि पदानि, अतो न दोष इति चेत्, न। पदार्थाविषयाणां केवलतदन्वयपरत्वानुपपत्तेः।अन्वयो लक्ष्यत इति चेत्, तर्हि पदार्थेषु साहचर्यात् स्मारकत्वमात्रमन्वये तु लक्षणैवेति पदानां न कुत्राप्यभिधानवृत्तिरिति स्यात्। तदभावे च न लक्षणाऽपि सम्भवति। तद्द्वारत्वात् तस्याः। एतदप्युक्तम् नचाशक्त्याऽभिधायित्वमिति। स्मारकत्वमेवाभिधायकत्वमिति चेत्, न। अतिप्रसङ्गादिति। तस्मात् पदैरेव वाक्यार्थप्रत्ययसम्भवाद् युक्तं वेदप्रामाण्यमित्यतो युक्ता ब्रह्मजिज्ञासेति सिद्धम्।0
#(न्या.सु)  तर्कशास्त्रस्य मीमांसाङ्गत्वम् ..एतदुक्तं भवति अस्ति तावत् तर्कमीमांसाविद्ययोः पृथक्त्वम्। “वेदाः सर्वाङ्गानि सत्यमायतनम्” इति पृथक् श्रवणात्। वेदाश्चत्वारः, सर्वाङ्गानीति पुराणस्मृतितर्कशास्त्रसहितानि षडङ्गानि गृह्यन्ते। सत्यमिति मीमांसा। तथाच चतुर्दशविद्यास्थानान्युक्तानि भवन्ति। तदर्थं च व्युत्पाद्यभेदेन अवश्यं भवितव्यम्। ततश्च प्रमेयव्युत्पादनपरे मीमांसाशास्त्रे तर्कशास्त्रव्युत्पाद्यं वेदप्रामाण्यादिकं यदि विस्तराद् व्युत्पाद्येत, तदा विद्याभेदो न स्यात्। सङ्क्षेपेण सूचने तु नायं दोषः। प्रायिकत्वाद् विद्याभेदस्य। सर्वथाऽन्योन्यासंस्पर्शेऽङ्गाङ्गिभावानुपपत्तेः। अतोऽत्रास्य सर्वस्य सङ्क्षेपकरणमेव उचितमिति। अनेन जैमिनीयानां प्रमाणलक्षणादिनिरूपणं नातीव मीमांसायां सङ्गतमिति सूचितं भवति। अत एव न तत्रोक्तस्यात्रोपजीवनमिति। तदेव प्रपञ्चयति प्रमाणेति।अथवा विद्यापृथक्त्वादित्युक्तम्। तत्रास्तु तर्कमीमांसाविद्ययोः पृथक्त्वम्, तथाप्यत्र विस्तरेण वेदप्रामाण्यव्युत्पादने को दोष इत्याशय, विद्यापृथक्त्वं च व्युत्पाद्य पृथक्त्वादेव तच्चैतदित्याह -- प्रमाणेति।प्रमाणन्यायसच्छिक्षा क्रियते तर्कशास्त्रतः।मानन्यायैस्तु तत्सिद्धैर्मीमांसा मेयशोधनम्॥६७॥**0
प्रमाणानि प्रत्यक्षादीनि त्रीणि। न्यायोऽनुमानाङ्गभूता व्याप्तिः। अथवा न्यायो व्याप्याङ्गीकारेऽनिष्टव्यापकप्रसञ्जनात्मकस्तर्कः। तस्यानुमानात्मकत्वेऽपि प्रमाणानुग्राहकत्वातिशयवत्त्वज्ञापनाय पृथगुक्तिः। अथवा प्रमाणे प्रत्यक्षमागमश्च, न्यायोऽनुमानं, तस्य मीमांसायामभ्यर्हितत्वाद् भेदेनोपन्यासः। अथवा प्रमाणानां प्रत्यक्षादीनां न्यायः प्रकारः स्वरूपसङ्ख्याविषयव्यवस्था। तस्य सच्छिक्षा उद्देशलक्षणविभागपरीक्षाभिर्निरूपणम्।  तर्कशास्त्रत इति तृतीयार्थे तसिः। तुशब्दो मीमांसा त्विति सम्बद्ध्यते। तत्सिद्धैस्तकशास्त्रव्युत्पादितैः। मेयशोधनं प्रमेयस्याऽरोपिताकारनिराकरणेन स्वरूपनिरूपणं क्रियते। मीमांसाशास्त्रत इति शेषः। अयं च व्युत्पाद्यभेदो न स्याद् यदि मीमांसाशास्त्रेऽपि वेदप्रामाण्यादिकं विस्तराद् व्युत्पाद्येत। तदभावे च विद्याभेदोऽपि न स्यात्। अतः सङ्क्षेपेणैवास्य सूचनमत्र युक्तमिति भावः। अत्र तत्सिद्धैरिति वदता तर्कशास्त्रस्य मीमांसाङ्गत्वमुक्तम्। तेन तत्र प्रकृतस्यात्र परामर्शो नानुपपन्न इति सूचितं भवति।ननु “महद्दीर्घवद् वा” इत्यादिना तर्कशास्त्रं निराकरिष्यते। तत् कथं तस्य ब्रह्ममीमांसाङ्गत्वम्? विरुद्धयोरङ्गाङ्गिभावस्य व्याहतत्वात्। तथाच कथं तत्रोक्तस्यात्रेदंशब्देन परामर्शः। कथञ्च ततो भेदसिद्धये व्युत्पाद्यभेदोपपादनम्? प्रमाणत्वाप्रमाणत्वाभ्यामेव तद्भेदस्य सिद्धत्वादित्यत आह -- ब्रह्मतर्कं चेति।ब्रह्मतर्कं च भगवान् स एव कृतवान् प्रभुः।स प्रभुर्यो मीमांसासूत्रकृदित्यर्थः। एवशब्देन न कणादाक्षपादादिप्रणीतं तर्कशास्त्रमत्राङ्गतयाऽङ्गीक्रियते, अतो नोक्तदोष इति सूचयति।0
#(न्या.सु) ब्रह्मतर्कः
ननुु कथं सूत्रकृता कृतो ब्रह्मतर्क इत्युच्यते? “ब्रह्मतर्कस्तकशास्त्रं विष्णुना यत् समीरितम्” इति तस्यान्यकृतत्ववचनात्। नच वाच्यं विष्णुकृतोऽप्येकोऽस्तु, अयमपरः किं व्यासकृतो ब्रह्मतर्को न स्यादिति। भगवत्कृतस्य तस्याप्रामाण्ये कारणाभावात्। अत्राप्यनाश्वासप्रसङ्गाच्च। प्रामाण्ये तु व्यर्थं व्यासस्यैकविषये ग्रन्थान्तरनिर्माणमित्यत आह -- पञ्चाशदिति।पञ्चाशत्कोटिविस्तारान्नारायणतनौ कृतात्।उद्धृत्य पञ्चसाहस्रं कृतवान् बादरायणः॥६८॥**0
ननुच कथं “विस्तारात्” इति? “प्रथने वावशब्दे” इति प्रतिषेधात्। मैवम्। पञ्चाशद्भिः कोटिभिः श्लोकैर्विस्तारः प्रपञ्चो यस्यार्थस्य तस्मात् किञ्चिदर्थमुद्धृत्य पृथक्कृत्य तत्प्रतिपादकम्, पञ्चसहस्राणि परिमाणमस्येति पञ्चसाहस्रं ग्रन्थं कृतवानिति व्याख्यानात्।0यद्यपि व्यासो न विष्णोरन्य इति परिहारोऽत्र वक्तुं शक्यत एव, तथाऽपि वस्तुस्थितिज्ञापनाय भगवतो व्यासस्य पृथग् ग्रन्थरचने प्रयोजनमभिहितमिति ज्ञातव्यम्। अत एव विष्णुनेत्यस्य विवरणाय नारायणतनावित्युक्तम्। तथाच नारायणावतारे विष्णुना कृतादिति योजना।अथवा “नञा निर्दिष्टमनित्यम्” इति वचनात् पञ्चाशत्कोटिविस्तारो यस्य ग्रन्थस्येत्यपि युक्तम्। तथाच कृतादिति मुख्यमेव भवति। अन्यथा लाक्षणिकं व्याख्येयमिति।0
#(न्या.सु)वेदाधिकारः
इदमुक्तं भवति यो हि लौकिकप्रवेदनीयमप्यर्थं न जानाति, तस्यालौकिकार्थे वेदेऽधिकार एव नास्ति। तथाऽपि तत्र वैयात्यात् प्रवृत्तोऽवज्ञामेवार्हति, नतु प्रतिपक्षिभावमिति।0मोक्षशास्त्र इत्यनेनापि तस्य वेदविचारानधिकारं सूचयति। वेदो हि मोक्षशास्त्रमिति प्रसिद्धः। “तत्प्रीणनान्मोक्षमाप्नोति सर्वस्ततो वेदास्तत्पराः सर्व एव” इति श्रुतेः। तं च स्वर्गमात्रपर्यवसितं वदन् कथमत्राधिक्रियते? नहि तत्प्राप्यमविद्वांस्तेन च पथा प्रतिष्ठमानो नोन्मत्त इति सर्वं सुस्थम्। तदनेनातःशब्दो हेत्वर्थ इति भाष्यं स्पष्टीकृतं भवति।0
#(न्या.सु) ब्रह्मशब्दार्थः ..“जिज्ञास्योऽयं विधीयते” इति ब्रह्मशब्दो विष्णुविषयो व्याख्यातः। तदनुपपन्नम्। ब्रह्मशब्दस्य जातिजीवकमलासनशब्दराशिषु वृद्धप्रयोगादिसिद्धत्वात्।0ननु भगवत्यपि ब्रह्मशब्दो वृद्धप्रयोगादिसिद्धः। तथाऽप्यनेकार्थेषु शक्तियुक्तस्य विवक्षाज्ञापकप्रमाणाभावेन भगवत्परत्वावधारणायोगादित्याशय यथाऽनेकार्थोऽपि गोशब्दः प्रकरणवशादर्थविशेषपरोऽवधार्यते, तथाऽनेकार्थोऽपि ब्रह्मशब्दः सूत्रकृता विष्णुविषय एव प्रयुक्त इति प्रकरणवशाज्ज्ञायत इति परिहारं विवक्षुर्ब्रह्मशब्दस्य विष्णौ प्रकृतत्वं तावदाह --   स्वयमिति।स्वयं भगवता विष्णुर्ब्रह्मेत्येतत् पुरोदितम्।स विष्णुराह हीत्यन्ते देवशास्त्रस्य तेन हि॥७२॥**0
ननु “अथातो ब्रह्मजिज्ञासा” इत्येतदेवाऽदिसूत्रम्। अस्मादपि पूर्वसूत्रस्य विद्यमानत्वे तदादित्वेन व्याख्यानप्रसङ्गात्। अन्यथा प्रथमातिक्रमे कारणाभावादकुशलाः सर्व एव व्याख्यातारः प्रसज्येरन्। तत् कथमस्मात् सूत्रात् पुरा विष्णुर्ब्रह्मेत्येतत् स्वयं भगवता सूत्रकृतोदितमित्युच्यत इति। तत्राऽह --  स विष्णुरिति। तेनेति भगवतेत्यनेन सम्बद्ध्यते। येनेदं शास्त्रं कृतं तेनैवेत्यर्थः।सत्यमेतदेव ब्रह्ममीमांसाशास्त्रस्याऽदिसूत्रम्। किन्तु देवमीमांसाशास्त्रस्यान्ते “स विष्णुराह हि” “तं ब्रह्मेत्याचक्षते” इति सूत्रद्वयेन विष्णुर्ब्रह्मेत्युदितम्। तदनन्तरमेव च “अथातो ब्रह्मजिज्ञासा” ति सूत्रितत्वात् पुरोदितमिति युज्यत इति। ये तु देवमीमांसाशास्त्रस्वरूपे तदनन्तरमेतत्सूत्रप्रणयने विप्रतिपद्यन्ते तेषां पुराणादिप्रसिद्धिविरोधं हिशब्देन दर्शयति।0
#(न्या.सु)देवमीमांसाशास्त्रम् ..ननु देवतामीमांसाशास्त्रं शेषपैलाभ्यां कृतमिति पुराणादौ प्रसिद्धम्। तत् कथमुच्यते भगवतोदितमिति। तत्राऽह --  आद्यन्तमिति।आद्यन्तं देवशास्त्रस्य स्वयं भगवता कृतम्।मध्यं तदाज्ञया शेषपैलाभ्यां कृतमञ्जसा।अतस्तत्रैव विष्णुत्वसिद्धेर्ब्रह्मेत्यसूचयत्॥७३॥**0
“अथातो दैवी” इत्यादिः, उदाहृतोऽन्तश्चाऽद्यन्तम्। यतस्तदाज्ञया कृतमतोऽञ्जसैव कृतमित्यनेन अनेककर्तृकत्वान्न कन्थायितत्वमस्य शङ्कनीयमित्याह। अयं च विशेषो विशेषवाक्यादिभिरवगन्तव्य इति।अस्त्वेवं ब्रह्मशब्दस्य विष्णुविषयतया प्रकृतत्वम्, ततः किमित्यत आह -- अत इति। यतो देवतामीमांसान्तिमसूत्रद्वयं भगवता कृतम्। अतस्तत्रैव सूत्रद्वये ब्रह्मशब्दार्थस्य विष्णुत्वसिद्धेः विष्णुतायाः प्रकृतत्वात् “अथातो ब्रह्मजिज्ञासा” इत्यत्रापि ब्रह्मेति विष्णुमेवासूचयत् सूत्रकार इति ज्ञायते। अतो “जिज्ञास्योऽयं विधीयते” इत्युचितमेव व्याख्यानमिति।0
#(न्या.सु) नारायणशब्दनिर्वचनम् ..एवं मीमांसाशास्त्रसम्प्रदायज्ञान् प्रति सौत्रब्रह्मशब्दस्य विष्णुपरत्वे युक्तिमभिधाय अधुना मन्दान् प्रति ब्रह्मशब्दस्य निरुच्यमाननारायणशब्दसमानार्थताप्रतीतिमप्यत्र युक्तिं विवक्षुः नारायणशब्दं तावन्निर्वक्ति दोषेति।दोषारच्छिद्रशब्दानां पर्यायत्वं यतस्ततः।गुणा नारा इति ज्ञेयास्तद्वान् नारायणः स्मृतः॥७४॥**0
अत्र च्छिद्रशब्दोपपादनं दृष्टान्तत्वेन। पर्यायत्वं पर्यायेण क्रमेण प्रयोज्यत्वं न पुनरेकस्मिन्नेव वाक्य इत्यर्थः। यथोक्तम्
“पर्यायेणैव ते यस्माद् वदन्त्यर्थान्न संहताः।0पर्यायत्वं ततः सर्वपर्यायाणां प्रतिष्ठितम्” इति।तेनैकार्थत्वमिति सिद्ध्यति। एकार्थत्वे हि पर्यायत्वं स्यात्। एतच्चाभिधानप्रयोगाभ्यामभ्युपेयम्। यतो दोषारशब्दयोः पर्यायत्वम्, यतश्च नञ् तद्विरुद्धार्थवाची, ततो नारा इति पदेन दोषविरुद्धा गुणाः प्रोक्ता इत्यर्थः। तद्वान् नारायण इत्यनेन नाराणामयनमिति विग्रहं सूचयति। अत्र गुणविशेषानुक्तेः सर्वगुणपरिपूर्णत्वं नारायणशब्दार्थ इत्युक्तं भवति।ननु नञ्समासे “नलोपो नञः” इति प्राप्नोति। न। “नभ्रा” इत्यादिष्वस्य वक्तव्यत्वात्। अथवा “अमानोनाः प्रतिषेध” इति गणपठितनसमासोऽयमित्यदोषः। “पूर्वपदात् सञ्ज्ञायामगः” इति णत्वम्। ल्युटष्टित्करणसामर्थ्यादयनशब्दोऽत्राधिकरणे त्रिलिङ्ग इति पुँल्लिङ्गत्वोपपत्तिः।0

#(न्या.सु) ब्रह्मशब्दार्थः ..“तदेव ब्रह्म परमं कवीनाम्” इत्यस्यां श्रुतौ ब्रह्मशब्दस्य विष्णौ स्पष्टतया मुख्यतया सिद्धत्वाच्च सौत्रो ब्रह्मशब्दो विष्णुपर इति ज्ञायत इत्यर्थः।0एतदुक्तं भवति मुख्यामुख्ययोर्हि मुख्यस्तावद् ग्राह्यः, शक्तिवशात् तस्यैवाऽदौ बुद्धिसन्निधानात्। तदनुपपत्तौ त्वमुख्यः। दृष्टं चैतदुभयं “गङ्गायां जलम्’, “गङ्गायां घोषः’ इत्यादौ। ब्रह्मशब्दश्च विष्णावेव मुख्यः। “तदेव ब्रह्म” इति श्रुतेः। अत्रहि विष्णोरन्यस्य ब्रह्मत्वं निषिद्ध्यते। ततो ब्रह्मशब्दस्य विष्णावेव शक्तिर्नान्यत्रेति व्याख्यानाङ्गीकारेऽभिधानादिविरोधः स्यात्। अतो मुख्यवृत्तिर्विष्णावेव नान्यत्रेति व्याख्यानमुचितम्। नचात्र सूत्रे ब्रह्मशब्देन मुख्यार्थस्य विष्णोः परिग्रहे बाधकमस्ति। अतः प्रकरणादिसद्भावेऽसद्भावे वा विष्णुपर एवायं ब्रह्मशब्द इति ज्ञायत इति।0
#(न्या.सु) अम्भ्रिणीसूक्तसमाख्यानम् ..किञ्च शाखान्तरे “मम योनिरप्स्वन्तः” इति विष्णुरेवाप्स्वन्तरीरितः। तत्समाख्यानाच्च “अम्भस्यपारे” इत्युपक्रमवाक्यं विष्णुपरमित्याह -- स एवेति।....................स एवाप्स्वन्तरीरितः।कामतो विधिरुद्रादिपददात्र्या स्वयं श्रिया॥७७॥**0
योनित्वेनाऽत्मनः ........................।स्यादेतत्। यदि “मम योनिः” इति शाखान्तरस्थमपि वाक्यं विष्णुपरं स्यात्। तदेव कुत इत्यत आह -- स्वयमिति। श्रीशब्दोऽन्यत्राप्युपचाराद् वर्तते। यथोक्तम् “ताश्चेन्द्रधर्मनासत्यसंश्रयाच्छ्रिय ईरिताः” इति। तद्व्युदासार्थं स्वयमित्युक्तम्। महालक्ष्म्या मम योनिरित्यात्मनः कारणत्वेन ईरितत्वात् “अप्स्वन्तः” इत्युक्तो विष्णुरेव।भवेदेतत्। यदीदं श्रीवाक्यं स्यात्। तदेव कुतो निश्चेयम्? “अम्भ्रिणी वा वागात्मानं तुष्टाव” इत्यम्भ्रिणीवाक्यत्वस्योक्तत्वादित्यत आह -- कामत इति। अत्र हि
“यं कामये तं तमुग्रं कृणोमि तं ब्रह्माणं तमृषिं तं सुमेधाम्”
इत्यादिनाऽस्या अम्भृण्या वाचः स्वेच्छामात्रेण ब्रह्मरुद्रादिपददातृत्वं प्रतीयते। नचैतत् श्रियं विना अन्यस्या युक्तम्, अन्यासां ब्रह्मसृष्टत्वात्। अतः परशक्तेः श्रिय एवेदं वाक्यमिति निश्चीयते।अथवा श्रियाऽऽत्मनो योनित्वेनोक्तत्वात् “अप्स्वन्तः” इति विष्णुरेवोच्यत इत्युक्तम्। तन्न। श्रीयोनित्वस्य ब्रह्मरुद्राद्यन्यतमस्मिन् सम्भवादित्याशङ्कापनोदाय कामत इत्यादिविशेषणमुक्तम्।0
#(न्या.सु) समुद्रस्थत्वलिङ्गम् ..लिङ्गान्तरमाह --समुद्रमिति।.....................समुद्रस्थानमेव च॥।७८॥**0
“यमन्तः समुद्रे कवयोऽवयन्ति” इत्यस्य पुरुषस्य समुद्रस्थानं चोक्त्वा “तदेव ब्रह्म” इत्यब्रवीत्। तस्मादपि समुद्रस्थानत्वलिङ्गाद् विष्णुरेव परामर्शविषय इति गम्यते। एवशब्देन समुद्रस्थानत्वं “मम योनिरप्स्वन्तःसमुद्रे” इत्यादिश्रुतेरन्यत्रानवकाशमित्याह। विष्णोरेव यत् समुद्रस्थानत्वमिति योजना।0

#(न्या.सु)  अक्षरः विष्णुः ..युक्त्यन्तरमाह --नाम चेति।नाम चाक्षरमित्येव ऋच इत्युदितं तु यत्।“यदक्षरे परमे प्रजाः” इत्यस्याक्षरमिति नाम चोक्त्वा “तदेव ब्रह्म” इत्यब्रवीत्, अतश्च विष्णुरेव तदिति परामृश्यते। अक्षरनामान्यस्य किं न स्यादित्यत उक्तम्  --   एवेति। विष्णोरेवेत्यन्वयः। तत् कुत इत्यत आह -- ऋच इति। “ऋचोऽक्षरे परमे व्योमन्” इति यदक्षरनाम वामनसूक्ते विष्णौ प्रयुक्तमिति। तुशब्देनाक्षरनाम्नो विनाशाभावार्थतालक्षणं विशेषं द्योतयति। नहि विष्णोरन्यस्य अविनाशित्वं सम्भवतीति वियदधिकरणे वक्ष्यते।0

#(न्या.सु)वामनसूक्तम् ..युक्त्यन्तरमाह --नाम चेति।नाम चाक्षरमित्येव ऋच इत्युदितं तु यत्।“यदक्षरे परमे प्रजाः” इत्यस्याक्षरमिति नाम चोक्त्वा “तदेव ब्रह्म” इत्यब्रवीत्, अतश्च विष्णुरेव तदिति परामृश्यते। अक्षरनामान्यस्य किं न स्यादित्यत उक्तम्  --   एवेति। विष्णोरेवेत्यन्वयः। तत् कुत इत्यत आह -- ऋच इति। “ऋचोऽक्षरे परमे व्योमन्” इति यदक्षरनाम वामनसूक्ते विष्णौ प्रयुक्तमिति। तुशब्देनाक्षरनाम्नो विनाशाभावार्थतालक्षणं विशेषं द्योतयति। नहि विष्णोरन्यस्य अविनाशित्वं सम्भवतीति वियदधिकरणे वक्ष्यते।0
#(न्या.सु)स्वरूपजिज्ञासा ..स्वरूपजिज्ञासा लक्षणप्रमाणाभ्यां सम्भवति। तत्रापि लक्षणेन स्वेतरसमस्तवस्तुव्यावृत्ततया स्वरूपे प्रतिपादिते प्रमाणाकाङ्क्षा जायते ।0
#(न्या.सु) विष्णुलक्षणविचारः ..ननु जन्मादिकं वा लक्षणत्वेनात्राभिमतम्, तत्कारणत्वं वा? नाऽद्यः, तस्य प्रपञ्चधर्मत्वात्। न द्वितीयः, ब्रह्मवत् तदीयजगज्जन्मादिकारणत्वस्याप्यप्रसिद्धत्वात्। नचानुमानात् तत्सिद्धिः। उत्तरसूत्रविरोधात्। अतः कथमेतदपि लक्षणमित्यत आह -- सृष्टिरिति।सृष्टिः स्थितिश्च संहारो नियतिर्ज्ञानमावृतिः।बन्धमोक्षावपि ह्यासु श्रुतिषूक्ता हरेः सदा॥८१॥**0जगज्जन्मादिकारणत्वमेव लक्षणम्। अस्य प्रत्यक्षादिप्रमाणसिद्धतया प्रकृतस्य समस्तप्रपञ्चस्य यथासम्भवं जन्मादि यतो भवति तद् ब्रह्मेति सम्बन्धात्। नचैतदप्यप्रसिद्धम्। यतोऽस्य जगतः सृष्ट्यादयः आसु श्रुतिषु प्रसिद्धासु भाष्योदाहृतासु हरेरुदिताः। सदेत्यविगानं सूचयति।नच वाच्यम् समस्तगुणसम्पूर्णता च श्रुतिप्रसिद्धैव, अतः सैव लक्षणत्वेनोच्यतामिति। तस्याः श्रुतिप्रसिद्धाया अप्यसम्भावनाशङ्काग्रस्तत्वात्। जगज्जन्मादिकारणत्वं श्रुतिप्रसिद्धं युक्त्याऽप्यनुगृह्यत इति द्वितीये वक्ष्यते। (२११८,२९,३१,३२,३३) सकलगुणपूर्णतायां तु युक्तिर्जगज्जन्मादिकारणत्वमेवेत्येतदेवाऽदौ वक्तव्यमिति।आद्यस्य हिरण्यगर्भस्य जन्म यतस्तद् ब्रह्मेति सूत्रं व्याचक्षते केचित्। जन्म आदिर्यस्यावस्थानस्य तज्जन्मादीत्यपरे। जगत्पालको हि भगवान् विष्णुरिति प्रसिद्धिः। अन्ये तु जन्मादीति तद्गुणसंविज्ञानबहुव्रीहिमुपादाय सृष्टिस्थितिभङ्गसामर्थ्य इति व्याकुर्वते। तदिदमयुक्तम्। श्रौतं हि ब्रह्मणो लक्षणमिहोच्यते। श्रुतयश्च कृत्स्नस्यापि प्रपञ्चस्य सृष्टाद्यष्टककारणं परमेश्वरमभिदधतीत्यतः सृष्टाद्यष्टकं जन्मादिपदार्थ इति भावेनाऽह सृष्टिरिति।0
#(न्या.सु) जन्मादिशब्दार्थः ..आद्यस्य हिरण्यगर्भस्य जन्म यतस्तद् ब्रह्मेति सूत्रं व्याचक्षते केचित्। जन्म आदिर्यस्यावस्थानस्य तज्जन्मादीत्यपरे। जगत्पालको हि भगवान् विष्णुरिति प्रसिद्धिः। अन्ये तु जन्मादीति तद्गुणसंविज्ञानबहुव्रीहिमुपादाय सृष्टिस्थितिभङ्गसामर्थ्य इति व्याकुर्वते। तदिदमयुक्तम्। श्रौतं हि ब्रह्मणो लक्षणमिहोच्यते। श्रुतयश्च कृत्स्नस्यापि प्रपञ्चस्य सृष्टाद्यष्टककारणं परमेश्वरमभिदधतीत्यतः सृष्टाद्यष्टकं जन्मादिपदार्थ इति भावेनाऽह सृष्टिरिति।0
#(न्या.सु)   जन्माधिकरणशरीरम्..तद् विजिज्ञासस्व। तद् ब्रह्म” इति जिज्ञास्ये वस्तुनि ब्रह्मशब्दश्रवणात्, तेन च तस्य समस्तगुणपूर्णत्वाभिधानाज्जीवस्य च तदभावाज्जिज्ञास्यं वस्तु जीवातिरिक्तमिति पूर्वसूत्रेऽभिहितम्। तत्र सन्देहः “तद् ब्रह्म” इत्ययं ब्रह्मशब्दः किं प्रसिद्धार्थः, उतार्थान्तरपर इति। नहि ब्रह्मशब्दो गुणपूर्तिवाचीत्येवता सर्वत्र तत्परो भवति। शक्तितात्पर्ययोरन्यत्रापि सत्त्वात्। तद् यदि ब्रह्मशब्दोऽयं प्रतीतार्थो न स्यात्, तदैवैतस्य गुणपूर्णतापरत्वं सम्भवतीत्यर्थवानेवायं विचारः। तत्र प्रसिद्धार्थपर एवायं ब्रह्मशब्द इति पूर्वः पक्षः। लाघवात्। जीवो हि स्वरूपतः प्रसिद्धः, तत्र ब्रह्मशब्दस्य शक्तिरप्यभिधानादिना सिद्धा। केवलं तात्पर्यं कल्प्यम्। तच्च शक्तिवशादेव प्रतीते त्यागकारणाभावादेव सिद्धम्। जात्यादिकं यद्यपि प्रसिद्धम्। तथाऽपि तस्य सुप्रसिद्धत्वेन “तद् विजिज्ञासस्व” इति जिज्ञास्यत्वानुपपत्तेः परित्यागः। कमलासनस्यापि प्रसिद्धत्वेऽपि न तस्य जिज्ञास्यत्वम्, प्रयोजनाभावात्। भावेऽपि तस्योपासनायत्तत्वात्। उपासनायाश्चाऽरोपितरूपेणापि सम्भवात्। जीवस्य स्वरूपतः प्रसिद्धत्वेऽपि देहादितोऽतिविविक्ततया न प्रसिद्धिः। अप्रसिद्धार्थत्वे तु तस्यार्थस्य तद्वाचितायाः, तत्र तात्पर्यस्य च कल्प्यत्वाद् गौरवम्। अतो जीवपर एवायं ब्रह्मशब्द इत्येवं प्राप्ते “जन्माद्यस्य यतः” इति प्रतिविहितं सूत्रकारेण। अनेन कथमुक्तशङ्कापरिहारो जात इत्यायाऽह सृष्टिरिति। आसु श्रुतिषु जिज्ञासाविधात्रीषु “तद् विजिज्ञासस्व। तद् ब्रह्म”, “आत्मा सोऽन्वेष्टव्यः” इत्याद्यासु जिज्ञास्याद् ब्रह्मात्मादिशब्दवाच्याद् विश्वस्य सृष्ट्यादिकं भवतीत्युच्यते। “यतो वा इमानि भूतानि जान्यन्ते” इत्यादिपूर्वोत्तरवाक्यैःसृष्ट्यादयश्च विश्वस्याऽसु श्रुतिषु भाष्योदाहृतासु हरेरेवोक्ताः। नच ते जीवे सम्भवन्ति। अतः प्रसिद्धार्थे बाधकसद्भावात् “तद् ब्रह्म” इत्यादिब्रह्मशब्दोऽलौकिकस्य हरेरेव प्रतिपादको न जीवस्येति युक्तं तस्य तेन गुणपूर्णत्वाभिधानमित्यभिप्रायः सूत्रकारस्येति भावः।0
#(न्या.सु) वेदतात्पर्यम् ..वेदो हि जीवानां मोक्षमुद्दिश्य प्रवृत्तः, “तेषां दुःखप्रहाणाय श्रुतिरेषा प्रवर्तते” इति श्रुतेः। स च भगवत्प्रीत्यैकसाध्यः, “यस्य प्रसादात् परमार्तिरूपादस्मात् संसारान्मुच्यते नापरेण” इति श्रुतेः। अतो भगवत्प्रीत्युत्पादनद्वारा मोक्षं साधयता वेदेन तदेव जीवान् प्रति बोधनीयम्, यद्बोधेन जीवेषु भगवत्प्रीतिर्भवति। तथाच कथं परमेश्वरदूषणे तात्पर्यं स्यात्? दूषणज्ञानस्य प्रीतिसाधनत्वाभावात्। नहि लोके स्वदोषज्ञातरि प्रीतिर्दृष्टेति।सर्वेषामपि वाक्यानां महातात्पर्यमत्र हि।प्रकृतदोषविरुद्धत्वेन, “गुणाः श्रुताः” इति वाक्येन वा बुद्धिसन्निधापिता गुणा अत्रेति परामृश्यन्ते। हिशब्देन तज्ज्ञानस्येश्वरप्रीतिहेतुत्वं सूचयति।0
#(न्या.सु)वेदप्रवृत्तिविचारः ..विषमोऽयमुपन्यासः। प्रत्यक्षानुमाने हि प्रयोजनोद्देशेन न प्रवृत्ते। किन्तु स्वहेतूपनिपातमात्रादेवार्थं बोधयतः। वाक्यं तु श्रोतृपुरुषार्थोद्देशेनैव प्रवृत्तं तदनुगुणमेव विषयं प्रतिपादयेत्। उद्दिष्टपुरुषार्थविरोधिनि तु विषये प्रवर्तमानं कथं प्रमाणं स्यात्? यथा स्वर्गोद्देशेनाग्न्हिोत्रं विधाय “को हि तद् वेद यद्यमुष्मिँल्लोकेऽस्ति वा नवा” इति स्वर्गे संशयं कुर्वद् वाक्यम्। प्रकृते च वाक्यतः सर्वेभ्यो वेदवाक्येभ्यः साध्यं फलं जीवस्य संसारान्मुक्तिरेव श्रुत्यादिप्रसिद्धा। परमेश्वरदोषप्रतिपादनस्य मोक्षविरोधे न वेदवाक्यानां तत्र प्रामाण्यं युज्यत इति।ननु याथार्थ्यं प्रामाण्यम्, न फलवत्त्वम्। सत्यम्। तस्यैव याथार्थ्यस्य विषयविशेषावधारणोपायत्वेन फलस्यानुसरणात्। फलाविरोधिनि विषये वाक्यानां याथार्थ्यस्य निश्चितत्वात्। वक्ष्यते चैतत् प्रयोजनाधिकरणे।नन्वस्तु पौरुषेयाणां वाक्यानामियं व्यवस्था। पुरुषो हि परप्रयोजनेन प्रयुक्तो वाक्यमुच्चारयन् तदीयहिताहितप्राप्तिपरिहारानुगुणार्थमेव वदेत्। तद्विरुद्धं तु वदन्ननवधेयवचनः स्यात्। अपौरुषेयं तु स्वभावादेवार्थं प्रतिपादयति। प्रत्यक्षादिवदेव। तत्र बाधकप्रत्ययादेव विषयप्रच्यावनं युक्तम्। न प्रयोजनवैगुण्येनेति। मैवम्। प्रयोजनानुद्देशिनोऽनुपादेयत्वप्रसङ्गात्। यथा पुरुषाभावेऽप्यर्थं प्रतिपादयति, तथा प्रयोजनोद्देशोऽपि कथं न स्यात्?
किञ्च न मोक्षोद्देशेन वेदप्रवृत्तिरानुमानिकी। किन्तु स्वयमेव वेदेनोच्यते। तथाच “अग्न्निा सिञ्चेत्” इतिवद् योग्यताविरहादप्रामाण्यमपरिहार्यम्। सिद्धान्तविशेषं तूत्तरत्र वक्ष्यामः।0
#(न्या.सु) पुराणानामप्रामाण्यविचारःननु मा भूत् श्रुतिबलेनातिव्याप्तिरसम्भवश्च लक्षणस्य। शैवादिपुराणैस्तु भविष्यति। तेष्वन्येषां जगत्कारणत्वस्य विष्णोरुपसर्जनत्वस्य चाभिधानात्। नच तेषामपि श्रुतिवदन्यार्थत्वम्, तात्पर्यलिङ्गविरोधादिति चेत्, न। तेषां श्रुतिविरुद्धार्थे प्रामाण्यानुपपत्तेः। यथाऽह जैमिनिः “विरोधे त्वनपेक्षं स्यात्” इति। पौरुषेयतया शङ्कितदोषस्यापौरुषेयवाक्यविरोधेऽप्रामाण्यस्य न्याय्यत्वात्। रुद्रादीनां जगज्जन्मादिकारणत्वं विष्णोरुपसर्जनत्वं चानेकश्रुतिविरुद्धम्। ताश्च तत्रतत्रोदाहरिष्याम इत्याशयवानाह -- न पुराणेति।न पुराणादिमानत्वं विरुद्धार्थे श्रुतेर्भवेत्।दर्शनान्तरमूलत्वान्मोहार्थं चाऽज्ञया हरेः।ननु शैवपुराणादीन्यपि श्रुतिमूलानि। तत् कथं श्रुतिविरोधेनाप्रमाणानीत्यत आह -- दर्शनान्तरेति। पुराणादीनां न श्रुतिमूलत्वमिति शेषः। तथाचोक्तं मोक्षधर्मे “शैवान् पाशुपताच्चक्रे” इति। तथाऽपि पाशुपतादीनां श्रुतिमूलत्वे पुराणादीनामपि तत् स्यादित्यत आह -- मोहार्थमिति। दर्शनान्तराणि कृतानीति शेषः। तथाच विप्रलम्भमूलत्वमुक्तं भवति। निर्निमित्तं प्राणिनां मोहमुत्पादयन्तः प्रत्यवायिनः प्रसज्येरन्। नच परव्यामोहनेन किमपि महत् प्रयोजनमस्ति। यदाशया प्रत्यवायमपि न गणयेयुः। अतो नेदमुचितमित्यत उक्तम्  --   हरेराज्ञयेति। हर्याज्ञानुष्ठानान्न प्रत्यवायोऽस्ति किन्तु महाप्रयोजनावाप्तिश्चेति सुप्रसिद्धम्। नच हरेः प्रत्यवायः प्रयोजनापेक्षा वा, ईश्वरत्वादिति भावः। तदुक्तम्
“कुत्सितानि च मिश्राणि रुद्रो विष्णुप्रचोदितः।चकार शास्त्राणि विभुर्ऋषयस्तत्प्रचोदिताः।दधीच्याद्या पुराणानि तच्छास्त्रसमयेन तु” इति।0

#(न्या.सु) तटस्थलक्षणनिरासः ..एवं स्वमतेन सूत्रं व्याख्याय तत्परिशुद्धये मायावादिनां मते लक्षणसूत्रारम्भ एवानुपपन्न इति वक्तुं यत् परैरभिहितम् “जगज्जन्मादिकारणत्वं न लक्ष्यब्रह्मणः स्वरूपान्तर्गतं लक्षणम्, किन्तु तटस्थमेव। त्रैविध्यमत्र सम्भवति। मायाविशिष्टं ब्रह्म कारणमिति वा, मायाशक्तिमत् कारणमिति वा, जगत्कारणं तु मायैव तदाश्रयतया ब्रह्म कारणमिति वेति। सर्वथाऽपि जगत्कारणत्वं बाह्यमेव। न साक्षात् स्वरूपान्तर्गतम्” इति। तदेतदनुपपन्नमिति भावेनोक्तम् स्वलक्षणमिति। स्वरूपान्तर्गतमेवेदं ब्रह्मणो जगज्जन्मादिकारणत्वम्, न मायावाद्युक्तरीत्या तटस्थमित्यर्थः। तत् कुत इत्यत आह -- अस्येति।अस्योद्भवादिहेतुत्वं साक्षादेव स्वलक्षणम्।कृष्णध्यानच्छलेनैव स्वयं भागवतेऽब्रवीत्॥८८॥**0
अस्य सर्वस्यापि विश्वस्योद्भवादिहेतुत्वं ब्रह्मणः स्वलक्षणमेवेति सूत्रकारो भागवते साक्षादेव स्पष्टमब्रवीत्
“एकं परं ज्योतिरनन्यमद्वयं स्वसंस्थया नित्यनिरस्तकल्मषम्।0ब्रह्माख्यमस्योद्भवनादिहेतुभिः स्वलक्षणैर्लक्षितभावनिर्वृतिम्” इति
तथाच सूत्रकाराभिप्रायानवबोधनिबन्धमेव परेषां तटस्थलक्षणव्याख्यानमिति।ननु नैवं सूत्रकारोऽब्रवीत्। किन्तु परप्रतीत्यनुवादोऽयम्
“ब्राह्मे मुहूर्त उत्थाय वार्युपस्पृश्य माधवः।0दध्यौ प्रसन्नकरण आत्मानं तमसः परम्”
इति पूर्ववाक्ये कृष्णानुष्ठितध्यानस्य प्रकृतत्वादित्यत उक्तम्  --   कृष्णेति। कृष्णध्यानानुवादमिषेण स्वयमेवाब्रवीदिति।अयमाशयः परकृतानुवादो हि पुराणकर्तुर्द्वेधा सम्भवति। निराकरणार्थं वा, यथा “यावत् स्याद् गुणवैषम्यम्” इत्यादि। एवं शिष्टैरनुष्ठितत्वादन्यैरप्यनुष्ठेयमिति विधानार्थं वा, यथा “त्रित्वे हुत्वाऽथ पञ्चत्वम्” इत्यादि। तत्राऽद्यः पक्षः प्रकृते न सम्भवति, अनिराकरणात्। साक्षाद् भगवदवतारकृष्णस्य चेत्, प्रतिपत्तिर्निराकरणमर्हति, कुतस्तर्हि व्यासप्रतिपत्तौ समाश्वासः? ध्यानमेवेदं न ज्ञानमिति चेत्, तत् किं ज्ञानविपरीतं ध्यानमिति नियमः? तथासति ध्यानार्थिनः श्रवणमननापेक्षा न स्यात्। नच तटस्थं लक्षणं स्वरूपतया ध्यातव्यमिति क्वचिद् विधिर्वा प्रयोजनं वा श्रूयते। तस्माद् द्वितीयः पक्षः परिशिष्यते। तथाच कथं न सूत्रकारस्येदं मतम्? अन्यथा श्वेतकेतूद्दालकाख्यायिकया प्रतिपादितत्वादद्वैतमपि न श्रुत्यभिप्रायः स्यात्। “तद्धैतत् पश्यन् ऋषिर्वामदेवः प्रतिपेदेऽहं ब्रह्मास्मि” इत्यपि परोपासनानुवादो न स्वार्थे तात्पर्यवान् स्यात्, “अथ योऽन्यां देवतामुपास्ते” इत्युपासनाप्रकरणत्वात्। तथाच बहुविप्लवः स्यात्। तस्मात् सूत्रकारस्यैवायमभिप्रायो यज्जगज्जन्मादिकारणत्वं ब्रह्मणः स्वरूपान्तर्गतमेव लक्षणमिति। तथाच विस्पष्टतदीयवाक्यान्तरबलादस्यापि सूत्रस्य स्वरूपलक्षणपरत्वमेवेति।0नन्वर्थापत्त्येदमवसीयते। जीवब्रह्मणोरेकत्वं तावदावश्यकम्। नच जगज्जन्मादिकारणत्वस्य स्वलक्षणत्वे तत् सम्भवति। अतोऽन्यथानुपपत्त्या मायागतमेवेदं लक्षणम्। जन्माद्यस्य यतस्तद् ब्रह्मेति लक्षणयोच्यत इति कल्प्यत इति। तत्राऽह --  भेदेनैवेति।भेदेनैव हि मुख्यार्थसम्भवे लक्षणा कुतः।यदि जीवब्रह्मणोरेकत्वपरिरक्षणाय यथाश्रुतं सूत्रार्थं परित्यज्य लक्षणाऽऽश्रीयते, तर्हि जीवब्रह्मणोर्भेदेनैवाङ्गीकृतेन सूत्रस्य मुख्यार्थसम्भवे लक्षणा कस्मादाश्रयणीया?
नन्वभेदमुपादाय सूत्रे लक्षणा वाऽऽश्रयणीया, भेदमुपादाय मुख्यवृत्तिर्वेति सन्दिह्यते। वयं तु ब्रूमः द्वितीय एव पक्षः श्रेयानिति। अप्रामाणिकत्वाज्जीवब्रह्मणोरेकत्वस्य। नह्यप्रामाणिकपरिरक्षणाय वाक्यानां जघन्यवृत्तिराश्रीयमाणा क्वचिदुपलब्धेति। तदिदमुक्तम् भेदेनैवेति।0
#(न्या.सु) लक्षणस्वरूपम्लक्षणं हि सजातीयविजातीयव्यवच्छेदार्थं भवति। यथाऽऽह “समानासमानजातीयव्यवच्छेदो वा लक्षणार्थः” इति। लक्षणवाक्यं हि साक्षाल्लक्ष्यस्यासाधारणधर्मसंसर्गं प्रतिपादयदर्थादितरव्यावृत्तिं प्रतिपादयति।0

#(न्या.सु) लक्षणास्वरूपम् ..
लक्षणा हि लक्ष्यार्थप्रमितिपूर्विका दृष्टा। नहि तीरं स्वरूपतो गङ्गासम्बन्धित्वेन च प्रमाणतोऽप्रतिपन्नं गङ्गाशब्देन ज्ञाप्यते। लाक्षणिकोऽपि हि शब्दो लक्ष्यप्रमोत्पादाय प्रयुज्यते। अन्यथा प्रयोजनान्तराभावेन वैयर्थ्यप्रसङ्गात्।
ननु प्रसिद्धिरेव लक्षणाहेतुः, न प्रमाणप्रसिद्धिः। विशेषणवैयर्थ्यात्। तथाच स्वतः सिद्धे कथं लक्षणा न सम्भवतीति। एवं तर्हि सुतरां लक्षणा नोपपद्यत इति वक्ष्यति। ननु लाक्षणिकाः शब्दाः लक्ष्यप्रमामनुत्पादयन्तोऽपि विपरीताकारव्यावर्तनेनैव प्रयोजनवन्तो भविष्यन्तीति। न। निराकृतत्वादिति।
- मुख्यार्थबाधे तद्योगे प्रयोजने च सति लक्षणा दृष्टा।0

#(न्या.सु)  प्रपञ्चस्य ब्रह्मविवर्तत्वविमर्शः ...ननु तटस्थेनापि जगत्कारणत्वेन ब्रह्मणो जीवैक्यं निर्गुणत्वं च विरुद्ध्यते। काकनिलयनत्वं हि परेण तटस्थलक्षणमुदाहृतम्। तस्य लक्ष्यान्तर्भावे काकाधिकरणत्वमपि गृहशब्दार्थः स्यात्। ततश्च काकविगमे गृहैकदेशभङ्गबुद्धिः स्यादिति। तत्र काकाधिकरणत्वं तदनधिकरणेभ्यो गृहं व्यावर्तयति नवा? नेति पक्षेऽनुभवविरोधः, तदभिधानवैयर्थ्यं च। आद्ये ब्रह्मलक्षणमपि कथं न जीवव्यावृत्तिं करोति? कथञ्च तत्सम्बन्धेन सगुणं न भवतीति।0मैवम्। यो हि कार्यकारणसङ्घातादविविक्तं कर्तृत्वभोक्तृत्वदोषसंसर्गिणमात्मानं मत्वा मृषैव क्लिश्यति स जीवो व्याव्यर्त्यत एवानेन लक्षणेन। तत्र यश्चैतन्यधातुः स ब्रह्मणो न भिद्यत इत्यभ्युपगमे विरोधाभावात्। नच सत्यस्य प्रपञ्चस्य कारणभूतायाः सत्याया मायाया आश्रयो ब्रह्मेति सूत्रार्थो येन ब्रह्मणः सविशेषत्वं स्यात्। किन्तु यदवष्टम्भो विश्वो विवर्तः प्रपञ्चस्तद् ब्रह्मेति सूत्रार्थः। सतिचैवं सूत्रार्थे कथं जीवब्रह्मणोरेकत्वं ब्रह्मणो निर्गुणत्वं च विरुद्ध्यत इति।  अत्रोच्यते आस्तां तावदेषा प्रपञ्चविवर्ततादिवार्ता। प्रमाणाभावात्। प्रकृत्यधिकरणे निराकरिष्यमाणत्वाच्च।0तटस्थेन जगज्जन्मादिकारणत्वेनात्र सूत्रे लक्षणया ब्रह्म प्रतिपाद्यत इति कुतोऽङ्गीकरणीयम्? मुख्यार्थासम्भवे हि लक्षणाश्रयणं दृष्टम्। न तावद् ब्रह्मणो जगज्जन्मादिकारणत्वस्य बाधकं प्रत्यक्षम्, तदगोचरत्वात्। नाप्यनुमानम्, श्रुतिबाधितत्वात्। नाप्यागमः, तस्याक्लिष्टकारित्वाद्यर्थतया सावकाशत्वात्।0
#(न्या.सु)साक्षी ..साक्षाद् द्रष्टा हि साक्षी। यथाऽह पाणिनिः “साक्षाद् द्रष्टरि सञ्ज्ञायाम्” इति।0
#(न्या.सु) तत्त्वमसिवाक्यार्थः ..ननु कथं जीवब्रह्मैक्यमप्रामाणिकम्? “तत् त्वमसि” इत्यादिश्रुतिसिद्धत्वादिति चेत्, उपपत्तिपराहतत्वात्। तथाहि तच्छब्दस्य मुख्यार्थो यः “सदेव सौम्य” इत्यादिना प्रकृतः प्रेक्षापूर्वं तेजोबन्नानां स्रष्टा सर्वासां प्रजानां मूलमायतनं प्रतिष्ठा च सकालावद्यगन्धविधुरोऽपरिच्छिन्नगुणाकरः परमात्मा, यश्च त्वम्पदमुख्यार्थः प्रत्यक्षादिसिद्धोऽल्पशक्तिः पराधीनो दोषकलुषितोऽवच्छिन्नज्ञानादिगुणः, तावुपादायानेन वाक्येनैक्यमुच्यते, उत विरुद्धभागत्यागेन लक्षणया? नाऽद्यः, परस्परविरोधेन योग्यताविरहे जरद्गवादिवाक्यवदाभासत्वप्रसङ्गात्। द्वितीये दोषमाह -- भेदेनैवेति। सिंहो देवदत्त इत्यादिवत् सामानाधिकरण्यमात्रं गौणमुपादाय जीवब्रह्मणोर्भेदेनैव अङ्गीकृतेन पदद्वयस्य मुख्यार्थसम्भवे जहदजहल्लक्षणा कुत आश्रयणीयेति।ननु किं सामानाधिकरण्यं मुख्यमुपादाय तत्त्वम्पदयोर्लाक्षणिकत्वं व्याख्येयम्। किंवा सामानाधिकरण्यं गौणं गृहीत्वा तत्त्वम्पदयोर्मुख्यार्थता व्याख्यातव्येति सन्देहे न विनिगमनायां हेतुरस्ति। न नास्ति। “त्यजेदेकं कुलस्यर्थे” इति न्यायस्य विद्यमानत्वात्। तात्पर्यलिङ्गानां तत्रतत्र भेद एवाऽनुगुण्यस्य व्युत्पादितत्वात्। तदिदमुक्तम् भेदेनैवेति।किञ्च विरोध्याकारपरित्यागेन स्वरूपमात्रलक्षणया तत्त्वमसिवाक्यं जीवब्रह्मणोरेकत्वं प्रतिपादयतीत्यत्र विरोध्याकारपरित्यागो नाम न तावदविवक्षामात्रमित्युक्तं प्राक्।अथ सोऽयं देवदत्त इतिवद् विरोध्याकारस्यानित्यत्वम्। तत्राऽह --  कथमिति।कथं नित्यगुणस्यास्य स्यादैक्यं गुणहानतः॥९१॥**0
नित्यगुणत्वं चेश्वरस्य लिङ्गपादे साधयिष्यते।   अस्येश्वरस्येत्युपलक्षणम्। जीवेऽपि पारतन्त्र्यादिदोषाणां नित्यत्वात्। यथोक्तं पुराणे “अल्पशक्तिरसार्वज्ञ्यम्” इति।ननु विरोध्याकारपरित्यागेन जीवस्य ब्रह्मैक्यमित्यस्यार्थो न विरोध्याकाराविवक्षामात्रेणेति नाप्यनित्यत्वेनेति। किन्तु निर्गुणेन ब्रह्मणा जीवस्यैक्यमित्येवेति चेत्, न। निर्गुणस्यैव निरूपयितुमशक्यत्वात्। तथाहि तन्निर्गुणं किं सगुणादीश्वराद् भिन्नम्, उताभिन्नम्? द्वितीये तस्यापि सगुणत्वप्रसङ्गेन निर्गुणत्वव्याघातः। आद्ये दोषमाह -- सदैवेति।सदैव गुणवत्त्वेऽस्य भिन्नं स्यान्निर्गुणं सदा।यदि निर्गुणं सगुणादत्यन्तभिन्नं तर्ह्यस्य सगुणस्य नित्यं सगुणत्वात् तस्मान्नित्यमेव निर्गुणं भिन्नं प्रसज्येत। तथाच न कदाचिदपि कैवल्यं स्यादिति।ननु स्वभावतो निर्गुणमेवाऽराोपितैर्मिथ्यागुणैः सगुणमिति बालैरभिलिप्यते। आरोपितनीलिम्ना गगनमिव नीलत्वेन। आरोपप्रवाहस्य चानादिनित्यतया सदा सगुणत्वं च नानिष्टम्। तथाच मिथ्याभूतविरोध्याकारपरित्यागेनैक्योपदेशोऽपि नानुपपन्नः। नीरूपं गगनमिति यथा। यथा वा यदिदं रजतं सा शुक्तिरित्येवं परेण स्वाभिसन्धावुद्घाटिते सत्याह -- नचेति।नच मिथ्यागुणत्वं स्यादनिर्वाच्यस्य दूषणात्।मिथ्येत्यसदुच्यते, अनिर्वाच्यं वा? नाऽद्यः, अनङ्गीकारात्। न द्वितीयः, अनिर्वाच्यस्य प्रथमसूत्र एव निराकृतत्वात्।  अतो गुणराहित्यलक्षणं निर्गुणत्वं न सर्वथा शक्यनिरूपणम्। ननु गुणादिपञ्चकस्य निर्गुणत्वं पदार्थविदो मन्यन्ते। मन्यन्ताम्। नहीदानीं निर्गुणवस्तुनिराकरणं प्रस्तुतम्। किन्नाम। अद्वैतिनां न निर्गुणं ब्रह्म निरूपयितुं शक्यमिति। गुणशब्देनात्र धर्ममात्रं प्रकृतम्। तद् गुणादिष्वपि सर्वसम्मतम्। गुणादीनां च सगुणत्वं परमाण्वारम्भनिरासे वक्ष्यते।0

#(न्या.सु)शैवागमः ..अयमर्थः द्विविधो हि शिवप्रणीत आगमः। कश्चित् प्रत्यक्षयोग्यसम्पदादिफलमुद्दिश्य साधनानि विदधत्। अपरस्तु स्वर्गापवर्गाद्यप्रत्यक्षफलानि विदधानः शिवस्य जगज्जन्मादिकारणत्वसर्वज्ञत्वसर्वशक्तित्वसत्यसङ्कल्पत्वाद्यशेषगुणपूर्णत्वं निरवद्यत्वं च प्रतिपादयति। तत्रााऽद्यस्तावत् प्रमाणम्। तदुक्तसाधनानुष्ठाने सति प्रत्यक्षत एव फलदर्शनात्। तदयं प्रयोगः विमत आगमः प्रमाणम्, सफलप्रवृत्तिजनकत्वात्; चरकसुश्रुतादिवत्। यद्यप्रमाणमभविष्यत्, न समर्थां प्रवृत्तिमकरिष्यत्; विप्रलम्भकवाक्यवत्। तदुक्तम् “प्रमाणतोऽर्थप्रतिपत्तौ प्रवृत्तिसामर्थ्यादर्थवत् प्रमाणम्” इति। ततश्च तत्प्रणेतुः शिवस्य परमाप्तत्वमवधार्य तद्दृष्टान्तेन तत्प्रणीतस्य द्वितीयस्याप्यागमस्य प्रामाण्यमवसीयते। अत्रच प्रयोगः विप्रतिपन्न आगमः प्रमाणम्, शिववाक्यत्वात्; सम्प्रतिपन्नवदिति। विपक्षे शिवस्यानाप्तत्वप्रसङ्गो बाधकः। तदेवमनुमितप्रामाण्येन शैवागमेन शिवस्य जगज्जन्मादिकारणत्वस्याभिधानान्नेदं लक्षणं विष्णोरुपपद्यत इति शैवाः। अनयैव दिशा तत्तदागमप्रामाण्यं प्रसाध्य तत्तद्देवतावादिनां प्रत्यवस्थानानि द्रष्टव्यानि।0

#(न्या.सु) चित्रिणी ..चित्रिणी वन्ध्या।0

#(न्या.सु)वेदप्रणेतृत्वशब्दार्थः..किञ्च वेदकर्तृत्वं कथं सार्वज्ञ्यसाधकम्? यो यावदर्थप्रतिपादकस्य वाक्यस्य प्रणेता स ततोऽप्यधिकमर्थं जानात्येव। यथा पाणिन्यादिः। अयं चाशेषार्थप्रकाशकस्य शास्त्रस्य प्रणेताऽतः सर्वज्ञ इति चेत्, किमिदं वेदप्रणेतृत्वं नाम? किं प्रमाणान्तरेणार्थमुपलभ्य स्वेच्छया पदादिनिबन्धनकर्तृत्वम्, किंवा उच्चारणमात्रम्? आद्ये पौरुषेयत्वापत्तिः। द्वितीये सार्वज्ञ्यासिद्धिः, उपाध्यायवत्।0रज्जौ भुजङ्गवद् ब्रह्मण्यारोपितो वेद इति चेत्, तर्हि कथं पाणिन्यादिदृष्टान्तः? नहि पाणिनावारोपितं व्याकरणम्। कथञ्चैवं सति सार्वज्ञ्यसिद्धिः? तस्यैव विज्ञानशक्तिविवर्तत्वात् शास्त्रस्येति चेत्, न। वियदादीनामपि प्रकाशशक्तिप्रसङ्गात्। अविद्यागतावरणादिशक्तेरपि ब्रह्मणि तात्त्विकत्वप्रसङ्गाच्च। किञ्च वेदे ज्ञानकरणत्वशक्तिः, ब्रह्मणि च तत्कर्तृत्वशक्तिरिति किं केन सङ्गतम्? कुत्र चेदमुपलब्धमारोप्यगता शक्तिरारोपाधिष्ठाने वास्तवीति।0

#(न्या.सु) अन्वयशब्दार्थः ..उपक्रमादय एवान्वीयन्ते शक्तितात्पर्यगोचरेण सम्बद्ध्यन्ते तथा ज्ञायन्त इति यावत्, वाक्यान्येतैरित्यन्वयनामानः। अत्रोपक्रमादिप्रसिद्धपदं परित्यज्य यौगिकान्वयपदपरिग्रहणेनेदं सूचयति न शास्त्रतात्पर्यावगतावापातप्रतीतिर्वा व्याख्यातृवचनं वा लिङ्गम्। किन्तूपक्रमादय एव। तेषामव्यभिचारित्वात्। प्रतीतिव्याख्यानयोस्तुु व्यभिचारित्वात्। यत्रापि प्रतीतिव्याख्याने न व्यभिचारः, तत्राप्युपक्रमाद्यनुसन्धानपूर्वकत्वेनैव। नतु स्वतः। अत उपजीव्यत्वादुपक्रमादीनामेव तात्पर्यलिङ्गत्वमिति। तदिदमाह त एवेति।0

#(न्या.सु)लाक्षणिकशब्दः..इदमुक्तं भवति लाक्षणिको हि शब्दो न श्रुतमात्रोऽर्न्थान्तरे धियमुपजनयति। तत्रागृहीतशक्तित्वात्। किन्तु वाच्यार्थे बुद्धिमुत्पाद्य तदनुपपत्तिदर्शने सति। न तावताऽपि। वाच्यार्थानुपपत्तिदर्शनस्य तत्त्यागमात्रहेतुत्वात्। किन्नाम? अर्थान्तरस्य स्वरूपतो वाच्यार्थसम्बन्धितया चावगतौ सत्याम्। गङ्गादिशब्देन हि स्वरूपतो गङ्गादिसम्बन्धितया चावगतमेव तीरादिकं लक्ष्यं दृष्टम्। नानवगतस्वरूपं कूर्मरोमादि। नाप्यन्यसम्बन्धितयाऽवगतं तीरादि। तथाच वैदिकशब्दलक्ष्यत्वे ब्रह्मणः प्रतीतिरङ्गीकरणीया। नच तीरादिवत् प्रत्यक्षादिना तस्य प्रतीतिः सम्भवति। ततो लाक्षणिकशब्दे प्रयुक्ते वाच्यार्थेऽनुपपत्तिं पश्यतो लक्ष्यार्थे किं तद् यदनेन लक्ष्यमिति जिज्ञासायां शब्द एव प्रयोक्तव्यः। तेनापि चेन्न वाच्यं किन्तु लक्ष्यमेव, तर्हि पुनः किं तदिति जिज्ञासाया अनिवृत्तत्वात् शब्दान्तरमेव वाच्यम्। तेनापि चेल्लक्ष्यमेव पुनर्जिज्ञासैवेत्यपर्यवसानं स्यात्। पूर्वपूर्वलक्षणासिद्धावुत्तरोत्तरलक्षणासिद्धेर्मूलक्षतिः। यदिच केनचिच्छब्देन वाच्यं स्यात्, तदा तदुक्तावुपरतजिज्ञासो लाक्षणिकार्थं प्रतीयात्। वाच्यत्वेऽपि सम्बन्धग्रहणाय पूर्वसिद्धेरपेक्षितत्वेनानवस्थितिरिति चेत्, न। अभिमान्यधिकरणे वक्तव्यत्वात्।   तस्माद् विपक्षेऽनवस्थालक्षणबाधकसद्भावादवाच्यत्वे लक्ष्यत्वं न स्यादिति युक्तोऽतिप्रसङ्ग इति।0
#(न्या.सु) माधुर्यविशेषाः..नन्विक्षुक्षीरगुडादिमाधुर्यादीनां विशेषास्तावद् विद्यन्ते। अनुभवसिद्धत्वात्। नच ते केनापि शब्देन वाच्याः। तद्वाचकशब्दाभावात्। तथाऽपि लक्ष्याः दृश्यन्ते। अन्यथा तत्र वाग्व्यवहाराभावप्रसङ्गात्। अतोऽवाच्यत्वे लक्ष्यत्वं न स्यादिति प्रसङ्गः प्रशिथिलमूलः। यथोक्तम्
इक्षुक्षीरगुडादीनां माधुर्यस्यान्तरं महत्।0भेदस्तथाऽपि नाऽख्यातुं सरस्वत्याऽपि शक्यते” इति।यथाच माधुर्यादिविशेषाणामवाच्यानामपि प्रतीततामात्रेण लक्ष्यत्वम्, तथा ब्रह्मणोऽवाच्यस्यापि स्वयम्प्रकाशत्वेन प्रसिद्धस्य लक्ष्यत्वं सम्भवतीत्यत आह -- माधुर्यादीति।0माधुर्यादिविशेषाश्च तच्छब्दैरुदिताः सदा।0तच्छब्दैर्माधुर्यादिविशेषशब्दैः। सदेत्यवधारणार्थे। उदिता वाच्या एवेति। ननु माधुर्यादिविशेषशब्दः साधारणः। किमेतावता? नहि गोशब्दोऽनेकार्थ इति न कस्यापि वाचकः। तथाच लक्षकोऽपि न स्यात्। वाच्यार्थद्वारत्वाल्लक्षणायाः।ननु वाचकत्वं पदधर्मः। माधुर्यादिविशेष इति च न पदम्। किन्तु वाक्यमेव। अनेकपदात्मकत्वात्। तथाच कथं तच्छब्दैरुदिता इति। मैवम्। ऐकपद्यमैकस्वर्यं च समासप्रयोजनमिति शाब्दैरङ्गीकृतत्वात्।अथवा तच्छब्दैः सूदशास्त्रादिप्रसिद्धैर्वाचकशब्दैरुदिता इति व्याख्येयम्। तथाचोक्तम् ०“विशदं क्षरिमाधुर्यं स्थिरमाज्यस्य तीक्ष्णकम्।0गुडस्य पनसादीनां निर्हारीत्यभिधीयते” इति।यथाच ध्वनिविशेषाणां मन्दव्युत्पत्तिभिरविदिता अपि श्रुतिस्वरजातिरागादिशब्दा वाचकाः सङ्गीतशास्त्रप्रसिद्धाः, तथा माधुर्यादिविशेषाणामपि तत्तदधिकृतशास्त्रेषु वाचकाः शब्दाः कथं न स्युः? ततश्चेक्षुक्षीरगुडादीनामिति वचनमात्मनो व्युत्पत्त्यभावख्यापनार्थम्, शारदानिन्दया प्रत्यवायार्जनार्थं च। अतो न प्रशिथिलमूलोऽतिप्रसङ्ग इति।0
#(न्या.सु)अमुख्यार्थस्वीकारविमर्शः..ननु न तावन्मुख्यार्थपरित्यागेनामुख्यार्थस्वीकार एव लज्जाहेतुः। तथासति “गङ्गायां घोषः’, “कुण्डपायिनामयने मासमग्न्हिोत्रं जुहोति’ इत्यादावमुख्यार्थग्रहणाभावप्रसङ्गात्। किन्नाम। मुख्यार्थे सम्भवत्येवामुख्यार्थस्वीकारो दोषः। मुख्यार्थो हि शक्तिग्रहणवशात् प्रथमं बुद्ध्यारूढो भवति। विना च प्रथमातिक्रमे कारणम्, जघन्यप्रतिपत्तिस्वीकारे कथमनौचित्यं न भवेत्? यत्र मुख्यार्थे बाधकमस्ति तदपरित्याग एव लज्जाहेतुः। “गङ्गायां घोषः’, “सिंहो देवदत्तः’ इत्यत्र गङ्गादिशब्दमुख्यार्थाङ्गीकारस्यैव दुष्टत्वदर्शनात्। तत् कथमेतत्? सत्यमेतत्। प्रकृतेऽपि न मुख्यार्थस्वीकारे बाधकमस्तीत्याचार्यो मन्यते। बाधिकायाः श्रुतेः, निर्गुणत्वोपपत्तेश्च निरस्तत्वादिति।0
#(न्या.सु) ब्रह्मादीनां विष्णुपरिवारत्वम् ..ननु गौणानामपि ब्रह्मादिदेवतानामुपादेयत्वं वक्ष्यति “अङ्गावबद्धास्तु” इत्यादौ। अतोऽनैकान्तिकोऽयं हेतुरित्यत आह -- परिवारतयेति।परिवारतया ग्राह्या अपि हेयाः प्रधानतः॥१२२॥**0सत्यं विष्णुपरिवारतया ग्राह्या ब्रह्माद्याः। तथाऽपि प्रधानत्वेन हेया एव। प्राधान्येन चोपादेयत्वमत्र हेतुत्वेन विवक्षितम्। “अमृतस्यैष हेतुः” इति वाक्यशेषात्। अतो न व्यभिचार इति।0
#(न्या.सु) अर्णवः..अर्णव इवाऽचरतीति क्विपि कृते अर्णवतेः पचाद्यचि कृते अर्णवशब्दस्त्रिलिङ्गः साधुः।0

#(न्या.सु) स्वप्रकाशत्वविचारः ..स्वप्रकाशस्यापि ब्रह्मणो न शास्त्रविषयत्वं विरुद्धम्। वचनजन्यस्फुरणाश्रयतया तत्कर्मतया वा वचनविषयत्वाभावेन स्वप्रकाशत्वम्। वचनजन्यवृत्तिव्याप्यतया तद्विषयत्वं चेति व्यवस्थोपपत्तेरिति। तदसत्। स्फुरणं हि ज्ञातता वा? ज्ञानं वा? नाऽद्यः, स्वरूपस्यैव निराकरिष्यमाणत्वात्।  द्वितीयेऽपि ज्ञानाश्रयतया विषयत्वं न क्वचिदिति कर्मत्वमेवाऽश्रयणीयम्। ज्ञानकर्मत्वं च ज्ञानविषयतातिरिक्तं नास्ति। ततश्च वचनजन्यज्ञानाविषयत्वमुक्तं स्यात्। वृत्तिरिति च ज्ञानं तदतिरिक्तं वोच्यते। न तावदतिरिक्तम्। प्रमाणाभावात्। आद्ये तु व्याप्यत्वं न विषयत्वातिरिक्तं निरूपयितुं शक्यमिति वचनजन्यज्ञानविषयत्वमेवोक्तं स्यात्। तथाच व्याघातप्रसङ्गेन नैकमपि सिद्ध्यतीत्याशयवानाह -- अवाच्यमिति।अवाच्यं वाच्यमित्युक्त्वा किमित्युन्मत्तवन्मृषा।अस्मच्छास्त्रस्य चौर्याय यतते स्वोक्तिदूषकः॥१३३॥**0अवाच्यं वचनजन्यज्ञानाविषय इत्युक्त्वा पुनश्च वाच्यं वचनजन्यज्ञानविषयो भवतीत्युन्मत्तवत् स्वोक्तिदूषको व्यहतभाषी। किमिति मृषा वृथैवास्मच्छास्त्रस्य वेदस्य चौर्याय निर्गुणविषयतया योजयितुं यतते। नहि व्याहतभाषिणः किञ्चित् सिद्ध्यति, उन्मत्तवच्चोरवच्चेति।0
#(न्या.सु)अपव्याख्याननिरासकारणम् ...अनेनेदमुदितं भवति यावदापातरमणीयं परेषां व्याख्यानं शिष्याः पश्येयुः, न तावदस्मदुक्ते सूत्राणां निजार्थेऽप्यञ्जसाऽदरं कुर्युः। किमसौ सूत्रार्थः, किं वाऽयमिति सन्देहावस्कन्दनात्। निराकृते त्वपव्याख्याने नैरन्तर्यादराभ्यामस्मदुक्तमेव सूत्रार्थमुपादाय शास्त्रार्थमीमांसायां निर्विचिकित्साः प्रवर्तेरन्। ततो मा नाम भूदयं सूत्रार्थः, तथाऽपि सूत्रार्थग्रहणोपायत्वाद् व्याकरणादावुदाहरणप्रत्युदाहरणप्रदर्शनादिवन्न कञ्चन दोषमावहति। किन्नाम। गुणहेतुरेवेति।0



00000
# ब्रह्माधिपति ...
(###sudha -- )

स्वरितब्रह्मशब्दान्तं बहुव्रीहित्वमेष्यति॥१५०॥**
यस्माद् ब्रह्माधिपतिप्रातिपदिकं स्वरितब्रह्मशब्दान्तं तस्माद् बहुव्रीहित्वमेव प्राप्नोति। न समासान्तरत्वम्। तथात्वेऽन्तोदात्तत्वेन “अनुदात्तं पदमेकवर्जम्” इत्यस्य प्रसङ्गेन पदस्य स्वरितान्तता न स्यात्। ननु पूर्वपदान्तस्वरस्य स्वरितत्वेऽपि कुतो बहुव्रीहित्वमिति चेत्, उदाहरणदर्शनादित्याह -- स्वाहेति। स्वाहेन्द्रशत्रुर्वर्धस्व यद् बहुव्रीहितामगात्।तस्मादस्येन्द्र एवाभूच्छत्रुरित्युत्तरश्रुतेः॥१५१॥**यद् यस्मात् “स्वाहेन्द्रशत्रुर्वर्धस्व” इत्यत्र इन्द्रशत्रुप्रातिपदिकं स्वरितेन्द्रशब्दान्तं बहुव्रीहितां प्राप्तम्, तस्मादिदमपि तथाविधं बहुव्रीहिरेवेति। इन्द्रशत्रुप्रातिपदिकस्यापि कुतो बहुव्रीहित्वम्? षष्ठीसमासत्वसम्भवादित्यत आह -- तस्मादिति। यस्मादिन्द्रशब्दः स्वरितान्त उपात्तः, तस्मात्। मन्त्रस्याभिमतस्वरहीनतादोषात्। अस्य वृत्रस्य इन्द्रः शत्रुः शातयिताऽभवत्। न पुनस्त्वष्टुरभिप्रायानुसारेणेन्द्रस्य शत्रुरभवत्। इत्युत्तरवाक्यबलादिदं ज्ञायते यदिन्द्रशत्रुप्रातिपदिकं बहुव्रीहिः, न तत्पुरुष इति। तथाचाऽहुः“मन्त्रो हीनः स्वरतो वर्णतो वा मिथ्याप्रयुक्तो न तमर्थमाह। स वाग्वज्र्ो यजमानं हिनस्ति यथेन्द्रशत्रुः स्वरतोऽपराधात्” इति। न केवलं पूर्वपदान्तस्वरितत्वे बहुव्रीहित्वम्, उदाहरणबलात्, उदाहरणेऽप्युत्तरश्रुतिबलात् कल्प्यते। किन्नाम। अनुशासनमप्येवमस्तीत्याह -- पूर्वान्तस्वरित इति। पूर्वान्तस्वरिते पुंसोर्बहुव्रीहित्वमेष्यति। महाव्याकरणे सूत्रमिति स्वरविनिर्णये॥१५२॥**पुंसोः पुंल्लिङ्गयोः समस्यमानयोः पूर्वपदान्ते स्वरिते सति तत्समासप्रातिपदिकं बहुव्रीहित्वमेष्यतीति सूत्रार्थः।

# व्याकरणप्रक्रिया  .. सामान्यलक्षणप्राप्तं हि पुनर्विशेषलक्षणैरपोद्यत इति व्याकरणप्रक्रिया। यथोक्तम् “सामान्यविशेषवता लक्षणेन” इति। तत्र विशेषलक्षणान्यपर्यालोच्य सामान्यलक्षणे व्यभिचारोद्भावनं कथं युज्यते?

(###sudha -- )

# अन्नशब्दार्थः ..  स्वयमेव हि श्रुतिः “अद्यतेऽत्ति च भूतानि। तस्मादन्नं तदुच्यते” इत्यन्नशब्दं निर्वक्ति। अदधातोः कर्मणि कर्तरि च क्तप्रत्यये सति रूपमेतत्। नच भूतात्तृत्वं प्रसिद्धान्नस्य सम्भवति। तस्मादन्नशब्दोऽयं भावप्रधानो भूताद्यत्वम्, भूतात्तृत्वं च वक्ति।

# अन्नमय ..   महाभोक्ता महाभोग्य इत्यर्थोऽन्नमये भवेत्।
# प्राणमय .. महाप्राणो महाव्यापार इति प्राणमयशब्देनोक्तार्थो भवेदिति योज्यम्।
# मनोमय -- “मनु अवबोधने” इत्यस्माद् भावेऽसुन्प्रत्यये मनो बोधः। महाबोध इत्यर्थः ।


# विज्ञानम् .. विज्ञानशब्दो हि विशेषज्ञानमाह । “सामान्यैर्ये त्वविवज्ञेया विशेषा मम गोचराः। देवादीनां तु तज्ज्ञानं विज्ञानमिति कीर्तितम्” इति वचनात्।

# यतिभङ्गः .. “पूर्वान्तवत् स्वरः सन्धौ क्वचिदेव परादिवत्।  द्रष्टव्यो यतिचिन्तायां यणादेशः परादिवत् “ इति वचनात्।


# ज्योतिष्टोम ..यथा हि ज्योतिष्टोमाधिकारे “वसन्ते वसन्ते ज्योतिषा यजेत” इति कालविशेषविधिपरे वाक्ये ज्योतिःशब्दो ज्योतिष्टोमस्याभिधायकः। नहि तत्र शब्दयोः पर्यायत्वम्। राजशब्दस्यापि राजपुरुषशब्दपर्यायत्वप्रसङ्गात्। ज्योतिषां स्तोमो हि ज्योतिष्टोमः। अत एव न प्रत्येकं वाचकत्वं किन्त्वधिकारबलादेकदेशोत्कीर्तनेन समग्रशब्दलक्षणमङ्गीकृत्य निमित्ताभिधेयैक्यमङ्गीकरणीयम्।




# भूमा .. आनन्दशब्दस्य पूर्णानन्द एव मुख्यवृत्तिरित्यत्रापि श्रुतिमाह भूमेति। “यो वै भूमा तत् सुखं नाल्पेन सुखमस्ति” इति च्छन्दोगश्रुतौ सुखशब्दस्य पूर्णसुख एव मुख्यवृत्तिरित्युक्तमित्यर्थः। यद्यपि भूमशब्दो भाववाची। “बहोर्लोपः”, “भू च बहोः” इति वचनात्। तथाऽपि भावभवित्रोरैक्याद् भूमेति पूर्ण एवोच्यते, नाल्प इत्युक्तत्वात्। स च सन्निधानात् सुखेनेति गम्यते।

# प्रवृत्तिः .. .......यत् प्रवृत्तिश्च नृत्तगानादिका सुखात्।दुःखाद् रोदादिका चैव सर्वकर्तृत्वतोऽस्य च॥१६८॥**सर्वशक्तेर्न दुःखं स्यादतः केवललीलया।प्रवर्तको नचेदेष प्राण्यादन्याच्च कः पुमान्॥१६९॥** अत्रापि यद् यस्मादित्यस्य उपरि सम्बन्धः। प्रवृत्तिश्चतुर्विधा भवति। सुखोद्रेकात्, दुःखोद्रेकात्, सुखरागात्, दुःखद्वेषाच्चेतिशेषः। सुखोद्रेकात् प्रवृत्तेरुदाहरणमाह नृत्तेति। उन्मत्तस्येति शेषः। दुःखोद्रेकात् प्रवृत्तिमुदाहरति दुःखादिति। केचिदाहुः सुखदुःखतत्साधनरागद्वेषावेव प्रवर्तकाविति। यथोक्तम् “प्रवर्तनालक्षणा दोषाः” इति। तन्निरासार्थमेवशब्दः। सुखादेव दुःखादेवेति। नह्युन्मत्तस्य क्वचिदनुसन्धानमस्ति, येन सुखरागात् तत्साधनमेतदित्यनुसन्धाय नृत्तादौ प्रवर्तेत। किन्तूद्रिक्तं सुखमेव तत्प्रवृत्तौ हेतुः। नापि दुःखं द्विषतोऽपि नारकिणो रोदनादिकं तत्परिहारहेतुरित्यनुसन्धानमस्ति। किन्तु दुःखोद्रेक एव तत्र कारणमित्यनुभवसिद्धम्। सुखरागात् तत्प्राप्त्यर्था भोजनादौ प्रवृत्तिः, दुःखद्वेषाच्च तन्निवृत्त्यर्था कण्टकोद्धरणादौ प्रवृत्तिः सुप्रसिद्धेति नोदाहृता।


# सत्यम् .. सच्छब्दः सद्भाववाची। “सद्भावे साधुभावे च सदित्येतत् प्रयुज्यते” इति वचनात्। सद्भावो जन्म। यथोक्तम् “सद्भावशब्देन प्रजननं सूचितम्” इति। तथाच सच्छब्दे जन्मवाचिनि कर्मण्युपपदे यातेरन्तर्णीतण्यर्थात् “आतोऽनुपसर्गे कः” इति कप्रत्यये कृते “अयस्मयादीनि छन्दसि” इत्युपपदस्य भसञ्ज्ञायां “सत्यम्’ इति भवति। ततः सत् सद्भावं जन्म यापयेत् प्रापयेत् स्वव्यतिरिक्तं सर्वं यस्मात् तस्मात् तद् ब्रह्म सत्यं कथ्यत इति सकलजगज्जन्मकारणत्वं सत्यशब्दार्थं हृदि कृत्वा “आत्मन आकाशः सम्भूतः” इत्यादिश्रुत्येहानुवाके सृष्टिः प्रोक्तेत्यर्थः।


# सत्वम्  .. सत्त्वं जीवनमेव च। विशीर्णता च सत्त्वं स्यात् सन्नमित्याहुरेव यत्। अतोऽद्यताऽत्तृताऽन्नत्वं सत्यशब्दार्थ एव हि॥१७३॥**न केवलं जन्मैव सच्छब्दार्थः। किन्तु जीवनं च प्राणधारणलक्षणं सत्त्वमेव सच्छब्दप्रवृत्तिनिमित्तमेव। अस्ति देवदत्त इत्युक्ते जीवतीति प्रत्ययात्। विशीर्णता च शैथिल्यलक्षणा। सत्त्वं सच्छब्दप्रवृत्तिनिमित्तं स्यात्। कुतः? यद् यस्माद् विशीर्णं वस्तु सन्नमित्याहुः। एवशब्दः “षद्लृ विशरणगत्यवसादनेषु” इति पाठान्मुख्य एवायं प्रयोग इति सूचयति। तथाचास्तेः शत्रन्तस्य सदेः क्विबन्तस्य वा सदिति रूपम्। भावप्रधानं चैतत्। सत् सत्त्वं जीवनं विशरणं वा भूतानां यापयतीति सत्यमित्युक्तं भवति।

 # सत् .. सदिति धात्वर्थो गतिश्चातो हि सत्यता। प्राणत्वम्...............................॥१७५॥** सदितिधात्वर्थो गतिः, जीवनं चास्तिधात्वर्थः, ताभ्यां च शतरि क्विपि च कृते सदिति भवति। तच्च भावप्राधनं विवक्षित्वा सत् सत्त्वं गतिं जीवनं वा भूतानां यापयतीति सत्यशब्दोऽपि गतिजीवनप्रदत्वमाह। अतः सत्यता प्राणत्वं सत्यप्राणशब्दयोरेकार्थत्वमिति व्याख्येयम्।

# मनु.. .....अवबोधार्थो मनुधातुः प्रकीर्तितः॥१७५॥** प्रकीर्तितः “मनु अवबोधने” इति व्याख्यातः। ततश्च तस्माद् भावेऽसुन्प्रत्यये विहिते मन इति ज्ञानमिति चैकार्थता भवति।

# मुच्येत् .. मुच्येत। “व्यत्ययो बहुलम्” इति वचनात्।

# विष्णुनामानि .. पुरुषः पर आत्माऽजो ब्रह्म नारायणः प्रभुः। महानानन्द उद् विष्णुर्भग ओम इतीर्यते॥१७९॥**

# आकाशसृष्टि .. भूतं भूताभिमानी च तद्देहोऽन्तर्नियामकः। हरिश्चाऽकाशशब्दोक्तो मुख्यतो हरिरेव च॥१८३॥**  चतुर्धाऽऽकाशसम्बन्धित्वात् सृष्टेश्चतुर्विधत्वम्। न स्वतः। त्रैविध्यस्य वक्ष्यमाणत्वात्। अन्तर्नियामक एषां त्रयाणाम्।

# आकाश..आ समन्तात् काशते यदाकाशो मुख्यतो हरिः। आ इत्यनुवादेन समन्तादिति व्याख्यानम्। समन्तात् काशनं ह्याकाशशब्दार्थः। ततश्च यद् यस्माद् हरिरेव मुख्यतः समन्तात् काशते तस्मात् स एव मुख्यत आकाश इति योज्यम्।


# आपः ..  आप आ पालनाच्चैव
# पृथिवी ..पृथिवी प्रथितो यतः।  “पृथु विस्तारे”।
# औषधि .. उष्टानामाश्रयत्वेन स एवौषधिनामकः॥ ओषधीषु स्थितो विष्णुः क्षुधितैराश्रितो भवेत्। तथा च चतुर्विधायाः पृथिव्याः “पृथिव्या ओषधयः” इति चतुर्विधौषधिसृष्टिं प्रोवाच। भूतानां समाप्तत्वात् तत्स्थाने भौतिकग्रहणमितः परं कार्यम्। तत्राप्योषधिशब्देन मुख्यतो हरिरेव वाच्य इति स्थिते कुत इत्यत आह -- उष्टानामिति। दग्धानाम्। उष्टाः ओषाः। कर्मणि घञ्। ओषा धीयन्तेऽस्मिन्निति ओषधिरित्यर्थः। “कर्मण्यधिकरणे च” इति किप्रत्ययः। कथमोषध्यन्तर्गतस्य उष्टाश्रयत्वमित्यत आह -- ओषधीषु स्थित इति। क्षुधितैर्जाठराग्निनोष्टैः।

# वायुसृष्टि .. एवं मुख्यामुख्यभेदेन (भूतं भूताभिमानी च तद्देहोऽन्तर्नियामकः) चतुर्विधाकाशात् “आकाशाद् वायुः” इत्युक्तविधया चतुर्विधस्य वायोः सृष्टिं प्रोवाच। तत्रापि वायुशब्देन मुख्यतो हरिरेवोच्यत इति वक्तव्यम्। तत् कथमित्यत आह -- बलेति। वशब्दो बलवाची। आयुरिति ज्ञानमुच्यते। अयतेर्गत्यर्थत्वात्। गत्यर्थानां ज्ञानार्थत्वात्।

# अग्निसृष्टि .. “वायोरग्निः” इति चतुर्विधाद् (भूतं भूताभिमानी च तद्देहोऽन्तर्नियामकः)वायोश्चतुर्विधस्याग्नेः सृष्टिं प्रोवाच। तत्रापि हरिरेव मुख्यतः अग्निशब्देनोच्यत इति स्थिते तत् कथमित्यत आह -- अग्निरिति। न गच्छति स्वतो न प्रवर्तत इत्यगं विश्वम्। अगशब्दे कर्मण्युपपदे नयतेः क्विप्। तत्सन्नियोगेनोपपदस्य लोपः, धातोश्च ह्रस्वता, निर्वचनत्वात्।

# अप्‌सृष्टि .. “अग्नेरापः” इति चतुर्विधाद् (भूतं भूताभिमानी च तद्देहोऽन्तर्नियामकः)अग्नेश्चतुर्विधानामेवापां सृष्टिं प्रोवाच। तत्राप्याप इति मुख्यतो हरिरेवोक्त इति वाच्यम्। कथं तदित्यत आह -- आप इति। आपूर्वस्य पाते रूपमेतत्। उपसर्गह्रस्वता धातुलोपश्च निर्वचनत्वात्। चशब्दोऽनुक्तसमुच्चयार्थः। तेन स्त्रीरूपत्वात् स्त्रीलिङ्गम्, बहुरूपत्वाद् बहुवचनं चेत्युक्तं भवति। एवशब्दो हरिरेवेति सम्बद्ध्यते।

# पृथिवीसृष्टि.. एवं “अद्भ्यः पृथिवी” इति  “पृथु विस्तारे”। (भूतं भूताभिमानी च तद्देहोऽन्तर्नियामकः)चतुर्विधाभ्योऽद्भ्यश्चतुर्विधायाः पृथिव्याः सृष्टिं प्रोवाच। तत्रापि हरिरेव मुख्यतः पृथिवीशब्दवाच्य इति सिद्धे तदुपपादयति -- पृथिवीति। प्रथितो यतस्ततः पृथिवीति योजना। “पृथु विस्तारे”।
# ओषधिसृष्टि ..तथा च चतुर्विधायाः  (भूतं भूताभिमानी च तद्देहोऽन्तर्नियामकः)पृथिव्याः “पृथिव्या ओषधयः” इति चतुर्विधौषधिसृष्टिं प्रोवाच। भूतानां समाप्तत्वात् तत्स्थाने भौतिकग्रहणमितः परं कार्यम्। तत्राप्योषधिशब्देन मुख्यतो हरिरेव वाच्य इति स्थिते कुत इत्यत आह -- उष्टानामिति। दग्धानाम्। उष्टाः ओषाः। कर्मणि घञ्। ओषा धीयन्तेऽस्मिन्निति ओषधिरित्यर्थः। “कर्मण्यधिकरणे च” इति किप्रत्ययः। कथमोषध्यन्तर्गतस्य उष्टाश्रयत्वमित्यत आह -- ओषधीषु स्थित इति। क्षुधितैर्जाठराग्निनोष्टैः।



क्रियाप्रवर्तकत्वेन प्रादुर्भावो हरेर्जनिः।

आकाशादिषु नान्याऽस्ति ह्यभिमानोऽभिमानिनः।

अभिमानिशरीरस्य साक्षाद् भूतस्य चोद्भवः॥१८७॥**
# अभिमानः .. अभिमानो ममेदमिति बुद्धिः।


एवं देहादिपर्यन्तमागतं हरिमेव तु।

परामृशति तस्यैव पञ्चरूपत्ववित्तये।

त्यक्त्वा भूतादिकं सर्वं स वा एष इति श्रुतिः॥१८८॥**
(###sudha -- )
अत्र देहशब्दात् प्रागात्मशब्दोऽध्याहार्यः। “स वा एष पुरुषः” इति श्रुतिः प्रकृतमपि भूतादिकं सर्वं त्यक्त्वाऽऽत्मादिदेहपर्यन्तमागतं तैः शब्दैः प्रकृतं हरिमेव परामृशति। तस्यैव सृष्टिकर्तुः शरीरे अन्नमयादिपञ्चरूपत्वज्ञापनायेति।

इदमुक्तं भवति नान्नमयादीनां परब्रह्मत्वपरिग्रहे “स वा एष पुुरुषः” इति परामर्शविरोधः। आत्मपदोदितस्य परामर्शोऽयमिति स्वीकारत्। नच नासौ परब्रह्म। तस्मात् परप्राप्तिकामेन ज्ञातव्यतयोक्तादेतस्मात् पुनः सत्यज्ञानानन्तत्वेन लक्षितादात्मन इति प्रकृतानुसन्धानात्। नच सन्निहितपरामर्शपरित्यागेन दूरप्रकृतपरामर्शाङ्गीकारोऽनुचित इति वाच्यम्। आत्मादिपुरुषान्तसर्वशब्दैरपि तस्यैव प्रकृतत्वाङ्गीकारात्। नचेश्वरस्योत्पत्तिरनुपपन्ना। प्रादुर्भावापेक्षया व्याख्यानात्। नचैतदप्रामाणिकं व्याख्यानम्। “कारणत्वेन” इत्युपपादयिष्यमाणत्वात्। नचैवं भूतादिसृष्टेरप्रामाणिकत्वापत्तिः। आकाशादिशब्दानां भूतादिपरत्वस्यापि स्वीकारात्। अनेकार्थतायाश्र्चोपपादयिष्यमाणत्वात्। (३६३) नचैवं तेषामपि प्रादुर्भावमात्रापत्तिः। सामान्यतः श्रुतस्य सम्भवशब्दस्य यथायोग्यं व्याख्यानोपपत्तेः।

नचैवमप्यन्नरसमयस्य प्रकृतसर्वात्मकत्वापत्तिः। प्रकृतानामपि भूतादीनां परित्यागेन हरेरेव परामर्शाङ्गीकारात्। नचैतदन्याय्यम्। आकाशादिशब्दानां हरावेव मुख्यत्वेन तस्यैवोत्कटतया बुद्धिसन्निधानात्। नचेश्वरपरामर्शो व्यर्थः। तस्यैवान्नमयादिपञ्चरूपताज्ञापनाय प्रकरणान्तरारम्भार्थत्वात्। तस्य च लक्षणविवराणार्थत्वेनोपयोगस्योक्तत्वात्। तथाचान्नमयस्य ब्रह्मत्वेऽनुपपत्त्यभावान्न तत्प्रवाहपतितानां प्राणमयादीनामब्रह्मत्वं कल्पनीयमिति।

####  h॥ परामर्शस्य शरीरविषयकत्वे तद्रसशब्दयोर्वैयर्थ्यम्, ईश्वरविषयकत्वे सार्थक्यं च॥
(###sudha -- )
ननु किमनेन बहुना संविधानेन? शरीरमात्रपरामर्शोऽयं किं न स्यात्? मैवम्। तथासति “एष पुरुषः” इत्येतावता पूर्णत्वेन “सः” इत्यस्य वैयर्थ्यापत्तेः। भवत्पक्षेऽपि समानमिति चेत्, नेत्यभिप्रेत्याऽह स इति।
p**p
स इत्यात्मपदोद्दिष्ट एष जीवशरीरगः।

सारान्नमय एवायं न लोकान्नमयः प्रभुः।

इति तं रसशब्देन विशिनष्टि शरीरगम्॥१८९॥**
(###sudha -- )
एष इति जीवशरीरगः परामृश्यते। शरीरग इत्येवोक्ते परमेश्वरस्य शरीरित्वं प्रतीयेत। अतो जीवेत्युक्तम्। किञ्च शरीरपरामर्शे “स वा एष पुरुषोऽन्नमयः” इत्येव वक्तव्यम्। रसशब्दस्तु व्यर्थः। प्रयोजनानुपलब्धेः। “अन्नात् पुरुषः” इत्येव प्रकृतत्वाच्च। नचास्मत्पक्षेऽपि रसशब्दस्य वैयर्थ्यम्। अन्नमय इत्येवोक्ते प्राकृतान्नमयत्वं प्रतीयेत। तन्निवृत्त्यर्थत्वेन सार्थक्यादित्याशयवानाह -- सारेति। रसशब्दो हि सारवाची, “रसः सारो वरश्चेति शब्दाः पर्यायवाचकाः” इति वचनात्। ततश्चान्नरसोऽन्नसारः, अन्नशब्दार्थेषु मुख्यार्थोऽत्तृत्वादिलक्षणस्तत्प्रचुर इत्युक्तं भवति। तस्य तात्पार्यार्थः सारान्नमय इति। इति ज्ञापयितुमिति शेषः। विशिनष्टि श्रुतिः।

अपिच शरीरपरामर्शोऽयं चेत्, “तस्येदमेव शिरः। अयं दक्षिणः पक्षः। अयमुत्तरः पक्षः। अयमात्मा। इदं पुच्छं प्रतिष्ठा” इति सर्वं व्यर्थमेव स्यात्। शरीरशिरःप्रभृतेः प्रत्यक्षसिद्धत्वेनोपदेशानपेक्षणात्।

####  h॥ ईश्वरपक्षे “तस्येदमेव शिरः’ इत्यादिप्रत्यक्षनिर्देशानुपपत्तिशङ्कापरिहारः॥
(###sudha -- )
नन्वीश्वरेऽप्यनुपपत्तिरेव। तस्य शिरःप्रभृत्यवयवाभावात्। न। “प्रकाशवच्च” इति वक्ष्यमाणत्वात्। तथाऽप्यनुपपत्तिः। ईश्वरशिरःप्रभृतीनामप्रत्यक्षत्वेन “इदम्’ इति निर्देशायोगादिति चेत्, न। लक्षणयोपपत्तेरित्याशयवानाह -- इदमिति।

इदमित्येव निर्देशो वस्त्रप्रावृतवद् विभोः।

शिरआदेर्भवेज्जीवशिरआदौ व्यवस्थितेः।

तं विदित्वाऽस्य मुक्तिः स्यान्नान्यज्ञानात् कथञ्चन॥१९०॥**
(###sudha -- )
इदमिति निर्देशोऽप्रत्यक्षेऽपि परमेश्वरशिरःप्रभृतौ लक्षणया भवेदेव। विभोः शिरआदेः जीवशिरआदौ प्रत्यक्षे व्यवस्थितेरिति लक्षणाबीजसम्बन्धं दर्शयति। ननु मुख्यप्रयोगं परित्यज्य लाक्षणिकं प्रयुञ्जानस्य प्रयोजनं वाच्यम्। दृष्टं हि “गङ्गायां घोषः’ इत्यादौ पावित्र्यादिज्ञापनमिति चेत्, न। प्रकृते रूढलक्षणत्वादिति भावेनोक्तम् वस्त्रप्रावृतवदिति। सप्तम्यर्थे वतिः। यथाऽप्रत्यक्षेऽपि वस्त्रप्रावृते जानुनि प्रत्यक्षवस्त्रसन्निधानादिदमिति निर्देशः, तथा प्रकृतेऽपीत्यर्थः। ननु मुख्ये बाधकाभावात् कुतो लक्षणाश्रयणमिति चेत्, न। शरीरपरिग्रहे वैयर्थ्यस्य स्फुटत्वात्।

किञ्च “सर्वमेव त आयुर्यन्ति” इति प्राणमयज्ञानान्मोक्षः श्रूयते। कदाऽपि मरणाभावो हि सर्वमायुः। नचासौ विना मोक्षाद् युज्यते। नच शरीरपरिग्रहे तद् युज्यते। “तमेवं विद्वान्” इत्यादिश्रुतिविरोधादित्याह -- तमिति। तं परमात्मानं विदित्वा साक्षात् पश्यत इति शेषः। तेन समानकर्तृता। ब्रह्मशब्दादयोऽप्यत्र बाधकतया वक्तव्याः।

####  h॥ परामर्शअन्नरसमयत्वाद्यनुपपत्तिपरिहारस्य व्यवधानेनोक्तौ निमित्तम्॥
(###sudha -- )
ननुच “विकारशब्दात्” इति सूत्रकारेणान्नमयादीनां ब्रह्मत्वाङ्गीकृतावेकामनुपपत्तिं परिहरता लक्षणया सर्वानुपपत्तिपरिहारो सूचितः। अत एव “भोग्यत्वमत्र चाद्यत्वम्” इत्यादिना भाष्यकृता तत्रैवानुपपत्तिपरिहारः कृतः। ब्रह्मशब्दोदित इत्यादिकमपि तत्रैव कर्तुमुचितम्। व्यवधाने कारणाभावात्। अन्यथोत्सूत्रित्वप्रसङ्गादिति। मैवम्। तत्सूत्रसूचितस्याप्यर्थस्य व्यवधाने प्रयोजनसद्भावात्। अन्नमयादीनां पञ्चानामप्यब्रह्मत्वोपपादकोपपत्त्याभासास्तत्र निराकृताः। अन्नमयमात्रविषयानुपपत्तिपरिहारस्त्वत्रेत्यनेन ज्ञाप्यते।

किञ्च “नेतरोऽनुपपत्तेः” इति सूत्रं केचित् “न तावदन्नमयः परमात्मा परामर्शाद्यनुपपत्तेः” इति व्याकुर्वते। तदपि निराकर्तुमत्रेदमुदितमिति॥*॥
(###sudha -- )
####  h॥ पूर्वपक्षिणा जीवस्यैवान्नमयादिशब्दवाच्यत्वोपपादनम्॥
(###sudha -- )
अत्राऽह जीव एवान्नमयादिशब्दार्थः। स ह्यन्नविकारशरीरावच्छिन्नत्वाद् भवत्यन्नमयः। प्राणमनोबुद्ध्यानन्दोपाध्यवच्छिन्नश्च भवति प्राणादिविकारो घटाकाशमिव घटविकारः। तेन प्राणमयत्वाद्युपपत्तिः। तथाच “स वा एष पुरुषः” इति परामर्शस्तदुपाधिविषयतया हि श्र्लिष्टतरो भवति। रसशब्दश्चान्नस्थस्थविष्ठभागव्यावृत्त्यर्थो भविष्यति। इदमिति निर्देशश्च मुख्यार्थः सम्पद्यते। प्राणमयादिषु च सर्वत्र शिरःप्रभृत्यवयवानां वक्तव्यत्वेन तत्प्राये सिद्धस्यापि कथनोपपत्तेः, शरीरित्वम्, अवयवित्वम्, प्रियादियोगः, ब्रह्मपुच्छत्वं चेत्येतत् सर्वं समञ्जसं भवति। नच वक्तव्यं शरीरादिकोशा एव कुतस्तर्हि नाङ्गीक्रियन्ते? तथाच “अन्नमयप्राणमयमनोमयविज्ञानमयानन्दमया मे शुद्ध्यन्ताम्” इति श्रुत्यन्तरानुगुण्यं च स्यादिति। कोशेषु ब्रह्मशब्दाद्यनुपपत्तेः। अन्यत्वमन्तरत्वं शारीरत्वं चोपाध्यपेक्षया जीवेऽप्युपपद्यन्ते।

####  h॥ जीवब्रह्मणोरैक्याभ्युपगमेन पूर्वपक्षे ब्रह्मशब्दाद्यनुपपत्तिपरिहारः॥
(###sudha -- )
ननु जीवपक्षेऽप्यनुपपत्तिरस्ति। ब्रह्मशब्दो हि निराबाधो न परमात्मना विनोपपद्यते। “अद्यतेऽत्ति च” इति सर्वाद्यत्वम्, सर्वात्तृत्वम्, “प्राणं देवाः” इति सर्वदेवादिचेष्टकत्वम्, “यतो वाचः” इति वाङ्मनसागोचरत्वम्, “विज्ञानं देवाः” इति सर्वदेवोपास्यत्वं ज्येष्ठत्वम्, “सोऽकामयत” इति सङ्कल्पपूर्वकं सर्वस्रष्टृत्वम्, सर्वान्तरत्वमित्यादीनि नाल्पतरज्ञानशक्त्यादिसम्पन्ने जीवे सम्भवति। तद्धेतुव्यपदेशश्चासङ्गतः स्यात्। मान्त्रवर्णिकव्याख्यानता च बाध्येत। नच जीवज्ञानान्मोक्षो युज्यत इति।
p**p
मैवम्। उपनिषदर्थानवबोधात्। अत्रहि जीवब्रह्मणोरेकत्वं विवक्षितम्। तत्र यानि वाक्यानि शुद्धविरोधीनि तान्युपसंहितसंसारिस्वरूपापेक्षाणि। ब्रह्मशब्दादीनि तु तत्स्वभावसिद्धपरमात्मस्वरूपापेक्षाणि। ऐक्यविवक्षा चात्र वाक्यशाबल्यान्यथानुपपत्त्यैव गम्यते। नचैवं विनिगमनायां कारणाभावात् परमात्मैवान्नमयादिशब्दवाच्योऽस्त्विति युक्तम्। विशुद्धविरोधिनां वाक्यानां परमात्मनि सर्वथाऽनुपपत्तेः। सत्यप्यभेदे महाकाशधर्म एवावच्छिन्नाकाशे व्यवह्रियते, “यावान् वाऽयमाकाशस्तावानेषोऽन्तर्हृदय आकाशः” इति। नतु परिच्छिन्नधर्मो वितस्तिमात्रत्वं महाकाशे। नच “ब्रह्म पुच्छं प्रतिष्ठा” इत्यनुपपन्नम्। अस्य जीवस्य ब्रह्म पुच्छमायतनमधिष्ठानं निजं स्वरूपमित्यर्थोपपत्तेः। तस्मात् “नेतरः” इत्यनुपपन्नमित्याशङ्कां परिहर्तुं “भेदव्यपदेशाच्च” इति सूत्रम्। तत्र चशब्दः प्रतिज्ञासमुच्चायर्थ इति भावेन सूत्रं व्याचष्टे आदित्य इति।

####  h॥ श्रुतौ नियम्यनियामकत्वादिना जीवब्रह्मणोर्भेदस्यैव व्यपदेशात् जीवो न ब्रह्माभिन्नः॥
(###sudha -- )
#sutraॐ भेदव्यपदेशाच्च ॐ॥१७॥**
(###sudha -- )
p**p आदित्ये पुरुषे चायमिति भेदोपदेशतः।

नास्याभेदोऽस्ति जीवेन..............॥१९१॥**
(###sudha -- )
स्यादेतदेवं कथञ्चित्। यद्यस्यामुपनिषदि जीवपरमात्मनोरभेदो विवक्षितः स्यात्। नचैवम्। “स यश्चायं पुरुषे। यश्चासावादित्ये। स एकः” इति पुरुषादित्यशब्दोपलक्षितापकृष्टोत्कृष्टसकलजीवानां नियम्यतयाऽधिकरणत्वेन, परमात्मनश्च नियामकतयाऽधिष्ठातृत्वेन भेदस्यैवात्रोपदेशात्। तथा “रसं ह्येवायं लब्ध्वाऽऽनन्दी भवति” इति लब्धृलब्धव्यतया, “यदा ह्येवैषः” इत्युपासकोपास्यतया, “उपसङ्क्रामति” इति प्राप्तृप्राप्यतया “भीषाऽस्मात्” इति नियम्यनियामकतया च भेदोपदेशाः द्रष्टव्याः।

यदुक्तं वाक्यशाबल्यान्यथाऽनुपपत्तिरत्र प्रमाणमिति। तदयुक्तम्। केवलं ब्रह्मपरतयैव वाक्यानां समञ्जसीकृतत्वात्। ततो न जीवोऽन्नमयादिशब्दवाच्य इति।

####  h॥ पूर्वपक्षिणा जीवाभेदे अनुमानोपन्यासः, तन्निरासः॥
(###sudha -- )
ननु कथमुच्यते नास्य परमात्मनोऽभेदोऽस्ति जीवेनेति। अनुमानतस्तदभेदस्य प्रमितत्वात्। तथाच उक्तविधयाऽन्नमयत्वादिकं जीवस्य किं न स्यात्? नचोक्तभेदोपदेशविरोधः। अनुमानविरोधेन तस्यैव अन्यपरत्वोपपत्तेरित्याशङ्कापरिहाराय सूत्रम् “कामाच्च नानुमानापेक्षा” इति। तद् व्याचष्टे नानुमेति।

#sutraॐ कामाच्च नानुमानापेक्षा ॐ॥१८॥**
(###sudha -- )
................नानुमा कामचारिणी॥१९१॥**
(###sudha -- )
विमतानि शरीराणि मद्भोगायतानि यत्।

शरीराणीत्यादिका तु तत्वज्ञाने ह्यपेक्ष्यते॥१९२॥**
(###sudha -- )
प्रत्यक्षादिविरुद्धत्वात् ...............।

सम्प्रतिपन्नस्वशरीरेषु सिद्धसाधनतापरिहाराय विमतानीत्युक्तम्। यद् यस्मात् शरीराणि। शरीरत्वादित्यर्थः। मच्छरीरवदिति दृष्टान्तः। आदिग्रहणाद् विप्रतिपन्नानीन्द्रियाणि ममैव करणानि, इन्द्रियत्वात्; सम्प्रतिपन्नवदित्यादीनामुपादानम्।

नन्वेतान्यनुमानानि प्रतिक्षेत्रं क्षेत्रज्ञानामभेदं साधयति। नतु जीवानां परमात्माभेदम्। तेन विमता आत्मानः परमात्मनस्तत्वतो न भिद्यन्ते, आत्मत्वात्, परमात्मवदित्यनुमानमत्र शङ्कनीयम्, नत्विदमिति। मैवम्। नहि जीवानुमपहितस्वरूपाणामेव साक्षादभेदः सम्भवति। प्रत्यक्षादिविरोधात्। ततश्च निरुपाधिकेन रूपेणाभेदेऽनुमानं पर्यवस्यति। तथाच कथं न प्रकृतसङ्गतिरिति। तत्वज्ञाने तत्वज्ञानार्थम्। नापेक्ष्यते। तत्वज्ञानकरणं न भवतीत्यर्थः। कुतः? प्रत्यक्षादिविरुद्धत्वात्। हिशब्दो दृष्टान्तसूचकः।

तदयं प्रयोगः “विमतानि शरीराणि’ इत्यादिकाऽनुमा अनुमानत्वेन पराभिमता यथार्थज्ञानकरणं न भवति, प्रमाणविरुद्धत्वात्; दहनानुष्णतासाधनानुमानवदिति। प्रत्यक्षादिविरुद्धाऽपि सदनुमा किं न स्यादित्यत उक्तम्  --   कामचारिणीति। तद् विवृणोति अक्षेति।

####  h॥ कामचारीणि स्वतन्त्रानुमानानि॥
(###sudha -- )
................अक्षागमभयोज्झिता।

अनुमा कामवृत्ता हि कुत्र नावसरं व्र्जेत्॥१९३॥**
(###sudha -- )
जड आत्मैव वस्तुत्वात् प्रमेयत्वाज्जडं चितिः।

घन आकाश इत्याद्या वार्यन्ते केन हेतुना॥१९४॥**
(###sudha -- )
अक्षं प्रत्यक्षम्। अनुमानमत्रोपसङ्ख्येयम्। अक्षागमभयोज्झितेति तद्विरोधभयोज्झितेत्यर्थः। कामवृत्ता पुरुषेच्छानुसारिप्रवृत्तिमती। नन्वनेन किं विपक्षे बाधकमुक्तमित्यत आह -- कुत्रेति। किमाक्षेपे। सर्वत्राप्यवसरं व्र्जेदित्यर्थः।

तत् कथमित्यत आह -- जड इति। आत्मा जडो ज्ञानानाश्रयः, वस्तुत्वात्; घटवत्। आकाशो घनो निबिडावयवः, प्रमेयत्वात्; आत्मवदिति साक्षिप्रत्यक्षविरुद्धम्। जडं घटादिकं चितिश्चेतनम्, प्रमेयत्वात्; आात्मत्वादित्यनुमानविरुद्धम्। चैतन्यकार्यस्य सर्वथाऽप्यनुपलम्भात्। आद्यपदेन ब्राह्मणेन सुरा पेया, द्रवद्रव्यत्वात्; क्षीरवदित्यागमविरुद्धस्य ग्रहणम्। केनेत्याक्षेपे। यदि प्रत्यक्षादिविरोधिनोऽप्यनुमानत्वं स्यादिति शेषः। प्रत्यक्षादिविरुद्धमपि यद्यैक्यानुमानं प्रमाणं स्यात्, तदा उदाहृतमपि किं न स्यात्, अविशेषादित्युक्तं भवति।


नन्वत्र कथं प्रयोक्तव्यम्? यथान्यासमेवेत्येवकारेणाऽह। तर्हि प्रतिज्ञापदव्याघातः स्यादिति चेत्, अस्तु। नहि प्रत्यक्षादिविरोधादयं गरीयान्। समश्च परानुमाने। तत्परिहारोऽप्यत्र तुल्यः। नन्वाकाशो घन इति साधने कालादौ व्यभिचारः। न। पक्षतुल्यत्वात्। यदत्र वक्तव्यं तदुपरिष्टाद् वक्ष्यत इति। (२७४; ८०१; ५६४; ८८२)
####  h॥ जीवब्रह्मभेदसाधकसूत्राणां पौनरुक्त्यशङ्कापरिहारः॥
(###sudha -- )
ननु “अथातो ब्रह्मजिज्ञासा” इत्यत्रैव जीवेशभेदः समर्थितः। तथा जन्मादिसूत्रेणापि। “अतो जीवैक्यम्” इत्युक्तत्वात्। अत्रापि पुनस्तत्साधने पुनरुक्तता स्यादित्यत आह -- न जीवेति।

न जीवभेदसूत्राणां शयाऽत्र पुनरुक्तता।

वाक्यान्तरद्योतकत्वात् पृथगित्यत्र पूर्णता॥१९५॥**
(###sudha -- )
अत्र शास्त्रे तत्रतत्र प्रकरणे ह्यैक्यविवक्षायां चोदितायां तत्तद्गतभेदवाक्यद्योतनेन सूत्रेषु भेदसमर्थनं क्रियते। अतस्तात्पर्यभेदान्न पुनरुक्तता शया। तथाहि जिज्ञासावाक्येष्वभेदशङ्कायां तद्गतब्रह्मशब्देनैव भेदसमर्थनम्। जिज्ञास्यब्रह्मणो जीवत्वे शङ्किते तत्पूर्ववाक्योक्तलक्षणेन भेदसाधनमित्यादि स्वयमूह्यम्। एवमेव “भेदव्यपदेशाच्चान्यः” इत्यादावपि पुनरुक्ततादोषः परिहरणीयः।

नन्वेवं सत्यभेदः स्वरूपेण कुत्रापि न निराकृतः स्यादित्यत आह -- पृथगिति। पूर्णता प्रधानता। भेदसाधनस्य स्वातन्त्र्येण विचारितत्वात्। यद्यपि प्रकरणविशेषविषयतयाऽभेदे निराकृतेऽपि स्वरूपनिराकरणमर्थात् सिद्ध्यति। तथाऽपि वस्तुस्थितिकथनमेतदित्यदोषः।

अथवा पुनरुक्तिपरिहारस्यैवं जातत्वात् “अत एव चोपमा” इत्यादिसूत्राण्यापातप्रतीतभाष्यदिशाऽभेदपराणीव प्रतिभान्ति। तन्निरासार्थमिदमुक्तम्। “पृथगुपदेशात्” इत्यत्रैव भेदसमर्थनस्य पूर्णतापर्यवसानमिति। यद्यप्येतत् करिष्यमाणव्यख्यानादेव ज्ञास्यते। तथाऽपि स्पष्टार्थमुक्तमित्यदोषः।

####  h॥ प्रकरणेऽस्मिन् ब्रह्मविदः फलत्वेनान्नमयादिप्राप्तिश्रवणादन्नमयादिर्ब्रह्मैव न कोशः॥
(###sudha -- )
शरीरादिकोशा एवान्नमयादिशब्दवाच्या इति पक्षोऽपि “नेतरोऽनुपपत्तेः” इति साधारणदोषेण दूषित एव। विशेषदोषेण दूषयितुं सूत्रम् “अस्मिन्नस्य च तद्योगं शास्ति” इति। तद् व्याचष्टे योगमिति।

#sutraॐ अस्मिन्नस्य च तद्योगं शास्ति ॐ॥१९॥**
(###sudha -- )
योगमन्नमयाद्यैर्यत् फलत्वेनास्य शंसति।

स्थानद्वयेऽप्यतः कोशा एत इत्यतिसाहसम्॥१९६॥**
(###sudha -- )
यद् यस्मादस्य “स य एवंवित्” इत्युक्तस्य ब्रह्मविदः फलत्वेनान्नमयादिभिर्योगं तत्प्राप्तिं स्थानद्वयेऽप्यनुवाकद्वयेऽपिशंसति कथयति श्रुतिः “एतमन्नमयमात्मानमुपसङ्क्रामति” इत्यादि, “एतमन्नमयमात्मानमुपसङ्क्रम्य” इत्यादि च। अत एतेऽन्नमयादयः कोशा इत्येतद् व्याख्यानमतिसाहसं पूर्वोत्तरापरामर्शमूलम्। नहि शरीरादिकोशप्राप्तिर्ब्रह्मविद्याफलमिति सम्भवति। “तरति शोकमात्मवित्” इत्यादिविरोधात्। शरीरादेश्च शोकरूपत्वात्।

####  h॥ उपसङ्क्रमशब्दस्य पूर्वपक्ष्युक्तातिक्रमार्थत्वनिरासपूर्वकं प्राप्त्यर्थत्वसमर्थनम्॥
(###sudha -- )
स्यादेतद् यद्यत्रान्नमयादिप्राप्तिरुच्येत। नचैतदस्ति। उपसङ्क्रमशब्दस्यातिक्रमार्थत्वादित्यत आह -- उपसङ्क्रमणं चेति।

उपसङ्क्र्रमणं चैव द्वितीयोद्देशितं प्रति।

अतिक्रमं वदन्तं तमुपशब्दो निवारयेत्।

अश्रुतस्यातिशब्दस्य स्थानं दद्यात् कथं पुनः॥१९७॥**
(###sudha -- )
श्रुताश्रुतपरित्यागकल्पने विगतह्रियाम्।

मृतावेव परित्यागः कृतो ह्यन्नमयस्य च॥१९८॥**
(###sudha -- )
द्वितीयोद्देशितं प्रति। द्वितीयया कर्मत्वेनोक्तमन्नमयादिकं प्रति यदुपसङ्क्रमणमुच्यते तदतिक्रमं वदन्तम्। उपसङ्क्रमणवाचिपदमतिक्रमार्थं व्याकुर्वन्तमिति यावत्। उपशब्दो निवारयेत्। तस्योपशब्दविरोधः स्यात्। उपपूर्वस्य क्रमेः प्राप्त्यर्थत्वात्। दोषान्तरमाह --अश्रुतस्येति। पुनरिति दोषान्तरसमुच्चयार्थः।

वाक्यद्वयतात्पर्यमाह श्रुतेति। एवं व्याकुर्वाणेन हि श्रुतमुपशब्दं त्यक्त्वा तत्स्थानेऽश्रुतातिशब्दोऽध्याहार्यः। तथाच श्रुतपरित्यागोऽश्रुतकल्पनं च स्यात्। तदुभयं च लज्जाहेतुरिति।

न वयं श्रुतपरित्यागेनाश्रुताध्याहारं कुर्मो येनायं दोषः स्यात्। किन्नाम। अव्ययानामनेकार्थत्वादुपशब्दोऽतिश्ब्दार्थो व्याख्यायत इति चेत्, न। नियामकेन विना प्रसिद्धार्थपरित्यागाप्रसिद्धार्थस्वीकारानुपपत्तेः। नह्यव्ययान्यनेकार्थानीत्येतावताऽन्तःशब्दस्य बहिरित्यर्थो गृह्यते। किन्तु प्रयोगादिकमनुसृत्यैवेति स्थितेऽभ्युपगम्यापि दोषमाह -- मृतावेवेति। हि यस्मादन्नमयस्य कोशस्य चशब्दात् प्राणमयस्य च परित्यागो मृतावेव कृतो भवति। मृतेः शरीरपरित्यागरूपत्वात्। तस्मात् “अस्माल्लोकात् प्रेत्य” इति मरणोक्त्यैवान्नमयाद्यतिक्रमस्योक्तत्वात् पुनः “एतमन्नमयमात्मानमुपसङ्क्रामति” इति तदतिक्रमोक्तौ पुनरुक्तिः प्रसज्येतेति।

किञ्च “ब्रह्मविदाप्नोति परम्” इत्युपक्रमानुगुण्यं च प्राप्तिपरत्वे स्यात्। अतो नान्नमयदयः कोशाः किन्तु विष्णुरेव। शुद्धिप्रार्थनालिङ्गाद् वाक्यान्तरोक्तानां कोशत्वेऽपि न कश्चिद् विरोधः। अपिच तेऽन्नमयादयः, एते तु “अन्नरसमयः” इत्युपक्रमाद् “रसो वै सः” इति वाक्यशेषाच्चान्नरसमयादय इति शब्दान्तरन्यायेनाप्यन्ये भविष्यन्तीति सर्वमनवद्यम्।

####  h॥ कृतव्याख्यानदार्ढ्यार्थमपव्याख्याननिरासः॥
(###sudha -- )
एवमन्नमयादीनां पञ्चानामपि परब्रह्मत्वप्रतिपादनपरतया सूत्राणि व्याख्याय परेषामपव्याख्यां प्रत्याख्यातुमुत्तरोऽयं ग्रन्थसन्दर्भ आरभ्यते।

####  h॥ मायावादिनाऽन्नमयादीनां पञ्चानामपि कोशत्वप्रतिपादनम्॥
(###sudha -- )
तत्र मायावादिनोऽन्नमयादयः पञ्चापि कोशा इति मन्यमानाः “ब्रह्म पुच्छं प्रतिष्ठा” इत्युक्तस्य ब्रह्मणः स्वप्राधान्येन ज्ञेयत्वप्रतिपादकान्येतानि सूत्राणीति व्याचक्षते। तथाहि अन्नमयादयश्चत्वारस्तावदन्नादिविकाराः कोशा एव। तथाच विकारार्थे मयवाहे सत्यानन्दमय एव कस्मादर्धजरतीयन्यायेन कथमेव मयटः प्राचुर्यार्थत्वं ब्रह्मविषयत्वं चाऽश्रीयते? मान्त्रवर्णिकब्रह्माधिकारादिति चेत्, अन्नमयादीनापि तर्हि ब्रह्मत्वप्रसङ्गः। अन्नमयादीनामन्तरस्यान्यस्य श्रवणादब्रह्मत्वमानन्दमयस्य तु तदभावाद् ब्रह्मत्वमिति चेत्, न। तत्रापि “सत्यं ज्ञानमनन्तं ब्रह्म” इति प्रकृतस्य ब्रह्मणो “ब्रह्म पुच्छं प्रतिष्ठा” इत्यानन्दमयाश्रयतयोक्तत्वात्। तद्विजिज्ञापयिषैवान्नमयादयः पञ्चापि कोशाः कल्प्यन्ते।

नन्वन्नमयादीनामिवाऽनन्दमयस्य पुच्छत्वेनोक्तं ब्रह्म कथं स्वप्रधानं स्यात्? न। स्वप्रधानतया प्रकृतत्वात्। नचाऽनन्दमयावयत्वेनापि ब्रह्मणि ज्ञायमाने प्रकृतत्वं न हीयते, आनन्दमयस्य ब्रह्मत्वादिति वाच्यम्। तथासति तदेवावयवि अवयवश्चेत्यसामञ्जस्यप्रसङ्गात्। अन्यतरपरिग्रहे च पुच्छस्यैव ब्रह्मत्वं युक्तम्, ब्रह्मशब्दश्रवणात्। नत्वानन्दमयस्य तत्र ब्रह्मशब्दाश्रवणात्। “असन्नेव” इति श्लोकस्य “ब्रह्म पुच्छम्” इत्युक्तब्रह्मविषयत्वात्। नह्यत्राऽनन्दमयोऽन्वाकृष्यते। किन्तु पुच्छतयोक्तं ब्रह्म स्वप्रधानतया। नचाऽनन्दस्यानुभवसिद्धस्य भावाभावशङ्का युज्यते। कथन्तर्हि पुच्छत्वोक्तिः? पुच्छवत् पुच्छमित्याश्रायार्थत्वात्।

किञ्चाऽनन्दमयस्य प्रियाद्यवयवयोगशारीरत्वाभ्यां सविशेषत्वाद् ब्रह्मणोऽपि सविशेषत्वप्रसङ्गः। निर्विशेषं च ब्रह्म। वाङ्ममनसागोचरत्वश्रुतेः। मयटः प्राचुर्यार्थत्वेऽप्यानन्दप्रचुर इत्युक्ते दुःखाल्पत्वमपि गम्यते। प्राचुर्यस्य लोके प्रतियोग्यल्पतासापेक्षत्वात्। नच ब्रह्मणि दुःखं सम्भवति।

किञ्च प्रियादीनां प्रतिशरीरं भेदेनाऽनन्दमयस्यापि भेदे ब्रह्मणोऽपि प्रतिशरीरं भेदः प्रसज्येत। नच तद् युक्तम्, अनन्तत्वश्रुतेः। नचैवं भार्गवी वारुणी विद्या विरुद्ध्येत। तत्र मयटोऽश्रवणेन भिन्नविषयत्वात्। “एतमानन्दमयमात्मानम्” इति चान्नमयादीनामिवाऽनन्दमयस्यातिक्रमणीयतयोक्तस्य अब्रह्मत्वात्। अन्ते मयटः श्रवणेन पूर्वमपि तदध्याहारे पूर्वमपि नाऽनन्दमयो ब्रह्मास्तु। ब्रह्मज्ञानार्थिनस्तु तदुपदेशद्वारतयोपपन्नो भविष्यतीति।

नन्वेवन्तर्हि कथं सूत्राणि? आनन्दमयस्य ब्रह्मताप्रतिपादनपरतयोपलम्भात्। मैवम्। “वेदसूत्रयोर्विरोधे गुणे त्वन्याय्यकल्पना” इति न्यायेन सूत्राणां कथञ्चिद् योज्यत्वात्। तस्मादानन्दमयादयः पञ्चापि कोशा न ब्रह्मेति।

####  h॥ मायावादिव्याख्याननिरासः॥
(###sudha -- )
तदेतत् सूत्रव्याख्यानेन निराकृतमपि शिष्यहिततया स्फुटं ्निराकरोति --  येऽन्नमिति।

योऽन्नं ब्रह्मेत्याद्युपासां सामानाधिकरण्यतः।

उक्त्वा पञ्चस्वरूपाणां पुनस्तत्प्राप्तिवादिनी॥१९९॥**
(###sudha -- )
स्थानद्वयगता वेदवाणी तदपलापिनाम्।

तमसोऽन्यत्र संस्थानं कथमेव सहेत सा॥२००॥**
(###sudha -- )
इत्यादीति क्रियाविशेषणम्। पञ्चस्वरूपाणामिति विशेषणसमास एवायं न द्विगुः। तद्धिातार्थाद्यभावात्। तत्प्राप्तिवादिनी। ज्ञानफलत्वेनेति शेषः। स्थानद्वयमनुवाकद्वयम्। तदपलापिनामन्नमयादीनां ब्रह्मत्वापलापिनां मायावादिनाम्।

इदमुक्तं भवति अन्नमयादिपञ्चकं यदि न ब्रह्म, तदाऽन्नमयादीन् प्रत्युदाहृतश्लोकेषु “येऽन्नं ब्रह्मोपासते” इति प्रथमानुवाके, “अन्नं ब्रह्मेति व्यजानात्” इत्युत्तरानुवाके च ब्रह्मतयोक्तिविरोधः स्यात्। नहि पुच्छस्यापि ब्रह्मत्वे प्रमाणमस्त्यन्यदतो ब्रह्मशब्दात्।

नन्वेतद् ब्रह्मज्ञानद्वारतयोपदिष्टम्। नतु ब्रह्मतयोपदिष्टमिति चेत्, न। सामानाधिकरण्येनोक्तत्वात्। नच सामानाधिकरण्यमपि गौणम्। तथासति विदुषस्तत्प्राप्तिरुक्ता विरुद्ध्येत। नच तत्रातिक्रमोऽर्थ इत्युक्तम्। नचाऽनन्दमये ब्रह्मशब्दो नास्ति श्लोकस्य पुच्छविषयत्वादिति वाच्यम्। तथासत्यन्नमयादिश्लोकानामपि तथात्वप्राप्तेः।

किञ्च बाधकवशादित्थमाश्रीयते, एवमेव वा? नाऽद्यः, बाधकानां परिहृतत्वात्। द्वितीये तु निर्निमित्तं वेदार्थभूतब्रह्मापलापिनो बौद्धस्येव वेदाभिमानिकोपेन नरकप्राप्तिः स्यादिति।

####  h॥ भृगुवल्ल्युक्तान्नादीनामपि ब्रह्मत्वप्रतिपादनम्, तत्समर्थनं च॥
(###sudha -- )
स्थानद्वयगतेत्युक्तम्। प्राक् च “भृगोश्चैतद् वदिष्यति” इति। तत्रोत्तरानुवाकोक्तस्य ब्रह्मत्वं प्रपञ्चयति अधीहिति।

अधीहि भगवो ब्रह्मेत्युक्तोऽन्नप्राणपूर्वकम्।

आह -- ब्रह्म कथं तन्न .....................॥२०१॥**
(###sudha -- )
अधीहि अध्यापय। ण्यर्थस्यान्तर्णीतत्वात्। भगवो भगवन्। “मतुवसोः सम्बुद्धौ छन्दसि” इति वचनात्। उक्तो भृगुणा पृष्टो वरुणः।”भृगुर्वै वारुणिः। वरुणं पितरमुपससार। अधीहि भगवो ब्रह्मेति। तस्मा एतत् प्रोवाच। अन्नं प्राणं चक्षुः श्रोत्रं मनो वाचमिति” एवं ब्रह्मप्रश्नोत्तरत्वेनोक्तत्वादन्नादिकं ब्रह्मैव भवितुमर्हतीत्यर्थः।

ननु तत्र मयटोऽश्रवणाद् भिन्नविषयत्वमिति चेत्, न। उक्तोत्तरत्वात्। किञ्च तथासत्यन्नमयादीन् प्रत्युदाहृतश्लोकेषु मयटोऽश्रवणाद् भिन्नविषयत्वं स्यात्। अस्त्विति चेत्, न। तथासति तदुदाहरणस्य असङ्गतिप्रसङ्गात्। यस्यान्नादेर्विकारास्ते तत्प्रशंसापरतया सङ्गतिरस्त्विति चेत्, न। मनोमयश्लोके तदयोगात्। तर्हि तत एवानुपपत्तेरन्नादिशब्दैरन्नमयादय एवोच्यन्त इति कल्प्यत इति चेत्, तर्ह्यत्रापि प्रकरणवशादन्नमयादय एवोच्यन्त इत्यङ्गीकार्यम्। उक्तेऽर्थे हि संवादित्वेनेयमाख्यायिकोक्ता। तस्मादन्नमयादय एवात्रोच्यन्ते। ते च ब्रह्मप्रश्नोत्तरत्वेनोक्तत्वान्यथाऽनुपपत्त्या ब्रह्मैवेति। यद्यपि “सैषा भार्गवी वारुणी विद्या। परमे व्योमन् प्रतिष्ठिता” इति साक्षाद् ब्रह्मविद्यात्वमुच्यते। तथाऽपि मीमांसार्थं युक्त्युपन्यासः। अथवाऽस्यापि समानयोगक्षेमत्वादिति।

स्यादेतत्। ब्रह्मप्रश्नोत्तरतयोक्तिमात्रेण न वरुणोक्तान्नादीनां ब्रह्मत्वं सिद्ध्यति। ब्रह्मज्ञानोपायतयाऽपि तदुपदेशोपपत्तेः। तथाहि द्वितीयाचन्द्रप्रश्नेऽचन्द्ररूपाऽपि शाखा चन्द्रतयोच्यते, चन्द्रज्ञानोपायत्वात्। यथावाऽरुन्धतीप्रश्ने तत्समीपवर्तिनी पृथुला तारकाऽरुन्धतीत्वेनोपदिश्यते, अरुन्धतीज्ञानद्वारत्वात्। द्वारत्वं चान्नादिशब्दोदितानां शरीरादीनां बहिर्वृत्तिनिवारणद्वारा ब्रह्मज्ञानं प्रत्युपपद्यत एवेति। मैवम्। किमनेन व्यभिचारश्र्चोद्यते, किंवाऽन्यथासिद्धिः सम्भाव्यते, उत सा निश्चीयते? पक्षत्रयमसम्बद्धमित्याह -- द्वारमिति।

..................द्वारं तदतिवादिनः॥२०१॥**
(###sudha -- )
उपसत्तिं कथं विद्युरुपसन्नाय हि त्रिशः।

वक्तव्यं ब्रह्म गुरुणा चतुर्वारमथापि वा।

सकृद् वेत्यागमा ब्रूयुः सम्प्रदायविदोऽपि च॥२०२॥**
(###sudha -- )
तद् यत्किञ्चित् कथं ब्रूयादुपसन्नाय दिक्पतिः।

न वदेद् ब्रह्म च कथं मायावी नहि वारिरा॥२०३॥**
(###sudha -- )
तदन्नादिकम्। उपसत्तिम्, ब्रह्मज्ञानार्थोपसत्त्युत्तकरकालीनं गुरूपदेशप्रकारमित्यर्थः। कथमित्याक्षेपे। न विद्युरित्यर्थः। गुरूपदेशप्रकाराज्ञानविजृम्भितेयं शङ्केति भावः।

तत् कथं न विद्युरित्यत आह -- उपसन्नायेति। ब्रह्मैव वक्तव्यम्। न पुनर्यत्किञ्चित्। अबोधेऽपि पुनःपुनः शब्दान्तरेण तदेव वक्तव्यम्। द्वारं च द्वारतयैव वक्तव्यम्। नतु तदात्मकत्वेन। नहि धूमोऽग्न्यात्मकत्वेन न प्रदर्श्यते। चन्द्राद्युदाहरणमप्यसिद्धमेवेति। आगमा वेदाः। सम्प्रदायविदः स्मृतीतिहासपुराणकर्तारः। अपिचावितरेतरसमुच्चायार्थौ।

तर्ह्युपदेशप्रकाराज्ञतया वरुणोऽन्यदुपदिशतीत्यस्तु। मैवम्। लोकपालस्यैतावज्ज्ञानाभावासम्भवादित्याशयेन द्वारोपदेशशङ्कानिराकरणमुपसंहरति  -- --तदिति। तत् तस्मात्। यत्किञ्चिद् द्वारम्।

नन्वब्रह्मैव ब्रह्म पृष्टवते वरुणेनोक्तं व्यामोहनायेति किं न स्यादित्यत आह -- न वदेदिति। किमाक्षेपे। ब्रह्मैव वदेदित्यर्थः। तत्र हेतुः मायवी नहीति। आप्तत्वदित्यर्थः। विवक्षितार्थज्ञानं हि वरुणस्य दिक्पतेः प्रसिद्धम्। अविप्रलम्भकत्वं च पितृत्वात्। भृगोर्ब्रह्मज्ञानयोग्यत्वात्। उपसन्नायेति प्रसङ्गदोषस्य निरस्तत्वात्। वारिराडिति भूताभिमानित्वेनोक्तस्यापटुकरणत्वसम्भवात्। विवक्षायाश्च उपदेशादेव सिद्धेः। अत एव श्रुतिः “वरुणं पितरमुपससार” इत्याह। तदनेनाऽप्तेन ब्रह्मप्रश्नोत्तरत्वेन उक्तत्वम्, अन्नादीनां ब्रह्मत्वे हेतुरित्युक्तं भवति।

####  h॥ भृगुवल्ल्युक्तचक्षुःश्रोत्रवाचामपि ब्रह्मत्वसमर्थनम्, तच्छब्दानां भगवति निर्वचनं च॥
(###sudha -- )
ननु वरुणेनोक्तेष्वन्नादिष्वन्नप्राणमनांसि सन्तु ब्रह्मस्वरूपाणि। अन्नादिशब्दानामत्तृत्वाद्यर्थतया अनुपपत्त्यभावात्। चक्षुःश्रोत्रवाक्शब्दं तु कथं ब्रह्म स्यात्? चक्षुरादिशब्दानां चष्टेऽनेनेति चक्षुः, श्रुणोत्यनेनेति श्रोत्रम्, वदत्यनयेति वागिति करणार्थत्वात्। ब्रह्मणश्च करणत्वानुपपत्तेरिति चेत्, न। कर्तर्यपि तद्व्युत्पत्तिसम्भवादित्याह -- चष्ट इति।
p**p
चष्ट इत्येव तच्चक्षुः श्रवणाच्छ्रोत्रमुच्यते।

वचनादेव वाग् ब्रह्म सृष्टिस्थित्यादिकारणम्॥२०४॥**
(###sudha -- )
एवशब्देन करणसाधनतां ्निराकरोति -- । किञ्च “यतो वा इमानि भूतानि जायन्ते” इति सकलभूतानां सृष्टिस्थितिसंहारकारणत्वं च ब्रह्मलक्षणमन्नादिषूपदिष्टम्। ततश्चैतद् ब्रह्मेत्याह -- सृष्टीति। यतः सृष्ट्यादिकारणमुक्तम्, अतोऽपि ब्रह्मेति सम्बन्धः।

####  h॥ अन्नप्राणमनोविज्ञानआनन्दचक्षुश्रोत्रवागाख्याष्टरूपाणामनुवाकद्वये
सङ्ख्याभेदेन सञ्ज्ञाभेदेन चोक्तौ निमित्तकथनम्॥
(###sudha -- )
ननु तथाऽपि नानुवाकद्वयोक्तमेकं वस्तु भवितुमर्हति। सङ्ख्याभेदात्, सञ्ज्ञाभेदाच्च। पूर्वं खल्वन्नमयादयः पञ्चोक्ताः, न चक्षुःश्रोत्रवाचः। उत्तरत्र चान्नादयः ष न विज्ञानानन्दाविति। तत्राऽह --  तच्चेति।

तच्च वाधूलशाखायमष्टरूपमुदाहृतम्।

विज्ञानानन्दसहितं पृथक् सृष्ट्यादिलक्षणैः।

आवापोद्वापतः शाखा यत आह --ुः परं पदम्॥२०५॥**
(###sudha -- )
चशब्दो हेत्वर्थः। यस्माद् वाधूलशाखायां विज्ञानानन्दसहितं तदन्नादिषमित्यष्टरूपं ब्रह्मतया उदाहृतम्। तस्मात् तदनुसारेण प्रथमानुवाके चक्षुरादित्रयस्य, उत्तरत्र विज्ञानानन्दयोरध्याहारेण सङ्ख्यासञ्ज्ञैक्यं भविष्यतीति भावः। हेत्वन्तरसमुच्चये वा चशब्दः। अत्रापि “विज्ञानं ब्रह्मेति व्यजानात्”, “आनन्दो ब्रह्मेति व्यजानात्” इत्युत्तरवाक्यपर्यालोचनयाऽपि ह्यत्र विज्ञानानन्दयोरध्याहारो गम्यते। नह्यन्यद् वरुणेनोपदिष्टम्, भृगुस्त्वन्यद् व्यजानादिति युज्यते।

ननु वाधूलशाखोक्तमपि कुतो ब्रह्मेत्यत आह -- पृथगिति। अनेकशाखाविदामेवात्र सम्यगधिकारज्ञापनायैतदुक्तम्।

ननु वाधूलशाखायमिवात्रोभयत्राष्टकमेव कस्मान्नोक्तमित्यत आह -- आवापेति। क्वचिदन्यत्रानुक्तावापेन क्वचिदन्यत्रोक्तोद्वापेन क्वचिदुभयथा, क्वचित् सामग्र्येण परमेश्वरस्वरूपं प्रतिपादयन्तीति शाखानां स्वभावो यतोऽतो न कश्चिद् विरोध इति।

####  h॥ भृगोः पुनरुपसरणान्यथानुपपत्त्याऽन्नादीनामब्रह्मत्वशङ्का, पुनरुपसरणस्यान्यथैवोपपत्तिः॥
(###sudha -- )
ननु तथाऽपि वरुणोपदिष्टानामन्नादीनां ब्रह्मत्वं नोपपद्यते। “तद् विज्ञाय पुनरेव वरुणं पितरमुपससार” इति लब्धोपदेशस्यापि भृगोः पुनरुपसरणवचनात्। पूर्वोक्तस्यैव ब्रह्मत्वे “अधीहि भगवो ब्रह्म” इति पुनरुपसरणं व्यर्थं स्यात्। अनेन ज्ञायते न पूर्वोपदिष्टं ब्रह्मेति। यथाहि कश्चित् सुवर्णं याचितवते रजतं ददाति सोऽपि गृहीत्वाऽऽलोच्य पुनः सुवर्णं देहीति याचते, तेन पार्श्वस्थो जानाति प्राग् दत्तमन्यदेव किञ्चित्, न सुवर्णमिति। तथेहापीत्याशङ्कां परिहरति यत इति।
p**p
यतो भूतानि जायन्त इत्याद्यैर्लक्षणैः स्वयम्।

लक्षितं गुरुणा पश्चात् तपसैवापरोक्षितम्॥२०६॥**
(###sudha -- )
दृष्ट्वैकैकस्वरूपं तु समस्तोक्तानुदर्शनम्।

इच्छताऽऽज्ञां गुरोः प्राप्य तपसैवापरोक्षितम्॥२०७॥**
(###sudha -- )
अब्रह्मेत्येव वदतां श्रुतहान्यश्रुतग्रहौ।

साक्षाल्लक्षणतां प्राप्ताविति लज्जा तदुक्तिषु॥२०८॥**
(###sudha -- )
अयमर्थः न पुनरुपसरणान्यथानुपपत्त्या पूर्वोपदिष्टस्याब्रह्मत्वं कल्प्यम्। पुनरुपसरणस्य अन्यथोपपत्तेः। तथाहि वरुणो ह्युद्देशलक्षणाभ्यां भृगवे ब्रह्मोपदिश्योवाच “न श्रवणमात्रेण कृती भवान्। श्रवणमात्रस्य ब्रह्मसाक्षात्कारासाधनत्वात्। साक्षात्कारस्यैव मोक्षसाधनत्वात्। अतस्त्वया मनननिधिध्यासनरूपं तपः करणीयम्” इति। स चैवमुपदिष्टाष्टरूपो युगपत् सर्वस्य साक्षात्कर्तुमशक्यत्वान्मनननिधिध्यासनाभ्यामन्नाख्यं भगवद्रूपं साक्षात्कृत्य गुरुप्रसादलब्धमपूर्वतमं धनं तस्मै निवेदयितुम्, प्राणाख्यरूपान्तरसाक्षात्काराय मनननिधिध्यासने चिकीर्षुर्गुरोरनुज्ञामादातुं च पुनर्गुरुमुपससार। एवं रूपान्तरेऽपि। तत्रानुजानीहीति वक्तव्ये यत् “अधीहि भगवो ब्रह्म” इति वदति तदहङ्कारनिरासार्थमिति।

नन्वस्त्वेवमर्थापत्तिरन्यथोपपत्त्योपक्षीणा। तथाऽपि किं पूर्वस्याब्रह्मत्वात् पुनरुपसरणम्, उत उक्तरीत्याऽनुज्ञार्थमिति सन्दिह्यते। सन्देहे चान्नमयादीनां न ब्रह्मत्वावधारणं सम्भवतीति। मैवम्। “यतो वा इमानि भूतानि जायन्ते” इत्यादिलक्षणयोगात् तपसैवापरोक्षितत्वलिङ्गाच्चोत्तरपक्षावधारणोपपत्तेः। नहि देहादाविदं लक्षणं सम्भवतीति। नच तस्य स्वभावसिद्धज्ञानस्य साक्षात्काराय तपोऽपेक्षितम्।

किञ्च पूर्वस्याब्रह्मत्वेन पुनरुपसरणे “स तपस्तप्त्वा। अन्नमब्रह्मेति व्यजानात्। नान्नाद्ध्येव खलु’ इत्यादि ब्रूयात्। एवं ब्रह्मत्वज्ञापकेषु श्रुतेष्वश्रुतमब्रह्मत्वं कल्पयतां श्रुतहानिरश्रुतग्रहापत्तिश्च स्यादित्यलम्, निर्दलपक्षप्रतिक्षेपेऽस्माकमेव लज्जा जायत इति। अक्षरार्थस्तु स्फुट एव।

सूत्राक्षराणामनानुगुण्यं तु भगवता न व्युत्पादितम्। तस्य परेण स्वयमेवाङ्गीकृतत्वात्। यो हि स्वयमेव स्वव्याख्यानस्यास्वारसिकत्वं मन्यते, तं प्रति तद्व्युत्पादनं मृतमारणमिव निराकर्तुरेव लज्जाकरम्। अत एवाऽह इति प्रकारेण तदुक्तिषु विषयभूतासु दूषणाभिधाने अस्माकमेव लज्जेति।

####  h॥ मायावादिनो भेदव्यपदेशसूत्रव्याख्यानस्य प्रत्याख्यानम्॥
(###sudha -- )
यच्च “भेदव्यपदेशाच्च” इति सूत्रं व्याख्यायोक्तं परेण मिथ्याभूतं जीवात्मपरमात्मभेदमाश्रित्य “भेदव्यपदेशाच्च” इत्युक्तमिति, तदनुपपन्नमिति भावेनाऽह समीप इति।
p**p
समीपे सहभोगस्य मुक्तित्वेनोक्तितोऽसकृत्।

भेदो जीवेशयोर्मिथ्येत्येव मिथ्या स्वयं भवेत्॥२०९॥**
(###sudha -- )
“एतमानन्दमयमात्मानमुपसङ्क्रम्य” इत्यादौ परमेश्वरस्य समीपे “सोऽश्नुते” इत्यादौ तेन सह। नहि सामीप्यं साहित्यं च भेदेन विना नोपपद्यते। नच मोक्षेऽपि शिष्यमाणं मिथ्या भवितुं युक्तम्। आत्मस्वरूपस्यापि मिथ्यात्वप्रसङ्गात्।

अथवा भेदव्यपदेशादित्युक्ते मिथ्याभेदोऽयं किं न स्यादित्याकाङ्क्षानिरासार्थत्वेन “अस्मिन्नस्य च तद्योगं शास्ति” इति सूत्रं प्रकरान्तरेण व्याख्याति।

####  h॥ भास्करादिकृतव्याख्याननिरासः॥
(###sudha -- )
एवं पञ्चकोशवादिनां मायावादिनां व्याख्यां निराकृत्य ये तु भास्करादयो यथाश्रुतसूत्रानुसारिणः अन्नमयादयश्चत्वारः कोशाः आनन्दमयस्त्वेक एव परमात्मेति व्याचक्षते, तन्मतमतिदेशेन ्निराकरोति --  एतेनेति।

एतेन मयटश्चैव द्वैविध्येनार्थकल्पनात्।

तदन्येषां मतमपि सत्संसत्सु न भासते॥२१०॥**
(###sudha -- )
एतेनैवान्नमयादीनां पञ्चानामपि ब्रह्मत्वोपपादनेन तदन्येषां पञ्चकोशत्ववादिभ्योऽन्येषां चतुष्कोशवादिनां। सत्संसत्सु विद्वत्सभासु। अधिकं चात्र दोषमाह -- मयटो द्वैविध्येनार्थकल्पनाच्चेति। अन्नमयादिषु विकारार्थत्वम्, आनन्दमये प्राचुर्यार्थत्वमिति। यदत्र नियामकमुक्तं तत् प्रागेव निराकृतमिति। ननु प्राणमय एव विकारप्रक्रमो भग्न्ः। तर्हि तत्र प्रत्ययस्य स्वार्थिकत्वकल्पनादधिको दोषः स्यादिति।

####  h॥ अधिकरणार्थोपसंहारः॥
(###sudha -- )
ननु सूत्रव्याख्यामुपक्रम्य परव्याख्यानिराकरणमसङ्गतमिति चेत्, न। स्वव्याख्यानदार्ढ्यार्थत्वादिति भावेनाधिकरणार्थमुपसंहरति  -- --अत इति।
p**p
अतो नारायणो देवो निःशेषगुणवाचकैः।

गुणिसामान्यवचनैरपि मुख्यतयोदितः॥२११॥**
(###sudha -- )
अध्यात्मगैश्च प्राणाद्यैस्तथैव ह्यधिभूतगैः।

अन्नादिशब्दैर्भगवानेको मुख्यतयोदितः॥२१२॥**
(###sudha -- )
गुणिसामान्यवाचिनां गुणवाचिनां च शब्दानां समन्वयाय प्रवृत्तेऽप्यधिकरणेऽधिकरणसिद्धान्तन्यायेन सिद्धमप्यर्थान्तरमुपसंहरति  -- --अध्यात्मगैश्चेति। अत एव नाधिकरणोपक्रमविरोध इति।

####  h॥ ब्रह्मणि मुख्यया वृत्त्या सर्वशब्दसमन्वयस्य उत्सूत्रितत्वशङ्का॥
(###sudha -- )
समस्तैर्गुणिसामान्यवाचकैः, गुणवाचकैः, अध्यात्मविषयैश्च प्राणवागादिभिः, अधिभूतविषयैश्च अन्नौषध्यादिभिः शब्दैर्भगवानेव मुख्यतयोदित इत्युपसंहारो नोपपद्यते। अस्यार्थस्य प्रागनुक्तत्वात्। ननूक्तमुपलक्षणपरोऽयमानन्दमयशब्द इति। सत्यम्। उपलक्षणं हि प्रकृतोपयुक्तस्योपपन्नस्य चार्थस्य भवति। अन्यथाऽतिप्रसङ्गात्। नचैतेषां सर्वशब्दानां मुख्यया वृत्त्या भगवदेकवाचित्वसमर्थनं प्रकृतोपयुक्तम्, नाप्युपपन्नम्।

तथाहि “जन्माद्यस्य यतः” इति सूत्रे जगज्जन्मादिकारणत्वादीन्यष्टौ लक्षणानि ब्रह्मणोऽभिहितानि। तत्रैव शास्त्रं प्रमाणमुक्तं तृतीयसूत्रे। समन्वयसूत्रे च तेषामेव वाक्यानां ब्रह्मणि समन्वयः प्रतिज्ञातः। अतो जगज्जन्मादिकारणत्वं यत्रयत्र प्रतीयते तेषामेव वाक्यानां परमेश्वरे समन्वयसमर्थनं प्रकृतसङ्गतम्। न सर्वेषाम्। सर्वत्र जगज्जन्मादिकारणत्वप्रतिपादनाभावात्।

किञ्च यन्निष्ठतया जगज्जन्मादिकारणत्वं प्रतीयते तद्वाचिनः शब्दस्य ययाकयाचन वृत्त्या भगवत्परत्वे समर्थितेऽपि लक्षणस्यातिव्याप्तिः परिह्रियत एव। नहि गङ्गापदलक्ष्यस्य तीरस्य घोषावसत्त्वं न सिद्ध्यति। अतो मुख्यवृत्तिसमर्थनस्य क्वोपयोगः? नोपपद्यते च सर्वशब्दानां भगवत्येव मुख्यवृत्तिसमर्थनम्। रूढियोगौ हि मुख्यवृत्ती। तत्रापि योगाद् रूढिर्बलवती। नच शब्दानां भगवति रूढिरस्ति। किन्तु तदितरत्रैव। योगस्तु सम्भवति। तथाऽपि स तदितरसमानः। तथाचार्थान्तर एव मुख्यवृत्तयः शब्दाः। रूढेर्योगस्य च सत्त्वात्। नेश्वरे। योगमात्रस्य कथञ्चित् सम्भवात्। अतः सूत्रकारस्य सकलशब्दानां मुख्यया वृत्त्या भगवत्येव समन्वयसमर्थने सङ्गत्युपपत्त्योरभावादपव्याख्यानमेतदित्याशय सङ्गति तावद् दर्शयति जन्मादीति।

####  h॥ सर्वशब्दसमन्वयस्याऽद्यसूत्रद्वयोक्तब्रह्मलक्षणसिद्ध्यर्थत्वोपपादनम्॥
(###sudha -- )
जन्माद्यस्येति सूत्रेण गुणसर्वस्वसिद्धये।

ब्रह्मणो लक्षणं प्रोक्तं शास्त्रमूलं यतस्ततः।

अन्वयः सर्वशब्दानां गुणसर्वस्ववेदकः॥२१३॥**
(###sudha -- )
“अथातो ब्रह्मजिज्ञासा” इति प्रथमसूत्रे ब्रह्मशब्देन जिज्ञास्यस्य सकलगुणपूर्णत्वं जीवादिव्यावृत्त्यर्थमुपात्तम्। “जन्माद्यस्य यतः” इति द्वितीयसूत्रेण तत्सिद्धये जगज्जन्मादिकारणत्वं ब्रह्मणो लक्षणं प्रोक्तम्। अतः सूत्रद्वयेन साध्यतया साधकतया चाऽनन्दादिसकलगुणपूर्णत्वं जगज्जन्मादिकारणत्वं च प्रकृतमिति। विवृतं चैतत् पूर्वमस्माभिः।(१७७)
किमतो यद्येवमित्यत आह -- शास्त्रमूलमिति। तदुभयं प्रधानमप्रधानं च लक्षणमनुमानादिना अतिव्याप्तौ शङ्कितायां तन्निवृत्त्यर्थं तृतीयसूत्रे शास्त्रमूलं शास्त्रैकप्रमाणकमुक्तं यतः, ततश्चतुर्थसूत्रे शास्त्रस्यान्यपरत्वशङ्कायां सर्वशब्दानां भगवत्यन्वयः प्रतिज्ञातुमुचितो न कतिपयशब्दानामिति शेषः। सर्वगुणपूर्णत्वे शास्त्रस्य प्रमाणतयाऽभिधानेऽपि कुतः सर्वशब्दसमन्वयः प्रतिज्ञातव्य इत्यत आह -- अन्वय इति। यतः सर्वशब्दानामन्वय एव गुणसर्वस्ववेदको न कतिपयशब्दानाम्। अतः सर्वशास्त्राद् गुणसर्वस्वसिद्धये स एव प्रतिज्ञातव्य इति सम्बन्धः। अन्यथा यस्यैव शब्दस्य समन्वयो न प्रतिज्ञायते तदर्थो गुणो भगवति न सिद्ध्येत्, अतिव्याप्तिश्च स्यात्। प्रतिज्ञाते च समन्वयसूत्रेण सकलशब्दसमन्वये तत्प्रपञ्चनं सूत्रकारस्य कथमसङ्गतं भवति? एतेन मुख्यवृत्तिरपि सङ्गता द्रष्टव्या। तस्या अपि समन्वयसूत्रे प्रतिज्ञातत्वात्। अमुख्यवृत्तौ तदभिधेयगुणालाभप्रसङ्गात्, अभिधेयेऽतिव्याप्तिप्रसङ्गाच्चेति।

####  h॥ ब्रह्मणि महायोगः, तदन्यत्र योगमात्रमिति योगवृत्तेरुभयत्र साम्याभावः॥
(###sudha -- )
एवमसङ्गतिं परिहृत्य यदुक्तं परेण न परमेश्वरस्यैव सर्वशब्दमुख्यार्थत्वं युक्तम्। योगस्य परमेश्वर इवान्यत्रापि सम्भवात्। ईश्वरे रूढेरभावेनान्यत्र तदाधिक्यादिति। तत्र योगस्योभयत्र साम्यं तावन््निराकरोति --  --  शब्देति।

शब्दप्रवृत्तिहेतूनां तस्मिन् मुख्यसमन्वयात्।

अन्यार्थेष्वल्पता हेतोस्तन्निमित्तत्वतस्तथा॥२१४॥**
(###sudha -- )
तद्वाचकत्वं शब्दानाम्..................।

इन्द्रादिशब्दप्रवृत्तिहेतूनां परमैश्वर्यादीनां तस्मिन् परमेश्वरे मुख्यसम्बन्धादिन्द्रादिशब्दानां तद्वाचकत्वमेव। तस्यैव हि परमैश्वर्यमनवधिकं स्वतन्त्रं च। अन्यत्रापि तथा चेत्, को विशेष इति तत्रोक्तम् अन्यार्थेष्विति। यतोऽन्यार्थेषु पुरन्दरादिषु हेतोः शब्दप्रवृत्तिहेतोरैश्वर्यादेरल्पता। देशतः कालतः स्वरूपतश्च सावधिकत्वात्। अल्पस्यापि भगवन्निमित्तत्वाच्चेति।

एतदुक्तं भवति अवयवार्थमनुसृत्य वृत्तिर्हि योगः। अवयवार्थश्च यथायथोत्कृष्यते तथातथा योगवृत्तेरप्युत्कर्षेण भाव्यम्। निमित्तवैचित्र्यै नैमित्तिकावैचित्र्यस्यानुपपत्तेः। अवयवार्थश्च परमेश्वरे अनवधिकः स्वतन्त्रश्च। अर्थान्तरेऽल्पः पराधीनश्च। अतः कथं योगस्योभयत्र साम्यम्? किन्त्वीश्वरे महायोगोऽन्यत्र योगमात्रमिति स एव शब्दमुख्यार्थ इति।

####  h॥ सर्वशब्दानां विष्णुविषय एव बहुलातिप्रयोगसद्भावात् तस्मिन्नेव मुख्यरूढिः॥
(###sudha -- )
यदुक्तमीश्वरे शब्दानां रूढिर्नास्तीति तन््निराकरोति --  --  बहुलेति।

..................... बहुलातिप्रयोगतः।

रूढमित्येव साध्यं स्यात्..................।
# अतिप्रयोगः ..  पूज्यप्रयोगो ह्यतिप्रयोगः। पूज्यता चाविवेकपूर्वकत्वाभावः।  नच रूढयोगे रूढोपचारे रूढलक्षणायां व्यभिचारः। तत्रापि रूढिसद्भावेन सपक्षत्वात्। समाहारवृत्तयो हि ताः।

####  h॥ विद्वदविद्वद्रूढिभेदेन रूढेर्द्वैविध्यम्, तत्र विद्वद्रूढेः प्राधान्यम्॥
(###sudha -- )
नन्वसिद्धोऽयं हेतुः। इन्द्रादिशब्दानां परमेश्वरे प्रयोगस्यैवाभावादित्यत आह -- रूढिरिति।

...................रूढिर्हि द्विविधा मता॥२१५॥**

अविद्वद्विद्वदाप्त्यैव मुख्या हि विदुषां तु सा।

विद्वद्रूढिर्वैदिका स्यात् सा योगादेव लभ्यते॥२१६॥**
(###sudha -- )
 वैदिकबहुलप्रयोगानुमिता हि विद्वद्रूढिरित्युच्यते। सा च लौकिकमात्रप्रयोगानुमिताया मुख्येति स्फुटमेवेति।

# वैदिका ..ननु वैदिकेति कथम्। “टिढ्ढाणञ्” इत्यादिना ङीपा भवितव्यम्। मैवम्। परमवैदिकत्वख्यापनार्थत्वात्। अथवा वैदिकाः प्रयोगा अस्यां सन्ति ज्ञापका इति “अर्शादिभ्योऽच्” इत्यचि कृते वैदिकेति भवति। यद्वा वैदिकानां पुरुषाणां आस्यादिति तत्प्रयोगात् सिद्धेति।

####  h॥ विद्वद्रूढेः योगमूलत्वाच्च प्राधान्यम्॥

हेत्वन्तरमाह --सेति। ल्यब्लोपनिमित्ता पञ्चमी। यतः सा विद्वद्रूढिर्योगमविहायैवोपलभ्यते। नत्वविद्वद्रूढिवत् सङ्केततुल्याऽतोऽपि सा मुख्येति। ततः किमित्यत आह -- तस्मादिति। यस्मादेवं विष्णौ महायोगः, मुख्या च रूढिः, अन्यत्र योगमात्रममुख्यरूढिश्च तस्मात् सर्वशब्दमुख्यार्थता विष्णोरुपपन्नेति।

उपसंहरति  -- --इति कृत्वेति। एतां सङ्गतिम्, एतां चोपपत्तिं हृदि कृत्वा सूत्रकृत् “आनन्दमयोऽभ्यासात्” इत्यशेषगुणिसामान्यवाचकादिशब्दानां मुख्यया वृत्त्या हरौ समन्वयं साधयति। अतो युक्तमेवैतद् व्याख्यानमिति॥*####  h॥ इत्यानन्दमयाधिकरणम्॥६॥**

अन्तस्तद्धर्मोपदेशात्। स्यादेतत्। यदि “आनन्दमयोऽभ्यासात्” इति वदतः सूत्रकारस्यैतावानर्थोऽभिमतो भवेत्, तर्हि तत एव गतार्थत्वात् “अन्तस्तद्धर्मोपदेशात्” इत्याद्यधिकरणानामनुत्थानमेव स्यात्। पदार्थान्तरविषयौ हि रूढियोगावाश्रित्यैव तत्र पूर्वपक्षप्रवृत्तिः। यथोक्तं भाष्ये। तत्रान्यविषयाया रूढेरविद्वद्रूढित्वेन भगवद्विषयाया विद्वद्रूढितो योगस्य चाल्पभगवदधीनप्रवृत्तिनिमित्तसापेक्षस्य निरवधिकापरतन्त्रप्रवृत्तिनिमित्तापेक्षान् महायोगादुपपादितमेव दुर्बलत्वमिति कुतोऽधिकरणान्तरस्य आवकाशः? सत्यम्। तथाऽप्यभ्यधिकशङ्कासद्भावेनाधिकरणान्तरारम्भोपपत्तिरित्याशयवान् तावदधिकशङ्काप्रवर्तनपूर्वकम्, “अन्तस्तद्धर्मोपदेशात्” इत्यधिकरणतात्पर्यं दर्शयति देवानामिति।

......................देवानां तत्र शक्तताम्॥२१७॥**
(###sudha -- )
आशय तत्र रूढिं च तच्छब्दानामपि स्वयम्।

####  h॥ पूर्वपक्षिणा इन्द्रादीनां महायोगवृत्त्या मुख्यरूढ्या च


#  ऐश्वर्यं ..ऐश्वर्यं हि वर्षणशासनपालनादिरूपा चेतनसम्बन्धिनी चेष्टा।

##परोवरीयस्त्वम्.. निरुपचरीतं सर्वोत्तमत्वं हि परोवरीयस्त्वम्।परतोऽपि वरीयस्त्वम् । अत्रोपसर्जनतया समासे निर्दिष्टेनापि वरीयस्त्वेन बुद्ध्या विविक्तेन परतोऽपीत्यस्य सम्बन्धो नानुपपन्नः।


# अध्यात्मम् .. आत्मानमधिकृत्य तस्य भोगायतनत्वेन वर्तत इत्यध्यात्मं शरीरम्।
# गायत्री ..
 गायत्रीशब्दप्रवृत्तिनिमित्तं हि गानत्राणकर्तृत्वम्। यथाऽऽह श्रुतिः “गायति च त्रायते च तस्माद् गाायत्री” इति। तत्र गानकर्तृत्वं नाम अर्थप्रतिपादकत्वम्। त्राणकर्तृत्वं चाध्येतॄणां पापाद् रक्षणशक्तिः।

---------------------------------
# सम्प्रसाद .. प्रसीदत्यनेनेति प्रसादः सुखम्। सम्यक् प्रसादः सम्प्रसादः।
# विरुद्धधर्मयोः सहावस्थानम् .. किञ्च संयोगादीनां प्रदेशवृत्तित्वमङ्गीकुर्वता न तावत् प्रदेशवृत्तित्वमवयववृत्तित्वमङ्गीकर्तुमुचितम्। आकाशादीनां तदभावात्। अन्यधर्मस्यान्यवृत्तित्वाभ्युपगमेऽतिप्रसङ्गाच्च। किन्तु स्वात्यन्ताभावसमानाधिकरणत्वमेव वक्तव्यम्। तथाच भावाभावयोरन्यत्र सर्वत्र सहानवस्थितयोः कथं विरोधो न भवेत्? दर्शनादिति चेत् समं प्रकृतेऽपि। तस्मादन्यत्र सर्वत्र सहानवस्थितं कथं नाम सहावतिष्ठत इत्येवं प्रश्नमात्रमवशिष्यते। तत्र वस्तुस्वभाव एव तादृश इति परिहारः। नचैवमतिप्रसङ्गः। प्रमाणभावाभावाभ्यां तद्व्युदासात्। एवंसति वाक्यव्यवस्था न क्वाप्याश्रयणीयेति चेत्, न। प्रमाणस्वरूपावधारणे त्वेवमेतदित्यङ्गीकारात्। अत एव न मीमांसावैयर्थ्यमिति।


# सर्वज्ञत्वे  तारतम्यम्  .. ननु सर्वज्ञानां सर्वं न प्रकाशत इति विप्रतिषिद्धम्। मैवम्। परमेश्वरव्यतिरिक्तानां सर्वज्ञत्वासिद्धेरित्याह -- नित्यमिति। नित्यं वृद्धिक्षयापेतं विष्णोः पूर्णं तु वेदनम्। स्पष्टातिस्पष्टविशदं ब्रह्मणोऽशेषवस्तुगम्। अन्येषां क्रमशो ज्ञानं मितवस्तुगतं सदा॥१६॥**पूर्णं अशेषार्थविषयम्। तुशब्दोऽवधारणे, विष्णोरेवेति सम्बद्ध्यते। स्पष्टातिस्पष्टविशदमिति। निरतिशयस्पष्टमित्यर्थः। ननु स्पष्टता नाम ज्ञानस्य विशेषविषयता। सा च पूर्णमित्यनेनैव गता। मैवम्। अपरोक्षत्वादिवत् स्पष्टताया विषयानपेक्षज्ञानधर्मत्वाङ्गीकारात्। तस्य चानुभवसिद्धत्वात्। ब्रह्मणो हिरण्यगर्भस्य। अशेषवस्तुगं परब्रह्मातिरिक्ताशेषवस्तुविषयम्। अत्राप्येवेति सम्बद्ध्यते। नतु सर्वार्थविषयत्वाद्युक्तविशेषणोपेतमित्यर्थः। अत्र ब्रह्मसंवेदनस्य पृथगुक्तिः कैमुत्यार्थम्। विष्णुसंवेदनोक्तिस्तु सर्वविषयत्वस्य विष्णुज्ञानलक्षणत्वेनेतरेषां तदसम्भावितमिति सूचयितुम्। मितवस्तुगतं परमेश्वरातिरिक्तकतिपयार्थविषयम्।

# अतच्छब्दात् .. तत्रातच्छब्दादिति तच्छब्दाभावादिति व्याख्यातं भाष्ये। तदयुक्तमिवाऽभाति। असामर्थ्येन समासानुपपत्तेः। तत्र “छन्दोवत् सूत्राणि भवन्ति” इति वा, “अकर्तरि च कारके” इति ज्ञापकादसामर्थ्येऽपि क्वचित् समासो भवतीति वा, “अर्थाभावे यदव्ययम्” इत्यव्ययीभावो वेति समाधानमवधातव्यम्।अथवा तेभ्यः शिवादिभ्योऽन्यत् अतद् ब्रह्म तस्य शब्दोऽतच्छब्दः, तस्मादिति व्याख्यानम्  ।

# सम्प्रसाद .. प्रसीदत्यनेनेति प्रसादः सुखम्। सम्यक् प्रसादः सम्प्रसादः। गुणगुणिभावाभ्युपगमेन सुखाधिक इति तात्पर्यार्थोऽभिहितः।


# विरुद्धधर्मयोः सहावस्थानस्याङ्गीकृतत्वम्॥ .. किञ्च संयोगादीनां प्रदेशवृत्तित्वमङ्गीकुर्वता न तावत् प्रदेशवृत्तित्वमवयववृत्तित्वमङ्गीकर्तुमुचितम्। आकाशादीनां तदभावात्। अन्यधर्मस्यान्यवृत्तित्वाभ्युपगमेऽतिप्रसङ्गाच्च। किन्तु स्वात्यन्ताभावसमानाधिकरणत्वमेव वक्तव्यम्। तथाच भावाभावयोरन्यत्र सर्वत्र सहानवस्थितयोः कथं विरोधो न भवेत्? दर्शनादिति चेत् समं प्रकृतेऽपि। तस्मादन्यत्र सर्वत्र सहानवस्थितं कथं नाम सहावतिष्ठत इत्येवं प्रश्नमात्रमवशिष्यते। तत्र वस्तुस्वभाव एव तादृश इति परिहारः। नचैवमतिप्रसङ्गः। प्रमाणभावाभावाभ्यां तद्व्युदासात्। एवंसति वाक्यव्यवस्था न क्वाप्याश्रयणीयेति चेत्, न। प्रमाणस्वरूपावधारणे त्वेवमेतदित्यङ्गीकारात्। अत एव न मीमांसावैयर्थ्यमिति।


# सर्वज्ञत्वे तारतम्यम् .. ननु सर्वज्ञानां सर्वं न प्रकाशत इति विप्रतिषिद्धम्। मैवम्। परमेश्वरव्यतिरिक्तानां सर्वज्ञत्वासिद्धेरित्याह -- नित्यमिति। नित्यं वृद्धिक्षयापेतं विष्णोः पूर्णं तु वेदनम्। स्पष्टातिस्पष्टविशदं ब्रह्मणोऽशेषवस्तुगम्। अन्येषां क्रमशो ज्ञानं मितवस्तुगतं सदा॥१६॥** पूर्णं अशेषार्थविषयम्। तुशब्दोऽवधारणे, विष्णोरेवेति सम्बद्ध्यते। स्पष्टातिस्पष्टविशदमिति। निरतिशयस्पष्टमित्यर्थः। ननु स्पष्टता नाम ज्ञानस्य विशेषविषयता। सा च पूर्णमित्यनेनैव गता। मैवम्। अपरोक्षत्वादिवत् स्पष्टताया विषयानपेक्षज्ञानधर्मत्वाङ्गीकारात्। तस्य चानुभवसिद्धत्वात्। ब्रह्मणो हिरण्यगर्भस्य। अशेषवस्तुगं परब्रह्मातिरिक्ताशेषवस्तुविषयम्। अत्राप्येवेति सम्बद्ध्यते। नतु सर्वार्थविषयत्वाद्युक्तविशेषणोपेतमित्यर्थः। अत्र ब्रह्मसंवेदनस्य पृथगुक्तिः कैमुत्यार्थम्। विष्णुसंवेदनोक्तिस्तु सर्वविषयत्वस्य विष्णुज्ञानलक्षणत्वेनेतरेषां तदसम्भावितमिति सूचयितुम्। मितवस्तुगतं परमेश्वरातिरिक्तकतिपयार्थविषयम्।

#शब्दप्रवृत्तिनिमित्तम् .. स्वातन्त्र्यं तद्गतत्वं च शब्दवृत्तेर्हि कारणम्। स्वातन्त्र्यं तत्र मुख्यं स्यात्कुतो राज्ञि जयोऽन्यथा॥२॥** किञ्च स्वाम्यसम्बन्धेन मतुबर्थाप्रवृत्तौ गोमान् देवदत्त इत्यादिकमपि न स्यात्। एतदेव विवृणोति स्वातन्त्र्यमिति। यस्मात् प्रवृत्तिनिमित्तानां दुःखादीनां तद्गतत्वमिव परगतेषु स्वातन्त्र्यमपि दुःख्यादिशब्दप्रवृत्तेः कारणम्, अनुशासनप्रयोगयोरुभयत्र साम्यात्, तस्माद् दुःख्यादिशब्दा अपि उक्तार्थापत्तिबलात् तदधीनत्वहेतुतो ब्रह्मणि वर्तन्त इति सम्बन्धः।अस्तु स्वातन्त्र्यमपि शब्दप्रवृत्तिनिमित्तम्। किन्त्वमुख्यमेव। तत्र प्रयोगस्याप्रचुरत्वात्। प्रयोगप्राचुर्यात् तद्गतत्वमेव मुख्यम्। तथाच दुःख्यादिशब्दानां जीवादिष्वेव मुख्यत्वाद् ब्रह्मण्यमुख्यत्वात् “तत्तु समन्वयात्” इत्यनुपपन्नमित्यत आह -- स्वातन्त्र्यमिति। तत्र स्वातन्त्र्यतद्गतत्वयोर्मध्ये स्वातन्त्र्यमेव मुख्यं शब्दप्रवृत्तिनिमित्तं स्यात्। नतु तद्गतत्वमित्यर्थः। स्वातन्त्र्यमपि शब्दप्रवृत्तिकारणमिति मुख्यमिति च क्रमेण प्रतिज्ञातम्। तत्क्रमेणैवोपपादयिषुः स्वातन्त्र्यस्य कारणत्वानभ्युपगमे बाधकमाह कुत इति। अन्यथा स्वातन्त्र्यस्य शब्दप्रवृत्तिकारणत्वाभावे, राज्ञि जयो जयनिमित्तको जयिशब्दः कुतः, कथम्? स्वधामोपविष्टे राज्ञि जयः कुतः, न कुतोऽपि यत इत्यर्थः। जयस्य राजगतत्वाभावात् स्वातन्त्र्यमपि यदि शब्दप्रवृत्तिनिमित्तं न स्यात्, तदा निमित्ताभावाद् राज्ञि जयिशब्दप्रवृत्तिर्न स्यात्। नचैवम्। तस्मात् स्वातन्त्र्यमपि कारणमङ्गीकरणीयमिति। लक्षणया प्रयोगोऽस्त्विति चेत्, न। “तदस्यास्ति” इति निमित्तसाम्यात्। अन्यथा वैपरीत्यस्याप्यापातात्। पराजयस्य प्रकृतत्वेऽपि जयग्रहणं व्याप्त्यर्थम्।

ननु प्रयोगप्राचुर्यं न मुख्यताहेतुः। अज्ञातमुख्यलाक्षणिकादिप्रयोगेष्वपि दर्शनादिति चेत्, सत्यम्। प्रयोगप्राचुर्यात् तद्गतत्वमेव मुख्यम्। स्वातन्त्र्यं तु तदप्राचुर्यादमुख्यमिति परेण पर्यनुयुक्ते असिद्धिरनेनाभिधीयते। नतु प्रयोगप्राचुर्येण मुख्यता साध्यते। येन व्यभिचारचोदना सङ्गता स्यात्।



# ज्योतिष .. जातमोतं हरौ यस्माज्ज्योतिः षः प्राणरूपतः। ..जिर्जातम्। जनेरौणादिको डिप्रत्ययः। ओतिरोतम्। अवतेः क्तिन्। जातं जगत् ओतं प्रविष्टं यस्मिन्नसौ ज्योतिः। प्राणरूपतश्चेष्टकरूपत्वात्, “षकारः प्राण आत्मा” इति श्रुतेः। ज्योतिश्चासौ षश्चेति ज्योतिषः। तस्य सम्बुद्धिर्ज्योतिष।
# आयजेत ..आयजेतश्चाऽयजेतो ..यजतेर्भावे “घञर्थे कविधानम्” इति कप्रत्ययः। सम्प्रसारणाभावस्तु च्छान्दसः। यजो यज्ञः। अथवा कर्तर्येव पचाद्यच्। तथाच आ सम्यक्, समन्ताद् वा यजेन यज्ञेन कर्मणा, याजकेन पुरुषेण वा इतः प्राप्तः आयजेतः। सकलयज्ञभोक्ता यज्वभिर्ज्ञानद्वारा प्राप्यश्चेत्यर्थः। तस्य सम्बुद्धिरायजेत।
# वसन्ति .. वसन्तिश्च वसंस्ततः .. वसतेः पचाद्यच्। वसतीति वसः। तनोतेरौणादिको डिप्रत्ययः। तनोतीति तिः। “वर्णागमो वर्णविपर्ययश्च” इति पूर्वपदस्य नकारागमः। वसंश्चासौ तिश्चेति वसन्तिः। व्याप्तो वर्तत इत्यर्थः। तत्सम्बुद्धिर्वसन्ते। द्विरुक्तिरादरार्था।

# गच्छ .. विगतच्छादनत्वात्तु गच्छ । गमेश्छदेश्च “डोऽन्यत्रापि दृश्यते” इति डप्रत्ययः। गं विगतं, छं छादनमविद्यादिकं यस्मादसौ गच्छः, तस्य सम्बुद्धिर्गच्छ। “इन्द्राऽगच्छ” इत्यादिव्याख्यानमेतत्।
# भुङ्क्ष्व ..भूतक्षयङ्करः। भुङ्क्ष्वेत्युक्तः । भुशब्दो भूतशब्दस्याऽदेशः। क्षयशब्दस्य च क्ष्वः। पूर्वपदस्य मकारागमः। पृषोदरादिरयम्। यद्वा “क्षि क्षये” इत्यस्माद् प्रत्ययः। अयमपि सम्बुद्ध्यन्तः।
#हुम् .. हरिर्हुं च हुतमस्मिन् जगद् यत ।जुहोतेरधिकरणे मकारप्रत्ययः। “कृन्मेजन्तः” इत्यव्ययत्वम्। हुतं स्वेनैवास्मिन् विष्णौ जगत्प्रलयादौ यतोऽतो हुं चासावित्यर्थः। कर्मविशेषानुक्तेर्जगदित्युक्तम्।

# फट् ..
स्फुटत्वात् फडिति प्रोक्तः   तद्गत्वतस्तेषां वौषडित्येव कथ्यते॥१३॥**
(###sudha -- )
“स्फुट विकसने” इत्यस्मात् कर्तरि क्विप्। सकारलोपः। उकारस्याकारः। स्फुटत्वात् स्वात्मानं प्रति व्यक्तत्वादसङ्कुचितवृत्तित्वादिति वा।
# कवचम् ..कव रक्षण इत्यतः, कवचं वर्तते ।
“कव रक्षणे” इत्यतः इत्यस्य धातो रूपं कवचमित्येतदित्यर्थः। कवतेरच इत्येतावानेव प्रत्ययः। कवति रक्षतीति कवचम्।
# वषट् .. शुणत्वेन सर्वदा वषट् । “वृतु वर्तने” डप्रत्ययः, वर्तत इति वः। षुणात्मकत्वात् षट्। वश्चासौ षट् चेति वषट्‌। तस्य तात्पर्यं वर्तत इत्यादि। ऐश्वर्यवीर्ययशःश्रीज्ञानवैराग्याणि षुणाः।
# वौषट् .. विः विष्णुः। “अकयप्रविसंभूमसखहा विष्णुवाचकाः” इति वचनात्। तस्मिन् वौ वर्तमानाः ष गुणा वौषटट#। सप्तम्या अलुक्। अस्य तात्पयार्थः तेषां षण्णां गुणानां तद्गत्वतो वौषडिति। नचैवं भगवन्नामत्वानुपपत्तिः। तद्गतगुणानामपि तदात्मकत्वात्। तदिदमुक्तम् इत्येवेति। तर्हि कथ्यत इति कथम्? भावे प्रयोगो न कर्मणीत्यतो न दोषः।

# स्वाहा..  स्वीयं स्वीकुरुते यस्मात् स्वाहेत्युक्तो जनार्दनः। हरतेर्जहातेर्वा डः। द्वावप्यापूर्वकौ स्वीकारे वर्तेते। स्वं स्वभावतः स्वीयमेव हविरादि, भ्रान्त्याऽस्ववत् प्रतीतं स्वीकुरुत इति स्वाहः। स चासौ अश्चेति। स्वाहेति सम्बुद्धिः।
॒॒॒# नमः .. नमन्त्यस्मिन् गुणा यस्यान्नम इत्येव कथ्यते । .. नमतेरधिकरणेऽसुन्प्रत्ययः। नपुंसकलिङ्गता तु शब्दानुसारिणी। गुणा इति योग्यतया सम्बन्धः। नमनेनाऽत्यन्तिकसम्बन्धमुपलक्षयति। अथवाऽस्मिन् परमेश्वरे विषये गुणा उपसर्जनभूता ब्रह्मादयो नमन्ति प्रह्वीभवन्तीति व्याख्येयम्।

# षष्ठ्यर्थे चतुर्थी... अल्पबुद्धय इति षष्ठ्यर्थे चतुर्थी। “अहल्यायै जार” इति यथा।

# चतुर्मुखब्रह्मज्ञानस्वरूपम् ..
यदि ब्रह्मा एक एव पदानां योगवृत्त्याऽर्थसम्बन्धं वेद तदा “एकस्य प्रतिभातं तु कृतकान्न विशिष्यते” इति न्यायात् कृतकत्वं शब्दार्थसम्बन्धस्येत्याद्यापद्यते। तथाच “औत्पत्तिकस्तु शब्दस्यार्थेन सम्बन्धः” इति जैमिन्युक्तः शब्दानामर्थैर्नित्ययोगः परित्यक्तः स्यादित्यत आह -- तस्यापीति। तस्यापि पूर्वसिद्धस्य ज्ञानमेवेति निश्चयात्। नित्ययोगोऽपि शब्दानामर्थैर्नैव निषिद्घ्यते॥१९॥** यद्यप्येक एव प्रतिपत्ता, तथाऽपि तस्य पूर्वसिद्धस्यैव पूर्वस्थितस्यैव ज्ञातस्यैव च शब्दार्थसम्बन्धस्य ज्ञानमेव प्रमितिरेव भवति, न तूत्प्रेक्षामात्रमिति अस्यार्थस्य श्रुत्यादिभ्यो निश्चयात् जैमिन्युक्तः अर्थैः शब्दानां नित्ययोगो नैवास्माभिस्त्यज्यत इति योजना। एतदुक्तं भवति स्यादयं दोषो यदि ब्रह्मणः शब्दार्थसम्बन्धज्ञानमुत्प्रेक्षारूपं स्यात्। नचैवम्। किन्तु पूर्वजन्मनि प्रतीतं स्वतः सिद्धमेव सम्बन्धमिह जन्मनि सुप्तप्रबुद्धन्यायेनेश्वरप्रसादादवबुद्ध्यत इति। तथाच श्रुतिः “यो ब्रह्माणम्” इत्येवञ्जातीयका। एकदेशे पुरुषान्तरप्रतिपत्तिसंवादाच्चैतदेवम्। तथाच स्मृतिः। “जन्मान्तरे श्रुतास्तास्तु” इत्यादिका। अत एव श्रुतिः “आवेद” इत्याह।

# शब्दवृत्ति .. उपलक्षणा च गौणी च तिस्रः शब्दस्य वृत्तयः ।एतदेव दर्शयन् परममुख्यादिवृत्तिलक्षणान्याह प्रवृत्तीत्यादिना। तत्र परममुख्यवृत्तिर्द्वेधा महयोगः, महायोगरूढिश्चेति। महारूढिस्तु न सम्भवति। “सा योगादेव लभ्यते” इत्युक्तत्वात्। तत्र महायोगस्वरूपमाह प्रवृत्तिहेतोरिति।
# परममुख्यवृत्ति .. प्रवृत्तिहेतोर्बाहुल्यं ज्ञेयं परममुख्यता। निर्वचनलभ्योऽर्थः प्रवृत्तिहेतुः, तस्य बाहुल्यं निरवधिकत्वम्। यद्यपि स्वातन्त्र्यं चात्र वक्तव्यम्। प्रकृतत्वात्। तथाऽप्यन्यतरमात्रेणेतरव्यावृत्तिसिद्धेः लक्षणपदानां च तन्मात्रप्रयोजनत्वान्नाभिहितम्। परममुख्यतेति ज्ञेयमिति योजना। ननु बाहुल्यं प्रवृत्तिहेतोर्धर्मः। बहुलप्रवृत्तिहेतुमत्त्वं चाभिधेयस्य। परममुख्यता तु शब्दधर्मः। तत् कथं सामानाधिकरण्यम्? नैष दोषः। उपचरितत्वात्। निरवधिकं स्वतन्त्रं वा प्रवृत्तिहेतुमपेक्ष्य या शब्दस्य प्रवृत्तिः सा परममुख्यता महायोगलक्षणा ज्ञातव्येति तात्पर्यार्थः।

# महायोगरूढिः .. (  निरवधिकप्रवृत्तिनिमित्तविशिष्टप्रयोगबाहुल्यसापेक्षा वृत्तिः )तत्र प्रयोगबाहुल्यं यदि तत्परता किमु॥ यत्रार्थे प्रवृत्तिहेतोरनवधिकत्वं तत्रैव चेत् प्रयोगबाहुल्यं स्यात्, तदा तस्या वृत्तेः परता परममुख्यता किमु वक्तव्येति। अत्रानवधिकप्रवृत्तिनिमित्तवति यत्रार्थे यस्य शब्दस्य प्रयोगबाहुल्यमस्ति तस्य तत्र महायोगरूढिलक्षणा परममुख्यवृत्तिरित्येतावदेव वक्तव्यम्। कैमुत्यकथनं तु शङ्कानिरासार्थम्। तथाहि किमत्र प्रयोगबाहुल्यमात्रं लक्षणम्, उतानवधिकप्रवृत्तिनिमित्तविशेषितम्। नाऽद्यः, रूढिमात्रत्वात् परममुख्यत्वायोगात्। न द्वितीयः, अनवधिकप्रवृत्तिनिमित्तेनैव परममुख्यत्वे विशेष्यवैयर्थ्यात्। नच समाहारेण विधान्तरं भवति। तथासत्यसिद्धबाधितसमाहारोऽपरो हेत्वाभासः स्यादिति। अत्र द्वितीय एवाभ्युपगम्यते। नचोक्तदोषः। विशेषणमात्रेण परममुख्यत्वे, विशेष्यसद्भावेन सुतरां तत्सिद्धेः। नह्यस्माभिः परममुख्यतामात्रसिद्धये विशिष्टोपादानं क्रियते। किन्तु समाहाररूपविधान्तरसिद्धये। नचातिप्रसङ्गः, वैषम्यात्। अनवधिकप्रवृत्तिनिमित्तापेक्षप्रयोगबाहुल्यं खलु विवक्षितम्। न समाहारमात्रम्। एतदर्थं च तत्र प्रवृत्तिहेतोर्बाहुल्ये सतीति योज्यम्। नचैवं महायोगस्यात्र प्रवेशः। अतिबहुलप्रयोगाभावस्य तत्र विवक्षितत्वादिति।  नारायणादिशब्दानां महायोगरूढिः। तदितरेषां महायोग इति।

#परीक्षकधर्मः .. प्रमितान्वाख्यानं परीक्षकधर्मः। नतु स्वेच्छयाऽर्थकल्पनम्।
# मुख्यवृत्तिः ..  मुख्यवृत्तिरपि त्रेधा भवति योगः, रूढिः, योगरूढिश्चेति। तत्र प्रवृत्तिनिमित्तापेक्षा वृत्तिर्योगः। यथा कुम्भकारः, औपगवः, राजपुरुष इति। ननु नैतेऽपि यौगिकाः। किन्नाम। रूढा एव। कृत्तद्धितसमासकरणं तु व्युत्पत्तिमात्रार्थम्। यथोक्तम् “वृक्षादिवदमी रूढाः” इत्यादि। मैवम्। शब्दार्थविभागस्यावापोद्धाराभ्यां प्रतीतस्यापलापे कारणाभावादित्यादि ।

# रूढिः .. (प्रयोगमात्रबाहुल्यसापेक्षा वृत्ती रूढिः) प्रयोगमात्रबाहुल्यं रूढिरित्यभिधीयते॥३१॥** यत्रार्थे यस्य शब्दस्य प्रयोगमात्रबाहुल्यं तत्र वृत्ती रूढिरित्यभिधीयते। मात्रेत्यवयवार्थसादृश्यादिसापेक्षताव्युदासार्थम्। तेन परममुख्यवृत्तेर्योगरूढे रूढोपचारलक्षणाभ्यां च व्यवच्छेदः। बाहुल्यमिति स्वरूपकथनम्। “सर्वेऽपि यौगिकाः, नास्ति रूढः” इति शाकटायनः। तदसत्। घटपटादिशब्दानां बहुलमुपलम्भात्। तेप्युणादिप्रत्ययान्ता यौगिका एवेति चेत्, न। अर्थानुगमादर्शनात्, अन्ततः प्रकृतिप्रत्यययोस्तदर्थे रूढेराश्रयणीयत्वाच्चेति।

#योगरूढि (प्रवृत्तिनिमित्तविशिष्टप्रयोगबाहुल्यसापेक्षा वृत्तिः ) प्रवृत्तिनिमित्तापेक्षो यत्र बहुलप्रयोगः, तत्र योगरूढिः। यथा पङ्कजादिशब्दानां तामरसादाविति प्रसिद्धत्वान्नोक्तम्। विरोधाद् वैफल्याच्च योगरूढिरयुक्तेति केचित्। तथाहि अवयववृत्तिर्योगः, रूढिस्त्वखण्डवृत्तिः। नह्येतयोरेकत्र समावेशो युज्यते। नच योगरूढ्यङ्गीकारे किमपि प्रयोजनमस्ति। पङ्कजादिशब्दानां सम्प्रतिपन्नवृत्त्यैवोपपत्तेरिति। तदयुक्तम्। नहि योगरूढ्योः समहारो योगरूढिरिति ब्रूमः। येन विरोधः स्यात्। किन्नाम। यथा रूढलक्षणा लक्षणामात्रात्, रूढगौणी च गौणीमात्रात् प्रयोगप्राचुर्येण भिद्यते, तथा प्रवृत्तिनिमित्तापेक्षत्वाद् रूढिमात्रात् प्रयोगबाहुल्येन योगमात्राच्च भिन्ना तृतीयेयं वृत्तिरिति। किञ्च पङ्कजादिशब्दाश्च किं केवलं रूढा अङ्गीकरणीयाः, उत यौगिकाः? नाऽद्यः, अवयवार्थप्रतीतिविरोधात्। “सप्तम्यां जनेर्डः” इत्यनुशासनविरोधाच्च। अनेनैव न्यायेन यौगिकाभावप्रसङ्गाच्च। न द्वितीयः, भेकादिष्वपि प्रयोगप्रसङ्गात्। गवादिशब्दानामिव व्यवहारप्राचुर्याप्राचुर्यकृते शक्तिसाम्येऽपि प्रसिद्ध्यप्रसिद्धीति चेत्, न। वैषम्यात्। गवादिशब्दानामनेकार्थत्वे शास्त्रतो निश्चिते हि प्रसिद्ध्यादेः कारणान्तरं मार्गणीयम्। नचैवमेषां शब्दानामनेकत्र शक्तिरवधृता। किञ्च शमिधातोः सञ्ज्ञायां “स्तम्बकर्णयो रमिजपोर्हस्तिसूचकयोः” इत्यादिनाऽवयवार्थव्यतिरेकेणोपाधीनपि वदता शास्त्रकारेणाङ्गीकृतैवेषा वृत्तिरित्यलम्।

# वृत्तिहेतु ..प्रयोगयुक्तसादृश्यं सम्बन्धो वाऽप्यमुख्यतः। वृत्तिहेतुरिति ज्ञेयः.......................॥३२॥*सम्बन्धः प्रयोगयुक्तेन। वाशब्दो व्यवस्थितविभाषायाम्। अपिशब्दो मुख्यवृत्तिलक्षणेनामुख्यवृत्तिलक्षणस्य समुच्चयार्थः। अमुख्यत इति समासे गुणभूताया अपि वृत्तेर्बुद्ध्या पृथक्कृताया विशेषणम्। अमुख्याया गौण्या लक्षणायाश्च वृत्तेर्हेतुरिति ज्ञेय इत्यर्थः।
# गौणीवृत्ति .. यस्य शब्दस्य यत्रार्थे प्रयोगः सामर्थ्यं तस्य प्रवृत्तिनिमित्तातिरिक्तं तत्सादृश्यं निमित्तीकृत्यान्यत्र वृत्तिर्गौणी। तत्सम्बन्धं निमित्तीकृत्य वृत्तिस्तु लक्षणेत्युक्तं भवति। कश्चिदाह --   गौणी नाम वृत्तिर्नास्ति। सादृश्यस्यापि सम्बन्धत्वेन लक्षणायामन्तर्भूतत्वादिति। तन्निराकर्तुं पश्चादुद्दिष्टाऽपि गौणी प्रथमं लक्षिता। स्वातन्त्र्यं ह्येवमस्या ज्ञापितं स्यात्। यदि खलु कश्चिद् ब्रूयात् लक्षणा नाम नास्ति। सम्बन्धस्याप्येकस्थानत्वादिसादृश्यरूपत्वेन गौण्यामन्तर्भूतत्वादिति। तदा किं वक्तव्यम्? नैवं लौकिकी प्रतीतिरिति चेत्। तत् किं सादृश्यं सम्बन्धत्वेन प्रतियन्ति लौकिकाः?
# रूढगौणी ..तत्र गौणी द्विविधा रूढारूढभेदात्। तत्राऽद्या यथा मृद्गवकादौ गवादिशब्दस्य। द्वितीया यथा गौर्वाहीक इति। अत्र स्वार्थसहचारिणो गुणा जाड्यमान्द्यादयो लक्ष्यमाणा गोशब्दस्य वाहीके वृत्तौ निमित्ततामुपयन्तीति केचित्। तदसत्। गौण्या लक्षणातो भेदाभावप्रसङ्गात्। गोशब्दस्य वाहीके वृत्तौ लक्ष्यमाणगुणानां निमित्ततायाश्र्चोपपत्तिशून्यत्वात्। लक्ष्यमाणगुणसादृश्याद् गुणान्तरम्, ततो गुणी लक्ष्यत इति तु नानुभाविकम्।  स्वार्थसहचारिगुणाभेदेन परार्थगता गुणा एव लक्ष्यन्त इत्यपरे। तदप्यसत्। गुणानां भेदस्य साधयिष्यमाणत्वात्।  वाहीके वृत्तौ निमित्ताभावाच्च। तस्मात् सदृशगुणाश्रयत्वं निमित्तीकृत्य परार्थे वृत्तिर्गौणीति साधूक्तम्।

# लक्षणावृत्ति .. लक्षणाऽपि द्वेधा रूढारूढभेदात्। तत्राऽद्या यथा राजाऽयं गच्छतीति। द्वितीया यथा गङ्गायां घोष इति। केचिदभिधेयाविनाभूतप्रतीतिर्लक्षणोच्यत इत्याहुः। तेषां मञ्चाः क्रोशन्तीत्यादौ लक्षणा न स्यात्। स्याच्च शब्दात् प्रतीतेन लिङ्गेनानुमितार्थस्य। अथाविनाभावोऽत्र सम्बन्धमात्रम्, तथाऽपि लक्षितलक्षणायामव्याप्तिः। नहि तत्राभिधेयसम्बन्धिनि वृत्तिः। किन्तु लक्षितसम्बन्धिनि। यथा प्राग् विरुद्धा इदानीं परस्परमेकीभूता इति। परम्परयाऽयमर्थोऽभिधेयसम्बन्धीति चेत्, तर्हि किमनया क्लिष्टकल्पनया? प्रयोगयुक्तसम्बन्ध इति यथोक्तमेवास्तु।


# व्यञ्जनावृत्ति .. व्यञ्जनं नामापरा वृत्तिरस्तीति चेत्, न। अनुमानतया तस्य शब्दशक्तित्वानङ्गीकारात्। यथोक्तम् “वचनलिङ्गानुमा हि सा” इति। तात्पर्यवृत्तिस्तु नातिरिच्यते

# अमुख्यवृत्तिकारणम् .. ननु मुख्यार्थानुपपत्तिं तत्सादृश्यं प्रयोजनं चापेक्ष्य गौणी प्रवर्तते। मुख्यार्थानुपपत्तितत्सम्बन्धप्रयोजनान्यपेक्ष्य तु लक्षणा। यथोक्तम् “मुख्यार्थबाधे तद्योगे रूढितोऽथ प्रयोजनात्।अन्यार्थो लक्ष्यते यत् सा लक्षणाऽऽरोपिता क्रिया” इति।तत् कथं सादृश्यसम्बन्धावेवोक्तावित्यत आह -- पूर्वेति।.................... पूर्वायोगे परग्रहः॥३२॥**न मुख्यानुपपत्तिरमुख्यवृत्तेः कारणम्। प्रयोगोत्तरकालीनत्वादनुपपत्तिदर्शनस्य। किन्तु मुख्यार्थानुपपत्तिदर्शनममुख्यार्थग्रहणस्य हेतुः। अत एव हि न शब्देनापेक्ष्यते। नापि प्रयोक्त्रा। किन्तु प्रतिपत्त्रैव। शब्दो हि व्युत्पत्तिवशान्मुख्यमेवार्थं प्रथमं बुद्धावारोहयति। नच प्रतिपत्ता तं सहसोत्स्रष्टुमुत्सहत इति तदर्थमेवानुपपत्तिमपेक्षते। अतो न वृत्तिकारणचिन्तायामियं वाच्या। प्रयोजनमपि न वृत्तिहेतुः। किन्तु सति मुख्येऽस्मदायत्ते शब्दप्रयोगेऽकस्मादमुख्यं प्रयुञ्ज्मह इति वक्त्रा प्रतिपत्त्रा चानुसन्धीयते। अतोऽत्र न वक्तव्यमिति। अत्रायोगग्रहणं प्रयोजनस्याप्युपलक्षणम्। यथाऽयोगः सार्वत्रिको न तथा प्रयोजनम्। रूढायां गौण्यां लक्षणायां चाभिधातुल्यत्वेन अनपेक्षितत्वादिति विशेषसूचनाय न स्वशब्देनोपात्तम्। निर्दलत्वात्। “मुख्यायोगेऽमुख्यग्रहः’ इति वक्तव्ये “पूर्वायोगे परग्रहः” इति वचनं लक्षितलक्षणाद्यनुगमार्थम्। नहि लक्षितलक्षणा मुख्यासम्भवमात्रेणाऽश्रीयते, किन्तु लक्षितस्यापि। अत एवैतदयुक्तम् “मुख्यार्थबाधे” इति।

# वृत्तीनां तारतम्यम्॥
 यथा मुख्यवृत्तिष्वपि स्वीकारे तारतम्यमस्ति, तथाऽमुख्यवृत्तिष्वपि। कुत इति चेत्। अर्थप्रतीतिसन्निकर्षविप्रकर्षाभ्यामिति ब्रूमः। ननुच सादृश्यसम्बन्धयोस्तद्धितमुत्पाद्य तस्यापि लुपि कृते सर्वं सेत्स्यति। किममुख्यवृत्तिस्वीकारेणेत्यतो वेदमुदितम्। यदि गोशब्दस्य गवि वाहीके च गङ्गाशब्दस्य गङ्गायां तीरे चोक्तविधयाऽभिधैव स्यात्, तदा गोगङ्गाशब्दोच्चारणे गोगङ्गयोः पूर्वं प्रतीतिः, तदयोगे चानुसंहितेऽर्थान्तरे प्रतीतिरिति न स्यात्। नहि हरीतक्यादिशब्दोच्चारणे सत्ययं प्रतीतिक्रमोऽस्ति। किन्तु वृक्षे फले च स्वातन्त्र्येण प्रतीते प्रकरणादिवशेनान्यतरनियन्त्रणं क्रियते। अस्ति चायं पूर्वायोगे परग्रहः। तेन जानीमो नोभयत्रोक्तविधयाऽभिधैवेति।


# नाममात्रस्य भगवद्वाचित्वसमर्थनम्॥
किञ्च “यद्वाच ओमिति यच्च नेति यच्चास्याः क्रूरं यदु चोल्बणिष्णु तद् वियूय कवयोऽन्वविन्दन् नामायत्ता समतृप्यञ्छृतेऽधि” इत्यस्यां श्रुतौ वाचो वाक्समूहस्य मध्ये यत् ओमिति पदमङ्गीकारवाचीति यावत्, यच्च नेति पदं प्रतिषेधार्थम्, यच्चास्या वाचो मध्ये क्रूरं अर्थतः कठिनं च, यच्चोल्बणिष्णु शब्दतः कठिनम्, उपलक्षणमेतत्, यावद् वैदिकं पदजातं तत् सर्वं वियूय विचार्य कवयो विवेकिनः नामायत्तानि नामप्रकाश्यतया नामाधीनानि तत्तच्छब्दप्रवृत्तिनिमित्तानि अन्वविन्दन् विदितवन्तः। तस्मिंश्च वेदनेऽधिश्रुते परिपक्वे सति तदनन्तरं समतृप्यन् कृतकृत्या मुक्ता अभूवन्निति, नाममात्रविदः कृतकृत्यता तावत् कथिता। “तमेवं विद्वान्” इति परमेश्वरज्ञानादेव मोक्षः श्रूयते। तदेतदुभयान्यथानुपपत्त्या सर्वाण्यपि वैदिकानि नामानि परमेश्वरार्थानीति गम्यत इत्याह -- नामेति। सकलवैदिकसंहितानां पूर्वोत्तरवर्णानां च विष्णुनामार्थरूपत्वं तत्प्रतिपादकत्वमब्रवीद् वेदः। तेन सर्वे वर्णाः सर्वाश्च संहिता विष्णुमेव प्रतिपादयन्ति


#  विष्णुरेव सर्वशब्दवाच्यः .. विष्णुनामार्थरूपत्वं संहितादेरथाब्रवीत्। णकारं च षकारं च बलचेष्टात्मकं वदन्।तज्ज्ञानपूर्वकत्वेन संहिताध्ययनं तथा॥३६॥**क्वाब्रवीदित्यतस्तद्वाक्यमर्थतः पठति णकारं चेति। “णकारो बलं षकारः प्राण आत्मा” इति विष्णुनामगतौ णकारषकारौ परमेश्वरबलचेष्टाप्रतिपादकौ वदन् वेदोऽनन्तरं “स यो ह एतौ णकारषकारावनुसंहितमृचो वेद” इत्यृचामनुसंहितं सर्वसंहितासु णकारषकारौ यो वेद णकारषकारतत्संहिताभिः प्रतिपाद्यो योऽर्थः स एव सर्वत्र पूर्वोत्तरवर्णतत्संहिताभिः प्रतिपाद्यत इति यो वेदेति विष्णुनामसमानार्थताज्ञानपूर्वकत्वेन सर्वसंहिताध्ययनमब्रवीदित्यर्थः।

####  h॥ विष्णुशब्दे णकारषकारयोः प्राधान्येन विष्णुनामत्वम्,
वीत्यस्य उन्प्रत्ययस्य च तदुपसर्जनतया भगवद्वाचित्वम्॥
(###sudha -- )
नन्वत्र णकारषकारार्थप्रतिपादकत्वं सर्ववर्णादेरुच्यते। नतु विष्णुनामार्थत्वम्। नहि णकारषकारावेव विष्णुनामेत्यत आह -- उपसर्गत्वत इति।
p**p
उपसर्गत्वतो वेस्तु ताच्छील्यार्थादुनस्तथा।

णकारश्च षकारश्च नामरूपतया मतौ॥३७॥**
(###sudha -- )
सत्यम्, सन्ति विष्णुनाम्यन्येऽपि वर्णाः। तथाऽपि वीत्यस्योपसर्गत्वेनोत्तरपदार्थविशेषकत्वात्, उन्प्रत्ययस्य ताच्छील्यार्थत्वादुपसर्जनत्वं मन्वानस्य वेदस्य प्राधान्यात् णकारश्च षाकरश्च द्वावेव नामस्वरूपतयाऽभिमतावित्यदोषः।

ननूपसर्गाः क्रियायोगे। नचात्र क्रियायोगोऽस्ति। तत् कथमुपसर्गत्वम्? मैवम्। “षोऽन्तकर्मणि”, “णु स्तुतौ” इति धातुद्वयरूपत्वाङ्गीकारात्। अत एव ताच्छीलिकप्रत्ययोत्पत्त्युपपत्तिः।


तदेतद् भगवता सूत्रकारेण स्वयमुक्तमेव, नोत्सूत्रितं कथ्यते। तथाच सूत्रम् “ज्योतिरुपक्रमात्तु तथा ह्यधीयत एके” इति। अत्र ज्योतिरिति सूत्रप्रतीके ग्राह्ये यदुपक्रमादित्याह। तेन “ज्योतिरुपक्रमा” इति परेषामपपाठ एवेति सूचयति।

अथवा, अत्र ज्योतिर्मात्रग्रहणात् कथं सर्वशब्दसमन्वयप्रतिपादनम्? ज्योतिःशब्दस्योपलक्षणत्वादिति वदामः। कथमुपलक्षणाभिप्रायोऽवगम्यत इत्यत उक्तम्  --   उपक्रमादिति ब्रुवतेति। अत्रहि ज्योतिरिति प्रतिज्ञाय “उपक्रमात्तु तथा ह्यधीयत एके” इति हेतुरुच्यते। तस्य चायमर्थः “एष इमं लोकमभ्यार्चत्” इत्युपक्रमात् उपक्रमं विधाय “ता वा एताः” इत्याद्यधीयत एक इति। तथाच यदि ज्योतिश्शब्दमात्रसमन्वयोऽत्र विवक्षितः स्यात्, तदा तन्मात्रोपपादकं किमपि वक्तव्यम्। सर्वशब्दवाच्यतोपपादकस्योपादानं क्वोपयुज्यते? नहि विशेषविषयं प्रमाणं नास्ति, येन सामान्यद्वारा साधनं विधेयम्। अतः सर्वविषयं प्रमाणमुपाददानेन सूत्रकृता ज्योतिःशब्दो लाक्षणिको विवक्षित इति ज्ञायते।

####  h॥ सर्वशब्दसमन्वयस्य ज्योतिरधिकरणप्रतिपाद्यत्वसमर्थनम्॥
(###sudha -- )
किञ्च “तत्तु समन्वयात्” इति ब्रह्मणि सर्वशब्दसमन्वयः प्रतिज्ञातः, न कतिपयशब्दसमन्वय इत्युपपादितम्। तद्विवरणार्थमध्यायशेषस्य प्रवृत्तिरिति चोक्तम्। तत्राऽनन्दमयाद्यधिकरणैः प्राकरणिकशब्दसमन्वयः प्रतिपादितः। अस्मिंश्च पादे विरोध्यादिशब्दसमन्वयः। तथाच कर्मक्रमाद्यभिधायिनः शब्दाः। इदं चावशिष्टमधिकरणमिति परिशेषात् तत्समन्वयार्थमेतदिति ज्ञायत इत्याशयवानाह -- ब्रुवतेति।

####  h॥ ब्रह्मणः पदार्थत्वपक्षसमर्थनस्य उत्सूत्रितत्वशङ्कानिरासः॥
(###sudha -- )
अस्त्वत्र सर्वशब्दसमन्वयप्रतिज्ञानम्। तथाऽपि योऽत्र तत्प्रतिपादनार्थं “जातमोतम्” इत्यादिना न्वयोऽभिहितः स न सूत्रित इत्यतो वोक्तम् उपक्रमादिति। “एष इमं लोकमभ्यार्चत्” इत्युपक्रमवाक्यमुपादाय “तथा ह्यधीयत एके” इति वदता सूत्रकारेण तदेवोक्तं यदस्माभिरुक्तम्। उपक्रमे सर्वस्यास्य दर्शनात्। यथाचैतत् तथा “एतमेव” इत्यादिनोक्तमिति।

####  h॥ मायावादिना प्रधानस्य शब्दवाच्यतानिरासस्य पादप्रतिपाद्यत्वकथनम्॥
(###sudha -- )
एवं सङ्क्षेपविस्तराभ्यां “आनुमानिकम्” इत्यादिसूत्राणि व्याख्याय परेषां व्याख्यानं प्रत्याख्याति। तथाहि केचिदेतत्पादप्रमेयमन्यथा वर्णयन्ति यदुक्तं प्राधनस्याशाब्दत्वम्, “ईक्षतेर्नाशब्दम्” इति। तदसिद्धम्, कासुचिच्छाखासु प्रधानसमर्पणपराणां शब्दानां श्रूयमाणत्वदिति। तदेतद् यावन्न निराक्रियते न तावद् ब्रह्मकारणवादस्य स्थैर्यं भवति। अतः प्रधानस्याशाब्दत्वं प्रतिपादयितुमयं पाद आरभ्यत इति।

####  h॥ मायावाद्युदाहृतवाक्येषु प्रधानस्य जगत्कारणत्वाश्रवणात् तन्निरासानुपपत्तिः॥
(###sudha -- )
तत्तावन्निराचष्टे न शब्दवाच्यतैवेति।

p**pन शब्दवाच्यतैवात्र प्रधानस्य निषिद्ध्यते।p**p

अत्रैव प्रथमेऽध्याये प्रधानस्य शब्दवाच्यता निषिद्ध्यत इति नोपपद्यते। तथासति समन्वयलक्षणे अन्तर्भावाभावेन पादस्यासङ्गतत्वप्रसङ्ग इति भावः। ननूक्तमत्र समन्वयस्थेम्ने प्रधानस्याशाब्दत्वमत्रोपपाद्यत इति, तथाच कथमसङ्गतिरिति। मैवम्। तथासत्यविरोधलक्षणेऽन्तर्भावप्रसङ्गात्। अन्यथा द्वितीयाध्यायार्थोऽपि समन्वयस्थैर्यायैवेति सोऽप्यत्र वक्तव्यः स्यात्। केवलं शब्दवाच्यता एवात्र प्रधानस्य निषिद्ध्यते इति न युज्यते, विशेषाभावात्।

किञ्चात्र पादे जागत्कारणवाचिशब्दवाच्यत्वं प्रधानस्य निषिद्ध्यते, शब्दवाच्यतैव वा? नाऽद्यः, अत्रोदाहृतवाक्येषु “महतः परमव्यक्तम्,” “यस्मिन् पञ्चपञ्च जनाः” इत्यादिषु प्रधानस्य जगत्कारणत्वाश्रवणात्।

####  h॥ भामतीकृता श्रुतेः प्रधानपरतया व्याख्यानम्, तन्निरासश्च ॥
(###sudha -- )
कश्चिदाह --   “महतः परमव्यक्तम्” इति परशब्देन कालविप्रकृष्टत्वमुच्यते, ततः कारणत्वशङ्केति। तदयुक्तम्। किं कालविप्रकर्ष एव कारणत्वम्, उत तेनानुमेयम्, अथ सम्भाव्यम्? न प्रथमद्वितीयौ, कार्यकारणभावविकलयोरपि परापरभावदर्शनात्। न तृतीयः, सम्भवनामात्रस्येयन्तं सूत्रसन्दर्भं प्रति प्रयोजकत्वायोगात्। “अजामेकाम्” इत्यादौ कारणत्वं प्रतीयत इति चेत्। तत् किं ब्रह्मपरं करिष्यते? तेजोबन्नविषयं हि तद् व्याख्यातं भवता। तथाच लौकिकमाभाणकं नातिवर्तते “व्याघ्रेणोरणे नीते का हानिः? वृकेणोरणे नीते को लाभः?” इति।

####  h॥ प्रयोजनाभावाच्च प्रधानस्य शब्दवाच्यत्वनिराकरणानुपपत्तिः॥
(###sudha -- )
द्वितीये त्विदमुपतिष्ठते न शब्दवाच्यतैवात्र प्रधानस्य निषिद्ध्यते, प्रकृतानुपयोगादिति। शाब्दत्वे हि प्रधानस्य स्वरूपमात्रं सिद्ध्यति। नच स्वरूपसिद्धिमात्रेण काचिल्लक्षणक्षतिः। नह्यस्माभिरिव परेण सर्वशब्दसमन्वयः प्रतिज्ञातः। नापि प्रधानं निषिद्ध्य ब्रह्म तत्र निवेशितम्। येनास्मदीयदिशाऽप्युपयोगः स्यात्। तदिदमुक्तम् ब्रह्मनिवेशनं विना प्रधानस्य शब्दवाच्यतैवात्र निषिद्ध्यत इति न युक्तमिति।

####  h॥ प्रधानस्य शब्दवाच्यतानिरासस्य असङ्गतत्वम्॥
(###sudha -- )
किञ्च प्रधानस्य शब्दवाच्यता ईक्षत्यधिकरणानन्तरमेव निषेद्ध्या। त्रिपादीमतिक्रम्यात्र निषिद्ध्यत इति न युज्यते। व्यवधाने कारणानिरूपणादिति।

किञ्च पादप्रतिपाद्योऽर्थस्तथाविधो भवति, यः तत्पादस्थसकलसूत्रप्रतिपाद्यः। नचात्र पादे सर्वेष्वपि सूत्रेषु प्रधानस्य शब्दवाच्यतैव निषिद्ध्यत इति नियमोऽस्ति, येनायमेतत्पादार्थः स्यात्। “कारणत्वेन” इत्यादौ तदभावात्। तत्रापि परम्परया तदेव साध्यमिति चेत्, तर्हि पारम्पर्यस्यातीतपादार्थेऽपि सुवचत्वादत्रैव प्रधानस्य शब्दवाच्यता निषिद्ध्यत इति नास्ति। स हि पादार्थो यो नान्यत्र प्रतिपाद्यत इति।

####  h॥ मायावादिना काठकगताव्यक्तपदस्य प्रधानपरतानिरासपरतया आनुमानिकाधिकरणव्याख्यानम् ॥
(###sudha -- )
एवं सामान्यतः पादार्थं निराकृत्येदानीं प्रथमाधिकरणव्याख्यां ्निराकरोति --  न शब्दवाच्यतैवेति। “आनुमानिकम्” इत्यादिसूत्रम्। तत् परेण व्याख्यातम् आनुमानिकमप्यनुमाननिरूपितं प्रधानमप्येकेषां शाखिनां शब्दवदुपलभ्यते। काठके हि पठ्यते “महतः परमव्यक्तमव्यक्तात् पुरुषः परः” इति। तत्र य एव यन्नामानो यत्क्रमाश्च महदव्यक्तपुरुषाः स्मृतिप्रसिद्धास्त एवेह प्रत्यभिज्ञायन्ते। तत्राव्यक्तमिति रूढियोगाभ्यां प्रधानमुच्यते। एवं तस्य शाब्दत्वादशाब्दत्वमनुपपन्नमिति चेत्। नैतदेवम्। नह्येतत् काठकवाक्यं प्रधानपरमिति।

####  h॥ काठकगताव्यक्तपदस्य प्रधनपरत्वनिरासे प्रयोजनाभावः॥
(###sudha -- )
अत्र पृच्छामः किमत्र काठकगताव्यक्तशब्दवाच्यतैव प्रधानस्य निषिद्ध्यते, किंवा कुत्रापि केनापि शब्देन नोच्यत इति। आद्यस्योत्तरम् अत्र काठके वाक्येऽव्यक्तशब्दवाच्यतैव प्रधानस्य निषिद्ध्यत इति नोपपन्नम्। तन्मात्रेणाशब्दत्वासिद्धेः।

####  h॥ प्रधानस्य श्रुत्यादिप्रतिपादितत्वात् तस्य शब्दवाच्यतानिरासासम्भवः॥
(###sudha -- )
द्वितीयेऽपि किं परममुख्यया वृत्त्या, उत शब्दवाच्यतैव निषिद्ध्यते? आद्ये तन्मात्रमनुमतमेव। सर्वथा शब्दवाच्यतैवात्र प्रधानस्य निषिद्ध्यत इति द्वितीयस्तु नोपपद्यते। कुत इत्यत आह -- सर्वेति।

सर्ववेदेतिहासेषु पुराणेषु च सङ्ग्रहात्॥४१॥**
(###sudha -- )
सङ्ग्रहात् प्रधानस्येति शेषः। वेदे तावदाथर्वणिकाः पठन्ति
“विकारजननीमज्ञामष्टरूपामजां ध्र्ुवम्।

ध्यायतेऽध्यासिता तेन तन्यते प्रेर्यते पुनः” इत्यादि।

इतिहासपुराणे तूदाहरिष्यमाणे द्रष्टव्ये।

####  h॥ त्रिगुणत्वादिलक्षणोपेतप्रधानप्रतिपादकगीतावाक्योदाहरणम्॥
(###sudha -- )
ननूक्तमत्र नह्यत्र स्मृतिप्रसिद्धं कारणं त्रिगुणं प्रधानमुच्यते। तेन यद्यदुदाह्रियते तत्तद् विप्रतिन्नमेवेत्यतः त्रिगुणत्वादिलक्षणोपेतप्रधानप्रतिपादकमितिहासवाक्यं पठति सत्त्वमिति।

सत्त्वं रजस्तम इति गुणाः प्रकृतिसम्भवाः।

निबध्नन्ति महाबाहो देहे देहिनमव्ययम्॥४२॥**
(###sudha -- )
इत्यादिवाक्यरूपेण....................।

आदिपदेन “भूमिरापोऽनलो वायुः” इत्यादेर्ग्रहणम्। इत्यादिवाक्यप्रतिपाद्येन त्रिगुणत्वादिना रूपेणोपेतस्य प्रधानस्य सङ्ग्रहादिति सम्बन्धः।

####  h॥ काठकगताव्यक्तपदस्य शरीरपरत्वव्याख्यानप्रत्याख्यानम्॥
(###sudha -- )
किञ्च “अव्यक्तात् पुरुषः परः” इत्यव्यक्तशब्दवाच्यं न चेत् प्रधानम्, तर्हि तद्वाच्यं वाच्यम्। नन्वत्र सूत्रकृतैवोक्तं “शरीररूपकविन्यस्तगृहीतेः” इति, “आत्मानं रथिनं विद्धि शरीरं रथमेव च” इति प्राग् यच्छरीरं रथरूपकतया विन्यस्तं तदत्राव्यक्तशब्देन गृह्यते, प्रकरणात् परिशेषाच्चेति।

नैवं सूत्रकृदाह। तथात्वे हि रूपकविन्यस्तशरीरगृहीतेरित्यवक्ष्यत्। अस्तु वा कथञ्चिद् विशेषणस्य परनिपातः। इदं तु वक्तव्यम्। कथमव्यक्तशब्देन शरीरमुच्यत इति। नह्येषा रूढिः। नापि योगः सम्भवति। शरीरस्य व्यक्तत्वात्।

ननु परिहृतमेतत् सूत्रकृता “सूक्ष्मं तु तदर्हत्वात्” इति। यद्यपीदं शरीरं व्यक्तम्, तथाऽप्यस्य यन्मूलमुपादानकारणं तेजोबन्नलक्षणं भूतसूक्ष्मं तत्तावदव्यक्तम्। अनादेस्तस्य सूक्ष्मस्याव्यक्ततार्हत्वात्। कार्यकारणशब्दाश्च सङ्कीयन्ते। “गोभिः श्रीणीत मत्सरम्” इति यथेति।

अत्र वक्तव्यम् किमनेनोक्तं भवतीति। किं शरीरमेवात्रोच्यते, अव्यक्तशब्दस्तत्रोपचरितः शरीरमूलोपादानस्य तेजोबन्नात्मकस्य भूतसूक्ष्मस्यानादेरव्यक्तत्वादिति, किंवा भूतसूक्ष्ममेवाव्यक्तशब्दवाच्यम्, शरीरशब्दस्तु तत्रोपचरितः शरीरस्य तत्कार्यत्वादिति। पक्षद्वयेऽपि दोषमाह -- यत्रेति।

...................यत्रार्थो नान्य इष्यते।

तेजोबन्नात्मकं वाऽपि यद्युपादानमिष्यते।

अनाद्येवापराधः कः प्रधानमिति चोदिते॥४३॥**
(###sudha -- )
यत्र वाक्ये यदि अव्यक्तशब्दस्यान्योऽर्थो नेष्यते परब्रह्मलक्षणः, अपितु तेजोबन्नात्मकं शरीरमूलोपादानमनादि भूतसूक्ष्ममेवेष्यते। प्रथमे स्वरूपेणैव। द्वितीयेऽव्यक्तशब्दवाच्यतया तत्र तर्हि तत् प्रधानमिति चोदिते को दोषोऽस्ति। येन नेति प्रतिषिद्ध्यते।

अयमभिसन्धिः सर्वथा तावन्नाव्यक्तपदं ब्रह्मपरं त्वयोच्यते, किन्तु भूतसूक्ष्मकार्यशरीरस्य भूतसूक्ष्मस्य वा वाचकमिति। परेण तु प्रधानवाचकमिति। यदिचाव्यक्तस्य कारणत्वमभिप्रेतम्, तदा पक्षद्वयमपि ब्रह्मवादस्य प्रतिपक्षभूतमिति। शरीराङ्गीकारेण प्रधाननिरासो व्यर्थः। कारणत्वाविवक्षायां तु पक्षद्वयस्याप्यविरुद्धत्वात् किमनेनान्यतरपरिग्रहेण, अन्यतरनिराकरणाग्रहेण? विफलत्वात्, असङ्गतत्वाच्चेति।

अथवाऽनादेरुपादानस्य जडस्य भूतसूक्ष्मशब्दाभिधेयस्याङ्गीकारे प्रधानं नेति रिक्तं वचः। तल्लक्षणत्वात् प्रधानस्य। नाम्नि विवादायोगादिति भावः।

नन्विदमाशय सूत्रकारेणैव परिहृतम् “तदधीनत्वादर्थवत्” इति। स्यादेतदेवम्। यदि वयं स्वतन्त्रं तेजोबन्नात्मकं कारणमित्यभ्युपगच्छामः। नैतदस्ति। तस्य ब्रह्माधीनत्वाङ्गीकारात्। अवश्यं चैतदेवमङ्गीकर्तव्यम्। अर्थवद्धि तत्। नहि तेन विना ब्रह्मणो जगत्कारणत्वं निर्वहतीति।

अत्रोच्यते किमनेनोक्तं भवति? अस्ति प्रधानमिति सम्प्रतिपन्नम्। तद्धर्मेषु तु स्वातन्त्र्यादिषु विप्रतिपत्तिरिति। एवं चेत् प्रधानस्य स्वातन्त्र्यादिकं साङ्ख्येन चोदनीयम्। त्वया तु पारतन्त्र्यादिकं व्युत्पादनीयम्। किमनेनाव्यक्तादिशब्दानां प्रधानपरतानिरासप्रयासेन। नह्यत्र प्रधानस्य स्वातन्त्र्यादिकमवभासते। प्रत्युत “अव्यक्तात् पुरुषः परः” इत्यव्यक्तस्य पुरुषाधीनत्वं प्रतीयते। तदिदमप्युक्तम् प्रधानमत्रोच्यत इत्येवोक्तेऽपराधः कः? किन्तु स्वतन्त्रमित्युदिते। नचैवमत्रोच्यत इति।

####  h॥ मायावादिना “अजामेकाम्’ इति श्रुतेः प्रकृतिपरत्वनिराकरणम्॥
(###sudha -- )
“चमसवदविशेषात्” इत्यादिकमधिकरणमपि प्रधानस्याशाब्दत्वप्रतिपादकमिति व्याचक्षते। तथाहि
“अजामेकां लोहितशुक्लकृष्णां बह्वीः प्रजाः सृजमानां सरूपाः।

अजो ह्येको जुषमाणोऽनुशेते जहात्येनां भुक्तभोगामजोऽन्यः”
इत्यस्मिन् मन्त्रे प्रधानस्य प्रतिपादनात् कथं तदशब्दमिति। अत्रोच्यते यथा हि “अर्वाग् बिलश्चमसः” इत्यस्मिन् मन्त्रे स्वातन्त्र्येण “अयं नामाऽसौ चमसः’ इति न शक्यते निरूपयितुम्, विशेषाभावात्। ऊर्ध्वबुध्नत्वादेर्यथाकथञ्चित् सर्वत्र योजयितुं शक्यत्वात्। तथा “अजामेकाम्” इत्यत्रापि प्रधानप्रतिपादनं न शक्यावधारणम्, विशेषाभावादिति।

####  h॥ श्रुतेः प्रकृतिपरत्वप्रतिपादनम्, तदनङ्गीकारे श्रुतेर्निर्विषयत्वप्रसङ्गर्श्र्चें
तदिदमनुपपन्नम्। “गौरनाद्यन्तवती सा जनित्री भूतभाविनी। सिताऽसिता च रक्ता च सर्वकामदुघा विभोः” इत्यादिश्रुतिसमाख्यया निर्णयोपपत्तेः।

किञ्च न तावदत्र अजाशब्देन रूढार्थत्वाच्छागी स्वीकर्तुमुचिता, विद्याप्रकरणत्वात्। नापि परब्रह्म, लोहितादित्वासम्भवात्। भोग्यत्वानुपपत्तेश्च। अत एव न जीवोऽपि, भोक्तृतया पृथगभिधानाच्च। नाप्यन्यत् किञ्चिदचेतनम्, अजननानुपपत्तेः। अतः प्रकृतिरेवाजा, जन्माभावात्। लोहितशुक्लकृष्णा च रजस्सत्त्वतमोरूपत्वात्। प्रसिद्धं च रजआदीनां लोहितादित्वमागमेषु। तदनुषक्तश्च जीवः संसरति, असंसक्तस्तु मुच्यत इति सुप्रसिद्धम्। नचेदेवम्, मन्त्रस्य निर्विषयत्वापत्तिरिति।

####  h॥ मायावादिना श्रुतेः तेजोबन्नपरत्वप्रतिपादनम्॥
(###sudha -- )
ननु न मन्त्रस्य निर्विषयत्वमापद्यते। यतः सूत्रकृदेवाऽह “ज्योतिरुपक्रमा” इति। अत्र मन्त्रे प्रतिपादिताऽजा ज्योतिरुपक्रमा तेजोबन्नरूपा। कुतः? “यदग्नेर्लोहितं रूपं तेजसस्तद् रूपं यच्छुक्लं तदपां यत् कृष्णं तदन्नस्य” इति लोहितादिरूपवत्तया तेजोबन्नान्यधीयते ह्येके। तत्समाख्ययाऽत्रापि तेजोबन्नात्मैवाजा प्रतिपत्तव्या। तस्याश्चतुर्विधभूतग्रामोपादानभूताया बहुप्रजाजननीत्वम्, जडत्वेन भोग्यत्वमप्युपपन्नमिति।

####  h॥ श्रुतेः तेजोबन्नपरत्वव्याख्यानप्रत्याख्यानम्॥
(###sudha -- )
अत्र दूषणमाह अजामिति।

अजामेकामिति प्राह श्रुतिरेतां यदा तदा।

को दोषः सर्वथैवास्ति परिणामि जडं यदि॥४४॥**
(###sudha -- )
यद्यत्र मन्त्रे परिणामि जडं तेजोबन्नलक्षणं प्रतिपाद्यमङ्गीक्रियते, तर्हि “अजामेकाम्” इति श्रुतिरेतां प्रकृतिं प्राहेति यदा तदा को दोषोऽस्ति? न कोऽपीति।

ननु कथं नास्ति? “ईक्षतेर्नाशब्दम्” इत्युक्ताशब्दत्वासिद्धेर्विद्यमानत्वादिति चेत्, न। तस्यास्माभिरन्यथाव्याख्यातत्वादित्याशयेनोक्तम् सर्वथैवेति। अपरिहार्य इत्यर्थः।

इदमत्राऽकूतम् जगत्कारणत्वेन खल्वत्राजा प्रतीयते। सा ब्रह्मवादिना ब्रह्मतया समर्थनीया। तेजोबन्नात्मकतया तु समर्थने प्रधानरूपाऽपि कुतो नाङ्गीकरणीया? लक्षणातिव्याप्तेस्तुल्यत्वादिति। तेजोबन्नान्यपि परमेश्वराधीनानि। अतो न तत्रातिव्याप्तिरिति चेत्। एवन्तर्हि किं मन्त्रस्य प्रकृतिपरत्वनिराकरणेन? किन्तु प्रकृतिपरत्वमङ्गीकृत्यैव “यो योनिमधितिष्ठत्येकः” इत्यादिवाक्यबलेनेश्वराधीनत्वमेवोपपादनीयम्।

किञ्च तेजोबन्नेषु न तावदजाशब्दो रूढः। नापि यौगिकः। “तत् तेजोऽसृजत” इत्यादिश्रुतेरजननासम्भवात्। नच स्त्रीलिङ्गत्वमुपपद्यते। नाप्येकवचनम्। त्रिवृत्करणादिति चेत्, न। बहुत्वानिवृत्तेः।

####  h॥ “कल्पनोपदेशात्’ इति सूत्रव्याख्याननिरासः॥

#aअथमन्येत तेजोबन्नोपादानं जडमनादिद्रव्यं किमप्येकमस्ति। तत्कार्यत्वादुपचारादजादिशब्दोपपत्तिरिति। तर्हि तदेवात्र प्रतिपाद्यमस्तु, शब्दानां मुख्यवृत्तिलाभात्। अस्त्विति चेत्, तर्हि प्रकृतिरत्र प्रतिपाद्येति वदता पूर्वपक्षिणा किमपराद्धम्? तल्लक्षणत्वात् प्रकृतेः। नाममात्रे विवादायोगाच्च, तदिदमुक्तम् अजामेकामिति।

नन्वत्रोत्तरमुक्तम् “कल्पनोपदेशात्” इति। यथाहि मधुविद्यादावादित्यादीनां मध्वादित्वेन कल्पना क्रियते, एवमत्रापि तेजोबन्नानामजात्वदिकल्पनोपदेशादविरोध इति। एतदयुक्तम्। कल्पनायाः प्रयोजनाभावात्। नहीदं पामरजनमनोरञ्जनार्थं काव्यम्। अत एव दृष्टान्तोऽपि निरस्तः।

####  h॥ रामानुजीयव्याख्यानप्रत्याख्यानम्॥
(###sudha -- )
कश्चित् “ज्योतिरुपक्रमा” इत्येतदन्यथा व्याचष्टे “ज्योतिर्ब्रह्म। तदुपक्रमा तत्कारणैवेयमजा न स्वतन्त्रा” इति। तस्य प्रथमसूत्रं व्यर्थम्। अनेनैव चरितार्थत्वात्। किञ्च “तदधीनत्वात्” इत्यनेनैव प्रधानस्य ज्योतिरुपक्रमत्वं प्रतिपादितम्। प्रतिपादनीयं च साङ्ख्यपरीक्षायामिति।

####  h॥ अजामित्यादिश्रुतेः परममुख्यया वृत्त्या ब्रह्मपरत्वम्, मुख्यया वृत्त्या प्रकृतिपरत्वम्॥
(###sudha -- )
अस्याः श्रुतेः प्रधानपरत्वेऽपि न दोष इत्ययुक्तम् “तत्तु समन्वयात्” इत्यवधारणानुपपत्तेरिति चेत्, न। तेजोबन्नपरत्वेऽपि तदनिस्तारात्। अस्तु परस्यैवम्। भवतां तु कथं न दोष इत्यत आह -- अस्माकमिति।

अस्माकं परमुख्यार्थो भगवानेक एव तु।

मुख्यमात्रतया रूढं सर्वमभ्युपगम्यते
सर्वेषामपि शब्दानां गौण्याद्यं तदयोगतः॥४५॥**
(###sudha -- )
अस्माकं तु मते “तत्तु समन्वयात्” इत्यवधारणस्यायमर्थः  सर्वेषामपि शब्दानां भगवानेक एव परममुख्यार्थो नान्य इति। अतो रूढं यस्य शब्दस्य यदर्थतया प्रसिद्धम्, तदपि सर्वं तन्मुख्यार्थमात्रतयाऽभ्युपगम्यते। मुख्यायोगे गौणाद्यमपि। एवं चाजादिशब्दाः परममुख्यया वृत्त्या परब्रह्मपरा मुख्यमात्रतया प्रधानस्यापि प्रतिपादका इत्यङ्गीकारे काऽनुपपत्तिरिति।

####  h॥ शब्दानामुभयार्थत्वस्य प्रामाणिकत्वात् समन्वयसूत्रोक्तमवधारणं
परममुख्यार्थान्तरव्यावृत्त्यर्थमेवेत्युपपादनम्॥
(###sudha -- )
नन्वेवन्तर्हि सौत्रमवधारणं किमिति परममुख्यार्थान्तरव्यावृत्त्यर्थं व्याख्यायते? वाच्यान्तरमात्रव्यावृत्त्यर्थं कुतो न व्याख्यातव्यम्? नचोक्तप्रयोजनानुपपत्तिः। अमुख्यया वृत्त्या सङ्केतमात्रेण वा तदुपपत्तेरिति चेत्, न। सूत्रकारेणैव ग्रन्थान्तरे वैदिकानां शब्दानामुक्तविधानेकार्थत्वस्याभ्युपगतत्वादित्याह -- अर्थद्वयमिति।

अर्थद्वयमभिप्रेत्य प्रवृत्ते हरिरुक्तवान्।

कार्याणां कारणं पूर्वं वचसां वाच्यमुत्तमम्।

योगानां परमां सिद्धिं परमं ते पदं विदुः॥४६॥**
(###sudha -- )
इति...............................।

तदेव पठति कार्याणामिति। वचसां वैदिकानामुत्तमं वाच्यम्। तदपेक्षयाऽन्यान्यमुख्यवाच्यानि। कुत एतत्? योगानां योगवृत्तीनां परमां सिद्धिम्। सिद्ध्यन्त्यस्मिन्निति सिद्धिः। इन्द्रादयस्त्वपरमसिद्धयः। एतदपि कुतः? कार्याणां महदादीनां पूर्वं मुख्यं कारणम्। प्रकृत्यादीनि त्वमुख्यकारणानि। पदं स्वरूपम्। तस्मात् परमं विदुः।

यद्यपि रूढिरविलम्बेनार्थप्रत्यायकतामात्रेण बलवती, तथाऽपि विशेषज्ञानहेतुत्वाद् योग एव बलीयानिति मत्वा स एव गृहीतः। तत्र साक्षादर्थद्वयस्यानुक्तत्वेऽप्युत्तमं वाच्यमिति विशेषणाद् वाच्यान्तरसद्भावोऽवगम्यते। अत एव प्रागभिप्रेत्येत्युक्तम्।

####  h॥ निरपवादप्रतीतिबलात्, बाधकाभावाच्च शब्दानामुभयार्थताऽङ्गीकरणीया॥
(###sudha -- )
वैदिकानां शब्दानामुभयार्थत्वे प्रमाणान्तरमाह --बुद्धाविति।

.......बुद्धौ समारोहादुभयोर्योगरूढयोः।

त्यागे च कारणाभावादुभयार्थत्वमिष्यते॥४७॥**
(###sudha -- )
विपरीतप्रमाभावे पूर्वारोहस्तु कारणम्।

सा भवेद् यत्र स व्यर्थः पूर्वारोहो भ्रमो यथा।

अतो जगदुपादानं प्रधानं वक्ति सा श्रुतिः॥४८॥**
(###sudha -- )
योग इति योगवृत्तिविषयः परमेश्वरः। रूढः प्रसिद्धः प्रकृत्यादिः।

अयमर्थः अस्ति तावद् विदितपदपदार्थसङ्गतेरधिगतशाब्दन्यायस्याजादिशब्दश्रवणे ब्रह्मण इव प्रधानस्यापि बुद्धावारोहः। धियां च स्वत एव प्रामाण्यम्, अप्रामाण्यं तु बाधाकाधीनमित्युपपादितं प्रथमसूत्रे। (१४६) नचात्रार्थद्वयाभ्युपगमे बाधकमस्ति। येन बुद्धावारूढमपि त्यज्येत। अतो निरपवादप्रतीतिबलात् सर्वेषामपि शब्दानामुभयार्थत्वमेष्टव्यमिति।

एतेदेव विवृणोति विपरीतेति।कारणं स्वीकारस्येति शेषः। सा विपरीतप्रमा। स स्वीकारकारणत्वेनोक्तोऽपि पूर्वारोहो व्यर्थः स्वीकारकारणं न भवति। भ्रमो यथेति। प्रसिद्धशुक्तिरजतादिविपर्ययो यथेत्यर्थः।

यद्वा अजादिपदानि द्व्यर्थानि, बाधकविधुरायां बुद्धौ तथा रूढत्वादिति प्रतिज्ञाहेतू कथितौ। अनेनान्वयव्यतिरेकाभ्यां व्याप्तिमाचष्टे। तत्र पूर्वार्धे यथा स्तम्भादिप्रत्यय इति दृष्टान्तोक्तिरपि द्रष्टव्या।

####  h॥ उक्तार्थोपसंहारः॥
(###sudha -- )
नन्वत्राजायाः कारणत्वमुच्यते। तच्च ब्रह्मलक्षणत्वेनोक्तमित्यतो बाधकाद् बुद्धावारूढमपि प्रधानं त्याज्यमिति चेत्, न। निमित्तमात्रत्वस्य ब्रह्मलक्षणत्वेन जगदुपादानत्वस्य प्रधानेऽपि सत्त्वादस्य तदर्थत्वोपपत्तेरित्याशयवानुपसंहरति  --अत इति। सा श्रुतिः “अजामेकम्” इत्यादिका॥*####  h॥ इत्यानुमानिकज्योतिरुपक्रमाधिकरणे॥२॥**
(###sudha -- )
पञ्चजनाधिकरणम्॥३॥**
(###sudha -- )
####  h॥ मायावादिना “यस्मिन् पञ्चपञ्च जनाः’ इति श्रुतेः प्रधानपरत्वनिराकरणम्॥
(###sudha -- )
“न सङ्ख्योपसङ्ग्रहादपि” इत्येतदपि प्रधानस्याशब्दत्वप्रतिपादनार्थतया व्याचक्षते। तथाहि
 “यस्मिन् पञ्च पञ्च जना आकाशश्च प्रतिष्ठितः।

तमेव मन्य आत्मानं विद्वान् ब्रह्मामृतोऽमृतम्”
इत्यस्मिन् मन्त्रे पञ्च पञ्च जना इति पञ्चसङ्ख्याविषयाऽपरा पञ्चसङ्ख्या श्रूयते। पञ्चशब्दद्वयदर्शनात्। त एते पञ्च पञ्चकाः पञ्चविंशतिः सम्पद्यते। तथाच श्रुतिप्रसिद्धया पञ्चविंशतिसङ्ख्यया तेषां स्मृतिप्रसिद्धानां पञ्चविंशतितत्वानामुपसङ्ग्र्रहात् प्राप्तं श्रुतिमत्त्वं प्रधानादीनामिति।

अत्रोच्यते न सङ्ख्योपसङ्ग्रहादपि प्रधानादीनां श्रुतिमत्त्वप्रत्याशा कर्तव्या। कस्मात्? नानाभावात्। नाना ह्येतानि पञ्चविंशतितत्वानि। नैषां पञ्चशःपञ्चशः साधारणो धर्मोऽस्ति। येन पञ्चविंशतेरन्तराले पञ्च पञ्च सङ्ख्या निविशेरन्। नह्येकं निबन्धनमन्तरेण नानाभूतेषु द्वित्वादिकाः सङ्ख्या निविशन्ते। अतिरेकाच्च। अतिरेको हि भवत्यात्माकाशाभ्यां पञ्चविंशतिसङ्ख्यायाः। आत्मनो हि पञ्चविंशतावन्तर्भावे यस्मिन्नित्यधिकरणत्वोक्तिविरोधः। आकाशस्यापि पृथगुक्तिविरोधः। तस्मान्न प्रधानादीनां शाब्दत्वमिति।

####  h॥ पञ्चविंशतितत्वप्रक्रियायाः प्रामाणिकत्वप्रतिपादनपूर्वकं मायावादिव्याख्याननिरासः॥
(###sudha -- )
अत्र वक्तव्यम् किं पञ्चविंशतितत्वप्रक्रिया सर्वथाऽप्रामाणिकीत्यभिप्रायः, उतैतद्वाक्यं तत्परं न भवतीति। पक्षद्वयमप्यनुपपन्नमित्याह -- यत्तदिति।

यत्तत् त्रिगुणमव्यक्तं नित्यं सदसदात्मकम्।

प्रधानं प्रकृतिं प्राहुरविशेषं विशेषवत्॥४९॥**
(###sudha -- )
पञ्चभिः पञ्चभिर्ब्रह्म चतुर्भिर्दशभिस्तथा।

एतच्चतुर्विंशतिकं गणं प्राधानिकं विदुः॥५०॥**
(###sudha -- )
इति भागवते प्राह विद्याधीशः स्वयं प्रभुः।

सदसदात्मकं कार्यकारणात्मकम्। अविशेषत्वादकार्यत्वात् प्रधानम्, विशेषवत्त्वात् कार्यत्वात् प्रकृतिं प्राहुः। विशेषवदित्यस्य विवरणम् पञ्चभिरिति। पञ्चभिर्महाभूतैः, पञ्चभिस्तन्मात्राभिः, चतुर्भिर्महदहङ्कारमनोबुद्धिभिः, दशभिरिन्द्रियैश्च ब्रह्म पूरितम्। एतच्चतुर्विंशतिकं गणं प्रधानकार्यं विदुरिति सूत्रकृतैव ग्रन्थान्तरे पञ्चविंशतितत्वानां प्रतिपादितत्वान्न तावदाद्यः कल्पः।

अनुवादोऽयमिति चेत्। किं प्रमितस्य, उत कल्पितस्य? आद्ये तत्प्रमाणैरेव सिद्धिस्तत्वानाम्। न द्वितीयः, वैयर्थ्यात्। दूषणार्थमिति चेत्, न तदभावात्। नहि ग्रन्थान्तरे अनुवादो ग्रन्थान्तरे दूषणमिति सम्भवति।

####  h॥ उक्तवाक्यस्य प्रधानपरत्वे मायावाद्युक्तबाधकोद्धारः॥
(###sudha -- )
न द्वितीयः, विरोधाभावात्। यदुक्तं नानाभावादिति तदसत्। सूत्रकारस्यापि सङ्ग्राहकाभावेन “पञ्चभिः” इत्याद्युक्त्यनुपपत्तिप्रसङ्गात्। अथ तत्र भूतत्वादीनि संग्राहकाणि सन्तीति चेत्, तर्हि तान्येव भूतत्वतन्मात्रत्वज्ञानेन्द्रियत्वकर्मेन्द्रियत्वतदितरत्वानि च श्रुतावपि सन्तीति समानम्। नचायमस्ति नियमोऽन्तराले सङ्ग्राहकेण विना सङ्ख्यानिवेशो नास्तीति। “पञ्च सप्त च वर्षाणि न ववर्ष शतक्रतुः”, “व्र्तमेतदनुष्ठेयं वर्षाणि नव पञ्च च” इत्यादौ व्यभिचारात्। यदप्यतिरेकाच्चेति। तदप्यसत्। पातञ्जलैरीश्वरस्याङ्गीकृतत्वात्। आकाशश्चेत्याकाशाद्या इति व्याख्यानोपपत्तेः।

####  h॥ “पञ्चपञ्च जनाः’ इत्यस्य मायावाद्युक्तार्थपरत्वासम्भवः॥
(###sudha -- )
किञ्चेदं वाक्यं पञ्चविंशतितत्वसिद्धये साङ्ख्येन स्वशास्त्रे गृहीतत्वाद् वा शङ्कितम्, सम्भावितत्वाद् वा? न द्वावपि सम्भवतः। पञ्चपञ्च जना इत्यस्य पञ्चविंशत्यप्रत्यायकत्वात्। पञ्चजना इत्यस्य समासत्वे हि द्वितीयः पञ्चशब्दो न तावत् पञ्चशब्देन सम्बद्ध्यते, विशेषणस्योपसर्जनेन सम्बन्धायोगात्। नापि जनशब्देन, पञ्चजनाः कतीत्याकाङ्क्षानुदयेन विशेषणायोगात्। असमासत्वेऽपि न तावत् पञ्चशब्देन सम्बन्धः, एकार्थयोर्विशेषणविशेष्यभावानुपपत्तेः। नापि जनशब्देन, निराकाङ्क्षत्वात्। कथञ्चिदाकाङ्क्षायामपि दशत्वस्य प्राप्तेः।

ननु पञ्चजना इति समाहारद्विगुः। तस्य पञ्चेति विशेषणे पञ्चविंशतिः सम्पद्यते। यथा पञ्च पञ्चपूल्य इत्युक्ते पञ्चविंशतिपूला लभ्यन्त इति। मैवम्। तथासति पुँल्लिङ्गानुपपत्तेरित्यलम्। “कारणत्वेन” इत्यादिसूत्राणामपव्याख्यानं स्फुटदूषणमिति न दूषितम्॥*####  h॥ इति पञ्चजनाधिकरणम्॥३॥**

#aअथप्रकृत्यधिकरणम्॥६॥**
(###sudha -- )
####  h॥ भास्करशङ्करप्रभृतिभिः प्रकृत्यधिकरणस्य ब्रह्मणो जगदुपादानत्वप्रतिपादकत्वेन व्याख्यानम्॥
(###sudha -- )
“प्रकृतिश्च” इत्येतदधिकरणं ब्रह्मणो जगदुपादानताप्रतिपादनार्थमिति व्याचक्षते। तथाहि “जन्माद्यस्य यतः” इति जगत्कारणं ब्रह्मेत्युक्तम्। तत्र संशयः किमुपादानत्वेन, उत निमित्तत्वेनेति। “स ईक्षाञ्चक्रे। स प्राणमसृजत” इतीक्षापूर्वककर्तृत्वश्रवणादिना केवलं निमित्तत्वेनैवेति प्राप्तेऽभिधीयते प्रकृतिश्च प्रतिज्ञादृष्टान्तानुपरोधात्।

न केवलं निमित्तकारणमेव ब्रह्म। किन्तु प्रकृतिः उपादानं च। कुतः? प्रतिज्ञादृष्टान्तानुपरोधात्। एवं हि प्रतिज्ञादृष्टान्तौ नोपरुद्ध्येते। “येनाश्रुतं श्रुतं भवति” इति ब्रह्मविज्ञानेन सर्वविज्ञानं प्रतिज्ञातम्। तच्चोपादानत्व एवोपपद्यते। कार्यस्योपादानाव्यतिरेकात्। नहि निमित्तकारणाव्यतिरेकः कार्यस्यास्ति। तक्ष्णः प्रासादव्यतिरेकदर्शनात्। दृष्टान्ताश्च “यथा सोम्यैकेन मृत्पिण्डेन” इत्यादय उपादनगोचरा आम्नायन्ते। “यतो वा इमानि भूतानि” इति पञ्चमी चोपादानत्वं गमयतीति। “जनिकर्तुः प्रकृतिः” इति विशेषस्मरणात्।

अभिध्योपदेशाच्च। “सोऽकामयत बहु स्याम्” इत्यभिधानपूर्वकं बहुभवनोपदेशाच्च निमित्तत्वम्, उपादानत्वं च गम्यते।

साक्षाच्चोभयाम्नानात्। इतश्र्चोपादानं ब्रह्म। “सर्वाणि ह वा इमानि भूतान्याकाशादेव समुत्पद्यन्ते आकाशं प्रत्यस्तं यन्ति” इति साक्षाद् ब्रह्मैव कारणमुपादायोभयोः प्रभवप्रलययोराम्नानात्। यद्धि यस्मात् प्रभवति यस्मिंश्च लीयते तत् तस्योपादानं प्रसिद्धम्। यथा व्रीह्यादीनां पृथिवीति। प्रत्यस्तमयश्च नोपादानादन्यत्र कार्यस्य दृष्टः।

आत्मकृतेः परिणामात्।”तदात्मानं स्वयमकुरुत” इत्यात्मनः कर्मत्वकर्तृत्वश्रवणादुपादानं ब्रह्म। कथं पुनः पूर्वसिद्धस्य क्रियमाणत्वम्? परिणामात्। पूर्वसिद्धोऽप्यात्मा विकारात्मना विशेषेण आत्मानं परिणामयामासेति ह्युपपन्नम्। परिणामादिति वा पृथक् सूत्रम्। “सच्च त्यच्चाभवत्” इत्यादिना ब्रह्मण एव विकारात्मना परिणामः सामानाधिकरण्येनाऽम्नायते। अतश्र्चोपादानं ब्रह्म।

योनिश्च हि गीयते।”यद् भूतयोनिम्” इति योनिश्च ब्रह्म गीयते। योनिशब्दश्र्चोपादानवचनः समधिगतो लोके। अतश्र्चोपादानं ब्रह्मेति।

####  h॥ परब्रह्मणो निर्विकारत्वादिप्रतिपादकश्रुतीरुदाहृत्य तस्य जगदुपादनत्वनिराकरणम्॥
(###sudha -- )
तदेतन््निराकरोति --  --  नचेति।

नच प्रकृतिशब्देन ब्रह्मोपादानमुच्यते॥५१॥**
(###sudha -- )
अविकारः सदा शुद्धो नित्य आत्मा सदा हरिः।

सदैकरूपविज्ञानबल आनन्दरूपकः॥५२॥**
(###sudha -- )
निर्विकारोऽक्षरः शुद्धो निरातङ्कोऽजरोऽमरः।

अविश्वो विश्वकर्ताऽजो यः परः सोऽभिधीयते॥५३॥**
(###sudha -- )
निर्विकारमनौपम्यं सदैकरसमक्षयम्।

ब्रह्मेति परमात्मेति यं विदुर्वैदिका जनाः।

इति श्रुतिपुराणोक्त्या न विकारी जनार्दनः॥५४॥**
(###sudha -- )
कुतो नोच्यत इति चेत्। प्रमाणान्तराविरुद्धो हि सूत्रार्थो वर्णनीयः। उपादानत्वं च ब्रह्मणः श्रुत्यादिविरुद्धम्। परिणामिकारणं ह्युपादानमुच्यते। यथा घटरुचकादीनां मृत्सुवर्णादि। ब्रह्मणश्च रूपान्तरापत्तिलक्षणो विकारापरपर्यायः परिणामो निषिद्ध्यते श्रुत्यादाविति कथं सूत्रार्थतया वक्तुं शक्यत इत्याह -- अविकार इति। सदाशब्दद्वयस्याविकारः शुद्ध इत्याभ्यां सम्बन्धः। विकारो द्वेधा भवति धर्मिणो धर्मस्य चेति। तत्राविकारः सदेत्याद्यस्य निषेधः। सदैकरूपेति द्वितीयस्य। एकरूपे निर्विकारे विज्ञानबले यस्यासौ तथोक्तः। उपमाविषय औपम्यम्। न औपम्यमनौपम्यम्। एकरसं स्वगतभेदवर्जितम्। प्रधानानन्दात्मकं वा। न विकारीति गम्यत इति शेषः।

####  h॥ अनिवर्त्यविशेषाप्तिनिवर्त्यविशेषाप्तिअनिवर्त्यविशेषपरिवर्तनिवर्त्यविशेषपरिवर्तभेदात्
चतुर्विधस्य विकारस्य सदृष्टान्तं निरूपणम्॥
(###sudha -- )
युक्तिविरुद्धं च ब्रह्मणो विकारित्वमिति वक्तुं विकारप्रकारांस्तावदाह --   पराधीनेति।

पराधीनविशेषाप्तिरनिवर्त्योऽन्यथाभवः।

क्षीरादिवद् विकारः स्यात्.............॥५५॥**
(###sudha -- )
विकारस्तावद् द्विविधो भवति विशेषाप्तिः,विशेषिपरिवर्तश्चेति। तत्र विशेषाप्तिर्नाम धर्मिणः तादवस्थ्ये सति धर्ममात्रपरिवृत्तिः। विशेषिपरिवर्तस्तु धर्मिस्वरूपस्यैव परिणामः। द्विविधोऽप्ययं पराधीनो भवति। प्रत्येकं च द्वेधा। अनिवर्त्योऽन्यथाभावः, निवर्त्यश्चेति। अत्रैकैकप्रकारानुक्तिः स्फुटत्वादिति ज्ञातव्यम्। अन्यथा वाक्यस्यासामञ्जस्यं स्यात्। क्षीरादिवदिति चतुर्णामुदाहरणम्। क्षीरादीनामिव दधित्वाद्यापत्तिरित्यर्थः।

तत्रानिवर्त्यविशेषाप्तिर्यथा श्यामस्य फलस्य पीतत्वापत्तिः। तत्र हि धर्मिणस्तादवस्थ्यम्, पीतत्वेऽपि फलव्यवहारानिवृत्तेः। केवलं श्यामत्वापगमेन पीतत्वमुत्पन्नं सौरातपादिवशात्, न निर्निमित्तम्। नच पुनर्निवर्तते।

निवर्त्यविशेषाप्तिर्यथा कुण्डलाद्याकारस्य सुवर्णस्य कटकादित्वापत्तिः। अत्रापि हि धर्मिणः तादवस्थ्यम्। कटकादित्वापन्नेऽपि सुवर्णव्यवहारदर्शनात्। परं कुण्डलत्वापायेन स्वर्णकाराद्यधीनकटकभावो जातः। निवर्त्यश्चासौ। पुनः कुण्डलीकर्तुं शक्यत्वात्।

अनिवर्त्यविशेषिपरिवर्तो यथा क्षीरस्य दधिभावः। अत्र हि न धर्मिणस्तादवस्थ्यम्। दधित्वापत्तौ क्षीरव्यवहारानुपलम्भात्। किन्तु धर्मिभूतं क्षीरमेव आतञ्चनादिवशाद् दधिभूतम्। नच दधिभावनिवृत्त्या तत् क्षीरं भवति।

निवर्त्यधर्मिपरिवर्तो यथा शुल्बस्य तारत्वम्। अत्रापि न धर्मिणस्तादवस्थ्यम्। तारतायां शुल्बव्यवहारानुपलब्धेः। किन्नाम। ओषध्यधीनतया शुल्बमेव तारं संवृत्तम्। प्रबलौषधिबलात् तारतानिवृत्त्या शुल्बं च सम्पद्यते। नच पञ्चमी विधा दृष्टा, सम्भाविता वेति।

####  h॥ विकारनिमित्ताभावाद् ब्रह्मणो विकारासम्भवः॥
(###sudha -- )
किमतो यद्येवम्भूतो विकार इत्यत आह -- नैवेति।

................. नैव स स्याद्धरेः क्वचित्॥।५५॥**
(###sudha -- )
क्वचिदिति निमित्तसप्तमी। अयमाशयः सकलोऽपि खलु विकारः पराधीनो भवतीति निदर्शितम्। नचैवमेवासौ क्वापि दृष्टः। तथात्वे वा सर्वदा स्यात्। नच बह्मणो विकारनिमित्तं किञ्चिदस्ति। “सदेव सोम्य” इति प्राक् सृष्टेर्वस्त्वन्तरनिषेधात्। नच कालादिकमपि परेण प्रलयेऽभ्युपगतम्। अभ्युपगमेऽपि पराधीनतापत्तेश्च।

####  h॥ भास्करोक्तब्रह्मविकारप्रक्रियाभङ्गः॥
(###sudha -- )
अस्तु जडेषु पराधीनो विकारः। चेतनं ब्रह्म तु स्वेच्छयैव जगदाकारेण विक्रियते। “तदात्मानं स्वयमकुरुत” इत्यादिश्रुतेरिति चेत्, न। प्रेक्षावतस्तस्य नानाविधानर्थरूपप्रपञ्चीभवनेच्छाया एवानुपपत्तेः। नह्युन्मत्तोऽप्यात्मनोऽनर्थरूपतामिच्छति। दूरे प्रेक्षावान्। नच प्रपञ्चस्यानर्थरूपतां न जानाति ब्रह्म। असर्वज्ञतापातात्। नायं प्रपञ्चो ब्रह्मणोऽनर्थरूप इति चेत्, न। “दुःखादिरूपेण परिणतस्य न दुःखादिरूपता’ इत्यस्य व्याहतत्वात्। नहि विवर्तवादिनामिव कल्पितोऽयं प्रपञ्चो भवताम्। सत्यत्वाभ्युपगमात्। दुःखादिमत्त्वमनिष्टम्, नतु तद्रूपतेत्यभिप्राय इति चेत्, न। तथासति सुखरूपस्येष्टत्वमपि न स्यात्। ततश्च न मोक्षाय प्रवर्तेत।

किञ्च ब्रह्मणोऽनर्थाभावे कस्यायमनर्थ इति वक्तव्यम्। जीवस्येति चेत्। स किं ब्रह्मणो भिन्नः, अभिन्नो वा? नाऽद्यः, अपसिद्धान्तात्। द्वितीये कथं ब्रह्मणो नानर्थः? भिन्नाभिन्न इति चेत्, न। अभेदेन अनर्थप्रसङ्गात्। निराकरिष्यते चायं पक्षः “अत एव चोपमा” इति।

अपिच चेतनस्यापि विक्रिया दृष्टादृष्टाकारणायत्ता दृष्टेति कथं ब्रह्मणः स्वेच्छामात्रेण स्यात्? सर्वशक्तित्वादिति चेत्, न। अनर्थीभवतः सर्वशक्तित्वानुपपत्तेः। न तर्कावसेयं ब्रह्म, येन दृष्टान्तानुगुण्यवैगुण्यचिन्ताऽत्रोपयुज्यते। किन्नाम। श्रुतिमात्रसिद्धम्। श्रुतिश्चान्यानपेक्षमेव प्रपञ्चतापत्तिमाचष्ट इति चेत्, न। तथासति विचारशास्त्रानवतारप्रसङ्गात्। युक्तश्चायं तर्कागोचरत्ववादो यत्र श्रुुतीनामविगानं स्यात्। नचैवमत्रेत्युक्तम्।

अतो न सामान्यतो विकारित्वं ब्रह्मणो युज्यते, नापि विशेषतः। तथाहि न तावदप्रच्युतस्वरूपस्यैव ब्रह्मणोऽयमाकारपरिणामः प्रपञ्च इति युक्तम्। अस्थूलत्वादिश्रुतिविरोधात्। स्वरूपापेक्षया तदुपपत्तिरिति चेत्, न। स्वरूप एव स्थूलत्वादिजननात्। नहि कुण्डलत्वानपगमेन कटकत्वं सुवर्णस्य भवति। स्वभावापेक्षयाऽस्त्विति चेत्, न। कालभेदेन स्थूलत्वादिभावाभाववतः “अयं स्वभावः, अयं न स्वभावः’ इति विवेकायोगात्। नहि ब्रह्मणः कारणान्तरात् प्रपञ्चतापत्तिं मन्यसे, येन सा न स्वभावः स्यात्। प्रपञ्चाकारतायाश्चानिवर्त्यत्वे प्रलयश्रुतिव्याकोपः स्यात्। निष्प्रपञ्चब्रह्मभावापत्तिलक्षणमोक्षाभावप्रसङ्गश्च। एकदेशपरिणामस्तु निराकरिष्यते। नापि स्वरूपप्रच्युत्या प्रपञ्चरूपतापत्तिः, स्थितिसमये ब्रह्माभावप्रसङ्गेन ब्रह्मज्ञानस्य निरालम्बनत्वापातात्। तस्याश्चानिवर्त्यत्वे न कदाऽपि ब्रह्मणोऽस्तित्वमित्येषा दिक्।

####  h॥ रामानुजीयव्याख्यानस्य उत्सूत्रितत्वम्॥
(###sudha -- )
अत्र कश्चिदन्धानुगतान्ध इव “प्रकृतिश्च” इत्यादीनि सूत्राणि ब्रह्मणो जगदुपादानताप्रतिपादकतया व्याख्यायोक्तदूषणगणाद् भीतः सूत्रतात्पर्यमाह “परमसूक्ष्माचिद्रूपप्रधानशरीरं ब्रह्म “योऽव्यक्ते तिष्ठन् यस्याव्यक्तं शरीरम्” इत्यादिश्रुतिसिद्धम्। तथाच ब्रह्माधिष्ठितं ब्रह्मात्मकं प्रधानं जगदुपादनमिति ब्रह्मैव जगदुपादानतयाऽङ्गीक्रियते। अतो नोक्तदोषः” इति। तं प्रत्याह -- अपादानत्वमेवेति।

अपादानत्वमेवास्य यद्युपादानतेष्यते।

अङ्गीकृतं तत् पितृवन्नतु विश्वात्मना भवः॥५६॥**
(###sudha -- )
एवं हि वदता पितुरिव पुत्रजन्मनि जगदुत्पत्तौ ब्रह्मणोऽपायावधित्वलक्षणमपादानत्वमेवोपादानत्वमिष्टं स्यात्। सर्वथा निर्विकारस्य ब्रह्मणो विकारिप्रधानशरीरकस्य तदधिष्ठातृत्वेनोपादानतयोदितत्वात्। एवम्भूतं चोपादानत्वं ब्रह्मणोऽस्माभिरङ्गीकृतमेवेति नात्रास्माकं प्रद्वेषः।

ननूपादानत्वं चेद् ब्रह्मणोऽङ्गीकृतम्, कथन्तर्हि तन्निराकरणमित्यत आह -- नत्विति। शुद्धचैतन्यस्यैव ब्रह्मणो विश्वात्मना भवो भास्कराद्यभ्युपगतो नास्माभिरङ्गीक्रियते। अतस्तन्निराकरणमुपपन्नमेवेति।

अत्रायमभिसन्धिः यद्यपि परव्युत्पादितं जगदुपादानत्वं ब्रह्मणो नास्माकमर्थतो विरोधि। तथाऽपि नैतेषां सूत्राणामर्थः। तथाहि किमत्रास्य व्युत्पादनस्य प्रयोजनम्? न तावद् भास्करस्येव निमित्तोपादानभेदनिराकरणम्। प्रधानस्योपादानतयाऽङ्गीकृतत्वात्। विकारिवस्त्वधिष्ठातृत्वमेव मुख्यमुपादानत्वमिति चेत्, न। लोकविरोधात्। लोकव्यवहारानुसारेण हि परीक्षकैर्लक्षणं कार्यम्। नतु स्वाभिप्रायानुसारेण लोकव्यवहारो नियन्तव्यः। लोके च विक्रियावदुपादानमुच्यते।

अथ पातञ्जलाः प्रधानस्यैव स्वातन्त्र्येण जगदुपादानत्वम्, ईश्वरस्य तु तदनुग्राहकत्वमेवेति मन्यन्ते। तन्निरासार्थं ब्रह्मशरीरतया ब्रह्मात्मकमेव प्रधानं तदीयमुपादानत्वमपि ब्रह्मण एवेत्यत्र व्युत्पाद्यत इति ब्रूषे। तदाऽनवसरदुस्थत्वम्, अस्य समयपादे कर्तव्यत्वात्। करिष्यते च “अन्यत्राभावात्” इति। तस्मान्नेदं सूत्रतात्पर्यमिति।

####  h॥ चेतनस्य उपादानत्वोक्तिप्रत्याख्यानम्॥
(###sudha -- )
पितृवदित्युक्तं दृष्टान्तममृष्यमाणो ब्रह्मपरिणामवादी वदति पिता पुत्रस्योपादानमेवातो नायं दृष्टान्तो युक्त इति। तत्राऽह --  नचेति।

नचोर्णनाभिजनितृमातॄणां च विकारिता।

आद्यश्चशब्दोऽवधारणे। द्वितीयः परोक्तानुवादकः। जनितृशब्दं प्रयुञ्जानः स्वग्रन्थस्य मन्त्रतुल्यतां दर्शयति भगवानाचार्यः। “जनिता मन्त्रे” इति स्मरणात्।

अत्र प्रकृतत्वात् पितृमात्रग्रहणे प्राप्ते यदूर्णनाभिमातृग्रहणं तेनैतदपि निराकृतं भवति यद् ब्रह्मपरिणामिवादिनोक्तम् ब्रह्मणो जगत्कारणत्वे “यथोर्णनाभिः सृजते गृह्णते च” “पिताऽहमस्य जगतो माता” इत्यूर्णनाभ्यादिदृष्टान्तोपादानादुपादानत्वमेव विवक्षितम्। ऊर्णनाभ्यादीनां तन्त्वादिकं प्रत्युपादानत्वादिति। यच्च “योनिश्च हि गीयते” इत्यत्रोक्तम् यद्यपि योनिशब्दो “योनिष्ट इन्द्र निषदे अकारि” इत्यादौ स्थानाद्यर्थः प्रतीयते। तथाऽपि यथोर्णनाभिरिति वक्ष्यमाणदृष्टान्तबलादुपादानवाचीति निश्चीयत इति। उदाहरिष्यमाणं ब्रह्मतर्कवचनमपि व्याख्यातं भवति।

कुतो नेति चेत्। अत्र पित्रादीनां पुत्रादीनां च चेतनाचेतनसमाहाररूपत्वाच्चत्वारः पक्षाः सम्भवन्ति। पित्रादिचेतनः पुत्रादिचेतनं प्रति वा उपादानम्, पुत्राद्यचेतनं प्रति वा, पित्राद्यचेतनः पुत्रादिचेतनं प्रति वा, पुत्राद्यचेतनं प्रति वेति। तत्रऽद्यं पक्षत्रयं तावन्नोपपद्यत इत्यत्र हेतुमाह चेतनत्वादिति।

चेतनत्वात् तदन्नं हि कार्यरूपतया भवेत्॥५७॥**
(###sudha -- )
आद्ये द्वयोश्चेतनत्वात्। उत्तरयोरन्यतरस्य। चतुर्थं त्वङ्गीकरोति तदन्नं हीति। तैरूर्णनाभ्यादिभिरुपभुक्तमन्नं तत्परिणतास्तच्छरीरधातव इति यावत्। तन्त्वादिकार्यरूपतया परिणतं भवेदित्यर्थः।

एतदुक्तं भवति पित्रादिदृष्टान्तानामयं खलु निष्कृष्टोऽर्थः यत् पित्राद्युपभुक्तमन्नं तच्छरीरभूतं पुत्रादिगताचेतनांशोपादानं भवतीति। पक्षान्तरस्यासम्भावितत्वात्। नचायमस्माकमनिष्टः। महाप्रलये परमेश्वरेण निगीर्णं महदादिकार्यं तच्छरीररूपकप्रधानतां गच्छति। तच्च प्रधानं पुनर्महदादिकार्योपादानं भवतीत्यङ्गीकारादिति। एतेनोर्णनाभ्यादीनां न विकारिता चेत्, निरुपादाना तन्त्वाद्युत्पत्तिः प्रसज्यत इत्यपि निरस्तम्।

####  h॥ ब्रह्मणो निमित्तकारणत्वे उपादानकारणत्वाभावे चश्रुत्याद्युपन्यासः॥
(###sudha -- )
एवं श्रुतिपुराणयुक्तिभिर्ब्रह्मणो निर्विकारत्वावगमान्न जगदुपादानकारणत्वम्, किन्तु निमित्तत्वमेव इत्युक्तम्। अधुना श्रुतिस्मृतिपुराणयुक्तिभिर्निमित्तत्त्वस्यैवोक्तत्वादपीत्याह -- अपादानतयेति।

अपादानतया विश्वकर्तृत्वं बुद्धिपूर्वकम्।

उक्तं भाल्लविशाखायां ब्रह्मतर्के च सादरम्॥५८॥**
(###sudha -- )
इच्छामात्रात् प्रभोः सृष्टिरविकारस्य सर्वदा।

स्वभावोऽयमनन्तस्य रजो येनाभवज्जगत्॥५९॥**
(###sudha -- )
स्वदेहादिच्छया विश्वं भुक्तपूर्वं जनार्दनः।

ससर्ज मातापितृवदूर्णनाभिवदेव वा
प्रधानं परिणाम्येशो निर्विकारः स्वयं सदा॥।६०॥**
(###sudha -- )
विश्वकर्तृत्वमित्येवोक्ते कुलालादीनामिव तटस्थकर्तृत्वं प्रतीयते। तन्निवृत्त्यर्थमपादानतयेत्युक्तम्। अपादनत्वमित्येवोक्ते परस्य नानिष्टम्। उपादानस्याप्यपादानविशेषत्वेनोपादानत्वापादानत्वयोरविरोधात्। अपादानविशेषविवक्षायां च पर्णपतने वृक्ष्यस्येवावधित्वमात्रं प्रतीयते। अतो विश्वकर्तृत्वमित्युक्तम्। तथाऽपि बुद्धिपूर्वकमिति व्यर्थम्। कर्तुर्बुद्धिमत्त्वनियमादिति। मैवम्। अशेषविशेषज्ञानस्य विवक्षितत्वात्।

एतदुक्तं भवति सकलकार्यक्रियाकारकफलविषयबुद्ध्यादिमानीश्वरो बाह्येन रूपेणानुगृह्णन्नान्तरेण प्रधानादीनां परिणामादिशक्तीः प्रेरयन् स्वशरीररूपकप्रधानादिपरिणामभूतमहदादिकार्यापगमेऽवधिर्भवतीति। सादरत्वं दर्शयिष्यामः।

तदेव वाक्यद्वयं क्रमेण पठति इच्छामात्रादिति। नतु परिणामितयेति मात्रार्थः। तत्र हेतुः अविकारस्येति। किं प्रयोजनोद्देशेनेत्यत उक्तम्  --   स्वभाव इति। उपादानाभावात् कथमित्यत उक्तम्  --   रज इति। येन प्रेरितं रजःशब्दोपलक्षितं गुणत्रयात्मकं प्रधानं जगदभावत्। अत्रोपपादनेनाऽदरः प्रतीयते।

स्वदेहात् सच्चिदानन्दाद्यात्मकादवधेः। अथवा स्वदेहात् प्रधानादुपादानात्। भुक्तपूर्वं पूर्वकल्पे भुक्तेन सदृशम्। भुक्तपूर्वं सूक्ष्मावस्थोपादानकमिति वा। एवशब्देन नतु मृदादिवदित्याह। वाशब्दो दृष्टान्तसमुच्चये। स्वदेहादिति भुक्तपूर्वमिति च विवृणोति प्रधानमिति। एवशब्दोक्तस्योपपादनम्  निर्विकार इति। अत्रापि पूर्ववदादरो गम्यते।

####  h॥ ब्रह्मणश्चेतनत्वात्, जगतोऽचेतनत्वाच्च उपादानोपादेयभावासम्भवः॥
(###sudha -- )
प्राक् चेतनत्वादित्यनेन त्रयः प्रयोगाः सूचिताः पितापुत्रौ नोपादानोपादेयभूतौ, चेतनत्वात्; देवदत्तयज्ञदत्तवत्। पुत्राद्यचेतनो न पित्रादिचेतनोपदाानकः; अचेतनत्वात्, घटवत्। पुत्रादिचेतनो न पित्राद्यचेतनोपादानकः; चेतनत्वात्, ब्रह्मवदिति। सर्वत्र पक्षधर्मताया निश्चितत्वाद् द्वितीये तावद् व्याप्तिमुपपादयति -- न चेतनेति।

न चेतनविकारः स्याद् यत्र क्वापि ह्यचेतनम्
नाचेतनविकारोऽपि चेतनः स्यात् कदाचन॥६१॥**
(###sudha -- )
यदि खलु यत्र क्वापि देशकाले वाऽचेतनं चेतनविकारो दृष्टः स्यात् तदेयं व्याप्तिर्भज्येत। नचैवमित्यर्थः। महदादिजगद् ब्रह्मकार्यमुपलब्धमिति चेत्, न। अद्याप्यसिद्धेः। उक्तवक्ष्यमाणप्रमाणैः निराकृतत्वाच्च।

तृतीये व्याप्तिमुपपादयति -- नाचेतनेति। व्याख्यानं पूर्ववत्। एवं न चेतनविकारश्चेतनोऽप्युपलब्ध इत्याद्येऽपि व्याप्तिरुपपादनीया।

अथवा महदादिकं न चेतनविकारः, अचेतनत्वात्; घटवदिति युक्त्यन्तरविरुद्धं च ब्रह्मणो जगदुपादानत्वमिति चेतसि निधायास्य व्याप्तिमुपपादयति -- न चेतनेति। ननु घटादयोऽपि ब्रह्मविकारा इति चेत्, न। मृदादिविकारत्वस्य प्रमितत्वत्। परम्परयेति चेत्, एवन्तर्हि न स्वयं चेतनविकाराः। किन्तु तत्कारणानीत्युक्तं स्यात्। तथाच कथं न दृष्टान्तता? तर्हि तत्कारणेषु व्यभिचार इति चेत्, न। तेषामेव पक्षत्वात्। सुखदुःखादिष्वनैकान्तिकमिति चेत्, न। तेषामन्तःकरणविकारत्वाभ्युपगमात्। एतेनैतदपि प्रत्युक्तम् जगत् अभिन्ननिमित्तोपादानम्, प्रेक्षापूर्वजनितकार्यत्वात्; सुखादिवदिति। घटादिषु व्यभिचाराच्च। तेषामपि पक्षीकरणे प्रमाणबाधः स्यात्।

####  h॥ ब्रह्मस्वरूपानुगतिशून्यत्वाच्च जगतो न ब्रह्मोपादनकता॥
(###sudha -- )
नन्वचेतनमपि जगच्चेतनविकारश्चेत्, तदा को दोषः स्यात्? एवन्तर्हि चेतनोऽप्यचेतनविकारः स्यात्। नचैतदस्तीत्याह -- नाचेतनेति।

अयमभिसन्धिः यदि महदादिकं ब्रह्मणो विकारः स्यात्, तर्हि तत्स्वरूपानुगतिमत् प्रसज्येत। कार्ये कारणस्वरूपानुगमदर्शनात्। घटादयो मृद्विकारा मृदनुगतिमन्तो दृष्टाः। नचैतदस्ति। तस्मान्न महदादिर्ब्रह्मविकारः। यदि पुनः कारणस्वरूपानुगममन्तरेण विकारिविकारभावोऽभ्युपगम्येत, तदा चेतनोऽप्यचेतनविकारः किं नाभ्युपगन्तव्यः? नचैवमङ्गीकृतं परेण। तथाहि सति “एक आत्मनः शरीरे भावात्” इत्यत्र परस्य भूतचतुष्टयपरिणाम एवायं चेतनवान् काय इति वदन्तं चार्वाकं प्रति भूतेष्वविद्यमानं चैतन्यं कथं काये स्यादिति परिहारो मदिराद्रव्ये मदशक्तिवत् स्यादिति पुनश्च चार्वाकेण चोदिते मदिरोपादानेऽपि सूक्ष्मरूपमदशक्तिव्युत्पादनं व्याहतं स्यादिति।

यद्वा ब्रह्मजगती नोपादानोपादेयभाववती, विलक्षणत्वात्; देवदत्तघटवत्। ननु विलक्षणानामपि मृद्घटादीनामुपादानोपादेयभावो दृश्यत इति चेत्, न। चेतनाचेतनरूपवैलक्षण्यस्य विवक्षितत्वात्।

यदत्र परेणोक्तम् दृश्यते हि लोके चेतनत्वेन प्रसिद्धेभ्योऽपि पुरुषादिभ्यो विलक्षणानां केशनखादीनामुत्पत्तिः। अचेतनत्वेन प्रसिद्धेभ्यो गोमयादिभ्यो वृश्चिकादीनामिति। तदेतदयुक्तम्। केशनखादीनामचेतनाच्छरीरादेवोत्पत्तेः। गोमयाद् वृश्चिकशरीरस्यैव जन्मनो वक्ष्यमाणत्वादित्याशयवानाह -- न चेतनेति।

####  h॥ जगद्ब्रह्मणोः भेदेनोपलभ्यमानत्वाच्च नोपादानोपादेयभावः॥
(###sudha -- )
अनुमानान्तरं वक्तुं व्याप्तिनिश्चयाय व्यतिरेकव्याप्तिं तावदाह --   नचेति।

नचान्यस्यान्यरूपत्वं विकृतत्वेऽपि दृश्यते।

न क्षीरादन्यता दध्नः केनचिद् दृश्यते क्वचित्॥६२॥**
(###sudha -- )
सर्वज्ञाद् ब्रह्मणोऽन्यत्वं जगतो ह्यनुभूयते।

अपिचेति युक्तिसमुच्चये। विकृतत्वे विकृतिदशायामन्यस्यान्यरूपत्वमन्यविकारत्वं न दृश्यते। विकारविकारिणावन्योन्यमन्यतया क्वापि नोपलब्धाविति यावत्। अत्र दृष्टान्तमाह नेति। यस्य क्षीरस्य विकारो यद् दधि तस्मात् क्षीरादन्यता तस्य दध्नः केनापि क्वापि न दृश्यत इत्यर्थः। एवमन्यतादर्शनस्य सिद्धा विकारविकारिभावाद् व्यावृत्तिः। ततः किमित्यत आह -- सर्वज्ञादिति। हिशब्दो यस्मादित्यर्थे। तस्मान्न तयोर्विकारविकारिभाव इति शेषः।

अयमत्र प्रयोगः जगद् ब्रह्मविकारो न भवति, ततोऽन्यत्वेनोपलभ्यमानत्वात्; यो यतोऽन्यत्वेन उपलभ्यते न स तद्विकारः, यथा घटः पटस्य। यश्च यद्विकारः, नासौ ततोऽन्यत्वेनोपलभ्यते, यथा दधि क्षीरादिति।

यद्वा जगद्ब्रह्मणी, नान्योन्यविकारविकारिणी; अन्योन्यमन्यत्वेनोपलभ्यमानत्वात्। घटपटवदिति प्रयोगः। नचायमसिद्धो हेतुः, “यः सर्वज्ञः” इति ब्रह्मणः सर्वज्ञत्वश्रवणात्, ज्ञानकार्यस्य सर्वथाऽप्यनुपलम्भेन जगतो ज्ञानाभावानुमानात्। विरुद्धधर्माधिकरणयोश्चान्योन्यमन्यत्वोपलम्भनियमादिति भावेनोक्तम् सर्वज्ञादिति।

ननु विकारविकारिणोर्भेदाभेदाभ्युपगमात् कथमयं हेतुरिति चेत्, न। भेदेनैवोपलम्भस्य हेतुत्वात्। तर्हि दृष्टान्तः साधनविकलः। सर्वत्र मया भेदाभेदाभ्यां सङ्करस्याभ्युपगमात्। तत् किं त्वदभ्युपगममात्रेण घटपटयोरभेदः, उतोपलम्भात्? नाऽद्यः, मदभ्युपगमेन शुद्धभेदस्यैव ग्राह्यत्वात्। न द्वितीयः, असिद्धेः। अभेदानुपलम्भो वा हेतुत्वेन विवक्षितः।

####  h॥ भास्करोक्तस्य जगद्ब्रह्माभेदसाधकसत्त्वानुमानस्य दूषणम्॥
(###sudha -- )
नन्वयमसिद्धो हेतुः। जगद् ब्रह्मणाऽभिन्नम्, सत्त्वात्; ब्रह्मवदित्यनुमानेनाभेदोपलम्भादिति चेत्, न। खर्वं स्वर्णेनाभिन्नम्, सत्त्वात्; स्वर्णवदित्याभाससमानयोगक्षेमत्वादित्याह -- अभेद इति।
p**p
अभेदः सत्त्वमात्रेण स्यात् खर्वस्वर्णयोरपि॥६३॥**
(###sudha -- )
यदि जगद्ब्रह्मणोः साध्येत तर्हीति शेषः। खर्वं अयः। खर्परं वा। नन्विदमिष्टमेव। खर्वसुवर्णयोरभेदस्य मयाऽङ्गीकृतत्वादिति चेत्, न। अभेदशब्देन भेदाभावस्य विवक्षितत्वात्। अत्र प्रमाणविरोध इति चेत्। जगद् ब्रह्मणोऽत्यन्तं भिद्यते, तत्स्वरूपानुगतिशून्यत्वादिति त्वदनुमानस्यापि प्रमाणविरोध इति समं समाधानम्।

अत्यन्तभेदो मम न क्वापीत्यप्रसिद्धविशेषणतेति चेत्, न। मोक्षाभावप्रसङ्गात्। तथाहि ज्ञानेन निवृत्तकर्मणा च मोक्षोऽभ्युपेयते। तच्च ज्ञानमज्ञानमपि भवति, निवृत्तं कर्म प्रवृत्तमपि भवतीति कथं मोक्षसाधनं स्यात्? ज्ञानत्वादिना तद्भावेऽज्ञानादेरपि तद्भावः स्यात्। ज्ञानादिकं ज्ञानादिस्वरूपेण अत्यन्ताभिन्नम्, अज्ञानादिस्वरूपेण तु भिन्नाभिन्नम्, अतो न कार्यसङ्कर इति चेत्, तथाऽप्यज्ञानाद्यभेदेन स्वकार्यस्य कर्तव्यत्वात्।

एवं मोक्षोऽपि संसाराभिन्न इत्यमोक्षः स्यात्। मोक्षात्मना सद्भावेन मोक्षत्वे संसारोऽपि तथा स्यात्। यदिचायमभेदोऽनुपलभ्यमानोऽर्थक्रियासु नोपयुज्यते, तदा व्यसनितयैवाभ्युपगन्तव्यः स्यादिति।

####  h॥ जगति ब्रह्मसत्त्वानुगमेन तयोर्विकारविकारिभावाङ्गीकारे खर्वस्वर्णयोरपि तत्प्रसङ्गः॥
(###sudha -- )
ब्रह्मस्वरूपानुगतिशून्यत्वान्न तत्परिणामोऽयं प्रपञ्च इत्युक्तम्। तत्र किं सर्वस्वरूपानुगतिशून्यताऽभिप्रेता,उत किञ्चिदनुगमशून्यता? नाऽद्यः, सर्वानुगमाभावेऽपि घटादीनां मृदादिविकारत्वदर्शनात्। न द्वितीयः, सत्त्वानुगमेन विकारविकारिभावोपपत्तेरित्यत आह -- अभेद इति। अभेदो विकारविकारिभावः।

ननु न सुवर्णगतं सत्त्वं खर्वेऽनुगतम्। तत् कथमयं प्रसङ्गः? तत् किं ब्रह्मसत्त्वमेव वियदादीनाम्? अद्धेति चेत्, न। प्रमाणाभावात्। “प्राणा वै सत्यं तेषामेष सत्यम्” इत्यादिश्रुतेः प्राणसत्यत्वस्य ब्रह्माधीनतार्थत्वोपपत्तेः। ब्रह्मण एव सामान्यसत्ता वियदादावनुगतेति चेत्, तर्हि कथं न स्वर्णसत्ता खर्वेऽनुगता?
####  h॥ अव्यभिचरितस्वभावानुगमस्य विकारविकारिभावव्यवस्थापकत्वे जगद्ब्रह्मणोरपि तथात्वानुपपत्तिः॥

#aअथमन्यसे कारणमेव कार्यात्मना भवतीति परिणामवादिनां मतम्। ततश्च कारणं यत्स्वभावाव्यभिचारि तदनुगमः कार्येऽवश्याभ्युपगन्तव्यः। अन्यथा कारणमेव कार्यात्मना भवतीति रिक्तं वचः स्यात्। अव्यभिचरितस्वभावाननुगमे कारणस्यैवाननुगमप्राप्तेः। नच सन्मात्रस्वभावं सुवर्णम्। येन खर्वं तद्विकारः स्यात्। किन्तु तदव्यभिचारिसुवर्णत्वाद्यनुगमे सतीति।

एवन्तर्हि जगदपि कथं ब्रह्मपरिणामः स्यात्? नहि सन्मात्रस्वभावं ब्रह्म। किन्तु “विज्ञानमानन्दं ब्रह्म” इत्यादिश्रुत्या विज्ञानादीनामपि तदव्यभिचारिस्वभावत्वावगमात्। नच विज्ञानानन्दाद्यनुगमः प्रपञ्चेऽस्तीति समम्।

ननुच क्षीराव्यभिचारिस्वभावमाधुर्यानुगतिविधुरं दधि तद्विकारो दृष्टमिति चेत्, न। सत्कार्यवादभङ्गप्रसङ्गात्। किञ्च क्षीरकार्यं दधीति निश्चये न माधुर्यं क्षीरस्वभाव इति कल्प्यते। माधुर्यस्य क्षीरस्वभावतानिश्चये वा क्षीरविनाशे तत्कारणस्य दध्युपादानत्वं कल्प्यत इति न दोषः।

अपिचाऽगमैरनुमानैश्च ब्रह्मणो निर्विकारत्वे सिद्धे सति अप्रच्युतस्वरूपस्वभावस्यैव ब्रह्मणो जगदुपादानत्वं यो मन्यते तं प्रत्येतौ प्रसङ्गविपर्ययावुक्ताविति को विरोधः? एतेन प्रधानस्य जगदुपादनत्वेऽप्ययं समानो दोष इति निरस्तम्।

####  h॥ एकस्य ब्रह्मणो निर्विकारत्वम्, अपरस्य परिणामित्वमित्यङ्गीकारे
तथात्वस्य श्रुतिसिद्धत्वादेव विवादाभावात् अधिकरणारम्भानुपपत्तिः॥
(###sudha -- )
अथ मतम् द्विरूपं ब्रह्माभ्युपगम्यते अनन्तानन्दचिदात्मकम्, सदात्मकं चेति। तत्राऽद्येन रूपेण निमित्तम्। द्वितीयेनोपादनम्। अतो न कश्चिदुक्तो दोषः। तथाहि यत्तावदुक्तं निर्विकारत्वं तच्चिच्छक्तिविषयत्वाच्छ्रुत्यादेरदूषणम्। निमित्तकारणेन चिच्छक्तिकेन प्रकृतिप्रधानाद्यभिधानं सच्छक्तिकं ब्रह्म परिणमतीत्यङ्गीकारे न युक्तिविरोधोऽपि। सदात्मकस्य जगदुपादानत्वाच्चैतन्याद्यननुगमोऽपि न दोषः, सदनुगमस्य विद्यमानत्वात्। अन्यत्वदर्शनं च न विरुद्ध्यते। यतो यस्मादन्यत्वमुपलभ्यते सर्वज्ञात्, तन्निमित्तमेव नोपादानम्। यच्चोपादानं सद्रूपं न तस्माद् भेदेनोपलभ्यत इत्याशयाऽह भागेनेति।

भागेन परिणामश्चेद् भागयोर्भेद एव हि।

यो भागो न विकारी स्यात् स एवास्माकमीश्वरः॥६४॥**
(###sudha -- )
यदि ब्रह्मणः सद्भागेन परिणामः, चिद्भागेन निर्विकारत्वमङ्गीक्रियते, तदा वक्तव्यम् तयोर्भागयोः अभेदः, भेदाभेदौ वा? न तावदभेदः, द्वयोरपि परिणामित्वादिप्राप्त्या भागद्वयकल्पनावैयर्थ्यात्। नापि भेदाभेदौ, अभेदेन सङ्करप्रसङ्गात्। भेदोऽभेदकार्यं निरुणद्धीति चेत्। किं तर्ह्यप्रयोजकेन अभेदेन, तस्माद् भागयोरत्यन्तभेद एवाङ्गीकरणीयः।

ततः किमित्यत आह -- यो भाग इति। परस्परमत्यन्तभिन्ने द्वे वस्तुनी। तत्रैकं निर्विकारं जगन्निमित्तमेव। अपरं तु परिणामि जगदुपादनमेवेत्यङ्गीकारे नेश्वरस्य केवलनिमित्तत्ववादिनामस्माकं कश्चिद् विवादः। निर्विकारस्य जगन्निमित्तस्यास्माभिरीश्वरत्वेन, परिणामिनो जगदुपादानस्य प्रधानत्वेन स्वीकृतत्वात्। विवादाभावाच्च “प्रकृतिश्च” इत्यादिसूत्राणामनारम्भ एवेति। अत्र यो भाग इति पराभ्युपगमेनोक्तम्। स्वमतेन तु यद् वस्त्विति ज्ञातव्यम्। नहि भागिनं विना भागः सम्भवति। नापि विकार्यविकारिणोः कश्चिद् भागी विद्यते।

####  h॥ परोक्ताधिकरणारम्भनिमित्तानां निरासः॥
(###sudha -- )
नन्वस्ति विवादविषयः। निमित्तोपादानभेदवादिना निमित्तस्यैव ब्रह्मत्वमभ्युपगम्यते। मया तु सदनन्तानन्दचितां समुदायस्येति तदर्थमधिकरणारम्भ इति चेत्। किमिदं ब्रह्मत्वम्? किं ब्रह्मनामवत्त्वम्, उत जगत्कारणत्वादिलक्षणार्थवत्त्वम्? आद्यं दूषयति -- भिन्नानामिति।

भिन्नानां समुदायस्य नाम ब्रह्मेति तद् भवेत्।

तद् भवेदित्यभ्युपगममाह। ततश्चायमर्थः यद्यर्थे न विवादोऽस्ति तदाऽनारम्भणीयमेवाधिकरणम्। शब्दमात्रे परेण विवादाकरणात्। करणेऽप्यशब्दशास्त्रत्वादिति।

द्वितीयेऽपि विवेक्तव्यम्। किं परस्परं भिन्नाः सच्छिदानन्दाद्याः प्रत्येकं ब्रह्मणि, उत ते न ब्रह्माणि किन्तु तत्समुदाय एवेति। नाऽद्यः, “एकमेवाद्वितीयम्” इत्यादिश्रुतिविरोधात्। द्वितीयेऽपि तत्समुदायो नाम किं तदुपादानकं द्रव्यान्तरम्, सङ्ख्या वा, संयोगो वा? सर्वत्रापि दोषमाह -- ब्रह्मेति।

ब्रह्मोपादानता न स्यात् तदा विश्वस्य हि क्वचित्॥६५॥**
(###sudha -- )
तदेति मनसि स्थितानां विकल्पितानां पक्षाणां वाऽङ्गीकारे। क्वचित् पक्षे। हिशब्देनानुपपत्तेः प्रसिद्धतामाह। अत्रहि ब्रह्मोपादानस्य वा, तद्गुणिनो वा जगदुपादानत्वं प्राप्तमिति विश्वस्य ब्रह्मोपादानकता न स्यात्। नह्युपादानगुणिगताः शक्तयः कार्यद्रव्ये गुणे वा सम्भवन्ति। तदुपादानत्वादेरसम्भवात्।

अथवा ब्रह्मणः कार्यत्वाद् गुणत्वाच्च न विश्वोपादानत्वं सम्भवतीति व्याख्येयम्। अत्र ब्रह्मोपदनतेत्युपलक्षणम्। ब्रह्मनिमित्तकता च न युक्तेत्यपि द्रष्टव्यम्।

####  h॥ उपादाने पञ्चम्या अविहितत्वाद् “यतो वा’
इत्यादिपञ्चमीबलाद् ब्रह्मण उपादानत्वसाधनायोगः॥
(###sudha -- )
स्यादेतत्। कालात्ययापदिष्टमेतदनुमानजातम्। “यतो वा इमानि भूतानि जायन्ते”, “आत्मन आकाशः सम्भूतः”, “जन्माद्यस्य यतः” इत्यादिविरोधात्। “जनिकर्तुः प्रकृतिः” इति प्रकृतावुपादानलक्षणायां हि पञ्चमी विधीयते। तथाचैवोदाहृतम् “शृङ्गाच्छरो जायते, गोमयाद् वृश्चिको जायते” इति। प्रसिद्धश्चात्रोपादानोपादेयभाव इति।  तदिदमसङ्गतम्। पञ्चमीबलात् किलोपादानत्वं सिषाधयिषितम्। नचेदं सूत्रमुपादाने पञ्चम्या विधायकम्।

####  h॥ “जनिकर्तुः’ इति सूत्रे प्रकृतिशब्दस्य,
शृङ्गाच्छर इत्यादिदृष्टान्तेषु पञ्चम्याश्च अपादानत्वमेवार्थः॥
(###sudha -- )
अथ मतम् अपादाने तावत् पञ्चमी विहिता “अपादाने पञ्चमी” इति। उपादानं चापादानविशेषः। “जनिकर्तुः प्रकृतिः” इति स्मरणात्। ततोऽपादाने विहिता पञ्चम्युपादानेऽपि भविष्यति। नचैवंसति पञ्चम्या नियमेनोपादानत्वासिद्धिः। विशेषस्मरणस्य ग्राह्यत्वादित्यत आह -- शृङ्गादिति।

शृङ्गाच्छरोऽविलोमभ्यो दूर्वा गोमयतस्तथा।

वृश्चिकश्चेत्येवमाद्येष्वपादानत्वमिष्यते॥६६॥**
(###sudha -- )
तथाशब्दो द्वितीयोदाहरणेन सम्बद्ध्यते। एवमाद्येषूदाहरणेषु शृङ्गादीनां शरादीन् प्रत्यपादानत्वमिष्यते। पञ्चम्यर्थतयेति शेषः। उपलक्षणं चैतत्, सूत्रे चेत्यपि ज्ञातव्यम्।

एतदुक्तं भवति भवेदेवं कथञ्चिद् यदि सूत्रस्य तदुदाहरणानां च परपरिकल्पितोऽर्थो भवेत्। नचैवम्। किन्नाम। “जनिकर्तुः प्रकृतिः” इत्यनेनेदमुच्यते जनेः कर्तुर्जायमानस्य या प्रकृतिरुपादानसंसृष्टमपायेऽवधिभूतं द्रव्यं तत् कारकमपादानसञ्ज्ञं भवतीति। उदाहरणेष्वपि यच्छृङ्गादीनां शरादीन् प्रत्यपायावधित्वमेव पञ्चमीप्रतिपाद्यमिति।

####  h॥ शृङ्गादीनां शरादीन् प्रति एकदेशेन अपायावधित्वम्, एकदेशेन उपादानत्वं चोपपाद्य
अवधिभागस्यैव अपादानत्वम्, पञ्चमीवाच्यत्वं चेत्युपपादनम्॥
(###sudha -- )
एतदेव प्रपञ्चयति उपादानेति।

उपादानैकदेशत्वं यद्यप्यत्र प्रदृश्यते।

अप्यपादानतैवात्र दृष्टान्तो ब्रह्मणो भवेत्॥६७॥**
(###sudha -- )
यद्यप्यत्र शृङ्गादौ शराद्युपादानभूतैकदेशवत्त्वं प्रतीयते, तथाऽपि याऽत्रापादानता अपाायावधित्वलक्षणाऽस्ति सैव ब्रह्मणो दृष्टान्तो भवेत्। पञ्चम्यर्थतायामुदाहरणं भवेत् न तूपादानतेत्यर्थः।

अयमभिप्रायः शृङ्गादिकं ह्येकदेशेन शरादीन् प्रत्युपादानम्, एकदेशेन चापायावधितया कारकं भवति। तस्मिन्नसत्येकदेशान्तरस्योपादानतानुपपत्तेः। मुद्गमाषादयो हि यद्यपि तुषान्तरावस्थितेनैव अंशेनाङ्कुरोपादानम्, तथाऽपि न तुषविकलानामंशानामङ्कुरजनकताऽस्ति। तत्रावधिभाग एवापादनं पञ्चमीवाच्यश्च। तद्दृष्टान्तेन ब्रह्मणोऽपि पञ्चमीबलादुपादानप्रधानसंसृष्टावधित्वमेव भवति। नतूपादानत्वमिति।

ननु कथन्तर्हि “प्रकृतेर्महान्’, “महतोऽहङ्कारः’ इत्यादिप्रयोगः? तत्रापि परिणतभागसंसृष्टस्य अपरिणतभागस्यावधिभूतस्य पञ्चमीविषयत्वमिति वदामः। यत्र सर्वस्यापि परिणामस्तत्र कथम्? न प्रयोक्तव्यैव पञ्चमी। नहि क्षीराद् दधि जातमिति प्रयुञ्जते। किन्तु क्षीरमेव दधि जातमिति। यत्र क्वचित् प्रयोगो दृश्यते स गौणो वा सूत्रस्यार्थान्तरकल्पनामूलो वेति।

####  h॥ अवयवविभागेन शृङ्गे उपादानत्वअपादानत्वयोरङ्गीकारे शृङ्गाच्छरः इति प्रयोगानुपपत्तिः॥
(###sudha -- )
अथ मन्येत शृङ्गमेव शरोपादानम्। नतु केचिदवयवा उपादानम्, केचित् तदवधय इति विभागः। तथासति शृङ्गाच्छरो जायत इति प्रयोगानुपपत्तेः। यदिचेयं पञ्चमी उपादाने, यदिवाऽवधौ, तथाऽपि शृङ्गावयवादिति वक्तव्यम्। नच तर्ह्यवधित्वमेवास्तु इति वाच्यम्। निरुपादानोत्पत्तिप्रसङ्गात्। अतः शृङ्गस्यैवोपादनत्वात् तत्र पञ्चमीश्रवणादुपादाने पञ्चमीति।

####  h॥ शृङ्गे उपादानावयवापेक्षया अपादानावयवानां बहुत्वात् तदपेक्षया प्रयोगो नानुपपन्नः॥
(###sudha -- )
तत्राऽह --  नहीति।

नह्युपादानतैवात्रबाह्यावयवगौरवात्।

अत्र शृङ्गादावुपादानतैवेति न वक्तव्यम्। अपरिणतभागस्य शराङ्कुरादेरत्यन्तभिन्नस्य प्रमितत्वात्। अन्यथेदमस्योपादानम्, इदं नेति व्यवस्थानुपपत्तेरिति हिशब्दार्थः। कथन्तर्हि शृङ्गादिति प्रयोग इत्यत आह -- बाह्यावयवेति। बाह्याः शराकारेण परिणतेभ्योऽन्ये येऽवधिभूतावयवास्तेषां गौरवाद् बहुत्वात्।

एतदुक्तं भवति कतिपयावयवेषु परिणतेषु बहूनामवशिष्टत्वेन शृङ्गान्तरोत्पत्त्या, शृङ्गबुद्धिमात्रोत्पत्त्या वा शृङ्गशब्दोपपत्तिरिति।

####  h॥ सौत्रप्रकृतिशब्दस्य अपादानपरत्वं महाभाष्यकारस्यापि सम्मतमित्युपपादनम्॥
(###sudha -- )
ननु कुतः सूत्रादेरर्थान्तरकल्पना? शब्दार्थविरोधादिति ब्रूमः। उपादीयते कार्यमनेन स्वरूपतया स्वीक्रियत इत्युपादानम्। अपादीयते परित्यज्यते कार्यमनेनेत्यपादानमिति स्फुटो विप्रतिषेधः।

किञ्च भाष्यकारेण “अयमपि योगः शक्योऽवक्तुम्” इति प्रत्याचक्षाणेनायमेव सूत्रार्थः सूचितः। यदि “जनिकर्तुः प्रकृतिः” इति सूत्रमुपादानस्यापादानसञ्ज्ञां विदध्यात्, कथन्तर्हि “ध्र्ुवमपाये अपादानम्” इत्यनेनैव गतार्थतामाह। नह्युपादानस्यापाये ध्र्ुवत्वमस्ति। तस्मादुपादानसंसृष्टस्यैवावधिभागस्यापादानसञ्ज्ञायामनेन विहितायां भाष्यकारीयं दूषणं सम्बद्ध्यते। तथा सूत्रं समादधानैरपि तस्यैवायं प्रपञ्च इत्युक्तम्। अन्यथा प्रागवधेरपादानसञ्ज्ञोक्ता, अत्र तूपादानस्य, नह्यवधिरुपादानमित्येकोऽर्थ इत्यवक्ष्यन्। ततस्तेषामपि सम्मतोऽयमर्थ इति गम्यते।

####  h॥ उपादानपञ्चम्यङ्गीकारेऽपि “यतो वा’ इत्यादीनां ब्रह्मण उपादानपरत्वासम्भवः॥
(###sudha -- )
अस्तु वोपादानेऽपि पञ्चमी। तथाऽपि यत इति पञ्चमीबलादुपादानत्वनिश्चयो नोपपद्यते। अनेकार्थत्वात्। विशेषस्मरणादित्युक्तमिति चेत्। किमिदं विशेषस्मरणम्? जनिधातुग्रहणेनेति चेत्, तर्हि “आत्मन आकाशः सम्भूतः” इत्यादीनमनुदाहरणीयत्वं स्यात्। कुतश्च यत इति पञ्चमीत्यवधृतम्। तसेः सार्वविभक्तिकत्वात्। आत्मन आकाश इत्यनेनैकार्थत्वादिति चेत्, न। तस्याः पञ्चम्यां “भुवः प्रभवः” इति विशेषविहिताभिव्यक्त्यवधितार्थत्वात्। तथाचैवोदाहृतम् “हिमवतो गङ्गा प्रभवति, प्रथममुपलभ्यत इत्यर्थः” इत्यास्तां विस्तरः।

####  h॥ जगतो ब्रह्मविकारत्वाभावसाधकस्य भेदेनोपलभ्यमानत्वहेतोः व्यभिचारशङ्कानिरासः॥
(###sudha -- )
अथवा यदुक्तं न ब्रह्मविकारो विश्वम्, ततो भेदेनोपलम्भादिति। तदसत्। शरादिषु व्यभिचारात्। शरादयो हि शृङ्गाद्युपादानास्ततो भेदेनोपलभ्यन्त इत्यतो गूढाभिसन्धिराह शृङ्गादिति। एवमाद्येषु स्थलेषु शरादीन् प्रति शृङ्गादीनामप्यपायावधित्वलक्षणमपादानत्वमेवेष्यते। न पुनरुपादानत्वम्। अतो विपक्षत्वाभावाद् भेदेनोपलम्भो न तत्र साध्यं व्यभिचारतीति।

ननु कथमुच्यते शृङ्गादीनां शरादीन् प्रति नोपादानत्वमिति। तथासत्युपादानान्तरानुपलम्भाच्छरादीनां निरुपादनोत्पत्तिः प्रसज्येतेत्यतोऽभिसन्धिमद्घाटयति उपादानेति। शृङ्गादेरुक्तरूपापादानत्वेऽपि न शरादीनां निरुपादानोत्पत्तिप्रसङ्गः। कतिपयानां शृङ्गाद्यवयवानां शराद्युपादानत्वाभ्युपगमात्। नचैवमनैकान्त्यतादवस्थ्यम्। यद्यप्यत्र शृङ्गादौ शराद्युपादानैकदेशत्वं प्रतीयते, तथाऽप्यत्र शृङ्गादौ यस्यैकदेशस्योक्तरूपापादानता स एव ब्रह्मणो दृष्टान्तो भवेत्। तत एव शरादीनां भेदोपलम्भात्। नतूपादानभागः। ततस्तदभावात्।

एतदुक्तं भवति शृङ्गादेरवयवा हि केचिच्छरादीनामुपादानभूताः, केचिन्निमित्तभूताः। तत्र ये निमित्तभूताः, तेषु हेतुवृत्तावपि नानैकान्त्यम्। तेषां सपक्षप्रविष्टत्वात्। ये तूपादानभूतास्तेषां विपक्षप्रवेशेऽपि न तत्र हेतुवृत्तिरिति कुतोऽनैकान्त्यमिति।

####  h॥ शृङ्गस्यापादानत्वमङ्गीकृत्य केवलमुपादनत्वाभ्युपगमे बाधकोक्तिः॥
(###sudha -- )
यस्तु वैयात्यान्मन्यते। नात्रापादानताऽस्ति, किन्तूपादानत्वमेव केवलम्। तथाचानैकान्तिकत्वमिति। स प्रष्टव्यः किमत्राविनष्ट एव शृङ्गावयव्युपादानमित्यभिप्रायः, किंवा शृङ्गेऽविनष्टे तदवयवाः सर्वेऽपीति, उत नष्टे शृङ्गे तदवयवाः सर्वेऽपीति?
नाऽद्य इत्याह -- नहीति। अत्र शृङ्गे। तथात्वे सुवर्णवच्छरे शृङ्गस्यापि प्रतीतिप्रसङ्गादिति हिशब्दार्थः।न द्वितीय इत्याह -- नहीति। अविनष्टशृङ्गेषु तदवयवेषु सर्वेषु शराद्युपादानतैवेति न युक्तम्। तथासति शृङ्गशरयोः समानदेशताप्रसङ्गादिति हिशब्देन सूचयति।

न तृतीय इत्याह -- नहीति। अत्र सर्वेष्वपि शृङ्गावयवेषु शृङ्गनाशोत्तरं शराद्युपादानतैवेति न युज्यते। अतो नानैकान्त्यमिति हिशब्दः। कुतो न युज्यत इत्यत आह -- बाह्येति। कार्याद् ब्राह्यानामपरिणतानामवयवानामुपलम्भात्। अपरिणतस्याप्युपादानत्वेऽतिप्रसङ्गात्। ननु शृङ्गं चेन्नष्टम्, कथन्तर्हि शरोत्पत्त्यनन्तरमपि शृङ्गप्रत्ययप्रयोगावित्यतो गौरवादित्युक्तम्। समाधानं पूर्ववत्।

####  h॥ चेतनस्य अचेतनविकारत्वाभावे गोमयाद् वृश्चिकजन्मानुपपत्तिमाशय परिहारकथनम्॥
(###sudha -- )
मा भूद् भेदोपलम्भस्यात्र व्यभिचारः। तथाऽपि यदुक्तं नाचेतनविकारश्चेतन इति तदत्र व्यभिचरति। अचेतनाद् गोमयादेश्चेतनस्य वृश्चिकादेर्जननदर्शनादित्यत आह -- नचेति।

नचाचेतनतस्तत्र चेतनस्य समुद्भवः॥६८॥**
(###sudha -- )
उपादानतयाकिन्तर्ह्यपादानं ह्यचेतनम्।

कार्यदेहगतस्यास्य चेतनस्य प्रदृश्यते॥६९॥**
(###sudha -- )
तत्र गोमयादेर्वृश्चिकादिजन्मनि। नन्वनादिश्चेतन इति पूर्वाभ्यस्ताहाराभिलाषादिना प्रसिद्धम्। अन्यथा पूर्वकर्माभावे जन्मनोऽप्यसम्भवात्। मध्ये कथञ्चित् सम्भवेऽप्यादिसर्गे सर्वथाऽप्यनुपपत्तेः। तत् कथं निर्दलमिदमाशङ्कितम्? सत्यम्। तथाऽपि परेण स्वग्रन्थे निवेशितत्वात्।

अचेतनाच्चेतनस्य जन्माभावे गोमयाद् वृश्चिको जायत इत्यादिव्यवहारविरोध इत्यत आह -- उपादानतयेति। पूर्वेणैव सम्बन्धः। न वयं कारणत्वमात्रं निषेधामो येन व्यवहारविरोधः स्यात्। किन्तूपादानतया। तस्यैव प्रकृतत्वात्।

यदि गोमयादिकं वृश्चिकादिकं प्रति नोपादानम्, किंरूपं तर्हि कारणम्? येन व्यवहारोपपत्तिरिति पृच्छति किन्तर्हीति। उत्तरमाह --अपादानमिति। अस्य वृश्चिकादिशब्दाभिधेयस्य। प्रदृश्यते हीति ततो निर्गतत्वोपलम्भादित्यर्थः। नन्वेकदेशेनोपादानत्वमभ्युपगतमिति। सत्यम्। तच्छरीरापेक्षयेत्युक्तम् कार्यदेहगतस्येति। गोमयाद्युपादानकदेहगतस्येत्यर्थः।

अयमत्र समुयायार्थः वृश्चिकादिशब्देन द्वयमुच्यते देहः, चेतनश्च। तत्र गोमयाद्यचेनमचेतनस्य देहस्योत्पत्तावेकदेशेनोपादानम्, एकदेशेनापादानं च भवति। चेतनस्य तु प्रादुर्भावलक्षणे जनने निमित्तमेव। देहहेतुत्वात्, तत्रैव चास्य प्रादुर्भावात्। अत एवास्येति प्रत्यक्षवन्निर्देशः कृतः। अपगमने तु अवधित्वेनापादानमेव। अतो नोक्तनियमभङ्ग इति।

####  h॥ “सच्च त्यच्चाभवत्’ इत्यत्र सत्त्यदादिशब्दानां जगद्वाचित्वनिरासः॥
(###sudha -- )
एवं ब्रह्मणो जगदुपादानत्वाभावे प्रमाणान्यभिधाय परोपन्यस्तानि प्रमाणानि निराकरिष्यन् क्रमस्याप्रयोजकत्वात् परिणामादिति सूत्रार्थतयोक्तां श्रुतिं तावन्निराचष्टे सच्चेति।

p**pसच्च त्यच्चाभवदिति नास्य विश्वत्वमुच्यते।

तत् सृष्ट्वेति गिरैवास्य पूर्वं विश्वस्य सिद्धितः॥६७॥**
(###sudha -- )
“सच्च त्यच्चाभवत्। निरुक्तं चानिरुक्तं च। निलयनं चानिलयनं च। विज्ञानं चाविज्ञानं च। सत्यं चानृतं च सत्यमभवत्” इत्यस्यां श्रुतावस्य ब्रह्मणः सत्त्यदादिशब्दाभिधेयमूर्तामूर्तराशिद्वयात्मकविश्वभाव उच्यत इति नास्ति।

कुतो नेत्यत आह -- तत् सृष्ट्वेति। “स इदं सर्वमसृजत। यदिदं किञ्च। तत् सृष्ट्वा। तदेवानु प्राविशत्। तदनु प्रविश्य। सच्च त्यच्चाभवत्” इति वचनेन ब्रह्मणः सत्त्यदादिभवनात् पूर्वमेवास्य मूर्तामूर्तरूपस्य विश्वस्योत्पत्तेरवगतत्वात्।

एतदुक्तं भवति नेदं सत्त्यदादिभवनं विश्वस्योत्पादनम्, विश्वोत्पत्त्युत्तरकालीनत्वात्। या क्रिया यदुत्तरकालीना, नासावसौ। यथा भुक्त्वा चरतीत्युक्तं चरणं न पूर्वकालीनं भोजनमति। अनुपपन्नार्थं चान्यथा वाक्यमापाद्येत। नहि मृत्सुवर्णादिकं घटरुचकादि सृष्ट्वा तदनुप्रविश्य तद् भवति। यद्वा विश्वं सत्त्यदादिशब्दार्थतयाऽत्र न विवक्षितम्, तद्भवनात् पूर्वकालीनोत्पतिकत्वात्; भोजनवदित्यादि प्रयोक्तव्यम्।

####  h॥ सत्त्यत्निरुक्तअनिरुक्तनिलयनअनिलयनविज्ञानअविज्ञान
सत्यअनृतसत्यशब्दानां भगवति निर्वचनम्॥
(###sudha -- )
कस्तर्हि श्रुत्यर्थ इत्यत आह -- सत्त्वादिति।

सत्त्वात् ततेर्वैदिकत्वात् सम्यग् वक्तुमशक्यतः।

आश्रयत्वात् स्वाश्रयत्वाज्ज्ञानत्वाद् दुर्विदत्वतः॥७१॥**
(###sudha -- )
सत्ततेर्यातनाच्चैव ह्यप्राप्यत्वाच्च दुर्जनैः।

नित्यसाधुगुणव्याप्तियन्तृरूपत्वतः सदा।

जगद्गतेन रूपेण ब्रह्मैव हि तथोच्यते॥७२॥**
(###sudha -- )
जगद्भावं विना सत्त्वादिधर्मयोगेन ब्रह्मैव तथा सत्त्यदादिकमुच्यते। तर्हि “तदनु प्रविश्य” इत्यस्यान्वयो नास्ति। नहि ब्रह्मणः सत्त्वादिधर्मयोगे सदादिशब्दवाच्यत्वे वा जगत्प्रवेशस्योपयोगोऽस्ति। नापि ततः पूर्वकालीनता।

किञ्चैवंसति प्रसिद्धिविरोधः। सत्त्यदादिशब्दानां “द्वे वाव ब्रह्मणो रूपे” इत्यादौ मूर्तामूर्तवाचितया प्रसिद्धत्वादित्यतो जगद्गतेन रूपेणेत्युक्तम्। यद्यप्यनन्यापेक्षया सर्वदा सत्त्वादिधर्मयोगः सदादिशब्दवाच्यता च ब्रह्मणः। तथाऽपि तत्तद्वस्तुगतरूपेणैव तत्तच्छब्दवाच्यत्वमित्यस्ति व्यवस्था। तथाच मूर्तामूर्तजगद्गतेन रूपेण ब्रह्म सदादिशब्दवाच्यमित्यतस्तदनुप्रविश्येति सम्बद्ध्यते। परमेश्वरसन्निधानादेव मूर्तामूर्तादेरपि सदादिशब्दवाच्यता चोपपद्यत इति।

सत्त्वादुत्तमत्वात् सत्। ततेर्व्याप्तेः त्यम्। “तनु विस्तारे” इत्यस्माड्यत्प्रत्ययः। वैदिकत्वान्निरुक्तम्। निश्चयेनोक्तं हि निरुक्तम्। नहि वेदादृतेऽन्येन ब्रह्म निश्चयेन वक्तुं शक्यते। सम्यग् वक्तुमशक्यत्वतोऽनिरुक्तम्। यद्यपि निश्चयेनोक्तं न भवतीत्यनिरुक्तम्। तथाऽपि निरुक्तमित्यनेन विरोधात् सम्यक् कार्त्स्न्येन वक्तुमशक्यत्वत इत्युक्तम्।

ननु वेदेतरप्रमाणेनानिरुक्तमिति कुतो न व्याख्यायते? न। प्रकृतपरित्यागप्रसङ्गात्। वेदेन निरुक्तमिति हि प्रकृतम्। किञ्चोक्तेः शब्दधर्मत्वात् प्रत्यक्षानुमानाभ्यामनिरुक्तमित्ययुक्तम्। स्मृतीनामपि वेदात्मकत्वेन विरोधतादवस्थ्यम्। महिमाधिक्यं चात्र लभ्यत इति। जगदाश्रयत्वान्निलयनम्। निश्चितमयन्ते प्रवर्तन्तेऽस्मिन्निति। “रो लः” इति योगविभागाल्लत्वम्। निपूर्वस्य “ली श्लेषणे” इत्यस्य वाऽधिकरणे ल्युटि कृते रूपमेतत्। स्वाश्रयत्वादनिलयनम्। न विद्यते स्वातिरिक्तं निलयनं यस्येति। ज्ञानत्वाद् विशेषज्ञानरूपत्वाद् विज्ञानम्। दुर्विदत्वतो दुर्ज्ञेयत्वादविज्ञानम्। न विद्यते विज्ञानं सकलविशेषावगाहिजीवज्ञानं यद्विषय इति।
सत्ततेः सम्यग् व्याप्तेः, यातनाद् यतनं प्रति हेतुत्वाच्च सत्यम्। तनोतेः ड्विप्रत्यये तकारमात्रं रूपम्। तेन सच्छब्दस्य बहुव्रीहिः। “यती प्रयत्ने” इत्यस्य अन्तर्णीतण्यर्थस्य डप्रत्यये यमिति रूपम्। ततः कर्मधारयः। “अयस्मयदीनि च्छन्दसि” इति भसञ्ज्ञाश्रयणाज्जश्त्वाभावः। दुर्जनैरप्राप्यत्वादेवानृतम्, नतु मिथ्यात्वात्। यद्यपि ऋतं प्राप्तं नेत्यनृतम्, तथाऽपि “ब्रह्मविदाप्नोति परम्” इत्यादिश्रुतिविरोधपरिहाराय दुर्जनैरित्युक्तम्। हिशब्दो ब्रह्मणो मिथ्यात्वाभावे प्रसिद्धिं द्योतयति।

नित्यसाधुगुणव्याप्तियन्तृरूपत्वतः सत्यम्। अत्र नित्यत्वत इत्येकं व्याख्यानम्। नित्यसत्यशब्दयोः ऐकार्थ्यस्य वक्ष्यमाणत्वात्। (४४३) सत् साधुगुणाः, “सद्भावे साधुभावे” च इति वचनात्। तेषां व्याप्तिः बाहुल्यं तकारेणोक्तम्। पूर्ववत् तनोतेर्भावे प्रित्ययः। तस्य यन्तृरूपत्वाद् यम्। “यम उपरमे” इति धातोर्डः। भक्तेषु साधुगुणबाहुल्यप्रेरकत्वादिति यावत्। अभवदिति वचनाद् ब्रह्मणः सत्त्वादिकं सादीति शङ्कानिरासायोक्तम् सदेति। प्रत्येकं चास्य सम्बन्धः।

####  h॥ परमेश्वरगुणानां नित्यत्वेऽपि “अभवत्’ इति प्रयोगे निमित्तस्य, श्रुतितात्पर्यार्थस्य च कथनम्॥
(###sudha -- )
तर्हि कथमभवदिति प्रयोग इत्यत आह -- व्यक्तिरिति।

व्यक्तिरुक्तगुणानां हि पुरुषापेक्षया नृणाम्।

भवेदभवदित्यस्मात् प्रयोगश्चात्र युज्यते॥७३॥**
(###sudha -- )
उक्तगुणानां सदादिशब्दोक्तानां धर्माणांव्यक्तिः प्रतीतिः। नृणामुपदेष्टृपुरुषापेक्षया सृष्टौ सत्यामेव भवेत्, हि यस्मादस्मात् कारणात्, अत्र च नित्यगुणेऽपि ब्रह्मणि सदादिकमभवदिति प्रयोगो युज्यते।

ततश्चायं श्रुत्यर्थः सम्पद्यते तद् ब्रह्म मूर्तामूतात्मकं विश्वं सृष्ट्वा तत्प्रेरकत्वेन नानारूपैस्तदेव विश्वं प्रविश्य प्राक् सृष्टेरुपदेष्टॄणामुपदेश्यानां च शरीरेन्द्रियवतामभावादप्रतीतगुणकं सत्, अथेदीनामुपदेष्टॄणामुपदेश्यानां च शरीरेन्द्रियवत्त्वे सति प्रतीतसत्त्वादिगुणकमभवदिति। तदनेन पारमेश्वरी सृष्टिः योग्यानां स्वगुणज्ञानार्थेत्युक्तं भवति। यथोक्तम् “सोऽयं विहार इह मे तनुभृत्स्वभावसम्भूतये भवति भूतिकृदेव भूत्याः” इति।

####  h॥ अधिकरणतात्पर्यकथनपूर्वकं अपव्याख्याननिरासोपसंहारः॥
(###sudha -- )
ब्रह्मपरिणामनिराकरणमुपसंहरति  --तस्मादिति।
p**p
तस्मादशेषकर्तैको निर्विकारो रमापतिः।

शब्दैः प्रकृतिरित्याद्यैः स्त्रीलिङ्गैरभिधीयते॥७४॥**
(###sudha -- )
निर्विकार एवाशेषकर्तेति सम्बन्धः। द्विभागं ब्रह्मेति यन्निराकृतं तस्योपसंहारः एक इति। परिणामानुपपत्तावुक्तयुक्तेरनुवादो वा। अतो न ब्रह्मोपादानत्वं प्रकृत्यधिकरणार्थ इति शेषः। कस्तर्हि तदर्थ इति आह -- शब्दैरिति। इत्यर्थोऽस्येति शेषः। अनेनापव्याख्याननिराकरणस्य स्वव्याख्यानदार्ढ्यार्थत्वान्नासङ्गतिरित्यपि सूचितम्।

####  h॥ “बहु स्यां प्रजायेय’ “तदात्मानं स्वयमकुरुत’ इत्यादिवाक्यानां व्याख्यातप्रायत्वमुपदर्श्य
उपसंहारस्य अयुक्तताशङ्कापरिहारः॥
(###sudha -- )
ननु वक्तव्यार्थस्यावशिष्टत्वात् कथमुपसंहारः क्रियते? तथाहि “प्रतिज्ञादृष्टान्तानुपरोधात्” इत्युक्तं तावद् दूषणीयम्। सत्यम्। विवर्तनिराकरणेन निराकरिष्यते। (४४५) तर्हि “अभिध्योपदेशाच्च” इत्यत्रोक्तं “बहु स्यां प्रजायेय” इति वाक्यं दूषणीयमिति चेत्, न। अस्यापि “सच्च त्यच्च” इति वाक्यव्याख्यानन्यायेनैव व्याख्यातत्वादित्याह -- बहु स्यामिति।

बहु स्यामिति तस्यैव ह्युक्तमार्गेण युज्यते।

तत्तद्गतेन रूपेणतदर्थं ह्यसृजज्जगत्॥७५॥**
(###sudha -- )
तस्यैव निर्विकारस्यैव। उक्तमार्गेणेत्यस्यैव विवरणम् तत्तद्गतेन रूपेणेति। तत्तदनन्तपदार्थप्रेरकानन्तरूपैः बहु स्यामिति “सोऽकामयत” इत्यस्याः श्रुतेरर्थ इत्यर्थः।

एवन्तर्हि “स इदं सर्वमसृजत” इत्युत्तरवाक्यमसङ्गतं स्यात्। नह्यन्यार्थं सङ्कल्पमभिधायान्यक्रियाभिधानं सङ्गच्छते। नहीश्वरोऽस्वतन्त्रोऽसत्यकामो वेत्यत आह -- तदर्थमिति। तत्तत्पदार्थनियामकबहुस्वरूपत्वकामनानन्तरं, नियम्यापेक्षत्वात् नियामकत्वस्य, तदर्थं नियामकबहुस्वरूपत्वार्थं, नियम्यं जगत् तावदसृजत्। ततो नियामकबहुस्वरूपो भूत्वा “तदेवानु प्राविशत्” इति वाक्ययोजनोपपत्तेः काऽत्रासङ्गतिरित्यर्थः।

अनेनैव “तदात्मानं स्वयमकुरुत” इति श्रुतिर्व्याख्याता वेदितव्या। नह्यत्राऽत्मानं प्रपञ्चात्मना अकुरुतेति श्रूयते। उभयाम्नानं च ऊर्णनाभिदृष्टान्तोक्त्यैव निरस्तम्। नह्यूर्णनाभेरुत्पद्यमानस्य, तस्मिन्नेव विलीयमानस्य च तन्तोरूर्णनाभिरुपादानम्। किन्तु तदुपभुक्तमन्नमेवेत्युक्तम्। “योनिश्च” इत्येतत् प्रागेव निरस्तमिति (३९१) युक्त एवोपसंहार इति।

####  h॥ मायावादिना अविद्यापरिणाममृषाविश्वभ्रमाधिष्ठानत्वेन ब्रह्मण उपादानत्वमित्युपपादनम्॥
(###sudha -- )
अपव्याख्यानान्तरं दूषयितुमनुवदति यच्चेति।

यच्चाविकृतमेवैकं ब्रह्म विश्वात्मना मृषा।

दृश्यते मन्ददृष्ट्यैव स सर्ग इति कथ्यते॥७६॥**
(###sudha -- )
ब्रह्म विश्वात्मना दृश्यत इति यत् स सर्ग इति कथ्यत इत्येतावत् परिणामवादेऽपि समम्। अत उक्तम्अविकृतमेवेति। अविकृतत्वं कुत इत्यत उक्तम्  --    एकमिति। अद्वितीयम्, निरवयवं चेत्यर्थः।

तथाहि किं ब्रह्मणः स्वत एव विश्वाकारपरिणामः, किंवा परतः? नाऽद्यः, क्वाप्यदर्शनात्। यदपि “क्षीरवद्धि” इत्युदाहृतम्। तत् कालादेर्विद्यमानत्वादयुक्तम्। स्वेच्छयैवेति चेत्, न। प्रयोजनाभावात्। स्वभावोऽयमिति चेत्, न। प्रेक्षावत्त्वहानेः। न द्वितीयः, अद्वितीयत्वात्। नच निरवयवं क्वापि परिणतं दृष्टम्। आकाशं संयोगादिमदुपलब्धमिति चेत्, न। द्रव्याकारपरिणामस्य प्रकृतत्वात्। परमाण्वादयस्तु स्वरूपेणैव न सिद्धा इति।

अविकृतमेवान्यदन्यात्मना दृश्यत इत्यसम्भवीदमित्यत उक्तम्  --   मृषेति। मृषाशब्देन विश्वस्य, ब्रह्मतादात्म्यस्य, तद्दर्शनस्य चानिर्वचनीयतोच्यते। यथा रज्जुरविकृतैव मृषा भुजङ्गाद्याकारेणावभासते, तथैवेति।

तर्हि विश्वोपादानमन्यद् वक्तव्यमित्यत उक्तम्  --   मन्ददृष्ट्यैवेति। मन्दा भवति दृष्टिर्यया सा मन्ददृष्टिः, तया। माययेत्यर्थः। अथवाऽसम्भवपरिहारार्थमुक्तम् मन्ददृष्ट्यैवेति। मन्दा चा सा दृष्टिश्च मन्ददृष्टिर्भ्रान्तिः, तयेत्यर्थः। भ्रान्तेरपि याथार्थ्याद् विश्वसत्यत्वापत्तिरित्यत उक्तम्  --   मृषेति। तदेतन्मिथ्याप्रप्रञ्चारोपाधिष्ठानत्वमेव ब्रह्मणः “प्रकृतिश्च” त्यादिना कथ्यत इति।

एतदुक्तं भवति “प्रकृतिश्च” इत्यादिसूत्रैरुक्तरीत्या ब्रह्मणो जगदुपादानत्वमुच्यते। उपादानत्वं च न परिणामितया। अपितर्हि? अविद्यापरिणाममृषाविश्वभ्रमाधिष्ठानत्वेनैव। अतो नोक्तदोष इति।

####  h॥ मायामते अविद्याया अनुपपन्नताव्युत्पादनम्॥
(###sudha -- )
दूषयितुमुपक्रमते कथ्यत इति। यद् ब्रह्म विवर्तवादिना कथ्यते, तस्य दूषणं कथ्यत इत्यावृत्त्या योजनीयम्। तच्च नेति नञनुवृत्तिर्वा कर्तव्या। कुतो नेत्यतो विकल्पेन पृच्छति सेति।

सा मन्ददृष्टिस्तस्यैव ब्रह्मणः किं ततोऽन्यगा।

विश्वस्य ब्रह्मविवर्तत्वे निराकर्तव्ये मन्ददृष्ट्याश्रयप्रंश्नोऽसङ्गत इत्यत उक्तम्  --   सेति। एकस्य तत्त्वाप्रच्युतस्य पूर्वविपरीतासत्यानेकरूपावभासलक्षणविवर्ततया, तदुपादानतया चोक्तेत्यर्थः। मन्ददृष्टावाश्रयानिरूपणादिना निराकृतायां सर्वमिदं निराकृतं भवतीति भावः। तस्यैव यदवष्टम्भो विश्वो विवर्त इत्यर्थः। ततोऽन्यगा जीवगतेत्यर्थः। किंशब्दस्योभयतः सम्बन्धः।

####  h॥ अविद्याश्रयविषये मायावादिनां मतभेदाः॥
(###sudha -- )
मायावादिनो हि केचिद् ब्रह्मैव स्वाविद्यया जगदाकारेण विवर्तते स्वप्नादिवदिति मन्यन्ते। बिम्बस्थानीयं ब्रह्म मायाशक्तिमत् कारणम्, जीवाश्च प्रत्येकमविद्यानुबद्धा इत्यपरे। मायाविद्याप्रतिबिम्बितं ब्रह्म जगत्कारणम्, विशुद्धं ब्रह्मामृतत्वालम्बनम्, जीवाश्चाविद्यानुबद्धा इत्यन्ये। जीवा एव स्वाविद्यया प्रत्येकं प्रपञ्चाकारेण ब्रह्म विभ्राम्यन्ति, सादृश्याच्च प्रपञ्चैकतावभासः, अनेकावगतद्वितीयचन्द्रवत्, स्वरूपापेक्षया च ब्रह्म जगत्कारणमित्येके।

####  h॥ अविद्यापरिणाममृषाविश्वविषयकभ्रान्तेः ब्रह्माश्रितत्वे तस्य असार्वज्ञ्यप्रसङ्गः॥
(###sudha -- )
तत्रावान्तरभेदमविवक्षित्वा द्वेधैव विकल्पितम्। इह जीवगेत्यनुक्त्वा ततोऽन्यगेति वदता स जीवः किं ब्रह्मणोऽन्यः, अनन्यो वेत्यपि विकल्पः सूचितः। तत्र द्वितीयः प्रथमे प्रविशतीति तं दूषयति -- ब्रह्मणश्चेदिति।

ब्रह्मणश्चेत् क्व सार्वज्ञ्यमन्यगा चेत् स्वतोऽन्यता॥७७॥**
(###sudha -- )
यदि ब्रह्मणो विश्वभ्रमः, तदा भ्रमस्य विशेषाज्ञानूपर्वकत्वात् तदपि ब्रह्मणोऽङ्गीकरणीयम्। तथाच तस्य सार्वज्ञ्यं न स्यात्। यदि च न ब्रह्मणि सार्वज्ञ्यम्, तर्हि क्व तत् स्यात्? न तावज्जीवे, अनुभवविरोधात्। नापि जडे, ज्ञानमात्रासम्भवात्। तथाच “यः सर्वज्ञः” इत्यादिश्रुतिवैयर्थ्यं स्यात्।

ननु सार्वज्ञ्यमपि ब्रह्मणो भ्रान्त्यैवेति चेत्, न। यादृशतादृशस्यापि विशेषाज्ञानविरोधित्वात्। अन्यथा शुक्तिज्ञानवतोऽपि तदज्ञानं न विरुद्ध्येतेति भ्रमानुच्छेदप्रसङ्गः। उपलक्षणं चैतत्। ब्रह्मणो विशेषाभावात् तदनवभासनिमित्तो भ्रमो नोपपद्यते। स्वरूपं तु स्वप्रकाशतया सिद्धम्। असिद्धत्वे च सुतरां विभ्रमानुपपत्तिः, अधिष्ठानानुपलम्भादित्यपि द्रष्टव्यम्।

####  h॥ विश्वभ्रान्तेः जीवाश्रितत्वाङ्गीकारे अद्वैतभङ्गः॥
(###sudha -- )
द्वितीयस्याऽद्यं दूषयति -- अन्यगा चेदिति। यदि ब्रह्मव्यतिरिक्तजीवाश्रया विश्वभ्रान्तिरङ्गीक्रियते, तदा भ्रान्त्याश्रयस्य भ्रान्तिकल्पितत्वायोगात् जीवब्रह्मणोरन्यता स्वाभाविकीत्यापन्नम्। ततश्चापसिद्धान्त इति।

####  h॥ परमते प्रकृत्यधिकरणस्य निर्विषयत्वेन अनारम्भणीयत्वम्॥
(###sudha -- )
नन्वस्तु जीवब्रह्मभेदो वास्तवः। अनात्मप्रपञ्चोऽस्तु भ्रान्तिकल्पितो ब्रह्मणीत्यत आह -- नेति।
p**p
नादेहयोगिनो दृष्टिरिति तत् कारणं स्वतः।
देहिनः कारणयुता देहाश्च यदि न भ्रमात्॥७८॥**
(###sudha -- )
किं भ्रान्तिकल्पितं तत्र................।

यद्यपि नैवं मायावादिनो मन्यन्ते। तथाऽपि सूत्रार्थनिराकरणाय प्रवृत्तस्य तत्रैवानुपपत्तिव्युत्पादनं श्र्लाघ्यमित्ययमारम्भः। न केवलं ब्रह्मव्यतिरिक्तानां जीवानामकल्पितत्वम्, किन्तु देहयोगरहितस्य इन्द्रियाभावात् पदार्थदर्शनं न सम्भवतीत्यतो हेतोरारोपकारणमिन्द्रियम्, तदाश्रयो देहश्च कल्पनां विनैवास्तीत्यङ्गीकरणीयम्। नहि सुखादिवद् रजतादिवद् वाऽस्य प्रपञ्चस्य साक्षिमात्रसिद्धत्वं परो मन्यते, देहेन्द्रियाणामप्युत्पत्तिमत्त्वात्। तत् कारणं च स्वत इत्यङ्गीकरणीयम्।

अस्तु ब्रह्मव्यतिरिक्तानां जीवानां सकारणानां तदीयदेहेन्द्रियाणां चाभ्रान्तिकल्पितत्वम्। द्रष्टृत्वेन, दर्शनकरणत्वेन, तदाश्रयत्वेन, तत्कारणत्वेन च भ्रान्तेः पूर्वभावित्वात्। तदतिरिक्तस्तु प्रपञ्चोऽस्तु भ्रान्तिकल्पित इत्यत आह -- देहिन इति। कारणशब्देन ज्ञानकारणानामिन्द्रियाणाम्, देहेन्द्रियकारणानां च ग्रहणम्। भ्रमात्। सिद्धा इति शेषः। किमाक्षेपे। तत्र तर्हि प्रपञ्चे ब्रह्मणीति वा। अनन्तजीवसकारणकदेहेन्द्रियातिरिक्तस्य प्रपञ्चस्य अभावात्। विषयाणामपि देहेन्द्रियनिर्वाहार्थत्वादिति भावः। तथाच न केवलमपसिद्धान्तः, “प्रकृतिश्च” इत्यादिसूत्राणां निर्विषयत्वापत्तिश्च स्यादिति शेषः।

####  h॥ भ्रमाज्ञानजीवभेदानामन्योन्यसापेक्षत्वात् चक्रकापत्तिः॥
(###sudha -- )
ननु “अन्यगा चेत् स्वतोऽन्यता” इत्ययुक्तम्। जीवब्रह्मभेदस्यापि भ्रान्तिसिद्धत्वात्। भ्रान्त्या ब्रह्मणो भिन्नस्य जीवस्य बाह्याध्यात्मिकार्थभ्रम इति हि मन्यत इत्यत आह -- भेदोऽपीति।

..................भेदोऽपि भ्रमजो यदि।

भ्रान्तेरज्ञानमूलत्वात् तस्य भेदव्यपेक्षया॥७९॥**
(###sudha -- )
नाज्ञानकल्पकं किञ्चिदन्योन्याश्रयता यतः।

 न केवलं प्रपञ्चः, किन्तु जीवब्रह्मणोर्भेदोऽपि यदि भ्रमजो भ्रमसिद्धोऽङ्गीक्रियते, तदाऽन्योन्याश्रयता स्यादिति सम्बन्धः। अत्रान्योन्याश्रयताशब्देन चक्रकमुच्यते।तस्यापि बहुष्वन्योन्याश्रयत्वात्। कथमन्योन्याश्रयता इत्यत उक्तम्  --   भ्रान्तेरिति। भ्रान्तेर्जीवब्रह्मभेदहेतोर्भावरूपाज्ञानकारणकत्वात्। तस्याज्ञानस्य च भेदसापेक्षत्वात्। अज्ञानमनादित्वात् कथं भेदव्यपेक्षया स्यादित्यत उक्तम्  --   नेति। यतो ब्रह्मव्यतिरिक्ताज्जीवादृते नाज्ञानकल्पकं किञ्चिदस्ति।

एतदुक्तं भवति जीवब्रह्मणोर्भेदो यया भ्रान्त्या सिद्धः, सा तावदज्ञानापेक्षा। भ्रान्तेः स्वरूपतो विषयतश्चाज्ञानकार्यताङ्गीकारात्। यद्यपि भेदविषया भ्रान्तिः साक्षिचैतन्यम्, तथाऽपि तस्यासङ्गस्य आरोपितार्थसंसृष्टरूपता नाज्ञानेन विनोपपद्यते। तच्चाज्ञानं भेदसापेक्षम्। अनादित्वेऽपि भ्रान्तिकल्पितत्वस्याङ्गीकृतत्वात्। अन्यथा सत्यतापातात्। भ्रान्तेश्च जीवाश्रितत्वस्याङ्गीकृतत्वात्। भेदकल्पनया विना च जीवस्याभावात्। नचाविद्यारोपो ब्रह्मण्येवेति युक्तम्। सर्वस्यापि तदाश्रयत्वोपपत्तौ अर्धजरतीयानुपपत्तेः। अतो भ्रमाज्ञानजीवभेदानामन्योन्यसापेक्षत्वाच्चक्रकमिति।

####  h॥ भेदभ्रान्त्योरन्योन्यसापेक्षत्वादन्योन्याश्रयता॥
(###sudha -- )
अथवा भेदस्य भ्रान्तिकल्पितत्वे, भ्रान्तेश्च भेदसापेक्षत्वादन्योन्याश्रयत्वमनेनोक्तम्। व्युत्पादनार्थमेवाज्ञानं मध्ये निवेशितमिति द्रष्टव्यम्। अनेन जीवाज्ञानपक्षोऽपि निरस्तः। इतरेतराश्रयादिदोषसाम्यात्। बीजाङ्कुरवददोष इति चेत्, न। वैषम्यात्। व्यक्तिभेदेन हि तत्रादोषत्वम्। नच जीवाविद्याव्यक्तिभेदोऽस्तीति।

यदुक्तं “नादेहयोगिनः” इत्यादि तदनुपपन्नम्। देहादेरपि भ्रान्तिकल्पितत्वात्। नच तत्र कारणाभावः, पूर्वदेहादेर्विद्यमानत्वात्। नचैवमनवस्था, अनादित्वादिति। मैवम्। आदिसर्गे देहादिदर्शनानुपपत्तेः। नह्ययं साक्षिमात्रसिद्धोऽर्थ इत्युक्तम्। किञ्च स्यादयमनवस्थापरिहारः, यदि पूर्वपूर्वतरादिदेहादेरपि भ्रान्तिसिद्धत्वं प्रमितं स्यात्। अन्यथा एवं सर्वत्रानवस्थापरिहारः प्रसज्येत। नचात्र प्रमाणमस्ति।

####  h॥ “नेह नाना’ इत्यादिश्रुतेः प्रपञ्चमिथ्यात्वपरत्वे तस्या अर्थप्रत्यायकत्वाभावप्रसङ्गः॥
(###sudha -- )
ननु कथं नास्ति? “नेह नाना” इत्यादिश्रुतेर्विद्यमानत्वादित्यत आह -- भ्रमत्वे त्विति।

भ्रमत्वे त्वियमुक्तिश्च तदन्तःपतनान्नहि॥८०॥**
(###sudha -- )
यद्वा सर्वोऽप्ययं प्रसङ्गो विपर्ययपर्यवसानहीनत्वादाभास एव। “नेह नाना” इत्यादिश्रुत्या सर्वस्यापि वियदादेः प्रपञ्चस्य भ्रान्तिकल्पितत्वाभिधानादित्याशयेदमुदितम्। उपपत्त्यविरुद्धो हि वेदार्थो ग्राह्यः। अन्यथा “अन्धो मणिमविन्दत्’ इत्यादेरपि ग्रहणप्रसङ्गात्। विचारशास्त्रानारम्भप्रसङ्गाच्च।

“नेह नाना” इत्यादिवाक्यं चोपपत्तिविरुद्धम्। तथाहि यदि वियदादिकं सर्वं भ्रमसिद्धं स्यात्, तदा तदन्तःपातित्वादियं श्रुतिश्च तथा स्यात्। भ्रमारोपितं चासदिति श्रुतेरप्यसत्त्वान्नार्थधीहेतुत्वमिति। भ्रमशब्दो ज्ञाने, अर्थे च परेषां प्रसिद्ध इति भ्रमत्व इत्युक्तम्। यद्यप्ययमर्थः प्रथमसूत्रे वर्णितः, (४९) तथाऽपि तत्राऽध्यात्मिकः प्रसङ्गः, अत्र तु बाह्यविषय इति भेदः। अधिकविवक्षया चोक्तस्य पुनरुक्तिरिति।

####  h॥ प्रपञ्चस्य व्यावहारिकसत्यत्वाङ्गीकारे बाध्यत्वाभावप्रसङ्गः॥
(###sudha -- )
ननु सर्वोऽप्ययं प्रपञ्चो भ्रान्तिसिद्धोऽपि व्यावहारिको भवत्येव। अतस्तदन्तःपतिता श्रुतिरपि व्यावहारिकत्वादर्थधीहेतुर्भविष्यतीत्यत आह -- व्यावहारिकतेति।

व्यावहारिकता चास्य स्यादबाध्यत्व एव हि।

चस्त्वर्थः। स्यादप्येवं यदि प्रपञ्चस्य व्यावहारिकता तावच्छक्याङ्गीकारा स्यात्। नचैवम्। यतोऽस्य प्रपञ्चस्य व्यावहारिकता त्वबाध्यत्व एव स्यात्।

एतदुक्तं भवति यदि प्रपञ्चो व्यावहारिकोऽङ्गीक्रियते, तर्ह्यबाध्योऽप्यङ्गीकर्तव्यः प्रसज्येत। नच तथाऽङ्गीक्रियते भवता। अतो न व्यावहारिकोऽप्यङ्गीकर्तुमुचित इति। सत्यत्वाङ्गीकारापादने त्विष्टापादनं स्यात्। परेणापि कथञ्चित् सत्यत्वस्याप्यङ्गीकृतत्वात्। अतोऽबाध्यत्व एवेत्युक्तम्।

####  h॥ अर्थक्रियाकारित्वस्य व्यावहारिकपदेन विवक्षितत्वात् न शुक्तिरजतादौ व्यभिचारः ॥
(###sudha -- )
ननु शुक्तिरजतादेर्बाध्यस्याप्यभिज्ञाभिवदनरूपव्यवहारविषयत्वाद् व्याप्तिहीनोऽयं तर्क इत्यत आह -- बाध्यमिति।

बाध्यं नार्थक्रियाकारिनच स्वप्नोऽपि नो मृषा॥८१॥**
(###sudha -- )
सत्यम्, बाध्यं शुक्तिरजतादिकमभिज्ञादिव्यवहारविषय इति। तथाऽप्यर्थक्रियाकारि न भवति। नहि तेन रजतोचिता वलयनिर्माणाद्यर्थक्रिया जायमाना दृष्टा। अर्थक्रियाकारित्वलक्षणमेव व्यावहारिकत्वमिह प्रकृतम्। नाभिज्ञादिविषयत्वम्। श्रुतेरर्थधीजनकत्वोपपादनाय उपन्यस्तत्वात्। अतो न तर्कस्याङ्गवैकल्यमिति।

ननु बाध्यत्वं शुक्तिकाद्यधिष्ठानस्य धर्मः। “विज्ञातस्यान्यथा” इत्युक्तत्वात्। शुक्तिकादिकं चार्थक्रियाकारीति कथमुच्यते बाध्यं नार्थक्रियाकारीति। मैवम्। निषेध्यत्वलक्षणबाध्यत्वस्य पराभ्युपगतस्यात्राऽश्रयणात्।

####  h॥ सिद्धान्ते स्वाप्नपदार्थानां सत्यत्वाभ्युपगमात् न तत्र व्यभिचारशङ्का॥
(###sudha -- )
ननु तथाऽप्यसत्यस्य स्वाप्नकामिनीसम्भोगादेश्चरमधातुविसर्गाद्यर्थक्रियाकारित्वदर्शनाद् व्याप्तिविकलस्तक इत्यत आह -- नचेति। स्वप्न इति स्वप्नावस्थोपलब्धोऽर्थः। नोऽस्माकं बादरायणीयानां मते। तर्हि मम मतेन व्याप्तिभङ्गोऽस्तु। मया मृषात्वेनाङ्गीकृतत्वादिति चेत्, न। बादरायणीयेन तथा अङ्गीकर्तुमशक्यत्वात्।

####  h॥ स्वाप्नपदार्थानां सत्यत्वस्य वेदसूत्रसिद्धत्वम्॥
(###sudha -- )
ननु कथं बादरायणस्य न मृषा स्वप्न इत्यत आह -- वासनेति।

वासनाजनितत्वेन तस्याप्यङ्गीकृतत्वतः।

स हि कर्तेति वाक्याच्च..............॥८२॥**
(###sudha -- )
तस्य स्वप्नस्यापि “मायामात्रम्” इति वदता सूत्रकारेण वासनाजनितत्वेनाङ्गीकृतत्वादिदं ज्ञायते यत् न तस्य स्वप्नो मृषाऽभिमत इति। नहि कश्चिदविद्यमानस्य कारणं निरूपयेत्।

किञ्च श्रुत्यनुसारी हि सूत्रकारस्य सिद्धान्तः स्यात्। श्रुत्या च स्वाप्नार्थस्य कर्तारं वदन्त्या सत्यत्वमेवाभिप्रेतमिति न मृषात्वं सूत्रकृतोऽभिमतमित्याह -- स हीति।

ननु कथं स्वप्नो न मृषा? “मायामात्रम्” इति सूत्रकृतैव तन्मिथ्यात्वस्य वक्ष्यमाणत्वादित्यतो वाऽऽह वासनेति। न मायामात्रपदेन स्वप्नस्य मृषात्वमभिमतम्, किन्तु वासनाजनितत्वम्। अतो न मृषेत्यर्थः। यथाचैतत् तथोपपादयिष्यते। (९२२) तस्याऽगामिनः सूत्रस्य वासनाजनितत्वप्रतिपादकत्वेन अस्माभिरङ्गीकृतत्वादिति वा योज्यम्। न केवलं वक्ष्यमाणोपपत्तिवशान्मृषात्वं न सूत्रार्थः, किन्तु श्रुतिवशाच्चेत्याह -- स हीति।

####  h॥ स्वाप्नपदार्थानां सोपादानत्वात् सकर्तृकत्वाच्च न मिथ्यात्वम्॥
(###sudha -- )
यद्वा स्वाप्नार्थो न तावदनादिनित्यः, पश्चाददृष्ट्यादिविरोधात्। नापि सादिविनाशी, उपादाननिमित्तयोरनिरूपणात्। नच प्रकारान्तरं सम्भवति। तत् कथं न मृषेत्यत आह -- वासनेति। नोपादानाभाव इति शेषः। “न मृषा” इति पूर्वेण वा सम्बन्धः। एवमुपादानं निरूप्य निमित्तमुपपादयति -- सहीति। निमित्तं चेश्वरो ज्ञायत इति शेषः। “न मृषा” इति पूर्वेणैव वाऽन्वयः।

####  h॥ स्वप्नकाले जाग्रत्त्वादिप्रत्ययानां भ्रान्तित्वम्॥
(###sudha -- )
ननु कथन्तर्हि “स्वप्नमायासरूपा” इत्यादौ भ्रान्तित्वोक्तिरित्यत आह -- जाग्रत्त्वमिति।

............... जाग्रत्वमिति हि भ्रमः॥८२॥**
(###sudha -- )
इतिशब्द आद्यर्थे, उल्लेखार्थे वा। जाग्रदहमस्मीति द्रष्टुर्यज्जग्रत्त्वम्, यच्चैतत् पदार्थानां जाग्रद्दृशा दृष्टपदार्थैरैक्यम्, बाह्यमृदादिजन्यत्वं वा एवमादिप्रतिभासो भ्रमः। बाध्यत्वादिति हिशब्दार्थः। तदपेक्षया श्रुत्यादिवचनानीति भावः।

####  h॥ सर्पभ्रमादौ ज्ञानस्यैव भयकम्पाद्यर्थक्रियाकारित्वम्, न सर्पस्य॥
(###sudha -- )
ननुच रज्जौ सर्पभ्रमेऽसत्यस्यापि सर्पस्य सर्पोचितभयकम्पाद्यर्थक्रियाकारित्वं दृश्यते, तथा सर्पे समारोपितायाः कुसुममालायाः सन्तोषकारिता उपलभ्यते, अतो व्याप्तिभङ्गस्तकस्येत्यत आह -- सर्पेति।

सर्पभ्रमादावपि हि ज्ञानमस्त्येव तादृशम्।

तदेवार्थक्रियाकारि तत् सदेवार्थकारकम्॥८३॥**
(###sudha -- )
“मा भूदत्र सर्पः’ इतिवत् “न सर्पज्ञानमभूत्’ इति बाधकानुदयात्। अभूदेवेत्यनुवृत्तेश्च। भ्रमत्वस्य विषयवैपरीत्यमात्रेणोपपत्तेरिति हिशब्दार्थः।

किमतो यदि ज्ञानमस्त्येवेत्यत आह -- तदेवेति। एवशब्देन सर्पादिकं व्यावर्तयति। सत्यपि सर्पादौ असति च ज्ञाने भयकम्पाद्यनुत्पत्तेः। सति च तस्मिन् तदुत्पत्तेर्ज्ञानकार्यमेव भयकम्पादिकं न सर्पकार्यम्। तत्कार्यं त्वभिसर्पणदंशनादिकम्। मरणमपि धातुव्याकुलतानिमित्तकम्। सा च विषद्रव्येणेव भयादिनाऽपि भवतीति न बाध्यस्यापि सर्पादेरर्थक्रियाकारित्वम्।

####  h॥ विषयावच्छिन्नज्ञानस्यैव अर्थक्रियाकारित्वेऽपि विषयस्य व्यावर्तकत्वमात्रम्,
न क्रियाकारित्वमित्यस्य दूषणम् ॥
(###sudha -- )
ननु किं ज्ञानमात्रं भयादिजनकम्, किंवा विषयावच्छिन्नम्? नाऽद्यः, घटज्ञानस्यापि ज्ञानत्वेन तदापत्तेः। द्वितीये न तावद् विषयो रज्ज्वादिः। रज्जुरियमित्यादिज्ञानस्यापि भयादिहेतुतापातात्। सर्पादिश्चेत्, विशेषणतया तस्यापि भयादिहेतुत्वं प्राप्तम्।

अत्र कश्चिदाह --   नायं दोषः, ज्ञानव्यावर्तकतयोपयुक्तस्य सर्पादेर्विषयस्य ज्ञानजन्यार्थक्रियायामप्रवेशात्। नहि कुरूणां क्षेत्रे वसति, गुरूणां टीकां पठति इत्यादौ विशेषणस्यापि कारकत्वमस्ति। किन्त्वतिप्रसक्तयोः क्षेत्रटीकयोर्व्यावृत्तिमात्रेण चरितार्थत्वमिति। तदसत्। एवमपि बाध्यस्य सर्पादेः व्यावर्तकत्वस्यावश्यमभ्युपगमनीयत्वात्। व्यावृत्तिबुद्धिजनकत्वं हि व्यावर्तकत्वम्। तत्रापि ज्ञानाभ्युपगमेन परिहारे व्यावर्तकोपादानेन प्रसङ्गतादवस्थ्यमिति।

####  h॥ विषयान्तर्भावमन्तरेण स्वगतेनैव विशेषेण ज्ञानस्यार्थक्रियाकारित्वम्॥
(###sudha -- )
तत्राऽह --  तादृशमिति। यादृशं सत्यसर्पोल्लेखि ज्ञानं, तादृशमित्यर्थः। सत्यसर्पज्ञानं तावद् घटादिज्ञानाद् व्यावृत्तमनुभूयते। व्यावृत्तिश्च व्यावर्तकधर्मकृता सर्वत्रोपलब्धा। नच विषयो व्यावर्तकः, तस्यातद्धर्मत्वात्। सम्बद्धं हि व्यावर्तकं भवति। अन्यथा अतिप्रसङ्गात्। विषयसम्बन्धो व्यावर्तकोऽस्त्विति चेत्, न। तस्य संयोगादिरूपस्याभावात्। अतः कश्चिज्ज्ञानगत एव धर्मोऽभ्युपगन्तव्यः।

किञ्च विलक्षणसामग्रीजन्मनोर्ज्ञानयोर्यथा परोक्षत्वापरोक्षत्वरूपो विशेषो विषयोपाधिना विना अभ्युपगम्यते, एवमपरोक्षज्ञानेऽपि कथं स्वगतो विशेषो नाङ्गीकरणीयः, अपिच सर्पज्ञानस्य विलक्षणार्थक्रिया न स्वगतेनातिशयेन विनोपपद्यते। नहि देवदत्तसम्बन्धितामात्रेण कलमबीजं कलमबीजान्तरकार्यविलक्षणं कार्यमुपजनयति। स चायं विशेषः सत्यसर्पज्ञाने समीचीनया सामग्र्या जातः, मिथ्यासर्पज्ञाने त्वसमीचीनया इति न कश्चिद् विशेषः। अतो विषयान्तर्भावमन्तरेण स्वगतेनैव विशेषेण सर्पादिज्ञानस्य भयादिजनकत्वान्न सर्पस्य किञ्चित्करत्वमिति। तदेवं यत्रार्थक्रिया निश्चिता न तत्र मिथ्यात्वम्, यत्र तु मिथ्यात्वं न तत्रार्थक्रियेति न तर्कमूलव्याप्तेः क्वापि भङ्ग इत्युपसंहरति  --तदति।

####  h॥ ब्रह्मणः क्रियावेशशून्यत्वेन अर्थक्रियाकारित्वाभावादसाधारण्यमित्याशङ्कापरिहारः॥
(###sudha -- )
नन्वर्थक्रियाकारित्वं यथा विपक्षान्मिथ्याभूताद् व्यावृत्तम्, एवं सपक्षात् सत्याद् ब्रह्मणोऽपि व्यावृत्तत्वादसाधारणम्। नच ज्ञानस्य सत्यस्यार्थक्रियोक्तेति वाच्यम्, तस्यापि प्रपञ्चान्तर्भावेन विप्रतिपन्नत्वादित्यत आह -- ब्रह्म त्विति।

ब्रह्म त्वर्थक्रियाकारि परतः स्वत एव वा।

अङ्गीकृतं हि तेनैव परतस्त्वे नच प्रमा॥८४॥**
(###sudha -- )
तेन मायावादिनैव ब्रह्म प्रपञ्चादप्यतिशयेनार्थक्रियाकार्यङ्गीकृतमेव हि। जन्मादिसूत्रे जगत्कारणत्वेन उक्तत्वात्। अतः सपक्षप्रवेशित्वान्नासाधारण्यं मन्तव्यम्।

ननु मयाऽङ्गीक्रियमाणं ब्रह्मणोऽर्थक्रियाकारित्वं न स्वाभाविकम्। किन्तु परत एव मायायां तदापतत इत्यङ्गीकारात्। अतः कथमापादकस्य सपक्षप्रवेश इत्यत आह --  परत इति। अङ्गीकृतं तावदर्थक्रियाकारित्वं ब्रह्मणः, तत् स्वतः परतो वाऽस्तु। किमनेन प्रकृतानुपयुक्तेन? नहि स्वतोऽर्थक्रियाकारित्वमापादकत्वेनास्माभिरभिहितम्, परेण वा प्रस्तावितम्। अन्यथा सामान्यतः प्रयुक्तस्य धूमादेर्विशेषाकारेण सपक्षाप्रवेशितयाऽसाधारण्यस्य वक्तुं शक्यत्वेन तद्भङ्गः स्यात्।

####  h॥ ब्रह्मणः अर्थक्रियाकारित्वस्य मायाकल्पितत्वे प्रमाणाभावः॥
(###sudha -- )
स्यादेतत्। ब्रह्मणोऽर्थक्रियाकारित्वं परत इत्यस्य नायमर्थः दारुयन्त्रस्येव पराधीनमिति, नापि कुलालस्येव प्रयोजनाद्यपेक्षमिति। किन्तु गगने मिलनतेव निष्क्रिय एव ब्रह्मणि मायासम्बन्धादर्थक्रियाऽवभासत इति। नचैवंविधेन सपक्षप्रवेशो भवत्यापादकस्येत्यत आह -- परतस्त्व इति। ब्रह्मणोऽर्थक्रियाकारित्वस्येति शेषः। परतस्त्वे निरूपितरूपे। प्रमा प्रमाणम्।

अयमत्राऽशयः ब्रह्मणो जगन्निर्माणाद्यर्थक्रिया प्रतीता, नवा? नचेत् कथं लक्षणत्वेनोच्यते? कस्य च मायामयत्वमङ्गीक्रियते? प्रतीतत्वेऽपि न तावत् प्रत्यक्षानुमानाभ्याम्। तदगोचरत्वात्। अतः श्रुत्यैवेति वक्तव्यम्। तथाच कथं मायिकत्वम्? तत् किं श्रुतिप्रतीतं सर्वमेव सत्यम्? अद्धा। बाधकाभावे तथैव। नच ब्रह्मणोऽर्थक्रियायाः परतस्त्वे प्रमाणमस्ति, यद् बाधकं भवेत्। बाधकाभावमात्रेण कथं सत्यार्थत्वमिति चेत्, प्रामाण्यस्य स्वतस्त्वादिति ब्रूमः। परतस्त्वे च प्रामाण्यस्यानवस्थापातेन न प्रमा निश्चीयेत। सन्ति “निष्कलं निष्क्रियम्” इत्यादिश्रुतयो बाधिका इति चेत्। एवं श्रुतिबलेन परस्त्वेऽर्थक्रियायाः स्वीकृते तदभिधात्री “स इदं सर्वमसृजत” इत्यादिश्रुतिर्न प्रमा स्यात्। प्रतिपादितार्थमिथ्यात्वातिरिक्तस्याप्रामाण्यस्याभावात्। किञ्चाविशेषात् “निष्कलं निष्क्रियम्” इति श्रुतिरेतच्छ्रुतिविरोधात् परतस्त्वे न प्रमेति किं न स्यात्? अन्यदुत्तरत्र वक्ष्याम इति।

####  h॥ व्यावहारिकसतः साधकत्वायोगः॥
(###sudha -- )
नन्वस्त्वबाध्यमेवार्थक्रियाकारि। प्रपञ्चमप्यबाध्यमङ्गीकरोमि। आत्यन्तिकाबाध्यत्वाभावेऽपि प्राग् ब्रह्मात्मैक्यज्ञानादबाध्यत्वात्। अतस्तदन्तर्गता श्रुतिरप्यमुख्यसत्यत्वात् साधिका भविष्यतीत्यत आह -- अमुख्येति।

अमुख्यसत्यमानस्य साधकत्वे सदाऽऽवयोः।

नहि सम्प्रतिपत्तिः स्यादतस्तिष्ठतु सा प्रमा
नहि विप्रतिपन्नेन शक्यं साधयितुं क्वचित्॥।८५॥**
(###sudha -- )
सदेत्यनेनास्य प्रमेयस्य प्रागेवोपपादितत्वमित्याचष्टे। (६३)ततश्च पुनरुक्तिदोषः परिहृतो भवति। तिष्ठतु न वक्तव्येति यावत्। सा प्रमा ब्रह्मज्ञानबाध्यं प्रमाणमित्यर्थः। यस्मात् सा श्रुतिरप्रमा तस्मात् तिष्ठत्विति वा। प्रपञ्चमिथ्यात्वं हि तदर्थः। नचासौ ब्रह्मस्वरूपम्। सोपाधिकत्वात्। ततोऽस्य बाध्यत्वमावश्यकम्। बाध्यार्थं चाप्रमाणमिति प्रसिद्धमेव। बाध्यार्थत्वेऽपि प्राग् ब्रह्मज्ञानादबाध्यार्थत्वेन प्रामाण्यमस्त्वित्यत उक्तम्  --   अमुख्येति। सत्यमबाध्यार्थम्। नहि कालविलम्बेन बाधितार्थं प्रमाणं भवतीति वक्ष्यामः। (९७५, १३१५)
अस्त्वेवं स्वरूपतो विषयतश्चासत्यत्वात् साधकत्वेन विप्रतिपन्ना श्रुतिः, तथाऽपि प्रपञ्चमिथ्यात्वसाधनाय तदुपन्यासः कुतो न कार्य इत्यत आह -- नहीति। तथात्वे स्वरूपासिद्धकालातीतयोरप्युपन्यासःस्यात्। आरोपमात्रस्य तत्रापि सुलभत्वादिति भावः।

####  h॥ सत्यत्वेन उभयवादिसम्प्रतिपन्नेन साक्षिणा प्रपञ्चसत्यत्वसाधनम् ॥
(###sudha -- )
स्यादेतत्। आस्तामियं प्रमाणसदसत्त्वचिन्ता। प्रमाणेनैव प्रमेयसिद्धेः। अन्यथा भवतामपि प्रपञ्चमिथ्यात्वनिराकरणे तत्सत्यत्वसाधने च प्रमाणाभावेन कथाभावप्रङ्गात्। युष्माभिरुपन्यस्यमानं प्रमाणं सत्यमसत्यं वा स्यात्। न तावत् सत्यं मां प्रति वक्तुमुचितम्, मया सत्यस्य साधकत्वानङ्गीकारात्, यत् सत्यं न तत्र क्रियावेशः, यत्र च क्रियावेशो न तत् सत्यमिति। नच वाच्यम् साक्षिणः सत्यस्य साधकत्वं त्वयाऽङ्गीकृतमिति। कथञ्चित् सुखादौ तस्य शक्योपन्यासत्वेऽपि बाह्यप्रपञ्चे तदयोगात्। बाह्यप्रमाणविषयो ह्यसौ। अन्यथाऽन्धबधिराद्यभावप्रसङ्गात्। स एव चात्र प्रकृत इति। नाप्यसत्यम्, भवद्भिरनङ्गीकृतत्वादित्यत आह -- साधकत्वमिति।

साधकत्वं तु सत्यस्य साक्षिणो ह्यावयोर्द्वयोः।

सम्यक् सम्प्रतिपन्नं तन्न विवर्तमतं भवेत्॥८६॥**
(###sudha -- )
सत्यस्य त्विति सम्बन्धः। सम्यगिति मुख्यत एव, नत्वधिकरणसिद्धान्तत्वेन। हिशब्दः सर्वं वस्तु ज्ञाततयाऽज्ञाततया वा साक्षिचैतन्यस्य विषय एवेत्यादितत्प्रसिद्धिद्योतकः। तदित्यव्ययम्। तेन साक्षिणा। विश्वविवर्तमतं न भवेत्। निराकुर्म इति यावत्। उपलक्षणं चैतत्। विश्वस्य सत्यतामपि तेनैव साधयाम इत्यपि द्रष्टव्यम्। तथाच वक्ष्यते। (४१७)
####  h॥ प्रमाणप्रमेयादिव्यवस्थाद्यनङ्गीकारे वादित्वाभावप्रसङ्गः॥
(###sudha -- )
न काऽपि प्रमाणप्रमेयादिव्यवस्था मयाऽङ्गीकृता। किन्तु परकीयरीत्यैव सर्वमुच्यते। तत् कथं किमप्यनङ्गीकुर्वाणं मां प्रति साक्षिणः साधकत्वं त्वयाऽङ्गीकृतमित्युच्यत इत्यत आह -- यदीति।

यदि नाङ्गीकृतं किञ्चिदनङ्गीकृतताऽपि हि।

नाङ्गीकृतेति मूकः स्यादिति नास्मद्विवादिता॥८७॥**
(###sudha -- )
न विद्यतेऽङ्गीकृतमङ्गीकारो यस्येत्यनङ्गीकृतः। तस्य भावोऽनङ्गीकृतता। अनङ्गीकारित्वमित्यर्थः। इतिशब्दद्वयं हेतौ। यदि परो ब्रूयात् “मया किञ्चिन्नाङ्गीकृतम्’ इति। तदाऽसौ वक्तव्यः सर्वथा अनङ्गीकृतत्वमात्मनस्त्वयाऽङ्गीकृतम्, नवा? आद्ये किञ्चिदपि नाङ्गीकृतमिति पक्षहानेः आत्मनोऽनङ्गीकर्तृताऽपि नाङ्गीकृतेति द्वितीय एवाङ्गीकरणीयः। तथाचासौ मूकः स्यात्। अङ्गीकारानङ्गीकारोदासीनस्य मृतकस्येव वाक्प्रवृत्तेरयुक्तत्वात्। ततश्च मौनमवलम्बमानस्य नास्मत्प्रतिवादितेति किमत्र वक्तव्यम्?
सत्यमेतत्। वस्तुतस्तु वयं सर्वतो निवृत्ताः, स्वतः सिद्धे चिदात्मनि ब्रह्मतत्वे केवले भारमवलम्ब्य चरितार्थाः सुखमास्महे। ये तु स्वपरिकल्पितसाधनदूषणादिव्यवस्थया विचारमवतार्य तत्वं निर्णेतुमिच्छन्ति तान् प्रति ब्रूमः न साध्वीयं भवतां विचारव्यवस्थेति। मैवम्। एवमपि परकीयविचारव्यवस्थितेरसाधुत्वस्यावश्यमङ्गीकरणीयत्वात्। अन्यथा तद्व्युत्पादनं व्यर्थं स्यात्।

अथ तन्मात्रमङ्गीकृत्य प्रमाणादिव्यवस्था नाङ्गीकृतेति मन्यसे। तन्न। प्रमाणादिना विना परव्यवस्थाया असाधुत्वस्य व्युत्पादयितुमशक्यत्वात्। भवत्कल्पितव्यवस्थयैव व्याहतत्वादसध्वी भवद्व्यवस्थेति ब्रूमो न पुनरत्र किमपि प्रमाणमङ्गीकुर्म इति चेत्, न। यत् स्वाभ्युपगतव्यवस्थाविरुद्धं तदसाध्वित्यस्यापि प्रमाणस्याङ्गीकर्तव्यत्वात्।

एतदपि परेणाभ्युपगतमेवाऽश्रीयत इति चेत्, न। किं परकीयव्यवस्थाया असाधुत्वं स्वयमवबुद्ध्य परं प्रति बोद्ध्यते, अनवबुद्ध्यैव वा? द्वितीये विप्रलम्भकत्वं स्यात्। विजिगीषुकथायामेवमेवेति चेत्, न। शिष्यस्यापि बोध्यत्वात्। आद्येऽस्मादन्यस्माद् वा प्रमाणात् स्वयं बोद्धव्यम्। तत् कथं प्रमाणाद्यनङ्गीकर्तृत्वम्। प्रमितिकरणत्वादिनोपादानस्यैव प्रमाणाद्यङ्गीकारित्वात्। तस्मात् सत्त्वासत्त्वाभ्युपगमोदासीनैः प्रमाणादिकमङ्गीकृत्योच्यत इति वक्तव्यम्। तच्च प्रागेव निरस्तमिति। (५८)
####  h॥ विश्वसत्यत्वे श्रुत्यनुमानोपन्यासः॥
(###sudha -- )
एवं विश्वस्य ब्रह्मविवर्तत्वं निराकृत्य तत्सत्यतायां प्रमाणमाह विश्वमिति।

विश्वं सत्यं यच्चिकेत प्रघान्वस्य यथार्थतः।

इत्यादिश्रुतयः सर्वा विश्वसत्यत्ववाचिकाः॥८८॥**
(###sudha -- )
यथार्थत इत्यनेन “कविर्मनीषी” इति श्रुतिमुपादत्ते। व्यावहारिकसत्यतापराः श्रुतय इति चेत्, न। “तत् सत्यम्” इत्यस्या अपि तथात्वप्रसङ्गात्। श्रुत्यन्तरविरोधादिति चेदत्रापि “असदेवेदम्” इति श्रुतिविरोधात्। अपुरुषार्थत्वान्न प्रपञ्चसत्यतायां तात्पर्यमिति चेत्, न। सत्यजगन्निर्मातृत्वादिपारमेश्वरमाहात्म्यज्ञानस्यैव पुरुषार्थहेतुत्वात्। निष्प्रपञ्चात्मज्ञानसाध्याद्वितीयतापत्तिरूपपुरुषार्थविरुद्धं प्रपञ्चसत्यत्वमिति चेत्, तर्हि ब्रह्मसत्यत्वमपि शून्यपरिभावनालभ्यशून्यतापत्तिलक्षणमोक्षविरुद्धमिति समानम्। तत् प्रमाणाननुगुणमिति चेत्। सममेतदपीति वक्ष्यामः। (११४६, १३१२) अनुमानमपि प्रपञ्चसत्यतायामर्थक्रियाकारित्वं द्रष्टव्यम्। (४१०) प्रागुक्ततर्कोपपादनेनैव अस्योपपादित्वादिति।

####  h॥ वियदादिप्रपञ्चस्य साक्षिप्रत्यक्षसिद्धत्वम्॥
(###sudha -- )
एवमागमानुमानाभ्यां सिद्धे विश्वसत्यत्वे प्रत्यक्षमप्याह -- सत्यत्वमिति।

सत्यत्वं गगनादेश्च साक्षिप्रत्यक्षसाधितम्।

चशब्दः प्रमाणसमुच्चये। न केवलमान्तरस्य सुखादेः किन्तु बाह्यस्य गगनादेश्चेति वा। तत्रापि गगनकालदिगादयः साक्षात् साक्षिसिद्धसत्यत्वाः। स्तम्भकुम्भादयस्तु वक्ष्यमाणेन प्रकारेणेति ज्ञापयितुं गगनादेरित्युक्तम्। अन्यथा विश्वस्य प्रकृतत्वात् तदेवात्रानुवर्तिष्यते किमनेन? साक्षीत्येवोक्ते साक्षिणोऽप्रामाण्यात्, प्रामाण्ये वा प्रमाणत्रित्वभङ्गात् न विश्वसत्यत्वं प्रमितमिति शङ्का स्यात्। तन्निवृत्त्यर्थं प्रत्यक्षेत्युक्तम्। तथाच वक्ष्यते। (५०२) प्रत्यक्षेत्येवोक्ते अतीन्द्रियार्थसत्यतायां न प्रमाणमुक्तं स्यात्। नच साक्षिणा विना बाह्यप्रत्यक्षमात्रेणैन्द्रियकाणामपि सत्यता सिद्ध्यतीत्यतः साक्षीत्युक्तम्। उभयवादिसिद्धं प्रमाणमस्मत्पक्षेऽस्तीत्युक्तेनैवास्यार्थस्य लब्धत्वात् साधितमित्याह। तथाऽपि तदुपपादनाय पुनरुपन्यासः।

####  h॥ नैयायिकैः आकाशस्य चाक्षुषत्वप्रतिपादनम्, तन्निरासश्च॥
(###sudha -- )
केचित् “इह विहङ्गमः पतति’ इति चक्षुर्व्यापारानन्तरं प्रतिभासनादाकाशादेश्चाक्षुषतामस्थित। तदनुपपन्नम्। रूपरहितद्रव्यत्वेन चाक्षुषतासामग्रीवैकल्यात्। अन्यथाऽऽत्मपवनयोरपि तत्प्रसङ्गत्। कथन्तर्ह्येष प्रतिभास इति चेत्, साक्षिसिद्धाकाशादिसम्बन्धितयेति ब्रूमः। दृष्टो हि प्रमाणान्तरोपनीतेनापि सुरभि चन्दनमित्यादिविशिष्टप्रत्ययः। परेषां च “इह भूतले घटाभावः’ इति।

अपर आह -- आलोकमण्डलमाश्रित्यायं प्रत्यय इति। तदसत्। इहाऽलोक इत्यपि प्रत्ययदर्शनात्। सोऽपि तदवयवानाश्रित्येति चेत्, न। लौकिकानामवयवाश्रयतयाऽवयविबुद्धेरभावात्। नहि ते हस्तादिषु शरीरमिति व्यवहरन्ति। किन्तु तदात्मकतयैव।

किञ्चैवमपि “नेहाऽलोकः’ इति “इहाऽलोकत्र्यणुकम्’ इति च प्रत्ययो दुःसम्पादः। प्रमाणान्तरोपनीतावयवमाश्रित्येति चेत्। एवन्तर्हि तथाभूतमाकाशादिकमेवाऽश्रित्य “इह पक्षी’ इत्यादिप्रत्ययः कुतो न समर्थनीयः? तथाच लौकिकानुभवोऽप्यनुसृतः स्यात्। तथाऽप्यनुमानवेद्यमाकाशमस्त्विति चेत्, न। लिङ्गाभावात्।

####  h॥ नैयायिकैः शब्दाश्रयत्वेन आकाशसाधनम्॥
(###sudha -- )
अथ मतम् शब्दस्तावत् प्रत्यक्षसिद्धः। स च गुणः, सामान्यवत्त्वे सत्यस्मदादिबाह्यैकेन्द्रियग्राह्यत्वात्; रूपवदिति। गुणत्वाद् द्रव्याश्रितः, तद्वदेवेति सामान्यतो द्रव्ये सिद्धे, शब्दो न स्पर्शवद्विशेषगुणः, प्रत्यक्षत्वे सत्यकारणगुणपूर्वकत्वात्, अयावद्द्रव्यभावित्वात्; सुखादिवत्। स्पर्शवद्गुणत्वे तदनुपलम्भप्रसङ्गः। शब्दो हि श्रोत्रेण प्राप्तो वा गृह्यते, अप्राप्तो वा? अप्राप्तग्रहणेऽतिप्रसङ्गः। प्राप्तिस्तु शब्दश्रवसोर्न सम्भवति। सा हि न तावच्छ्रोत्रस्य गमनेन सम्भवति। तस्यामूर्तस्य गतेरसम्भवात्। नापि शब्दस्याऽगमनेन। स हि न तावच्छङ्खादिकमाश्रयं परित्यज्याऽगन्तुमलम्। गुणत्वात्। नापि शङ्खाद्यागमनेन श्रोत्रस्य प्रत्यासत्तिः। तदनुपलम्भात्। नच शब्दान्तरोत्पादपरम्परया। गुणस्य स्वाश्रये स्वाश्रयाश्रिते वा गुणेऽसमवायिकारणत्वात्। नच शङ्खश्रवसोर्मध्ये शङ्खो वा तदारब्धद्रव्यं वाऽस्ति। तस्माच्छङ्खादिनिमित्तान्यपहायाऽश्रयान्तरे वर्तमानो वीचीतरङ्गन्यायेन कर्णशष्कुलीमन्तमाकाशदेशमासन्न उपलभ्यते नान्यथेति स्थितम्।

नाप्यात्मगुणः, बाह्येन्द्रियप्रत्यक्षत्वात्, आत्मान्तरग्राह्यत्वात्, आत्मन्यसमवायात्, अहङ्कारेण विभक्तस्य ग्रहणात्; रूपादिवत्। न दिक्कालमनसां गुणः, प्रत्यक्षत्वात्; विशेषगुणत्वाच्चेति प्रसक्तप्रतिषेधे परिशेषादेभ्योऽतिरिक्तं द्रव्यं सिद्ध्यति। तदाकाशमिति। तदयं प्रमाणार्थः शब्दोऽष्टद्रव्यातिरिक्तद्रव्याश्रितः, तद्वृत्तौ बाधकोपपन्नत्वे सति गुणत्वात्; रूपवदिति।

####  h॥ अकाशस्य शब्दानुमेयत्वे जातिबधिराणां अकाशप्रतीत्यभावप्रसङ्गः॥
(###sudha -- )
तदिदमयुक्तम्, जातिबधिराणामाकाशादिप्रतिभासानुपपत्तिप्रसङ्गात्। ततश्च “इहाऽलोको नास्ति’ इति प्रतीतिर्न स्यात्। मूर्तावकाशेन तेषामाकाशानुमानमिति चेत्, न। मूर्तान्तराभावेनान्यथासिद्धत्वात्। मूर्ताभावस्याधिकरणेन भाव्यमिति चेत्, सत्यम्। तथाऽपि तस्याप्रतीतावाश्रयासिद्धेः। प्रतीतौ च साधिकरणस्यैव प्रतीतत्वादनुमानानवकाशः।

####  h॥ वर्णात्मकशब्दस्य पक्षत्वे गुणत्वहेतोरसिद्धिः॥
(###sudha -- )
किञ्च शब्दो वर्णात्मा वा पक्षः, ध्वनिरूपो वा? नाऽद्यः, तस्य गुणत्वासिद्धेः। नचोक्तानुमानात् तत्सिद्धिः। घटादीनामेकेन्द्रियग्राह्यत्वाभावेऽप्यात्मनस्तथात्ववद् द्रव्यस्यैव सतो बाह्यैकेन्द्रियग्राह्यत्वेऽपि विरोधाभावात्। यदि शब्दो द्रव्यं स्यात्, बाह्येन्द्रियग्राह्यो न स्यात्। निरवयवद्रव्यस्य बाह्येन्द्रियाग्राह्यत्वेन प्रतिबन्धादिति चेत्, न। निरवयवस्यापीन्द्रियग्राह्यत्ववद् बाह्येन्द्रियग्राह्यत्वेऽपि बाधकाभावेन प्रतिबन्धानिश्चयात्।

####  h॥ ध्वन्यात्मकशब्दस्य पृथिव्यादिगुणत्वोपपत्तेः आकाशानुमापकत्वाभावः॥
(###sudha -- )
द्वितीये त्वाश्रयद्रव्यसिद्धावपि नाऽकाशसिद्धिः। पृथिव्यादिगुणत्वोपपत्तेः। प्रत्यक्षत्वे सत्यकारणगुणपूर्वकत्वायावद्द्रव्यभावित्वयोः पिठरपाकपक्षे तद्गतरूपादिना व्यभिचारात्। प्रत्यक्षत्वे सतीति च किमर्थं वक्तव्यम्? पार्थिवपरमाणुरूपादिव्यावृत्त्यर्थमिति चेत्, कुतस्तत्परिहरणीयम्? प्रमितत्वादिति चेत्, तर्हि शब्दस्यापि शङ्खाद्याश्रयतया प्रमितत्वाद् व्याप्तिग्रहणसमये तद्व्यवच्छेदार्थं विशेषणमुपादेयमेव। नच स्पर्शवद्विशेषगुणत्वे बाधकं पश्यामः।

अनुपलब्धिस्तु न प्रसज्यते। चक्षुष इव श्रोत्रस्य गत्या सन्निकर्षोपपत्तेः। अमूर्तस्य तदनुपपत्तिस्त्वाकाशसिद्ध्युत्तरकालीनैव। श्रोत्रस्य च चक्षुष इव गत्वा ग्राहित्वे शब्दे दिक्संशयो न स्यादिति चेत्। अगत्वा ग्राहित्वे दिनिश्चयोऽपि न स्यात्। संशयादपि निश्चयो महीयान्। शङ्खाद्यवयवागमनेन वा सन्निकर्षोपपत्तिः। नचोक्तदोषः। घ्राणगन्धसन्निकर्षतुल्ययोगक्षेमत्वात्। किञ्च वायुगुणत्वे हेतुद्वयमसिद्धम्। तर्कश्चानुपपन्नः।

####  h॥ शब्दस्य वायवीयत्वे बाधकमाशय परिहारकथनम्॥
(###sudha -- )
नैवं युक्तम्। श्रोत्रस्य प्रतिनियतार्थग्राहकत्वेन बहिरिन्द्रियत्वात्। बहिरिन्द्रियस्य ग्राह्यसजातीयविशेषगुणवत्त्वनियमात्। शब्दस्य वायवीयत्वे श्रोत्रस्यापि तथात्वप्रसङ्गादिति चेत्, न। प्रतिनियतार्थग्राहकशब्दस्येन्द्रियान्तराग्राह्यग्राहकार्थत्वे मनसि व्यभिचारात्। इन्द्रियान्तराग्राह्यस्यैव ग्राहकमित्यभिप्राये सत्तादिग्राहकत्वेनासिद्धेः। बहिरिन्द्रियत्वेऽपि न ग्राह्यसजातीयविशेषगुणवत्त्वनियमः। स्नेहग्राहके चक्षुषि व्यभिचारात्। श्रोत्रस्य वायवीयत्वेऽपि न बाधकं पश्यामः। सामग्रीभेदेन प्रतिनियतार्थत्वोपपत्तेः।

घ्राणादीनामप्येवमेकप्रकृतित्वं स्यादिति चेत्। अस्तु। बाधकसद्भावे तु तत एवान्या गतिर्भविष्यति। शब्दो न वायवीयः, विशेषगुणत्वे सति त्वगिन्द्रियावेद्यत्वात्; गन्धवदिति चेत्, न। विपक्षे बाधकाभावात्। अन्यथा पाकजरूपादयोऽपि न पार्थिवाः, घ्राणावेद्यत्वात्; शब्दवदित्यपि स्यात्।

####  h॥ शब्दस्य आत्मगुणत्वाङ्गीकारेऽपि बाधकाभावः॥
(###sudha -- )
किञ्चाऽत्मगुणः कस्मान्न स्यात्? धर्मादीनामप्रत्यक्षत्वेऽपि सुखादीनां प्रत्यक्षत्ववदस्य बाह्येन्द्रियप्रत्यक्षत्वोपपत्तेः। अन्यथा प्रत्यक्षत्वेनाष्टद्रव्यातिरिक्तगुणोऽपि न स्यात्। तत्सिद्धौ बाधः। असिद्धावप्रसिद्धविशेषणतेति चेत्, न। परिशेषानुमानेऽपि साम्यात्। आत्मान्तरग्राह्यत्वस्य च कोऽर्थः? अनेकप्रतिपत्तृसाधारणत्वमिति चेत्, न। सन्दिग्धासिद्धेः। सन्तानानुमानेन मूलप्रत्यभिज्ञानान्नैष दोष इति चेत्, तर्हि सुखादीनामप्यनुमानेनानेकप्रतिपत्तृसाधारण्येनानैकान्तिकत्वं स्यात्। आत्मसमवेतस्यैव वीचीतरङ्गन्यायेन मूलप्रत्यभिज्ञानोपपत्तौ विपक्षे बाधकाभावाच्च।

अपर आह -- ग्राहकस्थत्वेनाग्रहणमात्मान्तरग्राह्यत्वमिति। तदसिद्धम्। आत्मन्यसमवायात् तत्सिद्धिरिति चेत्, न। तस्याप्यसिद्धेः। अहङ्कारेण विभक्तस्य ग्रहणात् तत्सिद्धिरिति चेत्, न। “पादे मे सुखम्’, “शिरसि मे दुःखम्’, “मनो मे दुःखितम्’ इति दर्शनात् सुखादिषु व्यभिचारात्। ग्रहणं प्रमितिरिति चेत्, न। सन्दिग्धासिद्धत्वात्। कालादिगुणो वा किं न स्यात्? प्रत्यक्षत्वादिति चेत्, न। स्पर्शस्यापि प्रत्यक्षत्वेनावायवीयत्वप्रसङ्गात्। कालादीनां विशेषगुणवत्त्वे बाधकाभावात्। तद्विरहिततयैव तत्सिद्धिरिति चेत्, न। अन्यथा तत्सिद्धेर्वक्ष्यमाणत्वात्। (४२०)
####  h॥ आकाशानुमापकपरिशेषानुमानस्य दूषणम्॥
(###sudha -- )
किञ्चात्र सर्वत्र साहचर्यदर्शने सङ्कोच एव द्रव्यान्तरकल्पनाया लघीयान्। परिशेषानुमानं त्वष्टद्रव्यातिरिक्तद्रव्याप्रसिद्धेरप्रसिद्धविशेषणम्। प्रसिद्धौ चानुमानवैयर्थ्यम्। अष्टद्रव्यातिरिक्ताश्रित इत्येव साधने गुणादिवृत्तिसामान्यादपि व्यावृत्तत्वेनासाधारणता स्यात्। शब्दाश्रय इतरेभ्यो भिद्यते, शब्दाश्रयत्वात्; व्यतिरेकेण पृथिवीवदिति प्रयोग इति चेत्, न। पृथिव्यादिप्रतियोगिकानेकभेदानां प्रत्येकं साधनेऽबादीनां सपक्षत्वेन तत्रावृत्तेरसाधारण्यात्। समुदितसाधने पुनरप्रसिद्धविशेषणत्वात्। अभावस्य साध्यत्वादभावाभावस्य च भावत्वेन प्रतियोग्यनपेक्षतया व्याप्तिग्रहणसम्भवान्न दोष इति चेत्, न। तथाऽपि प्रतिषेधमुखेन प्रतीतेरनिवारणात्। शब्दाश्रयो नेतरेभ्यो भिद्यते, प्रमेयत्वात्; घटवदिति सत्प्रतिपक्षत्वाच्च। सर्वप्रतियोगिकैकभेदसाधने तु प्रमाणबाधश्चाधिकः। प्रतियोगिभेदेन भेदभेदस्यापि दर्शनादिति।

####  h॥ भूताकाशस्यानुमानिकत्वेऽपि अव्याकृताकाशस्य साक्षिमात्रसिद्धत्वम्॥
(###sudha -- )
अस्तु वा शब्दगुणकाकाशसिद्धिरनुमानात्। तथाऽप्यव्याकृताकाशसिद्धिः साक्षिणैव। तत्साधकलिङ्गाभावात्। आकाशद्वैतं च वियदधिकरणे वक्ष्यते।(८५९) जातिबधिराणामप्याकाशप्रतीतेर्नाऽगमोऽपि तत्र प्रमाणमिति साक्षिसिद्धमेव गगनम्। तद्भागा एव दिशो न द्रव्यान्तरमिति तासामपि साक्षिसिद्धतैव। अन्यत् स्वावसरे वक्ष्यामः। (४२१, ६७३)
####  h॥ साक्षिसिद्धस्य अबाध्यत्वनियमः॥
(###sudha -- )
नन्वस्तु गगनादिकं साक्षिसिद्धम्। न तावता तस्य त्रैकालिकबाधवैधुर्यलक्षणं सत्त्वं सिद्ध्यति, प्रतीतस्यापि शुक्तिरजतादेर्बाधदर्शनादित्यत आह -- साक्षिसिद्धस्येति।

साक्षिसिद्धस्य न क्वापि बाध्यत्वं तददोषतः॥८९॥**
(###sudha -- )
क्वापि काले। तस्य साक्षिणोऽदोषत्वात्। औत्सर्गिकं हि प्रत्ययानां प्रामाण्यम्। अप्रामाण्यं तु दोषापवादात्। नच साक्षिज्ञानं दोषजन्यम्, तस्यानादित्वात्। एवमेवायथार्थत्वे मुक्तावपि तथात्वप्रसङ्गात्। अविद्यादोषसंसर्गात् साक्षिणो बाध्यार्थप्रतिभासित्वमिति चेत्, न। अविद्यासम्बन्धस्य त्वन्मतेऽनुपपत्तेरुक्तत्वात्। (१०७, ४०७) अस्माभिरप्यविद्यायाः कार्यान्तरस्यैवाभ्युपगतत्वादिति।

####  h॥ गगनादीनां त्रैकालिकाबाध्यत्वस्यापि साक्षिसिद्धत्वम्॥
(###sudha -- )
ननु तर्हीदमापन्नम् गगनादिस्वरूपं साक्षिसिद्धम्। कालत्रयाबाध्यत्वं तु तस्य साक्षिप्रामाण्यग्राहकेणेति। प्रामाण्यस्याप्यबाध्यविषयतानतिरेकात्। तथाच “सत्यत्वं गगनादेश्च” इत्ययुक्तमित्यत आह -- सर्वेति।

सर्वकालेष्वबाध्यत्वं साक्षिणैव प्रतीयते।

कालो हि साक्षिप्रत्यक्षः सुषुप्तौ च प्रतीतितः॥९०॥**
(###sudha -- )
अबाध्यत्वं गगनादीनामिति शेषः। साक्षिण एव हि साक्षिप्रामाण्यग्राहकत्वस्य वक्ष्यमाणत्वादिति भावः। (४२९, ६८२)
यद्वा गगनादिस्वरूपं साक्षिसिद्धम्, तस्य त्रैकालिकाबाध्यत्वं तु तत्प्रामाण्यग्रहणद्वारा सिद्ध्यतीत्युक्तम्। इदानीं साक्षिणस्त्रैकालिकाबाध्यार्थगोचरत्वस्य वक्ष्यमाणत्वात् (४३३) सार्वकालिकबाधाभावविशिष्टतयैव गगनादिग्राहकत्वमस्तीत्याह -- सर्वकालेष्विति।

####  h॥ सौषुप्तिकप्रतीत्यन्यथानुपपत्त्या कालस्य साक्षिसिद्धत्वसमर्थनम्॥
(###sudha -- )
ननु काल एव कुतः सिद्धः। येन सर्वकालेष्वबाध्यत्वं साक्षिणा प्रतीयत इत्यत आह -- कालो हीति। सुषुप्तौ हीन्द्रियाणामुपरतत्वान्न बाह्यप्रत्यक्षानुमानागमानां तत्र प्रवृत्तिः। अस्ति तदाऽपि कालप्रतिभासः। एतावन्तं कालं सुखमहमस्वाप्समिति सुषुप्त्युत्थितस्य परामर्शदर्शनात्। नह्यननुभूतस्य परामर्शो युज्यते, अतिप्रसङ्गात्। अतः परिशेषात् साक्षिवेद्य एवेति गम्यते।

अत्रायं प्रयोगः कालः बाह्यप्रत्यक्षाद्यतिरिक्तप्रमाणवेद्यः, असत्स्वपि तेषु प्रतीयमानत्वात्; यद् यस्मिन्नसति प्रतीयते तत् ततोऽतिरिक्तप्रमाणवेद्यम्, यथाऽसति चक्षुषि प्रतीयमानो गन्धस्तदतिरिक्तघ्राणवेद्य इति।

####  h॥ अतीतानागतकालयोरपि साक्षिसिद्धत्वम्॥
(###sudha -- )
स्यादेतदेवम्। यदि सुषुप्तावनुभूयमानस्यायं परामर्शो भवेत्। नैतदस्ति। किन्तु तदैवातीतं सुषुप्तिकालमनुभूय तदातनो दुःखाभावोऽनुमीयत इत्यत आह -- अतीतेति।

अतीतानागतौ कालावपि नासाक्षिगोचरौ।

उत्थितस्य किं साक्षिणाऽतीतकालानुभवमभ्युपगम्य सुखपरामर्शो निराक्रियते, उत प्रमाणान्तरेण? आद्ये सिद्धं नः समीहितम्, परेणापि कालस्य साक्षिवेद्यतयाऽङ्गीकृतत्वात्। द्वितीये त्विदमुपतिष्ठते असाक्षिगोचरौ साक्षीतरप्रमाणविषयौ।

अथवा सौषुप्तिकप्रतीतिबलादस्तु वर्तमानकालस्य साक्षिवेद्यत्वम्। अतीतानागतकालयोस्तु साक्षिवेद्यत्वाभावात् कथं त्रैकालिकबाधभावः साक्षिणा प्रपञ्चस्य सिद्ध्यतीत्यत आह -- अतीतेति। अपिपदेन साक्षिप्रत्यक्षाविति समाकृष्यते।

कुत इत्यत आह --  नेति। साक्षीतरप्रमाणागोचरौ। प्रतीयेते च। तस्मात् साक्षिगोचरावित्यर्थः। तत् कथमेतदिति चेत्, न तावत् प्रत्यक्षवेद्यः काल इत्युक्तम्। (४१८) जातिबधिराणामपि प्रतिभासानात् नाऽगमवेद्योऽपि।

####  h॥ कालस्यानुमानिकत्वभङ्गः॥
(###sudha -- )
अनुमानमपि कालमेव पक्षीकृत्य प्रवर्तते, अन्यद् वा? नाऽद्य इत्याह -- पक्षीकर्तुमिति।

पक्षीकर्तुमशक्यत्वान्नानुमा तत्र वर्तते॥९१॥**
(###sudha -- )
कालस्यासिद्धौ आश्रयासिद्ध्या, सिद्धौ सिद्धसाधनत्वेन पक्षीकर्तुमशक्यत्वात्। द्वितीयेऽप्येतदेवोत्तरम्। पक्षीकर्तुमशक्यत्वादित्युपलक्षणम्। व्याप्तिस्मरणपक्षधर्मताज्ञानयोरयोगादित्यपि द्रष्टव्यम्। कालप्रतीतिमन्तरेणेति शेषः।

तदेव प्रपञ्चयति तदेतदिति।

p**pतदेतदिति सर्वं च दृश्यं वा स्मृतिगोचरम्।

साक्षिसिद्धेन कालेन खचितं ह्येव वर्तते॥९२॥**
(###sudha -- )
p**pतस्मान्न तं विना किञ्चित् स्मर्तुं द्रष्टुमथापि वा।

शक्यंतन्नित्यसिद्धेर्हि नानुमावसरो भवेत्॥९३॥**
(###sudha -- )
यस्मात् तदिति स्मृतिगोचरमेतदिति दृश्यं वा सर्वमपि साक्षिसिद्धेन कालेन खचितं सम्बद्धमेव वर्तते। तस्मात् तं कालं विना कालप्रतिभासं विना किञ्चिद् व्याप्त्यादिकं स्मर्तुं वा धर्म्यादिकं द्रष्टुमपि वा न शक्यमित्यर्थः।

इदमुक्तं भवति अनुभूतव्याप्तिकस्य पुंसोऽनुभूयमाने स्मर्यमाणे वा धर्मिणि व्याप्यधर्मस्यानुभवात् स्मरणाद् वा प्रागनुभूतां व्याप्तिं स्मृतवतो व्याप्तस्य पक्षेऽनुसन्धानमनुमानम्। तच्च व्यापकसम्बन्धप्रमितिलक्षणानुमितिकरणम्। स्मृत्यनुभवरूपाश्च सर्वाः प्रतीतयो न केवलमर्थमवगाहन्ते। अपितु कालकिलतमेव। तदिति हि स्मृतिरुत्पद्यते। न पुना रूपमित्येव, तत्ता च पूर्वकालसम्बन्धितैव। एवमनुभवोऽपि चक्षुरादिजन्यस्तावत् एतदिति जायते। अनुमानादिजन्योऽपि अभूदिति वा, भवतीति वा, भविष्यतीति वोदेति। एतत्त्वादिकं च न वर्तमानादिकालसम्बन्धित्वातिरिक्तं किञ्चित्। एतच्च सर्वानुभवसिद्धत्वान्नापलापमर्हति। नचैवंसति कालस्य चाक्षुषत्वादिप्रसङ्गः। साक्षिसिद्धविशेषणविशिष्टप्रत्ययोपपत्तेः। तथाच व्याप्त्यादिविषया अपि प्रतीतयो न कालाविशिष्टं स्वार्थं गोचरयितुं शक्नुवन्ति। तासामपि “इदं तत्’ इत्येवमाकारेणैवोत्पत्तेरिति।

ततः किमित्यत आह -- तदिति। तस्य कालस्य नित्यसिद्धेर्व्याप्त्यादिग्रहण एव साक्षिणा सिद्धत्वान्न कालानुमानस्यावसरो भवेत्। अनिश्चिते ह्यर्थे न्यायस्यावसरः। निश्चितविषयं तु सिद्धसाधनत्वात् परेषामाश्रयासिद्धम्, अस्माकं त्वसङ्गतमिति।

####  h॥ न्यायभाष्योक्तकालानुमानभङ्गः॥
(###sudha -- )
एवं कालविषयाणि सर्वानुमानानि सामान्यतो निराकृत्य विशेषतो ्निराकरोति --  तदेतदिति। तथाहि “कालः परापरव्यतिकरव्यौगपद्यायौगपद्यचिरक्षिप्रप्रत्ययिलङ्गः” इति परेषां भाष्यम्। तदेवं केचिद् व्यावक्षते “अस्ति तावत् स्थविरे परोऽयमिति प्रत्ययः। यूनि चापर इति। सोऽयं दिक्कृतपरापरप्रत्ययविलक्षणत्वात् परापरव्यतिकरप्रत्ययः। तथा युगपदागतौ, अयुगपदागतौ, चिरेणाऽगतः, क्षिप्रमागत इति प्रत्ययाः। त एते ष प्रत्ययाः कालस्य लिङ्गानि। कथम्? स्थविरादिविषयेषु जायमानानामेषां कालमन्तरेण विषयानवक्लृप्तेः। नहि द्रव्यादिकमेवैषामालम्बनम्। तत्प्रत्ययविलक्षणत्वात्” इति।

एतदयुक्तम्। तथाहि तदिति परमिति। एतदित्यपरमिति। युगपदादीनामुपलक्षणमेतत्। दृश्यं वा स्मृतिगोचरं वा प्रतीयमानमिति यावत्। तत् सर्वं साक्षिसिद्धेन कालेन खचितमेव वर्तते। तस्मात् तन्नित्यसिद्धेः नानुमानावसरो भवेत्। तस्मादित्यस्यैव विवरणम् न तं विनेति। न शक्यं हीति सम्बन्धः।

एतदुक्तं भवति परापरादिविषयाः प्रत्ययास्तावत् कालविशिष्टपिण्डविषया इति परेणैवोक्तम्। तथाच लिङ्गप्रतीतावेव लिङ्गिनः कालस्य स्फुरणात् कथं तेन तदनुमानम्? नहि दण्डिज्ञानेन दण्डोऽनुमीयते। अथ विशिष्टज्ञानत्वादिदं विशेषणज्ञानपूर्वकम्। विशेषणं च न कालातिरिक्तमस्तीत्यनुमीयते। तर्हि नेदं कालानुमानम्। किन्तु ज्ञानानुमानम्। तच्च सिद्धसाधनम्। साक्षिसिद्धकालविशिष्टप्रत्ययाभ्युपगमादिति।

अथ वलीपिलतकाकश्यादिना कालसम्बन्धेऽनुमिते, विप्रतिपन्नं प्रति परापरादिप्रत्ययानां कार्यत्वेन निमित्तानुमानार्थमिदं भाष्यमिति। मैवम्। शरीरावस्थया हि तस्य कालसम्बन्धोऽनुमीयते, यत्किञ्चिद्द्रव्यसम्बन्धो वा? आद्ये किमस्मादनुमानात् प्राक् कालः सिद्धः, अथवा नेति वाच्यम्। आद्ये तन्नित्यसिद्धेस्तस्य कालस्य प्रागनुमानान्नित्येन साक्षिणा सिद्धेः। द्वितीये चाप्रसिद्धविशेषणत्वान्नानुमानावसरो भवेत्।

किञ्च वलीपिलतकाकश्यादिशरीरावस्थाकारणत्वेन कालानुमाने तन्नित्यसिद्धेः तस्य कालसम्बन्धस्य नित्यं सर्वदा वलीपिलतादिवैधुर्यदशायामपि सिद्धेर्नित्ये परमाणावपि सिद्धेर्बाधितविषयत्वेन नानुमानावसरो भवेत्।

अथ बहुकालसम्बन्धोऽनुमीयते। तन्न। बहुत्वं हि कालस्य किं परमाणूनामिव सहैव, उत क्रियाणामिव पूर्वापरभावित्वेन? नाऽद्यः, तत्सम्बन्धस्यापि नित्यसिद्धेः। नोत्तरः, तस्य कालस्य नित्यसिद्धेः। नित्यतयाऽङ्गीकृतत्वात्। न द्वितीयः, तस्य नित्यसिद्धेः सिद्धसाधनत्वात्। अथ परिशेषादितरनिषेधः करिष्यत इति चेत्, न। परिशेषावधारणानुपपत्तेरिति।

####  h॥ श्रीवल्लभोक्तकालसमर्थनप्रकारः॥
(###sudha -- )
अन्ये तु व्याचक्षते बहुतरणिपरिस्पन्दान्तरितजन्मत्वं परत्वम्। अल्पतरसूरसञ्चारान्तरितजन्मत्वं चापरत्वम्। एकतपनप्रचारविशिष्टत्वं यौगपद्यम्। अनेकतद्विशिष्टत्वमयौगपद्यम्। बहुक्रियाविशिष्टत्वं चिरत्वम्। कतिपयक्रियाविशिष्टत्वं क्षिप्रत्वम्। तत्प्रत्ययैः कालोऽनुमीयते। तरणिपरिस्पन्दा हि पदार्थसार्थे विशिष्टप्रत्ययोत्पत्तौ स्वप्रत्यासत्तिमपेक्षन्ते,  स्वरसतोऽप्रत्यासन्नत्वे सति विशिष्टव्यवहारजनकत्वात्; चन्दनसौरभवत्। परम्परासम्बन्धिनश्च साक्षात् सम्बन्धविरहे सति सम्बन्धित्वात्; पटसम्बन्धिनीलिमवत्। अतः पिण्डतपनपरिस्पन्दयोः संयुक्तसंयोगिसमवायात्मनि परम्परासम्बन्धे यद् द्रव्यं निमित्तं स काल इति।

####  h॥ श्रीवल्लभोक्तकालसमर्थनप्रकारनिरासः॥
(###sudha -- )
एतदप्यसत्। घटशून्यं भूतलमित्यादिवत् स्वभावप्रत्यासत्त्यैव विशिष्टप्रत्ययोपपत्तेः। अन्यथाऽभावे परापरयौगपद्यादिप्रत्ययानुपपत्तिप्रसङ्गात्। दृश्यते च युगपदुत्पन्नावभावावित्यादिप्रत्ययः। अत्र सम्बन्धे बाधकाभावान्नैवमिति चेत्, न। अन्यसमवेतत्वस्यैव बाधकत्वात्। उपनायकद्रव्यान्तरकल्पनया तदुपपत्तिरिति चेत्, तर्हि भूतलघटाभावयोस्तृतीयसम्बन्धकल्पनयोपपत्तौ बाधकाभावात्। स्वारसिकसम्बन्धेनैव विशिष्टप्रत्ययोपपत्तौ किमप्रतीयमानसम्बन्धकल्पनया इति चेत्, तर्हि तथैव परापरादिविशिष्टप्रत्ययोत्पत्तौ किमप्रतीयमानद्रव्यकल्पनयेति समानम्। तदिदमुक्तम् तेषां विशिष्टप्रत्ययानां नित्यसिद्धेर्द्रव्यान्तरकल्पानां विना स्वभावादेव सिद्धेः द्रव्यान्तरानुमानावसरो न भवेदिति। तदनेन स्वरसतोऽप्रत्यासन्नत्वे सतीति विशेषणासिद्धिः। विशिष्टव्यवहारजनकत्वमात्रस्य चानैकान्त्यमुक्तं भवति।

ननु विषम उपन्यासः। भूतलाभावयोरस्ति सान्निध्यम्। तेन सम्बन्धाभावेऽपि भविष्यति विशिष्टव्यवहारः। दर्शनस्य दुरपह्नवत्वात्। सम्बन्धान्तरकल्पनस्य च व्यर्थत्वात्। नच तरणिपरिस्पन्दानां पिण्डसान्निध्यमस्ति। ततो भवितव्यं मध्ये द्रव्यान्तरेणेति। मैवम्। विनाऽपि सान्निध्येन घटज्ञानमिति विशिष्टप्रत्ययदर्शनात्।

####  h॥ श्रीराम॥
(###sudha -- )
किञ्चाभावस्यापि न भूतलसान्निध्यं परपक्षे किमपि पश्यामः। अस्तु वा तपनपरिस्पन्दानां पिण्डं प्रत्युपनायकं द्रव्यान्तरम्। तच्च पृथिव्यादिकं किं न स्यात्? तपनपिण्डाभ्यामसंसर्गान्नेति चेत्, न। एकैकस्याव्यापकत्वेऽपि बहूनां संयुक्तसंयोगभूयस्त्वेन क्रियोपनायकत्वोपपत्तेः। नच तरणिपिण्डान्तराले तानि न सन्त्यनुपलम्भादिति वाच्यम्। सूक्ष्माणां कल्पनीयत्वात्। नच विनिगमनायां कारणाभावः। संशयेऽपि परिशेषावधारणानुपपत्तेः। धर्मिकल्पनातो धर्मकल्पनस्य लघीयस्त्वात्। आकाशो वा किं न स्यात्? न स्यात्। विशेषगुणवत्त्वात् पृथिव्यादिवदिति चेत्, न। विशेषगुणवतोऽपि नीलद्रव्यस्य पटे नीलिमोपसङ्क्रामकत्वदर्शनात्। सूर्यगत्युपनायकत्वं च द्रव्यस्वरूपं वा, अतीन्द्रियशक्तिर्वा, सहकारिशक्तिर्वा? नाऽद्यः, द्रव्यमात्रे प्रसङ्गात्। न द्वितीयः, अनभ्युपगमात्। तृतीयेऽपि किं तद्व्यापकत्वं वा, विशेषगुणविरहो वेति विवेक्तव्यम्।

####  h॥ श्रीराम॥
(###sudha -- )
वयं तु ब्रूमः व्यापकत्वमेव तदिति। अन्यथा मनसोऽपि तत्प्रसङ्गात्। व्यापकत्वस्य प्रयोजकतायामात्मनोऽपि तत्प्रसङ्ग इति चेत्, न। तद्व्यापकत्वाभावस्य वक्ष्यमाणत्वात्। व्यापकत्वेऽप्यनिष्टाभावात्। क्रियोपनायकत्वं खल्वान्तरालिकस्य द्रव्यस्य नोभयसंयोगातिरिक्तं किञ्चित्। तदेकस्येव अनेकेषामपि समानम्। यद्याकाशः स्वसम्बन्धेनान्यगतं धर्ममन्यत्र सङ्क्रामयेत्, तदा सर्वं सर्वत्र सङ्क्रामयेत्, अविशेषादिति चेत्, न। नियतोपसङ्क्रामकत्वस्यैव कल्पनीयत्वात्। गुर्वी हि धर्ममात्रकल्पनातो धर्मिकल्पना। अन्यथा कालेऽपि समानः प्रसङ्गः।


####  h॥ श्रीराम॥
(###sudha -- )
तत्सिद्ध्यसिद्धिभ्यामनवसरदुःस्थत्वमिति चेत्, न। भावानवबोधात्। विशिष्टप्रत्ययदर्शनानन्तरं हि बहवः पक्षाः प्राप्नुवन्ति। किमयं स्वरसम्बन्धनिबन्धनः, किंवाऽतिरिक्तसम्बन्धाधीन इति। द्वितीयेऽपि किं साक्षात्सम्बन्धोऽत्र निमित्तम्, उत द्रव्यान्तरकृत इति। उत्तरत्रापि तद् द्रव्यं प्रसिद्धेष्वन्यतमद् वा भवतु, अन्यद् वेति। सर्वत्र बाधकानि पर्यालोचयन् प्रसिद्धद्रव्येषु यद् बाधकं पश्येत् तदप्रसिद्धेऽपि कल्प्यमाने कथं नानुसन्दध्यात्? अनुसन्दधानश्च तत्स्वाभाव्येन परिहारं चिन्तयन् कल्पनागौरवव्यसनमपहाय लघीयांसमेव पक्षं न कथं वा रोचयत इत्यस्यार्थस्य विवक्षितत्वात्। परसिद्धत्वेन प्रसङ्गस्य न दोष इत्यस्याप्ययमेवाभिप्रायः।

किञ्चायं प्रसङ्गो वस्तुतः साधुः, अथाऽभासः? नाऽद्यः, कालप्रतीत्युत्तरकालं व्याप्तिभङ्गात्। द्वितीये कथमाकाशस्य क्रियोपनायकत्वं त्याजयेत्? अन्यथा जातिनिराकरणमपि न स्यादिति।

####  h॥ श्रीराम॥
(###sudha -- )
अस्तु वाऽऽकाशस्य विशेषगुणवतः क्रियोपनायकत्वाभावः। दिशस्तु स्यात्, विशेषगुणशून्यत्वात्, व्यापकत्वाच्च। तस्याः संयोगोपनायकत्वेन सिद्धत्वान्नेति चेत्, न। उभयोपनायकत्वेऽपि बाधकाभावात्। सहकारिभेदेन च व्यवस्थिताव्यवस्थितप्रतीतिजनकत्वं कल्प्यतां लाघवादेव। अन्यथा कालेऽपि भेदकल्पनाप्रसङ्गादिति। तदिदमुक्तम् तस्य विशिष्टप्रत्ययस्य नित्येन नियतेन प्रसिद्धेनैव पृथिव्यादिना सिद्धेर्नाप्रसिद्धे द्रव्येऽनुमानावसरो भवेदिति।

####  h॥ श्रीराम॥
(###sudha -- )
अन्ये तु परापरशब्दाभ्यां परत्वापरत्वे गुणौ युवस्थविरपिण्डवर्तिनावाचक्षते। तावसमवायिकारणसंयोगाश्रयतया निमित्तकारणापेक्षाबुद्धिसम्पादकतया वा कालमनुमापयत इति। तदप्युक्तन्यायेन निरस्तमिति।

####  h॥ श्रीराम॥
(###sudha -- )
किञ्च परापरादिप्रत्ययानां सूर्यगतयो वा परत्वापरत्वे वा यद्यालम्बनम्, तदाऽस्तु कालानुमानम्। नचैतदस्ति। कालभेदानामेव विशेषणतया प्रतीतेः। तथाहि परोऽयमित्यादि प्रयुक्तवन्तः कोऽस्यार्थ इति पृष्टा लौकिकाः परीक्षिकाश्च बहुकालीनोऽयमित्यादि व्याचक्षाणा दृश्यन्ते। तत्र कालस्वरूपं साक्षिसिद्धम्। तद्बहुत्वादि च क्वचित् साक्षिणा क्वचिदनुमानादिना च ज्ञायत इति। एतदप्युक्तम् तदेतदिति श्लोकाभ्याम्। अनयैव दिशा दिशोऽपि परापरप्रत्ययादिलिङ्गत्वं निराकर्तव्यम्।

####  h॥ श्रीराम॥
(###sudha -- )
तमेतं चिरन्तनं पन्थानमरोचयमाना नवीनास्तु दिक्कालयोरन्यथाऽनुमानमाहुः। विवादाध्यासितं कार्यं विशेषगुणरहितद्रव्याभ्यां जन्यम्, कार्यत्वात्; अन्तःकरणद्वयसंयोगवदिति।

एतदप्ययुक्तम्। साध्ये बहुवचनप्रक्षेपेऽतिप्रसङ्गात्। नच दृष्टान्ताभावः, अन्तःकरणगतबहुत्वस्य सत्त्वात्। नचान्तःकरणद्वयसंयोगे प्रमाणमस्ति। मनो मनसा संयुज्यते, मूर्तत्वात्; शरीरवदिति च आकालिके विद्युदादौ सन्दिग्धव्यभिचारात्।

####  h॥ श्रीराम॥
(###sudha -- )
अपर आह -- परममहत्परिमाणं द्रव्यचतुष्टयवृत्ति, परिमाणत्वात्; अणुत्ववदिति। अत्र यद्याकाशात्मगतपरिमाणपक्षीकारः, तदा सिद्धसाधनम्, आत्मनां बहुत्वात्। आत्मत्वेनैक्यमुपादाय प्रयोगेऽपि बाधः। परिमाणद्वयस्य द्रव्यचतुष्टयवृत्तित्वायोगात्। एकैकद्रव्यवृत्ति खलु परिमाणम्। अत एव न कालादिगतस्य पक्षीकारः। आश्रयासिद्धिश्चाधिका।

परमहत्परिमाणसामान्यं विशेषगुणशून्यद्रव्याधिकरणानेकव्यक्तिवृत्ति, परिमाणतारतम्यविश्रान्तिविषयजातित्वात्; अणुपरिमाणवृत्तिजातिवदिति चानुपपन्नम्। परममहत्परिमाणसामान्यं हि परिमाणत्वं वा, तदवान्तरजातिर्वा? आद्ये मनःसिद्ध्याऽप्यस्य सम्भवेनार्थान्तरता। सामान्यस्याप्यनेकवृत्तिताया निराकरिष्यमाणत्वेन बाधाश्रयासिद्धी च। न द्वितीयः, तस्या निराकरिष्यमाणत्वात्। वर्णसिद्ध्याऽर्थान्तरत्वाच्च। अनेकपदस्थाने बहुपदप्रक्षेपेऽतिप्रसङ्गश्च।

अस्तु कालस्य दिशश्च बहुत्वम्, आत्मवदुपसङ्ग्राहकैक्येन द्रव्याणां नवत्वोपपत्तिरिति चेत्, तर्हि दिशा कालेन वा साध्यपर्यवसानसम्भवादुभयसाधकत्वमस्य न स्यात्। मा भूदिति चेत्, न। अनेकपदवैयर्थ्यात्। अन्यतरसाधनेऽन्यतरेणार्थान्तरताप्रसङ्गात्। हेतुदृष्टान्तयोश्चानुपपत्तिर्वक्ष्यत इत्यलं पल्लवेन।

####  h॥ प्रामाण्यस्य स्वतस्त्वात् साक्षिणा प्रपञ्चस्य त्रैकालिकाबाध्यत्वरूपसत्यत्वसिद्धिः॥
(###sudha -- )
गगनादेः सकलप्रपञ्चस्य त्रैकालिकाबाध्यत्वं साक्षिसिद्धमित्युक्तमर्थमुपसंहरन् विवृणोति अत इति।
p**p
अतोऽदोषप्रतीतस्य सत्यत्वं साक्षिणा मतम्। p**p

न विद्यते दोषः कारणं यस्य ज्ञानस्य तेन प्रतीतस्य विषयीकृतस्यादोषेण प्रत्यक्षादिना वा प्रतीतस्य गगनादेः प्रपञ्चस्य सत्यत्वं त्रैकालिकाबाध्यत्वं साक्षिणा मतं सिद्धम्। प्रामाण्यग्रहणादिनेति शेषः।

अयमत्राभिप्रायः आकाशकालदिगात्ममनांसि सुखादयश्च साक्षात् साक्षिसिद्धाः। तदितरे तु पदार्था यथास्वमिन्द्रियलिङ्गशब्दगम्याः। ज्ञानं च भावाभावलक्षणं स्वविषयं सत्त्वेनैवावगाहते, नासत्त्वेन, नाप्युदासीनेन रूपेण। नचैवं घटोऽस्ति घटो नास्तीति प्रत्ययानुपपत्तिः, पौनरुक्त्यात्, व्याघाताच्चेति युक्तम्। घटोऽस्तीति देशकालविशेषसम्बन्धिसत्ताविषयत्वात्, क्वचिद् विपरीताकाङ्क्षाव्यवच्छेदार्थत्वात्, क्वापि व्याख्यानव्याख्येयभावात्, नास्तीत्यस्य च देशकालविशेषसम्बन्धिसत्ताप्रतिषेधपरत्वात्। नहि सता सकलदेशकालसता भवितव्यमिति नियामकमस्ति। ज्ञानगतं च याथार्थ्यलक्षणं प्रामाण्यं ज्ञानग्राहकेणैव गृह्यते। ज्ञानग्राहकश्च साक्षीत्यविवादं वादिप्रतिवादिनोः। तथाच साक्षिणा ज्ञानप्रामाण्यं गृह्णता तद्विषयस्य सकलप्रपञ्चस्य त्रैकालिकाबाध्यत्वलक्षणं सत्यत्वमेव गृहीतं भवति। यदिहि ज्ञानगोचरस्य नित्यस्य वा, अनित्यस्य वा, सर्वगतस्य वा, असर्वगतस्य वाऽर्थस्य स्वदेशकालप्रकारोपाधावसत्त्वावेदनलक्षणो बाधः स्यात्, कोऽर्थस्तदा ज्ञानप्रामाण्यं साक्षिणा प्रमितमित्यस्येति।

####  h॥ ज्ञानग्राहकस्य साक्षिण एव प्रामाण्यग्राहकत्वाङ्गीकारे रजतज्ञानस्यापि प्रामाण्यापत्तिः॥
(###sudha -- )
यदितर्हि ज्ञानस्वरूपग्राहकः साक्षी तत्प्रामाण्यमपि गृह्णन् प्रपञ्चसत्यतां निश्चिनुयात्, शुक्तिरजतादिज्ञानस्वरूपग्राहकोऽपि स एवेति तत्प्रामाण्यमपि गृह्णन् शुक्तिरजतादिकमपि सत्यं व्यवस्थापयेत्। नच शुक्तिरजतादिज्ञानानां प्रामाण्यमेव नास्ति, किं साक्षिणा गृह्यतामिति युक्तम्, प्रपञ्चगोचराणामपि ज्ञानानां प्रामाण्याभावात् किं साक्षिणा गृह्यत इत्यपि वक्तुं शक्यत्वात्। तस्मात् साक्षिणा प्रपञ्चसत्यतासिद्धिमभिलषता ज्ञानग्राहकस्य साक्षिणः प्रामाण्यग्राहकत्वं स्वभाव इति वक्तव्यम्। तथाचोक्तोऽतिप्रसङ्ग इत्यत उक्तम्  --   अदेषेति।

####  h॥ परीक्षासहकृतस्यैव साक्षिणः प्रामाण्यग्रहाकत्वाङ्गीकारात् नोक्तातिप्रसङ्गः॥
(###sudha -- )
अयमर्थः न साक्षी ज्ञानं गृह्णन् प्रमाणमेवैतदिति गृह्णति। किन्तर्हि? अदोषं चेत् प्रमाणम्, सदोषमप्रमाणमिति व्यवस्थया। यदा त्वर्थित्वेन प्रामाण्यं निर्दिधारयिषितम्, तदा सजातीयविजातीयसंवादविसंवादभावाभावलक्षणया परीक्षया दोषाभावं निश्चित्य प्रामाण्यमवधारयति, दोषदर्शने त्वप्रामाण्यम्। प्रपञ्चप्रतीतेश्च प्रयत्नेनान्विष्यापि दोषमपश्यन् प्रामाण्यमेवावधारयतीति तत्सत्यत्वं साक्षिसिद्धम्। नचैवं शुक्तिरजतादीनाम्। दोषाप्रतीतिदशायां प्रामाण्यानवधारणात्, तत्प्रतीतौ त्वप्रामाण्यनिश्चयात्। ननु शुक्तिरजतादिज्ञानस्यापि प्रामाण्यं निर्धार्यत एव। कथमन्यथा निःशङ्का प्रवृत्तिरिति चेत्, सत्यम्। नासौ साक्षिरूपावधारणा। अपितु मानसीति वक्ष्यामः। (१२१९) मनसश्च दोषसंसर्गसम्भवेन न तावता प्रामाण्यसिद्धिरिति।

####  h॥ परीक्षासहकृतसाक्षिणः प्रामाण्यग्राहकत्वेऽनवस्थाशङ्कापरिहारः॥
(###sudha -- )
ननु यदि परीक्षासहकृतः साक्षी ज्ञानप्रामाण्यं गृह्णीयात्, तदाऽनवस्था स्यात्। परीक्षाऽपि हि स्वयं प्रमाणत्वेनावधृता परप्रामाण्यावधारणायालम्। नान्यथा। तथाच तत्रापि परीक्षान्तरमवतरणीयमिति।  किञ्च साक्षिणोऽप्यनवधृतप्रमाणभावस्य स्वयं दुःस्थस्य न परप्रामाण्यावधारणसामर्थ्यमिति तत्प्रामाण्यावधारणाय परीक्षान्तरापेक्षा ग्राहकान्तरापेक्षा चेत्यनवस्थैवेत्यत आह --परीक्षादेश्चेति।

परीक्षादेश्च सत्यत्वं तेन ह्येव मतं भवेत्॥९४॥**
(###sudha -- )
आदिपदेन साक्षी गृह्यते। चस्त्वर्थः। सत्यत्वं यथार्थत्वम्। तेन साक्षिणैव केवलेन नतु परीक्षासहकृतेन। हिशब्दोऽस्यार्थस्यानुभवसिद्धत्वं द्योतयति। तस्मान्नानवस्थेतिहेतौ वा।

एतदुक्तं भवति दोषाभावावधारणार्थं न्यायानुसन्धानं हि खलु परीक्षा। सन्दिग्धश्चार्थो न्यायविषयः। सन्देहश्र्चोभयकोटिप्रापकसद्भावे भवति। एवञ्च यत्रयत्र दोषसम्भावनया तत्सन्देहः, तत्रतत्रैव परीक्षापेक्षा नान्यत्र। नच सर्वत्र दोषसन्देहोऽस्ति। साक्षिसिद्धेऽर्थे तत्प्राप्त्यभावात्। अतो न तावत् परीक्षानवस्था। तथाहि “अस्त्यत्र पुरतः पानीयम्’ इति वाक्यं श्रुतवतो भवति सन्देहः किमिदं विपर्ययादिमूलम्, उत नेति। पुरुषवचसामुभयथा दर्शनात्। तत एवार्थे सन्दिहानः प्रत्यासीदन् रूपविशेषादिनाऽनुमिनोति पानीयमेतदिति। तत्रापि भवति संशयः। किमिदमनुमानम्, उताऽभास इति। व्याप्त्यादिग्राहिणां याथार्थ्यायाथार्थ्योपलम्भात्। प्रत्यासन्नश्र्चोदकाभ्यवहारानन्तरं रसविशेषेण अनुमायापि पूर्ववत् सन्दिग्धे। पीतोदकस्तूदन्यादिनिमित्तदुःखाभावम्, सुखं चानुभवन्न तत्र संशेते। सुखादौ तदभावे च साक्षिसिद्धे कदाऽप्यन्यथाभावाद्यनुपलम्भात्। नच प्रतीतत्वसामान्येन तत्रापि संशयः। विशेषनिष्ठस्य निश्चायकस्य सद्भावात्। अन्यथा संशयानुच्छेदेन व्यवहाराभावप्रसङ्गात्। संशयाभावे च न तत्पूर्विका परीक्षेति कुतोऽनवस्था? अत एव साक्षिप्रामाण्यावधारणे परीक्षानवस्थाऽपि परिहृता। ग्राहकानवस्था तु नास्त्येव। साक्षिणः स्वप्रकाशत्वेन स्वप्रामाण्यग्राहकत्वात्।

एतावानत्र विशेषः इन्द्रियलिङ्गशब्दजन्येषु ज्ञानेष्वनादौ संसारे द्वयीं गतिमननुसन्दधत् साक्षी न सहसैव प्रमाणमेतदिति निश्चेतुं शक्नोति, किन्तु दोषाभावनिश्चयद्वारैव। दोषाभावं च न स्वयमेव अवधारयितुमीष्टे। अपितु परीक्षासहकृत एव। परीक्षायां चेन्द्रियलिङ्गशब्दजायां पूर्वन्यायेन परीक्षान्तरमनुसरति यावत् साक्षात् स्वविषये सुखादाववतरति। नच स्वात्मन्यनेन कदाऽप्यन्यथाभावोऽवगत इति सन्देहाभावात् परीक्षानुसरणान्निवर्तते।

####  h॥ साक्षिणः परीक्षासहकृतत्वे प्रामाण्यपरतस्त्वप्रसङ्गनिरासः॥
(###sudha -- )
नचैवं परतः प्रामाण्यग्रहापत्तिः। परीक्षाया दोषशङ्कालक्षणबुद्धिदोषनिरासमात्रकारणत्वात्। साक्षी हि ज्ञानस्वरूपं प्रामाण्यं च विषयीकर्तुं स्वमहिम्नैव शक्नोति। तस्य तु मानस्या दोषशङ्कया प्रामाण्यग्रहणशक्तिः प्रतिबद्धा। अतो व्यवस्थयैव तत् स्पृशति। नत्ववधारणस्येष्टे। परीक्षया च प्रतिबन्धेऽपगते निजयैव शक्त्या प्रामाण्यमवधारयति।

####  h॥ अप्रामाण्यस्य स्वतस्त्वशङ्कापरिहारः॥
(###sudha -- )
नचास्य व्युत्पादनस्याप्रामाण्येऽपि समत्वात्, तस्यापि स्वतो ग्रहणमिति वाच्यम्, वैषम्यात्। प्रामाण्यावधारणे हि परीक्षायाः प्रतिबन्धकनिवर्तकत्वमात्रं शक्यतेऽवधारयितुम्। प्रतिबन्धकरहिते साक्षिप्रामाण्यग्रहे तदनपेक्षणात्। सहकारित्वे हि सर्वत्र तदपेक्षा स्यात्। तथाचानवस्थेत्युक्तम्। अन्यथा कारणत्वं व्याहन्येत। नचाप्रामाण्यं क्वापि परीक्षानपेक्षेण साक्षिणा निश्चिततरम्। येन प्रतिबन्धकनिवर्तकत्वं तस्याः प्रतीमः। किन्तु सार्वत्रिकत्वात् कारणत्वमेव।

प्रतिबन्धकस्य सार्वत्रिकत्वादन्यथासिद्धं सार्वत्रिकत्वमिति चेत्, न। प्रतिबन्धकनिवृत्तावप्रामाण्यग्रहणे च परीक्षायाः कारणत्वोपपत्तेः। एवंसति गौरवमिति चेत्, न। विशेषावधारणाया अशक्यत्वस्यैव कल्पकत्वात्। तथाऽपि परीक्षान्वयव्यतिरेकानुविधायित्वस्यान्यथासिद्धिः शयत इति चेत्, न। प्रतिबन्धकस्य सार्वत्रिकतायाः क्वाप्यदर्शनेनान्यथासिद्धिशङ्कानिरासात्। अन्यथा सर्वत्र सहकारिणां तथात्वं स्यात्। यदि ज्ञानग्राहकातिरिक्तस्य यथाकथमपि प्रवेशात् प्रामाण्यस्य परतस्त्वमिति मतम्, तदा साक्षिण एव स्वतःप्रामाण्यम्, अन्यस्य परत इत्यङ्गीकारेऽपि न कश्चिद् विरोध इति सङ्क्षेपः। विस्तरस्तु स्वयमाचार्येण वक्ष्यते। (१२१८१२२४)
####  h॥ साक्षिणः त्रैकालिकाबाध्यत्वरूपसत्यताग्रहित्वानङ्गीकारे ब्रह्मण्यपि तथात्वासिद्धिप्रसङ्गः॥
(###sudha -- )
अथ मतम् साक्षी प्रत्यक्षादीनां प्रामाण्यं गृह्णन्नपि कतिपयकालकतिपयपुरुषसम्बन्धिबाधवैधुर्यरूपमेव। न पुनरस्य कदाचित् कुत्रापि केनापि स्वार्थव्यभिचारो न भविष्यतीत्येवंरूपम्। तत् कथं तेनाऽत्यन्तिकबाधाभावलक्षणं सत्यत्वं विश्वस्य सिद्ध्येदित्यत आह -- अन्यथेति।

अन्यथा श्रुतियुक्त्यादिप्रमाणैश्च सहैव तु।

अकस्माद् विनिवृत्तिश्च किं विश्वस्य न शयते॥९५॥**
(###sudha -- )
साक्षिणः सर्वथा बाधवैधुर्यलक्षणप्रामाण्याग्राहकत्वे विश्वस्य पूर्णस्य ब्रह्मणोऽपि प्रपञ्चवद् विनिवृत्तिः किं कस्मान्न शयते? निवर्तकाभावादित्यत उक्तम्  --   अकस्मादिति। ननुच “सत्यं ज्ञानम्”, “तत् सत्यम्” इत्यादिश्रुत्या ब्रह्म न निवृत्तिमत्, अज्ञानतत्कार्यातिरिक्तत्वात्; इत्याद्यनुमानेन निरधिष्ठानकस्यासाक्षिकस्य भ्रमस्य, निरवधिकस्य बाधस्य चादर्शनात् प्रपञ्चारोपाद्यन्यथानुपपत्त्या, ब्रह्मणः सत्यतावगमात् तन्नेत्यत उक्तम्  --   श्रुतीति। एतेषामपि प्रमाणानां प्रत्यक्षादीनामिव विनिवृत्तिः शयतामित्यर्थः।

एतदुक्तं भवति प्रपञ्चविषयाणां प्रत्यक्षादिप्रमाणानां नाऽत्यन्तिकं प्रामाण्यं साक्षी गृह्णाति। किन्तु तात्कालिकमेवेति वदन् वक्तव्यः साक्षिणः किमात्यन्तिकप्रामाण्यग्रहणे शक्तिरस्ति, उत नास्ति। आद्ये कथं प्रपञ्चविषयाणां प्रत्यक्षादीनां प्रामाण्यमात्यन्तिकं न गृह्णीयात्? द्वितीये ब्रह्मणः सत्यताप्रतिपादकानां श्रुत्यादीनामपि नाऽत्यन्तिकं प्रामाण्यं गृह्णीयात्। तथाच न ब्रह्मणोऽबाध्यत्वमात्यन्तिकं सिद्ध्येत्। ततश्च साधकबाधकप्रमाणाभावात् तस्यापि बाधः शयेत। एवञ्च तज्ज्ञानमपि न तत्वज्ञानमिति न तदर्थः प्रयत्नः स्यात्। अथ क्वचिच्छक्तिः क्वचिन्नेति ब्रूयात्, तदा नियामकं वाच्यमिति।

####  h॥ इतः पूर्वं निवृत्त्यभावाद् ब्रह्मणोऽबाध्यत्वाङ्गीकारे अविद्याया अपि अबाध्यत्वप्रसङ्गः॥
(###sudha -- )
ननु यदि ब्रह्म बाधार्हं स्यात्, तर्हीयता कालेन कुतो न निवृत्तम्? तस्मादितःपूर्वं बाधरहितत्वान्नोत्तरत्रपि बाधः शयत इति चेत्, न। उक्तोत्तरत्वात्। अस्या अप्युपपत्तेः साक्षिग्राह्यप्रमाणभावाया आत्यन्तिकप्रामाण्यासिद्धेः। अन्यथा प्रपञ्चग्राहिणां प्रत्यक्षादीनामपि तथात्वस्यानिवारणात्। व्यवस्थापकाभावात्। दूषणान्तरमाह --इतः पूर्वमिति।

इतःपूर्वं तथाऽभावाद् यदि नो संसृतेर्गतिः।

तथाऽभावात् निवृत्त्यभावात्। यदि ब्रह्मणो निवृत्तिर्न शयत इति सम्बन्धः, तर्हीत्यध्याहारः। गतिः निवृत्तिः। स्यादिति शेषः।

अयमाशयः इतः पूर्वमनिवृत्तत्वादिति किं ब्रह्मणो निवृत्त्यभावे सम्भावनोक्ता, उतानुमानम्? नाऽद्यः, सम्भावनाया अपि संशयरूपत्वेन शङ्कानिवारणासामर्थ्यात्। न द्वितीयः, तथासति संसृतेरविद्याया निवृत्त्यभावप्रसङ्गात्। नहीतःप्राङ्मूलाविद्या निवृत्ता। अन्यथा तस्यामेव व्यभिचारः स्यादिति। किञ्च शुक्तिरजतादिकं प्रागनिवृत्तमेव निवर्तते। निवृत्तस्य निवृत्त्ययोगात्। अतो विरुद्धता च।

####  h॥ सार्धश्लोकस्य रीत्यन्तरेण व्याख्यानम्॥
(###sudha -- )
अन्यथेत्याद्यन्यथा व्याख्यायते। अन्यथा साक्षिणः प्रपञ्चग्राहकप्रत्यक्षाद्यात्यन्तिकप्रामाण्याग्राहकत्वे विश्वस्य वियदादेरुत्तरक्षण एव निवृत्तिर्विनाशः किं न शयते? तथाच सर्वप्रवृत्तिविलयः स्यात्। परमेश्वरसञ्जिहीर्षाद्यभावादित्यत उक्तम्  --   अकस्मादिति। नन्वीश्वरेच्छयैव श्रुतिस्मृतीतिहासपुराणानि प्रपञ्चप्रलयं प्रतिपादयन्ति। विश्वविनाशो न निर्हेुतकः, विनाशत्वात्; पटनाशवदित्यनुमानमपि। तत् कथमेवं शयत इत्यत उक्तम्  --   श्रुतीति। प्रमाणानां निवृत्तिर्नामाऽत्यन्तिकप्रामाण्याभावः। तात्पर्यं पूर्ववत्।

ननु प्रागितो न प्रपञ्चविलयोऽकस्मादभूत्। तत् कथमुत्तरत्रापि शयेत इत्यत उक्तम्  --   इतः पूर्वमिति। किमत्र यत् पूर्वं नाभूत् तदुत्तरत्रापि न भविष्यतीति व्याप्तिः, किंवा यत् पूर्वं न निर्हेतुकं विनष्टम्, न तदुत्तरत्रापि तथा विनाशवदिति। यद्वा यन्निर्हेतुकं न तद् भविष्यतीति व्याप्तिः, पूर्वोक्तिस्तु तदुपपादनायेति। नाऽद्यः, संसृतेरविद्याया निवृत्त्यभावप्रसङ्गात्। न द्वितीयः, संसारानिवृत्तिप्रसङ्गात्।

तथाहि विद्या संसारनिवृत्तिहेतुः। साऽप्यविद्यात्मकत्वात् संसृतिरेव। नच तस्या निवर्तकान्तरमस्ति। तथाचाकस्मात् किमपि न निवर्तत इत्यङ्गीकारे नो संसृतेर्गतिः। विद्या स्वयमेव स्वनिवृत्तिहेतुः, अविद्यामात्रविरोधित्वादिति चेत्, न। एवन्तर्हि प्रपञ्चोऽप्युत्तरक्षणे स्वयमेव निवर्तिष्यत इति शङ्का स्यात्। अत एव न तृतीयोऽपीति।

####  h॥ उक्तार्थसमर्थनम्॥
(###sudha -- )
उक्तमेवार्थं विवृणोति वाक्येति।

वाक्यानुमादितश्चेत् स्यात् तत्प्रामाण्यं च साक्षितः॥९६॥**
(###sudha -- )
अथवा नो संसृतेर्गतिरित्ययुक्तम्। संसारगतेः श्रुत्यादिसिद्धत्वात्। तदसिद्ध्या च हेतोर्विशेषणादित्यत आह -- वाक्येति। ब्रह्मणेऽपि निवृत्त्याशङ्कायामापादितायां यदि परो वाक्यानुमादितो निवृत्त्यभावनिश्चयः स्यादिति ब्रूयात्, यदिवाऽऽकस्मिकोत्तरक्षणे प्रलयशङ्कापादने वाक्यानुमादितः परमेश्वरेच्छादिनैव स्यादिति मन्येत, यदिच वाक्यानुमादितः संसारनिवृत्तिः स्यादिति वदेत्, तदा तस्य वाक्यादेः प्रामाण्यं केन निश्चितमिति वक्तव्यम्। साक्षीतरेणेत्यङ्गीकारे ज्ञानस्य साक्षिवेद्यत्वेन परतः प्रामाण्यग्रहापत्तेः साक्षिणैवेति वक्तव्यम्।

ततः किमिति चेत्। साक्षी किं ब्रह्मसत्यत्वादिप्रतिपादकानां वाक्यादीनां प्रामाण्यं तात्कालिकमेव गृह्णाति किंवाऽऽत्यन्तिकम्? आद्ये न तेन ब्रह्माबाध्यत्वादिसिद्धिरिति नोक्ताशङ्कानिवृत्तिः।

द्वितीये त्वाह तत्प्रामाण्यमिति।

तत्प्रामाण्यं यथा साक्षी स्थापयत्येवमेव हि।

सर्वकालेष्वपि स्थैर्याद् व्यभिचारमपोह्य च॥९७॥**
(###sudha -- )
एवमक्षजमानत्वसिद्धां विश्वस्य सत्यताम्।

किमिति स्थापयेन्नायम्.................॥९८॥**
(###sudha -- )
यथाशब्दस्यात्रोत्तरत्र च सम्बन्धः। तस्य ब्रह्मसत्यत्वादिप्रतिपादकस्य वाक्यादेः प्रामाण्यं यथा साक्षी वर्तमानकालीनं स्थापयति गृह्णाति, एवमेव सर्वकालेष्वपि स्थैर्येण गृह्णाति। हिशब्दः परप्रसिद्धिद्योतकः। स्थैर्यमेव विवृणोति व्यभिचारं बाधकमपोह्य निराकृत्यैवेति। न केवलं ब्रह्मसत्यत्वादिवाक्यादिप्रामाण्यं साक्षी तात्कालिकं गृह्णाति किन्त्वात्यन्तिकमेवेत्यर्थः।

अथवा यथाशब्दस्योत्तरेणैव सम्बन्धः। स्थापयत्यात्यन्तिकमेव गृह्णातीत्यर्थः। अस्यैव विवरणम् एवमेवेति। इतिशब्दोऽध्याहार्यः। सर्वकालेष्वपीदमेवमेव न कदाऽपि विषयापहारलक्षणं बाधमाप्नोतीति व्यभिचारमपोह्य तत एव स्थैर्येण गृह्णातीति।

यद्वा एवंशब्दः समुच्चये। साक्षी ब्रह्मादिविषयवाक्यादिप्रामाण्यं स्थापयत्यात्यन्तिकं गृह्णाति। अत एव तद्विषयमपि ब्रह्मादिकं सर्वकालेष्वपि स्थैर्यादतिशयेन व्यभिचारमपोह्यैव स्थापयतीति। प्रामाण्यात्यन्तिकत्वान्तर्गतत्वाद् विषयाबाध्यताया इति हिशब्दार्थः। एवमिति दार्ष्टान्तिकोक्तिः। अयं साक्षी। यदि “तत् सत्यम्” इत्यादिप्रमाणप्रामाण्यमात्यन्तिकं गृह्णन् साक्षी तद्विषयस्य ब्रह्मादेस्त्रैकालिकाबाध्यत्वं व्यवस्थापयेत्, तर्हि तथैव विश्वविषयस्याक्षजादिज्ञानस्याऽत्यन्तिकं प्रामाण्यं गृह्णन् तदन्तर्गतां विश्वस्याबाध्यतामपि स्थापयेदेव, अविशेषादिति समुदायार्थः।

####  h॥ श्रीराम॥
(###sudha -- )
ननु गृह्णात्वात्यन्तिकं प्रामाण्यमक्षजादीनां साक्षी। तस्य तथात्वं तु कुतः? ततश्च न विश्वसत्यतासिद्धिरित्यत आह -- निर्दोषेति।

.....................निर्दोषज्ञानशक्तितः॥९८॥**
(###sudha -- )
साक्षिणो निर्दोषज्ञानरूपत्वशक्त्या तथात्वमपि सिद्ध्यति। अन्यथा ब्रह्मसत्यत्वाद्यपि न सिद्ध्येत्। यद्वा “तत् सत्यम्” इत्यादेरात्यन्तिकं प्रामाण्यं गृह्णाति साक्षी, विश्वविषयस्याक्षजादेस्तु तात्कालिकमेवेति किं न स्यादित्यत आह -- निर्दोषेति।

अयमर्थः तत् सत्यमित्यादिज्ञानस्याऽत्यन्तिकं प्रामाण्यं गृह्णाति साक्षीत्यत्र किं निमित्तम्? ज्ञानं गृह्णन् तस्य निर्दोषतायां प्रामाण्यमपि गृह्णातीति साक्षिणः स्वाभावोऽयमिति चेत्। कथन्तर्हि अक्षजादेरप्यात्यन्तिकं प्रामाण्यं न गृह्णीयात्? तस्यापि निर्दोषज्ञानरूपत्वशक्तिसद्भावादिति।

अथवा किं साक्षी कुत्रापि प्रामाण्यमात्यन्तिकं ग्रहीतुं न शक्नोति, किंवा क्वचिच्छक्तः, क्वचिदशक्तः? आद्यस्येत्तरम् अन्यथेत्यादि। द्वितीयस्योत्तरम् वाक्येति।

####  h॥ विश्वस्य एकजीवाज्ञानवादकल्पितत्ववादस्य अप्रामाणिकत्वम्॥
(###sudha -- )
स्यादेतदेवं यद्यक्षजादिज्ञानं निर्दोषं स्यात्। नचैवम्। अविद्याकृतप्रपञ्चविषयत्वात् शुक्तिकारजतादिज्ञानवत्। नन्वविद्या किमाश्रितेति चेत्। जीवाश्रितेति ब्रूमः। नन्वत्रापि दूषणमुक्तम् “स्वतोऽन्यता” इति। नैतदस्ति। तद्भेदस्याप्याऽविद्यकत्वात्। नच चक्रकादिदोषः। विश्वस्य जीवाज्ञानकृतत्वेन श्रुत्यादिसिद्धत्वात्। प्रमिते चार्थे तर्काणामवकाशाभावात्। नच कल्प्याभावदोषः। विश्वस्यैकज्ञानकृतत्वाङ्गीकारात्। तदतिरिक्तजीवजडप्रपञ्चस्य कल्प्यत्वोपपत्तेः। एकजीववादो हि मायावादिनां परं हृदयम्। बहुजीववादस्तु मन्दानामाभिमुख्यायावतारित इत्यत आह -- एकेति।

एकाज्ञानकृतं विश्वमिति यच्चोच्यते मृषा।

बहुज्ञानकृतं विश्वमिति तस्योत्तरं भवेत्॥९९॥**
(###sudha -- )
उच्यते ब्रह्मविवर्तवादिभिः, मृषा प्रमाणेन विना। एतदुक्तं भवति स्यादपीदं कथञ्चित्। यदि विश्वस्यैकजीवाज्ञानकल्पितत्वं स्यात्। नचैतदस्ति। प्रमाणाभावात्। श्रुत्यादेरनुपदमेव सम्यग् व्याख्यास्यमानत्वात्। बहूनामीश्वरस्य तत्प्रेरितानां ब्रह्मादीनां च ज्ञानेच्छाप्रयत्नैर्निर्मितत्वे श्रुत्यादिप्रमाणसद्भावेन तद्विरुद्धत्वाच्चेति।

####  h॥ विश्वस्य एकजीवाज्ञानवादकल्पितत्ववादस्य उपपत्तिविरुद्धत्वम्॥
(###sudha -- )
किञ्चैकजीवाज्ञानपरिकल्पितं जीवजडात्मकं समस्तमिति वदन् प्रष्टव्यः किमसावेको जीवः त्वम्, उतान्य इति। अन्यश्चेत् तदज्ञानकल्पितस्य तव बन्धमोक्षाभावाद् व्यर्थं पारिव्राज्यादिकमित्यापद्येत। आद्येऽपि प्रतिवादिप्रमुखान् जीवान् पश्यसि नवा? प्रथमेऽपि किं सन्ति, उत न सन्तीति। आद्यं दूषयति -- परस्येति।

परस्य सत्यतां जानन्नपि यः स्वात्मतस्करः।

परो नास्तीति वदतिकिमित्युन्मत्तवद् वदेत्॥१००॥**
(###sudha -- )
यः परस्य प्रतिवाद्यादेः सत्यतां जानन्नपि परो नास्तीति वदति, स स्वात्मतस्कर इति योजना। स्वात्मानमिव परमपि सत्यतया पश्यतः “अहमेक एव सत्यो मदज्ञानकल्पिताः सर्वे जीवा जडाश्च’ इति वचनं स्वानुभवविरुद्धमित्यर्थः। नहि त्वदज्ञानपरिकल्पितं समस्तमित्यत्र बलवत्प्रमाणमस्ति। येन दर्शनमपि बाध्येत। नहि सत्त्वेन प्रतीयमानस्यापि गन्धर्वनगरादेरसत्त्वमेवमेवाङ्गीक्रीयते, किन्तु बलवत्प्रमाणबाधात्। अन्यथा प्रतिवाद्यज्ञानकल्पितस्त्वमिति कथं न स्याः? तथाचानिश्चयेन न मोक्षार्था प्रवृत्तिः स्यादिति।

द्वितीयतृतीयौ निराचष्टे किमिति। यदि परः प्रतिवाद्यादिजीवान्न पश्यति, पश्यन् वा न सन्तीति पश्यति, तदा किमित्युन्मत्तवद् वदेत्? न कथायां प्रविशेत्, न शास्त्रं विरचयेत्, व्याकुर्याद् वा। अन्यथोन्मत्तवन्नायं लौकिकः, नापि परीक्षक इत्युपेक्षणीयः स्यात्। कुतो न वदेत्? येन वदन्नुन्मत्तपदवीमासादयेदित्यत आह -- पराभाव इति।
p**p
पराभावेऽपि वाग् व्यर्थायदि नैवोच्यते तदा।

कशावेत्रादिकं तस्य तस्करस्योत्तरं वदेत्॥१०१॥**
(###sudha -- )
वाचः परबोधनार्थत्वात्। पराभावे च तद्वैयर्थ्याद् व्यर्थां वाचं न प्रयुञ्जीत। प्रयुञ्जानश्च कथमुन्मत्तो न स्यादिति। सत्यम्, पराभावे वचनमनर्थकम्। मयाऽपि किमपि नोच्यत इत्यत आह -- यदीति। मया किमपि कदाऽपि नैवोच्यत इति यद्युच्यते तदा स्वक्रियाविरोधिनः सकललोकावगतार्थपलापिनस्तस्य तस्करस्येव दण्ड एवोचितो न प्रत्युत्तरम्। परमार्थतो नोच्यत इत्युच्यत इति चेत्। तत् किं प्रतियोग्यभावे निश्चिते व्यवहारतोऽपि वदन्तः प्रेक्षावन्तो भवन्ति, येनेदमुच्येतेति।

####  h॥ “प्रपञ्चो यदि विद्येत’ इत्यस्य प्रपञ्चमिथ्यात्वपरत्वनिराकरणम्॥
(###sudha -- )
प्राक् प्रपञ्चमिथ्यात्वसिद्धये परोदाहृतानां श्रुतीनां बाह्योपपत्तिविरोधः व्युत्पादितः। इदानीमान्तरानुपपत्तिप्रदर्शनपूर्वकं तासामविरुद्धार्थव्याख्यानार्थमुत्तरो ग्रन्थः।

अथवा सर्वश्रुतिसाधारणानुपपत्तिः प्राक् प्रपञ्चिता। इदानीमसाधारणानुपपत्तिर्व्युत्पाद्यते। तत्र तावत् “प्रपञ्चो यदि विद्येत” इत्यादिवाक्यद्वयं पठित्वा पराभिमतार्थेऽनुपपत्तिमाह प्रपञ्च इति।
p**p
प्रपञ्चो यदि विद्येत निवर्तेत न संशयः।

मायामात्रमिदं द्वैतमद्वैतं परमार्थतः॥१०२॥**
(###sudha -- )
विकल्पो विनिवर्तेत कल्पितो यदि केनचित्।

उपदेशादयं वादोऽज्ञाते द्वैतं न विद्यते॥१०३॥**
(###sudha -- )
इत्यत्र यदिशब्दौ च निवर्तेतेति च द्वयम्।

विश्वस्य सत्यतामाहुः..................॥१०४॥**
(###sudha -- )
नन्वत्र सूत्रगृहीततया परेणोपात्तानां श्रुतीनामनुपपत्त्यादिकं प्रथमतो वक्तव्यम्। सत्यम्। तथाऽप्येकजीवाज्ञानपरिकल्पितत्वे समस्तस्य, न प्रमाणमस्तीत्यनन्तरमेवोक्तम्। अत उभयानुगुण्यादस्याः प्रथमप्राप्तिः। इत्यत्र श्लोकद्वये यदिशब्दद्वयम्, निवर्तेतेति लिङ्प्रयोगद्वयं च। उपलक्षणं चैतत्। “विद्येत” इत्यपि ग्राह्यम्। तथा “केनचित्” इति। सत्यतामित्युपलक्षणम्। अनादितां चेति ग्राह्यम्। आह --ुरित्यवगमयन्तीत्यर्थः। तथाच विश्वमिथ्यात्वपरतया व्याख्याने तदनुपपत्तिरिति शेषः।

यद्यत्र प्रपञ्चमिथ्यात्वमभिसन्धित्सितं स्यात्, तदा योऽयं प्रपञ्चो विद्यत इव दृश्यते स निवर्तिष्यते। अज्ञानेन कल्पितो विकल्पो विनिवर्तिष्यत इति वक्तव्यम्। यद्याद्यास्तु शब्दा विगतार्था विरुद्धार्थाश्च। तत्प्रयोगे हि प्रसङ्गद्वयपरमेतद्वाक्यद्वयमिति विज्ञायते। यदि पर्वतो निरग्न्किो भवेत्, तर्हि निर्धूमोऽपि स्यादिति यथा।

####  h॥ श्रुत्यर्थकथनम्॥
(###sudha -- )
प्रसङ्गस्य च विपर्यये पर्यवसानादनिवृत्त्यादिकमेव वाक्यसामर्थ्याल्लभ्यत इति परकीयमर्थमपाकुर्वतैव श्रुतितात्पर्यं सूचितम्। तत् स्पष्टीकुर्वन् विद्येतेत्यस्यार्थं तावदाह --   विद्येतेति।

.....................विद्येतोत्पत्तिमेव च॥।१०४॥**
(###sudha -- )
विदोत्पत्ताविति ह्यस्माद् धातोरुत्पत्तिरेव हि।

निवृत्तिव्याप्तियुक् प्रायः...................॥१०५॥**
(###sudha -- )
इत्येतच्छब्दरूपमुत्पत्तिमेवाऽह। नतु सत्तामिति प्रकृत्यर्थकथनम्। चशब्देन निवर्तेतेति विनाशमाह। नतु बाधमिति समुच्चिनोति। विद्यतेरुत्पत्त्यर्थत्वं कुत इत्यत आह -- विदेति। “विद उत्पत्तौ” इति ह्यस्माद् धातोः धातुव्याख्यानादित्यर्थः। विद्यतेरुत्पत्त्यर्थत्वं प्रत्येतव्यमिति पूर्वेण सम्बन्धः। धातोरिति षष्ठ्यन्तं वा। तस्य व्याख्यानादिति शेषः। मन्दानामप्रसिद्धमपीदं धातुव्याख्यानं बहुज्ञानां प्रसिद्धमेवेति हिशब्दार्थः।

तथाऽप्युत्पत्तिरेवेति कुतः? सत्ताऽत्र कुतो नेत्यत आह -- उत्पत्तिरेवेति। अत्रहि प्रपञ्चो यदि विद्येत तर्हि निवर्तेतेति यदिशब्दादिबलात् प्रसङ्गोऽयमिति ज्ञायते। प्रसङ्गश्च व्याप्तिमूलः। “व्याप्याङ्गीकारेऽनिष्टव्यापकप्रसज्जनं तकः” इति तल्लक्षणात्। तथाच विद्येतेत्यापादकतयोक्तस्यार्थस्य निवर्तेतेत्यापाद्यतयोक्तया निवृत्त्या व्याप्तिरवश्यम्भाविनी। उत्पत्तिरेव निवृत्तिव्याप्तियुक्ता, न सत्ता। अस्माकं व्यभिचारित्वात्। परस्य विरुद्धत्वात्। अतः प्रतीयमानान्वययोग्यताभावान्न सत्ता विद्यतेरर्थः, किन्तूत्पत्तिरेव तद्योग्यत्वादिति।

प्रध्वंसव्युदासार्थं प्राय इत्युक्तम्। उत्पत्तिर्निवृत्तियुगित्ययं प्रायो बाहुल्यमित्यर्थः। तथाच भावत्वे सतीत्यापादकविशेषणं विवक्षितमित्युक्तं भवति। एतेनाल्पज्ञानां धातुव्याख्याने विप्रतिपत्तिरपि निरस्ता वेदितव्या।

ननूत्पत्तिर्नाम कारणायत्तसत्तालाभः। नचाभावे सत्ताऽस्तीत्यभावस्य प्रसक्त्यभावात् प्राय इति व्यर्थम्। मैवम्। केयं सत्ता नाम? अनुगतरूपा वा, स्वरूपमेव वा? नाऽद्यः, तस्या घटादावप्यभावस्य वक्ष्यमाणत्वात्। (७२४) न द्वितीयः, अभावे तद्भावस्य “अस्त्यभावोऽस्ति च ध्वंसः” इत्यादौ वक्ष्यमाणत्वादिति।

####  h॥ श्रौतप्रपञ्चशब्दस्य भेदपञ्चकपरत्वम्॥
(###sudha -- )
नन्वस्मिन्नपि व्याख्याने नान्वययोग्यताऽस्ति। तर्कस्य व्याप्तिरिव विपर्यये पर्यवसानमवश्यम्भावि। तथाच प्रपञ्चो यद्युत्पद्येत तर्हि विनश्येत, नच विनश्यति, तस्मान्नोत्पद्यत इति वक्तव्यम्। नचैतद् युक्तम्। क्षित्यादेः प्रपञ्चस्योत्पत्तिविनाशयोः प्रमाणदृष्टत्वात्। अत एव तर्काङ्गभूतमापाद्यस्य अनिष्टत्वं च नोपपद्यत इत्यतः प्रपञ्चशब्दमन्यथा व्याचष्टे प्रपञ्च इति।
p**p
.......................प्रपञ्चो भेदपञ्चकः॥१०५॥**
(###sudha -- )
नायं प्रपञ्चशब्दो विश्वविस्तारवाची। येनोक्तदोषः स्यात्। किन्तु पञ्चानां वर्गः पञ्चः। “पञ्चद्दशतौ वर्गे वा” इति वाशब्देन पञ्चशब्दस्यापि निपातनाङ्गीकारात्। प्रकृष्टः पञ्चः प्रपञ्चः। प्रकृष्टता च मोक्षाङ्गज्ञानतया भवति। सा च भेदसम्बन्धिन एव पञ्चकस्योपपन्ना। “वैलक्षण्यं तयोर्ज्ञात्वा मुच्यते बद्ध्यतेऽन्यथा” इत्यादेः। अतः प्रपञ्चो भेदपञ्चकः। स च जीवेश्वरप्रकृत्यादिनित्यस्वरूपभूतः अनादिनित्य एवेति नोक्तदोषः।

टीकाकारास्तु मन्यन्ते भेदो नामान्योन्याभावः। स चान्योन्यतादात्म्यापत्त्यैव निवर्तनीयः। प्रतियोग्युत्पत्तेरेवाभावविपत्तित्वस्य प्रागभावे दृष्टत्वात्। नच कदाऽपि पदार्थानामन्योन्यं तादात्म्यमस्तीत्यनित्यानामपि भेदो नित्य एवेति। अन्येऽप्याहुः “नित्ये च त्रयाणां सिद्धिः” इति।

####  h॥ भेदपञ्चकाभिधायकसमाख्याश्रुत्या उक्तार्थसमर्थनम्॥
(###sudha -- )
प्रपञ्चशब्दो भेदपञ्चकवाचीत्येतत् कुत इति चेत्। परोक्तानुपपत्तेरेवेति ब्रूमः। समानार्थायाः श्रुतेश्चेत्याह -- जीवेति।
p**p
जीवेश्वरभिदा चैव जडेश्वरभिदा तथा।p**p
p**p
जीवभेदो मिथश्चैव जडजीवभिदा तथा।p**p
p**p
मिथश्च जडभेदोऽयं प्रपञ्चो भेदप्रञ्चकः॥१०६॥**
(###sudha -- )
p**pसोऽयं सत्यो ह्यनादिश्च सादिश्चेन्नाशमाप्नुयात्।

p**pद्वैतं न विद्यत इति तस्मादज्ञानिनां मतम्॥१०७॥**
p**p  इति श्रुतेर्मितं त्रातं मायाख्यहरिविद्यया।
p**pउत्तमोऽर्थो हरिस्त्वेकस्तदन्यन्मध्यमाधमम्॥१०८॥**
(###sudha -- )
अत्र चशब्दास्तथाशब्दौ चान्योन्यसमुच्चये। एवशब्दावभेदसाहित्यव्यवच्छेदार्थौ। एष भेदपञ्चकः प्रपञ्च उक्तः, “प्रपञ्चो यदि विद्येत” इत्यादावित्यर्थः। “सोऽयं सत्यो ह्यनादिश्च” इत्यनेनात्रापि प्रतिज्ञाद्वयं बहिरेव कर्तव्यमिति ज्ञायते। तत्रानादित्वानङ्गीकारे बाधकम् सादिश्चेदिति। अनेन प्रथमश्लोकस्य पूर्वार्धो व्याख्यातो भवति। सत्यत्वाभावे बाधकं स्वयमूहनीयमित्यभिप्रेत्य तदुपसंहृतम् द्वैतमिति। तेन “अज्ञाते” इत्युक्तार्थं भवति।

####  h॥ मायामात्रशब्दस्य, “अद्वैतं परमार्थतः’ इत्यस्य चार्थकथनम्॥
(###sudha -- )
श्रुत्यन्तरेणाव्याख्यातत्वात् “मायामात्रम्” इत्येतद् व्याचष्टे मितमिति। “मा माने”, “त्रै पालने” इत्याभ्यां “घञर्थे कविधानम्” इति कर्मणि कप्रत्यये मात्रमिति भवति। धातुद्वयादप्येकः प्रत्ययः “अदिभूभ्यां डुतच्” “अद्भुतम्’ इत्यादौ दृष्टः। “विष्णोः प्रज्ञप्तिरेवैका शब्दैरेवाभिधीयते” इत्यतो मायाख्यहरिविद्ययेत्युपपन्नम्।

“अद्वैतं परमार्थतः” इत्येतद् व्याख्याति उत्तमोऽर्थ इति। तस्योपपादनम् तदन्यदिति। यतः तस्माद् हरेरन्यत् किञ्चिन्मध्यमम्, किञ्चिदधमं तस्मादुत्तमोऽर्थो हरिरैवेक इति। “विकल्पो विनिवर्तेत” इत्येतत् प्रपञ्चसत्यातायां स्फुटमिति न व्याकृतम्।

####  h॥ विस्तरेण श्रुत्यर्थनिरूपणम्॥
(###sudha -- )
इयमत्र योजना “अनादिमायया सुप्तो यदा जीवः प्रबुद्ध्यते। अजमनिद्रमस्वप्नमद्वैतं बुद्ध्यते तदा” इति पूर्वश्लोकेऽनादिमायया परमेश्वरप्रज्ञया तदिच्छया वा जीवजातस्य प्रकृत्यादिजडावृतज्ञानत्वलक्षणं सुप्तत्वम्, तयैव परमेश्वरादितत्वविषयपरोक्षज्ञानलक्षणं प्रबोधमभिधायापरोक्षज्ञानमप्युक्तम्। तेन जीवेश्वरयोर्जडेश्वरयोर्जीवजडयोश्च भेदाः प्रतिपादिताः। प्रभोरिच्छया निगडादिना पुरुषे बद्धे मुक्ते वा भेदत्रयदर्शनात्।

प्राक् “प्रभवः सर्वभावानाम्” इति भावशब्दोक्तानां जीवानां मिथो भेदोऽप्युक्तः। तत एव आवरणानां जडानामपि मिथो भेदोऽर्थाल्लभ्यते। तेषां च पञ्चानामपि भेदानाम् “अनादिमायया” “अजमनिद्रम्” इत्यादिविशेषणसामर्थ्यादिनाऽनादित्वमपि लब्धम्। तदेतत् पञ्चभेदस्य सत्यत्वमनादित्वं चोपपादयितुमिदं श्लोकद्वयम्।

तत्र तावदनादित्वं विपक्षे बाधकप्रदर्शनेनोपपादयति -- प्रपञ्च इति। यदिच जडजीवभेदो निवर्तेत तदा जीवानां जडत्वापत्त्या मोक्षशास्त्रवैयर्थ्यमित्यादिरूपेण निवर्तेतेत्यस्यानिष्टत्वं द्रष्टव्यम्। न संशय इति व्याप्तेर्निश्चयमाह।

एवं भेदपञ्चकस्यानादितामुपपाद्य सत्यतायां प्रमाणमाह मायामात्रमिति। यस्मादिदं प्रपञ्चशब्दोक्तं द्वैतमुक्तरीत्या मायामात्रं तस्मात् सत्यम्। नह्यविद्यमानमीश्वरप्रज्ञाविषयो भवति। भ्रान्तित्वप्रसङ्गात्। नाप्यविद्यमानं केनापि रक्ष्यते। अत्र द्वयोर्भावो द्विता। तदीयो वर्गो द्वैतम्। सामान्ये नपुंसकम्। प्रपञ्चसम्बन्धस्तु प्रकरणाल्लभ्यत इति ज्ञातव्यम्।

तर्हि “अद्वैतः सर्वभावानाम्” इत्यादि कथमुक्तमित्यत आह -- अद्वैतमिति। यदिदं परमेश्वरस्य अद्वैतत्वं च विशेषणमुक्तं न तद् द्वितीयवस्तुराहित्याभिप्रायेण। किन्तु परमार्थतः। ल्यब्लोपनिमित्ता पञ्चमी। उत्तममर्थमभिप्रेत्येति। सप्तम्यर्थे वा तसिः। उत्तमार्थविषय इति।

भेदसत्यतानङ्गीकारे बाधकं चाऽह विकल्प इति। विकल्पः प्रकृतो भेदो यदि केनचिदज्ञानादिना कल्पितः स्यात्, तर्हि चन्द्रभेदवन्निवर्तेत, बाध्येत। नच बाध्यते, तस्मान्न कल्पितः। किन्तु सत्य एवेति।

उपसंहरति  --उपदेशादिति। तदेवमुपदेशाच्छ्रुत्याद्यनुसारित्वादयमेव सतां वादः यो भेदसत्यत्वादिविषयः। द्वैतं न विद्यत इति तु तत्वेऽज्ञाते सति भवति। अतो दुर्वाद इति।

####  h॥ भास्करेण कार्यकारणयोरभेदात् कारणज्ञानेन कार्यस्य ज्ञाततानिरूपणं दृष्टान्तत्रयार्थ इत्युपपादनम्॥
(###sudha -- )
अधुना परिणामवादिना विवर्तवादिना च “प्रतिज्ञादृष्टान्तानुपरोधात्” इति सूत्रार्थतया गृहीतां “उत तमादेशमप्राक्षः” इत्यादिकां श्रुतिं व्याख्याति।

तत्र परिणामवादिनो व्याख्यानम् “उत तमादेशमप्राक्षो येनाश्रुतं श्रुतं भवत्यमतं मतमविज्ञातं विज्ञातम्” इति जगतो ब्रह्मपरिणामतया ततोऽनन्यत्वाभिप्रायेण तद्विज्ञानेन सर्वविज्ञानं प्रतिज्ञातम्। तत्र सर्वस्य ब्रह्मोपादानतामजानता उपादानोपादेययोरपि भेदं मन्यमानेन श्वेतकेतुनाऽन्यज्ञाने सत्यन्यज्ञानस्य क्वाप्यदर्शनात् “कथं नु भगवः स आदेशो भवति” इति चोदिते जगतो ब्रह्मोपादानतया तदनन्यत्वमुपदेक्ष्यन् लौकिकप्रतीतिसिद्धं कारणात् कार्यस्यानन्यत्वम्, तज्ज्ञानेन तज्ज्ञानं च दर्शयति
“यथा सोम्यैकेन मृत्पिण्डेन सर्वं मृन्मयं विज्ञातं स्याद्
वाचाऽऽरम्भणं विकारो नामधेयं मृत्तिकेत्येव सत्यम्।

यथा सोम्यैकेन लोहमणिना सर्वं लोहमयं विज्ञातं स्याद्
वाचाऽऽरम्भणं विकारो नामधेयं लोहमणिरित्येव सत्यम्।

यथा सोम्यैकेन नखनिकृन्तनेन सर्वं कार्ष्णायसं विज्ञातं स्याद्
वाचाऽऽरम्भणं विकारो नामधेयं कार्ष्णायसमित्येव सत्यम्” इति।

यथैकमृत्पिण्डादिपरिणामानां घटादीनां तदननन्यतया तज्ज्ञानेन ज्ञाततेति दृष्टान्तत्रयार्थः। अनन्यत्वे कथं कार्यत्वमित्याशय व्यवहारार्थमित्याह -- वाचाऽऽरम्भणमिति। वाचेति षष्ठ्यर्थे तृतीया। वाग्ग्रहणं समस्तेन्द्रियव्यवहारोपलक्षणम्। विकारोऽभिधेयो घटादिः, नामधेयं तदभिधानमिति कुम्भादेर्वाच्यस्य तद्वाचकानां च स्वरूपकार्यव्यपदेशादिभेदात् परस्परं भेदो वास्तव इत्युक्तम्। एतैर्हेतुभिः परस्परं भेदश्चेत् कारणादपि तैरेव भेद इति पूर्वपक्षं निषेद्धुमाह मृत्तिकेत्येव सत्यमिति। इतिशब्दः प्रकारवचनः। यत्प्रकारेण यत्सत्तया मृत्तिका सती तत्प्रकारेणैव मृन्मयं सत्यम्। नाश्वमहिषादिवन्नैरपेक्ष्येणेति।

####  h॥ मायावादिना कार्यकारणयोरभेदपरतया, प्रपञ्चमिथ्यात्वपरतया च दृष्टान्तव्याख्यानम्॥
(###sudha -- )
विवर्तवादी तु व्याचष्टे एकविज्ञानेन सर्वविज्ञानं प्रतिज्ञाय दृष्टान्ताकाङ्क्षायामुच्यते यथा सोम्येति। एतदुक्तं भवति एकेन मृत्पिण्डेन परमार्थतो मृदात्मना विज्ञातेन सर्वं मृन्मयं घटादिकं मृदात्मकत्वाविशेषाद् विज्ञातं भवेत्। यतो वाचाऽऽरम्भणं विकारो नामधेयम्। वाचा केवलमस्तीत्यारभ्यते, विकारो घटः शराव उदञ्चनं चेति। नतु वस्तुवृत्तेन विकारो नाम कश्चिदस्ति। नामधेयमात्रं ह्येतदनृतम्। मृत्तिकेत्येव सत्यमित्येष ब्रह्मणो दृष्टान्त आम्नात इति।
