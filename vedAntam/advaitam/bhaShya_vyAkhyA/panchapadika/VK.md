

प्रथमं वर्णकम्
==============

::: {#PP_C01_P01 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="" native="PP_C01_P01" data-type="title"}
अथ प्रथमं वर्णकम्
:::

::: {.VyakhyaDescriptor parent="BS_C01_S01_I01" anchor="" native="PP_C01_P01" data-type="mangala"}
अनाद्यानन्दकूटस्थज्ञानानन्तसदात्मने ॥\
अभूतद्वैतजालाय साक्षिणे ब्रह्मणे नमः ॥ १ ॥

नमः श्रुतिशिरःपद्मषण्डमार्तण्डमूर्तये ।\
बादरायणसंज्ञाय मुनये शमवेश्मने ॥ २ ॥

नमाम्यभोगिपरिवारसम्पदं निरस्तभूतिमनुमार्धविग्रहम् ।\
अनुग्रमुन्मृदितकाललाञ्छनं विना विनायकमपूर्वशङ्करम् ॥ ३ ॥

यद्वक्त्र - मानससरःप्रतिलब्धजन्म - भाष्यारविन्दमकरन्दरसं पिबन्ति ।\
प्रत्याशमुन्मुखविनीतविनेयभृङ्गाः तान् भाष्यवित्तकगुरून् प्रणमामि
मूर्ध्ना ॥ ४ ॥

पदादिवृन्तभारेण गरिमाणं बिभर्ति यत् ।\
भाष्यं प्रसन्नगम्भीरं तद्व्याख्यां श्रद्धयाऽऽरभे ॥ ५ ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P01 .vyakhyaHolder}
:::

::: {#PP_C01_P02 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="" native="PP_C01_P02" data-type="VyakhyaSimple"}
'युष्मदस्मत्प्रत्ययगोचरयोः' इत्यादि 'अहमिदं ममेदमिति नैसर्गिकोऽयं
लोकव्यवहारः' इत्यन्तं भाष्यम् 'अस्यानर्थहेतोः
प्रहाणायात्मैकत्वविद्याप्रतिपत्तये सर्वे वेदान्ता आरभ्यन्ते' इत्यनेन
भाष्येण पर्यवस्यत् शास्त्रस्य विषयः प्रयोजनं चार्थात् प्रथमसूत्रेण
सूत्रिते इति प्रतिपादयति । एतच्च 'तस्मात् ब्रह्म जिज्ञासितव्यम्'
इत्यादिभाष्ये स्पष्टतरं प्रदर्शयिष्यामः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P02 .vyakhyaHolder}
:::

::: {#PP_C01_P03 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="" native="PP_C01_P03" data-type="VyakhyaSimple"}
अत्राह यद्येवम् , एतावदेवास्तु भाष्यम् 'अस्यानर्थहेतोः
प्रहाणायात्मैकत्वविद्याप्रतिपत्तये सर्वे वेदान्ता आरभ्यन्ते' इति ; तत्र
'अनर्थहेतोः प्रहाणाय' इति प्रयोजननिर्देशः, 'आत्मैकत्वविद्याप्रतिपत्तये'
इति विषयप्रदर्शनं, किमनेन 'युष्मदस्मद्' इत्यादिना 'अहं मनुष्यः' इति
देहेन्द्रियादिषु अहं ममेदमित्यभिमानात्मकस्य लोकव्यवहारस्य
अविद्यानिर्मितत्वप्रदर्शनपरेण भाष्येण ? उच्यते --- ब्रह्मज्ञानं हि
सूत्रितं अनर्थहेतुनिबर्हणम् । अनर्थश्च प्रमातृताप्रमुखं
कर्तृत्वभोक्तृत्वम् । तत् यदि वस्तुकृतं, न ज्ञानेन निबर्हणीयम् ; यतः
ज्ञानं अज्ञानस्यैव निवर्तकम् । तत् यदि कर्तृत्वभोक्तृत्वम् अज्ञानहेतुकं
स्यात् , ततो ब्रह्मज्ञानं अनर्थहेतुनिबर्हणमुच्यमानमुपपद्येत । तेन
सूत्रकारेणैव ब्रह्मज्ञानमनर्थहेतुनिबर्हणं सूचयता अविद्याहेतुकं
कर्तृत्वभोक्तृत्वं प्रदर्शितं भवति । अतः तत्प्रदर्शनद्वारेण
सूत्रार्थोपपत्त्युपयोगितया सकलतन्त्रोपोद्घातः प्रयोजनमस्य भाष्यस्य । तथा
चास्य शास्त्रस्य ऐदम्पर्यं सुखैकतानसदात्मककूटस्थचैतन्यैकरसता
संसारित्वाभिमतस्यात्मनः पारमार्थिकं स्वरूपमिति वेदान्ताः पर्यवस्यन्तीति
प्रतिपादितम् । तच्च अहं कर्ता सुखी दुःखी इति प्रत्यक्षाभिमतेन
अबाधितकल्पेन अवभासेन विरुध्यते । अतः तद्विरोधपरिहारार्थं
ब्रह्मस्वरूपविपरीतरूपं अविद्यानिर्मितं आत्मन इति यावत् न प्रतिपाद्यते,
तावत् जरद्गवादिवाक्यवदनर्थकं प्रतिभाति ; अतः तन्निवृत्त्यर्थम्
अविद्याविलसितम् अब्रह्मस्वरूपत्वम् आत्मन इति प्रतिपादयितव्यम् । वक्ष्यति
च एतत् अविरोधलक्षणे जीवप्रक्रियायां सूत्रकारः 'तद्गुणसारत्वात्' (ब्र.
सू. २-३-२९) इत्यादिना ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P03 .vyakhyaHolder}
:::

::: {#PP_C01_P04 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="" native="PP_C01_P04" data-type="VyakhyaSimple"}
यद्येवमेतदेव प्रथममस्तु, मैवम् ; अर्थविशेषोपपत्तेः । अर्थविशेषे हि
समन्वये प्रदर्शिते तद्विरेधाशङ्कायां तन्निराकरणमुपपद्यते । अप्रदर्शिते
पुनः समन्वयविशेषे, तद्विरोधाशङ्का तन्निराकरणं च निर्विषयं स्यात् ।
भाष्यकारस्तु तत्सिद्धमेव आदिसूत्रेण सामर्थ्यबलेन सूचितं
सुखप्रतिपत्त्यर्थं वर्णयतीति न दोषः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P04 .vyakhyaHolder}
:::

::: {#PP_C01_P05 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="" native="PP_C01_P05" data-type="VyakhyaSimple"}
ननु च ग्रन्थकरणादिकार्यारम्भे कार्यानुरूपं इष्टदेवतापूजानमस्कारेण
बुद्धिसन्निधापिताथवृद्ध्यादिशब्दैः दध्यादिदर्शनेन वा कृतमङ्गलाः शिष्टाः
प्रवर्तन्ते । शिष्टाचारश्च नः प्रमाणम् । प्रसिद्धं च मङ्गलाचरणस्य
विघ्नोपशमनं प्रयोजनम् । महति च निःश्रेयसप्रयोजने ग्रन्थमारभमाणस्य
विघ्नबाहुल्यं सम्भाव्यते । प्रसिद्धं च \`श्रेयांसि बहुविघ्नानि\' इति ।
विज्ञायते च-\'तस्मादेषां तन्न प्रियं यदेतन्मनुष्या विद्युः\' इति, येषां
च यन्न प्रियं ते तद्विघ्नन्तीति प्रसिद्धं लोके । तत् कथमुल्लङ्घ्य
शिष्टाचारं अकृतमङ्गल एव विस्रब्धं भाष्यकारः प्रववृते? अत्रोच्यते
---\'युष्मदस्मद्\' इत्यादि \`तद्धर्माणामपि सुतरामितरेतरभावानुपपत्तिः\'
इत्यन्तमेव भाष्यम् । अस्य च अयमर्थः---सर्वोपप्लवरहितो विज्ञानघनः
प्रत्यगर्थः इति । तत् कथञ्चन परमार्थतः एवम्भूते वस्तुनि रूपान्तरवदवभासो
मिथ्येति कथयितुम् तदन्यपरादेव भाष्यवाक्यात् निरस्तसमस्तोपप्लवं
चैतन्यैकतानमात्मानं प्रतिपद्यमानस्य कुतो विघ्नोपप्लवसम्भवः? तस्मात्
अग्रणीः शिष्टाचारपरिपालने भगवान् भाष्यकारः ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W001_L02;BS_C01_S01_I01_W001_L03;BS_C01_S01_I01_W001_L04;BS_C01_S01_I01_W001_L05;BS_C01_S01_I01_W002" native="PP_C01_P05" data-type=""}
विषयविषयिणोः तमःप्रकाशवत् विरुद्धस्वभावयोरितरेतरभावानुपपत्तौ सिद्धायाम्
इति ।

कोऽयं विरोधः? कीदृशो वा इतरेतरभावः अभिप्रेतः? यस्य
अनुपपत्तेः---\'तमःप्रकाशवत्\' इति निदर्शनम् । यदि तावत् सहानवस्थानलक्षणो
विरोधः, ततः प्रकाशभावे तमसो भावानुपपत्तिः, तदसत् ; दृश्यते हि
मन्दप्रदीपे वेश्मनि अस्पष्टं रूपदर्शनं, इतरत्र च स्पष्टम् । तेन ज्ञायते
मन्दप्रदीपे वेश्मनि तमसोऽपि ईषदनुवृत्तिरिति ; तथा छायायामपि औष्ण्यं
तारतम्येन उपलभ्यमानं आतपस्यापि तत्र अवस्थानं सूचयति । एतेन शीतोष्णयोरपि
युगपदुपलब्धेः सहावस्थानमुक्तं वेदितव्यम् । उच्यते परस्परानात्मतालक्षणो
विरोधः, न जातिव्यक्त्योरिव परमार्थतः परस्परसम्भेदः सम्भवतीत्यर्थः ; तेन
इतरेतरभावस्य-इतरेतरसम्भेदात्मकत्वस्य अनुपपत्तिः । कथम्? स्वतस्तावत्
विषयिणः चिदेकरसत्वात् न युष्मदंशसम्भवः । अपरिणामित्वात् निरञ्जनत्वाच्च न
परतः । विषयस्यापि न स्वतः चित्सम्भवः, समत्वात् विषयत्वहानेः ; न परतः ;
चितेः अप्रतिसङ्क्रमत्वात् ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W003-BS_C01_S01_I01_W004_L02" native="PP_C01_P05" data-type=""}
तद्धर्माणामपि सुतराम् इति ।

एवं स्थिते स्वाश्रयमतिरिच्य धर्माणाम् अन्यत्र भावानुपपत्तिः सुप्रसिद्धा
इति दर्शयति । इति शब्दो हेत्वर्थः । यस्मात् एवम् उक्तेन न्यायेन
इतरेतरभावासम्भवः,
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W005;BS_C01_S01_I01_W006;BS_C01_S01_I01_W007;BS_C01_S01_I01_W008" native="PP_C01_P05" data-type=""}
अतः अस्मत्प्रत्ययगोचरे विषयिणि चिदात्मके इति ॥

अस्मत्प्रत्यये यः अनिदमंशः चिदेकरसः तस्मिन् तद्बलनिर्भासिततया लक्षणतो
युष्मदर्थस्य मनुष्याभिमानस्य सम्भेद इव अवभासः स एव अध्यासः ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W011;BS_C01_S01_I01_W012_L01" native="PP_C01_P05" data-type=""}
तद्धर्माणां च इति ॥

यद्यपि विषयाध्यासे तद्धर्माणामप्यर्थसिद्धः अध्यासः ; तथापि विनापि
विषयाध्यासेन तद्धर्माध्यासो बाधिर्यादिषु श्रोत्रादिधर्मेषु विद्यते इति
पृथक् धर्मग्रहणम् ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W013;BS_C01_S01_I01_W014;BS_C01_S01_I01_W015" native="PP_C01_P05" data-type=""}
तद्विपर्ययेण विषयिणस्तद्धर्माणां च इति ॥

चैतन्यस्य तद्धर्माणां च इत्यर्थः । ननु विषयिणः चिदेकरसस्य कुतो धर्माः ?
ये विषये अध्यस्येरन् , उच्यते ; आनन्दो विषयानुभवो नित्यत्वमिति सन्ति
धर्माः, अपृथक्त्वेऽपि चैतन्यात् पृथगिव अवभासन्ते इति न दोषः । अध्यासो
नाम अतद्रूपे तद्रूपावभासः ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W017_L01;BS_C01_S01_I01_W017_L02;BS_C01_S01_I01_W018;BS_C01_S01_I01_W019" native="PP_C01_P05" data-type=""}
सः मिथ्येति भवितुं युक्तम् इति ।

मिथ्याशब्दो द्व्यर्थः अपह्नववचनोऽनिर्वचनीयतावचनश्च । अत्र अयमपह्नववचनः ।
मिथ्येति भवितुं युक्तम् अभाव एवाध्यासस्य युक्तः इत्यर्थः । यद्यप्येवं ;
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W020_L01;BS_C01_S01_I01_W028_L01" native="PP_C01_P05" data-type=""}
तथापि नैसर्गिकः

प्रत्यक्चैतन्यसत्तात्रामानुबन्धी ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W028_L02" native="PP_C01_P05" data-type=""}
अयं

युष्मदस्मदोः इतरेतराध्यासात्मकः ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W025_L01;BS_C01_S01_I01_W025_L02;BS_C01_S01_I01_W026;BS_C01_S01_I01_W027;BS_C01_S01_I01_W029_L01;BS_C01_S01_I01_W029_L02" native="PP_C01_P05" data-type=""}
अहमिदं ममेदमितिलोकव्यवहारः ।

तेन यथा अस्मदर्थस्य सद्भावो न उपालम्भमर्हति, एवमध्यासस्यापि
इत्यभिप्रायः । लोक इति मनुष्योऽहमित्यभिमन्यमानः प्राणिनिकायः उच्यते ।
व्यवहरणं व्यवहारः ; लोक इति व्यवहारो लोकव्यवहारः ; मनुष्योऽहमित्यभिमानः
इत्यर्थः ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W023_L01;BS_C01_S01_I01_W023_L02;BS_C01_S01_I01_W024" native="PP_C01_P05" data-type=""}
सत्यानृते मिथुनीकृत्य इति ।

सत्यम् अनिदं, चैतन्यम् । अनृतं युष्मदर्थः ; स्वरूपतोऽपि
अध्यस्तस्वरूपत्वात् । 'अध्यस्य' 'मिथुनीकृत्य' इति च क्त्वाप्रत्ययः, न
पूर्वकालत्वमन्यत्वं च लोकव्यवहारादङ्गीकृत्य प्रयुक्तः ; भुक्त्वा
व्रजतीतिवत् क्रियान्तरानुपादानात् । 'अध्यस्य नैसर्गिकोऽयं लोकव्यवहारः'
इति स्वरूपमात्रपर्यवसानात् । उपसंहारे च 'एवमयमनादिरनन्तो
नैसर्गिकोऽध्यासः' इति तावन्मात्रोपसंहारात् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P05 .vyakhyaHolder}
:::

::: {#PP_C01_P06 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="BS_C01_S01_I01_W022_L01;BS_C01_S01_I01_W022_L02" native="PP_C01_P06" data-type=""}
अतः चैतन्यं पुरुषस्य स्वरूपम् इतिवत् व्यपदेशमात्रं द्रष्टव्यम् ।

मिथ्याज्ञाननिमित्तः इति ।

मिथ्या च तदज्ञानं च मिथ्याज्ञानम् । मिथ्येति अनिर्वचनीयता उच्यते ।
अज्ञानमिति च जडात्मिका अविद्याशक्तिः ज्ञानपर्युदासेन उच्यते ।
तन्निमित्तः तदुपादानः इत्यर्थः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P06 .vyakhyaHolder}
:::

::: {#PP_C01_P07 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="" native="PP_C01_P07" data-type="VyakhyaSimple"}
कथं पुनः नैमित्तकव्यवहारस्य नैसर्गिकत्वम् ? अत्रोच्यते ; अवश्यं एषा
अविद्याशक्तिः बाह्याध्यात्मिकेषु वस्तुषु तत्स्वरूपसत्तामात्रानुबन्धिनी
अभ्युपगन्तव्या ; अन्यथा मिथ्यार्थावभासानुपपत्तेः । सा च न जडेषु वस्तुषु
तत्स्वरूपावभासं प्रतिबध्नाति ; प्रमाणवैकल्यादेव तदग्रहणसिद्धेः,
रजतप्रतिभासात् प्राक् ऊर्ध्वं च सत्यामपि तस्यां स्वरूपग्रहणदर्शनात् ,
अतः तत्र रूपान्तरावभासहेतुरेव केवलम् । प्रत्यगात्मनि तु चितिस्वभावत्वात्
स्वयम्प्रकाशमाने ब्रह्मस्वरूपानवभासस्य अनन्यनिमित्तत्वात्
तद्गतनिसर्गसिद्धाविद्याशक्तिप्रतिबन्धादेव तस्य अनवभासः । अतः सा
प्रत्यक्चिति ब्रह्मस्वरूपावभासं प्रतिबध्नाति,
अहङ्काराद्यतद्रूपप्रतिभासनिमित्तं च भवति, सुषुप्त्यादौ च
अहङ्कारादिविक्षेप संस्कारमात्रशेषं स्थित्वा पुनरुद्भवति, इत्यतः
नैसर्गिकोऽपि अहङ्कारममकारात्मको मनुष्याद्यभिमानो लोकव्यवहारः
मिथ्याज्ञाननिमित्तः उच्यते, न पुनः आगन्तुकत्वेन ; तेन नैसर्गिकत्वं
नैमित्तिकत्वेन न विरुध्यते ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P07 .vyakhyaHolder}
:::

::: {#PP_C01_P08 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="BS_C01_S01_I01_W020_L05" native="PP_C01_P08" data-type=""}
'अन्योन्यधर्मांश्च' इति

पृथक् धर्मग्रहणं धर्ममात्रस्यापि कस्यचिदध्यास इति दर्शयितुम् ।
:::

::: {.VyakhyaDescriptor parent="BS_C01_S01_I01" anchor="BS_C01_S01_I01_W020_L07" native="PP_C01_P08" data-type=""}
इतरेतराविवेकेन इति ॥

एकतापत्त्यैव इत्यर्थः ।
:::
:::

::: {.vyakhyaTrigger}
व्याख्या
:::

::: {#VK_PP_C01_P08 .vyakhyaHolder}
:::

::: {#PP_C01_P09 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I01" anchor="BS_C01_S01_I01_W025_L01;BS_C01_S01_I01_W025_L02;BS_C01_S01_I01_W026" native="PP_C01_P09" data-type=""}
कस्य धर्मिणः कथं कुत्र च अध्यासः ? धर्ममात्रस्य वा क्व अध्यासः ? इति
भाष्यकारः स्वयमेव वक्ष्यति ।

'अहमिदं ममेदम् इति'

अध्यासस्य स्वरूपं दर्शयति । अहमिति तावत् प्रथमोऽध्यासः । ननु अहमिति
निरंशं चैतन्यमात्रं प्रतिभासते, न अंशान्तरम् अध्यस्तं वा । यथा
अध्यस्तांशान्तर्भावः, तथा दर्शयिष्यामः । ननु इदमिति अहङ्कर्तुः भोगसाधनं
कार्यकरणसङ्घातः अवभासते, ममेदमिति च अहङ्कर्त्रा स्वत्वेन तस्य सम्बन्धः ।
तत्र न किञ्चित् अध्यस्तमिव दृश्यते । उच्यते ; यदैव अहङ्कर्ता
अध्यासात्मकः, तदैव तदुपकरणस्यापि तदात्मकत्वसिद्धिः । न हि
स्वप्नावाप्तराज्याभिषेकस्य माहेन्द्रजालनिर्मितस्य वा राज्ञः राज्योपकरणं
परमार्थसत् भवति, एवम् अहङ्कर्तृत्वप्रमुखः क्रियाकारकफलात्मको लोकव्यवहारः
अध्यस्तः नित्यशुद्धबुद्धमुक्तस्वभावे आत्मनि । अतः
तादृग्ब्रह्मात्मानुभवपर्यन्तात् ज्ञानात् अनर्थहेतोः अध्यासस्य
निवृत्तिरुपपद्यते, इति तदर्थविषयवेदान्तमीमांसारम्भः उपपद्यते ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P09 .vyakhyaHolder}
:::

::: {#PP_C01_P10 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="BS_C01_S01_I02_W001;BS_C01_S01_I02_W002_L01;BS_C01_S01_I02_W002_L02;BS_C01_S01_I02_W003_L01;BS_C01_S01_I02_W003_L02" native="PP_C01_P10" data-type=""}
'आह --- कोऽयमध्यासो नाम'

इत्याद्यारभ्य अध्याससिद्धिपरं भाष्यम् । तत्रापि
:::

::: {.VyakhyaDescriptor parent="BS_C01_S01_I02" anchor="BS_C01_S01_I04_W032;BS_C01_S01_I04_W033_L01;BS_C01_S01_I04_W033_L02" native="PP_C01_P10" data-type=""}
\'कथं पुनरविद्यावद्विषयाणि' इत्यतः

प्राक् अध्यासस्वरूपतत्सम्भावनाय, तदादि तत्सद्भावनिर्णयार्थम् इति
विभागः । यद्येवं तत्स्वरूपतत्सम्भावनोपन्यासः पृथक् न कर्तव्यः ; न हि
अनिर्ज्ञातरूपम् असम्भाव्यमानं च निर्णीयते च इति, दुःसम्पादं विशेषतः
अध्यक्षानुभवनिर्णये, उच्यते --- न देहेन्द्रियादिषु अहंममाभिमानवत एव
प्रमातृत्वप्रदर्शनमात्रेण तस्य अध्यासात्मकता सिध्यति ; तत् कस्य हेतोः ?
लोके शुक्तिरजतद्विचन्द्रादिवत् अध्यासानुभवाभावात् । बाधे हि सति स भवति,
नेह स विद्यते । तस्मात् अध्यासस्य लक्षणमभिधाय तल्लक्षणव्याप्तस्य सद्भावः
कथनीयः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P10 .vyakhyaHolder}
:::

::: {#PP_C01_P11 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P11" data-type="VyakhyaSimple"}
ननु एवमपि तल्लक्षणस्य वस्तुनः सद्भावमात्रम् इह कथनीयम् ; न हि यत्र यस्य
सद्भावः प्रमाणतः प्रतिपन्नः, तत्रैव तस्य असम्भावनाशङ्का, येन
तद्विनिवृत्तये तत्सम्भावना अपरा कथ्येत ; सत्यमेवं, विषयविशेषस्तु
प्रयत्नेन अन्विच्छद्भिरपि अनुपलभ्यमानकारणदोषे विज्ञाने अवभासमानोऽपि
पूर्वप्रवृत्तेन सकललोकव्यापिना निश्चितेन प्रमाणेन असम्भाव्यमानतया
अपोद्यमानो दृश्यते । तद्यथा --- औत्पातिकः सवितरि सुषिः, यथा वा
माहेन्द्रजालकुशलेन प्रासादादेः निगरणम् । एवम् अविषये असङ्गे केनचिदपि
गुणादिना अध्यासहेतुना रहिते निष्कलङ्कचैतन्यतया अन्यगतस्यापि अध्यासस्य
अपनोदनसमर्थे अध्यासावगमः अविभाव्यमानकारणदोषः विभ्रमः इति आशङ्क्येत, तत्
मा शङ्कि इति, सद्भावातिरेकेण सम्भवोऽपि पृथक् कथनीयः ; तदुच्यते ;
:::

::: {.VyakhyaDescriptor parent="BS_C01_S01_I02" anchor="BS_C01_S01_I02_W001;BS_C01_S01_I02_W002_L01;BS_C01_S01_I02_W002_L02;BS_C01_S01_I02_W003_L01;BS_C01_S01_I02_W003_L02" native="PP_C01_P11" data-type=""}
"आह कोऽयमध्यासो नाम" इति

किंवृत्तस्य प्रश्ने आक्षेपे च प्रयोगदर्शनात् उभयस्य च इह सम्भवात्
तन्त्रेण वाक्यमुच्चरितम् । तत्रापि प्रथमं प्रश्नस्य प्रतिवचनं स्वरूपम्
आख्याय पुनः तस्यैव सम्भवम् आक्षिप्य प्रतिविधत्ते । तत्र एवंभूते विषये
श्रोतॄणां सुखप्रबोधार्थं व्याचक्षाणाः प्रतिवादिनं तत्रस्थमिव समुत्थाप्य
तेन आक्षिप्तम् अनेन पृष्टमिति मत्वा प्रत्युक्तं, पुनरसौ स्वाभिप्रायं
विवृणोति इति आक्षेपमवतार्य प्रतिविधानं प्रतिपद्यन्ते । सर्वत्र एवंविधे
ग्रन्थसन्निवेशे एष एव व्याख्याप्रकारः ।
:::
:::

::: {.vyakhyaTrigger}
व्याख्या
:::

::: {#VK_PP_C01_P11 .vyakhyaHolder}
:::

::: {#PP_C01_P12 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="BS_C01_S01_I02_W005;BS_C01_S01_I02_W006;BS_C01_S01_I02_W007_L01;BS_C01_S01_I02_W007_L02" native="PP_C01_P12" data-type=""}
'स्मृतिरूपः परत्र पूर्वदृष्टावभासः' इति

प्रश्नवाक्यस्थितम् अध्यासम् उद्दिश्य लक्षणम् अभिधीयते । तत्र परत्र
इत्युक्ते अर्थात् परस्य अवभासमानता सिद्धा । तस्य विशेषणं
स्मृतिरूपत्वम् । स्मर्यते इति स्मृतिः ; असंज्ञायामपि अकर्तरि कारके
घञादीनां प्रयोगदर्शनात् । स्मर्यमाणरूपमिव रूपम् अस्य, न पुनः स्मर्यते एव
; स्पष्टं पुरोऽवस्थितत्वावभासनात् । पूर्वदृष्टावभासः इति उपपत्तिः
स्मृतिरूपत्वे । न हि पूर्वम् अदृष्टरजतस्य शुक्तिसम्प्रयोगे रजतम्
अवभासते । यतोऽर्थात् तद्विषयस्य अवभासस्यापि इदमेव लक्षणम् उक्तं भवति ।
कथम् ? तदुच्यते --- स्मृतेः रूपमिव रूपमस्य, न पुनः स्मृतिरेव ;
पूर्वप्रमाणविषयविशेषस्य तथा अनवभासकत्वात् । कथं पुनः स्मृतिरूपत्वम् ?
पूर्वप्रमाणद्वारसमुत्थत्वात् । न हि असम्प्रयुक्तावभासिनः
पूर्वप्रवृत्ततद्विषयप्रमाणद्वारसमुत्थत्वमन्तरेण समुद्भवः सम्भवति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P12 .vyakhyaHolder}
:::

::: {#PP_C01_P13 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P13" data-type="VyakhyaSimple"}
अपर आह --- ननु अन्यसम्प्रयुक्ते चक्षुषि अन्यविषयज्ञानं स्मृतिरेव,
प्रमोषस्तु स्मरणाभिमानस्य । इन्द्रियादीनां ज्ञानकारणानां केनचिदेव
दोषविशेषेण कस्यचिदेव अर्थविशेषस्य स्मृतिसमुद्बोधः क्रियते ।
सम्प्रयुक्तस्य च दोषेण विशेषप्रतिभासहेतुत्वं करणस्य विहन्यते । तेन
दर्शनस्मरणयोः निरन्तरोत्पन्नयोः करणदोषादेव विवेकानवधारणाद् दूरस्थयोरिव
वनस्पत्योः अनुत्पन्ने एव एकत्वावभासे उत्पन्नभ्रमः । ननु
अनास्वादिततिक्तरसस्यापि बालकस्य पित्तदोषात् मधुरे तिक्तावभासः कथं स्मरणं
स्यात् ? उच्यते --- जन्मान्तरानुभूतत्वात् , अन्यथा अननुभूतत्वाविशेषे
अत्यन्तम् असन्नेव कश्चित् सप्तमो रसः किमिति नावभासेत । तस्मात् पित्तमेव
मधुराग्रहणे तिक्तस्मृतौ तत्प्रमोषे च हेतुः ; कार्यगम्यत्वात्
हेतुभावस्य । एतेन अन्यसम्प्रयोगे अन्यविषयस्य ज्ञानस्य
स्मृतित्वतत्प्रमोषौ सर्वत्र व्याख्यातौ द्रष्टव्यौ ॥ उच्यते --- कोऽयं
स्मरणाभिमानो नाम ? न तावत् ज्ञानानुविद्धतया ग्रहणम् । न हि अतिवृत्तस्य
ज्ञानस्य ग्राह्यविशेषणतया विषयभावः । तस्मात् शुद्धमेव अर्थं
स्मृतिरवभासयति, न ज्ञानानुविद्धम् । तथा च पदात् पदार्थस्मृतौ न दृष्टो
ज्ञानसम्भेदः ; ज्ञानस्यापि शब्दार्थत्वप्रसङ्गात् । तथा
इष्टभूभागविषयास्मृतिः 'स सेव्यः' इति ग्राह्यमात्रस्था, न
ज्ञानपरामर्शिनी । अपि च भूयस्यः ज्ञानपरामर्शशून्या एव स्मृतयः । नापि
स्वगतो ज्ञानस्य स्मरणाभिमानो नाम रूपभेदः अवभासते । न हि नित्यानुमेयं
ज्ञानम् अन्यद्वा वस्तु स्वत एव रूपसम्भिन्नं गृह्यते । अत एवोक्तम्
'अनाकारामेव बुद्धिं अनुमिमीमहे' इति । अनाकाराम् अनिरूपिताकारविशेषाम् ;
अनिर्दिष्टस्वलक्षणाम् इत्यर्थः । अतो न स्वतः स्मरणाभिमानात्मकता । नापि
ग्राह्यविशेषनिमित्तः स्मरणाभिमानः ; प्रमाणग्राह्यस्यैव अविकलानधिकस्य
गृह्यमाणत्वात् , नापि फलविशेषनिमित्तः ;
प्रमाणफलविषयमात्रावच्छिन्नफलत्वात् । यः पुनः क्वचित् कदाचित् अनुभूतचरे
'स्मरामि' इत्यनुवेधः, सः वाचकशब्दसंयोजनानिमित्तः, यथा सास्नादिमदाकृतौ
गौः इत्यभिमानः । तस्मात् पूर्वप्रमाणसंस्कारसमुत्थतया
तद्विषयावभासित्वमात्रं स्मृतेः, न पुनः प्रतीतितः अर्थतो वा अधिकोंशः
अस्ति, यस्य दोषनिमित्तः प्रमोषः परिकल्प्येत । न चेह
पूर्वप्रमाणविषयावभासित्वमस्ति ; पुरोऽवस्थितार्थप्रतिभासनात् ,
इत्युक्तम् । अतः न अन्यसम्प्रयोगे अन्यविषयज्ञानं स्मृतिः, किन्तु अध्यासः
॥
:::
:::

::: {.vyakhyaTrigger}
व्याख्या
:::

::: {#VK_PP_C01_P13 .vyakhyaHolder}
:::

::: {#PP_C01_P14 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P14" data-type="VyakhyaSimple"}
ननु एवं सति वैपरीत्यमापद्यते, रजतमवभासते शुक्तिरालम्बनम् इति, नैतत्
संविदनुसारिणाम् अनुरूपम् । ननु शुक्तेः स्वरूपेणापि अवभासने
संवित्प्रयुक्तव्यवहारयोग्यत्वमेव आलम्बनार्थः, सैव इदानीं
रजतव्यवहारयोग्या प्रतिभासते, तत्र किमिति आलम्बनं न स्यात् ? अथ
तथारूपावभासनं शुक्तेः पारमार्थिकं ? उताहो न ? यदि पारमार्थिकं, नेदं
रजतमिति बाधो न स्यात् नेयं शुक्तिः इति यथा । भवति च बाधः । तस्मात् न एष
पक्षः प्रमाणवान् । अथ शुक्तेरेव दोषनिमित्तो रजतरूपः परिणाम उच्यते,
एतदप्यसारम् ; न हि क्षीरपरिणामे दधनि 'नेदं दधि' इति बाधो दृष्टः ; नापि
क्षीरमिदम् इति प्रतीतिः, इह तु तदुभयं दृश्यते । किञ्च रजतरूपेण चेत्
परिणता शुक्तिः, क्षीरमिव दधिरूपेण, तदा दोषापगमेऽपि तथैव अवतिष्ठेत । ननु
कमलमुकुलविकासपरिणामहेतोः सावित्रस्य तेजसः स्थितिहेतुत्वमपि दृष्टं,
तदपगमे पुनः मुकुलीभावदर्शनात् , तथा इहापि स्यात् , न ; तथा सति तद्वदेव
पूर्वावस्थापरिणामबुद्धिः स्यात् , न बाधप्रतीतिः स्यात् । अथ पुनः
दुष्टकारणजन्यायाः प्रतीतेरेव रजतोत्पादः इति मन्येत, एतदपि न सम्यगिव ;
कथम् ? यस्याः प्रतीतेः तदुत्पादः तस्यास्तावत् न तत् आलम्बनम् ;
पूर्वोत्तरभावेन भिन्नकालत्वात् , न प्रतीत्यन्तरस्य ;
पुरुषान्तरप्रतीतेरपि तत्प्रसङ्गात् । ननु किमिति पुरुषान्तरप्रतीतेरपि
तत्प्रसङ्गः ? दुष्टसामग्रीजन्मनो हि प्रतीतेः तत् आलम्बनम् , मैवम् ;
प्रतीत्यन्तरस्यापि तद्विधस्य रजतान्तरोत्पादनेनैव उपयुक्तत्वात्
प्रथमप्रत्ययवत् । अतः अनुत्पन्नसममेव स्यात् । तदेवं पारिशेष्यात्
स्मृतिप्रमोष एव अवतिष्ठेत ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P14 .vyakhyaHolder}
:::

::: {#PP_C01_P15 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P15" data-type="VyakhyaSimple"}
ननु स्मृतेः प्रमोषो न सम्भवति इत्युक्तं, तथा च तन्त्रान्तरीया आहुः ---
'अनुभूतविषयासम्प्रमोषा स्मृतिः' इति । का तर्हि गतिः शुक्तिसम्प्रयोगे
रजतावभासस्य ? उच्यते --- न इन्द्रियजज्ञानात् संस्कारजं स्मरणं पृथगेव
स्मरणाभिमानशून्यं समुत्पन्नं, किन्तु एकमेव संस्कारसहितात् इन्द्रियात् ।
कथमेतत् ? उच्यते --- कारणदोषः कार्यविशेषे तस्य शक्तिं निरुन्धन्नेव
संस्कारविशेषमपि उद्बोधयति ; कार्यगम्यत्वात् कारणदोषशक्तेः । अतः
संस्कारदुष्टकारणसंवलिता एका सामग्री । सा च एकमेव ज्ञानम् एकफलं जनयति ।
तस्य च दोषोत्थापितसंस्कारविशेषसहितसामग्रीसमुत्पन्नज्ञानस्य उचितमेव
शुक्तिगतमिथ्यारजतमालम्बनमवभासते । तेन मिथ्यालम्बनं ज्ञानं मिथ्याज्ञानम्
, न स्वतो ज्ञानस्य मिथ्यात्वमस्ति, बाधाभावात् ।
भिन्नजातीयज्ञानहेतुसामग्र्योः कथमेकज्ञानोत्पादनमिति चेत् , नैष दोषः ;
दृश्यते हि लिङ्गज्ञानसंस्कारयोः सम्भूय लिङ्गिज्ञानोत्पादनं,
प्रत्यभिज्ञानोत्पादनञ्च अक्षसंस्कारयोः । उभयत्रापि स्मृतिगर्भमेकमेव
प्रमाणज्ञानम् ; संस्कारानुद्बोधे तदभावात् । तस्मात् लिङ्गदर्शनमेव
सम्बन्धज्ञानसंस्कारमुद्बोध्य तत्सहितं लिङ्गिज्ञानं जनयतीति वक्तव्यम् ।
अयमेव च न्यायः प्रत्यभिज्ञानेऽपि । न पुनः ज्ञानद्वये प्रमाणमस्ति । तथा
भिन्नजातीयज्ञानहेतुभ्यो नीलादिभ्य एकं चित्रज्ञानं निदर्शनीयम् । तत्र
लैङ्गिकज्ञानप्रत्यभिज्ञाचित्रज्ञानानामदुष्टकारणारब्धत्वाद्
यथार्थमेवावभासः, इह तु कारणदोषादतथाभूतार्थावभासः इति विशेषः । एवंच सति
नानुभवविरोधः ; प्रतिभासमानस्य रजतस्यैवावलम्बनत्वात् , अतो मायामयं
रजतम् । अथ पुनः पारमार्थिकं स्यात् , सर्वैरेव गृह्येत ; यतो न हि
पारमार्थिकं रजतं कारणदोषं स्वज्ञानोत्पत्तावपेक्षते । यद्यपेक्षेत, तदा
तदभावे न तत्र ज्ञानोत्पत्तिः ; आलोकाभावे इव रूपे । मायामात्रत्वे तु
मन्त्राद्युपहतचक्षुष इव दोषोपहतज्ञानकरणा एव पश्यन्तीति युक्तम् । किञ्च
नेदं रजतम् इति बाधोऽपि मायामयत्वमेव सूचयति । कथम् ? तेन हि तस्य
निरुपाख्यतापादनपूर्वकं मिथ्यात्वं ज्ञाप्यते । 'नेदं रजतं
मिथ्यैवाभासिष्ट' इति । न च तत् केनचिद्रूपेण रूपवत्त्वेऽवकल्पते ;
सम्प्रयुक्तशुक्तिवत् निरस्यमानविषयज्ञानवच्च ॥ ननु न व्यापकमिदं लक्षणम् ;
स्वप्नशोकादावसम्भवात् , न हि स्वप्नशोकादौ केनचित् सम्प्रयोगोऽस्ति, येन
परत्र परावभासः स्यात् । अत एव वासनातिरिक्तकारणाभावात् स्मृतिरेव, न
स्मृतिरूपता, अत्रोच्यते न तावत् स्मृतित्वमस्ति ; अपरोक्षार्थावभासनात् ।
ननु स्मृतिरूपत्वमपि नास्ति ; पूर्वप्रमाणसंस्कारमात्रजन्यत्वात् ,
अत्रोच्यते ; उक्तमेतत् पूर्वप्रमाणविषयावभासित्वमात्रं स्मृतेः
स्वरूपमिति । तदिह निद्रादिदोषोपप्लुतं मनः
अदृष्टादिसमुद्बोधितसंस्कारविशेषसहकार्यानुरूपं मिथ्यार्थविषयं
ज्ञानमुत्पादयति । तस्य च
तदवच्छिन्नापरोक्षचैतन्यस्थाविद्याशक्तिरालम्बनतया विवर्तते । ननु एवं सति
अन्तरेव स्वप्नार्थप्रतिभासः स्यात् ? को वा ब्रूते नान्तरिति ? ननु
विच्छिन्नदेशोऽनुभूयते स्वप्नेऽपि जागरण इव, न तदन्तरनुभवाश्रयत्वे
स्वप्नार्थस्योपपद्यते, ननु देशोऽपि तादृश एव, कुतस्तत्सम्बन्धात्
विच्छेदोऽवभासते ? अयमपि तर्ह्यपरो दोषः, नैष दोषः ; जागरणेऽपि
प्रमाणज्ञानादन्तरपरोक्षानुभवात् न विषयस्था अपरोक्षता भिद्यते ;
एकरूपप्रकाशनात् । अतोऽन्तरपरोक्षानुभवावगुण्ठित एव जागरणेऽप्यर्थोऽनुभूयते
; अन्यथा जडस्य प्रकाशानुपपत्तेः । यथा तमसाऽवगुण्ठितो घटः
प्रदीपप्रभावगुण्ठनमन्तरेण न प्रकाशीभवति, एवम् । यः पुनर्विच्छेदावभासः, स
जागरेऽपि मायाविजृम्भितः ; सर्वस्य प्रपञ्चजातस्य चैतन्यैकाश्रयत्वात् ,
तस्य च निरंशस्य प्रदेशभेदाभावात् । प्रपञ्चभेदेनैव हि तत् कल्पितावच्छेदं
सदवच्छिन्नमिव बहिरिव अन्तरिव प्रकाशते । अथवा दिगाकाशौ मनोमात्रगोचरौ
सर्वत्राध्यासाधारौ विद्येते इति न परत्रेति विरुध्यते ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P15 .vyakhyaHolder}
:::

::: {#PP_C01_P16 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="BS_C01_S01_I02_W005;BS_C01_S01_I02_W006;BS_C01_S01_I02_W007_L01;BS_C01_S01_I02_W007_L02" native="PP_C01_P16" data-type=""}
कथं तर्हि नामादिषु ब्रह्माध्यासः ? किमत्र कथम् ? न तत्र कारणदोषः, नापि
मिथ्यार्थावभासः, सत्यम् ; अत एव चोदनावशात् इच्छातोऽनुष्ठेयत्वात् मानसी
क्रियैषा, न ज्ञानं ; ज्ञानस्य हि दुष्टकारणजन्यस्य विषयो मिथ्यार्थः । न
हि ज्ञानमिच्छातो जनयितुं निवर्तयितुं वा शक्यं ;
कारणैकायत्तत्वादिच्छानुप्रवेशानुपपत्तेः । ननु स्मृतिज्ञानमाभोगेन
जन्यमानं मनोनिरोधेन च निरुध्यमानं दृश्यते । सत्यं ; न
स्मृत्युत्पत्तिनिरोधयोस्तयोर्व्यापारः, किन्तु कारणव्यापारे तत्प्रतिबन्धे
च चक्षुष इवोन्मीलननिमीलने, न पुनर्ज्ञानोत्पत्तौ व्यापार इच्छायाः ।
तस्मात् ब्रह्मदृष्टिः केवला अध्यस्यते चोदनावशात् फलायैव, मातृबुद्धिरिव
रागनिवृत्तये परयोषिति । तदेवम् अनवद्यमध्यासस्य लक्षणं ---

स्मृतिरूपः परत्र पूर्वदृष्टावभासः इति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P16 .vyakhyaHolder}
:::

::: {#PP_C01_P17 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="BS_C01_S01_I02_W008;BS_C01_S01_I02_W009" native="PP_C01_P17" data-type=""}
'तं केचित्'

इत्यादिना अध्यासस्वरूपे मतान्तरमुपन्यस्यति स्वमतपरिशुद्धये ।
:::

::: {.VyakhyaDescriptor parent="BS_C01_S01_I02" anchor="BS_C01_S01_I02_W010" native="PP_C01_P17" data-type=""}
कथम् ?

अन्यत्र

शुक्तिकादौ,
:::

::: {.VyakhyaDescriptor parent="BS_C01_S01_I02" anchor="BS_C01_S01_I02_W010" native="PP_C01_P17" data-type=""}
अन्यधर्मस्य

अर्थान्तरस्य, रजतादेः ज्ञानाकारस्य बहिष्ठस्यैव वा ;
:::

::: {.VyakhyaDescriptor parent="BS_C01_S01_I02" anchor="BS_C01_S01_I02_W010" native="PP_C01_P17" data-type=""}
अध्यासः इति

वदन्ति ।
:::

::: {.VyakhyaDescriptor parent="BS_C01_S01_I02" anchor="BS_C01_S01_I02_W013_L01-BS_C01_S01_I02_W017" native="PP_C01_P17" data-type=""}
केचित्तु यत्र यदध्यासः तद्विवेकाग्रहणनिबन्धनो भ्रमः इति ॥

यत्र यस्याध्यासः, तयोर्विवेकस्याग्रहणात् तन्निबन्धनोऽयमेकत्वभ्रमः इति
वदन्तीत्यनुषङ्गः ।
:::
:::

::: {.vyakhyaTrigger}
व्याख्या
:::

::: {#VK_PP_C01_P17 .vyakhyaHolder}
:::

::: {#PP_C01_P18 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="BS_C01_S01_I02_W019;BS_C01_S01_I02_W020;BS_C01_S01_I02_W021;BS_C01_S01_I02_W022;BS_C01_S01_I02_W023;BS_C01_S01_I02_W024" native="PP_C01_P18" data-type=""}
अन्ये तु यत्र यदध्यासः तस्यैव विपरीतधर्मत्वकल्पनामाचक्षते इति ।

यत्र शुक्तिकादौ, यस्य रजतादेरध्यासः, तस्यैव शुक्तिशकलादेः,
विपरीतधर्मत्वस्य रजतादिरूपत्वस्य, कल्पनाम् अविद्यमानस्यैवावभासमानताम् ,
आचक्षते ।
:::

::: {.VyakhyaDescriptor parent="BS_C01_S01_I02" anchor="BS_C01_S01_I02_W025_L01;BS_C01_S01_I02_W025_L02;BS_C01_S01_I02_W026" native="PP_C01_P18" data-type=""}
सर्वथापि तु इति ।

स्वमतानुसारित्वं सर्वेषां कल्पनाप्रकाराणां दर्शयति ।
अन्यस्यान्यधर्मावभासत्वं नाम लक्षणं, परत्रेत्युक्ते अर्थात् परावभासः
सिद्धः इति यदवादिष्यम् , तत् न व्यभिचरति । कथम् ? पूर्वस्मिन् कल्पे
ज्ञानाकारस्य बहिष्ठस्य वा शुक्तिधर्मत्वावभासनात् न व्यभिचारः,
द्वितीयेऽपि शुक्तिरजतयोः पृथक् सतोरपृथगवभासः अभिमानात् , तृतीयेऽपि
शुक्तिशकलस्य रजतरूपप्रतिभासनात् ॥ पूर्वदृष्टत्वस्मृतिरूपत्वयोः
सर्वत्राव्यभिचारात् न विवादः इत्यभिप्रायः । तत्र 'स्मृतिरूपः
पूर्वदृष्टावभासः' इत्येतावति लक्षणे निरधिष्ठानाध्यासवादिपक्षेऽपि
निरुपपत्तिके लक्षणव्याप्तिः स्यादिति तन्निवृत्तये 'परत्र' इत्युच्यते ॥
कथं ? निरुपपत्तिकोऽयं पक्षः । न हि निरधिष्ठानोऽध्यासो दृष्टपूर्वः,
सम्भवी वा । ननु केशाण्ड्रकाद्यवभासो निरधिष्ठानो दृष्टः, न ; तस्यापि
तेजोऽवयवाधिष्ठानत्वात् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P18 .vyakhyaHolder}
:::

::: {#PP_C01_P19 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P19" data-type="VyakhyaSimple"}
ननु रजते संवित् , संविदि रजतमिति परस्पराधिष्ठानो भविष्यति,
बीजाङ्कुरादिवत् , नैतत् सारं ; न तत्र यतो बीजात् योऽङ्कुरः तत एव
तद्बीजम् , अपि तु अङ्कुरान्तरात् , इह पुनः यस्यां संविदि यत् रजतमवभासते,
तयोरेवेतरेतराध्यासः, ततो दुर्घटमेतत् । बीजाङ्कुरादिष्वपि न
बीजाङ्कुरान्तरपरम्परामात्रेण अभिमतवस्तुसिद्धिः ; प्रतीतितो
वस्तुतश्चानिवृत्ताकाङ्क्षत्वात् , तथा च 'कुत इदमेवं' इति पर्यनुयोगे
'दृष्टत्वादेवं' इति तत्र एव दूरं वा परिधाव्य स्थातव्यम् ; अन्यथा
हेतुपरम्परामेवावलम्ब्य क्वचिदप्यनवतिष्ठमानो नानवस्थादोषमतिवर्तेत । अपि च
न क्वचिन्निरवधिको 'न' इत्येव बाधावगमो दृष्टः,
यत्राप्यनुमानादाप्तवचनाद्वा न सर्पः इत्येवावगमः, तत्रापि 'किं पुनरिदम् ?
' इत्यपेक्षादर्शनात् पुरोऽवस्थितं वस्तुमात्रमवधिर्विद्यते ।
प्रधानादिष्वपि जगत्कारणे त्रिगुणत्वादिबाधः अधिगतावधिरेव । अथवा
सर्वलोकसाक्षिकमेतत् केशोण्ड्रकादावपि तद्बाधे तदनुषङ्ग एव बोधे बाध्यते, न
बोधः । अतः तदवधिः सर्वस्य बाधः ; तेन तन्मात्रस्य बाधाभावात् , स्वतश्च
विशेषानुपलब्धेः कूटस्थापरोक्षैकरसचैतन्यावधिः सर्वस्य बाधः ।
नाप्यध्यस्तमप्यसदेव ; तथात्वे प्रतिभासायोगात् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P19 .vyakhyaHolder}
:::

::: {#PP_C01_P20 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P20" data-type="VyakhyaSimple"}
ननु सर्वमेवेदमसदिति भवतो मतम् । क एवमाह ?
अनिर्वचनीयानाद्यविद्यात्मकमित्युद्घोषितमस्माभिः । अथ पुनर्विद्योदये
अविद्याया निरुपाख्यतामङ्गीकृत्यासत्त्वमुच्येत, काममभिधीयताम् । तथा च
बाधकज्ञानं 'नेदं रजतम्' इति विशिष्टदेशकालसम्बद्धं रजतं विलोपयदेवोदेति, न
देशान्तरसम्बन्धमापादयति ; तथाऽनवगमात् । तथा च दूरवर्तिनीं रज्जुं सर्पं
मन्यमानस्य निकटवर्तिनाऽऽप्तेन 'नायं सर्पः' इत्युक्ते सर्पाभावमात्रं
प्रतिपद्यते, न तस्य देशान्तरवर्तित्वं ; तत्प्रतिपत्तावसामर्थ्यात्
वाक्यस्य । नार्थापत्त्या ; इह भग्नघटाभाववत् तावन्मात्रेणापि तत्सिद्धेः ।
यत्रापि सर्पबाधपूर्वको रज्जुविधिरक्षजन्यः तादृशवाक्यजन्यो वा, तत्रापि स
एव न्यायः ; तथाऽनवगमात् , तदेवं न क्वचिन्निरधिष्ठानोऽध्यासः ? तस्मात्
साधूक्तं परत्र इति ॥ यद्येवं 'परत्र पूर्वदृष्टावभासः' इत्येतावदस्तु
लक्षणम्, तथाविधस्य स्मृतिरूपत्वाव्यभिचारात् , सत्यम् ; अर्थलभ्यस्य
स्मृतित्वमेव स्यात् , न स्मृतिरूपत्वम् । न च
स्मृतिविषयस्याध्यासत्वमित्युक्तम् । यद्येवमेतावदस्तु लक्षणं परत्र स्मृति
रूपावभासः इति, तत्र परत्रेत्युक्ते अर्थलभ्यस्य परावभासस्य स्मृतिरूपत्वं
विशेषणं, न हि परस्यासम्प्रयुक्तस्य पूर्वदृष्टत्वाभावे
स्मृतिरूपत्वसम्भवः, सत्यम् ; विस्पष्टार्थं पूर्वदृष्टग्रहणमिति
यथान्यासमेव लक्षणमस्तु ।
:::

::: {.VyakhyaDescriptor parent="BS_C01_S01_I02" anchor="BS_C01_S01_I02_W030;BS_C01_S01_I02_W031;BS_C01_S01_I02_W032" native="PP_C01_P20" data-type=""}
तथा च लोके अनुभवः
:::

::: {.VyakhyaDescriptor parent="BS_C01_S01_I02" anchor="BS_C01_S01_I02_W033-BS_C01_S01_I02_W035" native="PP_C01_P20" data-type=""}
इत्युदाहरणद्वयेन लौकिकसिद्धमेवेदमध्यासस्य स्वरूपं लक्षितं, किमत्र
युक्त्या ? इति कथयति ---

शुक्तिका हि रजतवदवभासते इति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P20 .vyakhyaHolder}
:::

::: {#PP_C01_P21 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P21" data-type="VyakhyaSimple"}
ननु न शुक्तिका प्रतिभासते, रजतमेव प्रतिभासते, तेन शुक्तिकेति, रजतवदिति
चोभयं नोपपद्यते, उच्यते --- शुक्तिकाग्रहणमुपरितनसम्यग्ज्ञानसिद्धं
परमार्थतः शुक्तिकात्वमपेक्ष्य, वतिग्रहणं तु सम्प्रयुक्तस्यारजतस्वरूपस्य
मिथ्यारजतसम्भेद इवावभासनमङ्गीकृत्य । मिथ्यात्वमपि रजतस्य
आगन्तुकदोषनिमित्तत्वादनन्तरबाधदर्शनाच्च कथ्यते, न पुनः परमार्थाभिमतात्
रजतादन्यत्वमाश्रित्य । तत्र असम्प्रयुक्तत्वाद्रजतस्य
नेदन्तावभासस्तद्गतः, किन्तु सम्प्रयुक्तगत एव । अपरोक्षावभासस्तु
संस्कारजन्मनोऽपि रजतोल्लेखस्य
दोषबलादिन्द्रियजज्ञानान्तर्भावाच्चेतिद्रष्टव्यम् । तत्र शुक्तिकोदाहरणेन
सम्प्रयुक्तस्यानात्मा रजतमिति दर्शितम् । निरञ्जनस्य चैतन्यस्य अस्मदर्थे
अनिदमंशस्य अनात्मा तदवभास्यत्वेन युष्मदर्थलक्षणापन्नः अहङ्कारः अध्यस्तः
इति प्रदर्शनार्थं द्विचन्द्रोदाहरणेन जीवेश्वरयोः जीवानां चानात्मरूपो
भेदावभासः इति दर्शितम् । ननु बहिरर्थे कारणदोषोऽर्थगतः सादृश्यादिः
इन्द्रियगतश्च तिमिरादिरुपलभ्यते, तन्निमित्तश्चार्थस्य
सांशत्वादंशान्तरावग्रहेऽपि अंशान्तरप्रतिबन्धो युज्येत, न त्विह
कारणान्तरायत्ता सिद्धिः, येन तद्दोषादनवभासोऽपि स्यात् , निरंशस्य
चैतन्यस्य स्वयञ्ज्योतिषस्तदयोगात् । ननु ब्रह्मस्वरूपमनवभासमानमस्त्येव, न
तदनवभासनाज्जीवेऽनवभासविपर्यासौ भवतः । न हि शुक्तेरग्रहणात् स्थाणावग्रहणं
विपर्यासो वा । ननु न ब्रह्मणोऽन्यो जीवः, 'अनेन जीवेनात्मना' (छा. उ.
६-३-२) इति श्रुतेः, अतः तदग्रहणमात्मन एव तत् , एवं तर्हि
सुतरामविद्यायास्तत्रासम्भवः ; तस्य विद्यात्मकत्वात् , 'तस्य भासा
सर्वमिदं विभाति' (क. उ. २-२-१५) इति तच्चैतन्येनैव सर्वस्य भासमानत्वात् ,
उच्यते --- विद्यत एव अत्राप्यग्रहणाविद्यात्मको दोषः प्रकाशस्याच्छादकः ।
कथं गम्यते ? श्रुतेः तदर्थापत्तेश्च । श्रुतिस्तावत् --- 'अनृतेन हि
प्रत्यूढाः' 'अनीशया शोचति मुह्यमानः' इत्येवमाद्या । तदर्थापत्तिरपि
विद्यैव सर्वत्र श्रुतिषु ब्रह्मविषया मोक्षाय निवेद्यते,
तेनार्थादिदमवगम्यते जीवस्य ब्रह्मस्वरूपतानवगमोऽविद्यात्मको बन्धो निसर्गत
एवास्तीति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P21 .vyakhyaHolder}
:::

::: {#PP_C01_P22 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P22" data-type="VyakhyaSimple"}
ननु न जीवो ब्रह्मणोऽन्यः इत्युक्तम् ॥ बाढम् ; अत एवाऽर्थाज्जीवे
ब्रह्मस्वरूपप्रकाशाच्छादिका अविद्या कल्प्यते ; अन्यथा
परमार्थतस्तत्स्वरूपत्वे तदवबोधोऽपि यदि नित्यसिद्धः स्यात् , तदा
तादात्म्योपदेशो व्यर्थः स्यात् । अतः
अनादिसिद्धाविद्यावच्छिन्नानन्तजीवनिर्भासास्पदमेकरसं ब्रह्मेति
श्रुतिस्मृतिन्यायकोविदैरभ्युपगन्तव्यम् । तथा च स्मृतिः --- 'प्रकृतिं
पुरुषं चैव विद्ध्यनादी उभावपि' (भ . गी १३ - १९) इति
क्षेत्रक्षेत्रज्ञत्वनिमित्तामनादिसिद्धामविद्यां प्रकृतिशब्देनाह ; 'मायां
तु प्रकृतिं विद्यात्' (श्वे. उ. ४-१०) इति श्रुतेः । अतो
मायावच्छिन्नरूपत्वादनन्यदपि ब्रह्मरूपमात्मनो न वेत्ति । तथा चोक्तम् ---
'अनादिमायया सुप्तो यदा जीवः प्रबुद्ध्यते । अजमनिद्रमस्वप्नमद्वैतं
बुध्यते तदा' (गौ.का.१/१६) इति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P22 .vyakhyaHolder}
:::

::: {#PP_C01_P23 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P23" data-type="VyakhyaSimple"}
ननु प्रमाणान्तरविरोधे सति श्रुतिः तदर्थापत्तिर्वा नाविद्यां
निवेदयितुमलम् ? किं तत् प्रमाणं ? येन सह विरोधः, निरंशस्य स्वयञ्ज्योतिषः
स्वरूपानवभासानुपपत्तिः । ननु भोक्तुः कार्यकारणसङ्घातात् व्यावृत्तता
स्वयञ्ज्योतिषोऽपि न प्रकाशते, ननु न भोक्ता स्वयञ्ज्योतिः, किं
त्वहंप्रत्ययेनावभास्यते । यथा स्वयम्प्रकाशमानता, अहङ्कारो न प्रत्ययस्तथा
वक्ष्यते ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P23 .vyakhyaHolder}
:::

::: {#PP_C01_P24 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P24" data-type="VyakhyaSimple"}
कथं पुनः भोक्ता स्वयञ्ज्योतिः कार्यकरणसङ्घातात् व्यावृत्तो न प्रकाशते ?
'मनुष्योऽहमि'ति मिथ्यैव एकताभिमानात् । ननु गौणोऽयं, न मिथ्या ? यथा न
गौणः, तथा भाष्यकार एव वक्ष्यति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P24 .vyakhyaHolder}
:::

::: {#PP_C01_P25 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P25" data-type="VyakhyaSimple"}
ननु 'अहमि'ति यदि देहसमानाधिकरणः प्रत्ययः, न तर्हि तद्व्यतिरिक्त आत्मा
सिध्यति ; अन्यस्य तथाग्राहिणः प्रत्ययस्याभावात् , आगमानुमानयोरपि
तद्विरोधे प्रमाणत्वायोगात् । मिथ्यात्वात् तस्य न विरोधः इति चेत् ,
कुतस्तर्हि मिथ्यात्वम् ? आगमादनुमानाद्वा अन्यथाऽवगमादिति चेत् , नैतत् ;
अन्योऽन्याश्रयता तथा स्यात् आगमानुमानयोः प्रवृत्तौ तन्मिथ्यात्वं
तन्मिथ्यात्वे तयोः प्रवृत्तिरिति । तस्मात् देहादिव्यतिरिक्तविषय
एवायमहङ्कारः इत्यात्मवादिभिरभ्युपेयम् ; अन्यथा आत्मसिद्धिरप्रामाणिकी
स्यात् , अतो गौणो मनुष्यत्वाभिमानः । उच्यते --- यद्यपि
देहादिव्यतिरिक्तभोक्तृविषय एवायमहङ्कारः ; तथापि तथा अनध्यवसायात्
तद्धर्मानात्मन्यध्यस्यति । दृश्यते हि स्वरूपेणावभासमानेऽपि
वस्त्वन्तरभेदानध्यवसायात् तत्सम्भेदेनावभासः, यथा एकस्मिन्नप्यकारे
हृस्वादिसम्भेदः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P25 .vyakhyaHolder}
:::

::: {#PP_C01_P26 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P26" data-type="VyakhyaSimple"}
अथ पुनरेकान्ततो भिन्न एव देहादेरहङ्कर्ता अवभासेत, रसादिव गन्धः, ततः
तत्सद्भावे न विप्रतिपत्तिरिति, तत्सिद्धये जिज्ञासा नावकल्पेत ।
जिज्ञासोत्तरकालं तर्हि गौण एव युक्तः, कथम् ? जिज्ञासा नाम
युक्त्यनुसन्धानम् । न हि युक्तिः पृथक् ज्ञानान्तरजननी, किन्तु
सिद्धस्यैवाहंप्रत्ययस्य विषयविवेचिनी । तस्मात् विविक्तविषयत्वात्
व्यतिरिक्तात्मानुभवपर्यन्त एवाहङ्कारो जिज्ञासोत्तरकालं युक्तः, न युक्तः
; अकार इव हृस्वत्वाभिमानः । ननु तत्रापि कथम् ? अनुभव एव । एवमहङ्कारेऽपि
समानश्चर्चः । ननु अनुभवः तर्कबलाद्यथावभासिन्यप्यकारे सम्भवति ; हृस्वादेः
पृथक्सतस्तथानवगमात् , तन्न ; एकस्य पृथक्त्वेऽपि अर्थादितरस्यापि
पृथक्त्वात् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P26 .vyakhyaHolder}
:::

::: {#PP_C01_P27 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I02" anchor="" native="PP_C01_P27" data-type="VyakhyaSimple"}
ननु महदेतदिन्द्रजालं यत् तर्कानुगृहीतात् प्रमाणात्
यथायथमसाधारणरूपयोरेवावभासमानयोरेकत्वावगमो न गौण इति, बाढम् ;
इन्द्रजालमेवैतत् , अविद्याकृतत्वात् । तथाहि --- अहंप्रत्ययस्य
स्वविषयप्रतिष्ठितस्यैव सतः तदेकप्रतिष्ठितता प्रतिबन्धकृदनाद्यविद्याकृतं
देहादिप्रतिष्ठितत्वमपि दृष्टम् ; अतो
देहादिविषयत्वाविरोधिस्वविषयप्रतिष्ठत्वमहंप्रत्ययस्य । अतो युक्त्या
विषयविवेचनेऽपि स्वविषयोपदर्शनेन तत्प्रतिष्ठत्वमात्रं कृतं
नाधिकमादर्शितम् । स्वविषयप्रतिष्ठत्वं च देहादिषु अहंममाभिमानेन न
विरुध्यते इत्युक्तम् । अतः न्यायतो विषयविवेचनादूर्ध्वमपि न प्रागवस्थातो
विशिष्यते अहंप्रत्ययः । तेन न कदाचिदपि 'मनुष्योऽहमि'ति प्रत्ययो गौणः ।
तदेवं स्वयञ्ज्योतिष एव सतो जीवस्य कार्यकरणसङ्घातव्यतिरिक्ततायाः तथा
अनवभासदर्शनात् 'मनुष्योऽहमि'ति चाध्यासोपलब्धेः ब्रह्मात्मैकत्वस्यापि
तत्स्वरूपस्यानवभासनं पूर्वकालकोटिरहितप्रकाशाच्छादिततमोनिमित्तं श्रुति
तदर्थापत्तिसमर्पितं, तन्निमित्ताहङ्काराध्यासश्च सम्भाव्यते ।
अनादित्वाच्च पूर्वदृष्टत्वं स्मृतिरूपत्वं च ।
पृथग्भोक्तृविषयानुभवफलाभावात् भोक्तृचैतन्यसंवलितैकानुभवफलत्वाच्च परत्र
परावभासस्यान्योन्यसम्भेदस्य
विद्यमानत्वादध्यासलक्षणव्याप्तिरिहाप्युपपद्यते ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P27 .vyakhyaHolder}
:::

::: {#PP_C01_P28 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="BS_C01_S01_I03_W001;BS_C01_S01_I03_W002;BS_C01_S01_I03_W003_L01;BS_C01_S01_I03_W003_L02;BS_C01_S01_I03_W003_L03;BS_C01_S01_I03_W004;BS_C01_S01_I03_W005" native="PP_C01_P28" data-type=""}
'कोऽयमध्यासो नामे'ति किंवृत्तस्य प्रश्न आक्षेपे च समानवर्तिनो
विशेषानुपलब्धेः 'पृष्टमनेने'ति मत्वा अध्यासस्वरूपे अभिहिते पुनः
'आक्षिप्तं मये'त्यभिप्रायं विवृणोति ---

कथं पुनः प्रत्यगात्मन्यविषये अध्यासो विषयतद्धर्माणामिति ॥
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W006;BS_C01_S01_I03_W007;BS_C01_S01_I03_W008;BS_C01_S01_I03_W009;BS_C01_S01_I03_W010;BS_C01_S01_I03_W011;BS_C01_S01_I03_W012_L01;BS_C01_S01_I03_W012_L02;BS_C01_S01_I03_W013;BS_C01_S01_I03_W014;BS_C01_S01_I03_W015;BS_C01_S01_I03_W016" native="PP_C01_P28" data-type=""}
बाढमेवंलक्षणोऽध्यासः, स चेह न सम्भवति । कथम् ? यतः

सर्वो हि पुरोऽवस्थिते विषये विषयान्तरमध्यस्यति ; युष्मत्प्रत्ययापेतस्य च
प्रत्यगात्मनोऽविषयत्वं ब्रवीषि ॥
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W018;BS_C01_S01_I03_W019_L01;BS_C01_S01_I03_W019_L02;BS_C01_S01_I03_W019_L03;BS_C01_S01_I03_W020_L01;BS_C01_S01_I03_W020_L02" native="PP_C01_P28" data-type=""}
न ह्यविषये अध्यासो दृष्टपूर्वः सम्भवी वा, उच्यते ---

न तावदयमेकान्तेनाविषयः ; अस्मत्प्रत्ययविषयत्वात् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P28 .vyakhyaHolder}
:::

::: {#PP_C01_P29 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P29" data-type="VyakhyaSimple"}
ननु विषयिणश्चिदात्मनः कथं विषयभावः ? पराग्भावेन इदन्तासमुल्लेख्यो हि
विषयो नाम, भवति तद्वैपरीत्येन प्रत्यग्रूपेणानिदम्प्रकाशो विषयी ; तत्
कथमेकस्य निरंशस्य विरुद्धांशद्वयसन्निवेशः ? अत्रोच्यते ---
अस्मत्प्रत्ययत्वाभिमतोऽहङ्कारः । स चेदमनिदंरूपवस्तुगर्भः
सर्वलोकसाक्षिकः । तमवहितचेतस्तया निपुणतरमभिवीक्ष्य रूपकपरीक्षकवत्
स्वानुभवमप्रच्छादयन्तो वदन्तु भवन्तः परीक्षकाः --- किमुक्तलक्षणः ? न वा
? इति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P29 .vyakhyaHolder}
:::

::: {#PP_C01_P30 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P30" data-type="VyakhyaSimple"}
ननु किमत्र वदितव्यम् , असम्भिन्नेदंरूप एव अहमित्यनुभवः, कथम् ? प्रमातृ -
प्रमेय - प्रमितयस्तावदपरोक्षाः, प्रमेयं कर्मत्वेनापरोक्षम् ,
प्रमातृप्रमिती पुनरपरोक्षे एव केवलम् , न कर्मतया ; प्रमितिरनुभवः
स्वयम्प्रकाशः प्रमाणफलम् , तद्बलेन इतरत् प्रकाशते, प्रमाणं तु
प्रमातृव्यापारः फललिङ्गो नित्यानुमेयः । तत्र 'अहमिदं जानामी'ति
प्रमातुर्ज्ञानव्यापारः कर्मविषयः, नात्मविषयः, आत्मा तु विषयानुभवादेव
निमित्तादहमिति फले विषये चानुसन्धीयते ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P30 .vyakhyaHolder}
:::

::: {#PP_C01_P31 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P31" data-type="VyakhyaSimple"}
ननु नायं विषयानुभवनिमित्तोऽहमुल्लेखः, किं तु अन्य एव आत्ममात्रविषयः
'अहमि'ति प्रत्ययः । तस्मिंश्च द्रव्यरूपत्वेनात्मनः प्रमेयत्वं,
ज्ञातृत्वेन प्रमातृत्वमिति, प्रमातृप्रमेयनिर्भासरूपत्वादहंप्रत्ययस्य
ग्राह्यग्राहकरूप आत्मा । तस्मादिदमनिदंरूपः ; प्रमेयांशस्येदंरूपत्वात् ,
अनिदंरूपत्वात् प्रमात्रंशस्य न चैतद्युक्तम् ; अनंशत्वात् ,
अपरिणामित्वाच्चात्मनः, प्रमेयस्य चेदंरूपतया पराग्रूपत्वादनात्मत्वात् ।
तस्मान्नीलादिज्ञानफलमनुभवः स्वयम्प्रकाशमानो ग्राह्यमिदन्तया, ग्राहकं
चानिदन्तयाऽवभासयति, ग्रहणं चानुमापयतीति युक्तम् , अतो नेदमंशोऽहङ्कारो
युज्यते, उच्यते --- तत्रेदं भवान् प्रष्टव्यः, किमात्मा
चैतन्यप्रकाशोऽनुभवो जडप्रकाशः ? उत सोऽपि चैतन्यप्रकाशः ? अथवा स एव
चैतन्यप्रकाशः, आत्मा जडस्वरूपः ? इति । तत्र न तावत्प्रथमः कल्पः ;
जडस्वरूपे प्रमाणफले विश्वस्यानवभासप्रसङ्गात् , मैवम् ; प्रमाता
चेतनस्तद्बलेन प्रदीपेनेव विषयमिदन्तया, आत्मानं चानिदन्तया चेतयते, इति न
विश्वस्यानवभासप्रसङ्गः, तन्न ; स्वयञ्चैतन्यस्वभावोऽपि सन्
विषयप्रमाणेनाचेतनेनानुगृहीतः प्रकाशत इति, नैतत् साधु लक्ष्यते । किं च
प्रमाणफलेन चेत् प्रदीपेनेव विषयमात्मानं च चेतयते, तदा चेतयति
क्रियानवस्थाप्रसङ्गः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P31 .vyakhyaHolder}
:::

::: {#PP_C01_P32 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P32" data-type="VyakhyaSimple"}
द्वितीये कल्पे आत्मापि स्वयमेव प्रकाशेत, किमिति विषयानुभवमपेक्षेत ? अथ
चैतन्यस्वभावत्वेऽपि नात्मा स्वयम्प्रकाशः, विशेषे हेतुर्वाच्यः । न हि
चैतन्यस्वभावः सन् स्वयं परोक्षोऽन्यतोऽपरोक्ष इति युज्यते । किं च
समत्वान्नेतरेतरापेक्षत्वं प्रकाशने प्रदीपयोरिव । तृतीयेऽपि कल्पे
अनिच्छतोऽप्यात्मैव चिति प्रकाश आपद्यते, न तदतिरिक्ततथाविधफलसद्भावे
प्रमाणमस्ति । कथम् ? प्रमाणजन्यश्चेदनुभवः, तथा सति स्वगतेन विशेषेण
प्रतिविषयं पृथक् पृथगवभासेत, सर्वानुभवानुगतं च
गोत्ववदनुभवत्वमपरमीक्ष्येत । न च 'नीलानुभवः पीतानुभवः', इति
विषयविशेषपरामर्शशून्यः स्वगतो विशेषो लक्ष्यते ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P32 .vyakhyaHolder}
:::

::: {#PP_C01_P33 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P33" data-type="VyakhyaSimple"}
ननु विनष्टाविनष्टत्वेन विशेषः सिध्यति । सिध्येत् , यदि विनष्टाविनष्टता
सिध्येत् ; सा च जन्यत्वे सति, तस्यां च सिद्धायां जन्यत्वम् इति
परस्परायत्तस्थितित्वेन एकमपि न सिध्येत् । एतेन अतिसादृश्यादनुभवभेदो न
विभाव्यत इति प्रत्युक्तं भेदासिद्धेः । न हि चित्प्रकाशस्य स्वगतो भेदो न
प्रकाशते इति युक्तिमत् ; येन तदप्रकाशनात् सादृश्यनिबन्धनो विभ्रमः
स्यात् । न च यथा जीवस्य स्वयञ्ज्योतिषोऽपि स्वरूपमेव सत् ब्रह्मरूपत्वं न
प्रकाशते तद्वत् स्यादिति युक्तम् ; अभिहितं तत्राप्रकाशने प्रमाणम् , इह
तन्नास्ति । न हि सामान्यतोदृष्टमनुभवविरोधे युक्तिविरोधे च समुत्तिष्ठति ;
दर्शिते चानुभवयुक्ती । तस्मात् चित्स्वभाव एवात्मा तेन तेन
प्रमेयभेदेनोपधीयमानोऽनुभवाभिधानीयकं लभते,
अविवक्षितोपाधिरात्मादिशब्दैरभिधीयते ;
अवधीरितवनाभिधाननिमित्तैकदेशावस्थाना इव वृक्षा वृक्षादिशब्दैः
इत्यभ्युपगन्तव्यम् , बाढम् ; अत एव विषयानुभवनिमित्तोऽनिदमात्मकोऽहङ्कारो
वर्ण्यते, सत्यमेवं ; किन्तु तथा सति सुषुप्तेपि 'अहमि'त्युल्लेखः स्यात् ।
कथम् ? नीलानुषङ्गो यश्चैतन्यस्य, स नीलभोगः, नासावहमुल्लेखार्हः ।
'अहमि'ति आत्मा अवभासते । तत्र यदि नाम सुषुप्ते विषयानुषङ्गाभावादिदं
जानामी'ति विषयतदनुभवपरामर्शो नास्ति, मा भूत् ; अहमित्यात्ममात्रपरामर्शः
किमिति न भवेत् ?
:::
:::

::: {.vyakhyaTrigger}
व्याख्या
:::

::: {#VK_PP_C01_P33 .vyakhyaHolder}
:::

::: {#PP_C01_P34 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P34" data-type="VyakhyaSimple"}
ननु अहमिति भोक्तृत्वं प्रतिभासते, तदभावे कथं तथा प्रतिभासः ? नैतत् सारम्
; समुत्कालितोपाधिविशेषं चैतन्यमात्रमस्मदर्थः, ततः सर्वदा अहमिति स्यात् ,
नैतच्छक्यम् ; उपाधिपरामर्शेन चैतन्यमहमित्युल्लिख्यत इति वक्तुम् ;
तत्परामर्शो हि तत्सिद्धिनिमित्तः, न स्वरूपसिद्धिहेतुः स्वमाहात्म्येनैव
तु स्वरूपसिद्धिः । ततश्च विषयोपरागानुभवात्मत्वशून्यः स्वरूपतः अहमिति
सुषुप्तेऽप्यवभासेत ; दृशिरूपत्वाविशेषात् । भवत्येवेति चेत् , न ; तथा सति
स्मर्येत ह्यस्तन इवाहङ्कारः । अविनाशिनः संस्काराभावात् न स्मर्यते इति
चेत् , ह्यस्तनोऽपि न स्मर्येत ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P34 .vyakhyaHolder}
:::

::: {#PP_C01_P35 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P35" data-type="VyakhyaSimple"}
ननु अस्त्येव सुषुप्ते अहमनुभवः 'सुखमहमस्वाप्समि'ति ; सुषुप्तोत्थितस्य
स्वापसुखानुभवपरामर्शदर्शनात् , नात्मनोऽन्यस्य तत्रानुभवः सम्भवति,
सत्यमस्ति ; न तत् स्वापे सुखानुभवसंस्कारजं स्मरणम् , किं तर्हि ?
सुखावमर्शो दुःखाभावनिमित्तः, कथम् ? स्वप्ने तावदस्त्येव दुःखानुभवः,
सुषुप्ते तु तदभावात् सुखव्यपदेशः । तदभावश्च करणव्यापारोपरमात् । यदि
पुनः'सुप्तः सुखम्' इति च तद्विषयं स्मरणं स्यात् , तदा विशेषतः स्मर्येत,
न च तदस्ति । व्यपदेशोऽपि 'सुखं सुप्ते न किञ्चिन्मया चेतितम्' इति हि
दृश्यते । यत् पुनः सुप्तोत्थितस्य अङ्गलाघवेन्द्रियप्रसादादिना
सुखानुभवोन्नयनमिति, तदसत् ; अनुभूतं चेत् सुखं स्मर्येत, न तत्र लिङ्गेन
प्रयोजनम् । यद्येवं, सुप्तोत्थितस्य कथं कस्यचिदङ्गलाघवं कस्य चिन्न ? इति
; उच्यते--- जागरणे कार्यकरणानि श्राम्यन्ति ; तदपनुत्तये व्यापारोपरमः
स्वापः । तत्र यदि सम्यक् व्यापारोपरमः, तदा अङ्गानि लघूनि, इतरथा
गुरूणीति । तदेवं नायं नीलादिप्रत्ययादन्य एवात्मविषयोऽहंप्रत्ययः, नापि
विषयानुभवादेवाहमुल्लेखः । तस्मात् ब्रह्मविदामेकपुण्डरीकस्य
लोकानुग्रहैकरसतया सम्यग्ज्ञानप्रवर्तनप्रयोजनकृतशरीरपरिग्रहस्य भगवतो
भाष्यकारस्य मतमागमयितव्यम् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P35 .vyakhyaHolder}
:::

::: {#PP_C01_P36 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P36" data-type="VyakhyaSimple"}
तदुच्यते --- येयं श्रुतिस्मृतीतिहासपुराणेषु नामरूपम् , अव्याकृतम् ,
अविद्या, माया, प्रकृतिः, अग्रहणम् , अव्यक्तं, तमः, कारणं, लयः, शक्तिः,
महासुप्तिः, निद्रा, अक्षरम् , आकाशम् इति च तत्र तत्र बहुधा गीयते,
चैतन्यस्य स्वत एवावस्थितलक्षणब्रह्मस्वरूपतावभासं प्रतिबध्य जीवत्वापादिका
अविद्याकर्मपूर्वप्रज्ञासंस्कारचित्रभित्तिः सुषुप्ते
प्रकाशाच्छादनविक्षेपसंस्कारमात्ररूपस्थितिरनादिरविद्या, तस्याः
परमेश्वराधिष्ठितत्वलब्धपरिणामविशेषो विज्ञानक्रियाशक्तिद्वयाश्रयः
कर्तृत्वभोक्तृत्वैकाधारः कूटस्थचैतन्यसंवलनसञ्जातज्योतिः
स्वयम्प्रकाशमानोऽपरोक्षोऽहङ्कारः, यत्सम्भेदात् कूटस्थचैतन्योऽनिदमंश
आत्मधातुरपि मिथ्यैव'भोक्ते'ति प्रसिद्धिमुपगतः । स च सुषुप्ते
समुत्खातनिखिलपरिणामायामविद्यायां कुतस्त्यः ? न चैवं मन्तव्यम् ,
आश्रितपरिणतिभेदतयैवाहङ्कारनिर्भासेऽनन्तर्भूतैव तन्निमित्तमिति ; तथा सति
अपाकृताहङ्कृतिसंसर्गो भोक्तृत्वादिस्तद्विशेषः केवलमिदन्तयैवावभासेत, न च
तथा समस्ति ॥ स च परिणामविशेषः, अनिदञ्चिदात्मनो बुद्ध्या निष्कृष्य
वेदान्तवादिभिः अन्तःकरणं, मनः, बुद्धिरहंप्रत्ययी इति च
विज्ञानशक्तिविशेषमाश्रित्य व्यपदिश्यते, परिस्पन्दशक्त्या च प्राणः इति ।
तेन अन्तःकरणोपरागनिमित्तं मिथ्यैवाहङ्कर्तृत्वमात्मनः,
स्फटिकमणेरिवोपधाननिमित्तो लोहितिमा ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P36 .vyakhyaHolder}
:::

::: {#PP_C01_P37 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P37" data-type="VyakhyaSimple"}
कथं पुनः स्फटिके लोहितिम्नो मिथ्यात्वम् ? उच्यते --- यदि
स्फटिकप्रतिस्फालिता नयनरश्मयो जपाकुसुममुपसर्पेयुः, तदा विशिष्टसंनिवेशं
तदेव लोहितं ग्राहयेयुः । न हि रूपमात्रनिष्ठश्चाक्षुषः प्रत्ययो
दृष्टपूर्वः ; नापि स्वाश्रयमनाकर्षद्रूपमात्रं प्रतिबिम्बितं
क्वचिदुपलब्धपूर्वम् । ननु अभिजातस्येव पद्मरागादिमणेः जपाकुसुमादेरपि
प्रभा विद्यते, तया व्याप्तत्वात् स्फटिकोऽपि लोहित इवावभासते ; तथापि
स्वयमलोहितो मिथ्यैव लोहित इत्यापद्येत । अथ प्रभैव लोहितोऽवभासते, न
स्फटिक इति ; शौक्ल्यमपि तर्हि स्फटिके प्रकाशेत । अथ प्रभया अपसारितं
तदिति चेत् , स तर्हि नीरूपः कथं चाक्षुषः स्यात् ? न च रूपिद्रव्यसंयोगात्
; वायोरपि तथात्वप्रसङ्गात् । न प्रभानिमित्तं लौहित्यं तत्रोत्पन्नम् ;
उत्तरकालमपि तथा रूपप्रसङ्गात् । अभ्युपगम्य प्रभामिदमुक्तम् । यथा
पद्मरागादिप्रभा निराश्रयापि उन्मुखोपलभ्यते, न तथा जपाकुसुमादेः ॥ तदेवं
स्फटिकमणावुपधानोपराग इव चिदात्मन्यप्यहङ्कारोपरागः । ततः
सम्भिन्नोभयरूपत्वात् ग्रन्थिरिव भवतीति अहङ्कारो ग्रन्थिरिति गीयते ।
:::
:::

::: {.vyakhyaTrigger}
व्याख्या
:::

::: {#VK_PP_C01_P37 .vyakhyaHolder}
:::

::: {#PP_C01_P38 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P38" data-type="VyakhyaSimple"}
तत्र जडरूपत्वादुपरक्तस्य न तद्बलादुपरागस्य साक्षाद्भावः, चिद्रूपस्य
पुनरुपरागः तद्विषयव्यापारविरहिणोऽपि तद्बलात् प्रकाशते ॥ तेन लक्षणत
इदमंशः कथ्यते, न व्यवहारतः । व्यवहारतः पुनः
यदुपरागादनिदमात्मनोऽहङ्कर्तृत्वं मिथ्या, तदात्मनः तद्व्यापारेण
व्याप्रियमाणस्यैव व्यापारपूर्वको यस्य परिच्छेदः, स एवेदमात्मको विषयः ।
अत एव \'अहमि'त्यसम्भिन्नेदमात्मकोऽवभासः इति विभ्रमः केषाञ्चित् ।
दृष्टश्च लक्षणतः तद्व्यवहारार्होऽपि तमननुपतन् । तद्यथा
अङ्कुरादिफलपर्यन्तो वृक्षविकारो मृत्परिणामपरम्परापरिनिष्पन्नोऽपि
घटवल्मीकवत् न मृण्मयव्यवहारमनुपतति, व्युत्पन्नमतयस्तु तद्व्यवहारमपि
नातीवोल्बणं मन्यन्ते । अत एव निपुणतरमभिवीक्ष्य रूपकपरीक्षकवदहङ्कारं
निरूपयतां सम्भिन्नेदंरूपः सः इत्यभिहितम् । यत् पुनः दर्पणजलादिषु
मुखचन्द्रादिप्रतिबिम्बोदाहरणम् , तत् अहङ्कर्तुरनिदमंशो बिम्बादिव
प्रतिबिम्बं न ब्रह्मणो वस्त्वन्तरम् , किं तु तदेव
तत्पृथगवभासविपर्ययस्वरूपतामात्रं मिथ्या इति दर्शयितुम् । कथं पुनस्तदेव
तत् ? एकस्वलक्षणत्वावगमात् ।
:::
:::

::: {.vyakhyaTrigger}
व्याख्या
:::

::: {#VK_PP_C01_P38 .vyakhyaHolder}
:::

::: {#PP_C01_P39 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P39" data-type="VyakhyaSimple"}
तथा च यथा बहिःस्थितो देवदत्तो यत्स्वलक्षणः प्रतिपन्नः, तत्स्वलक्षण एव
वेश्मान्तःप्रविष्टोऽपि प्रतीयते, तथा दर्पणतलस्थितोऽपि ; न तत्
वस्त्वन्तरत्वे युज्यते । अपि च अर्थात् वस्त्वन्तरत्वे सति आदर्श एव
बिम्बसन्निधावेव तदाकारगर्भितः परिणतः इति वाच्यम् ; विरुद्धपरिमाणत्वात्
संश्लेषाभावाच्च प्रतिमुद्रेव बिम्बलाञ्छितत्वानुपपत्तेः, तथा सति
बिम्बसन्निधिलब्धपरिणतिरादर्शः तदपायेऽपि तथैवावतिष्ठेत । न खलु संवेष्टितः
कटो निमित्तलब्धप्रसारणपरिणतिः निमित्तापगमे तत्क्षणमेव संवेष्टते यथा, तथा
स्यादिति मन्तव्यम् ; यतश्चिरकालसंवेष्टनाहितसंस्कारः तत्र
पुनःसंवेष्टननिमित्तम् । तथा च यावत्संस्कारक्षयं प्रसारणनिमित्तानुवृत्तौ
पुनःसंवेष्टनोपजनः, एवं चिरकालसन्निहितबिम्बनिमित्ततदाकारपरिणतिरादर्शः
तथैव तदपायेऽपि यावदायुरवतिष्ठेत, न च तथोपलभ्यते ; यः पुनः कमलमुकुलस्य
विकासपरिणतिहेतोः सावित्रस्य तेजसो दीर्घकालानुवृत्तस्यापि विगमे तत्समकालं
पुनर्मुकुलीभावः, स प्रथमतरमुकुलहेतुपार्थिवाप्यावयवव्यापारनिमित्तः ;
तदुपरमे जीर्णस्य पुनर्मुकुलतानुपलब्धेः, नादर्शे पुनस्तथा
पूर्वरूपपरिणामहेतुरस्ति । अत्राह --- भवतु न वस्त्वन्तरं, तदेव तदिति तु न
क्षम्यते ; शुक्तिकारजतस्य मिथ्यारूपस्यापि सत्यरजतैकरूपावभासित्वदर्शनात्
, मैवम् ; तत्र हि बाधदर्शनात् मिथ्याभावः, नेह स बाधो दृश्यते । यः पुनः
दर्पणापगमे तदपगमः, न स बाधः ; दर्पणेऽपि तत्प्रसङ्गात् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P39 .vyakhyaHolder}
:::

::: {#PP_C01_P40 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P40" data-type="VyakhyaSimple"}
ननु तत्त्वमसिवाक्यात् बाधो दृश्यते, मैवम् ; तत्र'तत्त्वमि'ति
बिम्बस्थानीयब्रह्मस्वरूपताप्रतिबिम्बस्थानीयस्य जीवस्योपदिश्यते ; अन्यथा
न'तत्त्वमसी'ति स्यात् , किन्तु'न त्वमसी'ति भवेत् , 'न रजतमस्ती'तिवत् ।
किं च शास्त्रीयोऽपि व्यवहारः प्रतिबिम्बस्य पारमार्थिकमिव बिम्बैकरूपत्वं
दर्शयति 'नेक्षेतोद्यन्तमादित्यं नास्तं यन्तं कदाचन । नोपरक्तं न वारिस्थं
न मध्यं नभसो गतम्' इति ॥ यस्तु मन्यते न पराक्प्रवणप्रवृत्तनयनरश्मिभिः
बिम्बमेव भिन्नदेशस्थं गृह्यते, किन्तु दर्पणप्रतिस्फालितैः परावृत्त्य
प्रत्यङ्मुखैः स्वदेशस्थमेव बिम्बं गृह्यते इति, तमनुभव एव निराकरोतीति, न
पराक्रम्यते । कथं पुनः परिच्छिन्नमेकमेकस्वभावं विच्छिन्नदेशद्वये
सर्वात्मना अवभासमानमुभयत्र पारमार्थिकं भवति ? न वयं विच्छेदावभासं
पारमार्थिकं ब्रूमः, किं तु एकत्वं विच्छेदस्तु मायाविजृम्भितः । न हि
मायायामसम्भावनीयं नाम ; असम्भावनीयावभासचतुरा हि सा ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P40 .vyakhyaHolder}
:::

::: {#PP_C01_P41 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P41" data-type="VyakhyaSimple"}
ननु सत्येव बिम्बैकतावगमे प्रतिबिम्बस्य तद्गतो विच्छेदादिमिथ्यावभासः, तथा
ब्रह्मैकतावगमेऽपि जीवस्य विच्छेदादिमिथ्यावभासो न निवर्तितुमर्हति, उच्यते
--- देवदत्तस्याचेतनांशस्यैव प्रतिबिम्बत्वात् , सचेतनांशस्यैव वा
प्रतिबिम्बत्वे प्रतिबिम्बहेतोः श्यामादिधर्मेणेव
जाड्येनाप्यास्कन्दितत्वात् न तत् प्रतिबिम्बं बिम्बैकरूपतामात्मनो जानाति
; अचेतनत्वात् , तथा चानुभवः 'न बिम्बचेष्टया विना प्रतिबिम्बं चेष्टते'
इति । यस्य हि भ्रान्तिरात्मनि परत्र वा समुत्पन्ना, तद्गतेनैव
सम्यग्ज्ञानेन सा निवर्तते, यस्तु जानीते देवदत्तः
प्रतिबिम्बस्यात्मनोऽभिन्नत्वं, न स तद्गतेन दोषेण संस्पृश्यते, नापि
ज्ञानमात्रात् प्रतिबिम्बस्य निवृत्तिः ; तद्धेतोः दर्पणादेः
पारमार्थिकत्वात् । जीवः पुनः प्रतिबिम्बकल्पः सर्वेषां न
प्रत्यक्षश्चिद्रूपः नान्तःकरणजाड्येनास्कन्दितः । स चाहङ्कर्तृत्वमात्मनो
रूपं मन्यते, न बिम्बकल्पब्रह्मैकरूपताम् ; अतो युक्तस्तद्रूपावगमे
मिथ्यात्वापगमः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P41 .vyakhyaHolder}
:::

::: {#PP_C01_P42 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P42" data-type="VyakhyaSimple"}
ननु तत्र विभ्राम्यतो विभ्रमहेतुर्दर्पणालक्तकादिपरमार्थवस्तु
सन्निहितमस्ति, न तथेह किञ्चित् सर्वत्रैव चिद्विलक्षणे
विभ्रमविलासाभिमानिन इति मा भूदाशङ्केति रज्जुसर्पमुदाहरन्ति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P42 .vyakhyaHolder}
:::

::: {#PP_C01_P43 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P43" data-type="VyakhyaSimple"}
ननु तत्रापि यदि नामेदानीमसन्निहितः सर्पः, तथापि
पूर्वनिर्वृत्ततदनुभवसंस्कारः समस्त्येव, बाढम् ;
इहाप्यहङ्कर्तृतातत्संस्कारयोर्बीजाङ्कुरयोरिवानादेः कार्यकारणभावस्य
वक्ष्यमाणत्वात् तत्संस्कारो विभ्रमहेतुः विद्यते । तत्र यद्यपि
अनिर्वचनीयतयैव अरुणादिना स्फटिकादेः सावयवत्वेन सम्भेदयोग्यस्यापि
असम्भेदावभासः सिद्धः ; तथापि तदासङ्गीव स्फटिकप्रतिबिम्बमुत्प्रेक्षते,
रज्ज्वां पुनः सर्पबुद्धिरेव, न तत्सम्भिन्नत्वमसम्भिन्नत्वं वा तस्याम् ।
तेन 'असङ्गो न हि सज्जते' (बृ. उ. ३-९-२६) 'असङ्गो ह्ययं पुरुषः' (बृ. उ.
४-३-१५) इत्यादिश्रुतिसमर्पितासङ्गता आत्मनो न स्पष्टं दर्शितेति तदर्थं
घटाकाशोदाहरणम् । तत्र हि तत्परामर्शादृते न भेदरूपकार्यसमाख्याः स्वगता
दृश्यन्ते । एतच्च सर्वमुदाहरणजातं श्रुतितन्न्यायानुभवसिद्धस्य
तदसम्भावनापरिहाराय बुद्धिसाम्यार्थं च, न वस्तुन एव साक्षात् सिद्धये ।
तदेवं यद्यपि चैतन्यैकरसोऽनिदमात्मकत्वादविषयः ; तथाप्यहङ्कारे
व्यवहारयोग्यो भवतीति गौण्यावृत्त्या अस्मत्प्रत्ययविषयतोच्यते ; प्रमेयस्य
च व्यवहारयोग्यत्वाव्यभिचारात् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P43 .vyakhyaHolder}
:::

::: {#PP_C01_P44 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P44" data-type="VyakhyaSimple"}
ननु व्यवहारयोग्यत्वे अध्यासः, अध्यासपरिनिष्पन्नाहंप्रत्ययबलात्
व्यवहारयोग्यत्वम् इति प्राप्तमितरेतराश्रयत्वम् , न ; अनादित्वेन
प्रत्युक्तत्वात् । तत्र एवंभूतस्य अहङ्कर्तुरिदमंशस्य ज्ञानसंशब्दितो
व्यापारविशेषः सकर्मत्वात् कर्मकारकाभिमुखं स्वाश्रये
कञ्चिदवस्थाविशेषमादधाति ; स्वाश्रयविकारहेतुत्वात् क्रियायाः । स च
प्राप्नोतिक्रियाहितकर्तृस्थविशेषवत् कर्मसम्बन्धो ज्ञातुः ज्ञेयसम्बन्धः
इति गीयते । तेन विषयविशेषसम्बद्धमेवान्तःकरणे चैतन्यस्यावच्छेदकम् ।
कर्मकारकमपि प्रधानक्रियासिद्धौ स्वव्यापाराविष्टं चैतन्यविवर्त्तत्वात्
प्रधानक्रियाहितप्रमात्रवस्थाविशेषावच्छिन्नापरोक्षतैकरूपामपरोक्षतामभिव्यनक्ति ।
ततश्चात्मनोऽन्तःकरणावस्थाविशेषोपाधिजनितो विशेषः विषयानुभवसंशब्दितो
विषयस्थापरोक्षैकरसः फलमिति क्रियैकविषयता फलस्य युज्यते । एवं चाहङ्कर्ता
स्वांशचैतन्यबलेन व्यापाराविष्टतया च प्रमाता, इति बुद्धिस्थमर्थं
पुरुषश्चेतयत इत्युच्यते । तत्र च प्रमातुः स्वयञ्ज्योतिषो
विषयसम्बन्धसञ्जातविशेषोऽनुभवोऽपरोक्षतया सर्वान् प्रत्यविशिष्टोऽपि
कारकाणां सम्भूय प्रधानक्रियासाधनत्वात् , येन सह साधनं, तन्निष्ठ एव,
नान्यत्र । कर्मकारकमपि येन सह साधनं, तस्यैवापरोक्षं ; गन्तृसम्बन्ध इव
ग्रामस्य ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P44 .vyakhyaHolder}
:::

::: {#PP_C01_P45 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P45" data-type="VyakhyaSimple"}
ननु नीलादिविषयोऽपि चेदपरोक्षस्वभावः, नीलात्मिका संविदित्युक्तं स्यात् ;
अतः स एव माहायानिकपक्षः समर्थितः, मैवम् --- परस्परव्यावृत्तौ
नीलपीताववभासेते, अपरोक्षता तु न तथा, एकरूपावगमाद्विच्छेदावभासेऽपि, अतः न
तत्स्वभावता । यदि स्यात् , तद्वदेव व्यावृत्तस्वभावताऽप्यवभासेत, न च
तथा । किं च तैरपि नीलात्मकसंविदोऽन्य एव पराग्व्यावृत्तोऽपरोक्षः
प्रत्यगवभासः स्वरूपमात्रे पर्यवसितो विकल्प उपेयते, प्रतीयते च नीलसंवित्
प्रत्यग्व्यावृत्तेदन्तया ग्राह्यरूपा ; ततश्च वस्तुद्वयं
ग्राह्यग्राहकरूपमितरेतरव्यावृत्तं सिद्धम् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P45 .vyakhyaHolder}
:::

::: {#PP_C01_P46 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P46" data-type="VyakhyaSimple"}
नैतत् --- द्वयोरपि स्वरूपमात्रनिष्ठयोः कुतो विषयविषयिभावः ? कथं पुनः
'इदमहं जानामी'ति तयोर्ग्राह्यग्राहकतावभासः ? नायं तदवभासः, किन्तु
'अहमि'ति 'इदमि'ति 'जानामी'ति च परस्परव्यावृत्ता विकल्पा एते । कथं पुनः
तेषु कटाक्षेणाप्यन्योन्यमनीक्षमाणेष्वयं सम्बन्धावगमः ?
तद्वासनासमेतसमनन्तरप्रत्ययसमुत्थं सङ्कलनात्मकं प्रत्ययान्तरमेतत् ; नेह
सम्बन्धावगमः ? किं पुनः एवमनुभवानारूढामेव प्रक्रियां विरचयति भवान् !
क्षणविध्वंसिनः क्रियानुपपत्तेः ; स्थायित्वे हि सत्यहमुल्लेख्यस्य
स्थायिनैव नीलादिना क्रियानिमित्तः सम्बन्धः, ततश्च क्रियानिमित्तैव
नीलादेरप्यपरोक्षता स्यात् , न च स्थायित्वमस्ति । यद्येवं, 'अहमि'ति
संविदः प्रतिक्षणं स्वलक्षणभेदेन भाव्यं, स किं विद्यते ? न वेति ?
स्वसंविदमगूहमानैरेवाभिधीयताम् ! अथ अत्यन्तसादृश्यात् न भेदोऽवभासते इति,
संविदोऽपि चेत् स्वरूपं नावभासते, आयातमान्ध्यमशेषस्य जगतः ! अपि च
तद्रूपप्रतिभासे सादृश्यकल्पना प्रमाणविरुद्धा, निष्प्रमाणिका च !
तद्रूपप्रतीतेः व्यामोहत्वात् न प्रमाणविरुद्धता, नाप्यप्रामाणिकता ;
निर्बीजभ्रान्त्ययोगादिति चेत् , न इतरेतराश्रयत्वात् । सिद्धे व्यामोहे
सादृश्यसिद्धिः ; प्रमाणविरोधाभावात् , प्रमाणसद्भावाच्च, सिद्धे च
सादृश्ये तन्निमित्ता व्यामोहसिद्धिः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P46 .vyakhyaHolder}
:::

::: {#PP_C01_P47 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P47" data-type="VyakhyaSimple"}
स्यादेतत् , अव्यामोहेऽपि तुल्यमेतत् , सिद्धे हि सादृश्यकल्पनाया
अप्रामाणिकत्वे प्रमाणविरोधे च तद्रूपप्रतीतेरव्यामोहत्वम् , अव्यामोहत्वे
चास्याः सादृश्यकल्पनायाः निष्प्रमाणकत्वं प्रमाणविरोधश्च, नैतत् ;
स्वारसिकं हि प्रामाण्यं प्रतीतेरनपेक्षम् । तथा च तत्प्रामाण्यात्
सादृश्यकल्पना निष्प्रामाणिकी प्रमाणविरुद्धा च, न तु सादृश्यकल्पना
स्वतःसिद्धा, येन प्रामाण्यमावहेत् , अप्रामाण्यपूर्विकैव सा । अथ अन्ते
क्षयदर्शनादौ क्षयानुमानम् ; अतो भिन्नत्वात् सादृश्यकल्पनेति ? आदौ
सत्तादर्शनादन्तेऽपि सा किं नानुमीयते ? क्षयानुभवविरोधादिति चेत् , इहापि
तद्रूपसत्त्वादनुभवविरोधः ; न ह्युभयोरनुभवयोः कश्चिद्विशेषः ! अथ मन्येत
योऽसौ स्थिरत्वेनाभिमतोऽहमुल्लेखः, स किं काञ्चिदर्थक्रियां कुर्याद्वा ? न
वा ? यदि न कुर्यात् असल्लक्षणप्राप्तेर्न परमार्थवस्तु ; अथ कुर्यात् , न
तर्हि स्थायी ; स्थायिनोऽर्थक्रियाऽयोगात् । कथमयोगः ? इत्थमयोगः --- स तां
कुर्वन् क्रमेण कुर्याद्यौगपद्येन वा ? न तावत् क्रमेण ; पूर्वोत्तरकालयोः
तस्य विशेषाभावेऽपि, किमिति पूर्वस्मिन्नेव काल उत्तरकालभाविनीमपि न
कुर्यात् ? नापि यौगपद्येन ; यावज्जीवकृत्यमेकस्मिन्नेव क्षणे
कृतमित्युत्तरकाले तद्विरहादसल्लक्षणत्वप्राप्तेः ।
अतोऽर्थक्रियाकारित्वादेव न स्थायी । तेन प्रतिक्षणं भिन्नेष्वहमुल्लेखेषु
तद्बुद्धिः सादृश्यनिबन्धनेति, उच्यते --- अथ केयमर्थक्रिया ?
यदभावादसल्लक्षणत्वप्राप्तिः । स्वविषयज्ञानजननम् ? प्राप्तं तर्हि
सर्वासामेव संविदां स्वसंविदितरूपत्वेन स्वविषयज्ञानाजननादसल्लक्षणत्वम् ।
न सन्तानान्तरेऽपि तज्जननम् ; अनैन्द्रियकत्वात् , अनुमानेऽपि
अर्थजन्यत्वाभावात् । सार्वज्ञ्येऽपि न साक्षात् स्वसंविदं जनयति ;
संसारसंविदेकरूपत्वप्रसङ्गात् , अतद्रूपत्वे तद्विषयत्वायोगात् ॥ अथ
क्षणान्तरोत्पादोऽर्थक्रिया ? चरमक्षणस्यासल्लक्षणत्वप्रसङ्गः, न च
सर्वज्ञज्ञानजननेनार्थवत्त्वम् ; चरमत्वानुपपत्तेः मुक्त्यभावप्रसङ्गात् ।
न च संवित्संविदो विषयः ; संविदात्मना भेदाभावात् प्रदीपस्येव
प्रदीपान्तरम् । किञ्च नार्थक्रियातः सत्त्वं भवति ; स्वकारणनिष्पन्नस्य
कार्यजननात् । अतः प्रतीतिः वक्तव्या । तत्र तस्या अन्यतः सत्त्वप्रतीतिः
तस्या अप्यन्यतः इत्यनवस्थानात् न क्वचित् सत्तानवगमः, इति शून्यं
जगदभविष्यत् । ननु स्वज्ञानार्थक्रियायाः स्वयंसिद्धत्वात् न अनवस्था ? न
तर्ह्यर्थक्रियातः सत्तावगमः ; न हि स्वरूपमेव स्वस्यार्थक्रिया ॥ यत् पुनः
क्रमेणार्थक्रिया न युज्यते ; पूर्वोत्तरकालयोः तस्य विशेषाभावादिति, नैष
दोषः ; स्थायिनोऽपि कारणस्य सहकारिसव्यपेक्षस्य जनकत्वात्
विशेषाभावादित्ययुक्तम् । अथ कारणस्यान्यापेक्षा न युक्ता, अकारणस्यापि
नतरामित्यसहकारि विश्वं स्यात् । अथाकारणं कारणोत्पत्तयेऽपेक्षत इति चेत् ,
अथ तत् कारणस्य कारणम् ? अकारणं वा ? कारणं चेत् , नापेक्षितुमर्हति ।
अकारणं चेत् नतराम् । अथ नापेक्षा हेतूनां सहकारिणीति ब्रूयात् , दर्शनेन
बाध्येत ; दृष्टं हि सहकार्यपेक्षत्वं हेतूनाम् । तस्मात् यथैव हेतोः
हेतुत्वं सति कार्ये केनाप्यतर्कणीयेन क्रमेण ज्ञायते ; सत्येव हेतौ
कार्यस्य दर्शनात् , तथा समेतसहकारिण्येव दर्शनात् सहकार्यपेक्षस्य
तद्विज्ञेयम् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P47 .vyakhyaHolder}
:::

::: {#PP_C01_P48 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P48" data-type="VyakhyaSimple"}
यस्तु मन्यते --- सहकारिजनितविशेषो हेतुः कार्यं जनयति ;
अन्यथाऽनुपकारिणोऽपेक्षायोगादिति ; स वक्तव्यः --- विशेषस्य स
हेतुरहेतुर्वा ? अहेतुश्चेत् , विशेषोत्पत्तौ नापेक्ष्येत ; तत्र केवला एव
सहकारिणो विशेषमुत्पादयेयुः, ततश्च कार्यं स्यात् । अथ हेतुः ?
सहकारिभिरजनितविशेषस्तमेव कथं कुर्यात् ? विशेषस्य वा जनने अनवस्था । अथ
मतं --- न सर्वं कार्यं सहकारिजनितात्मभेदहेतुजन्यम् , समग्रेषु हेतुषु
तावत्येवाभवदङ्कुरादि ; तथा किञ्चित्सन्निहितसहकारिहेतुजन्यं, यथा
अक्षेपकारीन्द्रियादिज्ञानम् ; तत्र आद्यो विशेषः सहकारिसन्निधानमात्रलभ्यः
; अक्षेपकारीन्द्रियादिज्ञानवदिति नानवस्था ? अनुपकुर्वन्नपि तर्हि सहकारी
अपेक्ष्येत । न हि तत्र हेतोः सहकारिभ्य आत्मभेदः । नानुपकुर्वन्नपेक्ष्यते
; अतिप्रसङ्गात् । स्वरूपे तु नोपकरोति, किन्तु कार्ये ;
तत्सिद्धेस्तन्नान्तरीयकत्वात् ? नित्योपि तर्ह्यनाधेयातिशयो भावः
कार्यसिद्धये क्षणिक इव सहकारिणमपेक्षत इति किं नाभ्युपेयते ? यथैव क्षणिको
भावः सहकारिसमवधाने एव कार्यं जनयति ; सामग्रीसाध्यत्वात् , तथा नित्योऽपि
स्वरूपानुपयोगित्वेऽपि सहकारिसमवधानं कार्योपयोगादपेक्षेत ॥ अथ मतम् ---
क्षणिकोऽपि नैवापेक्षते, जन्यजनकस्य स्वयमन्यापेक्षानुपपत्तेः, कार्यं तु
यदन्यसन्निधौ भवति तत् ; तस्यान्यसन्निधावेव भावात् अन्यथा चाभावात् ,
नित्यस्य तु जनकस्य सर्वदा जननप्रसङ्गः । को हेतुरन्यापेक्षायाः ?
क्षणिकस्तु यो जनको भावः स न पुरस्तात् , न पश्चादिति न पूर्वोत्तरकालयोः
कार्योत्पादः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P48 .vyakhyaHolder}
:::

::: {#PP_C01_P49 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P49" data-type="VyakhyaSimple"}
इदमयुक्तं वर्तते ! किमत्रायुक्तम् ? सति नियमेऽपि निरपेक्षत्वम् । तथा हि
--- यः कश्चित् कस्यचित् क्वचिन्नियमः, स तदपेक्षाप्रभावितः ; अनपेक्षत्वे
नियमानुपपत्तेः । एवं हि कार्यकारणभावसिद्धिः । कार्यार्थिभिश्च
विशिष्टानां हेतूनामुपादानम् । तत्र यदि न क्षणिकं कारणं सहकारिणमपेक्षते,
नापि तत् कार्यम् , कथं नियमः ? तथा हि --- हेतुपरम्पराप्रतिबन्धात् न
हेतुः स्वरूपे सहकारिणमपेक्षते, न कार्ये ; स्वयञ्जननशक्तेः । नापि कार्यम्
; एकस्यापि शक्तिमत्त्वेन प्रसह्यजननात् तत्र सहकारिसन्निधिनियमोऽनर्थकः
स्यात् । काकतालीयमुच्यते ? तथा च कार्यकारणव्यवहाराः सर्व एवोत्सीदेयुः ।
तस्मात् क्षणिकस्यापि भावस्य स्वयं जनकस्य स्वरूपानुपयोगिन्यपि सहकारिणि
कार्यसिद्धये अपेक्षा वाच्या ; कार्यस्यैव वा सामग्रीसाध्यत्वात् , तत्र
नियमात् ; तथा नित्येऽपीति न विशेषं पश्यामः ॥ तदेवमहङ्कर्तुः सदा
एकरूपावगमात् स्थायित्वेऽप्यर्थक्रियासम्भवात् न नीलस्य
स्वगतापरोक्षत्वमात्रेण माहायानिकपक्षः समर्थ्यते, किन्तु
ग्राहकस्याहङ्कर्तुरात्मनः स्थायिनोऽभावे । स चैकरूपः अनुभवात्
युक्तिबलाच्च प्रसाधितः । ननु नानुमेयादिष्वपरोक्षता दृश्यते ? उच्यते ---
नानुमेयादिष्वपरोक्षत्वम् ; स्वज्ञानोत्पत्तावव्यापृतत्वात् ,
लिङ्गादीनामेव कुतश्चित् सम्बन्धविशेषाद्विशिष्टैकार्थज्ञानहेतुत्वात् ,
प्रमेयस्य च स्वज्ञानोत्पत्तिहेतुत्वे प्रमाणाभावात् । अलं
प्रसङ्गागतप्रपञ्चेन । स्वावसर एवैतत् सुगतमतपरीक्षायां निपुणतरं
प्रपञ्चयिष्यामः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P49 .vyakhyaHolder}
:::

::: {#PP_C01_P50 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="" native="PP_C01_P50" data-type="VyakhyaSimple"}
तदेवमहङ्कारग्रन्थिरस्मच्छब्दसंशब्दितः । प्रत्ययश्चासौ ; आदर्श इव
प्रतिबिम्बस्य अनिदञ्चित्सम्वलितत्वेन तस्याभिव्यक्तिहेतुत्वात् । अतः तस्य
विषयवत् भवतीत्युपचारेण अनिदञ्चिदात्मधातुरस्मत्प्रत्ययविषय उच्यते । स
पुनरेवंभूतो जाग्रत्स्वप्नयोरहमुल्लेखरूपेण, सुषुप्ते
तत्संस्काररञ्जिताग्रहणाविद्याप्रतिबद्धप्रकाशत्वेन च गतागतमाचरन् संसारी,
जीवः विज्ञानघनः, विज्ञानात्मा, प्राज्ञः, शरीरी, शारीरः, आत्मा,
सम्प्रसादः, पुरुषः, प्रत्यगात्मा, कर्ता, भोक्ता, क्षेत्रज्ञः इति च
श्रुतिस्मृतिप्रवादेषु गीयते ।
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W021" native="PP_C01_P50" data-type=""}
किञ्च न केवलमस्मत्प्रत्ययविषयत्वादध्यासार्हः -

अपरोक्षत्वाच्च ।
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W022_L01;BS_C01_S01_I03_W022_L02" native="PP_C01_P50" data-type=""}
तत्साधनार्थमाह ---

प्रत्यगात्मप्रसिद्धेरिति ॥

न ह्यात्मन्यप्रसिद्धे स्वपरसंवेद्ययोः विशेषः । न च संवेद्यज्ञानेनैव
तत्सिद्धिः ; अकर्मकारकत्वादतिप्रसङ्गात् । न च ज्ञानान्तरेण ;
भिन्नकालत्वे संवेद्यसम्बन्धानवगमात् , स्वपरसंवेद्याविशेषात् । न
ह्येककालं विरुद्धविषयद्वयग्राहिज्ञानद्वयोत्पादः । न हि
देवदत्तस्याग्रपृष्ठदेशस्थितार्थव्यापिगमनक्रियाद्वयावेशो युगपत् दृश्यते ।
आह --- मा भूत् चलनात्मकं क्रियाद्वयं युगपत् , परिणामात्मकं तु भवत्येव ;
मैवं ; परिस्पन्दात्मकमपि भवत्यविरुद्धम् , यथा गायन् गच्छतीति,
परिणात्मकमपि न भवति विरुद्धं, यथा यौवनस्थाविरहेतुः । तस्मात्
प्रत्यगात्मा स्वयम्प्रसिद्धः सर्वस्य हानोपादानावधिः स्वयमहेयोऽनुपादेयः
स्वमहिम्नैवापरोक्षत्वादध्यासयोग्यः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P50 .vyakhyaHolder}
:::

::: {#PP_C01_P51 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I03" anchor="BS_C01_S01_I03_W023;BS_C01_S01_I03_W024_L01;BS_C01_S01_I03_W024_L02;BS_C01_S01_I03_W024_L03;BS_C01_S01_I03_W025" native="PP_C01_P51" data-type=""}
ननु न क्वचिदपरोक्षमात्रेऽध्यासो दृष्टपूर्वः, सर्वत्राक्षिसम्प्रयोगितया
पुरोवस्थितापरोक्ष एव दृश्यते, इत्याशङ्क्याह ---

न चायमस्ति नियमः इति ॥
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W030;BS_C01_S01_I03_W031" native="PP_C01_P51" data-type=""}
अप्रत्यक्षेऽपि ह्याकाशे इति

परोक्षे इत्यर्थः ;
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W031" native="PP_C01_P51" data-type=""}
अथवा --- अक्षव्यापारमन्तरेणाप्यपरोक्ष

आकाशे ।
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W032" native="PP_C01_P51" data-type=""}
बालाः

अयथार्थदर्शिनः ।
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W033" native="PP_C01_P51" data-type=""}
तलम्

इन्द्रनीलतमालपत्रसदृशम् ,
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W033" native="PP_C01_P51" data-type=""}
मलिनतां

च धूमादिकमन्यच्च नीलोत्पलसमानवर्णतादि
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W034" native="PP_C01_P51" data-type=""}
अध्यस्यन्ति ।
:::

::: {.VyakhyaDescriptor parent="BS_C01_S01_I03" anchor="BS_C01_S01_I03_W035_L01;BS_C01_S01_I03_W035_L02" native="PP_C01_P51" data-type=""}
एवमविरुद्धः

इति सम्भावनां निगमयति । यथा आकाशस्याक्षव्यापारमन्तराप्यपरोक्षता, तथा
दर्शयिष्यामः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P51 .vyakhyaHolder}
:::

::: {#PP_C01_P52 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W001_L01;BS_C01_S01_I04_W001_L02;BS_C01_S01_I04_W001_L03;BS_C01_S01_I04_W002" native="PP_C01_P52" data-type=""}
ननु ब्रह्मविद्यामनर्थहेतुनिबर्हणीं प्रतिजानता अविद्या अनर्थहेतुः सूचिता,
ततः सैव कर्तृत्वाद्यनर्थबीजमुपदर्शनीया, किमिदमध्यासः प्रपञ्च्यते ?
इत्याशङ्क्य आह ---

तमेतमेवंलक्षणमध्यासं पण्डिताः

प्रमाणकुशलाः
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W003;BS_C01_S01_I04_W004;BS_C01_S01_I04_W005;BS_C01_S01_I04_W006;BS_C01_S01_I04_W007;BS_C01_S01_I04_W008" native="PP_C01_P52" data-type=""}
'अविद्ये'ति मन्यन्ते । तद्विवेकेन च वस्तुस्वरूपावधारणं विद्यामाहुः ॥

अध्यस्तातद्रूपसर्पविलयनं कुर्वत् वस्तुस्वरूपं रज्जुरेवेत्यवधारयत्
विज्ञानं विद्येति प्रसिद्धमेव लोके ब्रह्मविदो वदन्ति । यद्येवं अध्यास
इति प्रक्रम्य पुनस्तस्याविद्याभिधानव्याख्याने यत्नगौरवात्
वरमविद्येत्येवोपक्रमः कृतः ? नैतत् सारम् ; अविद्येत्येवोच्यमान
आच्छादकत्वं नाम यत् तस्यास्तत्त्वं, तदेवाभिहितं स्यात् , न
अतद्रूपावभासितया अनर्थहेतुत्वम् । अतोऽतद्रूपावभासित्वमध्यासशब्देन
प्रकृतोपयोगितया उपक्षिप्य पुनस्तयाविद्याशब्दतया
विद्यामात्रापनोदनार्हत्वं दर्शनीयम् ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W011;BS_C01_S01_I04_W012;BS_C01_S01_I04_W013;BS_C01_S01_I04_W014;BS_C01_S01_I04_W015;BS_C01_S01_I04_W016;BS_C01_S01_I04_W017;BS_C01_S01_I04_W018;BS_C01_S01_I04_W019;BS_C01_S01_I04_W020" native="PP_C01_P52" data-type=""}
तदेतदाह ---

यत्र यदध्यासः, तत्कृतेन दोषेण गुणेन वा अणुमात्रेणापि स न सम्बध्यते

इत्यवास्तवमनर्थं दर्शयति । वास्तवत्वे हि 'ज्ञानमात्रात् तद्विगमः' इति
प्रतिज्ञा हीयेत ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P52 .vyakhyaHolder}
:::

::: {#PP_C01_P53 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W021_L01;BS_C01_S01_I04_W021_L02;BS_C01_S01_I04_W021_L03;BS_C01_S01_I04_W021_L04;BS_C01_S01_I04_W022;BS_C01_S01_I04_W023;BS_C01_S01_I04_W024;BS_C01_S01_I04_W025;BS_C01_S01_I04_W026;BS_C01_S01_I04_W027;BS_C01_S01_I04_W028;BS_C01_S01_I04_W029;BS_C01_S01_I04_W030;BS_C01_S01_I04_W031" native="PP_C01_P53" data-type=""}
एवं तावत् 'युष्मदस्मदि'त्यादिना 'मिथ्याज्ञाननिमित्तः सत्यानृते
मिथुनीकृत्याहमिदं ममेदमिति नैसर्गिकोऽयं लोकव्यवहारः' इत्यन्तेन भाष्येण
सिद्धवदुपन्यस्तमात्मानात्मनोरितरेतरविषयमविद्याख्यमध्यासं सिषाधयिषुः,
तस्य लक्षणमभिधाय तत्सम्भवं चात्मनि दर्शयित्वा पुनस्तत्र
सद्भावनिश्चयमुपपत्तित उपपादयितुमिच्छन्नाह ---

तमेतमविद्याख्यमात्मानात्मनोरितरेतराध्यासं पुरस्कृत्य सर्वे
प्रमाणप्रमेयव्यवहारा लौकिका वैदिकाश्चप्रवृत्ताः, सर्वाणि च शास्त्राणि
विधिप्रतिषेधमोक्षपराणीति ॥

मोक्षपरत्वं च शास्त्रस्य विधिप्रतिषेधविरहिततया उपादानपरित्यागशून्यत्वात्
स्वरूपमात्रनिष्ठत्वमङ्गीकृत्य पृथक् क्रियते ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W032;BS_C01_S01_I04_W033_L01;BS_C01_S01_I04_W033_L02;BS_C01_S01_I04_W034;BS_C01_S01_I04_W035;BS_C01_S01_I04_W036;BS_C01_S01_I04_W037" native="PP_C01_P53" data-type=""}
कथं पुनरविद्यावद्विषयाणि प्रत्यक्षादीनि प्रमाणानि शास्त्राणि चेति ॥

बाढमुक्तलक्षणा अविद्या प्रत्यग्दृश्यपि सम्भवेत् , न एतावता तत्सम्भवः
सिध्यति । तेन निदर्शनीयः सः । प्रमातारमाश्रयन्ति प्रमाणानि, तेन प्रमाता
प्रमाणानामाश्रयः, नाविद्यावान् ; अनुपयोगादित्यभिप्रायः ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W032;BS_C01_S01_I04_W033_L02;BS_C01_S01_I04_W034;BS_C01_S01_I04_W036;BS_C01_S01_I04_W037;BS_C01_S01_I04_W035" native="PP_C01_P53" data-type=""}
अथवा ---

कथमविद्यावद्विषयाणि प्रत्यक्षादीनि शास्त्राणि च प्रमाणानीति

सम्बन्धः । अविद्यावद्विषयत्वे सति आश्रयदोषानुगमादप्रमाणान्येव
स्युरित्याक्षेपः ॥
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W038;BS_C01_S01_I04_W039_L01;BS_C01_S01_I04_W039_L02;BS_C01_S01_I04_W039_L03;BS_C01_S01_I04_W040;BS_C01_S01_I04_W041;BS_C01_S01_I04_W042" native="PP_C01_P53" data-type=""}
उच्यते --- देहेन्द्रियादिष्वहंममाभिमानहीनस्य प्रमातृत्वानुपपत्तौ
प्रमाणप्रवृत्त्यनुपपत्तेरिति

भाष्यकारस्य वस्तुसङ्ग्रहवाक्यम् ॥
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W043;BS_C01_S01_I04_W044_L01;BS_C01_S01_I04_W044_L02" native="PP_C01_P53" data-type=""}
अस्यैव प्रपञ्चः ---

'नहीन्द्रियाण्यनुपादाये'त्यादिः ।

न हि देहेन्द्रियादिष्वहं ममाभिमानहीनस्य सुषुप्तस्य प्रमातृत्वं दृश्यते ।
यतो देहे अहमभिमानः इन्द्रियादिषु ममाभिमानः । आदिशब्देन
बाह्वाद्यवयवग्रहणम् । देहशब्देन सशिरस्को
मनुष्यत्वादिजातिसम्भिन्नोऽवयव्यभिमतः, न शरीरमात्रम् ; देहोऽहमिति
प्रतीत्यभावात् । सर्वो हि 'मनुष्योऽहम्' 'देवोऽहमि'ति
जातिविशेषैकाधिकरणचैतन्य एव प्रवर्तत इति स्वसाक्षिकमेतत् । न स्वत्वेन
सम्बन्धिना मनुष्यावयविना तदनुस्यूतेन वा चक्षुरादिना प्रमात्रादिव्यवहारः
सिध्यति ; भृत्यादिमनुष्यावयविनापि प्रसङ्गात् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P53 .vyakhyaHolder}
:::

::: {#PP_C01_P54 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="" native="PP_C01_P54" data-type="VyakhyaSimple"}
अपर आह --- आत्मेच्छानुविधायित्वं कार्यकरणसङ्घातस्यात्मना सम्बन्धः,
तस्यापि तस्य यथेष्टविनियोजकत्वं तेन सम्बन्धः, तत आत्मनः प्रमात्रादिकः
सर्वः क्रियाकारकफलव्यवहारः । तथा च उत्तिष्ठामीति इच्छयोत्तिष्ठत्युपविशति
च । न च भृत्यादिषु तदस्ति । तेन तत्र प्रमात्रादिव्यवहाराभावो न
मिथ्यामुख्याभिमानाभावादिति । नैतत् संविदि बहुमानवतो युक्तम् । तथाहि ---
'मनुष्योऽहमि'ति स्वसाक्षिका संवित् , 'न मे मनुष्यः' इति गौणीति चेत् ,
भवानेवात्र प्रमाणम् । अपि च इच्छापि परिणामविशेषः, स कथमपरिणामिन आत्मनः
स्यात् परिणाम्यन्तःकरणसम्वलिताहङ्कर्तृत्वमन्तरेण । तथा चानुभवः
'अहमुत्तिष्ठामी'ति ; इच्छयोत्तिष्ठत्युपविशति च । तस्मात्
यत्किञ्चिदेतत् । अतः स्वयमसङ्गस्याविकारिणोऽविद्याध्यासमन्तरेण न
प्रमातृत्वमुपपद्यते । तेन यद्यपि प्रमातृत्वशक्तिसन्मात्रं
प्रमाणप्रवृत्तौ निमित्तम् , तदेव तु
अविद्याध्यासविलसितमित्यविद्यावद्विषयता प्रमाणानामुच्यते । तथा
निरपेक्षाणां स्वसामर्थ्येनार्थसिद्धिं विदधतां बाधानुपलब्धेः प्रामाण्यम्
अविद्यावद्विषयत्वं च विधिमुखोपदर्शितं 'न ने'ति शक्यमपह्नोतुम् । दोषस्तु
आगन्तुक एव मिथ्यात्वे हेतुः, न नैसर्गिकः ; तथोपलब्धेः । न च सर्वसाधारणे
नैसर्गिके दोषबुद्धिः । तथाहि --- क्षुत्पिपासोपजनिते सन्तापे
शश्वदनुवर्तमाने जाठराग्निकृतविकारे अन्नपाननिष्यन्दे वा न
रोगबुद्धिर्जनस्य, मुहूर्तमात्रपरिवर्तिनि मन्दे ज्वरे प्रतिश्याये वा
अल्पकफप्रसूतावपि रोगबुद्धिः ; अनैसर्गिकत्वात् । अनैसर्गिकं च
दोषमभिप्रेत्योक्तं 'यस्य च दुष्टं करणं यत्र च मिथ्येति प्रत्ययः स
एवासमीचीनः प्रत्ययो नान्यः' इति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P54 .vyakhyaHolder}
:::

::: {#PP_C01_P55 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W070_L01;BS_C01_S01_I04_W070_L02;BS_C01_S01_I04_W070_L03" native="PP_C01_P55" data-type=""}
इतश्चैतदेवं ---

पश्वादिभिश्चाविशेषात् ।

तथा च पश्वादयः प्रमातृत्वादिव्यवहारकाले प्रवृत्तिनिवृत्त्यौदासीन्यं
भजमानाः कार्यकारणसङ्घात एवाहंमानं कुर्वन्तीति प्रसिद्धं लोके ।
तदेकरूपयोगक्षेमा हि मनुष्या जन्मत एव पश्वादिभ्योऽधिकतरविवेकमतयः
शास्त्राधेयसाम्परायिकमतिसामर्थ्या अपि ; अतः तदेकरूपकार्यदर्शनात्
कार्यकारणसङ्घातेऽप्यात्माभिमानः समानो युक्तः । ननु पश्वादीनामपि
कार्यकारणसङ्घाते अहङ्कारानुबन्ध इति कुतोऽवसीयते ? येन सिद्धवदभिधीयते,
उच्यते --- प्रौढमतिभ्य एव प्रत्यक्षादिवृत्तकुशलैरात्मा व्युत्पाद्यते ;
अन्यथा तदनर्थकत्वप्रसङ्गात् । एवमेव प्रमाणविचारविरहं सर्वः
सम्प्रतिपद्येत ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P55 .vyakhyaHolder}
:::

::: {#PP_C01_P56 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="" native="PP_C01_P56" data-type="VyakhyaSimple"}
ननु गोपालाङ्गनादयः प्रमाणविरहमेव वर्तमानदेहपातेऽपि स्थायिनं भोक्तारं
मन्यमानाः तदर्थमाचरन्ति न तदभिज्ञव्यवहारमात्रप्रमाणकत्वात् । तथा च ते
पृष्टाः कः परलोकसम्बन्धीति ? 'न विद्मो विशेषतः, प्रसिद्धो लोके' इति
प्रतिब्रुवन्ति । तस्मात् युक्तमुक्तं, पश्वादीनां च
प्रसिद्धोऽविवेकपूर्वकः प्रत्यक्षादिव्यवहारः, तत्सामान्यदर्शनात्
व्युत्पत्तिमतामपि पुरुषाणां प्रत्यक्षादिव्यवहारस्तत्कालः समानः इति ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W124;BS_C01_S01_I04_W125;BS_C01_S01_I04_W126;BS_C01_S01_I04_W127;BS_C01_S01_I04_W128;BS_C01_S01_I04_W129;BS_C01_S01_I04_W130;BS_C01_S01_I04_W131" native="PP_C01_P56" data-type=""}
एवं तावत् प्रत्यक्षादीनि प्रमाणानि चक्षुरादिसाधनानि । तानि च
नाधिष्ठानशून्यानि व्याप्रियन्ते । अधिष्ठानं च देहः । न
तेनानध्यस्तात्मभावेनासङ्गस्याविकारिणः चैतन्यैकरसस्यात्मनः
प्रमातृत्वमुपपद्यते, इत्यनुभवारूढमविद्यावद्विषयत्वं
प्रत्यक्षादीनामुपदिश्य, पश्वादिव्यवहारसाम्येन कार्यतोऽप्यापाद्य,
शास्त्रं पुनः प्रतिपन्नात्मविषयमेव, तेन न तत्राध्यासपूर्विका प्रवृत्तिः
इति विशेषमाशङ्क्य, तस्याप्यविद्यावद्विषयत्वप्रदर्शनायाह ---

शास्त्रीये तु व्यवहारे यद्यपि बुद्धिपूर्वकारी नाविदित्वा आत्मनः
परलोकसम्बन्धमधिक्रियते इति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P56 .vyakhyaHolder}
:::

::: {#PP_C01_P57 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W124;BS_C01_S01_I04_W125;BS_C01_S01_I04_W126;BS_C01_S01_I04_W127;BS_C01_S01_I04_W128;BS_C01_S01_I04_W129;BS_C01_S01_I04_W130;BS_C01_S01_I04_W131" native="PP_C01_P57" data-type=""}
ननु फलनैयमिकनैमित्तिकप्रायश्चित्तचोदना वर्तमानशरीरपातादूर्ध्वकालस्थायिनं
भोक्तारमन्तरेणापि प्रमाणतामश्नुवत एव । यथा चैतदेवं, तथा --- 'एक आत्मनः
शरीरे भावात्' (ब्र. सू. ३-३-५३) इत्यधिकरणारम्भे दर्शयिष्यामः, सत्यमेवम्
; तथापि सकलशास्त्रपर्यालोचनापरिनिष्पन्नं प्रामाणिकमर्थमङ्गीकृत्याह
भाष्यकारः । तथा च विधिवृत्तमीमांसाभाष्यकारोऽप्युत्सूत्रमेवात्मसिद्धौ
पराक्रान्तवान् । तत् कस्य हेतोः ? 'धर्मजिज्ञासे'ति कार्यार्थविचारं
प्रतिज्ञाय तदवगमस्य प्रामाण्ये अनपेक्षत्वं कारणमनुसरता सूत्रकारेण
विशेषाभावात् स्वरूपनिष्ठानामपि वाक्यानां प्रामाण्यमनुसृतं मन्यते, तथा
'चोदना हि भूतं भवन्तं भविष्यन्तं सूक्ष्मं व्यवहितं
विप्रकृष्टमित्येवंजातीयकमर्थं शक्नोत्यवगमयितुम्' इति वदन्
चोदनाशेषत्वेनापि स्वरूपावगमेऽनपेक्षत्वमविशिष्टमवगच्छतीत्यवगम्यते । स च
स्वरूपावगमः कस्मिन् कथं वेति धर्ममात्रविचारं प्रतिज्ञाय, तत्रैव
प्रयतमानेन भगवता जैमिनिना न मीमांसितम् ; उपयोगाभावात् , भगवांस्तु
पुनर्बादरायणः पृथक् विचारं प्रतिज्ञाय व्यचीचरत् समन्वयलक्षणेन । तत्र च
देहान्तरोपभोग्यः स्वर्गः स्थास्यति । तच्च सर्वं कार्यकरणसङ्घातादन्येन
भोक्त्रा विना न सिध्यति । तत्सिद्धिश्च न आगममात्रायत्ता ;
प्रमाणान्तरगोचरस्य तदभावे तद्विरोधे वा
शिलाप्लवनवाक्यवदप्रामाण्यप्रसङ्गात् । अतस्तत्सिद्धौ पराक्रान्तवान् । तेन
सत्यं विनापि तेन सिध्येत् प्रामाण्यम् , अस्ति तु तत् । तस्मिन् विद्यमाने
न तेन विना प्रमाण्यं सिध्यति फलादिचोदनानाम् इति मत्वा आह ---

शास्त्रीये तु व्यवहारे यद्यपि विद्यमाने बुद्धिपूर्वकारी नाविदित्वात्मनः
परलोकसम्बन्धमधिक्रियते इति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P57 .vyakhyaHolder}
:::

::: {#PP_C01_P58 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W132;BS_C01_S01_I04_W133;BS_C01_S01_I04_W134_L01;BS_C01_S01_I04_W134_L02" native="PP_C01_P58" data-type=""}
तथापि न वेदान्तवेद्यमिति ॥
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W134_L06" native="PP_C01_P58" data-type=""}
किं तदिति ? अत आह ---

असंसार्यात्मतत्वं,
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W134_L07;BS_C01_S01_I04_W135;BS_C01_S01_I04_W136_L01;BS_C01_S01_I04_W136_L02" native="PP_C01_P58" data-type=""}
न तत्

अधिकारेऽपेक्ष्यते अनुपयोगादधिकारविरोधाच्च ।

अशनायाद्यतीतमित्यसंसार्यात्मतत्त्वं दर्शयति । अशनायाद्युपप्लुतो हि सर्वो
जन्तुः स्वास्थ्यमलभमानः प्रवर्तते, तदपाये स्वास्थ्ये स्थितो न
किञ्चिदुपादेयं हेयं वा पश्यति ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W134_L05" native="PP_C01_P58" data-type=""}
अपेतब्रह्मक्षत्रादिभेदम्

इति प्रपञ्चशून्यमेकरसं दर्शयति ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W137;BS_C01_S01_I04_W138;BS_C01_S01_I04_W139_L01;BS_C01_S01_I04_W139_L02;BS_C01_S01_I04_W140;BS_C01_S01_I04_W141;BS_C01_S01_I04_W142" native="PP_C01_P58" data-type=""}
प्राक् च तथाभूतात्मविज्ञानात् प्रवर्तमानं शास्त्रमविद्यावद्विषयत्वं
नातिवर्तते इति ॥

'तत्त्वमसी'तिवाक्यार्थावगमादर्वागविद्याकृतं संसारमहमुल्लेखमाश्रित्य
प्रवर्तमानं शास्त्रं नाविद्यावद्विषयत्वमतिवर्तते । तस्मात् युक्तमुक्तं
प्रत्यक्षादीनां प्रमाणानां शास्त्रस्य च अविद्यावद्विषयत्वम् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P58 .vyakhyaHolder}
:::

::: {#PP_C01_P59 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W143;BS_C01_S01_I04_W144;BS_C01_S01_I04_W145;BS_C01_S01_I04_W146;BS_C01_S01_I04_W147;BS_C01_S01_I04_W148;BS_C01_S01_I04_W149;BS_C01_S01_I04_W150" native="PP_C01_P59" data-type=""}
तदेव दर्शयति ---

तथाहि --- 'ब्राह्मणो यजेते'त्यादीनि शास्त्राण्यात्मन्यतदध्यासमाश्रित्य
प्रवर्तन्ते । वर्णवयोऽध्यासः

'अष्टवर्षं ब्राह्मणमुपनयनीते'त्यादिः । आश्रमाध्यासः --- 'न ह वै स्नात्वा
भिक्षेते'ति । अवस्थाध्यासः --- 'यो ज्योगामयावी स्यात् स एतामिष्टिं
निर्वपेदि'ति । आदिशब्देन'यावज्जीवं जुहुयादि'ति जीवनाध्यासः ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W151;BS_C01_S01_I04_W152;BS_C01_S01_I04_W153_L01;BS_C01_S01_I04_W153_L02;BS_C01_S01_I04_W153_L03" native="PP_C01_P59" data-type=""}
एवमध्याससद्भावं प्रसाध्य, 'स्मृतिरूपः' इत्यादिना 'सर्वथाऽपि
त्वन्यस्यान्यधर्मावभासतां न व्यभिचरति' इत्यन्तेन सर्वथाऽपि लक्षितं
निरुपचरितमतदारोपम् ---

अध्यासो नाम अतस्मिंस्तद्बुद्धिरित्यवोचाम्

इति परामृशति, कस्य युष्मदर्थस्य कस्मिन्नस्मदर्थे तद्विपर्ययेण चाध्यासः
इति विवेकतः प्रदर्शयितुम् ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W153_L01" native="PP_C01_P59" data-type=""}
अतस्मिन्

अयुष्मदर्थे अनिदञ्चिति
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W153_L02" native="PP_C01_P59" data-type=""}
तद्बुद्धिः

युष्मदर्थावभासः इत्यर्थः ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W155_L01;BS_C01_S01_I04_W155_L02" native="PP_C01_P59" data-type=""}
तदाह ---

तद्यथा पुत्रभार्यादिष्वित्यादि ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P59 .vyakhyaHolder}
:::

::: {#PP_C01_P60 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W159;BS_C01_S01_I04_W160;BS_C01_S01_I04_W161;BS_C01_S01_I04_W162;BS_C01_S01_I04_W163" native="PP_C01_P60" data-type=""}
ननु प्रणव एव विस्वरः ; न हि पुत्रादीनां वैकल्यं साकल्यं वा आत्मनि
मुख्यमध्यस्यति, मुख्यो ह्यतदारोपो दर्शयितुं प्रारब्धः, सत्यं ; स एव
निदर्श्यते । कथम् ? तद्यथा बालके प्रातिवेश्यमात्रसम्बन्धिना केनचित्
वस्त्रालङ्कारादिना पूजिते निरुपचरितमात्मानमेव पूजितं मन्यते पिता ।
पूजयितापि पितरमेवापूपुजमिति मन्यते । यतो न बालकस्य पूजितत्वाभिमानः ;
अव्यक्तत्वात् , तथैव राजानमुपहन्तुकामोऽनन्तरो विजिगीषुः तद्राष्ट्रे
ग्राममात्रमप्युपहत्य तमेवोपघ्नन्तमात्मानं मन्यते, सोऽप्युपहतोऽस्मीति
सन्तप्यते । तदेवं प्रसिद्धव्यतिरेकस्यात्मनि मुख्य एवाध्यासो दृष्टः, किमु
वक्तव्यं, कृशस्थूलाद्यभिमानस्य मुख्यत्वमिति कथयितुमाह ---

अहमेव विकलः सकलो वेति बाह्यधर्मानात्मन्यध्यस्यतीति ॥

बाह्येषु पुत्रादिषु पूजादेः धर्ममात्रस्यैव युष्मदर्थस्याध्यासः ॥
अस्मदर्थश्चाहंप्रत्ययिसम्भिन्न एवानिदञ्चिदंशो विषयः, न पुनः शुद्ध
एवाहंप्रत्ययिन इवाध्यासे अध्यासान्तरानास्कन्दितः ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W164;BS_C01_S01_I04_W165" native="PP_C01_P60" data-type=""}
तथा देहधर्मान् कृशत्वादीनिति ॥

धर्मिणोऽपि ; धर्मशब्दस्तु मनुष्यत्वादिधर्मसमवायिन एवाध्यासः, न
'देहोऽहमि'ति कथयितुम् । तन्निमित्तश्च शास्त्रेणेतश्चेतश्च नियमः
क्रियते ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W174_L01;BS_C01_S01_I04_W174_L02;BS_C01_S01_I04_W174_L03;BS_C01_S01_I04_W175" native="PP_C01_P60" data-type=""}
तथेन्द्रियधर्मान् मूकत्वादीनिति

धर्ममात्रम् ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W180_L01;BS_C01_S01_I04_W180_L02;BS_C01_S01_I04_W181_L01;BS_C01_S01_I04_W181_L03" native="PP_C01_P60" data-type=""}
तथा अन्तःकरणधर्मान् कामादीनिति

धर्मग्रहणम् । अन्तःकरणमित्यहंप्रत्ययिनो विज्ञानशक्तिभागोऽभिधीयते । तस्य
धर्माः कामादयः ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W182_L01;BS_C01_S01_I04_W182_L02;BS_C01_S01_I04_W182_L03" native="PP_C01_P60" data-type=""}
एवमहंप्रत्ययिनमिति

धर्मिग्रहणम् । प्रत्ययाः कामादयोऽस्येति प्रत्ययी, अहं चासौ प्रत्ययी
चेत्यहंप्रत्ययी ॥
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W182_L03;BS_C01_S01_I04_W182_L04;BS_C01_S01_I04_W183" native="PP_C01_P60" data-type=""}
तं

अशेषस्वप्रचारसाक्षिणि प्रत्यगात्मन्यध्यस्येति ॥
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W184;BS_C01_S01_I04_W185;BS_C01_S01_I04_W186" native="PP_C01_P60" data-type=""}
स्वशब्देन अहङ्कारग्रन्थिः संसारनृत्यशालामूलस्तम्भोऽभिधीयते । तस्य
प्रचारः कामस्सङ्कल्पकर्तृत्वादिरनेकविधः परिणामः, यन्निमित्तं
ब्रह्मादिस्थावरान्तेषु प्रदीप्तशिरा इव परवशो जन्तुर्बम्भ्रमीति । तं
प्रचारमशेषमसङ्गितया अविकारित्वेन च हानोपादानशून्यः
साक्षादव्यवधानमवभासयति चितिधातुः । स एव देहादिष्विदन्तया
बहिर्भावमापद्यमानेषु प्रातिलोम्येनाञ्चतीवोपलक्ष्यते, इति प्रत्यगुच्यते,
आत्मा च ; निरुपचरितस्वरूपत्वात् तत्राध्यस्य ।

तं च प्रत्यगात्मानमिति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P60 .vyakhyaHolder}
:::

::: {#PP_C01_P61 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W184;BS_C01_S01_I04_W185;BS_C01_S01_I04_W186;BS_C01_S01_I04_W187;BS_C01_S01_I04_W188_L01;BS_C01_S01_I04_W188_L02;BS_C01_S01_I04_W188_L03" native="PP_C01_P61" data-type=""}
यदि युष्मदर्थस्यैव प्रत्यगात्मनि अध्यासः स्यात् , प्रत्यगात्मा न
प्रकाशेत ; न हि शुक्तौ रजताध्यासे शुक्तिः प्रकाशते । प्रकाशते चेह
चैतन्यमहङ्कारादौ । तथा यदि चैतन्यस्यैवाहङ्कारादावध्यासो भवेत्तदा
नाहङ्कारप्रमुखः प्रपञ्चः प्रकाशेत ; तदुभयं मा भूदित्यनुभवमेवानुसरन्नाह
---

तं च प्रत्यगात्मानं सर्वसाक्षिणं तद्विपर्ययेणान्तःकरणादिष्वध्यस्यतीति ॥

नात्र विवदितव्यम् , इतरेतराध्यासे पृथगवभासनात् न मिथ्या गौणोऽयमिति ; तथा
अनुभवाभावात् मुख्याभिमानः । न हि दृष्टेऽनुपपन्नं नाम ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P61 .vyakhyaHolder}
:::

::: {#PP_C01_P62 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W184;BS_C01_S01_I04_W185;BS_C01_S01_I04_W186;BS_C01_S01_I04_W187;BS_C01_S01_I04_W188_L01;BS_C01_S01_I04_W188_L02;BS_C01_S01_I04_W188_L03" native="PP_C01_P62" data-type=""}
ननु अन्तःकरणे एव प्रत्यगात्मनः शुद्धस्याध्यासः, अन्यत्र पुनः
चैतन्याध्यासपरिनिष्पन्नापरोक्ष्यमन्तःकरणमेवाध्यस्यते, अत एव
'तद्विपर्ययेण विषयिणस्तद्धर्माणां च विषयेऽध्यासो मिथ्येति भवितुं
युक्तम्' इत्युक्तम् ; अन्यथा चैतन्यमात्रैकरसस्य कुतो धर्माः ?
येऽध्यस्येरन् , सत्यमाह भवान् ; अपि तु अन्यत्रान्तःकरणं
सचित्कमेवाध्यस्यमानं यत्राध्यस्यते, तस्यैवात्मनः कार्यकरणत्वमापाद्य
स्वयमविद्यमानमिव तिरस्कृतं तिष्ठति, चिद्रूपमेव सर्वत्राध्यासे, स्वतः
परतो वा न विशिष्यते, तेनोच्यते ---

तं च प्रत्यगात्मानं सर्वसाक्षिणं तद्विपर्ययेणान्तःकरणादिष्वध्यस्यतीति ॥

अत एव बुद्ध्यादिष्वेव चिद्रूपमनुस्यूतमुत्प्रेक्षमाणा
बुद्धिमनःप्राणेन्द्रियशरीरेष्वेकैकस्मिन् चेतनत्वेनाहङ्कर्तृत्वं योजयन्तो
भ्राम्यन्ति ॥
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W189_L01;BS_C01_S01_I04_W189_L02;BS_C01_S01_I04_W189_L03;BS_C01_S01_I04_W189_L04;BS_C01_S01_I04_W190" native="PP_C01_P62" data-type=""}
एवमयमनादिरनन्तो नैसर्गिकोऽध्यास

इति निगमयति ॥ ननु उपन्यासकाले नैसर्गिकोऽयं लोकव्यवहार इति लोकव्यवहारो
नैसर्गिक उक्तः, कथमिहाध्यासो निगम्यते ? अनादिरिति चाधिकावापः, अत्रोच्यते
--- तत्रापि प्रत्यगात्मन्यहङ्काराध्यास एव नैसर्गिको लोकव्यवहारोऽभिप्रेतः
; स च प्रत्यगात्मा अनादिसिद्धः ; तस्मिन्
नैसर्गिकस्यानादित्वमर्थसिद्धम् । अतः प्रक्रमानुरूपमेव निगमनम् , न
चाधिकावापः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P62 .vyakhyaHolder}
:::

::: {#PP_C01_P63 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W191_L01;BS_C01_S01_I04_W191_L02" native="PP_C01_P63" data-type=""}
ननु भवेदनादिः, अनन्तः कथम् ? यदि स्यात्तत्प्रहाणाय कथं वेदान्ता
आरभ्यन्ते ? अन्तवत्त्वेऽपि तर्हि कथम् ? स्वतोऽन्यतो वा तत्सिद्धेः ।
तस्मात् अनन्तस्य प्रहाणाय वेदान्ता आरभ्यन्ते इत्युक्ते, अर्थादेष एव
प्रहाणहेतुः, असत्यस्मिन् अनन्तः इति निश्चीयते ।

'मिथ्याप्रत्ययरूप'

इति रूपग्रहणं लक्षणतस्तथा रूप्यते, न व्यवहारतः इति दर्शयितुम् ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W192_L01;BS_C01_S01_I04_W192_L02" native="PP_C01_P63" data-type=""}
'कर्तृत्वभोक्तृत्वप्रवर्तकः'

इति अनर्थहेतुत्वं दर्शयति हेयतासिद्धये । तेन कर्तृर्भोक्तुश्च सतो
मिथ्याज्ञानं दोषप्रवर्तनमिति येषां मतं, तन्निराकृतं भवति ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W193_L01;BS_C01_S01_I04_W193_L02" native="PP_C01_P63" data-type=""}
सर्वलोकप्रत्यक्षः इति

'देहेन्द्रियादिष्वहंममाभिमानहीनस्ये'त्युपन्यस्य'नहीन्द्रियाण्यनुपादाये'त्यादिना
योऽनुभवो मिथ्यात्वसिद्धये अनुसृतः तं निगमयति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P63 .vyakhyaHolder}
:::

::: {#PP_C01_P64 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="" native="PP_C01_P64" data-type="VyakhyaSimple"}
एवं तावत् सूत्रेणार्थादुपात्तयोः विषयप्रयोजनयोः सिद्धये
जीवस्याब्रह्मस्वरूपत्वमध्यासात्मकमुपदर्श्य, अस्यानर्थहेतोः प्रहाणायेति
प्रयोजनं निर्दिशति । हेतोः प्रहाण्या हि हेतुमतः प्रहाणिरात्यन्तिकी यतः ।
ननु अनर्थहेतुरध्यासोऽनादिः, स कथं प्रहीयते ? तथा हि ---
मनुष्यादिजातिविशेषमात्राध्यासः ततो विविक्तेऽपि न्यायतः अहंप्रत्यये
अनादित्वात् पूर्ववदविकलो वर्तते । नायं दोषः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P64 .vyakhyaHolder}
:::

::: {#PP_C01_P65 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="" native="PP_C01_P65" data-type="VyakhyaSimple"}
तत्त्वमसीत्यादिवाक्याद्ब्रह्मरूपावगाहिज्ञानान्तरोत्पत्तेरिष्टत्वात् ।
तद्धि ब्रह्मणोऽवच्छिद्यैव चैतन्यस्य ब्रह्मरूपत्वप्रच्छादनेन
जीवरूपत्वापादिकामनादिसिद्धामविद्यामहङ्कारादिविक्षेपहेतुं
निराकुर्वदेवोत्पद्यते । ततः कारणनिवृत्तौ तत्कार्यम् 'अहमि'ति जीवे
भोक्तृत्वरूपता सपरिकरा निवर्तत इति युज्यते । अहंप्रत्ययः
पुनरनादिसिद्धोऽनादिसिद्धेनैव कार्यकरणमात्रेण सहभावादविरोधात् न
स्वरूपविवेकमात्रेण निवर्तते । नापि ज्ञानान्तरमुत्पन्नमिति विशेषः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P65 .vyakhyaHolder}
:::

::: {#PP_C01_P66 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="" native="PP_C01_P66" data-type="VyakhyaSimple"}
ननु निरतिशयानन्दं ब्रह्म श्रूयते, ब्रह्मावाप्तिसाधनं च ब्रह्मविद्या 'स
यो ह वै तत् परमं ब्रह्म वेद ब्रह्मैव भवती'त्यादिश्रुतिभ्यः ;
तस्मान्निरतिशयसुखावाप्तय इति वक्तव्यम् , किमिदमुच्यते --- 'अनर्थहेतोः
प्रहाणाये'ति ? ननु चानर्थस्यापि समूलस्य प्रहाणं श्रूयते ब्रह्मविद्याफलं
'तरति शोकमात्मवित्' (छा. उ. ७-१-३) 'जुष्टं यदा पश्यत्यन्यमीशमस्य
महिमानमिति वीतशोकः' (मु. उ. ३-१-२) इति च ॥ उभयं तर्हि वक्तव्यं ;
श्रूयमाणत्वात् पुरुषार्थत्वाच्च ? न वक्तव्यम् ॥ कथम् ?
'आत्मैकत्वविद्याप्रतिपत्तये' इत्यात्मनो जीवस्य ब्रह्मात्मकता शास्त्रस्य
विषयः, तेनानन्दात्मकब्रह्मस्वरूपताप्राप्तिः जीवस्य विषयतयैव संवृत्ता । न
च सा विषयाद्बहिः, येन पृथङ्निदेशार्हा स्यात् , समूलानर्थहानिस्तु बहिः
शास्त्रविषयाद्ब्रह्मात्मरूपात् । अनर्थहेतुप्रहाणमपि तर्हि न
पृथङ्निर्देष्टव्यम् ? यतः सर्वेषु
वेदान्तेष्वलौकिकत्वाद्ब्रह्मणस्तत्प्रतिपादनपूर्वकमेव जीवस्य तद्रूपता
प्रतिपाद्यते । तद्यथा --- 'सदेव सोम्येदमग्र आसीदि'त्युपक्रम्य
'ऐतदात्म्यमिदं सर्वं तत् सत्यं स आत्मे'त्यवसानं निरस्तसमस्तप्रपञ्चं
वस्तु तत्पदाभिधेयं समर्पयदेकं वाक्यम् ; तथा सति तादृशेन तत्पदार्थेन
संसृज्यमानः त्वम्पदार्थः पराकृत्यैव निर्लेपमनर्थहेतुमग्रहणमन्यथाग्रहणं च
तथा निश्चीयत इति । यद्येवं ब्रह्मात्मावगतिनान्तरीयकम्
अनर्थहेतोरविद्यायाः प्रहाणं, न शब्दस्य तत्र व्यापारः, तेन
पृथङिनर्दिश्यते । युक्तं चैतत् --- न हि विपर्यासगृहीतं वस्तु
तन्निरासादृते तत्त्वतो निर्णेतुं शक्यम् । तस्मात् पूर्वावसितमतद्धर्मं
निरस्यदेव तत्त्वावद्योति वाक्यं तत्त्वमवसाययति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P66 .vyakhyaHolder}
:::

::: {#PP_C01_P67 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="" native="PP_C01_P67" data-type="VyakhyaSimple"}
ननु च नञादेः निरासकृतो निरस्यमानवाचिनश्च पदस्याश्रवणात् कथं
तन्निरस्यदेवेति ? उच्यते --- नेदं रजतमिति यत्र विपर्यासमात्रं निरस्यते,
न वस्तुतत्त्वमवबोध्यते ; तत्र तथा भवतु ; इह पुनः विज्ञानमेव
तादृशमुत्पन्नं, यद् विरोधिनिराकरणमन्तरेण न स्वार्थं साधयितुमलम् ,
तुलोन्नमनव्यापार इव आनमननान्तरीयकः । तथा हि --- उन्नमनव्यापारः
स्वविषयस्य तुलाद्रव्यस्योर्ध्वदेशसम्बन्धं न साधयितुमलं, तत्कालमेव
तस्याधोदेशसम्बन्धमनापाद्य । न चोन्नमनकारकस्य हस्तप्रयत्नादेरानमनेऽपि
कारकत्वं ; प्रसिद्ध्यभावादनुभवविरोधाच्च । तदेवं विपर्यासगृहीते वस्तुनि
तत्त्वावद्योतिशब्दनिमित्त आत्मनो ज्ञानव्यापारो 'नाहं कर्ता ब्रह्माहमि'ति
ग्राहयति ; 'नेदं रजतं शुक्तिकेयमि'ति यथा । तस्मात् 'शुक्तिकेयमि'त्येव
निराकाङ्क्षं वाक्यम् , 'नेदं रजतमि'त्यनुवादः । अत एवाख्यातपदस्य
वाक्यत्वे क्रियाज्ञानादेव तत्साधनमात्रेऽपि प्रतीतिसिद्धेः पदान्तराणि
नियमायानुवादाय वेति न्यायविदः । तथा चाहुः --- 'यजतिचोदना
द्रव्यदेवताक्रियं समुदाये कृतार्थत्वादि'ति ।
:::
:::

::: {.vyakhyaTrigger}
व्याख्या
:::

::: {#VK_PP_C01_P67 .vyakhyaHolder}
:::

::: {#PP_C01_P68 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W194_L01;BS_C01_S01_I04_W194_L02;BS_C01_S01_I04_W194_L03;BS_C01_S01_I04_W195" native="PP_C01_P68" data-type=""}
अपरे तु 'यज्ञं व्याख्यास्यामो द्रव्यं देवता त्यागः' इति । कथं ?
क्रियामात्रवाचिनो द्रव्यदेवताभिधानं नान्तरीयकं तद्विषयज्ञाननिमित्तत्वं
विहाय । प्रत्यक्षबाधस्याप्ययमेव प्रकारः, असम्प्रयुक्तविषयत्वाद्बाधस्य ।
तदेवमशाब्दमविद्याविलयं मन्वानः श्रुतिन्यायकोविदो भगवान् भाष्यकारो
विषयात् पृथक् निर्दिशति ---

अस्यानर्थहेतोः प्रहाणायेति ॥

चतुर्थीप्रयोगोऽपि विद्यासामर्थ्यसिद्धिमभिप्रेत्य, न तदर्थमुपादानम् ।
प्रयोजनत्वं च पुरुषाकाङ्क्षाया एवास्तु । न हि विद्या गवादिवत् तटस्था
सिध्यति, येनाप्तिः पृथगुपादीयेत । सा हि वेदित्राश्रया वेद्यं तस्मै
प्रकाशयन्त्येवोदेति । सत्यमेवमन्यत्र ; प्रकृते पुनर्विषये विद्या
उदिताऽपि न प्रतिष्ठां लभते ; असम्भावनाभिभूतविषयत्वात् । तथा च लोके
अस्मिन् देशे काले चेदं वस्तु स्वरूपत एव न सम्भवतीति दृढभावितं, यदि तत्
कथं चित् दैववशादुपलभ्येत, तदा स्वयमीक्षमाणोऽपि तावन्नाध्यवस्यति, यावत्
तत्सम्भवं नानुसरति । तेन सम्यग्ज्ञानमपि स्वविषयेऽप्रतिष्ठितमनवाप्तमिव
भवति । तेन तत्स्वरूपप्रतिष्ठायै तर्कं सहायीकरोति । अत एव
प्रमाणानामनुग्राहकस्तर्कः इति तर्कविदः ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P68 .vyakhyaHolder}
:::

::: {#PP_C01_P69 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W196_L03" native="PP_C01_P69" data-type=""}
अथ कोऽयं तर्को नाम ? युक्तिः । ननु पर्याय एषः ? स्वरूपमभिधीयताम् ।
इदमुच्यते --- प्रमाणशक्तिविषयतत्सम्भवपरिच्छेदात्मा प्रत्ययः । ननु एवं
तर्कसापेक्षं स्वमर्थं साधयतोऽनपेक्षत्वहानेरप्रामाण्यं स्यात् , न स्यात्
; स्वमहिम्नैव विषयाध्यवसायहेतुत्वात् , क्व तर्हि तर्कस्योपयोगः ?
विषयासम्भवाशङ्कायां तथा अनुभवफलानुत्पत्तौ तत्सम्भवप्रदर्शनमुखेन
फलप्रतिबन्धविगमे । तथा च तत्त्वमसिवाक्ये त्वम्पदार्थो जीवः
तत्पदार्थब्रह्मस्वरूपतामात्मनोऽसम्भावयन् विपरीतं च रूपं मन्वानः
समुत्पन्नेऽपि ज्ञाने तावत् नाध्यवस्यति, यावत्तर्केण विरोधमपनीय
तद्रूपतामात्मनो न सम्भावयति । अतः प्राक् विद्या उदितापि वाक्यात्
अनवाप्तेव भवति । अवाप्तिप्रकारश्च वेदान्तेष्वेव निर्दिष्टः
साक्षादनुभवफलोद्देशेन । तेनोच्यते ---

विद्याप्रतिपत्तये इति ॥

ननु आत्मैकत्वविद्याप्रतिपत्तिः नानर्थहेतुप्रहाणाय प्रभवति ; तथाहि ---
जीवस्य कार्यकारणसङ्घातादन्यत्वप्रतिपत्तेः ब्रह्मस्वरूपताप्रतिपत्तिः न
विशिष्यते ; उभयत्राप्यहङ्कारग्रन्थेः
मनुष्याभिमानपर्यन्तस्याविकलमनुवर्तमानत्वात् , उच्यते --- भवतु
तत्राविद्याया अनिवर्तितत्वात् तत् , इह पुनरपसारिताविद्यादोषं
ब्रह्मात्मज्ञानमुदयमासादयत् कथं तन्निमित्तं भोक्त्रादिग्रन्थिप्रवाहं
नापनयति ? न हि जीवस्य ब्रह्मात्मावगमः तद्विषयानवगममबाधमानः उदेति ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P69 .vyakhyaHolder}
:::

::: {#PP_C01_P70 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="" native="PP_C01_P70" data-type="VyakhyaSimple"}
ननु ब्रह्मज्ञानादग्रहणापाये तन्निमित्तस्याहङ्कारग्रन्थेः तत्कालमेवाभावः
प्रसज्येत ? न ; संस्कारादप्यग्रहणानुवृत्तेः सम्भवात् ; भयानुवृत्तिवत् ।
तथाहि --- सम्यग्ज्ञानात् निवृत्तमपि भयं स्वसंस्कारादनुवर्तते,
कम्पादिनिमित्तं च भवति । तथा ग्रहणमपि स्वसंस्कारादनुवर्तते
अहङ्कारग्रन्थेश्च निमित्तं भवतीति न किञ्चिदनुपपन्नमस्ति ॥
:::
:::

::: {#PP_C01_P71 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W196_L01;BS_C01_S01_I04_W196_L02;BS_C01_S01_I04_W196_L03;BS_C01_S01_I04_W197;BS_C01_S01_I04_W198;BS_C01_S01_I04_W199" native="PP_C01_P71" data-type=""}
ननु न सर्वे वेदान्ता विद्यार्थमेवारभ्यन्ते, तदेकदेशः क्रममुक्तिफलाय
ऐश्वर्याय अभ्युदयार्थं कर्मसमृद्धये चोपासनानि विविधान्युपदिशन्
उपलभ्यते । सत्यम् ; उपासनाकर्म तु ब्रह्म, तच्च अपाकृताशेषप्रपञ्चं जीवस्य
निजं रूपमिति निरूपयितुम् अखिलप्रपञ्चजन्मादिहेतुतया प्रथमं सर्वात्मकं
सर्वज्ञं सर्वशक्ति च ब्रह्म लक्षितम् । अस्यां चावस्थायामनपाकृत्यैव
ब्रह्मणि प्रपञ्चं तेन तेन प्रपञ्चेनोपधीयमानं ब्रह्म तस्मै तस्मै
फलायोपास्यत्वेन विधीयते, दर्शपूर्णमासार्थाप्प्रणयनमिव गोदोहनोपरक्तं
पशुभ्यः ; तस्मात् तदर्थोपजीवित्वादितरस्य

आत्मैकत्वविद्याप्रतिपत्तये सर्वे वेदान्ता आरभ्यन्त

इति न विरुध्यते ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P71 .vyakhyaHolder}
:::

::: {#PP_C01_P72 .bhashya .secondaryBhashya style="font-size: 1.1em; line-height: 33px;"}
::: {.VyakhyaDescriptor parent="BS_C01_S01_I04" anchor="BS_C01_S01_I04_W200;BS_C01_S01_I04_W201_L01;BS_C01_S01_I04_W201_L02;BS_C01_S01_I04_W202;BS_C01_S01_I04_W203_L01;BS_C01_S01_I04_W203_L02;BS_C01_S01_I04_W204;BS_C01_S01_I04_W205;BS_C01_S01_I04_W206;BS_C01_S01_I04_W207" native="PP_C01_P72" data-type=""}
ननु अब्रह्मोपासनान्यपि वेदान्तेषु दृश्यन्ते प्राणादिविषयाणि, सत्यं,
तान्यपि कार्यब्रह्मावाप्तिक्रमेण मुक्तिफलान्येव । वक्ष्यत्येतत्
सूत्रकारः --- 'कार्यात्यये तदध्यक्षेण सहातः परमभिधानात्' इति ।

यथा चायमर्थः सर्वेषां वेदान्तानां, तथा वयमस्यां शारीरकमीमांसायां
प्रदर्शयिष्यामः इति

प्रतिज्ञातेऽर्थे वेदान्तानां तात्पर्यमुपदर्शयितुं समन्वयसूत्रप्रमुखैः
सूत्रवाक्यैः ग्रथितो न्यायः इति दर्शयति । शरीरमेव शरीरकं, शरीरके भवः
शारीरको जीवः । तमधिकृत्य कृतो ग्रन्थः शारीरकः । तदिह वेदान्तानां जीवस्य
तत्त्वमधिकृत्य प्रवृत्तानां ब्रह्मरूपतायां पर्यवसानमिति कथयितुं
प्रणीतानां शारीरकं जीवतत्त्वमधिकृत्य कृतत्वमस्तीति शारीरकाभिधानम् ।
:::

::: {.VyakhyaDescriptor parent="BS_C01_S01_I04" anchor="BS_C01_S01_I04_W208_L01;BS_C01_S01_I04_W208_L02;BS_C01_S01_I04_W209_L01;BS_C01_S01_I04_W209_L02;BS_C01_S01_I04_W210;BS_C01_S01_V01" native="PP_C01_P72" data-type=""}
मुमुक्षुत्वे सति अनन्तरं ब्रह्मज्ञानं कर्तव्यमिति यद्यप्येतावान्
सूत्रस्य श्रौतोऽर्थः ; तथापि अर्थात् ब्रह्मज्ञानस्य मोक्षः प्रयोजनं
निर्दिष्टं भवति । तथा हि --- पुरुषार्थवस्तुकामनानन्तरं यत्र
प्रवृत्तिरुपदिश्यते, तस्य तत्साधनत्वमप्यर्थान्निर्दिष्टं प्रतीयते । तथा
सति कुतः तत् मोक्षसाधनं ब्रह्मज्ञानं भवतीत्यपेक्षायां अर्थात्
अस्माच्छास्त्राद्भवतीति शास्त्रस्य ब्रह्मज्ञानं विषयो निर्दिष्टः । तदेवं
मुमुक्षुत्वानन्तरं ब्रह्मज्ञानकर्तव्यतोपदेशमुखेन वेदान्तानां
विषयप्रयोजननिर्देशेऽप्यार्थं सूत्रस्य व्यापारं दर्शयित्वा
तदपेक्षितमप्यर्थात् सूत्रितमविद्यात्मकबन्धमुपर्वण्य
प्रतिज्ञातार्थसिद्धये हेत्वाकाङ्क्षायामस्मिन्नेव तं प्रदर्शयिष्याम इति
व्याख्येयत्वमुपक्षिप्य व्याख्यातुकामः प्रथमं तावत् प्रयोजनविषययोरुपादाने
निमित्तमाह ---

वेदान्तमीमांसाशास्त्रस्य व्याचिख्यासितस्येदमादिमं सूत्रम् --- अथातो
ब्रह्मजिज्ञासेति ॥

अयमस्यार्थः --- शास्त्रस्यादिरयम् । आदौ च प्रवृत्त्यङ्गतया प्रयोजनं
विषयश्च दर्शनीयः । सूत्रं चैतत् । अतो यः कश्चिदर्थः
शब्दसामर्थ्येनार्थबलाद्वा उत्प्रेक्षितः स सर्वः तदर्थमेवेति
भवत्ययमर्थकलापः तन्महिमाधिगतः । एवं सूत्रस्यादित्वेन कारणेन सूत्रतया च
विषयप्रयोजनं तत्सिद्धिकरं चाविद्याख्यं बन्धं तत्सामर्थ्यावगतमापाद्य तत्र
सूत्रसामर्थ्यं दर्शयितुं प्रतिपदं व्याख्यामारभ्यते ।
:::

::: {.VyakhyaDescriptor parent="BS_C01_S01_I04" anchor="" native="PP_C01_P72" data-type="authorline"}
इति परमहंसपरिव्राजकादिश्रीशङ्करभगवद्पादान्तेवासिवरश्रीपद्मपादाचार्यकृतौ
पञ्चपादिकायामध्यासभाष्यं नाम प्रथमवर्णकं समाप्तम् ॥
:::
:::

::: {.vyakhyaTrigger}
व्याख्या
:::

::: {#VK_PP_C01_P72 .vyakhyaHolder}
:::
