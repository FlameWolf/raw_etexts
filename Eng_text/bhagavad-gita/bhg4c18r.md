Bhagavadgita 18
with the commentaries of Sridhara, Visvanatha and Baladeva

Input by ... (Gaudiya Grantha Mandira)


___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 Ç             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                M             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________




BhG 18.1

arjuna uvAca
saMnyAsasya mahAbAho tattvam icchAmi veditum |
tyAgasya ca hR^iShIkesha pR^ithak keshiniShUdana ||1||


ÁrIdhara : 

nyAsa-tyAga-vibhAgena sarva-gItArtha-saN^graham |
spaShTam aShTAdashe prAha paramArtha-vinirNaye ||

atra ca -

sarva-karmANi manasA 
sannyasyAste sukhaM vashI | (GItA 5.13)  
sannyAsa-yoga-yuktAtmA (GItA 9.28) 

ity AdiShu karma-sannyAsa upadiShTaH | tathA -

tyaktvA karma-phalAsaN^gaM 
nitya-tR^ipto nirAshrayaH | 
sarva-karma-phala-tyAgaM 
tataH kuru yatAtmavAn || (GItA 4.20) 

ity AdiShu ca phala-mAtra-tyAgena karmAnuShThAnam upadiShTam | na ca paraspara-viruddhaM sarvaj~naH parama-kAruNiko bhagavAn upadishet | ataH karma-sannyAsasya tad-anuShThAnasya cAvirodha-prakAraM bubhutsur arjuna uvAca sannyAsasyeti | bho hR^iShIkesha sarvendriya-niyAmaka | he keshI-nisUdana keshI-nAmno mahato hayAkR^iteH daityasya yuddhe mukhaM vyAdAya bhakShayitum Agacchato atyantaM vyAtte mukhe vAma-bAhuM praveshya tat-kShaNam eva vivR^iddhena tenaiva bAhunA karkaTikA-phalavat taM vidArya nisUditavAn | ataeva he mahAbAho iti sambodhanam | sannyAsasya tyAgasya ca tattvaM pR^ithag vivekena veditum icchAmi ||1||

VishvanAtha : 

sannyAsa-j~nAna-karmAdes traividhyaM mukti-nirNayaH |
guhya-sAratamA bhaktir ity aShTAdasha ucyate ||

anantarAdhyAye -

tad ity anabhisandhAya 
phalaM yaj~na-tapaH-kriyAH |
dAna-kriyAsh ca vividhAH 
kriyante mokSha-kAN^kShibhiH || (GItA 17.25)

ity atra bhagavad-vAkye mokSha-kAN^kShi-shabdena sannyAsina eva ucyante | anye vA yady anya eva te, tarhi - sarva-karma-phala-tyAgaM tataH kuru yatAtmavAn iti (GItA 12.11) tvad-uktAnAM sarva-karma-phala-tyAginAM teShAM sa tyAgaH kaH | sannyAsinAM ca ko sa sannyAsa iti vivekato jij~nAsur Aha sannyAsasyeti | pR^ithag iti yadi sannyAsa-tyAga-shabdau bhinnArthau tadA sannyAsasya tyAgasya ca tattvaM pR^ithag veditum icchAmi | yadi tv ekArthau tAv api tvan-mate anya-mate vA tayor aikyArtham arthAd ekArthatvam iti pR^ithag veditum icchAmi | he hR^iShIkesheti mad-buddheH pravartakatvAt tvam eva imaM sandeha-mukhApayasi | keshi-nisUdana iti taM ca sandehaM tvam eva keshinam iva vidArayasIti bhAvaH | mahAbAho iti tvaM mahA-bAhu-balAnvito 'haM ki¤cid bAhubalAnvita ity etad aMshenaiva mayA saha sakhyaM tava | na tu sArvaj~nyAdibhir aMshair atas tvad-datta-ki¤cit-sakhya-bhAvAd eva prashne mama niHshaN^kateti bhAvaH ||1||

Baladeva :

gItArthAn iha saN^gR^ihNan harir aShTAdashe 'khilAn |
bhaktes tatra prapattesh ca so 'bravId atigopyatAm ||

sarva-karmANi manasA sannyasyAste sukhaM vashI | (GItA 5.13) ity Adau sannyAsa-shabdena kim uktam -- tyaktvA karma-phalAsaN^gaM (GItA 4.20) ityAdau tyAga-shabdena ca kim uktaM bhagavatA tatra sandihAno 'rjunaH pR^icchati sannyAsasyeti | sannyAsa-tyAga-shabdau shaila-taru-shabdAv iva vijAtIyArthau kiM vA kuru-pANDava-shabdAv iva sajAtIyArthau | yady Adyas tarhi sannyAsasya tyAgasya ca tattvaM pR^ithag-veditum icchAmi | yadyantas tarhi tatrAvAntaropAdhi-mAtraM bhedakaM bhAvi, tac ca veditum icchAmi | he mahAbAho kR^iShNa hR^iShIkesheti dhI-vR^itti-prerakatvAt tvam eva mat-sandeham utpAdayasi | keshi-nisUdaneti tvaM mat-sandehaM keshinam iva vinAshayeti ||1||
__________________________________________________________

BhG 18.2

shrIbhagavAn uvAca
kAmyAnAM karmaNAM nyAsaM saMnyAsaM kavayo viduH |
sarvakarmaphalatyAgaM prAhus tyAgaM vicakShaNAH ||2||


ÁrIdhara : tatrottaraM shrI-bhagavAn uvAca - kAmyAnAm iti | kAmyAnAM putra-kAmo yajeta svarga-kAmo yajetety evam Adi kAmopabandhena vihitAnAM karmaNAM nyAsaM parityAgaM sannyAsaM kavayo viduH | samyak-phalaiHsaha sarva-karmaNAm api nyAsaM sannyAsaM paNDitA vidur jAnantIty arthaH | sarveShAM kAmyAnAM nitya-naimittikAnAM ca karmaNAM phala-mAtra-tyAgaM prAhus tyAgaM prAhus tyAgaM vicakShaNA nipuNAH | na tu svarUpataH karma-tyAgam |

nanu nitya-naimittikAnAM phalAshravaNAd avidyamAnasya phalasya kathaM tyAgaH syAt | nahi bandhyAyAH putra-tyAgaH sambhavanti |

ucyate yadyapi svarga-kAmaH pashukAma ity Adivad aharahaH sandhyAm upAsIta yAvaj-jIvam agnihotraM juhotIty AdiShu phala-visheSho na shrUyate tathApy apuruShArthe vyApAre prekShAvantaM pravartayitum ashaknuvan vidhir vishvajitA yajetety AdiShv iva sAmAnyataH kim api phalam AkShipaty eva | na cAtIva-gurum ataH shraddhayA sva-siddhir eva vidheH prayojanam iti mantavyam | puruSha-pravR^itty-anupapatter duShparaharatvAt | shrUyate ca nityAdiShv api phalam - sarva ete puNya-lokA bhavatIti | karmaNA pitR^i-loka iti | dharmeNa pApam apanudanti ity evam AdiShu | tasmAd yuktam uktaM sarva-karma-phala-tyAgaM prAhus tyAgaM vicakShaNA iti |

nanu phala-tyAgena punar pai niShphaleShu karmasu pravR^ittir eva na syAt | tan na, sarveShAm api karmaNAM saMyoga-pR^ithaktvena vividiShArthatayA viniyogAt | tathA ca shrutiH - tam etaM vedAnuvacanena brAhmaNA vividiShanti yaj~nena dAnena tapasAnAshakeneti | tatash ca shruti-padoktaM sarvaM phalaM bandhakatvena tyaktvA vividiShArthaM sarva-karmAnuShThAnaM ghaTata eva | vividiShA ca nityAnitya-vastu-vivekena nivR^itta-dehAdy-abhimAnatayA buddheH pratyak-pravaNatA | tAvat paryantaM ca sattva-shuddhy-arthaM j~nAnAviruddhaM yathocitam avashyakaM karma kurvatas tat-phala-tyAga eva karma-tyAgo nAma | na svarUpeNa | tathA ca shrutiH kurvann eveha karmANi jijIviShec chatAM samAH (ýsho 2) iti | tataH parantu sarva-karma-nivR^ittiH svata eva bhavati | tad uktaM naiShkarmya-siddhau -

pratyak-pravaNatAM buddheH karmANi utpAdya shuddhitaH |
kR^itArthAnyastam AyAnti prAvR^iDaste ghanA iva || 

uktaM ca bhagavatA - yas tv Atma-ratir eva syAd ity Adi | vashiShThena coktam -

na karmANi tyajed yogI 
karmabhis tyajyate hy asau |
karmaNo mUla-bhUtasya
saN^kalpasyaiva nAshataH || iti |

j~nAna-niShThA-vikShepakatvam AlakShya tyajed vA | tad uktaM shrI-bhAgavate -

tAvat karmANi kurvIta
na nirvidyeta yAvatA |
mat-kathA-shravaNAdau vA
shraddhA yAvan na jAyate || (BhP 11.20.9)

j~nAna-niShTho virakto vA
mad-bhakto vAnapekShakaH |
saliN^gAnAshramAMs tyaktvA
cared avidhi-gocaraH || (BhP 11.18.28) ity Adi |

alam atiprasaN^gena prakR^itam anusarAmaH ||2||

VishvanAtha : prathamaM prAcyaM matam Ashritya sannyAsa-tyAga-shabdayor bhinna-jAtIyArthatvam Aha kAmyAnAm iti | putra-kAmo yajeta svarga-kAmo yajeta ity evaM kAmopabandhena vihitAnAM kAmyAnAM karmaNAM nyAsaM svarUpeNaiva tyAgaM sannyAsaM vidur na tu nityAnAm api sandhyopAstAdInAm iti bhAvaH | sarveShAM kAmyAnAM nityAnAm api karmaNAM phalaM  karmaNA pitR^ilokaH iti | dharmeNa pApam upanudati ity AdyAH shrutayaH pratipAdayanty eva ity atas tyAge phalAbhisandhi-rahitaM sarva-karma-karaNam | sannyAse tu phalAbhisandhi-rahitaM nitya-karma-karaNam | kAmya-karmaNAM tu svarUpeNaiva tyAga iti bhedo j~neyaH ||2||

Baladeva : evaM pR^iShTo bhagavAn uvAca kAmyAnAm iti | putra-kAmo yajeta svarga-kAmo yajeta ity evaM kAmopanibandhena vihitAnAM putreShTi-jyotiShTomAdInAM karmaNAM nyAsaM svarUpeNatyAgaM kavayaH paNDitAH sannyAsaM vidur na tu nityAnAm agnihotrAdInAm ity arthaH | teShu vicakShaNAs tu sarveShAM kAmyAnAM nityAnAM ca karmaNAM phala-tyAgam eva, na tu svarUpatas tyAgaM sannyAsa-lakShaNaM tyAgaM prAhuH | nitya-karmaNAM ca phalam asti - karmaNAM pitR^i-loko dharmeNa pApam apanudati ity Adi shravaNAt | yadyapi aharahaH sandhyAm upAsIta, yAvaj-jIvanam agnihotraM juhoti ity Adau, putra-kAmo yajeta ity AdAv iva phala-visheSho na shrutayas tathApi vishvajitA yajeta ity AdAv iva vidhiH ki¤cit phalam AkShiped eva | itarathA puruSha-pravR^itty-anupapatter duShpariharatApattiH | tathA ca kAmya-karmaNAM svarUpatas tyAgo, nitya-karmaNAM tu phala-tyAgaH sannyAsa-shabdArthaH | sarveShAM karmaNAM phalecchAM tyaktvAnuShThAnaM khalu tyAga-shabdArthaH | pUrvokta-rItyA j~nAnodaya-phalasya sattvAd apravR^itter duShpariharatvaM pratyuktam ||2||
__________________________________________________________

BhG 18.3

tyAjyaM doShavad ity eke karma prAhur manIShiNaH |
yaj~nadAnatapaHkarma na tyAjyam iti cApare ||3||


ÁrIdhara : aviduShaH phala-tyAga-mAtram eva tyAga-shabdArthaH | na karma-tyAga iti | etad eva matAntara-nirAsena dR^iDhIkartuM mata-bhedaM darshayati tyAjyam iti | doShavad dhiMsAdi-doShakatvena kevalaM bandhakam iti hetoH sarveShAm api karma tyAjyam iti eke sAN^khyAH prAhur manIShiNa iti | asyAyaM bhAvaH - mA hiMsyAt sarva-bhUtAnIti niShedhaH puruShasyAnartha-hetur hiMsA ity Aha | agnIShomIyaM pashum Alabhetety Adi-prAkaraNiko vidhis tu hiMsAyAH kratUpakArakatvam Aha | ato bhinna-viShayakatvena sAmAnya-visheSha-nyAyAgocaratvAd vAdhyavAdhakatA nAsti | dravya-sAdhyeShu ca sarveShv api  karmasu hiMsAdeH sambhavAt sarvam api karma tyAjyam eveti | tad uktaM - dR^iShTavad AnushravikaH sa hy avishuddhi-kShayAtishaya-yukta iti | asyArthaH guru-pAThAd anushrUyata iti anushravo vedaH | tad bodhita upAyo jyotiShThomAdir AnushravikaH | tatrAvishuddhir hiMsA | tathA kShayo vinAshaH | agnihotra-jyotiShThomAdi-janyeShu svargeShu tAratamyaM ca vartate | parotkarShas tu sarvAn duHkhIkaroti |

apare tu mImAMsakA yaj~nAdikaM karma na tyAjyam iti prAhuH | ayaM bhAvaH kratv-arthApi satIyaM hiMsA puruSheNa kartavyA | sA cAnyoddeshenApi kR^itA puruShasya pratyavAya-hetur eva | yathA hi vidhir vidheyasya tad-uddeshyenAnuShThAnaM vidhatte | tAdarthya-lakShaNatvAc cheShatvasya | na tv evaM niShedho niShedhasya tAdarthyam apekShate prApti-mAtrApekShitatvAt | anyathAj~nAna-pramAdAdi-kR^ite doShAbhAva-prasaN^gAt | tad evaM samAna-viShayakatvena sAmAnya-shAstrasya visheSheNa bAdhAn nAsti doShavattvam  | ato nityaM yaj~nAdi-karma na tyAjyam iti | anena vidhi-niShedhayoH samAna-balatA bAdhyate sAmAnya-visheSha-nyAyaM sampAdayitum ||3||

VishvanAtha : tyAge punar api mata-bhedam upakShipati tyAjyam iti | doShavat hiMsAdi-doShavattvAt karma svarUpata eva tyAjyAm ity eke sAN^khyAH | pare mImAMsakA yaj~nAdikaM karma shAstre vihitatvAn na tyAjyam ity AhuH ||3||

Baladeva : tyAge punar api mata-bhedam Aha tyAjyam iti | eke manIShiNo doShavat na hiMsyAt sarva-bhUtAnIti shruti-nidarshinaH kApilAH karma-doShavat pashu-hiMsAdi-doSha-yuktaM bhavaty atas tyAjyaM svarUpato heyam ity AhuH |  agnIShomIyaM pashum Alabheteti shrutis tu hiMsAyAH kratv-aN^gatvam Aha tv anartha-hetutvaM tasyA nivArayati | tathA ca dravya-sAdhyatvena hiMsAyAH sambhavAt | sarvaM karma tyAjyam iti | apare jaiminIyAs tu yaj~nAdikarma na tyAjyaM tasya veda-vihitatvena nirdoShatvAd ity AhuH - yadyapi hiMsAnugrahAtmakaM karma tathApi tasya vedena dharmatvAbhidhAnAn na doShavattvam ataH kAryam evety arthaH | na hiMsyAt iti sAmAnyato niShedhas tu krator anyatra tasyAH pApatAm Aheti na ki¤cid avadyam ||3||
__________________________________________________________

BhG 18.4

nishcayaM shR^iNu me tatra tyAge bharatasattama |
tyAgo hi puruShavyAghra trividhaH saMprakIrtitaH ||4||


ÁrIdhara : evaM mata-bhedam upanyasya svamataM kathayitum Aha nishcayam iti | tatraivaM vipratipanne tyAge nishcayaM ye vacanAt shR^iNu | tyAgasya loka-prasiddhatvAt kim atra shrotavym iti mAvamaMsthA ity Aha he puruSha-vyAghra puruSha-shreShTha | tyAgo 'yaM durbodhaH | hi yasmAd ayaM karma-tyAgas tattvavidhbis tAmasAdi-bhedena trividhaH samyag-vivekena prakIrtitaH | traividhyaM ca niyatasya tu sannyAsaH karmaNa ity AdinA vakShyati ||4||

VishvanAtha : svamatam Aha nishcayam iti | trividhaH sAttviko rAjasas tAmasash ceti | atra tyAgasya traividhyam uktramya niyatasya tu sannyAsaH karmaNo nopapadyate | mohAt tasya parityAgas tAmasaH parikIrtitaH || iti tasya eva tAmasa-bhedaiH sannyAsa-shabda-prayogAd bhagavan-mate tyAga-sannyAsa-shabdayor aikyArtham evety avagamyate ||4||

Baladeva : evaM mata-bhedam upavarNya svamatam Aha nishcayam iti | mata-bheda-graste tyAge me parameshvarasya sarvaj~nasya nishcayaM shR^iNu | nanu tyAgasya khyAtatvAt tatra shrotavyaM kim asti | tatrAha tyAgo hIti | hi yatas tyAgas tAmasAdi-bhedena vij~nais trividhaH samprakIrtito vivicyoktaH | tathA ca durbodho 'sau shrotavya iti tyAga-traividhyam | niyatasya tu ity Adibhir agre vAcyam ||4||
__________________________________________________________

BhG 18.5

yaj~nadAnatapaHkarma na tyAjyaM kAryam eva tat |
yaj~no dAnaM tapash caiva pAvanAni manIShiNAm ||5||


ÁrIdhara : prathamaM tAvan nishcayam Aha yaj~neti dvAbhyAm | manIShiNAM vivekinAM pAvanAni citta-shuddhi-karANi ||5||

VishvanAtha : kAmyAnAm api madhye bhagavan-mate sAttvikAni yaj~na-dAna-tapAMsi phalAkAN^kShA-rahitaiH kartavyAnIty Aha yaj~nAdikaM kartavyam eva | tatra hetuH pAvanAnIti citta-shuddhikaratvAd ity arthaH ||5||

Baladeva : prathamaM tasmin svanishcayam Aha yaj~neti dvAbhyAm | yaj~nAdIni manIShiNAM kAryANy eva na tyAjyAni yad amUni viSha-tantuvad antarabhyudita-j~nAna-dvArA pAvanAni saMsR^iti-doSha-vinAshakAni bhavanti ||5||
__________________________________________________________

BhG 18.6

etAny api tu karmANi saN^gaM tyaktvA phalAni ca |
kartavyAnIti me pArtha nishcitaM matam uttamam ||6||


ÁrIdhara : yena prakAreNa kR^itAny etAni pAvanAni bhavanti taM prakAraM darshayann Aha etAnIti | yAni yaj~nAdIni karmANi mayA pAvanAnIty uktam etAny apy eva kartavyAni | katham? saN^gaM kartR^itvAbhiniveshaM tyaktvA kevalam IshvarArAdhantayA kartavyAnIti | phalAni ca tyaktvA kartavyAni iti ca me mataM nishcitam | ata evottamam  ||6||

VishvanAtha : yena prakAreNa kR^itAny etAni pAvanAni bhavanti taM prakAraM darshayati etAny apIti | saN^gaM kartR^itvAbhiniveshaM phalAbhisandhiM ca | phalAbhisandhi-kartR^itvAbhiniveshayos tyAga eva tyAgaH sannyAsash cocyata ity bhAvaH ||6||

Baladeva : yaj~nAdInAM pAvanatA-prakAram Aha etAny apIti | saN^gaM kartR^itvAbhiniveshaM phalAni ca pratipaoktAni pitR^i-lokAdIni ca sarvANi tyaktvA kevalam IshvarArcana-dhiyA kartavyAnIti me mayA nishcitam ata uttamam idaM matam | kartR^itvAbhinivesha-tyAgasyApi praveshAt pArtha-sArather mataM varIyaH ||6||
__________________________________________________________

BhG 18.7

niyatasya tu saMnyAsaH karmaNo nopapadyate |
mohAt tasya parityAgas tAmasaH parikIrtitaH ||7||


ÁrIdhara : pratij~nAtaM tyAgasya traividhyam idAnIM darshayati niyatasyeti tribhiH | kAmyasya karmaNo bandhakatvAt sannyAso yuktam | niyatasya tu nityasya punaH karmaNaH sannyAsas tyAgo nopapadyate | sattva-shuddhi-dvArA mokSha-hetutvAt | atas tasya parityAga upAdeyatve 'pi tyAjyam ity evaM lakShaNAn mohAd eva bhavet | sa ca mohasya tAmasatvAt tAmasaH parikIrtitaH ||7||

VishvanAtha : prakrAntasya trividha-tyAgasya tAmasaM bhedam Aha niyatasya nityasya | mohAt shAstra-tAtparyAj~nAnAt | sannyAsI kAmya-karmaNy AvashyakatvAbhAvAt parityajatu nAma, nityasya tu karmaNas tyAgo nopapadyate iti tu shabdArthaH | mohAd aj~nAnAt | tAmasa iti tAmasa-tyAgasya phalam aj~nAna-prAptir eva | na tv abhIpsita-j~nAna-prAptir iti bhAvaH ||7||

Baladeva : pratij~nAtaM tyAga-traividhyam Aha niyatasyeti tribhiH | kAmyasya karmaNo bandhakatvAt tyAgo yuktaH | niyatasya nitya-naimittikasya mahA-yaj~nAdeH karmaNaH sannyAsas tyAgo nopapadyate | AtmoddeshAd vishIrNAdivad antargata-j~nAnasya tasya mocakatvAd dehayAtrA-sAdhakatvAc ca tat-tyAgo na yuktaH | tena hi devatA-bhagavad-vibhUtir arcatAM tac-cheShaiH pUtaiH  siddhA deha-yAtrA tattva-j~nAnAya sampadyate | vaiparItye pUrvam abhihitaM nityataM kuru karma tvam ity Adibhis tR^itIyae tasyApi mohAd bandhakam idam ity aj~nAnAt paritaH svarUpeNa tyAgas tAmaso bhavati - mohasya tamo-dharmatvAt ||7||
__________________________________________________________

BhG 18.8

duHkham ity eva yat karma kAyakleshabhayAt tyajet |
sa kR^itvA rAjasaM tyAgaM naiva tyAgaphalaM labhet ||8||


ÁrIdhara : rAjasaM tyAgam Aha duHkham iti | yaH kartA Atma-bodhaM vinA kevalaM duHkham ity evaM matvA sharIrAyAsa-bhayAt nityaM karma tyajet iti yat tAdR^ishas tyAgo rAjaso duHkhasya rAjasatvAt | atas taM rAjasaM tyAgaM kR^itvA sa rAjasaH puruShas tyAgasya phalaM j~nAna-niShThA-lakShaNaM naiva labhata ity arthaH ||8||

VishvanAtha : duHkham ity eveti | yadyapi nitya-karmaNAm Avashyakam eva tat-karaNe guNa eva na tu doSha iti jAnAmy eva | tad apii taiH sharIraM mayA kathaM vR^ithA kleshayitavyam iti bhAvaH | tyAga-phalaM j~nAnaM na labheta ||8||

Baladeva : niShkAmatayAnuShThitaM vihitaM karma muktihetur iti jAnann api dravopyArjana-prAtaH-snAnAdinA duHkha-rUpam iti kAya-klesha-bhayAc caitan mumukShur api tyajet | sa tyAgo rAjasaH duHkhasya rajo-dharmatvAt | taM tyAgaM kR^itvApi janas tasya phalaM j~nAna-niShThAM na labheta ||8||
__________________________________________________________

BhG 18.9

kAryam ity eva yat karma niyataM kriyaterjuna |
saN^gaM tyaktvA phalaM caiva sa tyAgaH sAttviko mataH ||9||


ÁrIdhara : sAttvikaM tyAgam Aha kAryam iti | kAryam ity evaM niyatam avashya-kartavyatayA vihitaM karma saN^gaM phalaM ca tyaktvA kriyate iti yat tAdR^ishas tyAgaH sAttviko mataH ||9||

VishvanAtha : kAryam avashya-kartavyam iti buddhyA niyataM nityaM karma, sAttvika iti tyAgAt tyAga-phalaM j~nAnaM sa labhetaiveti bhAvaH ||9||

Baladeva : kAryam avashya-kartavyatayA vihitaM karma niyataM yathA bhavati, tathA saN^gaM kartR^itvAbhiniveshaM phalaM ca nikhilaM tyaktvA kriyata iti yat sa tyAgaH sAttvikas tAdR^isha-j~nAnasya sattva-dharmatvAt ||9||
__________________________________________________________

BhG 18.10

na dveShTy akushalaM karma kushale nAnuShajjate |
tyAgI sattvasamAviShTo medhAvI chinnasaMshayaH ||10||


ÁrIdhara : evambhUta-sAttvika-tyAga-pariniShThitasya lakShaNam Aha na dveShTIty Adi | sattva-samAviShTaH sattvena saMvyAptaH sAttvika-tyAgI | akushalaM duHkhAvahaM shishire prAtaH-snAnAdikaM karma na dveShTi | kushale ca sukha-kare karmaNi nidAghe madhyAhna-snAnAdau nAnuShajjate prItiM na karoti | tatra hetuH medhAvI sthira-buddhiH | yatra para-paribhavAdi mahad api duHkhaM sahate svargAdi-sukhaM ca tyajati tatra kiyad etat tAtkAlikaM sukhaM duHkhaM ca ity evam anusandhAnavAn ity arthaH | ataeva chinnaH saMshayo mithyA-j~nAnaM daihika-sukha-duHkhayor upAditsA-parijihIrShA-lakShaNaM yasya saH ||10||

VishvanAtha : evambhUta-sAttvika-tyAga-pariniShThitasya lakShaNam Aha na dveShTIty Adi | akushalaM asukhadaM shIte prAtaH-snAnAdikaM na dveShTi | kushale sukha-grIShma-snAnAdau ||10||

Baladeva : sAttvika-tyAgino lakShaNam Aha dveShTIti | akushalaM duHkhadaM hemanta-prAtaH-snAnAdi na dveShTi | kushale sukhade nidAgha-madhyAhne snAnAdau na sajjate | yataH sattva-samAviShTo 'tidhAro medhAvI sthiradhIsh chinno vihitAni karmANi kleshAnuShThitAni j~nAnaM janayeyur na vety evaM lakShaNaH saMshayo yena saH || IdR^ishaH sAttvika-tyAgI bodhyaH ||10||
__________________________________________________________

BhG 18.11
na hi dehabhR^itA shakyaM tyaktuM karmANy asheShataH |
yas tu karmaphalatyAgI sa tyAgIty abhidhIyate ||11||


ÁrIdhara : nanv evambhutAt karma-phala-tyAgAd varaM sarva-karma-tyAgaH | tathA sati karma-vikShepAbhAvena j~nAna-niShThA sukhaM sampadyate tatrAha na hIti | deha-bhR^itA dehAtmAbhimAnavatA niHsheSheNa sarvANi karmANi tyaktuM na hi cAkyam | tad uktaM na hi kashcit kShaNam api jAtu tiShThaty akarma-kR^id ity AdinA | tasmAd yas tu karmANi kurvann api karma-phala-tyAgI sa eva mukhas tyAgIty abhidhIyate ||11||

VishvanAtha : ito 'pi shAstrIyaM karma na tyAjyam ity Aha na hIti | tyaktuM na shakyaM na shakyAni | tad uktaM na hi kashcit kShaNam api jAtu tiShThaty akarma-kR^id iti ||11||

Baladeva : nanv IdR^ishAt phala-tyAgAt svarUpataH karma-tyAgo varIyAn vikShepAbhAvena j~nAna-niShThA  sAdhakatvAd iti cet tatrAha na hIti | deha-bhR^itA karmANy asheShatas tyaktuM na hi shakyaM na shakyAni | yad uktaM na hi kashcit kShaNam apItyAdi | tasmAd yaH karmANi kurvann eva tat-phala-tyAgo, sa eva tyAgIty ucyate | tathA ca saniShTho 'dhikArI kartR^itvAbhinivesha-phalecchA-shUnyo yathA-shakti sarvANi karmANi j~nAnArthI san kuryAd iti pArtha-sArather matam ||11||
__________________________________________________________

BhG 18.12

aniShTam iShTaM mishraM ca trividhaM karmaNaH phalam |
bhavaty atyAginAM pretya na tu saMnyAsinAM kvacit ||12||


ÁrIdhara : evambhUtasya karma-phala-tyAgasya phalam Aha aniShTam iti | aniShTam nArakitvam | iShTaM devatvam | mishraM manuShyatvam | evaM trividhaM pApasya puNyasya cobhaya-mishrasya ca karmaNo yat phalaM prasiddham | tat sarvam atyAginAM sakAmAnAm eva pretya paratra bhavati |  teShAM trividha-karma-sambhavAt | na tu sannyAsinAM kvacid api bhavati | sannyAsi-shabdenAtra phala-tyAga-sAmyAt prakR^itAH karma-phala-tyAgino 'pi gR^ihyante | anAshritaH karma-phalaM kAryaM karma karoti yaH | sa sannyAsI ca yogI cety evam Adau ca karma-phala-tyAgiShu sannyAsi-shabda-yoga-darshanAt | teShAM sAttvikAnAM pApAsambhavAd IshvarArpaNena ca puNya-phalasya tyaktatvAt trividham api karma-phalaM na bhavatIty arthaH ||12||

VishvanAtha : evambhUta-tyAgAbhAve doSham Aha - aniShTaM naraka-duHkhaM iShTaM svarga-sukhaM mishraM manuShya-janmani sukha-duHkham atyAginAM evambhUta-tyAga-rahitAnAm eva bhavati pretya paraloke ||12||
 
Baladeva : IdR^isha-tyAgAbhAve doSham Aha aniShTam iti | aniShTaM nArakitvam | iShTaM svargitvaM mishraM manuShyatvam | duHkha-sukha-yogIti trividhaM karma-phalam | atyAginAm ukta-tyAga-rahitAnAM pretya para-kAle bhavati | na tu sannyAsinAm ukta-tyAgavatAm | teShAM tu karmAntargatena j~nAnena mokSho bhavatIti tyAga-phalam uktam ||12||
__________________________________________________________

BhG 18.13

pa¤caitAni mahAbAho kAraNAni nibodha me |
sAMkhye kR^itAnte proktAni siddhaye sarvakarmaNAm ||13||


ÁrIdhara : nanu karma kurvataH karma-phalaM kathaM na bhaved ity AshaN^kya saN^ga-tyAgino nirahaN^kArasya sataH karma-phalena lepo nAstIty upapAdayitum Aha pa¤ceti pa¤cabhiH | sarva-karmaNAM siddhaye niShpattaya imAni vakShyamANAni pa¤ca-kAraNAni me vacanAn nibodha jAnIhi | AtmanaH kartR^itvAbhimAna-nivR^itty-artham avashyam etAni j~nAtavyAnIty evam | teShAM stuty-artham evAha sAN^khya iti | samyak khyAyate j~nAyate paramAtmA 'neneti sAN^khyaM tattva-j~nAnam | prakAshamAna Atma-bodhaH sAN^khyam | tasmin kR^itaM karma tasyAntaH samAptir asminn iti sAN^khyam  | kR^ito 'nto nirNaye 'sminn iti kR^itAntaM sAN^khya-shAstram eva | tasmin proktAni | ataH samyaÇ nibodha ity arthaH |

VishvanAtha : nanu karmakurvataH karma-phalaM kathaM na bhaved ity AshaN^kya nirahaN^kAratve sati karma-lepo nAstIty upapAdayitum Aha pa¤camAnIti pa¤cabhiH | sarva-karmaNAM siddhaye niShpattaya imAni pa¤ca-kAraNAni me mama vacanAn nibodha jAnIhi | samyak paramAtmAnaM khyAti kathayati iti saN^khyam eva sAN^khyaM vedAnta-shAstraM tasmin | kIdR^ishe kR^itaM karma tasyAnto nAsho yasmAt tasmin proktAni |

Baladeva : nanu karmANi kurvatAM tat-phalAni kuto na syur iti cet svasmin kartR^itvAbhinivesha-tyAgena parameshvare mukha-kartR^itva-nishcayena bhavatIty AshayenAha pa¤caitAnIti pa¤cabhiH | he mahAbAho sarva-karmaNAM siddhaye niShpattaye etAni pa¤ca-kAraNAni me matto nibodha jAnIhi | pramANam Aha sAN^khya iti | sAN^khyaM j~nAnaM tat-pratipAdakaM vedAnta-shAstram sAN^khyaM tasmin | kIdR^ishIty Aha kR^itAnte kR^ita-nirNaye sarveShAM karma-hetUnAM pravartakaH paramAtmeti nirNaya-kAriNIty arthaH | antaryAmi-brahmaNe viditam etat | ihApi sarvasya cAhaM hR^idi (GItA 15.15) ity Ady uktaM | vakShyate ca IshvaraH sarva-bhUtAnAm (GItA 18.61) ity Adi ||
__________________________________________________________

BhG 18.14

adhiShThAnaM tathA kartA karaNaM ca pR^ithagvidham |
vividhAsh ca pR^ithakceShTA daivaM caivAtra pa¤camam ||14||


ÁrIdhara : tAny evAha adhiShThAnam iti |  adhiShThAnaM sharIram | kartA cid-acid-granthir ahaN^kAraH | pR^ithag-vidham aneka-prakAram | karaNaM cakShuH-shrotrAdi | vividhAH kAryataH svarUpatash ca | pR^ithag-bhUta-ceShTA prANApAnAdInAM vyApArAH | atraitad eva pa¤camaM kAraNaM daivam | cakShur-Ady-anugrAhakam AdityAdi-sarva-prerako 'ntaryAmI vA ||14||

VishvanAtha : tAny eva gaNayati adhIti | adhiShThAnaM sharIraM | kartA cij-jaDa-granthir ahaN^kAraH, karaNaM cakShuH-shrotrAdi | pR^ithag-vidham aneka-prakAram | pR^ithak-ceShTA prANApAnAdInAM pR^ithag-vyApArAH | daivaM sarva-prerako 'ntaryAmI ca ||14||

Baladeva : tAny eva gaNayati adhIti | adhiShThIyate jIvenety adhiShThAnaM sharIraM kartA jIvaH asya j~nAtR^itva-kartR^itve shrutir Aha eSha hi draShTA sraShTA ity (PrashnaU 4.9) AdinA | sUtrakArash ca j~no 'ta eva (Vs 2.3.18) iti kartA shAstrArthavattvAt (Vs 2.3.26) ity Adi ca | karaNaM shrotrAdisamanaskam | pR^ithag-vidhaM karma-niShpattau pR^ithag-vyApAram | vividhA ca pR^ithak-ceShTA prANApAnAdInAM nAnA-vidhA pR^ithag-vyApArAH | daivaM cety atra karma-niShpAdake hetu-pracaye daivaM sarvArAdhyaM paraM brahma pa¤camam | karma-niShpattAv antaryAmI harir mukhyo hetur ity arthaH | dehendriya-prANa-jIvopakaraNo 'sau karma-pravartaka iti nishcayavatAM karma tat-phaleShu kartR^itvAbhinivesha-spR^ihA-virahitAnAM karmANi na bandhakAnIti bhAvaH | 

nanu jIvasya kartR^itve pareshAyatte sati tasya karma sva-niyojyatvApattiH, kAShThAdi-tulyatvAt | vidhi-niShedha-shAstrANi ca vyarthAni syuH | svadhiyA pravartituM na shakto niyojyo dR^iShTaH  | ucyate -- pareshena dattair dehendriyAdibhis tenaivAhita-shaktibhis tad-AdhAra-bhUto jIvas tad-Ahita-shaktibhis tad-AdhAra-bhUto jIvas tad-Ahita-shaktikaH san karma-siddhaye svecchayaiva dehendriyAdikam adhitiShThati | pareshas tu tat-sarvAntaH-sthas tasminn anumatiM dadAnas taM prerayatIti jIvasya sva-dhiyA pravR^itti-nivR^ittimattvam astIti na ki¤cic codyam | evam eva sUtrakAro niR^iNItavAn parAt tat tac chakteH (? parAt tac-chruteH, 2.3.40) ity AdinA | nanu muktasya jIvasya kartR^itvaM na syAt, tasya dehendriya-prANAnAM vigamAd iti cen na, tadA saN^kalpa-siddhAnAM divyAnAM teShAM sattvAt ||14||
__________________________________________________________

BhG 18.15

sharIravAÇmanobhir yat karma prArabhate naraH |
nyAyyaM vA viparItaM vA pa¤caite tasya hetavaH ||15||


ÁrIdhara: eteShAm eva sarva-karma-hetutvam Aha sharIreti | yathoktaiH pa¤cabhiH prArabhyamAnaM karma triShv evAntarbhAvyam | sharIra-vAÇ-manobhir ity uktaM shArIraM vAcikaM mAnasaM ca trividhaM karmeti prasiddheH  | sharIrAdibhiH yat karma dharmyam adharmyaM vA karoti naras tasya karmaNa ete pa¤ca hetavaH |
 
VishvanAtha : sharIrAdibhir iti shArIraM vAcikaM mAnasaM ceti karma trividham | tac ca sarvaM dvividham | nyAyyaM dharmyaM viparItam anyAyyam adharmyaM | tasya sarvasyApi karmaNa ete pa¤ca-hetavaH |

Baladeva : sharIreti -- nyAyyaM shAstrIyam, viparItam ashAstrIyam || 15 ||
__________________________________________________________

BhG 18.16

tatraivaM sati kartAram AtmAnaM kevalaM tu yaH |
pashyaty akR^itabuddhitvAn na sa pashyati durmatiH ||16||


ÁrIdhara: tataH kiM ? ata Aha tatreti | tatra sarvasmin karmaNi ete pa¤ca hetava iti | evaM sati kevalaM nirupAdhim asaN^gam AtmAnaM tu yaH kartAraM pashyati shAstrAcAryopadeshAbhyAm asaMskR^ita-buddhitvAd durmatir asau samyak na pashyati |
 
VishvanAtha : tataH kiM ? ata Aha tatreti | tatra sarvasmin karmaNi ete pa¤caiva hetava ity evaM sati kevalaM vastutaH niHsaN^gam evAtmAnaM jIvaM yaH kartAraM pashyati, so 'haN^kR^ita-buddhitvAd asaMskR^ita-buddhitvAd durmatir naiva pashyati | so 'j~nAnI anda evocyata iti bhAvaH |

Baladeva : tataH kiM ? ata Aha tatreti | tatreti | evaM sati jIvasya kartR^itve pareshAnumati-pUrvake tad-datta-dehAdi-sApekShe ca sati, tatra karmaNi kevalam evAtmAnaM jIvam eva yaH kartAraM pashyati | sa durmatir akR^ita-buddhitvAd alabdha-j~nAnatvAn na pashyati yathAndhaH  
__________________________________________________________

BhG 18.17

yasya nAhaMkR^ito bhAvo buddhir yasya na lipyate |
hatvA.api sa imAMl lokAn na hanti na nibadhyate ||17||


ÁrIdhara: kas tarhi sumatir yasya karma-lepo nAstIty uktam ity apekShAyAm Aha - yasyeti | aham iti kR^ito 'haM kartA ity evambhUto bhAvaH | yad vA ahaN^kR^ito 'haN^kArasya bhAvaH svabhAvaH | kartR^itvAbhinivesho yasya nAsti | sharIrAdInAm eva karma-kartR^itvAlocanAd ity arthaH | ataeva yasya buddhir na lipyate iShTAniShTa-buddhyA karmasu na sajjate | na evambhUto dehAdi-vyatiriktAtma-darshI imAn lokAn sarvAn api prANino loka-dR^iShTyA hatvApi viviktatayA sva-dR^iShTyA na hanti, na tat-phalair nibadhyate bandhaM na prApnoti | kiM punaH sattva-shuddhi-dvArA parokSha-j~nAnotpatti-hetubhiH karmabhis tasya baddha-shaN^kety arthaH | tad uktaM - brahmaNy AdhAya karmANi saN^gaM tyaktvA karoti yaH | lipyate na sa pApena padma-patram ivAmbhasA || (GItA 5.10)
 
VishvanAtha : kas tarhi sumatish cakShuShmAn ity ata Aha yasyeti | ahaN^kR^ito ahaN^kArasya bhAvaH svabhAvaH kartR^itvAbhinivesho yasya nAsti ataeva yasya buddhir na lipyate iShTAniShTa-buddhyA karmasu nAsajjati, sa hi karma-phalaM na prApnotIti kiM kartavyam | sa hi karma bhadrAbhadraM kurvann api naiva karotIty Aha hatvApIti, sa imAn sarvAn api prANino loka-dR^iShTyA hatvApi sva-dR^iShTyA naiva hanti | nirabhisandhitvAd iti bhAvaH | ato na badhyate karma-phalaM na prApnotIti |

Baladeva : kas tarhi cakShuShmAn sumatis tatrAha yasyeti | yasya puruShasya manovR^itti-lakShaNo bhAvo nAhaN^kR^itaH sva-kartR^itve pareshAyatte 'nusandhite sati karmANy aham eva karomIty abhimAna-kR^ito na bhavet | yasya ca buddhir na lipyate karma-phala-spR^ihayA, sa imAÇl lokAn na kevalaM bhIShmAdIn hatvApi na hanti, na ca tena sarva-loka-hananena karmaNA nibadhyate lipyate || 17 ||
__________________________________________________________

BhG 18.18

j~nAnaM j~neyaM parij~nAtA trividhA karmacodanA |
karaNaM karma karteti trividhaH karmasaMgrahaH ||18||


ÁrIdhara: hatvApi na hanti na nibadhyate ity etad evopapAdayituM karma-codanAyAH karmAshrayasya ca karma-phalAdInAM ca triguNAtmakatvAn nirguNasyAtmanas tat-sambandho nAstIty abhiprAyeNa karma-codanAM karmAshrayaM cAha - j~nAnam iti | j~nAnam iShTa-sAdhanam etad iti bodhaH | j~neyam iShTa-sAdhanaM karma | parij~nAtA evambhUta-j~nAnAshrayaH | evaM trividhA karma-codanA | codyate pravartyate 'nayA iti codanA | j~nAnAdi-trayaM karma-pravR^itti-hetur ity arthaH | yad vA codaneti vidhir ucyate | tad uktaM bhaTTaiH - codanA copadeshash ca vidhish caikArtha-vAcina iti | tatash cAyam arthaH ukta-lakShaNaM triguNAtmakaM j~nAnAdi-trayam avalambhya karma-vidhiH pravartate iti | tad uktaM traiguNya-viShayA vedA iti | tathA ca karaNaM sAdhakatamam | karma ca kartur Ipsitatamam | kartA kriyA-nirvartakaH | karma saN^gR^ihyate 'sminn iti karma-saN^grahaH | karaNAdi trividhaM kArakam | kriyAshraya ity arthaH | sampradAnAdi kAraka-trayaM tu parasparayA kriyA-pravartakam eva kevalam | na tu sAkShAt kriyAyAM AshrayaH | ataH karaNAdi-trayam eva kriyAshraya ity uktam || 
 
VishvanAtha : tad evaM bhagavan-mata ukta-lakShaNaH sAttvikas tyAga eva sannyAso j~nAninAm, bhaktAnAM tu karma-yogasya svarUpeNaiva tyAgo 'vagamyate | yad uktam ekAdashe bhagavataiva 

Aj~nAyaiva guNAn doShAn
mayAdiShTAn api svakAn |
dharmAn santyajya yaH sarvAn 
mAM bhajet sa ca sattamaH || (BhP 11.11.37) iti |

asyArthaH svAmi-caraNair vyAkhyAto yathA - mayA veda-rUpeNAdiShTAn api svadharmAn santyajya yo mAM bhajet sa ca sattama iti | kim aj~nAnato nAstikyAd vA ? na dharmAcaraNe sattva-shuddhyAdIn guNAn vipakShe doShAn pratyavAyAMsh cAj~nAya j~nAtvApi mad-dhyAna-vikShepatayA mad-bhaktyaiva sarvaM bhaviShyatIti dR^iDha-nishcayenaiva dharmAn santyajya ity
atra dharmAn dharma-phalAni santyajyeti tu vyAkhyA na ghaTate | na hi dharma-phala-tyAge kashcid atra pratyavAyo bhaved ity avadheyam | ayaM bhAvo bhagavad-vAkyAnAM tad-vyAkhyAtÌNAM ca - j~nAnaM hi citta-shuddhim avashyam evApekShate, niShkAma-karmabhish citta-shuddhi-tAratamye vR^itte eva j~nAnodaya-tAratamyaM bhaven nAnyathA | ataeva samyag j~nAnodaya-siddhy-arthaM sannyAsibhir api niShkAma-karma na kartavyam eva | yad uktam -

ArurukShor muner yogaM
karma kAraNam ucyate |
yogArUDhasya tasaiva
shamaH kAraNam ucyate || (GItA 6.2) iti |

yas tv Atma-ratir eva syAd
Atma-tR^iptash ca mAnavaH |
Atmany eva ca santuShTas
tasya kAryaM na vidyate || (GItA 3.17) iti |

bhaktis tu paramA svatantrA mahA-prabalA citta-shuddhiM naivApekShate, yad uktam - 

vikrIDitaM vraja-vadhUbhir idaM ca viShNoH 
shraddhAnvito yaH shR^iNuyAd ity Adau 
bhaktiM parAM bhagavati parilabhya kAmaM 
hR^id-rogam Ashv apahinoty acireNa dhIraH || (BhP 10.33.42) iti |

atra tv Atma-pratyayeNa hR^id-rogavattve vAdhikAriNi paramAyA bhakter api prathamam eva praveshas tatas tatraiva kAmAdInAm apagamash ca | tathA -

praviShTaH karNa-randhreNa
svAnAM bhAva-saroruham |
dhunoti shamalaM kR^iShNaH
salilasya yathA sharat || (BhP 2.8.5)

iti ca ity ato bhaktyaiva yadi tAdR^ishI citta-shuddhiH syAt, tadA bhaktaiH kathaM karma kartavyam iti | 

atha prakR^iam anusarAmaH - kiM ca na kevalaM dehAdi-vyAtiriktasyAtmanaH j~nAnam eva j~nAnam, tathAtma-tattvam api j~neyam, tAdR^isha-j~nAnAshraya eva j~nAnI, kintv etat trike karma-sambandho vartate | tad api sannyAsibhir j~neyam ity Aha j~nAnam iti | atra codanA shabdena vidhir ucyate, yad uktaM bhaTTaiH - codanA copadeshash ca vidhish caikArtha-vAcina iti | uktaM shlokArdhaM svayam eva vyAcaShTe karaNam iti yaj j~nAnaM tat karaNa-kArakam | j~nAyate 'neneti j~nAnam iti vyutpatteH | yaj j~neyaM jIvAtma-tattvaM, tad eva karma-kArakam | yas tasya parij~nAtA sa kartA iti trividhaH karaNaM karma kartA iti trividhaM kArakam ity arthaH | 

karma-saN^grahaH karmaNA niShkAma-karmAnuShThAnenaiva saN^gR^ihyata iti karma-codanA pada-vyAkhyA | j~nAnatvaM j~neyatvaM j~nAtR^itvaM caitat trayaM niShkAma-karmAnuShThAna-mUlakam iti bhAvaH ||18-19||

Baladeva : j~nAna-kANDavat karma-kANDe 'pi j~nAnAdi-trayam asti | tac ca saniShThena karmaThena bodhyam iti upadishati j~nAnam iti | j~nAnaM j~neyam parij~nAtety evaM trika-yuktA karma-codanA jyotiShTomAdi-karma-vidhiH codanA copadeshash ca vidhish caikArtha-vAcina ity abhiyuktokteH | tat trikaM svayam eva vyAkhyAti karaNam iti | yaj j~nAnaM tat karaNaM j~nAyate 'nena iti nirukteH karaNa-kArakam ity arthaH | yaj-j~neyaM kartavyaM jyotiShTomAdi tat karma-kArakam | yas tu tasya parito 'nuShThAnena j~nAtA, sa karteti kartR^i-kArakam | evaM karma-saN^graho jyotiShTomAdi karma-vidhis trividhaH karaNAdi-kAraka-traya-sAdhyash codanA-saN^graha-shabdayor aikyArthaH || 18 ||
__________________________________________________________

BhG 18.19

j~nAnaM karma ca kartA ca tridhaiva guNabhedataH |
procyate guNasaMkhyAne yathAvac chR^iNu tAny api ||19||


ÁrIdharaH - tataH kiM ? ata Aha j~nAnam iti | guNAH samyak kArya-bhedena khyAyate pratipAdyante 'sminn iti guNa-saN^khyAnaM sAN^khya-shAstram | tasmin j~nAnaM ca karma ca kartA ca pratyekaM sattvAdi-guNa-bhedena tridhaivocyate | tAny api j~nAnAdIni vakShyamANAni yathAvat shR^iNu | tridhaivety eva-kAro guNa-trayopAdhi-vyatirekeNAtmanaH svataH karmANi pratiShedhArthaH | caturdeshe 'dhyAye tatra sattvaM nirmalatvAd ity AdinA guNAnAM bandhakatva-prakAro nirUpitaH | saptadashe 'dhyAye yajante sAttvikA devAn ity AdinA guNa-kR^ita-trividha-svabhAva-nirUpaNena rajas-tamaH-svabhAvaM parityajya sAttvikAhArAdi-sevayA sAttvikaH svabhAvaH sampAdanIya ity uktam | iha tu kriyA-kAraka-phalAdInAm Atma-sambandho nAstIti darshayituM sarveShAM triguNAtmakatvam ucyate iti visheSho j~nAtavyaH ||19||

BaladevaH - j~nAnam iti guNa-saN^khyAne guNa-nirUpake shAstre caturdashe tatra sattvaM nirmalatvAd ity AdinA guNAnAM bandhakatA-prakAraH | saptadashe yajante sAttvikA devAn ity AdinA guNa-kR^ita-svabhAva-bhedash coktaH | iha tu guNa-saJNj~nAnAM j~nAnAdInAM traividhyam ucyata iti bodhyam ||19||
__________________________________________________________

BhG 18.20

sarvabhUteShu yenaikaM bhAvam avyayam IkShate |
avibhaktaM vibhakteShu taj j~nAnaM viddhi sAttvikam ||20||


ÁrIdharaH - tatra j~nAnasya sAttvikAdi-traividhyam Aha sarva-bhUteShv iti tribhiH | sarveShu bhUteShu brahmAdi-sthAvarAs teShu vibhakteShu parasparaM vyavR^itteShv avibhaktam anusyutam ekam avyayaM nirvikAraM bhAvaM paramAtma-tattvaM yena j~nAnenekShata Alocayati taj j~nAnaM sAttvikaM viddhi || 20||

VishvanAthaH - sAttvikaM j~nAnam Aha -- sarva-bhUteShv iti | ekaM bhAvam ekam eva jIvAtmAnaM nAnA-vidha-phala-bhogArthaM krameNa sarva-bhUteShu manuShya-deva-tiryag-AdiShu vartamAnam avyayaM nashvareShv api teShv anashvaraM vibhakteShu parasparaM vibhinneShv apy avibhaktam eka-rUpaM yena karma-sambandhinA j~nAnenekShate tat sAttvikaM j~nAnam ||20||

BaladevaH - sAttvika-j~nAnam Aha -- sarveti | sarva-bhUteShu deva-manuShyAdiShu deheShu nAnA-karma-phala-bhogAt krameNa vartamAna-bhAvaM jIvAtmAnaM yenaikaM vIkShyate | avyayaM nashvareShu teShv anashvaraM vibhakteShu mitho-bhinneShu teShv avibhaktam eka-rUpaM ca yena taM vIkShyate taj j~nAnaM sAttvikam aupaniShad-aviviktAtma-j~nAnaM tad ity arthaH ||20||
__________________________________________________________

BhG 18.21

pR^ithaktvena tu yaj j~nAnaM nAnAbhAvAn pR^ithagvidhAn |
vetti sarveShu bhUteShu taj j~nAnaM viddhi rAjasam ||21||


ÁrIdhara : rAjasa-j~nAnam Aha pR^ithaktveneti |  pR^ithaktvena tu yaj j~nAnam ity asyaiva vivaraNam | sarveShu bhUteShu nAnA-bhAvAn vastuta evAnekAn kShetraj~nAn pR^ithag-vidhAn sukhitva-duHkhitvAdi-rUpeNa vilakShaNAn yena j~nAnena vetti taj j~nAnaM rAjasaM viddhi ||21||

VishvanAtha : rAjasaM j~nAnam Aha sarva-bhUteShu jIvAtmanaH pR^ithaktvena yaj j~nAnam iti | deha-nAsha evAtmano nAsha ity asurANAM matam | ataeva pR^ithak pR^ithag deheShu pR^ithak pR^ithag evAtmeti tathA shAstra-karaNAt pR^ithag-vidhAn nAnAbhAvAn nAnAbhiprAyAn | AtmA sukha-duHkhAshraya iti | sukha-duHkhAdyanAshraya itii jaDa iti cetana iti vyApaka iti | aUu-svarUpa iti | aneka iti ityAdi kalpAn yena eka ityAdi veda tad rAjasam ||21||

Baladeva : rAjasa-j~nAnam Aha pR^ithaktveneti |  sarveShu bhUteShu deva-manuShyAdi-deheShu jIvAtmanaH pR^ithaktvena yaj j~nAnaM deha-vinAsha evAtma-vinAsha iti yaj j~nAnam ity arthaH | yena ca nAnA-vidhAn bhAvAn abhiprAyAn vetti | deha evAtmeti dehAd anyo deha-parimANa Atmeti | kShaNika-vij~nAnam Atmeti nityAvaj~nAna-mAtra-vibhur Atmeti | dehAd anyo nava-visheSha-guNAshrayo 'jaDo vibhur Atmety evaM lokAyatika-jaina-bauddha-mAyi-tArkikAdi-vAdAn yena jAnAti tad rAjasaM j~nAnam ||21||
__________________________________________________________

BhG 18.22

yat tu kR^itsnavad ekasmin kArye saktam ahetukam |
atattvArthavad alpaM ca tat tAmasam udAhR^itam ||22||


ÁrIdhara : tAmasaM j~nAnam Aha yad iti | ekasmin kArye dehe pratimAdau yA kR^itsnavat paripUrNavat sattama etAvAn eva Atmeshvaro yA ity abhinivesha-yuktam ahaitukaM nirupapattikaM | atattvArthavat paramArthAvalambana-shUnyam | ataevAlpaM tuccham | alpa-viShayatvAt | alpa-phalatvAc ca | yad evambhUtaM j~nAnaM tat tAmasam udAhR^itam ||22||

VishvanAtha : tAmasaM j~nAnam Aha yat tu j~nAnam ahaitukam autpattikam eva ataeva ekasmin kArye laukika eva snAna-bhojana-pAna-strI-sambhoge tat-sAdhane ca karmaNi saktam | na tu vaidike karmaNi yaj~na-dAnAdau | ataevAtattvArthavat tatra tattva-rUpo 'rthaH ko 'pi nAstIty arthaH | alpaM pashUnAm iva yat kShudraM tat tAmasaM j~nAnam | dehAdy-atiriktatvena tat-padArtha-j~nAnaM sAttvikam | nAnAvAda-pratipAdakaM nyAyAdi-shAstra-j~nAnaM rAjasam | snAna-bhojanAdi-vyavahArika-j~nAnaM tAmasam  iti saN^kShepaH ||22||

Baladeva : tAmasaM j~nAnam Aha yat tv iti | yat tu j~nAnam ahaitukaM svAbhAvikaM na tu shAstrAd dhetor j~nAnam | ataevaikasmin laukike snAnaa-bhojana-yoShita-prasaN^gAdau kArye | na tu vaidike yAga-dAnAdau saktaM kR^itsnavat pUrNaM nAto 'dhikam astIty arthaH | ataevAtattvArthavad yatra tattva-rUpo 'rtho nAsti | alpaM pashv-Adi-sAdhAraNyAt tucchaM tal laukika-snAna-bhojanAdi-j~nAnaM tAmasam ||22||
__________________________________________________________

BhG 18.23

niyataM saN^garahitam arAgadveShataH kR^itam |
aphalaprepsunA karma yat tat sAttvikam ucyate ||23||


ÁrIdhara: idAnIM trividhaM karmAha - niyatam  iti tribhiH | niyataM nityatayA vihitam | saN^ga-rahitam abhinivesha-shUnyam | arAga-dveShataH putrAdi-prItyA vAshatru-dveSheNa vA yat kR^itaM na bhavati | phalaM prAptum icchatIti phala-prepsuH | tad-vilakShaNena niShkAmeNa kartrA yat kR^itaM karma tat sAttvikam ucyate ||23||

VishvanAtha: trividhaM j~nAnam uktvA trividhaM karmAha - niyataM nityatayA vihitaM saN^ga-rahitam abhinivesha-shUnyam ataevArAga-dveShato rAga-dveShAbhyAM vinaiva kR^itam aphalepsunA phalAkAN^kShA-rahitenaiva kartrA kR^itaM karma yat sAttvikam ||23||

BaladevaH: atha karma-traividhyam Aha - niyatam iti tribhiH | niyataM sva-varNAshrama-vihitam | saN^ga-rahitam kartR^itvAbhinivesha-varjitam | arAga-dveShataH kR^itaM kIrtau rAgAd akIrtau dveShAc ca yan na kR^itaM, kintv IshvarArcanatayivAphala-prepsunA phalecchA-shUnyena yat karma kR^itaM tat sAttvikam ||23||
__________________________________________________________

BhG 18.24

yat tu kAmepsunA karma sAhaMkAreNa vA punaH |
kriyate bahulAyAsaM tad rAjasam udAhR^itam ||24||


ÁrIdhara: rAjasaM karmAha yad iti | yat tu karma kAmepsunA phalaM prAptum icchatA sAhaN^kAreNa mat-samaH[*ENDNOTE] ko 'nyaH shrotriyo 'stIty evaM nirUDhAhaN^kAra-yuktena ca kriyate | yac ca punar bahulAyAsam atiklesha-yuktaM tat karma rAjasam udAhR^itam ||24||

VishvanAtha: kAmepsunAlpAhaN^kAravatety arthaH | sAhaN^kAreNAtyahaN^kAravatety arthaH ||24||

BaladevaH: yat kAmepsunA phalAkAN^kShiNA sAhaN^kAreNa kartR^itvAbhiniveshinA janena bahulAyAsam atiklesha-yuktaM karma kriyate tad rAjasam ||24||

__________________________________________________________

BhG 18.25

anubandhaM kShayaM hiMsAm anapekShya ca pauruSham |
mohAd Arabhyate karma yat tat tAmasam ucyate ||25||


ÁrIdhara: tAmasaM karmAha anubandham iti | anubadhyata iti anubandhaH pashcAd-bhAvi shubhAshubham | kShayaM vitta-vyayam | hiMsAM para-pIDAm | pauruShaM ca sva-sAmarthyam anapekShyAparyAlocya kevalaM mohAd eva yat karmArabhyate tat tAmasam ucyate ||25||
 
VishvanAtha: anu karmAnuShThAnAnantaram AyatyAM bhAvinaM bandhaM rAja-dasyu-yama-dUtAdibhir bandhanaM | kShayaM dharma-j~nAnAdy-apacayam | hiMsAM svasya nAshaM ca anapekShyAparyAlocya pauruShaM vyavahArika-puruSha-mAtra-kartavyaM karma mohAd aj~nAnAd eva yad Arabhyate tat tAmasam ||25||

BaladevaH: anu karmAnuShThAnAnantaram bandhaM rAja-dUta-yama-dUta-kR^itam |  kShayaM dharmAdi-vinAsham | hiMsAM prANi-pIDAm | pauruShaM sabalaM cAnavekShya yat karma mohAd Arabhyate tat tAmasam ||25||
__________________________________________________________

BhG 18.26

muktasaN^gonahaMvAdI dhR^ityutsAhasamanvitaH |
siddhyasiddhyor nirvikAraH kartA sAttvika ucyate ||26||


ÁrIdhara: kartAraM trividham Aha mukta-saN^ga iti tribhiH | mukta-saN^gas tyaktAbhiniveshaH | anahaMvAdI garvokti-rahitaH | dhR^itir dhairyam | utsAha udyamaH | tAbhyAM samanvitaH saMyuktaH | Arabdhasya karmaNaH siddhAv asiddhau ca nirvikAro harSha-viShAda-shUnyaH | evambhUtaH kartA sAttvika ucyate ||26||

VishvanAtha: trividhaM karmoktam | trividhaM kartAram Aha mukta-saN^ga iti ||26||
 
BaladevaH: atha kartR^i-traividhyam Aha mukteti tribhiH | mukta-saN^gaH kartR^itvAbhinivesha-phalecchA-shUnyaH | anahaMvAdI garvokti- shUnyaH | dhR^itir Arabdha-karma-pUrti-paryantAvarjanIya-duHkha-sahiShNutA | utsAhas tad-anuShThAnodyata-cittatA tAbhyAM samanvitaH | AnuShaN^gika-phalasya siddhAv asiddhau ca nirvikAro sukhena duHkhena ca rahitaH | IdR^ishaH kartA sAttvikaH ||26|| 
__________________________________________________________

BhG 18.27

rAgI karmaphalaprepsur lubdho hiMsAtmakoshuciH |
harShashokAnvitaH kartA rAjasaH parikIrtitaH ||27||


ÁrIdhara: rAjasaM kartAram Aha rAgIti | rAgI putrAdiShu prItimAn | karma-phala-prepsuH karma-phala-kAmI | lubdhaH parasvAbhilAShI | hiMsAtmako mAraka-svabhAvaH | lAbhAlAbhayor harSha-shokAbhyAm anvitaH saMyuktaH kartA rAjasaH parikIrtitaH ||27|| 

VishvanAtha: rAgI karmaNy AsaktaH | lubdho viShayAsaktaH ||27||
 
BaladevaH: rAgI strI-putrAdiShv AsaktaH |  karma-phala-prepsuH pashu-putrAnna-svargAdiShv atispR^ihayAluH | lubdhaH karmApekShita-dravya-vyayAkShamaH | hiMsAtmakaH parAn prapIDya karma kurvANaH | ashuciH karmApekShita-vihita-shuddhi-shUnyaH karma-phala-siddhi-tad-asiddhyor harSha-shokAbhyAm anvitaH | IdR^ishaH kartA rAjasaH ||27|| 
__________________________________________________________

BhG 18.28

ayuktaH prAkR^itaH stabdhaH shaTho naiShkR^itikolasaH |
viShAdI dIrghasUtrI ca kartA tAmasa ucyate ||28||


ÁrIdhara: tAmasaM kartAram Aha ayukta iti | ayukto 'navahitaH | prAkR^ito viveka-shUnyaH | stabdho 'namraH | shaThaH shakti-gUhana-kArI | naikR^itikaH para-vR^itti-chedana-paraH | alaso 'pravR^itti-shIlaH [viShAdI] kartavyeShv api sarvadA 'vasanna-svabhAvaH | dIrgha-sUtrI ca kartavyAnAM dIrgha-prasAraNaH sarvadA manda-svabhAvaH | yad adya shvo vA kartavyaM tan mAsenApi na karoti | yash caivambhUtaH sa kartA tAmasa ucyate ||28|| 

kartR^i-traividhyenaiva j~nAtur api traividhyam uktaM bhavati | karma-traividhyena ca j~neyasyApi traividhyam uktaM j~nAtavyam | buddhes traividhyena karaNasyApi traividhyam uktaM bhaviShyati ||28||

VishvanAthaH - ayukto 'naucitya-kArI prAkR^itaH prakR^itau sva-svabhAva eva vartamAnaH, yad eva sva-manasi AyAti tad evAnutiShThati, na tu guror api vacaH pramANayatIty arthaH | naikR^itikaH parApamAna-kartA | 

tad evaM j~nAnibhir ukta-lakShaNaH sAttvika eva tyAgaH kartavyaH sAttvikam eva karma-niShThaM j~nAnam AshrayaNIyaM sAttvikam eva karma kartavyaM sAttvikenaiva kartrA bhavitavyaM | eSha eva sannyAso j~nAninAm iti me j~nAnaM prakaraNArtha-niShkarShaH | bhaktAnAM tu triguNAtItam eva j~nAnaM triguNAtItaM me karma bhakti-yogAkhyaM triguNAtItA eva kartAraH | yad uktaM bhagavataiva shrImad-bhAgavate -

kaivalyaM sAttvikaM j~nAnaM
rajo vaikalpikaM tu yat |
prAkR^itaM tAmasaM j~nAnaM
man-niShThaM nirguNaM smR^itam || (BhP 11.25.24) iti |

lakShaNaM bhakti-yogasya
nirguNasya hy udAhR^itam || (BhP 3.29.11) iti |

sAttvikaH kArako 'saN^gI
rAgAndho rAjasaH smR^itaH |
tAmasaH smR^iti-vibhraShTo
nirguNo mad-apAshrayaH || (BhP 11.25.26) iti |

kiM ca na kevalam etat trikam eva bhakti-mate guNAtItam api tu bhakti-sambandhi sarvam eva guNAtItam | yad uktaM tatraiva -

sAttvikyAdhyAtmikI shraddhA
karma-shraddhA tu rAjasI |
tAmasy adharme yA shraddhA
mat-sevAyAM tu nirguNA || (BhP 11.25.27) iti |

vanaM tu sAttviko vAso
grAmo rAjasa ucyate |
tAmasaM dyuta-sadanaM
man-niketaM tu nirguNam || (BhP 11.25.25) iti |

sAttvikaM sukham AtmotthaM
viShayotthaM tu rAjasam |
tAmasaM moha-dainyotthaM
nirguNaM mad-apAshrayam || (BhP 11.25.29) iti |

tad evaM guNAtItAnAM bhaktAnAM bhakti-sambandhIni j~nAna-karma-shraddhAdau sva-sukhAdIni sarvANy eva guNAtItAni | sAttvikAnAM j~nAninAM j~nAna-sambandhIni tAni sarvANi sAttvikAny eva | rAjasAnAM karmiNAM tAni sarvANi rAjasAny eva | tAmasAnAm ucchR^iN^khalAnAM tAni sarvANi tAmasAny eveti shrI-gItA-bhAgavatArtha-dR^iShTyA j~neyam | j~nAninAm api punar antima-dashAyAM j~nAna-sannyAsAnantaram urvaritayA kevalayA bhaktyaiva guNAtItatvaM caturdashAdhyAya uktam ||28||

BaladevaH : ayukto 'naucitya-kR^it | prAkR^itaH prakR^itau svabhAve vartamAnaH sva-prakR^ity-anusAreNaiva, na tu shAstrAnusAreNa karma-kR^id ity arthaH | stabdho 'namraH shaThaH sva-shakti-gopana-kR^it | naikR^itikaH parApamAna-kR^it | alasaH prArabdhe karmaNi shithilaH | viShAdI shokAkulaH | dIrgha-sUtrI divasaika-kartavyaM varSheNApi yo na karoti | IdR^ishaH kartA tAmasa ||28|| 
__________________________________________________________

BhG 18.29

buddher bhedaM dhR^itesh caiva guNatas trividhaM shR^iNu |
procyamAnam asheSheNa pR^ithaktvena dhanaJNjaya ||29||


ÁrIdhara: idAnIM buddher dhR^itesh ca traividhyaM pratijAnIte buddher bhedam iti | spaShTo 'rthaH ||29||

VishvanAtha: j~nAnibhiH sarvam api vastu sAttvikam evopAdeyam iti j~nApayituM buddhy-AdInAm api traividhyam Aha buddher iti ||29||

Baladeva: evaM j~nAna-j~neya-parij~nAtÌNAM traividhyam uktvA buddhi-dhR^ityos tad vaktuM pratijAnIte buddher iti | sphuTArtham ||29||
__________________________________________________________

BhG 18.30

pravR^ittiM ca nivR^ittiM ca kAryAkArye bhayAbhaye |
bandhaM mokShaM ca yA vetti buddhiH sA pArtha sAttvikI ||30||


ÁrIdhara: atra buddhes traividhyam Aha pravR^ittiM ceti tribhiH | pravR^ittiM dharme | nivR^ittim adharme | yasmin deshe kAle ca yat kAryam akAryaM ca | bhayAbhaye kAryAkArya-nimittau arthAnarthau | kathaM bandhaH kathaM vA mokShe iti yA buddhir antaMkaraNaM vetti sA sAttvikI | yayA pumAn vettIti vaktavye karaNe kartR^itvopacAraH kAShThAni pacantItivat ||30||

VishvanAtha: bhayAbhaye saMsArAsaMsAra-hetuke ||30|| 

Baladeva: tatra buddhes traividhyam Aha pravR^ittiM ceti tribhiH | yA buddhir dharme pravR^ittim adharmAn nivR^ittiM ca vetti, yayA vettIti vaktavya yA vettIti karaNe kartR^itvam upacaritam | kuThArash chinattItivat | niShkAmaM karma kAryaM sa-kAmaM tv akAryam iti kAryAkArye yA vetti ashAstrIya-pravR^ittito bhayaM shAstrIya-pravR^ittitas tv abhayam iti bhayAbhaye yA vetti, bandhaM saMsAra-yAthAtmyaM mokShaM tac-cheda-yAthAmyaM ca yA vetti sA buddhiH sAttvikI ||30||
__________________________________________________________

BhG 18.31

yayA dharmam adharmaM ca kAryaM cAkAryam eva ca |
ayathAvat prajAnAti buddhiH sA pArtha rAjasI ||31||


ÁrIdhara: rAjasIM buddhim Aha yayeti | ayathAvat sandehAspadatvenety arthaH | spaShTam anyat ||31||

VishvanAtha: ayathAvat asmayaktayety arthaH ||31||

Baladeva: rAjasIM buddhim Aha yayeti | ayathAvad asamyatvena ||31||
__________________________________________________________

BhG 18.32

adharmaM dharmam iti yA manyate tamasAvR^itA |
sarvArthAn viparItA¤sh ca buddhiH sA pArtha tAmasI ||32||


ÁrIdhara: tAmasIM buddhim Aha adharmam iti | viparIta-grAhiNI buddhis tAmasIty arthaH | buddhir antaHkaraNaM pUrvoktam | j~nAnaM tu tad-vR^ittiH | dhR^itir api tad-vR^ittir eva | yad vA antaHkaraNasya dharmiNo buddhir apy adhyavasAya-lakShaNA vR^ittir eva | icchA-dveShAdInAM tad-vR^ittInAM bahutve 'pi dharmAdharma-bhayAbhaya-sAdhanatvena prAdhAnyAd etAsAM traividhyam  uktam | upalakShaNaM caitad anyAsAm ||32||

VishvanAtha: yA manyata iti | kuThArash chinattItivat yayA manyata ity arthaH ||32||

BaladevaH : tAmasIM buddhim Aha adharmam iti | viparIta-grAhiNI buddhis tAmasIty arthaH | sarvArthAn viparItAni sAdhum asAdhum asAdhuM ca sAdhuM, paraM tattvam aparam aparaM ca tattvaM param ity evaM sarvAn arthAn viparItAn manyata ity arthaH ||32||
__________________________________________________________

BhG 18.33

dhR^ityA yayA dhArayate manaHprANendriyakriyAH |
yogenAvyabhicAriNyA dhR^itiH sA pArtha sAttvikI ||33||


ÁrIdhara: idAnIM dhR^ites traividhyam Aha dhR^ityeti tribhiH | yogena cittaigAgreNa hetunA 'vyabhicAriNyA viShayAntaram adhArayantyA yayA dhR^ityA manasaH prANAnAm indriyANAM ca kriyA dhArayate niyacchati sA dhR^itiH sAttvikI ||33||

VishvanAtha: dhR^ites traividhyam Aha dhR^ityeti ||33||

BaladevaH : dhR^ites traividhyam Aha dhR^ityeti tribhiH | yayA manaH-prANendriyANAM yogopAya-bhUtAH kriyAH puruSho dhArayate, sA dhR^itiH sAttvikI | kIdR^ishety Aha yogeneti | yogaH parAtma-cintanaM tenAvyabhicAriNyA tad anyaM viShayam agR^ihNantyety arthaH ||33||
__________________________________________________________

BhG 18.34

yayA tu dharmakAmArthAn dhR^ityA dhArayaterjuna |
prasaN^gena phalAkAN^kShI dhR^itiH sA pArtha rAjasI ||34||


ÁrIdhara: rAjasIM dhR^itim Aha yayA tv iti | yayA tu dhR^ityA dharmArtha-kAmAn prAdhAnyena dhArayate na vimu¤cati | tat-saN^gena phalAkAN^kShI ca bhavati sA rAjasI dhR^itiH |

VishvanAtha - no comment

BaladevaH : sa-kAma-vidvat-prasaN^gena phalAkAN^kShI puruShaH | yayA dharmAdIn tat-sAdhana-bhUtA manaH-prANendriya-kriyA dhArayatee, sA dhR^itiH rAjasI |
__________________________________________________________

BhG 18.35

yayA svapnaM bhayaM shokaM viShAdaM madam eva ca |
na vimu¤cati durmedhA dhR^itiH sA pArtha tAmasI ||35||


ÁrIdhara : tAmasIM dhR^itim Aha yayeti duShTAviveka-bahulA medhA yasya sa durmedhAH puruSho yayA dhR^ityA svapnAdIn na vimu¤cati punaH punar Avartayati | svapno 'tra nidrA sA dhR^itis tAmasI ||35||

VishvanAtha - no comment

BaladevaH : yayA svapnAdIn na vimu¤cati durmedhAs tAn dhArayaty eva, sA dhR^itis tAmasI |  svapno nidrA, mado viShaya-bhoga-jo garvaH | svapnAdi-shabdais tad-dhetu-bhUtA manaH-prANendriya-kriyA yayA dhArayate sA tAmasI dhR^itir ity arthaH ||35||
__________________________________________________________

BhG 18.36-37

sukhaM tv idAnIM trividhaM shR^iNu me bharatarShabha |
abhyAsAd ramate yatra duHkhAntaM ca nigacchhati ||36||
yat tadagre viSham iva pariNAmemR^itopamam |
tat sukhaM sAttvikaM proktam AtmabuddhiprasAdajam ||37||

ÁrIdhara: idAnIM sukhasya traividhyaM pratijAnIte 'rdhena sukham iti | spaShTo 'rthaH ||36|| tatra sAttvikaM sukham Aha abhyAsAd iti sArdhena | yatra yasmiMsh ca sukhe 'bhyAsAd atiparicayAd ramate | na tu viShaya-sukha iva sahasA ratiM prApnoti | yasmin ramamANash ca duHkhasyAntam avasAnaM nitarAM gacchati prApnoti | kIdR^ishaM tat ? yat tat kim apy agre prathamaM viSham iva manaH-saMyamAdhInatvAd duHkhAvaham iva bhavati | pariNAme tv amR^ita-sadR^isham | Atma-viShayA buddhir Atma-buddhiH | tasyAH prasAdo rajas-tamo-mala-tyAgena svacchatayAvasthAnam | tato jAtaM yat sukhaM tat sAttvikaM proktaM yogibhiH ||37||

VishvanAtha - sAttvikaM sukham Aha sArdhena abhyAsAt punar anushIlanAd eva ramate, na tu viShayeShv ivotpattyaiva ramata ity arthaH | duHkhAntaM nigacchati yasmin ramamANaH saMsAra-duHkhaM taratIty arthaH ||36|| viSham iveti indriya-mano-nirodho hi prathamaM duHkhada eva bhavatIti bhAvaH ||37||

BaladevaH : atha sukha-traividhyaM pratIjAnIte sukhaM tv ity ardhakena | tatra sAttvikaM sukham Aha abhyAsAd iti sArdhakena | abhyAsAt punaH punaH parishIlanAd yatra ramate, na tu viShayeShv ivotpattyA | yasmin ramamANo duHkhAntaM nigacchati saMsAraM tarati ||36|| yac cAgre prathamaM viSham iva manaH-saMyama-klesha-sattvAd viviktAtma-prakAshAc cAtiduHkhAvaham iva bhavati | pariNAme samAdhi-paripAke saty amR^itopamaM vivikAtma-prakAshAt pIyUSha-pravAha-nipAtavad bhavati | yac cAtma-sambandhinyA buddheH prasAdAj jAyate tat sAttvikaM sukham | tat-prasAdash ca viShaya-sambaandha-mAlinya-vinivR^ittiH ||37||
__________________________________________________________

BhG 18.38

viShayendriyasa¤yogAd yat tad agremR^itopamam |
pariNAme viSham iva tat sukhaM rAjasaM smR^itam ||38||


ÁrIdhara : rAjasaM sukham Aha viShayeti  viShayANAm indriyANAM ca saMyogAd yat tat prasiddhaM strI-saMsargAdi-sukham amR^itam upamA yasya tAdR^ishaM bhavaty agre prathamam | pariNAme tu viSha-tulyam ihAmutra ca duHkha-hetutvAt | tat sukhaM rAjasaM smR^itam ||38||

VishvanAtha : yad amR^itopamaM para-strI-sambhogAdikam ||38||

Baladeva : viShayair yuvati-rUpa-sparshAdibhiH sahendriyANAM cakShus tv agAdInAM saMyogAt sambandhAt yad agre pUrvam amR^itopamam atisvAdu-pariNAme 'vasAne tu niraya-hetutvAd viShopamam atiduHkhAvahaM bhavati tad rAjasaM sukham ||38||
__________________________________________________________

BhG 18.39

yad agre cAnubandhe ca sukhaM mohanam AtmanaH |
nidrAlasyapramAdotthaM tat tAmasam udAhR^itam ||39||


ÁrIdhara : tAmasaM sukham Aha yad iti | agre ca prathama-kShaNe 'nubandhe ca pashcAd api yat sukham Atmano moha-karam | tad evAha nidrA AlasyaM ca pramAdash ca kartavyArthAvadhAraNa-rAhityena mano-grAhyam etebhya uttiShThati yat sukhaM tat tAmasam udAhR^itam ||39||

VishvanAtha : no comment

Baladeva : yad-agre 'nubhava-kAle anubandhe pashcAd vipAka-kAle cAtmano mohanaM vastu-yAthAtmyAvarakaM, yac ca nidrAdibhya uttiShThati jAyate tat tAmasaM sukham | Alasyam inidriya-vyApAram Andyam | pramAdaH kAryAkAryAvadhAnAbhAvaH ||39||
__________________________________________________________

BhG 18.40

na tad asti pR^ithivyAM vA divi deveShu vA punaH |
sattvaM prakR^itijair muktaM yad ebhiH syAt tribhir guNaiH ||40||


ÁrIdhara : anuktam api saN^gR^ihNan prakaraNArtham upasaMharati na tad iti | ebhiH prakR^iti-sambhavaiH sattvAdibhis tribhir guNair muktaM prANi-jAtam | anyad vA yat syAt tat | pR^ithivyAM manuShya-lokAdiShudivi deveShu ca kvApi nAstIty arthaH ||40||

VishvanAtha : anuktam api saN^gR^ihNan prakaraNArtham upasaMharati neti tat sattvaM prANi-jAtam anyac ca vastu-mAtraM kvApi nAsti yad ebhiH prakR^itijais tribhir guNair muktaM rahitaM syAd ataH sarvam eva vastu-jAtaM triguNAtmakaM | tatra sAttvikam evopAdeyaM rAjasa-tAmase tu nopAdeya iti prakaraNa-tAtparyam ||40||

BaladevaH : prakaraNArtham upasaMhann anuktam api saN^gR^ihNAti na tad iti | pR^ithivyAM manuShyAdiShu divi svargAdau deveShu ca prakR^itiM saMsR^iShTeShu brahmAdi-stambAnteShv ity arthaH | tat sattvaM prANi-jAtam anyac ca vastu nAsti | yad ebhiH prakR^itijais tribhir guNair muktaM virahitaM syAt | tathA ca triguNAtmakeShu vastuShu sAttvikasyaivopayogitvAt tad eva grAhyam anyat tu tyAjyam iti prakaraNArthaH ||40||
__________________________________________________________

BhG 18.41

brAhmaNakShatriyavishAM shUdrANAM ca paraMtapa |
karmANi pravibhaktAni svabhAvaprabhavair guNaiH ||41||


ÁrIdhara : nanu ca yady evaM sarvam api kriyA-kAraka-phalAdikaM prANi-jAtaM ca triguNAtmakam eva tarhi katham asya mokSha ity apekShAyAM sva-svAdhikAra-vihitaiH karmabhiH parameshvarArAdhanAt tat-prasAda-labdha-j~nAnenety evaM sarva-gItArtha-sAraM saN^gR^ihya pradarshayituM prakaraNAntaram Arabhate | brAhmaNety Adi yAvad adhyAya-samApti | he parantapa he shatru-tApana | brAhmaNAnAM kShatriyANAM vishAM ca shUdrANAM ca karmANi pravibhaktAni prakarSheNa vibhAgato vihitAni | shUdrANAM samAsAt pR^ithak-karaNaM dvijatvAbhAvena vailakShaNyAt | vibhAgopalakShaNam Aha  svabhAvaH sAttvikAdiH prabhavati prAdurbhavati yebhyas tair guNair upakakShaNa-bhUtaiH | yad vA svabhAvaH pUrva-janma-saMskAraH | tasmAt prAdurbhUtair ity arthaH | sattvopasarjana-rajaH-pradhAnAH kShatriyAH | tama-upasarjana-rajaH-pradhAnA vaishyAH | raja-upasarjana-tamaH-pradhAnAH shUdrAH ||41||

VishvanAtha : kiM ca triguNAtmakam api prANi-jAtaM svAdhikAra-prAptena vihita-karmaNA parameshvaram ArAdhya kR^itArthIbhivatItyAha brAhmaNeti ShaDbhiH | sva-bhAvenotpattyaiva prabhavanti prAdurbhavanti ye guNAH sattvAdayas taiH prakarSheNa vibhaktAni pR^ithak-kR^itAni karmANi brAhmaNAdInAM vihitAni  santIty arthaH ||41||

Baladeva : yadyapi sarvANi vastUni triguNAtmakAni tathApi brAhmaNAdayash cet sva-vihitAni karmANi bhagavad-ArAdhana-bhAvenAnutiShTheyus tadA tAni j~nAna-niShThAm utpAdya mocakAni bhavantiIti vaktuM prakaraNam Arabhate brAhmaNeti ShaTkena | shUdrANaM samAsAt pR^ithak-karaNaM dvijatvAbhAvAt | brAhmaNAdInAM caturNAM karmANi svabhAv-prabhavair guNaiH saha shAstreNa pravibhaktAni, svabhAvaH prAktana-saMskAras tasmAt prabhavanti ye guNAH sattvAdyAs taiH saha shAstreNa teShAM karmANi vibhajyoktAni | evaM guNaka-brAhmaNAdayas teShAm etAni karmANIti tatra sattva-pradhAno brAhmaNaH prashAntatvAt sattvopasarjan-rajaH-pradhAnaH kShatriya Ishvara-svabhAvatvAt, tama-upasarjana-rajaH-pradhAno viT ihApradhAnatvAt rajaupasarjanatamaHpradhAnaH shUdro mUDha-svabhAvatvAt | karmANi tv agre vAcyAni ||41||
__________________________________________________________

BhG 18.42

shamo damas tapaH shaucaM kShAntir Arjavam eva ca |
j~nAnaM vij~nAnam AstikyaM brahmakarma svabhAvajam ||42||


ÁrIdhara : tatra brAhmaNasya svAbhAvikAni karmANy Aha shama iti | shamash cittoparamaH | damo bAhyendriyoparamaH | tapaH pUrvoktaM shArItAdi | shaucaM bAhyAbhyantaram | kShAntiH kShamA | Arjavam R^ijutaiva ca | j~nAnaM vij~nAnaM | Astikyam Astika-bhAvaH shraddadhAntAgamArtheShu | brAhmyaM karma brAhmaNa-jAte karma svabhAvajam | yad uktaM svabhAva-prabhavair guNaiH pravibhaktAnIti tad evoktaM svabhAvajam iti ||42||

VishvanAtha : tatra sattva-pradhAnAnAM brAhmaNAnAM svabhAvikAni karmANy Aha shama iti | shamo 'ntarindirya-nigrahaH | damo bAhyendriya-nigrahas tapaH sharIrAdi j~nAna-vij~nAne shAstrAnubhavotthe AstikyaM shAstrArthe dR^iDha-vishvAsa evam Adi brahma-karma brAhmaNasya karma svabhAvajaM svAbhAvikam ||42||

Baladeva : brAhmaNasya svAbhAvikaM karmAha shama iti | shamo 'ntaH-karaNasya saMyamaH | damo bahiH-karaNasya tapaH shAstrIya-kAya-kleshaH | shaucaM dvividham uktam  | kShAntiH sahiShNutA Arjavam avakratvam | j~nAnaM shAstrAt parAvara-tattvAvagamaH | vij~nAnaM tasmAd eva tad-ekAnta-dharmAdhigamaH | AstikyaM sarvaveda-vedyo harir nikhilaika-karaNaM sva-vvihitaiH karmabhir ArAdhitaH kevalayA bhaktyA ca santoShitaH sva-paryantaM sarvam arpayatIti shAstrAdhigate 'rthe satyatva-vinishcayaH | etat svAbhAvikaM brahma-karma | tathApi sattva-prAdhAnyAd brAhmaNasyeti bhaNitiH | evam uktaM viShNunA - 

kShamA satyaM damaH shaucaM
dAnam indriya-saMyamaH  |
ahiMsA guru-shushrUShA 
tIrthAnusaraNaM dayA ||

ArjavaM lobha-shUnyatvaM 
deva-brAhmaNa-pUjanam |
anabhyasUyA ca tathA
dharma-sAmAnya ucyate || iti ||42||
__________________________________________________________

BhG 18.43

shauryaM tejo dhR^itir dAkShyaM yuddhe cApy apalAyanam |
dAnam IshvarabhAvash ca kShAtraM karma svabhAvajam ||43||


ÁrIdhara: kShatriyasya svAbhAvikAni karmANy Aha shauryam iti | shauryaM parAkramaH | tejaH prAgalbhyam | dhR^itir dhairyam | dAkShyaM kaushalam | yuddhe cApy apalAyanam aparAÇmukhatA | dAnam audAryam | Ishvara-bhAvo niyamana-shaktiH | etat kShatriyasya svAbhAvikaM karma ||43||

VishvanAtha: sattvopasarjana-rajaH-pradhAnAnAM kShatriyANAM karmAha - shauryaM parAkramaH tejaH prAgalbhyaM dhR^itir dhairyaM Ishvara-bhAvo loka-niyantR^itvam ||43||

BaladevaH: kShatriyasyAha shauryam iti | shauryaM yuddhe nirbhayA pravR^ittiH | tejaH parair adhR^iShyatvam | dhR^itir mahaty api saN^kaTe dehendriyAnAvasAdaH | dAkShyaM kriyA-siddh-kaushalam | yuddhe sva-mR^ityu-nishcaye 'py apalAyanam tatrAvaimukhyam | dAnam asaN^kocaena sva-vitta-tyAgaH | Ishvara-bhAvaH prajA-pAlanArtha IshitavyeShu shAsanAtigeShu prabhutva-shakti-prakAshaH | etat kShatriyasya svAbhAvikaM karma ||43||
__________________________________________________________

BhG 18.44

kR^iShigaurakShyavANijyaM vaishyakarma svabhAvajam |
paricaryAtmakaM karma shUdrasyApi svabhAvajam ||44||


ÁrIdhara: vaishya-shUdrayoH karmANy Aha kR^iShIti | kR^iShiH karShaNam | gA rakShatIti gau-rakShaH | tasya bhAvo gaurakShyam | pAshupAlyam ity arthaH | vANijyaM kraya-vikrayAdi | etad vaishyasya svabhAvajaM karma | travarNika-paricaryAtmakaM shUdrasyApi svabhAvajam ||44||

VishvanAtha: tama-upasarjana-rajaH-pradhAnAnAM karmAha kR^iShIti | gA raksatIti go-rakShas tasya bhAvo gaurakShyam | raja-upasarjana-tamaH-pradhAnAnAM shUdrANAM karmAha paricaryAtmakaM brAhmaNa-kShatriya-vishAM paricaryA-rUpam ||44||

BaladevaH: vaishyasyAha kR^iShIti | annAdy-utpattaye halAdinA bhUmer vilekhanaM kR^iShiH | pAshupAlyaM gorakShyam | vaNik-karma vANijyaM kraya-vikraya-laksaNam | vR^iddhau dhana-prayogaH kushIdam apy atrAntargatam etat svabhAva-siddhaM vaishya-karma | atha shUdrasyAha parIti | brAhmaNAdInAM dvijanmanAM paricaryA shUdrasya svAbhAvikaM karma | etAni cAturAshramya-karmaNAm upalakShaNAni ||44||
__________________________________________________________

BhG 18.45

sve sve karmaNy abhirataH saMsiddhiM labhate naraH |
svakarmanirataH siddhiM yathA vindati tac chR^iNu ||45||


ÁrIdhara: evambhUtasya brAhmaNAdi-karmaNo j~nAna-hetutvam Aha sve sve iti | sva-svAdhikAra-vihite karmaNy abhirataH pariniShThito naraH saMsiddhiM j~nAna-yogyatAM labhate | karmaNAM j~nAna-prApti-prakAram Aha sva-karmeti-sArdhena | sva-karma-pariniShThito yathA yena prakAreNa tattva-j~nAnaM labhate tat prakAraM shR^iNu ||45||

VishvanAtha: no comment 

BaladevaH: uktAnAM karmaNAM j~nAna-hetutAm Aha sve sve iti | sva-sva-varNAshrama-vihite karmaNy abhiratas tad-anuShThAtA naraH saMsiddhiM visha-tantuvat karmAntargataM j~nAna-niShThAM labhate | nanu bandhakena karmaNAM vimocikA j~nAna-niShThA katham iti ced buddhi-visheShAd ity Aha sva-karmeti ||45||
__________________________________________________________

BhG 18.46

yataH pravR^ittir bhUtAnAM yena sarvam idaM tatam |
svakarmaNA tam abhyarcya siddhiM vindati mAnavaH ||46||


ÁrIdhara: tam evAha yata iti | yato 'ntathAmiNaH parameshvarAd bhUtAnAM prANinAM pravR^ittish ceShTA bhavati | yena ca kAraNAtmanA sarvam idaM vishvaM tataM vyAptam | tam IshvaraM sva-karmaNAbhyarcya pUjayitvA siddhiM labhate manuShyaH ||46||

VishvanAtha: yataH parameshvarAt | tam evAbhyarcya ity anena karmaNA paramesharas tuShyatv iti manasA tad-arpaNam eva tad-abhyarcanam ||46||

BaladevaH: yata iti | yataH parameshvarAd bhUtAnAM janmAdi-lakShaNA pravR^ittir bhavati , yena cedaM sarvaM jagat taM vyAptaM tam indrAdi-devatAtmanAvasthitaM sva-vihitena karmaNAbhyarcya etena karmaNA sva-prabhus tuShyatu iti manasA tasmiMs tat samarpya mAnavaH siddhiM j~nAna-niShThAM vindati ||46||
__________________________________________________________

BhG 18.47

shreyAn svadharmo viguNaH paradharmot svanuShThitAt |
svabhAvaniyataM karma kurvan nApnoti kilbiSham ||47||


ÁrIdhara: svakarmeti visheShaNasya phalam Aha shreyAn iti | viguNo 'pi sva-dharmaH samyag-anuShThitAd api para-dharmAt shreyAn shreShThaH | na ca bandhu-vadhAdi-muktAd yuddhAdeH svadharmAd bhikShATanAdi para-dharmaH shreShTha iti mantavyam | yataH svabhAvena pUrvoktena niyataM niyamenoktaM karma kurvan kilbiShaM nApnoti ||47||

VishvanAtha: na ca kriyAdibhiH sva-dharmaM rAjasaM ca vIkShya tatra anabhirucyA sAttvikaM karma kartavyam ity Aha shreyAn iti | para-dharmAt shreShThAd api svanuShThitAt samyag anuShThitAd  api svadharmo viguNo nikR^iShTo 'pi samyag-anuShThAtum ashakyo 'pi shreShThaH | tena bandhu-vadhAdi-doShavattAt sva-dharmaM yuddhaM tyaktvA bhikShATanAdi-rUpa-para-dharmas tvayA nAnusTheya iti bhAvaH ||47|| 

BaladevaH: nanu kShatriyAdi-dharmANAM rAjasAditvAt teShu ruci-shUnyaiH kShatriyAdibhiH sAttviko brahma-dharma evAnuShTheya iti cet tatrAha shreyAn iti | sva-dharmo viguNaH nikR^iShTo 'pi samyag-anuShThito 'pi vA para-dharmAd utkR^iShTAt svanuShThitAc ca shreyAn atiprashasto vihitatvAt |
__________________________________________________________

BhG 18.48

sahajaM karma kaunteya sadoSham api na tyajet |
sarvArambhA hi doSheNa dhUmenAgnir ivAvR^itAH ||48||


ÁrIdhara: yadi punaH sAN^khya-dR^iShTya sva-dharme hiMsA-lakShaNaM doShaM matvA para-dharmaM shreShThaM manyase tarhi sadoShatvaM para-dharme 'pi tulyam ity AshayenAha sahajam iti | sahajaM svabhAva-vihitaM karma sa-doSham api na tyajet | hi yasmAt sarve 'py ArambhAH dR^iShTAdR^iShTArthAni sarvANy api karmANi doSheNa kenacid AvR^itA vyAptA eva | yathA sahajena dhUmenAgnir AvR^ita itivat | ato yathAgner dhUma-rUpaM doSham apAkR^itya pratApa eva tamaH-shItAdi-nivR^ittaye sevyate tathA karmaNo 'pi doShAMshaM vihAya guNAMsha eva sattva-shuddhaye sevyata ity arthaH ||48||

VishvanAtha: na ca sva-dharme eva kevalaM doSho 'stIti mantavyam, yataH para-dharmeShv api doShaH kashcid asty evety Aha sahajam iti | sahajaM svabhAva-vihitaM hi yataH sarve 'py ArambhAH dR^iShTAdR^iShTa-sAdhanAni karmANi doSheNAvR^itA eva | yathA dhUmena doSheNAvR^ita eva vahnir dR^ishyate | ato dhUma-rUpaM doSham apAkR^itya tasya tApa eva tamaH-shItAdi-nivR^ittaye yathA sevyate tathA karmaNo 'pi doShAMshaM vihAya guNAMsha eva sattva-shuddhaye sevya ity bhAvaH ||48||

BaladevaH: na khalu kShatriyAdi-dharmA eva yuddhAdayaH sa-doShAH | brahma-dharmAsh ca tathety Aha sahajam iti | sahajaM svabhAva-prAptaM karma sadoSham api hiMsAdi-mishram api na tyajed api tu vihitatvAt kuryAd eva | nirdoShatva-buddhyA brahma-karmaNA cared ity arthaH yataH sarveti | sarveShAM brAhmaNAdi-varNAnAm ArambhAH karmANi triguNAtmakatvAd dravya-sAdhyatvAc ca sAmAnyataH kenacid doSheNAvR^itA vyAptA eva bhavanti | dhUmenevAgnir iti yathAgner dhUmAMsham apAkR^itya shItAdi-nivR^ittaye tApaH sevyate | tathA karmaNAM bhagavad-arpaNena doShAMshaM nirdhUyAtma-darshanAya j~nAna-janakatvAMshaH sevya iti bhAvaH ||48||
__________________________________________________________

BhG 18.49

asaktabuddhiH sarvatra jitAtmA vigataspR^ihaH |
naiShkarmyasiddhiM paramAM saMnyAsenAdhigacchati ||49||


ÁrIdhara: nanu karmaNi kriyamANe kathaM doShAMsha-prahANena guNAMsha eva sampadyata ity apekShAyAm Aha asakta-buddhir iti | asaktA saN^ga-shUnyA buddhir yasya | jitAtmA nirahaN^kAraH | vigata-spR^ihaH vigatA spR^ihA phala-viShayecchA yasmAt saH | evambhUtena saN^gaM tyaktvA phalaM caiva sa tyAgaH sAttviko mataH (GItA 18.9) | ity evaM pUrvoktena karmAsakti-tat-phalayos tyAga-lakShaNena sannyAsena naiShkarmyasiddhiM sarva-karma-nivR^itti-lakShaNAM sattva-shuddhim adhigacchati | yadyapi saN^ga-phalayos tyAgena karmAnuShThAnam api naiShkarmyam eva kartR^itvAbhiniveshAbhAvAt ( yad uktam - naiva ki¤cit karomIti yukto manyeta tattvavit (GItA 5.8) ity Adi shloka-catuShTayena ), tathApy anenokta-lakShaNena sannyAsena paramAM naiShkarmya-siddhiM sarva-karmANi manasA sannyasyAste sukhaM vashI (GItA 5.13) ity evaM-lakShaNa-pAramahaMsyApara-paryAyAm Apnoti ||49|| 

VishvanAtha: evaM sati karmaNi doShAMsAn kartR^itvAbhinivesha-phalAbhisandhi-lakShaNAn tyaktavataH prathama-sannyAsinas tasya kAlena sAdhana-paripAkato yogArUDhatva-dashAyAM karmaNAM svarUpeNApi tyAga-rUpaM dvitIya-sannyAsam Aha asakta-buddhiH sarvatrApi prAkR^ita-vastuShu na saktA Asakti-shUnyA buddhir yasya saH | ato jitAtmA vashIkR^ita-citto vigatA brahma-loka-paryanteShv api sukheShu spR^ihA yasya saH | tatash ca sannyAsena karmaNAM svarUpeNApi tyAgena naiShkarmyasya paramAM shreShThAM siddhim adhigacchati prApnoti | yogArUDha-dashAyAM tasya naiShkarmyam atishayena siddhir bhavatIty arthaH ||49||

Baladeva: evam ArurukShuH san-niShTho j~nAna-garbhayA karma-niShThayAnubhUta-svarUpas tataH karma-niShThAM svarUpatas tyajed ity Aha asakteti | sarvatrAtmAtirikteShu vastuShv asakta-buddhir yato jitAtmA svAtmAnandAsvAdena vashIkR^ita-manA ataeva vigata-spR^iha AtmAtirikta-vastu-sAdhyeShu nAnA-vidheShv AnandeShu spR^ihA-shUnyaH | svAtmAnandAsvAda-vikShepakAnAM karmaNAM sannyAsena svarUpatas tyAgena paramAM naiShkarmya-lakShaNAM siddhim adhigacchati yogArUDhaH san | evam evoktaM tR^itIye yas tv Atma-ratir eva syAd (GItA 3.17) ity AdinA ||49|| 
__________________________________________________________

BhG 18.50

siddhiM prApto yathA brahma tathApnoti nibodha me |
samAsenaiva kaunteya niShThA j~nAnasya yA parA ||50||


ÁrIdhara: evambhUtasya paramahaMsasya j~nAna-niShThAyA brahma-bhAva-prakAram Aha siddhiM prApta iti ShaDbhiH | naiShkarmya-siddhiM prAptaH san yathA yena prakAreNa brahma prApnoti tathA taM prakAraM saN^kShepeNaiva me vacanAn nibodha | pratiShThitA yA brahma-prAptiH tAm imAM tathA darshayitum Aha niShThA j~nAnasya yA pareti | niShThA paryavasAnaM parisamAptir ity arthaH ||50||

VishvanAtha: tatash ca yathA yena prakAreNa brahma prApnoti brahmAnubhavatIty arthaH | saiva j~nAnasya niShThA parA paramo 'nta ity arthaH | niShThA niShpatti-nAshAntAH ity amaraH | avidyAyAm uparata-prAyAyAM vidyAyA apy uparamArambhe yena prakAreNa j~nAna-sannyAsaM kR^itvA brahmAnubhavet taM budhyasvety arthaH ||50||

Baladeva: siddhim iti | vihitena karmaNA harim ArAdhya tat-prasAda-jAM sarva-karma-tyAgAntAM Atma-dhyAna-niShThAM prApto yathA yena prakAreNa sthito brahma prApnoti AvirbhAvita-guNAShTakaM svarUpam anubhavati | tathA taM prakAraM samAsena gadato me matto nibodha | j~nAnasya yA parA niShThA paresha-viShayA j~nAna-niShThA tvAM prati mayocyate tAM ca shR^iNu ||50||
__________________________________________________________

BhG 18.51-53

buddhyA vishuddhayA yukto dhR^ityAtmAnaM niyamya ca |
shabdAdIn viShayAMs tyaktvA rAgadveShau vyudasya ca ||51||
viviktasevI laghvAshI yatavAkkAyamAnasaH |
dhyAnayogaparo nityaM vairAgyaM samupAshritaH ||52||
ahaMkAraM balaM darpaM kAmaM krodhaM parigraham |
vimucya nirmamaH shAnto brahmabhUyAya kalpate ||53||


ÁrIdhara: tad evam Aha buddhyeti | uktena prakAreNa vishuddhayA pUrvoktayA sAttvikyA buddhyA yukto dhR^ityA sAttvikyA AtmAnaM tAm eva buddhiM niyamya nishcalAM kR^itvA shabdAdIn viShayAMs tyaktvA tad-viShayau rAga-dveShau vyudasya buddhyA vishuddhayA yukta ity AdInAM brahma-bhUyAya kalpata iti tR^itIyenAnvayaH ||51|| kiM ca vivikteti | vivikta-sevI shuci-deshAvasthAyI laghvAshI mita-bhojI etair upAyair yata-vAk-kAya-mAnasaH saMyata-vAg-deha-citto bhUtvA nityaM sarvadA dhyAnena yo yogo brahma-saMsparshas tat-paraH san dhyAnAvicchedArthaM punaH punar dR^iDhaM vairAgyaM samyag upAshrito bhUtvA ||52|| tatash cAhaMkAram iti | virakto 'ham ity Ady ahaMkAraM balaM durAgrahaM darpaM yoga-balAd unmArga-pravR^itti-lakShaNaM prArabdha-vashAt prApyamAneShv api viShayeShu kAmaM krodhaM parigrahaM ca vimucya visheSheNa tyaktvA balAd ApanneShu nirma
maH san shAntaH paramAm upashAntiM prApto brahma-bhUyAya brahmAham iti naishcalyenAvasthAnAya kalpate yogyash ca bhavati ||53||

VishvanAtha: buddhyA vishuddhayA sAttvikyA dhR^ityApi sAttvikyAtmAnaM mano niyamya | dhyAnena bhagavac-cintanenaiva yaH paro yogas tat-parAyaNaH | balaM kAma-rAga-yuktaM na tu sAmarthyam | ahaN^kArAdIn vimucyety avidyoparamaH | shAntaH sattva-guNasyApy upashAntimAn iti kR^ita-j~nAna-sannyAsa ity arthaH | j~nAnaM ca mayi sannyaset (BhP 11.19.1) ity ekAdashokteH |  aj~nAna-j~nAnayor uparamaM vinA brahmAnubhavAnupattir iti bhAvaH | brahma-bhUyAya brahmAnubhavAya kalpate samartho bhavati ||51-53||

Baladeva: taM prakAram Aha buddhyeti | vishuddhayA sAttvikyA buddhyA yuktas tAdR^ishyA dhR^ityA cAtmAnaM mano niyamya samAdhi-yogyaM kR^itvA shabdAdIn viShayAMs tyaktvA tAn sannihitAn vidhAya rAga-dveShau ca tad-dhetukau vyudasya dUrataH parihR^itya | vivikta-sevI nirjana-sthaH laghvAshI mita-bhuk yatAni dhyeyAbhimukhIkR^itAni vAgAdIni yena saH | nityaM dhyAna-yoga-paro hari-cintana-nirataH | vairAgyam Atmetara-vastu-mAtra-viShayakam | aham iti | ahaMkAro dehAtmAbhimAnaH | balaM tad-vardhakaM vAsanA-rUpam | darpas tad-dhetukaH prArabdha-sheSha-vashAd upAgateShu bhogyeShu kAmo 'bhilAShaH, teShv anyair apahR^iteShu krodhaH | parigrahash ca tat-karmakaH | tan etAn ahaN^kArAdIn vimucya nirmamaH san brahma-bhUyAya guNAShTaka-vishiShTa-svAtma-rUpatvAya kalpate tad anubhavati | shAnto nistaraN^ga-sindhur iva sthitaH ||51-53||
__________________________________________________________

BhG 18.54

brahmabhUtaH prasannAtmA na shocati na kAN^kShati |
samaH sarveShu bhUteShu madbhaktiM labhate parAm ||54||


ÁrIdhara: brahmAham iti naishcalyenAvasthAnasya phalam Aha brahmeti | brahma-bhUto brahmaNy avasthitaH prasanna-cittaH naShTaM na shocati na cAprAptaM kAN^kShati dehAdya-abhimAnAbhAvAt | ataeva sarveShv api bhUteShu samaH san rAga-dveSham AdikR^ita-vikShepAbhAvAt sarva-bhUteShu mad-bhAvanA-lakShaNMM parAM bhaktiM labhate ||54||

VishvanAtha: tatash copAdhy-apagame sati brahma-bhUto 'nAvR^itta-caitanyatvena brahma-rUpa ity arthaH | guNa-mAlinyApagamAt | prasannash cAsAv AtmA ceti saH | tatash ca pUrva-dashAyAm iva naShTaM na shocati na cAprAptaM kAN^kShati dehAdy-abhimAnAbhAvAd iti bhAvaH | sarveShu bhUteShu bhadrAbhadreShu bAlaka iva samaH bAhyAnusandhAnAbhAvAd iti bhAvaH | 

tatash ca nirindhanAgnAv iva j~nAne shAnte 'py anashvarAM j~nAnAntarbhUtAM mad-bhaktiM shravaNa-kIrtanAdi-rUpAM labhate | tasyA mat-svarUpa-shakti-vR^ittitvena mAyA-shakti-bhinnatvAd avidyAvidyayor apagame 'py anapagamAt | ataeva parAM j~nAnAd anyAM shreShThAM niShkAma-karma-j~nAnAdy-urvaritatvena kevalAm ity arthaH | labhata iti pUrvaM j~nAna-vairAgyAdiShu mokSha-siddhy-arthaM kalayA vartamAnAyA api sarva-bhUteShv antaryAmina iva tasyAH spaShTopalabdhir nAsId iti bhAvaH | ataeva kuruta ity anuktvA labhata iti prayuktam | mASham udgAdiShu militAM teShu naShTeShv apy anashvarAM kA¤cana-maNikAm iva tebhyaH pR^ithaktayA kevalAM labhata itivat | sampUrNAyAH prema-bhaktes tu prAyas tadAnIM lAbha-sambhavo 'sti nApi tasyAH phalaM sAyujyam ity ataH parA-shabdena prema-lakShaNeti vyAkhyeyam ||54||

Baladeva: tasya brahma-bhUyottara-bhAvinaM lAbham Aha brahmeti | brahma-bhUtaH sAkShAt-kR^itAShTa-guNaka-sva-svarUpaH | prasannAtmA klesha-karma-vipAkAshayAnAM vigamAd atisvacchaH - nadyaH prasanna-salilAH ity AdAv ativaimalyaM prasnna-shabdArthaH | sa evambhUto mad-anyAt kAMshcit prati na shocati na ca tAn kAN^kShati | sarveShu mad-anyeShUccAvaceShu bhUteShu samaH  heyatvAvisheShAlloShTra-kAShThavattvAni manyamAnaH IdR^ishaH san parAM mad-bhaktiM niShThAM j~nAnasya yA parA ity (GItA 18.50) uktAM mad-anubhava-lakShaNAM mad-vIkShaNa-samAnAkArAM sAdhyAM bhaktiM vindatIty arthaH ||54||
__________________________________________________________

BhG 18.55

bhaktyA mAm abhijAnAti yAvAn yash cAsmi tattvataH |
tato mAM tattvato j~nAtvA vishate tadanantaram ||55||


ÁrIdhara: tatash ca bhaktyeti | tathA ca parayA bhaktyA tattvato mAm abhijAnAti | kathambhUtam, yAvAn sarva-vyApI yash cAsmi sac-cid-Ananda-ghanas tathAbhutaM |  tatash ca mAm evaM tattvato j~nAtvA tad-anantaraM tasya j~nAnasya uparame sati mAM vishate paramAnanda-rUpo bhavatIty arthaH ||55||

VishvanAtha: nanu tayA labdhayA bhaktyA tadAnIM tasya kiM syAd ity ato 'rthAntra-nyAsenAha bhaktyeti | ahaM yAvAn yash cAsmi taM mAM tat-padArthaM j~nAnI vA nAnAvidho bhakto vA bhaktyaiva tattvato 'bhijAnAti  | bhaktyAham ekayA grAhyaH iti mad-ukteH (BhP 11.14.11) | yasmAd evaM tasmAt prastutaH sa j~nAnI tatas tayA bhaktyaiva tad-anantaraM vidyoparamAd uttara-kAla eva mAM j~nAtvA mAM vishati mat-sAyujya-sukham anubhavati | mama mAyAtItatvAd avidyAyAsh ca mAyAtvAd vidyayApy aham avagamya[*ENDNOTE] iti bhAvaH | 

yat tu sAN^khya-yogau ca vairAgyaM tapo bhaktish ca keshave | pa¤ca-parvaiva vidyA iti nArada-pa¤carAtre vidyA-vR^ittitvena bhaktiH shrUyate | tat khalu hlAdinI-shakti-vR^itter bhakter eva kalA kAcid vidyA-sAphalyArthaM vidyAyAM praviShTA | karma-sAphalyArthaM karma-yoge 'pi pravishati | tayA vinA karma-j~nAna-yogAdInAM shrama-mAtratvokteH | yato nirguNA bhaktiH sad-guNamayyA vidyAyA vR^ittir vastuto na bhavati, ato hy aj~nAna-nivartakatvenaiva vidyAyAH kAraNatvaM tat-padArtha-j~nAne tu bhakter eva | 

kiM ca - sattvAt sa¤jAyate j~nAnam iti smR^iteH (GItA 14.17) sattvajaM j~nAnaM sattvam eva | tac ca sattvaM vidyA-shabdenocyate yathA tathA bhakty-utthaM j~nAnaM bhaktir eva saiva kvacit bhakti-shabdena kvacit j~nAna-shabdena cocyata iti j~nAnam api dvividhaM draShTavyam | tatra prathamaM j~nAnaM saMnyasya dvitIyena j~nAnena brahma-sAyujyam ApnuyAd ity ekAdasha-skandha-pa¤caviMshaty-adhyAya-dR^iShTyApi[*ENDNOTE] j~neyam | atra kecid bhaktyA vinaiva kevalenaiva j~nAnena sAyujyArthinas te j~nAni-mAninaH klesha-mAtra-phalA ativigItA eva | anye tu bhaktyA vinA kevalena j~nAnena na muktir iti j~nAtvA bhakti-mishram eva j~nAnam abhasyanto bhagavAMs tu mAyopAdhir eveti bhagavad-vapur guNa-mayaM manyamAnA yogArUDhatva-dashAm api prAptAs te 'pi j~nAnino vimukta-mAnino vigItA eva | yad uktam -

mukha-bAhUru-pAdebhyaH
puruShasyAshramaiH saha |
catvAro jaj~nire varNA
guNair viprAdayaH pR^ithak || (BhP 11.5.2)

ya evaM puruShaM sAkShAd
Atma-prabhavam Ishvaram |
na bhajanty avajAnanti 
sthAnAd bhraShTAH patanty adhaH || (BhP 11.5.3) iti |

asyArthaH ye na bhajanti ye ca bhajanto 'py avajAnanti te sannyAsino 'pi vinaShTa-vidyA apy adhaH patanti | tathA ca hy uktam -

ye 'nye 'ravindAkSha vimukta-mAninas
tvayy asta-bhAvAd avishuddha-buddhayaH |
Aruhya kR^icchreNa paraM padaM tataH
patanty adho 'nAdR^ita-yuShmad-aN^ghrayaH || (BhP 10.2.32) iti |

atra AN^ghri-padaM bhaktyaiva prayuktaM vivakShitam | anAdR^ita-yuShmad-aN^ghraya iti tanor guNa-mayatva-buddhir eva tanor anAdaraH | yad uktaM -

avajAnanti mAM mUDhA 
mAnuShIM tanum Ashritam | (GItA 9.11) iti |

vastutas tu mAnuShI sA tanuH saccidAnandam apy eva | tasyAH dR^ishyatvaM tu dustarkya-tadIya-kR^ipA-shakti-prabhAvAd eva | yad uktam nArAyaNAdhyAtma-vacanam -

nityAvyakto 'pi bhagavAn 
IkSh(y)ate nija-shaktitaH |
tAm R^ite paramAnandaM 
kaH pashyet tam imaM prabhum || iti |

evaM ca bhagavat-tanoH saccidAnandamayatve k ptaM sac-cid-Ananda-vigraham shrI-vR^indAvana-sura-bhUruha-talAsInam iti (GTU 1.33) | shAbdaM brahma vapur dadhat ity Adi shrutiH-smR^iti-para-sahasra-vacaneShu pramANeShu satsv api - mAyAM tu prakR^itiM vidyAn mAyinaM tu maheshvaram iti (ÁvetU 4.2) iti shruti-dR^iShTyaiva bhagavAn api mAyopAdhir iti manyante kintu svarUpa-bhUtayA nitya-shaktyA mAyAkhyayA yutaH | ato mAya-mayaM viShNuM pravadanti sanAtanam iti mAdhva-bhAShya-pramANita-shruteH | mAyAM tv ity atra mAyA-shabdena svarUpa-bhUtA cic-chaktir evAbhidhIyate na tv asvarUpa-bhUtA triguNa-mayy eva shaktir iti tasyAH shruter arthaM na manyante | yad vA prakR^itiM durgAM mAyinaM tu maheshvaraM shambhuM vidyAd ity artham api naiva manyante | 

ato bhagavad-aparAdhena jIvan-muktva-dashAM prAptA api te 'dhaH patanti | yad uktaM vAsanA-bhAShya-dhR^itaM parishiShTa-vacanam | 

jIvan-muktA api punar 
yAnti saMsAra-vAsanAm | 
yady acintya-mahA-shaktau 
bhagavaty aparAdhinaH || iti |

te ca phala-prAptau satyAm arthAt nAsti sAdhanopayoga iti matvA j~nAna-sannyAsa-kAle j~nAnaM tatra guNI-bhUtAM bhaktim api santyajya, mithyaivAparokShAnubhavaM tv asya manyante | shrI-vigrahAparAdhena bhaktyA api j~nAnena sArdham antardhAnAd bhaktiM te punar naiva labhante | bhaktyA vinA ca tat-padArthAnanubhAvAn mR^iShA-samAdhayo jIvan-mukta-mAnina eva te j~neyAH | yad uktam - ye 'nye 'ravindAkSha vimukta-mAninaH iti | 

ye tu bhakti-mishraM j~nAnam abhyasyanto bhagavan-mUrtiM sac-cid-AnandamayIm eva mAnayAnAH krameNAvidyAvidyayor uparAme parAM bhaktiM labhante | te jIvan-muktA dvividhAH | eke sAyujyArthaM bhaktiM kurvantas tayaiva tat padArtham aparokShIkR^itya tasmin sAyujyaM labhante te saN^gItA eva | apare bhUribhAgA yAdR^icchika-shAnta-mahA-bhAgavata-saN^ga-prabhAvena tyakta-mumukShAH shukAdivad bhakti-rasa-mAdhuryAsvAda eva nimajjanti, te tu parama-saN^gItA eva | yad uktam -

AtmArAmAsh ca munayo
nirgranthA apy urukrame
kurvanty ahaitukIM bhaktim
itthambhUta-guNo hariH || (BhP 1.7.10) iti | 

tad evaM caturvidhA j~nAnino dvaye vigItAH patanti, dvaye saN^gItAs taranti saMsAram iti ||55||

Baladeva: tataH kiM tad Aha bhaktyeti | svarUpato guNatash ca yo 'haM vibhUtitash ca yAvAn aham asmi taM mAm parayA mad-bhaktyA tat tv abhijAnAty anubhavati | tato mat-parama-bhaktito hetor ukta-lakShaNaM mAM tattvato yAthAtmyena j~nAtvAnubhUya tad-anantaraM tata eva hetor mAM vishate mayA saha yujyate | puraM pravishati ity atra pura-saMyoga eva pratIyate na tu purAtmakatvam | 

atra tattvato 'bhij~nAne praveshe ca bhaktir eva hetur ukto bodhyaH | bhaktyA tv ananyayA shakyaH ity (GItA 11.54) Adi pUrvokteH | tad-anantaram iti mat-svarUpa-guNa-vibhUti-tAttvikAnubhavAd uttarasmin kAle ity arthaH | yad vA, parayA bhaktyA mAM tattvato j~nAtvA tatas tAM bhaktim AdAyaiva mAM vishate | lyab-lope karmaNi pa¤camI | mokShe 'pi bhaktir astIty Aha sUtra-kR^it AprAyaNAt tatrApi hi dR^iShTam iti (Vs 4.1.12) AprAyaNAd AmokShAt tatrApi ca mokse bhaktir anuvartate iti shrutau dR^iShTam iti sUtrArthaH | bhaktyA vinaShTAvidyAnAM bhaktyAH svAdo vivardhate sitayA naShTa-pittAnAM sitAsvAdavad iti rahasya-vidaH | itthaM ca sa-niShThAnAM sAdhana-sAdhya-paddhatir uktA ||55||
__________________________________________________________

BhG 18.56

sarvakarmANy api sadA kurvANo madvyapAshrayaH |
matprasAdAd avApnoti shAshvataM padam avyayam ||56||


ÁrIdhara: sva-karmabhiH parameshvarArAdhanAd uktaM mokSha-prakAram upasaMharati sarva-karmANIti | sarvANi nityAni naimittikAni ca karmANi purvokta-krameNa sarvadA kurvANaH mad-vyapAshrayaH aham eva vyApAshrayaH AshrayaNIyo na tu svargAdi-phalaM yasya sa mat-prasAdAd shAshvatam anAdi sarvotkR^iShTaM padam prApnoti ||56||

VishvanAtha: tad evaM j~nAnI yathA-krameNaiva karma-phala-sannyAsa-karma-sannyAsair mat-sAyujyaM prApnotIty uktam | mad-bhaktas tu mAM yathA prApnoti tad api shR^iNv ity Aha sarveti | mad-vyapAshrayo mAM visheShato 'pakarSheNa sakAmatayApi ya Ashrayate so 'pi kiM punar niShkAma-bhakta ity arthaH | sarva-karmANy api nitya-naimittika-kAmyAni putra-kalatrAdi-poShaNa-lakShaNAni vyavahArikANy api sarvANi kurvANaH kiM punas tyakta-karma-yoga-j~nAna-devatAntaropAsanAnya-kAmAny abhakta ity arthaH | 

atrAshrayate samyag sevata iti AD-upasargena sevAyAH pradhAnIbhUtatvam | karmANy apIty api-shabdenApakarSha-bodhakena karmaNAM guNIbhUtatvam | ato 'yaM karma-mishra-bhaktimAn, na tu bhakti-mishra-karmavAn iti prathama-ShaTkokte karmaNi nAtivyAptiH | shAshvataM mahat-padaM mad-dhAma vaikuNTha-mathurA-dvArakAyodhyAdikam Apnoti |

nanu mahA-pralaye tat tad dhAma kathaM sthAsyati | tatrAha - avyayaM mahA-pralaye mad-dhAmnaH kim api na vyayati mad-atarkya-prabhAvAd iti bhAvaH |

nanu j~nAnI khalv anekair janmabhir aneka-tapa-Adi-kleshaiH sarva-viShayendriyoparAmeNaiva naiShkarmye saty eva yat sAyujyaM prApnoti | tasya te nityaM dhAma sakarmakatve sakAmakatve 'pi tvad-AshrayaNa-mAtreNaiva kathaM prApnoti | tatrAha mat-prasAdAd iti mat-prasAdasyAtarkyam eva prabhAvatvaM jAnIhIti bhAvaH ||56||

Baladeva: atha pariniShThitAnAm Aha sarveti sArdha-dvayAbhyAm | mad-vyapAshrayo mad-ekAntI sarvANi sva-vihitAni karmANi yathA-yogaM kurvANaH | api-shabdAd gauNa-kAle mad-ekAntinas tasya mukhya-kAlAbhAvAt | evam Aha sUtrakAraH - sarvathApi tatra vobhaya-liN^gAt (Vs 3.4.34) iti | IdR^ishaH sa mat-prasAdAn mad-atyanugrahAt shAshvataM nityam avyayam apariNAmi-j~nAnAnandAtmakaM padaM param-vyomAkhyam avApnoti labhate ||56||
__________________________________________________________

BhG 18.57
 
cetasA sarvakarmANi mayi saMnyasya matparaH |
buddhiyogam upAshritya maccittaH satataM bhava ||57||


ÁrIdhara: yasmAd evaM tasmAt cetaseti | sarvANi karmANi | cetasA mayi saMnyasya samarpya mat-paraH aham eva paraH prApyaH puruShArtho yasya sa vyavasAyAtmikayA buddhyA yogam upAshritya satataM karmAnuShThAna-kAle 'pi brahmArpaNaM brahma-havir iti (GItA 4.24) nyAyena mayy eva cittaM yasya tathAbhUto bhava ||57||

VishvanAtha: nanu tarhi mAM prati tvaM nishcayena kim Aj~nApayasi | kim aham ananya-bhakto bhavAmi, kiM vAnantarokta-lakShaNaH sakAma-bhakta eva | tatra sarva-prakR^iShTo 'nanya-bhakto bhavituM na prabhaviShyasi | nApi sarva-bhakteShv apakR^iShTaH sakAma-bhakto bhava | kintu tvaM madhyama-bhakto bhavety Aha cetaseti | sarva-karmANi svAshrama-dharmAn vyavahArika-karmANi ca mayi sannyasya samarpya, mat-paro 'ham eva paraH prApyaH puruShArtho yasya sa niShkAma ity arthaH | yad uktaM pUrvam eva 

yat karoShi yad ashnAsi 
yaj juhoShi dadAsi yat | 
yat tapasyasi kaunteya 
tat kuruShva mad-arpaNam || iti | (GItA 9.27)

buddhi-yogaM vyavasAyAtmikayA buddhyA yogaM satataM mac-cittaH karmAnuShThAna-kAle 'nyadApi mAM smaran bhava ||57||

Baladeva: tAdR^ishatvAd eva tvaM sarvANi sva-vihitAni karmANi kartR^itvAbhimAnAdi-shUnyenacetasA svAmini mayi sannyasyArpayitvA mat-paro mad-eka-puruShArtho mAm eva buddhi-yogam upAshritya satataM karmAnuShThAna-kAle mac-citto bhava | etac ca tvAM prati prAg apy uktaM yat karoShIty AdinA arpayitvaiva karmANi kuru, na tu kR^itvArpayeti ||57||
__________________________________________________________

BhG 18.58

maccittaH sarvadurgANi matprasAdat tariShyasi |
atha cet tvam ahaMkArAn na shroShyasi vinaN^kShyasi ||58||


ÁrIdhara: tato yad bhaviShyati tac chR^iNu - mac-citta iti | mac-cittaH san mat-prasAdAt sarvANy api durgANi dustarANi sAMsArika-duHkhAni tariShyasi | vipakShe doSham Aha -- atha cet yadi punas tvam ahaMkArAn j~nAtR^itvAbhimAnAt mad uktam evaM na shroShyasi tarhi vinaN^kShyasi puruShArthAd bhraShTo bhaviShyasi ||58||

VishvanAtha : tataH kim ata Aha mac-citta iti ||58||

Baladeva : evaM mac-cittas tvaM mat-prasAdAd eva sarvANi durgANi dustarANi saMsAra-duHkhAni tariShyasi | tatra te na cintA | tAny ahaM bhakta-bandhur apaneShyami dAsyAmi cAtmAnam iti pariniShThitAnAM sAdhana-sAdhya-paddhatir uktA | atha ced ahaN^kArAt kR^ityAkR^itya-viShayaka-j~nAnAbhimAnAt tvaM mad-uktaM na shroShyasi tarhi vinaN^kShyasi svArthAt vibhraShTo bhaviShyasi | na hi kashcit prANinAM kR^ityAkR^ityor vij~nAtA prashAstA vA matto 'nyo vartate ||58||
__________________________________________________________

BhG 18.59

yad ahaMkAram Ashritya na yotsya iti manyase |
mithyaiSha vyavasAyas te prakR^itis tvAM niyokShyati ||59||


ÁrIdhara: kAmaM vinaN^kShyasi na tu bandhubhir yuddhaM kariShyAmIti cet tatrAha 
yad ahaMkAram iti | mad-uktam anAdR^itya kevalam ahaN^kAram avalambya yuddhaM na kariShyAmIti yan manyase tvam adhyavasyasi eSha tava vyavasAyo mithyaiva asvatantratvAt tava | tad evAha prakR^itis tvAM rajo-guNa-rUpeNa pariNatA satI niyokShyati pravartayiShyatIti ||59||

VishvanAtha: nanu kShatriyasya mama[*ENDNOTE] yuddham eva paro dharmas tatra bandhu-vadha-pApAd bhIta eva pravartituM necchAmIti tatra sa-tarjanam Aha yad aham iti | prakR^itiH svabhAvaH | adhunA tvaM mad-vacanaM na mAnayasi, yadA tu mahAvIrasya tava svAbhAviko yuddhotsAho durvAra evodbhaviShyati tadA yudhyamAnaH svayam eva bhIShmAdIn gurUn haniShyan mayA hasiShyasa iti bhAvaH ||59|| 

Baladeva: yadyapi kShatriyasya yuddham eva dharmas tathApi guru-viprAdi-vadha-hetukAt pApAd bhItasya me na tatra pravR^ittir iti kR^ityAkR^itya-vij~nAtR^itvAbhimAnam ahaN^kAram Ashritya nAhaM yotsye iti yadi tvaM manyase, tarhi tavaiSha vyavasAyo nishcayo mithyA niShphalo bhAvI, prakR^itir man-mAyA rajo-guNAtmanA pariNatA mad-vAkyAvahelinaM tvAM gurv-Adi-vadhe nimitte yuddhe niyokShyati pravartayiShyaty eva ||59||
__________________________________________________________

BhG 18.60

svabhAvajena kaunteya nibaddhaH svena karmaNA |
kartuM necchasi yan mohAt kariShyasy avashopi tat ||60||


ÁrIdhara: kiM ca svabhAvajeneti | svabhAvaH kShatriyatva-hetuH pUrva-janma-saMskAras tasmAj jAtena svIyena karmaNA shauryAdinA pUrvoktena nibaddhaH yantritas tvaM mohAt yat karma yuddha-lakShaNaM kartuM necchasi avashaH san tat karma kariShyasy eva ||60||

VishvanAtha: uktam evArthaM vivR^iNoti svabhAvaH kShatriyatve hetuH pUrva-saMskAras tasmAj jAtena svIyena karmaNA nibaddho yantritaH ||60||
 
Baladeva: uktam upapAdayati svabhAveti | yadi tvaM mohAd aj~nAnAn mad-uktam api yuddhaM kartuM necchasi, tadA svabhAvajena svena karmaNA shauryeNa man-mAyodbhAsitena nibaddho 'vashas tat kariShyasi ||60||
__________________________________________________________

BhG 18.61

IshvaraH sarvabhUtAnAM hR^iddesherjuna tiShThati |
bhrAmayan sarvabhUtAni yantrArUDhAni mAyayA ||61||
[*ENDNOTE]

ÁrIdhara: tad evaM shloka-dvayena sAN^khyAdi-mate prakR^iti-pAratantryaM svabhAva-pAratantryaM coktam | idAnIM svamatam Aha Ishvara iti dvAbhyAm | sarva-bhUtAnAM hR^in-madhye Ishvaro 'ntaryAmI tiShThati | kiM kurvan, sarvANi bhUtAni mAyayA nija-shaktyA bhrAmayaMs tat-tat-karmasu pravartayan, yathA dAru-yantram ArUDhAni kR^itrimAni bhUtAni sUtradhAro loke bhrAmayati tadvad ity arthaH | yad vA yantrANi sharIrANi ArUDhAni bhUtAni dehAbhimAnino jIvAn bhramayann ity arthaH | tathA ca shvetAshvatArANAM mantraH -- 

eko devaH sarvabhUteShu gUDhaH
sarvavyApI sarvabhUtAntarAtmA |
karmAdhyakShaH sarvabhUtAdhivAsaH
sAkShI cetA kevalo nirguNash ca || iti || (ÁvetU 6.11)

antaryAmi-brAhmaNaM[*ENDNOTE] ca -- ya Atmani tiShThan AtmAnam antaro yamayati yam AtmA na veda yasya AtmA sharIram eva te AtmAntaryAmy amR^itaH || ity Adi ||61||

VishvanAtha: shloka-dvayena svabhAva-vAdinAM matam uktvA sva-matam Aha Ishvaro nArAyaNaH sarvAntaryAmI | yaH pR^ithivyAM tiShThan pR^ithivyA antaro, yaM pR^ithivI na veda, yasya pR^ithivI sharIraM, yaH pR^ithivIm antaro yamayati (BAU 3.6.3) iti | 

yac ca ki¤cij jagaty asmin[*ENDNOTE] 
dR^ishyate shrUyate 'pi vA | 
antar-bahish ca tat sarvaM 
vyApya nArAyaNaH sthitaH || (MahAnArAyaNa UpaniShad 13.5) 

ity Adi shruti-pratipAdita Ishvaro 'ntaryAmI hR^idi tiShThati | kiM kurvan? sarvANi 
bhUtAni mAyayA nija-shaktyA bhrAmayan bhramayan[*ENDNOTE] tat-tat-karmANi pravartayan, yathA sUtra-sa¤cArAdi-yantram ArUDhAni kR^itrimANi pA¤cAlikA-rUpANi sarva-bhUtAni mAyA vibhramayati tadvad ity arthaH | yad vA yantrArUDhAni sharIrArUDhAn sarva-jIvAn ity arthaH ||61||

Baladeva: vij~nAtR^itvAbhimAnam ivAlakShyArjunam atyAjyatvAd vidhAnterNopadishati  Ishvara iti dvAbhyAm | he arjuna tvaM cet svaM vijNaM manyase, tarhy antaryAmi-brAhmaNAt tvayA j~nAto ya IshvaraH sarva-bhUtAnAM brahmAdi-sthAvarAntAnAM hR^iddeshe tiShThati mAyayA sva-shaktyA tAni bhrAmayan san | sarva-bhUtAni vishinaShTi yantreti | yat karmAnuguNaM mAyA-nirmitaM dehendriya-prANa-lakShaNaM yantraM tad-ArUDhAni | rUpakeNopamAtra vyajyate - yathA sUtra-dhAro dAru-yantrArUDhAni kR^itrimANi bhUtAni bhrAmayati tadvat ||61||
__________________________________________________________

BhG 18.62

tam eva sharaNaM gaccha sarvabhAvena bhArata |
tatprasAdAt parAM shAntiM sthAnaM prApsyasi shAshvatam ||62||


ÁrIdhara: tam iti | yasmAd evaM sarve jIvAH parameshvara-paratantrAH tasmAd ahaN^kAraM parityajya sarva-bhAvena sarvAtmanA tam Ishvaram eva sharaNaM gaccha | tatash ca tasyaiva prasAdAt parAM uttamAM shAntiM sthAnaM ca pArameshvaraM shAshvataM nityaM prApsyasi ||62||

VishvanAtha: etaj-j~nApana-prayojanam Aha tam eveti | parAm avidyAvidyayor nivR^ittim | tatash ca shAshvataM sthAnaM vaikuNTham | iyam antaryAmi-sharaNApattiH antaryAmy-upAsakAnAm eva | bhagavad-upAsakAnAM tu bhagavac-charaNApattiH | agre vakShyata eveti kecid AhuH | anyas tu yo mad-iShTa-devaH shrI-kR^iShNaH sa eva mad-gurur mAM bhakti-yogam anukUlaM hitaM copadesham upadishati ca | tam ahaM sharaNaM prapadye ity anishaM bhAvayeti | yad uktam uddhavena -

naivopayanty apacitiM kavayas tavesha
brahmayusApi kR^itam R^iddha-mudaH smarantaH |
yo 'ntar-bahis tanu-bhR^itAm ashubhaM vidhunvan
AcArya-caittya-vapuShA sva-gatiM vyanakti || (BhP 11.29.6) iti ||62||

Baladeva: tarhi tam eveshvaraM sarva-bhAvena kAyAdi-vyApAreNa sharaNaM gaccha | tataH kim iti cet tatrAha tad iti |  parAM shAntiM nikhila-klesha-vishleSha-lakShaNAM | shAshvataM nityaM sthAnaM ca, tad viShNoH paramaM padam ity Adi shruti-gItaM tad dhAma prApsyasi | sa ceshvaro 'ham eva tvat-sakhaH sarvasya cAhaM hR^idi sanniviShTaH ity (GItA 15.15) Adi mat-pUrvokter deva-rShy-Adi-sammati-grAhiNA tvayApi paraM brahma paraM dhAma (GItA 10.12) ity-AdinA svIkR^itatvAc ca | vishva-rUpa-darshane pratyakShitatvAc ca | tasmAn mad-upadeshe tiShTheti ||62||
__________________________________________________________

BhG 18.63

iti te j~nAnam AkhyAtaM guhyAd guhyataraM mayA |
vimR^ishyaitad asheSheNa yathecchasi tathA kuru ||63||


ÁrIdhara: sarva-gItArtham upasaMharann Aha itIti | ity anena prakAreNa te tubhyaM sarvaj~nena parama-kAruNikena mayA j~nAnam AkhyAtam upadiShTam | kathambhUtam | guhyAd gopyAd rahasya-mantra-yogAdi-j~nAnAd api guhyataraM | etan mayopadiShTaM gItA-shAstram asheShato paryAlocya pashcAd yathecchasi tathA kuru | etasmin paryAlocite sati tava moho nivartiShyata iti bhAvaH ||63||

VishvanAtha: sarva-gItArtham upasaMharati itIti | karma-yogasyAShTAN^ga-yogasya j~nAna-yogasya ca j~nAnaM j~nAyate 'neneti j~nAnaM j~nAna-shAstraM guhyAd guhyataram ity atirahasyatvAt kair api vashiShTa-bAdarAyaNa-nAradAdyair api sva-sva-kR^ita-shAstreNAprakAshitam[*ENDNOTE] | yad vA, teShAM sArvaj~nyam ApekShikaM mama tu Atyantikam ity atas te tu etad atiguhyatvAn na jAnanti | mayApi atiguhyatvAd eva te sarvathaiva naitad upadiShTA iti bhAvaH | etad asheSheNa niHsheShataH eva vimR^ishya, yathA yena prakAreNa svAbhirucitaM, yat[*ENDNOTE] kartum icchasi tathA tat kuru, ity antyaM j~nAna-ShaTkaM sampUrNam | ShaTka-trikam idaM sarva-vidyA-shiro-ratnaM shrI-gItA-shAstraM mahAnarghya-rahasyatama-bhakti-sampuTaM bhavati | prathamaM karma-ShaTkaM yasyAdhAra-pidhAnaM kAnakaM bhavati | antyaM j~nAna-ShaTkaM yasyottara-pidhAnaM maNi-jaTitaM kAnakaM bhavati | tayor madhyavarti-ShaTka-gatA bhaktis trijagad-anarghyA shrI-kR^iShNa-vashIkAriNI mahAmaNi-matallikA virAjate, yasyAH paricArikA tad-uttara-pidhAnArdha-gatA man-manA bhava ity Adi padya-dvayI catuH-ShaShThy-akSharA shuddhA bhavatIti budhyate ||63||

Baladeva: shAstram upasaMharann Aha itIti | iti pUrvokta-prakArakaM j~nAnaM gItA-shAstram j~nAyante karma-bhakti-j~nAnAny anena iti nirukteH | tan-mayA te tubhyam AkhyAtaM samproktam | guhyAd rahasya-mantrAdi-shAstrAd guhyataram iti gopyam | etac chAstra-sheSheNa sAmastyena vimR^ishya pashcAd yathecchasi tathA kuru | etasmin paryAlocite tava moha-vinAsho mad-vacasi sthitish ca bhaviShyatIti ||63||
__________________________________________________________

BhG 18.64

sarvaguhyatamaM bhUyaH shR^iNu me paramaM vacaH |
iShTosi me dR^iDham iti tato vakShyAmi te hitam ||64||


ÁrIdhara: ati-gambhIraM gItA-shAstram asheShataH paryAlocayitum ashaknuvataH kR^ipayA svayam eva tasya sAraM saN^gR^ihya kathayati sarva-guhyatamam iti tribhiH | sarvebhyo 'pu guhyebhyo guhyatamaM me vacas tatra tatroktam api bhUyaH punar api vakShyamaNaM shR^iNu | punaH punaH kathane hetum Aha dR^iDham atyantaM me mama tvam iShTaH priyo 'sIti matvA tata eva hetos te hitaM vakShyAmi | yad vA tvaM mameShTo 'si mayA vakShyamANaM ca dR^iDhaM sarva-pramANopetam iti nishcitya tatas te vakShyAmIty arthaH | dR^iDha-matir iti kecit paThanti ||64||

VishvanAtha: tatash ca atigambhIrArthaM gItA-shAstraM paryAlocayitum pravartamAnaM tuShNImbhUyaiva sthitaM sva-priya-sakham arjunam AlakShya kR^ipA-dravac-citta-nava-nIto bhagavAn bhoH priyavayasya arjuna sarva-shAstra-sAram aham eva shlokAShTakena bravImi | alaM te tat-tat-paryAlocana-kleshenety Aha sarveti | bhUya iti rAja-vidyA-rAja-guhyAdhyAyAnte pUrvam uktam |

man-manA bhava mad-bhakto 
mad-yAjI mAM namaskuru |
mAm evaiShyasi yuktvaivam
AtmAnaM mat-parAyaNaH || (GItA 9.34) iti 

yat tad eva paramaM sarva-shAstrArtha-sArasya gItA-shAstrasyApi sAraM guhyatamam iti nAtaH paraM ki¤cana guhyam asti kvacit kutashcit katham api akhaNDam iti bhAvaH | punaH kathane hetum Aha | iShTo 'si me dR^iDham atishayena eva priyo me sakhA bhavasIti tata eva hetor hitaM te iti sakhAyaM vinAtirahasyaM na kam api kashcid api brUta iti bhAvaH | dR^iDha-matir iti ca pAThaH ||64||

Baladeva: atha nirapekShANAM sAdhana-sAdhya-paddhatim upadeksyann Adau tAM stauti sarveti | sarveShu guhyeShu madhye 'tishayitaM guhyam iti sarva-guhyatamam |  bhUya iti rAja-vidyAdhyAye man-manA bhava ity AdinA pUrvam api mamAtipriyatvAd ante punar ucyamAnaM shR^iNu paramaM sarva-sArasyApi gItA-shAstrasya sArabhUtam | punaH kathanena hetuH iShTo  'sIti | tvaM mameShTaH priyatamo 'si | mad-vAkyaM dR^iDhaM nikhila-pramANopetam iti nishcinoShy atas te hitaM vakShyAmi | tathApy etad evAnuShTheyam iti bhAvaH ||64|| __________________________________________________________

__________________________________________________________

BhG 18.65

manmanA bhava madbhakto madyAjI mAM namaskuru |
mAm evaiShyasi satyaM te pratijAne priyosi me ||65||


ÁrIdhara: tad evam Aha man-manA iti | man-manA mac-citto bhava | mad-bhakto mad-bhajana-shIlo bhava | mad-yAjI mad-yajana-shIlo bhava | mAm eva namaskuru evaM vartamAnas tvaM mat-prasAdAt labdha-j~nAnena mAm evaiShyasi prApsyasi | atra ca saMshayaM mA kArShIH | tvaM hi me priyo  'si | atha satyaM yathA bhavaty evaM tubhyam ahaM pratijAne pratij~nAM karomi ||65||

VishvanAtha: manmanA bhava iti mad-bhaktaH sann eva mAM cintaya | na tu j~nAnI yogI vA bhUtvA mad-dhyAnaM kurv ity arthaH | yad vA man-manA bhava mahyaM shyAmasundarAya susnigdhAku¤cita-kuntalakAya-sundara-bhrU-valli-madhura-kR^ipA-kaTAkShAmR^ita-varShi-vadana-candrAya svIyaM deyatvena mano yasya tathAbhUto bhava | athavA shrotrAdIndriyANi dehIty Aha mad-bhakto bhava | shravaNa-kIrtana-man-mUrti-darshana-man-mandira-mArjana-lepana-puspAharaNa-man-mAlAlaN^kAra-cchatra-cAmarAdibhiH sarvendriya-karaNakaM mad-bhajanaM kuru | athavA mahyaM gandha-puShpa-dhUpa-dIpa-naivedyAni dehIty Aha mad-yAjI bhava | mat-pUjanaM kuru | athavA mahyaM namaskAra-mAtraM dehIty Aha mAM namaskuru bhUmau nipatya aShTAN^gaM vA praNAmaM kuru | eShAM caturNAM mac-cintana-sevana-pUjana-praNAmANAM samuccayam ekataraM vA tvaM kuru | mAm evaiShyasi prApsyasi manaH-pradAnaM shrotrAdIndriya-pradAnaM gandha-puShpAdi-pradAnaM vA tvaM kuru | tubhyam aham AtmAnam eva dAsyAmIti satyaM | te tavaiva | nAtra saMshayiShThA iti bhAvaH | satyaM shapatha-tathyayoH ity amaraH | 

nanu mAthura-deshodbhUtA lokAH prativAkyam eva shapathaM kurvanti satyaM tarhi pratijAne pratij~nAM kR^itvA bravImi | tvaM me priyo 'si nahi priyaM ko 'pi va¤cayait iti bhAvaH ||65||

Baladeva: etad-vacaH prAha manmanA bhaveti | vyAkhyAtaM prAk man-manastvAd vishiShTo mAm eva nIlotpala-shyAmalatvAdi-guNakaM tvad-atipriyam devakI-nandanaM kR^iShNam eva manuShya-sanniveshitam eShyasi | na tu mama rUpAntaraM sahasra-shIrShatvAdi-lakShaNam aN^guShTha-mAtram antaryAmiNaM vA nR^isiMha-varAhAdi-lakShaNaM vety arthaH |  tubhyam aham AtmAnam eva tvat-sakhaM dAsyAmIti te tava satyaM shapathaH satyaM shapatha-tathyayoH iti nAnArthavargaH | atra na saMshayiShThA iti bhAvaH |

nanu mAthuratvAt tava shapatha-karaNAd api me na saMshaya-vinAshas tatrAha pratijAne pratij~nAM kR^itvAham abruvam | yat tvaM me priyo 'si snigdha-manasA hi mAthurAH priyaM na pratArayanti | kiM punaH preShTham iti bhAvaH | yasya mayy atiprItas tasmin mamApi tathA | tad-viyogaM soDhum ahaM na shaknomIti pUrvam eva mayoktaM priyo hi ityAdinA | tasmAn mad-vAci vishvasihi mAm eva prApsyasi ||65||

__________________________________________________________

BhG 18.66

sarvadharmAn parityajya mAm ekaM sharaNaM vraja |
ahaM tvA sarvapApebhyo mokShyayiShyAmi mA shucaH ||66||


ÁrIdhara: tato 'pi guhyatamam Aha sarveti | mad-bhaktyaiva sarvaM bhaviShyatIti dR^iDha-vishvAsena vidhi-kaiN^karyaM tyaktvA mad-eka-sharaNaM bhava | evaM vartamAnaH karma-tyAga-nimittaM pApaM syAd iti mA shucaH mokShaM mA kArShIH | yatas tvaM mad-eka-sharaNaM sarva-pApebhyo 'haM mokShayiShyAmi ||66||

VishvanAtha: nanu tad-dhyAnAdikaM yat karomi tat kiM svAshrama-dharmAnuShThAna-pUrvakaM vA, kevalaM vA ? tatrAha sarva-dharmAn varNAshrama-dharmAn sarvAn eva parityajya ekaM mAm eva sharaNaM vraja | parityajya sannyasyeti na vyAkhyeyam arjunasya kShatriyatvena sannyAsAdhikArAt na cArjunaM lakShIkR^ityAnya-jana-samudAyam evopadidesha bhagavAn iti vAcyam | lakShyabhUtam arjunaM prati upadeshaM yojayitum aucitye saty evAnyasyApi upadeShTavyatvaM sambhaven na, tv anyathA na ca parityjyety asya phala-tyAga eva tAtparyam iti vyAkhyeyam asya vAkyasya -

devarShi-bhUtApta-nÌNAM pitÌNAM
nAyaM kiN^karo nAyam R^iNI ca rAjan |
sarvAtmanA yaH sharaNaM sharaNyaM
gato mukundaM parihR^itya kartam || (BhP 11.5.41) 

martyo yadA tyakta-samasta-karmA
niveditAtmA vicikIrShito me |
tadAmR^itatvaM pratipadyamAno
mayAtma-bhUyAya ca kalpate vai || (BhP 11.29.32)

tAvat karmANi kurvIta
na nirvidyeta yAvatA |
mat-kathA-shravaNAdau vA
shraddhA yAvan na jAyate || (BhP 11.20.9)

Aj~nAyaiva guNAn doShAn
mayAdiShTAn api svakAn |
dharmAn santyajya yaH sarvAn 
mAM bhajet sa ca sattamaH || (BhP 11.11.37) 

ity Adibhir bhagavad-vAkyaiHsahaikArthasyAvashya-vyAkhyeyatvAt | atra ca pari-shabda-prayogAc ca | ata ekaM mAM sharaNaM vraja, na tu dharma-j~nAna-yoga-devatAntarAdikam ity arthaH | pUrvaM hi mad-anya-bhaktau sarva-shreShThAyAM tavAdhikAro nAstIty atas tvaM yat karoShi yad ashnAsItyAdi-bruvANena mayA karma-mishrAyAM bhaktau tavAdhikAra uktaH | samprati tv atikR^ipayA tubhyam ananya-bhaktau evAdhikAras tasyA ananya-bhakter yAdR^icchika-mad-aikAntika-bhakta-kR^ipaika-labhyatva-lakShaNaM niyamaM sva-kR^itam api bhIShma-yuddhe sva-pratij~nAm ivApanIya datta iti bhAvaH | na ca mad-Aj~nayA nitya-naimittika-karma-tyAge tava prayavAya-shaN^kA sambhavet | veda-rUpeNa mayaiva nitya-karmAnuShThAnam AdiShTam adhunA tu svarUpeNaiva tat-tyAga Adishyate ity ataH kathaM te nitya-karmAkaraNe pApAni sambhavanti ? pratyuta ataH paraM nitya-karmaNi kR^ita eva pApAni bhaviShyanti sAkShAn mad-Aj~nA-laN^ghanAd ity avadheyam | 

nanu yo hi yac-charaNo bhavati, sa hi mUlya-krItaH pashur iva tad-adhInaH | sa taM yat kArayati, tad eva karoti | yatra sthApayati tatraiva tiShThati | yad bhojayati, tad eva bhuN^kte iti sharaNApatti-lakShaNasya dharmasya tattvam | yad uktaM vAyu-purANe -

AnukUlyasya saN^kalpaH prAtikUlyasya varjanaM |
rakShiShyatIti vishvAso goptR^itve[*ENDNOTE] varaNaM tathA |
niHkShepanam akArpaNyaM[*ENDNOTE] ShaD-vidhA sharaNAgatiH || iti |

bhakti-shAstra-vihitA svAbhIShTa-devAya rocamAnA pravR^ittir AnukUlyaM tad-viparItaM prAtikUlyam | goptR^itve iti sa eva mama rakShako nAnya iti yat | rakShiShyatIti sva-rakShaNa-prAtikUlya-vastuShUpasthiteShv api sa mAM rakShiShyaty eveti draupadI-gajendrAdInAm iva vishvAsaH | niHkShepanaM svIya-sthUla-sUkShma-deha-sahitasya eva svasya shrI-kR^iShNArtha eva viniyogaH | akArpaNyaM nAnyatra kvApi sva-dainya-j~nApanam iti ShaNNAM vastUnAM vidhAtr-anuShThAnaM yasyAM sA sharaNAgatir iti | 

tad adyArabhya yady ahaM tvAM sharaNaM gata eva varte tarhi tva-uktaM bhadram abhadraM vA yad bhavet tad eva mama kartavyam | tatra yadi tvaM mAM dharmam eva kArayasi tadA na kAcic cintA | yadi tv IshvaratvAt svairAcAras tvaM mAm adharmam eva kArayasi, tadA kA gatis tatrAha aham iti | prAcInArvAcInAni yAvanti vartante yAvanti vA ahaM kArayiShyAmi tebhyaH sarvebhya eva pApebhyo mokShayiShyAmi | nAham anya-sharaNya iva tatrAsamartha iti bhAvaH |

tvAm alambyaiva shAstram idaM loka-mAtram evopadiShTavAn asmi | mA shucaH svArthaM parArthaM vA shokaM mA kArShIH | yuShmad-AdikaM sarva eva lokaH sva-para-dharmAn sarvAn eva parityajya mac-cintanAdi-paro mAM sharaNam Apadya sukhenaiva vartatAm | tasya pApa-mocana-bhAraH saMsAra-mocana-bhAro 'pi mayAN^gIkR^ita eva | 

ananyAsh cintayanto mAM 
ye janAH paryupAsate | 
teShAM nityAbhiyuktAnAM 
yoga-kShemaM vahAmy aham ||  (GItA 9.22) iti |

hanta etAvAn bhAro mayA sva-prabhau nikShipta ity api shokaM mAkArShIr bhakta-vatsalasya mama na tatrAyAsa-lesho 'pIti nAtaH param adhikam upadeShTavyam astIti shAstraM samAptIkR^itam ||66||

Baladeva: nanu yajana-praNaty-Adis tava shuddhA bhaktiH prAktana-karma-rUpAnanta-pApa-malina-hR^idA puMsA kathaH shakyA kartuM yAvat tvad-bhakti-virodhIni tAny anantAni pApAni kR^icchrAdi-prAyashcittaiH savihitaish ca dharmair na vinashyeyur iti cet tatrAha - sarveti | prAktana-pApa-prAyashcitta-bhUtAn kR^icchrAdIn sa-vihitAMsh ca sarvAn dharmAn parityajya svarUpatas tyaktvA mAM sarveshvaraM kR^iShNaM nR^isiMha-dAsharathy-Adi-rUpeNa bahudhAvirbhUtaM vishuddha-bhakti-gocaraM santam avidyA-paryanta-sarva-kAma-vinAsham ekaM, na tu matto 'nyaM shiti-kaNThAdiM sharaNaM vraja prapadyasva | sharaNyaH sarveshvaro 'haM sarva-pApebhyo prAktana-karmabhyas tvAM sharaNAgataM mokShayiShyAmIti mithaH-kartavyatA darshitA | tvaM mA shucaH | acirAyuShA mayA hR^id-vishuddham icchatAticira-sAdhyA duShkarAsh ca te kR^icchrAdayaH katham anuShTheyA iti shokaM mA kArShIr ity arthaH | 

atra mat-prapattur na bhaved ity uktam | shrutish caivam Aha - na karmaNA na prajayA dhanena tyAgenaivke 'mR^itatvam AnashuH iti | shraddhA-bhakti-dhyAna-yogAd avaitIti caivam AdyA | saniShThAnAM hR^id-vishuddhaye pariniShThitAnAM ca loka-saN^grahAya yathAyathaM kAryAs te dharmaH | tam etam ity AdibhyaH satyena labhyas tapasA hy eSha AtmA ity Adibhyash ca shrutibhyaH |

na ca vihita-tyAge pratyavAya-lakShaNaM pApaM syAd iti shokaM mA kurv iti vyAkhyeyam | veda-nideshenAgni-hotrAdi-tyAge yater iva pareshAnideshena tat-tyAge tat-prapattus tad-ayogAt | pratyuta tan-nideshAtikrame doShApattiH syAt | na ca svarUpato vihita-tyAge pratyavAyApatteH | sarvANi dharma-phalAnIti vyAkhyeyam | phala-tyAge tad-anApatteH | tasmAt prapannasya svarUpato dharma-tyAgaH | na ca na hi kvacit ity Adi nyAyena svadharmAnuShThAnApattis tad-yajanAdi-niratasya tena nyAyena tad-anApatteH | tathA ca sanniShThasyAtmAnubhavAntaHpariniShThitasya ca parAtmAnubhavAnto yathA dharmAcAras tathA prapattuH shuddhAntaH sa iti evam evoktam ekAdashe -

tAvat karmANi kurvIta
na nirvidyeta yAvatA |
mat-kathA-shravaNAdau vA
shraddhA yAvan na jAyate || (BhP 11.20.9) iti |

eShA sharaNAgatiH shabditA prapattiH ShaD-aN^gikA --

AnukUlyasya saN^kalpaH prAtikUlyasya varjanaM |
rakShiShyatIti vishvAso goptR^itve varaNaM tathA |
Atma-nikShepa-kArpaNye ShaD-vidhA sharaNAgatiH || iti vAyu-purANAt |

bhakti-shAstra-vihitA haraye rocamAnA pravR^ittir AnukUlyam | tad-viparItaM tu prAtikUlyam | Atma-nikShepaH sharaNye tasmin sva-bhara-nyAsaH | kArpaNyam anugharShaH | nikShepaNam akArpaNyam iti kvacit pAThaH | tatra kArpaNyaM tato 'nyasmin svadainya-prakAshaH | sphuTam anyat ||66||
__________________________________________________________

BhG 18.67

idaM te nAtapaskAya nAbhaktAya kadAcana |
na cAshushrUShave vAcyaM na ca mAM yobhyasUyati ||67||


ÁrIdhara: evaM gItArtha-tattvam upadishya tat-sampradAya-pravartane niyamam Aha idam iti | idaM gItArtha-tattvaM te tvayA atapaskAya dharmAnuShThAna-hInAya na vAcyam | na ca abhaktAya gurAv Ishvare ca bhakti-shUnyAya kadAcid api na vAcyaM na cAshushrUShave paricaryAm akurvate vAcyam | mAM parameshvaraM yo 'bhyasUyati manuShya-dR^iShTyA doShAropeNa nindati tasmai na ca vAcyam ||67||

VishvanAtha: evaM gItA-shAstram upadishya sampradAya-pravartane niyamam Aha idam iti  | atapaskAya asaMyatendriyAya manash cendriyANAM ca aikAgryaM paramaM tapaH iti smR^iteH | saMyatendriye saty api abhaktAya na vAcyam | saMyatendriyatvAdi-dharma-traya-vattve 'pi yo mAm abhyasUyati mayi nirupAdhi-pUrNa-brahmaNi mAyA-sAvarNya-doSham Aropayati tasmai sarvathaiva na vAcyam ||67||

Baladeva: atha svopadiShTaM gItA-shAstraM pAtrebhyaH eva na tv apAtrebhyo deyam iti upadishati idam iti | idaM shAstraM te tvayAtapaskAya ajitendriyAya na vAcyam | tapasvine 'py abhaktAya shAstropadeShTari tvayi shAstra-pratipAdye mayi ca sarvesha-bhakti-shUnyAya na vAcyam | tapasvine 'pi bhaktAyAshushrUShave shrotum anicchave na vAcyam | yo mAM sarveshvaraM nitya-guNa-vigraham abhyasUyati mayi mAyika-guNa-vigrahatAm Aropayati, tasmai tu naiva vAcyam ity ato bhinnayA vibhaktyA tasya nirdeshaH | evam Aha sUtrakAraH anAviShkurvann anvayAt iti (Vs 3.4.50) ||67||
__________________________________________________________

BhG 18.68

ya idaM paramaM guhyaM madbhakteShv abhidhAsyati |
bhaktiM mayi parAM kR^itvA mAm evaiShyaty asaMshayaH ||68||


ÁrIdhara: etair doShair virahitebhyo gItA-shAstropadeShTuH phalam Aha ya iti | mad-bhakteShv abhidhAsyati mad-bhaktebhyo ya vakShyati | sa mayi parAM bhaktiM karoti tato niHsaMshayaH san mAm eva prApnotIty arthaH ||68||
 
VishvanAtha: etad upadeShTuH phalam Aha ya iti dvAbhyAm | parAM bhaktiM kR^itveti prathamaM parama-bhakti-prAptiH | tato mat-prAptiH | etad upadeShTur bhavati ||68||
 
Baladeva: shAstropadeShTuH phalam Aha ya iti | etad upadeShTur Adau mat-para-bhakti-lAbhas tato mat-pada-lAbho bhavati ||68|| 
__________________________________________________________

BhG 18.69

na ca tasmAn manuShyeShu kashcin me priyakR^ittamaH |
bhavitA na ca me tasmAd anyaH priyataro bhuvi ||69||


ÁrIdhara: kiM ca na ceti | tasmAn mad-bhaktebhyo gItA-shAstra-vyAkhyAtuH sakAshAd anyo manuShyeShu madhye kashcid api mama priya-kR^ittamo 'tyantaM paritoSha-kartA nAsti | na ca kAlAntare bhavitA bhaviShyati mamApi tasmAd anyaH priyataro 'dhunA bhuvi tAvan nAsti | na ca kAlAntare 'pi bhaviShyatIty arthaH ||69||

VishvanAtha: tasmAd upadeShTuH sakAshAt anyo 'tipriyaN^karo 'tipriyash ca nAsti ||69||

Baladeva: na ceti | tasmAd gItopadeShTuH sakAshAd anyo manuShyeShu madhye mama priya-kR^ittamaH paritoSha-kartA pUrvaM nAbhUn na ca bhaviShyati | mama tasmAd anyaH priyataro bhuvi nAbhUn na ca bhaviShyati ||69||
__________________________________________________________

BhG 18.70

adhyeShyate ca ya imaM dharmyaM saMvAdam AvayoH |
j~nAnayaj~nena tenAham iShTaH syAm iti me matiH ||70||


ÁrIdhara : paThataH phalam Aha adhyeShyata iti | AvayoH shrI-kR^iShNArjunayor imaM dharmyaM dharmAd anapetaM saMvAdaM yo 'dhyeShyate japa-rUpeNa paThiShyati tena puMsA sarva-yaj~nebhyaH shreShThena j~nAna-yaj~nena aham iShTaH syAM bhaveyam iti me matiH | yady apy asau gItArtham abudhyamAna eva kevalaM japati | tathApi mama tac chR^iNvato mAm evAsau prakAshayatIti buddhir bhavati | yathA loke yaR^icchayApi yadA kashcit kadAcit kasyacit nAma gR^ihNAti tadAsau mAm evAyam AhavayatIti matvA tat-pArshvam Agacchati | tathAham apitasya sannihito bhaveyam | ataeva ajAmila-kShatra-bandhu-pramukhAnAM katha¤cin nAmoccAraNa-mAtreNa prasanno 'smi | tathaiva asyApi prasanno bhaveyam iti bhAvaH ||70||

VishvanAtha : etad adhayana-phalam Aha adhyeShyata iti ||70||

Baladeva : atha shAstrAdhyetuH phalam Aha adhyeShyate ceti | atra yo j~nAna-yaj~no varNitas tenAham etat-pATha-mAtreNaiveShTo 'bhyarcitaH syAm iti me matirs tasyAhaM sulabha ity arthaH | __________________________________________________________

__________________________________________________________

BhG 18.71

shraddhAvAn anasUyash ca shR^iNuyAd api yo naraH |
sopi muktaH shubhAMl lokAn prApnuyAt puNyakarmaNAm ||71||


ÁrIdhara : anyasya japato yo 'nyaH kashcit shR^iNoti tasyApi phalam Aha shraddhAvAn iti | yo naraH shraddhA-yuktaH kevalaM shR^iNuyAd api shraddhAvAn api yaH kashcit kim artham uccair japati abaddhaH vA japatIti vA doSha-dR^iShTiM karoti tad-vyAvR^itty-artham Aha anasUyash cAsUya-rahito yaH shR^iNuyAt so 'pi sarvaiH pApair muktaH sann ashvamedhAdi-puNya-kR^itAM lokAn prApnuyAt ||71||

VishvanAtha : etac-chravaNa-phalam Aha shraddhAvAn iti ||71||

Baladeva : shrotuH phalam Aha shraddheti | yaH kevalaM shraddhayA shR^iNoti anasUyaH kim artham uccair ashuddhaM vA paThatIti doSha-dR^iShTim akurvan so 'pi nikhilaiH pApair muktaH puNya-karmaNAm ashvamedhAdi-yAjinAM lokAn prApnuyAt | yad vA puNya-karmaNAM bhaktimatAM lokAn dhruva-lokAdIn vaikuNTha-bhedAn ity arthaH ||71||
__________________________________________________________

BhG 18.72

kaccid etac chrutaM pArtha tvayaikAgreNa cetasA |
kaccid aj~nAnasaMmohaH pranaShTas te dhanaJNjaya ||72||


ÁrIdhara : samyag bodhAnupapattau punar upadekShyAmIty AshayenAha kaccid iti | kaccid it prashnArthaH | kaccid aj~nAna-saMmohas tattvAj~nAna-kR^ito viparyayaH | spaShTam anyat ||72 ||

VishvanAtha : samyag bodhAnupapattau punar upadekShyAmIty AshayenAha kaccid iti ||72||

Baladeva : evaM shAstraM tad-vAcanAdi-mAhAtmyaM coktam | atha shAstrArthAvadhAna-tad-anubhavo pR^icchati kaccid iti | prashnArthe 'vyayam | samyag-anubhavAnudaye punar apy etad upadekShyAmIti bhAvaH ||72||
__________________________________________________________

BhG 18.73

arjuna uvAca
naShTo mohaH smR^itir labdhA tvatprasAdAn mayAcyuta |
sthitosmi gatasaMdehaH kariShye vacanaM tava ||73||


ÁrIdhara : kR^itArthaH sann arjuna uvAca naShTa iti | Atma-viShaye moho naShTaH yato 'yam aham asmIti svarUpAnusandhAna-rUpA smR^itis tvat-prasAdAn mayA labdhA | ataH sthito 'smi yuddhAyotthito 'smi, gataH dharma-viShayaH sandeho yasya so 'haM tava Aj~nAM kariShye iti ||73||

VishvanAtha : kim ataH paraM pR^icchAmy ahaM tu sarva-dharmAn parityajya tvAM sharaNaM gato nishcinta eva tvayi vishrambhavAn asmIty Aha naShTa iti | kariShya ity ataH paraM sharaNasya tavAj~nAyAM sthitir eva sharaNApannasya mama dharmaH | na tu svAshrama-dharmo na tu j~nAna-yogAdaraH | te tv adyArabhya tyaktvA eva | tatash ca bhoH priyasakha arjuna mama bhU-bhAra-haraNe ki¤cid avashiShTaM kR^ityam asti | tat tu tad-dvAraiva cikIrShAmIti bhagavatokte gati gANDIva-pANir arjuno yoddhum udatiShThAd iti ||73|| 

Baladeva : evaM pR^iShTaH pArthaH shAstrAnubhavaM phala-dvAreNAha naShTa iti | moho viparIta-j~nAna-lakShaNaH mama naShTas tvat-prasAdAd eva smR^itish ca yathAvasthita-vastu-niShThayA mayA labdhA | ahaM gata-sandehash chinna-saMshayaH sthito 'dhunAsmi | tava vacanaM kariShye | etad uktaM bhavati - deva-mAnavAdayo nikhilAH prANinaH sarve sva-sva-karmasu svatantrA dehAbhimAnino mAna-vairarcitA devAs tebhyo 'bhIShTa-pradAH | yas tv IshvaraH ko 'py asti | sa hi nirguNo nirAkR^itir udAsInas tat-sannidhAnAt prakR^itir jagad-dhetur ity evaM viparIta-j~nAna-lakShaNo yo mohaH pUrvaM mamAbhUt | sa tvad-upalabdhAd upadeshAd vinaShTaH | parAkhya-svarUpa-shaktimAn vij~nAnAnanda-mUrtiH sArvaj~nya-sArvaishvarya-satya-saN^kalpAdi-guNa-ratnAkaro bhakta-suhR^it sarveshvaraH prakR^iti-jIva-kAlAkhya-shaktibhiH saN^kalpa-mAtreNa jIva-karmAnuguNo vicitra-sarga-kR^it sva-bhaktebhyaH sva-paryanta-sarva-prado 'ki¤cana-bhakta-vittaH | sa ca tvam eva mat-sakho vasudeva-sUnur iti tAttvikaM j~nAnaM mamAbhUt | ataH paraM tvAm ahaM prapannaH sthito 'smi | tvaM mAM kadAcid api na tyakShyasIti sandehash ca me chinnaH | atha bhUbhAra-haraNaM sva-prayojanaM cet prapannena mayA cikIrShitaM tarhi tad-vacanaM tava kariShyAmIty arjuno dhanuH-pANir udatiShThad iti ||73|| __________________________________________________________

__________________________________________________________

BhG 18.74

sa¤jaya uvAca
ity ahaM vAsudevasya pArthasya ca mahAtmanaH |
saMvAdam imam ashrauSham adbhutaM romaharShaNam ||74||


ÁrIdhara : tad evaM dhR^itarAShTraM prati shrI-kR^iShNArjuna-saMvAdaM kathayitvA prastutAM kathAm anusandadhAnaH sa¤jaya uvAca itIti | lomaharShaNaM lomA¤ca-karaM saMvAdam ashrauShaM shrutavAn ahaM | spaShTam anyat ||74||
 
VishvanAtha : ataH paraM pa¤ca-shloka-vyAkhyA sarva-gItArtha-tAtparya-niShkarShe 'ntima-shlokA yatra vartante tAM patra-dvayIM vinAyakaH sva-vAhanenAdhunA hR^itavAn ity ataH punar nAlikham | tAM tan-mAtra-vAdAm | sa prasIdatu tasmai namaH | iti shrImad-bhagavad-gItA-TIkA sArArtha-darshinI samAptI-bhUtA satAM prItaye 'stAd iti 

sArArthavarShiNI vishva-janInA bhakta-cAtakAn |
mAdhurI dhinutAd asyA mAdhurI bhAtu me hR^idi ||
iti sArArtha-varShiNyAM harShiNyAM bhakta-cetasAm |
gItAsv aShTAdasho 'dhyAyaH saN^gataH saN^gataH satAm ||

iti shrIla-VishvanAtha-cakravarti-Thakkura-kR^itA sArArthavarShiNI TIkA samAptA ||74-78||

Baladeva : samAptaH shAstrArthaH | atha kathA-sambandham anusandadhAnaH sa¤jayo dhR^itarAShTram uvAca ity aham iti | adbhutaM cetaso vimaya-karaM lokeShv asambhAvyamAnatvAt | romaharShaNam dehe pulaka-janakam ||74|| 
__________________________________________________________

BhG 18.75

vyAsaprasAdAc chrutavAn etad guhyam ahaM param |
yogaM yogeshvarAt kR^iShNAt sAkShAt kathayataH svayam ||75||


ÁrIdhara : Atmanas tac-chravaNe sambhAvanAm Aha vyAsa-prasAdAd iti | bhagavatA vyAsena divyaM cakShuH shrotrAdi machyaM dattam ato vyAsasya prasAdAt etat ahaM shrutavAn asmi | kiM tad ity apekShAyAm Aha paraM yogaM | paratvaM AviShkaroti yogeshvarAt shrI-kR^iShNAt svayam eva sAkShAt kathayataH shrutavAn iti ||75||

Baladeva : vyavahita-tat-saMvAda-shravaNe sva-yogyatAm Aha vyAseti | vyAsa-prasAdAt tad-datta-divya-cakShuH-shrotrAdi-lAbha-rUpAd etad guhyaM shrutavAn | kim etad ity Aha param yogam iti | karma-yogaM j~nAna-yogaM bhakti-yogaM cety arthaH | paratvaM sampAdayati yogeshvarAd iti | deva-mAnavAdi-nikhila-prANinAM svabhAvya-sambandho yogaH | teShAm adhIshAn niyantuH svayaM-rUpAt kR^iShNAt sva-mukhenaiva, na tu paramparayA kathayataH | shrutavAn asmIti sva-bhAgyaM shlAghyate ||75||
__________________________________________________________

BhG 18.76

rAjan saMsmR^itya saMsmR^itya saMvAdam imam adbhutam |
keshavArjunayoH puNyaM hR^iShyAmi ca muhur muhuH ||76||


ÁrIdhara : kiM ca rAjann iti | hR^iShyAmi romA¤cito bhavAmi harShaM prApnomIti vA | spaShTam anyat ||76||

Baladeva : rAjan dhR^itarAShTra puNyaM shrotur avidyA-paryanta-sarva-doSha-haram | muhur muhuH prati-kShaNaM hR^iShyAmi romA¤cito 'smi ||76||
__________________________________________________________

BhG 18.77

tac ca saMsmR^itya saMsmR^itya rUpam atyadbhutaM hareH |
vismayo me mahAn rAjan hR^iShyAmi ca punaH punaH ||77||


ÁrIdhara : kiM ca tac ceti | vishva-rUpaM niridishati | spaShTam anyat ||77|| 

Baladeva : tac ca vishva-rUpaM yad arjunAyopadiShTam ||77|| 
__________________________________________________________

BhG 18.78

yatra yogeshvaraH kR^iShNo yatra pArtho dhanurdharaH |
tatra shrIr vijayo bhUtir dhruvA nItir matir mama ||78||


ÁrIdhara : atas tvaM putrANAM rAjyAdi-shaN^kA parityajety AshayenAha yatreti | yatra yeShAM pANDavAnAM pakShe yogeshvaraH shrI-kR^iShNo vartate, yatra ca pArthaH gANDIva-dhanur-dharas tatraiva ca shrI rAja-lakShmIs tatraiva nishciteti sambadhyate iti mama matir nishcayaH | ata idAnIm api tAvat saputras tvaM shrI-kR^iShNaM sharaNam upetya pANDavAn prasAdya sarvaM ca tebhyo nivedya putra-prANa-rakShAM kuru iti bhAvaH | 

bhagavad-bhakti-yuktasya 
tat-prasAdAtma-bodhataH |
sukhaM bandha-vimuktiH syAd 
iti gItArtha-saN^grahaH ||

tathA hi,

puruShaH sa paraH pArtha 
bhaktyA labhyas tv ananyayA | (GItA 8.22)

bhaktyA tv ananyayA shakyas
tv aham evaMvidho 'rjuna | (GItA 11.54)

ity Adau bhagavad-bhakter mokShaM prati sAdhakatamatva-shravaNAt tad-ekAnta-bhaktir eva tat-prasAdottha-j~nAnAvAntara-vyApAra-mAtra-yukto mokSha-hetur iti sphuTaM pratIyate | j~nAnasya ca bhakty-avAntara-vyApAratvam eva yuktam -
teShAM satata-yuktAnAM
bhajatAM prIti-pUrvakam |
dadAmi buddhi-yogaM taM 
yena mAm upayAnti te || (GItA 10.10)

mad-bhakta etad vij~nAya 
mad-bhAvAyopapadyate |
prakR^itiM puruShaM caiva 
viddhy anAdI ubhAv api || (GItA 13.19)

na ca j~nAnam eva bhaktir iti yuktam |  samaH sarveShu bhUteShu mad-bhaktiM labhate parAm (GItA 18.54) | bhaktyA mAm abhijAnAti  yAvAn yash cAsmi tattvataH || (GItA 18.55) ity Adau bheda-darshanAt | na caivaM sati tam eva viditvAtimR^ityum eti nAnyaH panthA vidyate 'yanAya iti shruti-virodhaH shaN^kanIyaH  bhakty-avAntara-vyApAratvAt j~nAnasya | na hi kAShThaiH pacati ity ukte jvAlAnAm asAdhyanatvam uktaM bhavati | kiM ca

yasya deve parA bhaktir
yathA deve tathA gurau |
tasyaite kathitA hy arthAH
prakAshante mahAtmanaH || (ÁvetU 6.23)

dehAnte devaH paraM brahma
tArakaM vyacaShTe | 

yam evaiSha vR^iNute tena labhya ity Adi-shruti-smR^iti-purANa-vacanAny evaM sati sama¤jasAni bhavanti | tasmAt bhagavad-bhaktir eva mokSha-hetur iti siddham ||

tenaiva dattayA matyA tad-gItA-vivR^itiH kR^itA |
sa eva paramAnandas tayA prINAtu mAdhavaH ||
paramAnanda-pAdAbja-rajaH-shrIdhAriNAdhunA |
ÁrIdhara-svAmi-yatinA kR^itA gItA-subodhinI ||

sva-prAgalbhya-balAd vilobhya bhagavad-gItAM tad-antar-gatam 
tattvaM prepsur upaiti kiM guru-kR^ipA-pIyUSha-dR^iShTiM vinA |
ambu svA¤jalinA nirasya jaladher Aditsur antarmaNI
nAvarteShu na kiM nimajjati janaH sat-karNa-dhAraM vinA ||

iti shrI-ÁrIdhara-svAmi-kR^itAyAM shrImad-bhagavad-gItA-TIkAyAM subodhinyAM paramArtha-nirNayo nAma aShTAdasho 'dhyAyaH ||78||

Baladeva: evaM ca sati sva-putra-vijayAdi-spR^ihAM parityajety Aha yatreti | yatra yogeshvaraH pUrvaM vyAkhyAtaH sva-saN^kalpAyatta-svetara-sarva-prANi-svarUpa-sthiti-pravR^ittikaH kR^iShNo vasudeva-sUnuH sArathya-paryanta-sAhAyya-kAritayA vartate | yatra pArthas tvat-pitR^i-svasR^i-putro narAvatAraH kR^iShNaikAntI dhanurdharo 'cchedya-gANDIva-pANir vartate | tatraiva shrI-kR^iShNArjunAdhiShThite yudhiShThira-pakShe shrI-rAja-lakShmIH vijayaH shatru-paribhava-hetukaH paramotkarShaH | bhUtir uttarottarA rAja-lakShmI-vivR^iddhiH | nItir nyAya-pravR^ittir dhruvA sthireti sarvatra sambadhyate | yat tu yuddha-param etac chAstram iti shaN^kyate | tan na - man-manA bhava mad-bhakta ity AdeH, sarva-dharmAn parityajya ity Adesh copadeshas tasmAc catUrNAM varNAnAm AshramANAM ca dharmA hR^id-vishuddhi-hetutayA loka-saN^grahArthatayA ceha nirUpitA ity eva suShThu ||78||

upAyA bahavas teShu prapattir dAsya-pUrvikA |
kShipraM prasAdanI viShNor ity aShTAdashato matam ||
pItaM yena yashodA-stanyaM nItaM pArtha-sArathyam |
sphItaM sad-guNa-vR^indais tad atra gItaM paraM tattvam ||

yad icchA-tariM prApya gItApayodhau 
nyamajjaM gR^ihItAti-citrArtha-ratnam |
na cottAtum asmi prabhur harSha-yogAt
sa me kautukI nanda-sUnuH priyastAt ||

shrImad-gItA-bhUShaNaM nAma bhAShyaM
yatnAd vidyA-bhUShaNenopacIrNam |
shrI-govinda-prema-mAdhurya-lubdhAH
kAruNyArdrAH sAdhavaH shodhayadhvam ||

iti shrImad-bhagavad-gItopaniShad-bhAShye 'ShTAdasho 'dhyAyaH ||
[*ENDNOTE] Text reads mA yat samaH.
[*ENDNOTE] Bishwas has agamya.
[*ENDNOTE] Quoted above in VishvanAtha's commentaries to 
[*ENDNOTE] mama not in Bishwas edition, who also reads necchasIti.
[*ENDNOTE] BhG 18.61-66 are commented on extensively in KR^iShNa-sandarbha, para. 82 and Sarva-saMvAdinI.
[*ENDNOTE] This reference to the BR^ihad-AraNyaka UpaniShad. This exact text is not found there.
[*ENDNOTE] jagat sarvam in the text.
[*ENDNOTE] bhramayan not in Krishnadas edition.
[*ENDNOTE] Bishwas - shAstreNa prakAshitam
[*ENDNOTE] Both texts read svAbhirucitas tat, but this readings seems grammatically problematic.
[*ENDNOTE] Krishnadas gives bhartR^itve as an alternative reading both here and further down.
[*ENDNOTE] The usual reading is Atma-nikShepa-kArpaNye.

Bhagavad-gItA - chapter 18

