Bhagavadgita 5
with the commentaries of Sridhara, Madhusudana, Visvanatha and Baladeva

Input by ... (Gaudiya Grantha Mandira)


___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 Ç             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                M             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________





BhG 5.1

arjuna uvAca
saMnyAsaM karmaNAM kR^iShNa punar yogaM ca shaMsasi |
yac chreya etayor ekaM tan me brUhi sunishcitam ||1||

shrIdharaH : 
nivArya saMshayaM jiShNoH karma-saMnyAsa-yogayoH |
jitendriyasya ca yateH pa¤came muktim abravIt ||

aj~nAna-sambhUtaM saMshayaM j~nAnAsinA chittvA karma-yogam AtiShTha ity uktam | tatra pUrvApara-virodhaM manvAno 'rjuna uvAca saMnyAsam iti | yas tv Atma-ratir eva syAd ity AdinA sarvaM karmAkhilaM pArtha ity AdinA ca karma-saMnyAsaM kathayasi | j~nAnAsinA saMshayaM chittvA yogam AtiShTha iti punar yogaM ca kathayasi | na ca karma-saMnyAsaH karma-yogash ca ekasyaiva ekadaiva sambhavataH viruddha-svarUpatvAt | tasmAd etayor madhya ekasminn anuShThAtavye sati mama yac chreyaH sunishcitam tad ekaM brUhi ||1||

madhusUdanaH :
adhyAyAbhyAM kR^ito dvAbhyAM nirNayaH karma-bodhayoH |
karma-tat-tyAgayor dvAbhyAM nirNayaH kriyate 'dhunA ||

tR^itIye 'dhyAye jyAyasI cet karmaNas te ity AdinArjunena pR^iShTo bhagavAn j~nAna-karmaNor vikalpa-samuccayAsambhavenAdhikAri-bheda-vyavasthayA loke 'smin dvividhA niShThA purA proktA mayAnagha ity AdinA nirNayaM kR^itavAn | tathA cAj~nAdhikArikaM karma na j~nAnena saha samuccIyate tejas-timirayor iva yugapad asambhavAt karmAdhikAra-hetu-bheda-buddhy-apanodakatvena j~nAnasya tad-virodhitvAt | nApi vikalpyate ekArthatvAbhAvAt | j~nAna-kAryasyAj~nAna-nAshasya karmaNA kartum ashakyatvAt tam eva viditvApi mR^ityum eti nAnyaH panthA vidyate 'nAyanAya iti shruteH |

j~nAne jAte tu karma-kAryaM nApekShyata evety uktaM yAvAn artha udapAne ity atra | tathA ca j~nAninaH karmAnadhikAre nishcite prArabdha-karma-vashAd vR^ithA-ceShTA-rUpeNa tad-anuShThAnaM vA sarva-karma-saMnyAso veti nirvivAdaM caturthe nirNItam | aj~nena tv antaH-karaNa-shuddhi-dvArA j~nAnotpattaye karmANy anuShTheyAni tam etaM vedAnuvacanena brAhmaNA vividiShanti yaj~nena dAnena tapasAnAshakena iti shruteH | sarvaM karmAkhilaM pArtha j~nAne parisamApyate iti bhagavad-vacanAc ca | evaM sarva-karmANi j~nAnArthAni | tathA sarva-karma-saMnyAso 'pi j~nAnArthaH shrUyate etam eva pravrAjino lokam icchantaH pravrajanti, shAnto dAnta uparatas titikShuH samAhito bhUtvAtmany evAtmAnaM pashyet, tyajataiva hi taj j~neyaM tyuktuH pratyak paraM padam, satyAnR^ite sukha-duHkhe vedAn imaM lokam amuM ca parityajyAtmAnam anvicchet ity Adau |

tatra karma tat-tyAgayor ArAd upakAraka-saMnipatyopakArakayoH prayAjAvaghAtayor iva na samuccayaH sambhavati viruddhatvena yaugapadyAbhAvAt | nApi karma-tat-tyAgayor Atma-j~nAna-mAtra-phalatvenaikArthatvAd atirAtrayoH ShoDashi-grahaNAgrahaNayor iva vikalpaH syAt | dvAra-bhedenaikArthatvAbhAvAt | karmaNo hi pApa-kShaya-rUpam adR^iShTam eva dvAraM, saMnyAsasya tu sarva-vikShepAbhAvena vicArAvasara-dAna-rUpaM dR^iShTam eva dvAram | niyamApUrvaM tu dR^iShTa-samavAyitvAd avaghAtAdAv iva na prayojakam | tathA cAdR^iShTArtha-dR^iShTArthayor ArAd upakAraka-saMnipAtyopakArakayor eka-pradhAnArthatve 'pi vikalpo nAsty eva | prayAjAvaghAtAdInAm api tat-prasaN^gAt | tasmAt krameNobhayam apy anShTheyam | tatrApi saMnyAsAnantaraM karmAnuShThAnaM cet tadA parityakta-pUrvAshrama-svIkAreNArUDha-patitatvAt karmAnadhikAritvaM prAktana-saMnyAsa-vaiyarthyaM ca tasyAdR^iShTArthatvAbhAvAt | prathama-kR^ita-saMnyAsenaiva j~nAnAdhikAra-lAbhe tad-uttara-kAle karmAnuShThAna-vaiyarthyaM ca | tasmAd Adau bhagavad-arpaNa-buddhyA niShkAma-karmAnuShThAnAd antaH-karaNa-shuddhau tIvreNa vairAgyeNa vividiShAyAM dR^iDhAyAM sarva-karma-saMnyAsaH shravaNa-mananAdi-rUpa-vedAnta-vAkya-vicArAya kartavya iti bhagavato matam | tathA coktam - na karmaNAm anArambhAn naiShkarmyaM puruSho 'shnute iti | vakShyate ca -

ArurukShor muner yogaM karma kAraNam ucyate |
yogArUDhasya tasyaiva shamaH kAraNam ucyate || [GItA 6.3] iti |

yogo 'tra tIvra-vairAgya-pUrvikA vividiShA | tad uktaM vArtika-kAraiH -

     pratyag vividiShAsiddhyai vedAnuvacanAdayaH |
     brahmAvAptyai tu tat-tyAga IpsantIti shruter balAt || iti |
 
smR^itish ca -
     kaShAya-paN^ktiH karmANi j~nAnaM tu paramA gatiH |
     kaShAye karmabhiH pakve tato j~nAnaM pravartate || iti |

mokSha-dharme -
     kaShAyaM pAcayitvA ca shreNI-sthAneShu ca triShu |
     pravrajec ca paraM sthAnaM pArivrAjyam anuttamam ||
     bhAvinaH karaNaish cAyaM bahu-saMsAra-yoniShu |
     AsAdayati shuddhAtmA mokShaM vai prathamAshrame ||
     tam AsAdya tu muktasya dR^iShTArthasya vipashcitaH |
     triShv AshrameShu ko nv artho bhavet paramAbhIpsitaH || iti |

mokShaM vairAgyam | etena kramAkrama-saMnyAso dvAv api darshinau | tathA ca shrutiH - brahmacaryaM samApya gR^ihI bhaved gR^ihAd vanI bhUtvA pravrajed yadi vetarathA brahmacaryAd eva pravrajed gR^ihAd vA vanAd vA yad ahar eva virajet tad ahar eva pravrajet iti |

tasmAd aj~nasyAviraktatA-dashAyAM karmAnuShThAnam eva | tasyaiva viraktatA-dashAyAM saMnyAsaH shravaNAdy-avasara-dAnena j~nAnArthaM iti dashA-bhedenAj~nam adhikR^ityaiva karma-tat-tyAgau vyAkhyAtuM pa¤cama-ShaShThAv adhyAyAv Arabhyete | vidvat-saMnyAsas tu j~nAna-balAd artha-siddha eveti sandehAbhAvAn na vicAryate |

tatraikam eva jij~nAsum aj~naM prati j~nAnArthatvena karma-tat-tyAgayor vigdhAnAt tayosh ca viruddhayor yugapad anuShThAnAsambhavAn mayA jij~nAsunA kim idAnIm anuShTheyam iti sandihAno 'rjuna uvAca saMnyAsam iti |

he kR^iShNa ! sadAnanda-rUpa bhakta-duHkha-karShaNeti vA | karmaNAM yAvaj-jIvAdi-shruti-vihitAnAM nityAnAM naimittikAnAM ca saMnyAsaM tyAgaM jij~nAsum aj~naM prati kathayasi veda-mukhena punas tad-viruddhaM yogaM ca karmAnuShThAna-rUpaM shaMsasi | etam eva pravrAjino lokam icchantaH pravrajanti, tam etaM vedAnuvacanena brAhmaNA vividiShanti yaj~nena ity Adi-vAkya-dvayena -

nirAshIr yata-cittAtmA tyakta-sarva-parigrahaH |
shArIraM kevalaM karma kurvann Apnoti kilbiSham || [GItA 4.21] 

chittvainaM saMshayaM yogam AtiShThottiShTha bhArata iti gItA-vAkya-dvayena vA | tatraikam aj~naM prati karma-tat-tyAgayor vidhAnAd yugapad ubhayAnuShThAnasambhavAd etayoH karma-tat-tyAgayor madhye yad ekaM shreyaH prashasyataraM manyase karma vA tat-tyAgaM vA tan me brUhi sunishcitaM tava matam anuShThAnAya ||1||

vishvanAthaH :
proktaM j~nAnAd api shreShThaM karma tad-dAR^iDhya-siddhaye |
tat-padArthasya ca j~nAnaM sAmyAd yA api pa¤came ||

pUrvAdhyAyAnte shrutena vAkya-dvAreNa virodham AshaN^kamAnaH pR^icchati sannyAsam iti |

yoga-saMnyasta-karmANaM j~nAna-saMchinna-saMshayam |
AtmavantaM na karmANi nibadhnanti dhanaJNjaya || [GItA 4.41]

iti vAkyena tvaM karma-yogenotpanna-j~nAnasya karma-saMnyAsaM brUShe |

tasmAd aj~nAna-saMbhUtaM hR^it-sthaM j~nAnAsinAtmanaH |
chittvainaM saMshayaM yogam AtiShThottiShTha bhArata || [GItA 4.42]

ity anena punas tasyaiva karma-yogaM ca brUShe | na ca karma-saMnyAsaH karma-yogash ca ekasyaiva ekadaiva sambhavataH, sthiti-gativat viruddha-svarUpatvAt | tasmAj j~nAnI karma-saMnyAsaM kuryAt, karma-yogaM vA kuryAd iti tvad-abhiprAyam anavagato |haM pR^icchAmi etayor madhye yad ekaM shreyas tvayA sunishcitam tan me brUhi ||1||

baladevaH : 
j~nAnataH karmaNaH shraiShThyaM sukaratvAdinA hariH |
shuddhasya tad-akartR^itvaM tvety Adi prAha pa¤came ||

dvitIye mumukShuM praty Atma-vij~nAnaM mocakam abhidhAya tad-upAyayA niShkAmaM karma kartavyam abhyadhAt | labdha-vij~nAnasya na kiMcit karmAstIti yas tv Atma-ratir eva syAt iti tR^itIye, sarvaM karmAkhilaM pArtha iti caturthe cAvAdIt | ante tu tasmAd aj~nAna-saMbhUtaM [GItA 4.42] ity AdinA tasyaiva punaH karma-yogaM prAvocat | tatrArjunaH pR^icchati saMnyAsam iti | he kR^iShNa ! karmaNAM sannyAsaM sarvendriya-vyApAra-virati-rUpaM j~nAna-yogam ity arthaH | punar yogaM karmAnuShThAnaM ca sarvendriya-vyApAra-rUpaM shaMsasi | na caikasya yugapat tau sambhavetAM, sthiti-gativat tamas-tejovac ca viruddha-svarUpatvAt | tasmAl labdha-j~nAnaH karma sannyased anutiShThed veti bhavad-abhimataM vettum ashakto 'haM pR^icchAmi | etayoH karma-sannyAsa-karmAnuShThAnayor yad ekaM shreyas tvayA sunishcitaM tattvaM me brUhIti ||1||

__________________________________________________________

BhG 5.2

shrI-bhagavAn uvAca 
saMnyAsaH karma-yogash ca niHshreyasa-karAv ubhau |
tayos tu karma-saMnyAsAt karma-yogo vishiShyate ||2||

shrIdharaH : atrottaraM shrI-bhagavAn uvAca saMnyAsa iti | ayaM bhAvaH - na hi vedAnta-vedyAtma-tattvaj~naM prati karma-yogam ahaM bravImi | yataH pUrvoktena saMnyAsena virodhaH syAt | api tu dehAtmAbhimAninaM tvAM bandhu-vadhAdi-nimitta-shoka-mohAdi-kR^itam enaM saMshayaM dehAtma-viveka-j~nAnAsinA chittvA paramAtma-j~nAnopAya-bhUtaM karma-yogam AtiShTheti bravImi | karma-yogena shuddha-cittasyAtma-tattva-j~nAne jAte sati tat-paripAkArthaM j~nAna-niShThAN^gatvena saMnyAsaH pUrvam uktaH | evaM saty aN^ga-pradhAnayor vikalpa-yogAt saMnyAsaH karma-yogash cety etAv ubhAv api bhUmikA-bhedena samuccitAv eva niHshreyasaM sAdhayataH | tathApi tu tayor madhye tu karma-saMnyAsAt sakAshAt karma-yogo vishiShTo bhavatIti ||2||

madhusUdanaH : evam arjunasya prashne tad-uttaram shrI-bhagavAn uvAca saMnyAsa iti | niHshreyasa-karau j~nAnotpatti-hetutvena mokShopayoginau | tayos tu karma-saMnyAsAd anadhikAri-kR^itAt karma-yogo vishiShyate shreyAn adhikAra-sampAdakatvena ||2||

vishvanAthaH : karma-yogo vishiShyata iti j~nAninaH karma-karaNe na ko 'pi doShaH | pratyuta niShkAma-karmaNA citta-shuddhi-dArDhyAj j~nAna-dArDhyam eva syAt | saMnyAsinas tu kadAcit citta-vaiguNye sati tad-upashamanArthaM kiM karma niShiddham ? j~nAnAbhyAsa-pratibandhakaM tu citta-vaiguNyam eva | viShaya-grahaNe tu vAntAshitvam eva syAd iti bhAvaH ||2||

baladevaH : evaM pR^iShTo shrI-bhagavAn uvAca saMnyAsa iti | niHshreyasa-karau mukti-hetU | karma-saMnyAsAj j~nAna-yogAd vishiShyate shreShTho bhavati | ayaM bhAvaH - na khalu labdha-j~nAnasyApi karma-yogo doShAvahaH | kintu j~nAna-garbhatvAj j~nAna-dArDhya-kR^id eva | j~nAna-niShThatayA karma-sannyAsinas tu citta-doShe sati tad-doSha-vinAshAya karmAnuShTheyaM pratiShedhaka-shAstrAt | karma-tyAga-vAkyAni tv Atmani ratau satyAM karmANi taM svayaM tjayantIty AhuH | tasmAt sukaratvAd apramAdatvAj j~nAna-garbhatvAc ca karma-yogaH shreyAn iti ||2||

__________________________________________________________

BhG 5.3

j~neyaH sa nitya-saMnyAsI yo na dveShTi na kAN^kShati |
nirdvandvo hi mahA-bAho sukhaM bandhAt pramucyate ||3||

shrIdharaH : kuta ity apekShAyAM saMnyAsitvena karma-yoginaM stuvaMs tasya shreShThatvaM darshayati j~neya iti | rAga-dveShAdi-rAhityena parameshvarArthaM karmANi yo 'nutiShThati sa nityaM karmAnuShThAna-kAle 'pi saMnyAsIty evaM j~neyaH | tatra hetuH nirdvandvo rAga-dveShAdi-dvandva-shUnyo hi shuddha-citto j~nAna-dvArA sukham anAyAsenaiva bandhAt saMsArAt pramucyate ||3||

madhusUdanaH : tam eva karma-yogaM stauti j~neya iti tribhiH | sa karmaNi pravR^itto 'pi nityaM saMnyAsIti j~neyaH | ko 'sau ? yo na dveShTi bhagavad-arpaNa-buddhyA kriyamANaM karma niShphalatva-shaN^kayA | na kAN^kShati svargAdikam | nirdvandvo rAga-dveSha-rahito hi yasmAt sukham anAyAsena he mahAbAho bandhAd antaHkaraNAshuddhi-rUpAj j~nAna-pratibandhAt pramucyate nityAnitya-vastu-vivekAdi-prakarSheNa mukto bhavati ||3||

vishvanAthaH : na ca sannyAsa-prApyo mokSho 'kR^ita-saMnyAsenaiva tena na prApya iti vAcyam ity Aha j~neya iti | sa tu shuddha-cittaH karmI nitya-saMnyAsI eva j~neyaH | he mahAbAho iti mukti-nagarIM jetuM sa eva mahAvIra iti bhAvaH ||3||

baladevaH : kuto vishiShyate tatrAha j~neya iti | sa vishuddha-cittaH karma-yogI nitya-saMnyAsI | sa sarvadA j~nAna-yoga-niShTho j~neyaH | yaH karmAntargatAtmAnubhavAnanda-paritR^iptas tato 'nyat kiMcit na kAN^kShati na ca dveShTi | nirdvandvo dvandva-sahiShNuH sukham anAyAsena sukara-karma-niShThayety arthaH ||3||

__________________________________________________________

BhG 5.4

sAMkhya-yogau pR^ithag bAlAH pravadanti na paNDitAH |
ekam apy AsthitaH samyag ubhayor vindate phalam ||4||

shrIdharaH : yasmAd evam aN^ga-pradhAnatvenobhayor avasthA-bhedena krama-samuccayaH | ato vikalpam aN^gIkR^ityobhayoH kaH shreShTha iti prashno 'j~nAninAm evocitaH | na vivekinAm ity Aha sAN^khya-yogAv iti | sAN^khya-shabdena j~nAna-niShThA-vAcinA tad-aN^gaM saMnyAsaM lakShayati | saMnyAsa-karma-yogau eka-phalau santau pR^ithak svatantrAv iti bAlA aj~nA eva pravadanti na tu paNDitAH | tatra hetuH - anayor ekam apy samyag Asthita AshritavAn ubhayor api phalam Apnoti | tathA hi karma-yogaM samyag anutiShThan shuddha-cittaH san j~nAna-dvArA yad ubhayoH phalaM kaivalyaM tad vindati | saMnyAsaM samyag Asthito 'pi pUrvam anuShThitasya karma-yogasyApi paramparayA j~nAna-dvArA yad ubhayoH phalaM kaivalyaM tad vindatIti na pR^ithak phalatvam anayor ity arthaH ||4||

madhusUdanaH : nanu yaH karmaNi pravR^ittaH sa kathaM saMnyAsIti j~nAtavyaH karma-tat-tyAgayoH svarUpa-virodhAt phalaikyAt tatheti cet, na | svarUpato viruddhayoH phale 'pi virodhasyaucityAt | tathA ca niHshreyasa-karAv ubhAv ity anupapannam ity AshaN^kyAha sAMkhya-yogAv iti | saMkhyA samyag Atma-buddhis tAM vahatIti j~nAnAntaraN^ga-sAdhanatayA sAN^khyaH saMnyAsaH | yogaH pUrvokta-karma-yogaH | tau pR^ithag viruddha-phalau bAlAH shAstrArtha-viveka-j~nAna-shUnyAH pravadanti, na paNDitAH | kiM tarhi paNDitAnAM matam ? ucyate - ekam apy saMnyAsa-karmaNor madhye samyag AsthitaH svAdhikArAnurUpeNa samyag yathA-shAstraM kR^itavAn sann ubhayor vindate phalam j~nAnotpatti-dvAreNa niHshreyasam ekam eva ||4||

vishvanAthaH : tasmAd yac chreya evaitayor iti tvad-uktam api vastuto na ghaTate | vivekibhir ubhayoH pArthakyAbhAvasya dR^iShTatvAd ity Aha sAMkhya-yogAv iti | sAMkhya-shabdena j~nAna-niShThA-vAcinA tad-aN^gaH saMnyAso lakShyate | saMnyAsa-karma-yogau pR^ithak svatantrAv iti bAlAH vadanti, na tu vij~nAH j~neyaH sa nitya-saMnyAsI iti pUrvokteH | ata ekam apIty Adi ||4||

baladevaH : yaH shreya etayor ekam iti tvad-vAkyaM ca na ghaTata ity Aha sAMkhyeti | j~nAna-yoga-karma-yogau phala-bhedAt pR^ithag-bhUtAv iti bAlAH pravadanti, na tu paNDitAH | ataeva ekam ity Adi phalam AtmAvaloka-lakShaNam ||4||

__________________________________________________________

BhG 5.5

yat sAMkhyaiH prApyate sthAnaM tad yogair api gamyate |
ekaM sAMkhyaM ca yogaM ca yaH pashyati sa pashyati ||5||

shrIdharaH : etad eva sphuTayati yat sAMkhyair iti | sAMkhyair j~nAna-niShThaiH saMnyAsibhir yat sthAnaM mokShAkhyaM prakarSheNa sAkShAd avApyate, yogair ity Arsha AditvAn matv-arthIyo 'c-pratyayo draShTavyaH | tena karma-yogibhir api tad eva j~nAna-dvAreNa gamyate 'vApyate | ataH sAMkhyaM ca yogaM ca ekaphalatvena ekaM yaH pashyati sa eva samyak pashyati ||5||

madhusUdanaH : ekasyAnuShThAnAt katham ubhayoH phalaM vindate tathAha yat sAMkhyair iti | sAN^khyair j~nAna-niShThaiH saMnyAsibhir aihika-karmAnuShThAna-shUnyatve 'pi prAg-bhavIya-karmabhir eva saMskR^itAntaH-karaNaiH shravaNAdi-pUrvikayA j~nAna-niShThayA yat prasiddhaM sthAnaM tiShThaty evAsmin na tu kadApi cyavata iti vyutpattyA mokShAkhyaM prApyata AvaraNAbhAva-mAtreNa labhyata iva nitya-prAptatvAt, yogair api bhagavad-arpaNa-buddhyA phalAbhisandhi-rAhityena kR^itAni karmANi shAstrIyANi yogAs te yeShAM santi te 'pi yogAH | arsha-AditvAn matv-arthIyo 'c-pratyayaH | tair yogibhir api sattva-shuddhyA saMhyAsa-pUrvaka-shravaNAdi-puraH-sarayA j~nAna-niShThayA vartamAne bhaviShyati vA janmani sampatsyamAnayA tat sthAnaM gamyate | ata eka-phalatvAd ekaM sAMkhyaM ca yogaM ca yaH pashyati sa eva samyak pashyati nAnyaH |

ayaM bhAvaH yeShAM saMnyAsa-pUrvikA j~nAna-niShThA dR^ishyate teShAM tayaiva liN^gena prAg-janmasu bhagavad-arpita-karma-niShThAnumIyate | kAraNam antareNa kAryotpatty-ayogAt | tad uktam -

     yAny ato 'nyAni janmAni teShu nUnaM kR^itaM bhavet |
     yat kR^ityaM puruSheNeha nAnyathA brahmaNi sthitiH || iti |

evaM yeShAM bhagavad-arpita-karma-niShThA dR^ishyate teShAM tayaiva liN^gena bhAvinI saMnyAsa-pUrvaj~nAna-niShThAnumIyate sAmagryAH kAryAvyabhicAritvAt | tasmAd aj~nena mumukShuNAntaHkaraNa-shuddhaye prathamaM karma-yogo 'nuShTheyo na tu saMnyAsaH | sa tu vairAgya-tIvratAyAM svayam eva bhaviShyatIti ||5||

vishvanAthaH : etad eva spaShTayati yad iti | sAMkhyaiH sannyAsena yogair niShkAma-karmaNA | bahu-vacanaM gauraveNa | ataeva tad dvayaM pR^ithag-bhUtam api yo vivekenaikam eva pashyati sa pashyati, cakShuShmAn paNDita ity arthaH ||5||

baladevaH : etad vishadayati yad iti | sAMkhyair j~nAna-yogibhir yogaiH niShkAma-karmabhiH | arsha Ady ac | sthAnaM AtmAvaloka-lakShaNam | ataeva tad dvayaM nivR^itti-pravR^itti-rUpatayA bhinna-rUpam api phalaikyAd ekaM yaH pashyati vetti, sa pashyati sa cakShuShmAn paNDita ity arthaH ||5||

__________________________________________________________

BhG 5.6

saMnyAsas tu mahAbAho duHkham Aptum ayogataH |
yoga-yukto munir brahma nacireNAdhigacchati ||6||

shrIdharaH : yadi karma-yogino 'py antataH saMnyAsenaiva j~nAna-nisThA tarhy Adita eva saMnyAsaH kartuM yukta iti manvAnaM praty Aha saMnyAsa iti | ayogataH karma-yogaM vinA saMnyAso duHkham Aptum duHkha-hetuH | ashakya ity arthaH | citta-shuddhy-abhAvena j~nAna-niShThAyA asambhavAt | yoga-yuktas tu shuddha-cittatayA muniH saMnyAsI bhUtvAcireNaiva brahmAdhigacchati | aparokShaM jAnAti | atash citta-shuddheH prAk karma-yoga eva saMnyAsAd vishiShyata iti pUrvoktaM siddham | tad uktaM vArttika-kR^idbhiH -

pramAdino bahish cittAH pishunAH kalahotsukAH |
sannyAsino 'pi dR^ishyante daiva-sandUShitAshrayAH || iti ||6||

madhusUdanaH : ashuddhAntaHkaraNenApi saMnyAsa eva prathamaM kuto na kriyate j~nAna-niShThA-hetutvena tasyAvashakatvAd iti cet tatrAha saMnyAsa iti | ayogato yogam antaH-karaNa-shodhakaM shAstrIyaM karmAntareNa haThAd eva yaH kR^itaH saMnyAsaH sa tu duHkham Aptum eva bhavati, ashuddhAntaHkaraNatvena tat-phalasya j~nAna-nisThAyA asambhavAt | shodhake ca karmaNy anadhikArAt karma-brahmobhaya-bhraShTatvena parama-saN^kaTApatteH | karma-yoga-yuktas tu shuddhAntaHkaraNatvAn munir manana-shIlaH saMnyAsI bhUtvA brahma satya-j~nAnAdi-lakShaNam AtmAnaM na cireNa shIghram evAdhigacchati sAkShAtkaroti pratibandhakAbhAvAt | etac coktaM prAg eva -

na karmaNAm anArambhAn naiShkarmyaM puruSho 'shnute |
na ca saMnyasanAd eva siddhiM samadhigacchati || [GItA 3.4] iti |

ata eka-phalatve 'pi karma-saMnyAsAt karma-yogo vishiShyata iti yat prAg uktaM tad upapannam ||6||

vishvanAthaH : kintu samyak-citta-shuddhim anirdhArayato j~nAninaH saMnyAso duHkhadaH karma-yogas tu sukhada eveti pUrva-vya¤jitam arthaM spaShTam evAha saMnyAsas tv iti | citta-vaiguNye satIti sheShaH | ayogataH karma-yogAbhAvAc citta-vaiguNya-prashAmaka-karma-yogasya saMnyAsiny abhAvAt tatra anadhikArAd ity arthaH | saMnyAso duHkham eva prAptuM bhavati | tad uktaM vArttika-kR^idbhiH -

pramAdino bahish cittAH pishunAH kalahotsukAH |
sannyAsino 'pi dR^ishyante daiva-sandUShitAshrayAH || iti |

shrutir api -yadi na samuddharanti yatayo hR^idi kAma-jaTA iti | bhagavatApi yas tva saMyata-ShaD-vargaH [BhP 11.18.40] ity Ady uktam | tasmAd yoga-yuktaH niShkAma-karmavAn munir j~nAnI san brahma shIghraM prApnoti ||6||

baladevaH : j~nAna-yogasya duShkaratvAt sukara-karma-yogaH shreyAn ity Aha saMnyAsas tv iti | saMnyAsaH sarvendriya-vyApAra-vinivR^itti-rUpo j~nAna-yogaH | ayogataH karma-yogaM vinA duHkhaM prAptum bhavati | duShkaratvAt sapramAdatvAc ca duHkha-hetur eva syAd ity arthaH | yoga-yukta-niShkAma-karmI tu munir Atma-manana-shIlaH sann acireNa shIghram eva brahmAdhigacchati ||6||

__________________________________________________________

BhG 5.7

yoga-yukto vishuddhAtmA vijitAtmA jitendriyaH |
sarva-bhUtAtma-bhUtAtmA kurvann api na lipyate ||7||

shrIdharaH : karma-yogAdi-krameNa brahmAdhigame saty api tad-uparitanena karmaNA bandhaH syAd evety AshaN^kyAha yoga-yukta iti | yogena yuktaH | ataeva vishuddha AtmA cittaM yasya saH | ataeva vijita AtmA sharIraM yena | ataeva jitAnIndriyANi yena | tatash ca sarveShAM bhUtAnAm Atma-bhUta AtmA yasya sa loka-saN^grahArthaM svAbhAvikaM vA karma kurvann api na lipyate ||7||

madhusUdanaH : nanu karmaNo bandha-hetutvAd yoga-yukto munir brahmAdhigacchatIty anupapannam ity ata Aha yoga-yukta iti | bhagavad-arpaNa-phalAbhisandhi-rAhityAdi-guNa-yuktaM shAstrIyaM karma yoga ity ucyate | tena yogena yuktaH puruShaH prathamaM vishuddhAtmA vishuddho rajas-tamo-bhyAm akaluShita AtmAntaHkaraNa-rUpaM sattvaM yasya sa tathA | nirmalAntaH-karaNaH san vijitAtmA sva-vashIkR^ita-dehaH | tato jitendriyaH sva-vashIkR^ita-sarva-bAhyendriyaH | etena manUktas tridaNDI kathitaH -

vAg-daNDo 'tha mano-daNDaH kAya-daNDas tathaiva ca |
yasyaite nityatA daNDAH sa tridaNDIti kathyata || iti |

vAg iti bAhyendriyopalakShaNam | etAdR^ishasya tattva-j~nAnam avashyaM bhavatIty Aha sarva-bhUtAtma-bhUtAtmA sarva-bhUta Atma-bhUtash cAtmA svarUpaM yasya sa tathA | jaDAjaDAtmakaM sarva Atma-mAtraM pashyann ity arthaH | sarveShAM bhUtAnAm Atma-bhUta AtmA yasyeti vyAkhyAne tu sarva-bhUtAtmety etAvataivArtah-lAbhAd Atma-bhUtety adhikaM syAt | sarvAtma-padayor jaDAjaDa-paratve tu sama¤jasam | etAdR^ishaH paramArtha-darshI kurvann api karmANi para-dR^iShTyA na lipyate taiH karmabhiH sva-dR^iShTyA tad-abhAvAd ity arthaH ||7||

vishvanAthaH : kR^itenApi karmaNA j~nAninas tasya na lepa ity Aha yogeti | yoga-yukto j~nAnI trividhaH - vishuddhAtmA vijita-buddhir ekaH | vijitAtmA vishuddha-citto dvitIyaH | jitendriyas tR^itIya iti | pUrva-pUrveShAM sAdhana-tAratamyAd utkarShaH | etAdR^ishe gR^ihasthe tu sarve 'pi jIvA anurajyantIty Aha sarveShAm api bhUtAnAm Atma-bhUtaH premAspadIbhUta AtmA deho yasya saH ||7||

baladevaH : IdR^ishI mumukShuH sarveShAM preyAn ity Aha yogeti | yoge niShkAme karmaNi yukto nirataH | ataeva vishuddhAtmA nirmala-buddhiH | ataeva vijitAtmA vashIkR^ita-manAH | ataeva jitendriyaH shabdAdi-viShaya-rAga-shUnyaH | ataeva sarveShAM bhUtAnAM jIvAnAm Atma-bhUtaH premAspadatAm gata AtmA deho yasya saH | na cAtra pArtha-sArathinA sarvAtmaikyam abhimatam - na tv evAham ity AdinA sarvAtmanAM mitho bhedasya tenAbhidhAnAt | tad-vAdinApi vij~nAj~nAbhedasya vaktum ashaktyatvAc ca | evambhUtaH kurvann api viviktAtmAnusandhAnAd anAtmany AtmAbhimAnena na lipyate acireNAtmAnam adhigacchati | ataH karma-yogaH shreyAn ||7||

__________________________________________________________

BhG 5.8

naiva kiM cit karomIti yukto manyeta tattva-vit |
pashya¤ shR^iNvan spR^isha¤ jighrann ashnan gacchan svapa¤ shvasan ||8||
pralapan visR^ijan gR^ihNann unmiShan nimiShann api |
indriyANIndriyArtheShu vartanta iti dhArayan ||9||

shrIdharaH : karma kurvann api na lipyata ity etad viruddham ity AshaN^kya kartR^itvAbhimAnAbhAvAn na viruddham ity Aha naiveti dvAbhyAm | karma-yogena yuktaH krameNa tattvavid bhUtvA darshana-shravaNAdIni kurvann apIndriyANIndriyArtheShu vartanta iti dhArayan buddhyA nishcinvan kiMcid apy ahaM na karomIti manyeta manyate | tatra darshana-shravaNa-sparshanAghrAnAshanAni cakShur-Adi-j~nAnendriya-vyApArAH | gatiH pAdayoH | svApo buddheH | shvAsaH prANasya | pralapanaM vAg-indriyasya | visargaH pAyUpasthayoH | grahaNaM hastayoH | unmeShaNa-nimeShaNe kUrmAkhya-prANasyeti vivekaH | etAni karmANi kurvann api abhimAnAbhAvAd brahma-vin na lipyate | tathA ca parAmarShaM sUtram - tad-adhigama uttara-pUrvAghayor ashleSha-vinAshau tad-vyapadeshAd iti ||8-9||

madhusUdanaH : etad eva vivR^iNoti naiveti dvAbhyAm | cakShur-Adi-j~nAnendriyair vAg-Adi-karmendriyaiH prAN¨di-vAyu-bhedair antaH-karaNa-catuShTayena ca tat-tac-ceShTAsu kriyamANAsu indriyANIndriyAdIny evendriyArtheShu sva-sva-viShayeShu vartante pravartante na tv aham iti dhArayann avadhArayann naiva kiMcit karomIti manyeta manyate tattvavit paramArtha-darshI yuktaH samAhita-cittaH | athavAdau yuktaH karma-yogena pashcAd antaHkaraNa-shuddhi-dvAreNa tattvavid bhUtvA naiva kiMcit karomIti manyata iti sambandhaH |

tatra darshana-shravaNa-sparshana-ghrANAshanAni cakShuH-shrotra-tvag-ghrANa-rasanAnAM pa¤ca-j~nAnendriyANAM vyApArAH pashyan shR^iNvan spR^isha¤ jighrann ashnann ity uktAH | gatiH pAdayoH | pralApo vAcaH | visargaH pAyUpasthayoH | grahaNaM hastayor iti pa¤ca karmendriya-vyApArA gacchan pralapan visR^ijan gR^ihNann ity uktAH | shvasann iti prANAdi-pa¤cakasya vyApAropalakShaNam | unmiShan nimiShann iti nAga-kUrmAdi-pa¤cakasya | svapann ity antaH-karaNa-catuShTayasya | artha-krama-vashAt pATha-kramaM bhaN^ktvA vyAkhyAtAv imau shlokau | yasmAt sarva-vyApAreShv apy Atmano 'kartR^itvam eva pashyati | ataH kurvann api na lipyata iti yuktam evoktam iti bhAvaH ||8-9||

vishvanAthaH : yena karmaNAlepas taM prakAraM shikShayati naiveti | yuktaH karma-yogI darshanAdIni kurvann apIndriyANIndriyArtheShu vartanta iti dhArayan buddhyA nishcinvan nirabhimAnaH kiMcid apy ahaM naiva karomIti manyate ||8-9||

baladevaH : shuddhasyAtmano 'dhiShThAnAdi-pa¤cApekShita-karma-kartR^itvaM nAstIty upadishati naiveti | yukto niShkAma-karmI prAdhAnika-dehendriyAdi-saMsargAd darshanAdIni karmANi kurvann api tattva-vit viviktam Atma-tattvam anubhavan indriyArtheShu rUpAdiShu indriyANi cakShur-AdIni mad-vAsanAnuguNa-paramAtma-preritAni vartanta iti dhArayan nishcinvann ahaM kiMcid api na karomIti manyate | pashya¤ shR^iNvan spR^isha¤ jighrann ashnann iti cakShuH-shrotra-tvag-ghrANa-rasanAnAM j~nAnendriyANAM darshana-shravaNa-sparshanAghrAnAshanAni vyApArAH | tatra gamanaM pAdayoH | pralApo vAcaH | visargAnandaH pAyUpasthayoH | grahaNaM hastayor iti bodhyam | shvasann iti prANAdInAm unmiShan nimiShann iti nAgAdInAM prANa-bhedAnAm | svapann ity antaHkaraNAnAm ity arthaH kramAd vyAkhyeyam | vij~nAna-sukhaika-rasasya mamAnAdi-vAsanA-hetuka-prAdhAnika-dehAdi-sambandha-nimittaM tadIdR^isha-karma-kartR^itvam, na tu svarUpaika-nimittam iti manyata ity arthaH | na svarUpa-prayuktam AtmanaH kartR^itvaM kiMcid api nAstIti shakyam abhidhAtuM nirdhAraNe manane ca tasyAbhidhAnAt | tat tac ca j~nAnam eva tac cAtmano nityam | na hi vij~nAtur vij~nAter viparilApo vidyate iti shruteH | tat-siddhish ca hariNA dharma-bhUtena j~nAnena ca ity AhuH ||8-9||

__________________________________________________________

BhG 5.10

brahmaNy AdhAya karmANi saN^gaM tyaktvA karoti yaH |
lipyate na sa pApena padma-patram ivAmbhasA ||10||

shrIdharaH : tarhi yasya karomIti abhimAno 'sti tasya karma-lepo durvAraH | tathAvishuddha-cittatvAt saMnyAso 'pi nAsti iti mahat saN^kaTam Apannam ity AshaN^kyAha brahmaNIti | brahmaNy AdhAya parameshvare samarpya | tat-phale ca saN^gaM tyaktvA | yaH karmANi karoti asau pApena bandhu-hetutayA pApiShThena puNya-pApAtmakena karmaNA na lipyate yathA padma-patram ambhasi sthitam api tenAmbhasA na lipyate tadvat ||10||

madhusUdanaH : tarhy avidvAn kartR^itvAbhimAnAl lipyetaiva tathA ca karthaM tasya saMnyAsa-pUrvikA j~nAna-niShThA syAd iti tatrAha brahmaNIti | brahmaNi parameshvara AdhAya samarpya saN^gaM phalAbhilAShaM tyaktveshvarArthaM bhR^itya iva svAmy-arthaM sva-phala-nirapekShatayA karomIty abhiprAyeNa karmANi laukikAni vaidikAni ca karoti yo lipyate na sa pApena pApa-puNyAtmakena karmaNeti yAvat | yathA padma-patram upari prakShiptenAmbhasA na lipyate tadvat | bhagavad-arpaNa-buddhyAnuShThitaM karma buddhi-shuddhi-phalam eva syAt ||10||

vishvanAthaH : kiM ca brahmaNi parameshvare mayi samarpya saN^gaM tyaktvA sAbhimAno 'pi karmAsaktiM vihAya yaH karmANi karoti | pApenety upalakShaNam | so 'pi karma-mAtreNaiva na lipyate ||10||

baladevaH : uktaM vishadayann Aha brahmaNIti | brahma-shabdenAtra triguNAvasthaM pradhAnam uktam | tasmAd etad brahma-nAma-rUpam annaM ca j~nAyata iti shravaNAt | mama yonir mahad brahma iti vakShyamANAc ca | dehendriyAdIni pradhAna-pariNAma-visheShANi bhavanti tad-rUpatayA pariNate pradhAne darshanAdIni karmANy AdhAya tasyaivaitAni | na tu tad-viviktasya shuddhasya mameti nirdhAryety arthaH | saN^gaM tat-phalAbhilAShaM tat-kartR^itvAbhiniveshaM ca tyaktvA | yas tAni karoti sa tAdR^ig dehAdimattayA sann api dehAdy-AtmAbhimAnena pApena na lipyate | tathoparinikShiptenAmbhasA spR^iShTam api padma-patraM tadvat | na ca mayi saMnyasya karmANi iti pUrva-svArasyAd brahmaNi paramAtmanIti vyAkhyeyam | prAdhAnika-dehAdi-saMsR^iShTasyaiva jIvasya darshanAdi-karma-kartR^itvaM, na tu tad-viviktasyety arthasya prakR^itatvAt ||10||

__________________________________________________________

BhG 5.11

kAyena manasA buddhyA kevalair indriyair api |
yoginaH karma kurvanti saN^gaM tyaktvAtma-shuddhaye ||11||

shrIdharaH : kevalaM sattva-shuddhi-mAtra-phalam eva tasya karmaNaH syAt yasmAt kAyeneti | kAyena dehena manasA buddhyA ca | yoginaH saN^gaM tyaktvA kAyena manasA buddhyA kevalair indriyair api | kevala-shabdaH kAyAdibhir api pratyekaM sambadhyate | sarva-vyApAreShu mamatA-varjanAya yoginaH karmiNaH karma kurvanti | saN^gaM tyaktvA phala-viShayam | Atma-shuddhaye sattva-shuddhaya ity arthaH | tasmAt tatraiva tavAdhikAra iti ||11||

madhusUdanaH : tad eva vivR^iNoti kAyeneti | kAyena manasA buddhyendriyair api yoginaH karmiNaH phala-saN^gaM tyaktvA karma kurvanti kAyAdInAM sarveShAM visheShaNaM kevalair iti | IshvarAyaiva karomi na mama phalAyeti mamatA-shUnyair ity arthaH | Atma-shuddhaye citta-shuddhy-artham ||11||

vishvanAthaH : kevalair indriyair iti | indrAya svAhA ity AdinA havir-Ady-arpaNa-kAle yadyapi manaH kvApy anyatra tad apIty arthaH | Atma-vishuddhaye manaH-shuddhy-artham ||11||

baladevaH : sad-AcAraM pramANayann etad vivR^iNoti kAyeneti | kAyAdibhiH sAdhyaM karma kAyAdy-ahaMbhAva-shUnyA yoginaH kurvanti | kevalair vishuddhaiH | saN^gaM tyaktveti prAgvad Atma-shuddhaye anAdi-dehAtmAbhimAna-nivR^ittaye ||11||

__________________________________________________________

BhG 5.12

yuktaH karma-phalaM tyaktvA shAntim Apnoti naiShThikIm |
ayuktaH kAma-kAreNa phale sakto nibadhyate ||12||

shrIdharaH : nanu kathaM tenaiva karmaNA kashcin mucyate kashcid badhyate iti vyavasthA ? ata Aha yukta iti | yuktaH parameshvaraika-niShThaH san karmaNaH phalaM tyaktvA karmaNi kurvann AtyantikIM shAntiM mokShaM prApnoti | ayuktas tu bahirmukhaH kAma-kAreNa kAmataH pravR^ittyA phala Asakto nitarAM bandhaM prApnoti ||12|| 

madhusUdanaH : kartR^itvAbhimAna-sAmye 'pi tenaiva karmaNA kashcin mucyate kashcit tu badhyata iti vaiShamye ko hetur iti tatrAha yukta iti | yukta IshvarAyaivaitAni karmANi na mama phalAyety evam abhiprAyavAn karma-phalaM tyaktvA karmANi kurvan shAntim mokShAkhyAm Apnoti naiShThikIM sattva-shuddhi-nitya-vastu-viveka-saMnyAsa-j~nAna-niShThA-krameNa jAtAm iti yAvat | yas tu punar ayukta IshvarAyaivaitAni karmANi na mama phalAyety abhiprAya-shUnyaH sa kAma-kAreNa kAmataH pravR^ittyA mama phalAyaivedaM karma karomIti phale sakto nibadhyate karmabhir nitarAM saMsAra-bandhaM prApnoti | yasmAd evaM tasmAt tvam api yuktaH san karmANi kurv iti vAkya-sheShaH ||12||

vishvanAthaH : karma-karaNe anAsakty-AsaktI eva mokSha-bandha-hetU ity Aha yukto yogI niShkAma-karmItity arthaH | naiShThikIm niShThA-prAptAM shAntiM mokSham ity arthaH | ayuktaH sa-kAma-karmIty arthaH | kAma-kAreNa kAma-pravR^ittyA ||12||

baladevaH : yukta AtmArpita-manAH karma-phalaM tyaktvA kurvann naiShThikIm sthirAM shAntim AtmAvaloka-lakShaNAm Apnoti | ayukta AtmAnarpita-manAH karma-phale saktaH kAma-kAreNa kAmataH karmaNi pravR^ittyA nibadhyate saMsarati ||12|| 

__________________________________________________________

BhG 5.13

sarva-karmANi manasA saMnyasyAste sukhaM vashI |
nava-dvAre pure dehI naiva kurvan na kArayan ||13||

shrIdharaH : evaM tAvac citta-shuddhi-shUnyasya saMnyAsAt karma-yogo vishiShyate ity etat prapa¤citam | idAnIM shuddha-cittasya saMnyAsaH shreShTha ity Aha sarva-karmANIti | vashI yata-cittaH | sarvANi karmANi vikShepakAni manasA viveka-yuktena saMnyasya sukhaM yathA bhavaty evaM j~nAna-niShThaH sann Aste | kvAsta iti ? ata Aha nava-dvAra iti | netre nAsike karNau mukhaM ceti sapta shiro-gatAni | adhogate dve pAyUpastha-rUpe iti | evaM nava-dvArANi yasmiMs tasmin pure puravad ahaN^kAra-shUnye dehe dehy avatiShThate | ahaN^kArAbhAvAd eva svyaM tena dehena naiva kurvan mama-kArAbhAvAc ca na kArayan ity avishuddha-cittAd vyavR^ittir uktA | ashuddha-citto hi saMnyasya punaH karoti kArayati ca | na tv ayaM tathA | antaH sukhaM Asta ity arthaH ||13||

madhusUdanaH : ashuddha-cittasya kevalAt saMnyAsAt karma-yogaH shreyAn iti pUrvoktaM prapa¤cyAdhunA shuddha-cittasya sarva-karma-saMnyAsa eva shreyAn ity Aha sarva-karmANIti | nityaM naimittikaM kAmyaM pratiShiddhaM ceti sarvANi karmANi manasA karmaNy akarma yaH pashyed ity atroktenAkartrAtma-svarUpa-samyag-darshanena saMnyasya parityajya prArabdha-karma-vashAd Aste tiShThaty eva | kiM duHkhena nety Aha sukham anAyAsena | AyAsa-hetu-kAya-vAÇ-mano-vyApAra-shUnyatvAt | kAya-vAÇ-manAMsi svacchandAni kuto na vyApriyante tatrAha vashI sva-vashIkR^ita-kArya-karaNa-saN^ghAtaH | kvAste ? nava-dvAre pure dve shrotre dve cakShuShI dve nAsike vAg eketi shirasi sapta | dve pAyUpasthAkhye adha iti nava-dvAra-vishiShTe dehe | dehI deha-bhinnAtma-darshI pravAsIva para-gehe tat-pUjA-paribhavAdibhir aprahR^iShyann aviShIdann ahaN^kAra-mamakAra-shUnyas tiShThati | aj~no hi dehatAdAtmyAbhimAnAd deha eva na tu dehI | sa ca dehAdhikaraNam evAtmano 'dhikaraNaM manyamAno gR^ihe bhUmAvasAne vAham Asa ity abhimanyate na tu dehe 'ham Asa iti bheda-darshanAbhAvAt | saMghAta-vyatiriktAtma-darshI tu sarva-karma-saMnyAsI bheda-darshanAd dehe 'ham Asa iti pratipadyate | ataeva dehAdi-vyApArANAm avidyayAtmany akriye samAropitAnAM vidyayA bAdha eva sarva-karma-saMnyAsa ity ucyate | etasmAd evAj~na-vailakShaNyAdy-uktaM visheShaNaM nava-dvAre pure Asta iti |

nanu dehAdi-vyApArANAm Atmany AropitAnAM nau-vyApArANAM tIrastha-vR^ikSha iva vidyayA bAdhe 'pi sva-vyApAreNAtmanaH kartR^itvaM dehAdi-vyApAreShu kArayitR^itvaM ca syAd iti nety Aha naiva kurvan na kArayan | Asta iti sambandhaH ||13||

vishvanAthaH : ato 'nAsaktaH karmANi kurvann api j~neyaH sa nitya-saMnyAsI iti pUrvoktavad vastutaH saMnyAsI evocyate tatrAha sarva-karmANi manasA saMnyasya kAyAdi-vyApAreNa bahiH kurvann api vashI jitendriyaH sukham Aste | kutra ? nava-dvAre pure ahaM-bhAva-shUnye dehe dehy utpanna-j~nAno jIvo naiva kurvann iti karma-sukhasya vastutaH kartR^itvaM naivAstIti jAnan, na kArayann iti nApi teShu prayojana-kartR^itvam ity api jAnann ity arthaH ||13||

baladevaH : sarveti | vivekatA manasA tAdR^ishi pradhAne sarva-karmANi saMnyasyArpayitvA dehAdinA bahis tAni kurvann api vashI jitendriyaH sukhaM Aste | nava-dvAre pure puravad ahaM-bhAva-varjite dehe dve netre dve nAsike dve shrotre mukhaM ceti shirasi sapta dvArANi adhastAt tu pAyUpasthAkhye dve iti nava-dvArANi dehI labdha-j~nAnojIvaH | naiveti dehAdi-viviktasyAtmanaH karmasu kartR^itvaM kArayitR^itvaM ca nAstIti vijAnann ity arthaH ||13||

__________________________________________________________

BhG 5.14

na kartR^itvaM na karmANi lokasya sR^ijati prabhuH |
na karma-phala-saMyogaM svabhAvas tu pravartate ||14||

shrIdharaH : nanu eSha hy evainaM sAdhu karma kArayati taM yam ebhyo lokebhya unninIShate | eSha asAdhu karma kArayati taM yam adho ninIShate ity-Adi-shruteH parameshvareNaiva shubhAshubha-phaleShu karmasu kartR^itvena prayujyamAno 'svatantraH puruShaH kathaM tAni karmANi tyajet ? IshvareNaiva j~nAna-mArge prayujyamANaH shubhAshubhani ca tyakShyatIti cet ? evaM sati vaiShamya-nairghR^iNyAbhyAm IshvarasyApi prayojaka-kartR^itvAt puNya-pApa-sambandhaH syAd ity AshaN^kyAha na kartR^itvam iti dvAbhyAm | prabhur Ishvaro jIva-lokasya kartR^itvAdikaM na sR^ijati, kintu jIvasya svabhAvo 'vidyaiva kartR^itvAdi-rUpeNa pravartate | anAdy-avidyA-kAma-vashAt pravR^itti-svabhAvaM jIva-lokam IshvaraH karmasu niyuN^kte | na tu svayam eva kartR^itvAdikam utpAdayatIty arthaH ||14||

madhusUdanaH : devadattasya svagataiva gatir yathA sthitau satyAM na bhavati evam Atmano 'pi kartR^itvaM kArayitR^itvam na svagatam eva sat-saMnyAse sati na bhavati, athavA nabhasi tala-malinatAdivad vastu-vR^ittyA tatra nAsty eveti sandehApohAyAha na kartR^itvam iti | lokasya dehAdeH kartR^itvaM prabhur AtmA svAmI na sR^ijati tvaM kurv iti niyogena tasya kArayitA na bhavatIty arthaH | nApi lokasya karmANIpsitatamAni ghaTAdIni svayaM sR^ijati kartApi na bhavatIty arthaH | nApi lokasya karma kR^itavatas tat-phala-sambandhaM sR^ijati bhojayitApi bhoktApi na bhavatIty arthaH | na samAnaH sann ubhau lokAv anusaMcarati dhyAyatIva lelAyatIva sadhIH ity Adi shruteH | atrApi sharIrastho 'pi kaunteya na karoti na lipyate [GItA 13.31] ity ukteH |

yadi kiMcid api svato na kArayati na karoti cAtmA kas tarhi kArayan kurvaMsh ca pravartata iti tatrAha svabhAvas tv iti | aj~nAnAtmikA daivI mAyA prakR^itiH pravartate ||14||

vishvanAthaH : nanu ca yadi jIvasya vastutaH kartR^itvAdikaM naivAsti, tarhi parameshvara-sR^iShTe jagati sarvatra jIvasya kartR^itva-bhokR^itvAdi-darshanAn manye parameshareNaiva balAt tasya kartR^itvAdikaM sR^iShTam | tathA sati tasmin vaiShamya-nairghR^iNye prasakte, tatra na hi nahIty Aha na kartR^itvam iti | nApi tat-kartR^itvena karmANy api, na ca karma-phalair bhogaiH saMyogam api, kintu jIvasya svabhAvo 'nAdy-avidyaiva pravartate | taM jIvaM kartR^itvAdy-abhimAnam Arohayitum iti bhAvaH ||14||

baladevaH : etad dvayaM shuddhasya nAstIti vishadayati neti | prabhur dehendriyAdInAM svAmI jIvo lokasya janasya kartR^itvaM na sR^ijatIti tvaM kurv iti kArayitA na bhavati | nApi tasyepsitatamAni karmANi mAlyAmbarAdIni sR^ijatIti svayaM kartApi na bhavati | na ca karma-phalena sukhena duHkhena ca saMyogaM sambandhaM sR^ijatIti bhojayitA bhoktA ca na bhavatIty arthaH | yady evaM, tarhi kaH kArayan kurvaMsh ca pratIyate ? tatrAha svabhAvas tv iti | anAdi-pravR^ittA pradhAna-vAsanAtra svabhAva-shabdenokta-prAdhAnika-dehAdimAn jIvaH kArayitA kartA ceti na viviktasya tattvam iti | shuddhe 'pi kiMcit kartR^itvam asty eva pUrvatra sukhAsane tattvasyokteH bhAnAdAv ivaitad bodhyaM, dhAtv-arthaH khalu kriyA, tan-mukhyatvaM hi kartR^itvam uktam ||14||

__________________________________________________________

BhG 5.15

nAdatte kasya cit pApaM na caiva sukR^itaM vibhuH |
aj~nAnenAvR^itaM j~nAnaM tena muhyanti jantavaH ||15||

shrIdharaH : yasmAd evaM tasmAt nAdatta iti | prayojako 'pi san prabhuH kasyacit pApaM sukR^itaM ca naivAdatte na bhajate | tatra hetuH - vibhuH paripUrNaH | Apta-kAma ity arthaH | yadi hi svArtha-kAmanayA kArayet tarhi tathA syAt | na tv etad asti | Apta-kAmasyaivAcintya-nija-mAyayA tat-tat-pUrva-karmAnusAreNa pravartakatvAt | 

nanu bhaktAn anugR^ihNato 'bhaktAn nigR^ihNatash ca vaiShamyopalambhAt katham Apta-kAmatvam iti ? ata Aha aj~nAneneti | nigraho 'pi daNDa-rUpo 'nugraha eveti | evam aj~nAnena sarvatra samaH parameshvara ity evaMbhUtaM j~nAnam AvR^itam | tena hetunA jantavo jIvA muhyanti | bhagavati vaiShamyaM manyanta ity arthaH ||15||

madhusUdanaH : nanv IshvaraH kArayitA jIvaH kartA, tathA ca shrutiH - eSha u hy eva sAdhu karma kArayati taM yam unninIyate | eSha u evAsAdhu karma kArayati taM yam adho ninIShate ity AdiH | smR^itish ca -

aj~no jantur anIsho 'yam AtmanaH sukha-duHkhayoH |
Ishvara-prerito gacchet svargaM vAshvabhram eva ca || iti |

tathA ca jIveshvarayoH kartR^itva-kArayitR^itvAbhyAM bhoktR^itva-bhojayitR^itvAbhyAM ca pApa-puNya-lepa-sambhavAt katham uktaM svabhAvas tu pravartata iti tatrAha nAdatta iti | paramArthataH vibhuH parameshvaraH kasyacit jIvasya pApaM sukR^itaM ca naivAdatte paramArthato jIvasya kartR^itvAbhAvAt parameshvarasya ca kArayitR^itvAbhAvAt | kathaM tarhi shrutiH smR^itir loka-vyavahArash ca tatrAha aj~nAnenAvaraNa-vikShepA-shaktimatA mAyAkhyenAnR^itena tamasAvR^itam AcchAditaM j~nAnaM jIveshvara-jagad-bheda-bhramAdhiShThAna-bhUtaM nityaM sva-prakAshaM sac-cid-Ananda-rUpam advitIyaM paramArtha-satyaM, tena svarUpAvaraNena muhyanti pramAtR^i-prameya-pramANa-kartR^i-karma-karaNa-bhoktR^i-bhogya-bhogAkhya-nava-vidha-saMsAra-rUpaM moham atasmiMs tad-avabhAsa-rUpaM vikShepaM gacchanti jantavo janana-shIlAH saMsAriNo vastu-svarUpAdarshinaH | akartr-abhoktR^i-paramAnandAdvitIyAtma-svarUpAdarshana-nibandhano 'yaM jIveshvara-jagad-bheda-bhramaH pratIyamAno vartate mUDhAnAm | tasyAM cAvasthAyAM mUDha-pratyayAnuvAdinyAv ete shruti-smR^itI vAstavAdvaita-bodhi-vAkya-sheSha-bhUte iti na doShaH ||15||

vishvanAthaH : yasmAd asAdhu-sAdhu-karmaNAm Ishvaro na kArayitA, tasmAd eva na tasya pApa-puNya-bhAgitvam ity Aha nAdatta iti | nAdatte na gR^ihNAti | kintu tadIyA khalu yA shaktir avidyA saiva jIva-j~nAnam AvR^iNoti ity Aha aj~nAnenAvidyayA | j~nAnaM jIvasya svAbhAvikam | tena hetunA ||15||

baladevaH : nanu yadi vishuddhasya jIvasya tAdR^isha-karma-kartR^itvAdi nAstIti brUShe, tarhi kautukAkrAntaH paramAtmA pradhAnaM tad-gale nipAtya tat-pariNAma-dehendriyAdi-matas tasya tad-racitavAn ity Apadyate | yuktaM caitat | anyathA eSha u hy eva sAdhu karma kArayati taM yam ebhyo lokebhya unninIShate | eSha u evAsAdhu karma kArayati taM yam adho ninIShate iti shrutiH | 

aj~no jantur anIsho 'yam AtmanaH sukha-duHkhayoH |
Ishvara-prerito gacchet svargaM vAshv abhram eva ca ||

iti smR^itish ca vyAkupyet | tathA ca pApa-puNya-mayIm avasthAM nayati | prayojake tasmin vaiShamyAdikaM pApAdi-bhAgitvaM ca syAd iti cet tatrAha nAdatta iti |

vibhur aparimita-vij~nAnAnando 'nanta-shakti-pUrNaH svAnandaika-rasikas tato 'nyatrodAsInaH paramAtmAnAdi-pradhAna-vAsanA-nibandhaM bubhukShuM sva-sannidhi-mAtra-pariNata-pradhAna-maya-dehAdimantaM jIvaM tad-vAsanAnusAreNa karmANi kArayan kasyacij jIvasya pApaM sukR^itaM ca nAdatte na gR^ihNAti | evam uktaM shrI-vaiShNave -

yathA sannidhi-mAtreNa gandhaH kShobhAya jAyate |
manaso nopakartR^itvAt tathAsau parameshvaraH || 
sannidhAnAd yathAkAsha-kAlAdyAH kAraNaM taroH |
tathaivApariNAmena vishvasya bhagavAn hariH || [ViP 1.2.30-1] iti |

audAsInya-mAtre 'yaM gandhAdi-dR^iShTAnto na tv icchAyA abhAve tasyAH | so 'kAmayata iti shrutatvAt | tarhi jIvAs taM viShamaM kuto vadanti, tatrAha aj~nAneneti | anAdi-tad-vaimukhyenAj~nAnena jIvAnAM nityam api j~nAnam AvR^itaM tirohitam | tena hetunA jantavo jIvA muhyanti | samam api taM vimUDhA viShamaM vadanti na vij~nA ity arthaH | Aha caivaM sUtrakAraH - vaiShamya-nairghR^iNye na sApekShatvAt tathA hi darshayati [Vs 2.1.35], na karmAvibhAgAd iti cen nAnAditvAt [Vs 2.1.36] iti ||15||

__________________________________________________________

BhG 5.16

j~nAnena tu tad aj~nAnaM yeShAM nAshitam AtmanaH |
teShAm Adityavaj j~nAnaM prakAshayati tatparam ||16||

shrIdharaH : j~nAninas tu na muhyantIty Aha j~nAneneti | bhagavato j~nAnena yeShAM tad-vaiShamyopalambhakam aj~nAnaM nAshitam taj j~nAnaM teShAm aj~nAnaM nAshayitvA tat paraM paripUrNam Ishvara-svarUpaM prakAshayati | yathAdityas tamo nirasya samastaM vastu-jAtaM prakAshayati tadvat ||16||

madhusUdanaH : tarhi sarveShAm andAdy-aj~nAnAvR^itatvAt kathaM saMsAra-nivR^ittiH syAd ? ata Aha j~nAneneti | tad-AvaraNa-vikShepa-shakti-madanAdy-anirvAcyam anR^itam anarthavAta-mUlam aj~nAnam AtmAshraya-viShayam avidyA-mAyAdi-shabda-vAcyam Atmano j~nAnena gurUpadiShTa-vedAnta-mahA-vAkya-janyena shravana-manana-nididhyAsana-paripAka-nirmalAntaHkaraNa-vR^itti-rUpeNa nirvikalpaka-sAkShAtkAreNa shodhita-tat-tvaM-padArthAbheda-rUpa-shuddha-sac-cid-AnandAkhaNDaika-rasa-vastu-mAtra-viShayeNa nAshitaM bAdhitaM kAla-traye 'py asad evAsattayA j~nAtam adhiShThAna-caitanya-mAtratAM prApitaM shuktAv iva rajataM shukti-j~nAnena shravana-manana-nididhyAsanAdi-sAdhana-sampannAnAM bhagavad-anugR^ihItAnAM mumukShUNAM teShAM taj j~nAnaM kartR^i | Adityavad yathAdityaH svodaya-mAtreNaiva tamo niravasheShaM nivartayati na tu kaMcit sahAyam apekShate tathA brahma-j~nAnam api shuddha-sattva-pariNAmatvAd vyApaka-prakAsha-rUpaM svotpatti-mAtreNaiva sahakAryantara-nirapekShatayA sa-kAryam aj~nAnaM nivartayat param satya-j~nAnaAnantAnanda-rUpam ekam evAdvitIyaM paramAtma-tattvaM prakAshayati praticchAyA-grahaNa-mAtreNaiva karmatAm antareNAbhivyanakti |

atrAj~nAnenAvR^itaM j~nAnena nAshitam ity aj~nAnansyAvaraNatva-j~nAna-nAshyatvAbhyAM j~nAnAbhAva-rUpatvaM vyAvartitam | nahy abhAvaH kiMcid AvR^iNoti na vA j~nAnAbhAvo j~nAnena nAshyate svabhAvato nAsha-rUpatvAt tasya | tasmAd aham aj~no mAm anyaM ca na jAnAmIty Adi-sAkShi-pratyakSha-siddhaM bhAva-rUpam evAj~nAnam iti bhagavato matam | vistaras tv advaita-siddhau draShTavyaH |

yeShAm iti bahu-vacanenAniyamo darshitaH | tathA ca shrutiH - tad yo yo devAnAM pratyabudhyata sa eva tad abhavat tatha rShINAM tathA manuShyANAM tad idam apy etarhi ya evaM vedAhaM brahmAsmIti sa idaM sarvaM bhavati ity Adir yad viShayaM yad-Ashrayam aj~nAnaM tad-viShaya-tad-Ashraya-pramANa-j~nAnAt tan-nivR^ittir iti nyAya-prAptam aniyamaM darshayati | tatrAj~nAna-gatam AvaraNaM dvividham - ekaM sato 'py asattvApAdakam anyat tu bhAto 'py abhAnApAdakam | tatrAdyaM parokShAparokSha-sAdhAraNa-pramANa-j~nAna-mAtrAn nivartate | anumite 'pi vahny-Adau parvate vahnir nAstIty Adi-bhramAdarshanAt | tathA satyaM j~nAnam anantaM brahmAsti iti vAkyAt parokSha-nishcaye 'pi brahma nAstIti bhramo nivartata eva | asty eva brahma kintu mama na bhAtIty ekaM bhrama-janakaM dvitIyam abhAnAvaraNaM sAkShAtkArAd eva nivartate | sa ca sAkShAtkAro vedAnta-vAkyenaiva janyate nirvikalpaka ity Ady advaita-siddhAv anusandheyam ||16||

vishvanAthaH : yathAvidyA tasya j~nAnam AvR^iNoti, tathaivAparA tasya vidyA-shaktir avidyAM vinAshya j~nAnaM prakAshayatIty arthaH | j~nAnena vidyA-shaktyA | aj~nAnam avidyAm | teShAM jIvAnAM j~nAnam eva kartR^i Adityavad ity-Aditya-prabhA yathAndhakAraM vinAshya ghaTa-paTAdikaM prakAshayati, tathaiva vidyayaivAvidyAM vinAshya taj-jIva-niShThaM j~nAnaM param aprAkR^itaM prakAshayati | tena parameshvaro na kam api badhnAti, nApi kam api mocayati | kintv aj~nAna-j~nAne prakR^iter eva dharmaH krameNa badhnAti mocayati ca | kartR^itva-bhoktR^itva-tat-prayojakatvAdayor bandhakAH | anAsakti-shAntyAdayo mocakAsh ca prakR^iter eva dharmAH | kintu parameshvarasyAntaryAmitva eva prakR^ites te te dharmA udbudhyanta ity etad-aMshenaiva tasya prayojakatvam iti na tasya vaiShamya-nairghR^iNye ||16||

baladevaH : vij~nA na muhyantIty etad Aha j~nAneneti | sarvaM j~nAna-plavenaiva [GItA 4.36] iti | j~nAnAgniH sarva-karmANi [GItA 4.37], na hi j~nAnena sadR^ishaM [GItA 4.38] iti cokta-mahimnA sad-guru-prasAda-labdhena sva-parAtma-viShayakena j~nAnena yeShAM sat-prasaN^ginAM tad-vaimukhyam aj~nAnaM nAshitaM pradhvaMsitaM teShAM taj-j~nAnaM kartR^i paraM prakAshayati | dehAdeH paraM jIvaM vaiShamyAdi-doShAt param IshvaraM ca bodhayati | Adityavat yathA ravir udita eva tamo nirasyan yathAvad vastu pradarshayati, tathA sad-gurUpadesha-labdham Atma-j~nAnaM yathAvad Atma-vastv iti | atra vinaShTAj~nAnAnAM jIvAnAM bahutvaM nigadatA pArtha-sArathinA mokShe teShAM tad-darshitaM aupAdhikatvaM tasya praty uktaM neme janAdhipAH ity upakramoktaM ca tat sopapattikam abhUt ||16||

__________________________________________________________

BhG 5.17

tad-buddhayas tad-AtmAnas tan-niShThAs tat-parAyaNAH |
gacchanty apunar-AvR^ittiM j~nAna-nirdhUta-kalmaShAH ||17||

shrIdharaH : evaMbhUteshvaropAsakAnAM phalam Aha tad-buddhaya iti | tasminn eva buddhir nishcayAtmikA yeShAm | tasminn etAtmA mano yeShAm | tasminn eva niShThA tAtparyaM yeShAm | tad eva param ayamam Ashrayo yeShAm | tatash ca tat-prasAda-labdhenAtma-j~nAnena nirdhUtaM nirastaM kalmaShaM yeShAm | te 'punar-AvR^ittiM muktiM yAnti ||17||

madhusUdanaH : j~nAnena paramAtma-tattva-prakAshe sati tad-buddhaya iti | tasmin j~nAna-prakAshite paramAtma-tattve sac-cid-Ananda-ghana eva bAhya-sarva-viShaya-parityAgena sAdhana-paripAkAt paryavasitA buddhir antaHkaraNa-vR^ittiH sAkShAtkAra-lakShaNA yeShAM te tad-buddhayaH sarvadA nirbIja-samAdhi-bhAja ity arthaH | tat kiM boddhAro jIvA boddhavyaM brahma-tattvam iti boddhR^i-boddhavya-bhAvo hi mAyA-vijR^imbhito na vAstavAbheda-virodhIti bhAvaH |

nanu tad-AtmAna iti visheShaNaM vyartham | avidvad-vyavartakaM hi vidvad-visheShaNam | aj~nA api hi vastu-gatyA tad-AtmAna iti kathaM tad-vyAvR^ittir iti cet, na | itarAtmatva-vyAvR^ittau tAtparyAt | aj~nA hi anAtma-bhUte dehAdAv AtmAbhimAnina iti na tad-AtmAna iti vyapadishyante | vij~nAs tu nivR^itta-dehAdy-abhimAnA iti virodhi-nivR^ittyA tad-AtmAna iti vyapadishyanta iti yuktaM visheShaNam |

nanu karmAnuShThAna-vikShepe sati kathaM dehAdy-abhimAna-nivR^ittir iti tatrAha tan-niShThA iti | tasminn eva brahmaNi sarva-karmAnuShThAna-vikShepa-nivR^ittyA niShThA sthitir yeShAM te tan-niShThAH | sarva-karma-saMnyAsena tad-eka-vicAra-parA ity arthaH | phala-rAge sati kathaM tat-sAdhana-bhUta-karma-tyAga iti tatrAha tat-parAyaNAH | tad eva param ayanaM prAptavyaM yeShAM te tat-parAyaNAH | sarvato viraktA ity arthaH |

atra tad-buddhaya ity anena sAkShAtkAra uktaH | tad-AtmAna ity anAtmAbhimA-rUpa-viparIta-bhAva-nivR^itti-phalako vedAnta-vicAraH shravaNa-manana-paripAka-rUpaH | tat-parAyaNA ity anena vairAgya-prakarShaM ity uttarottarasya pUrva-pUrva-hetutvaM draShTavyam | ukta-visheShaNA yatayo gacchanty apunar-AvR^ittiM punar-deha-sambandhAbhAva-rUpAM muktiM prApnuvanti | sakR^in muktAnAm api punar deha-sambandhaH kuto na syAd iti tatrAha j~nAna-nirdhUta-kalmaShAH j~nAnena nirdhUtaM samUlam unmUlitaM punar-deha-sambandha-kAraNaM kalmaShaM puNya-pApAtmakaM karma yeShAM te tathA | j~nAnenAnAdy-aj~nAna-nivR^ittyA tat-kArya-karma-kShaye tan-mUlakaM punar deha-grahaNaM kathaM bhaved iti bhAvaH ||17||

vishvanAthaH : kintu vidyA jIvAtma-j~nAnam eva prakAshayati, na tu paramAtma-j~nAnaM bhaktyAham ekayA grAhyaH iti bhagavad-ukteH | tasmAt paramAtma-j~nAnArthaM j~nAnibhir api punar visheShato bhaktiH kAryA ity ata Aha tad-buddhaya iti | tat-padena pUrvam upakrAnto vibhuH parAmR^ishyate | tasmin parameshvara eva buddhir yeShAm te tam-manana-parA ity arthaH | tad-AtmAnas tan-manaskAs tam eva dhyAyanta ity arthaH | tan-niShThAH j~nAnaM mayi saMnyaset iti bhagavad-ukteH | dehAdy-atiriktAtmma-j~nAne 'pi sAttvike niShThAM parityajya tad-eka-niShThAH | tat-parAyaNAs tadIya-shravaNa-kIrtana-parAH | yad vakShyate -

bhaktyA mAm abhijAnAti yAvAn yash cAsmi tattvataH |
tato mAM tattvato j~nAtvA vishate tad-anantaram || [GItA 18.55] iti |

j~nAna-nirdhUta-kalmaShA j~nAnena vidyAyaiva pUrvam eva dhvasta-samastAvidyAH ||17||

baladevaH : paramAtmany avaiShamyAdi-dhyAyatAM phalam Aha tad iti | tasmiMs tad-avaiShamyAdike guNa-gaNe buddhir nishcayAtmikA yeShAM te | tad-AtmAnas tasmin niviShTa-manasaH tan-niShThAs tat-tAtparyavantas tat-parAyaNAs tat-samAshrayAH | evam abhyastena tad-vaiShamyAdi-guNa-j~nAnena nirdhUta-kalmaShA vinaShTa-tad-vaimukhyAH santa apunar-AvR^ittiM muktiM gacchantIti ||17||

__________________________________________________________

BhG 5.18

vidyA-vinaya-saMpanne brAhmaNe gavi hastini |
shuni caiva shvapAke ca paNDitAH sama-darshinaH ||18||

shrIdharaH : kIdR^ishAs te j~nAnino ye 'punar-AvR^ittiM gacchantIty apekShAyAm Aha vidyA-vinaya-saMpanna iti | viShameShv api samaM brahmaiva draShTuM shIlaM yeShAM te paNDitAH | j~nAnina ity arthaH | atra vidyA-vinayAbhyAM yukte brAhmaNe ca | shuno yaH pacati tasmin shvapAke ca iti karmaNA vaiShamyam | gavi hastini shuni ceti jAtito vaiShamyaM darshitam ||18|| 

madhusUdanaH : deha-pAtAd UrdhvaM videha-kaivalya-rUpaM j~nAna-phalam uktvA prArabdha-karma-vashAt saty api dehe jIvan-mukti-rUpaM tat-phalam Aha vidyeti | vidyA vedArtha-parij~nAnaM brahma-vidyA vA | vinayo nirahaN^kAratvam anauddhatyam iti yAvat | tAbhyAM saMpanne brahma-vidi vinIte ca brAhmaNe sAttvike sarvottame | tathA gavi saMskAra-hInAyAM rAjasyAM madhyamAyAM | tathA hastini shuni shvapAke cAtyanta tAmase sarvAdhame 'pi | sattvAdi-guNais taj-jaish ca saMskArair aspR^iShTam eva samaM brahma draShTuM shIlaM yeShAM te sama-darshinaH | paNDitA j~nAninaH | yathA gaN^gA-toye taDAge surAyAM mUtre vA pratibimbitasyAdityasya na tad-guNa-doSha-sambandhas tathA brahmaNo 'pi cid-AbhAsa-dvArA pratibimbitasya nopAdhi-gata-guNa-doSha-sambandha iti pratisandadhAnAH sarvatra sama-dR^iShTyaiva rAga-dveSha-rAhityena paramAnanda-sphUrtyA jIvan-muktim anubhavantIty arthaH ||18|| 

vishvanAthaH : tatash ca guNAtItAnAM teShAM guNa-maye vastu-mAtra eva tAratamya-mayaM visheSham ajighR^ikShUNAM sama-buddhir eva syAd ity Aha vidyeti | brAhmaNe gavIti sAttvika-jAtitvAt | hastini madhyame | shuni ca shvapAke ceti tAmas-jAtitvAd adhame 'pi tat-tad-visheShAgrahaNAt sama-darshinaH paNDitA guNAtItAH | visheShAgrahaNam eva samaM guNAtItaM brahma | tad draShTuM shIlaM yeShAM te ||18|| 

baladevaH : tAn stauti vidyeti | tAdR^ishe brAhmaNe shvapAke ceti karmaNaitau viShamau gavi hastini shuni ceti jAtyaite viShamAH | evaM viShamatayA sR^iShTeShu brAhmaNAdiShu ye paramAtmAnaM samaM pashyanti, ta eva paNDitAH | tat-karmAnusAriNI tena teShAM tathA tathA sR^iShTiH, na tu rAga-dveShAnusAriNIti parjanyavat sarvatra samaH paramAtmeti ||18|| 

__________________________________________________________

BhG 5.19

ihaiva tair jitaH sargo yeShAM sAmye sthitaM manaH |
nirdoShaM hi samaM brahma tasmAd brahmaNi te sthitAH ||19||

shrIdharaH : nanu viShamesu sama-darshanaM niShiddhaM kurvanto 'pi kathaM te paNDitAH ? yathAha gautamaH samAsam AbhyAM viShama-same pUjAtaH iti | asyArthaH samAya pUjayA viShame prakAre kR^ite sati viShamAya ca same prakAre kR^ite sati sa pUjaka iha lokAt para-lokAc ca hIyata iti | tatrAha ihaiveti | ihaiva jIvadbhir eva taiH | sR^ijyate iti sargaH saMsAraH | jito nirastaH | kaiH ? yeShAM manaH sAmye samatve sthitaM | tatra hetuH -- hi yasmAd brahma samaM nirdoShaM ca tasmAt te sama-darshino brahmaNy eva sthitAH | brahma-bhAvaM prAptA ity arthaH | gautamoktas tu doSho brahma-bhAva-prApteH pUrvam eva | pUjAta iti pUjakAvasthAshravaNAt ||19|| 

madhusUdanaH : nanu sAttvika-rAjasa-tAmaseShu svabhAva-viShameShu prANiShu samatva-darshanaM dharma-shAstra-niShiddham | tathA ca tasyAnnam abhojyam ity upakramya gautamaH smarati samAsam AbhyAM viShama-same pUjAta iti | samAsam AbhyAm iti caturthI-dvi-vacanam | viShama-sama iti dvandvaikavad bhAvena saptamy-eka-vacanam | catur-veda-pAragANAm atyanta-sadAcArANAM yAdR^isho vastrAlaN^kArAnnAdi-dAna-puraHsaraH pUjA-vishesaH kriyate tat-samAyaivAnyasmai caturveda-pAragAya sad-AcArAya viShame tad-apekShayA nyUne pUjA-prakAre kR^ite | tathAlpa-vedAnAM hInAcArANAM yAdR^isho hIna-sAdhanaH pUjA-prakAraH kriyate tAdR^ishAyaivAsamAya pUrvokta-veda-pAraga-sad-AcAra-brAhmaNApekShayA hInAya tAdR^isha-hIna-pUjAdhike mukhya-pUjA-same pUjA-prakAre kR^ite, uttamasya hInatayA hInasyottamatayA pUjAto hetos tasya pUjayitur annam abhojyaM bhavatIty arthaH | pUjayitA pratipatti-vishesam akurvan dhanAd dharmAc ca hIyata iti ca doShAntaram | yadyapi yatInAM niShparigrahANAM pAkAbhAvAd dhanAbhAvAc cAbhojyAnnatvaM dhana-hInatvaM ca svata eva vidyate tathApi dharma-hAnir doso bhavaty eva | abhojyAnnatvaM cAshucitvena pAptpatty-upalakShaNam | tapo-dhanAnAM ca tapa eva dhanam iti tad-dhAnir api dUShaNaM bhavaty eveti kathaM sama-darshinaH paNDitA jIvan-muktA iti prApte pariharati ihaiveti | 

taiH sama-darshibhiH paNDitair ihaiva jIvana-dashAyAm eva jito 'tikrAntaH sargaH sR^ijyata iti vyutpattyA dvaita-prapa¤caH | deha-pAtAd Urdhvam atikramitavya iti kim u vaktavyam ? kaiH ? yeShAM sAmye sarva-bhUteShu viShameShv api vartamAnasya brahmaNaH sama-bhAve sthitaM nishcalaM manaH | hi yasmAn nirdoShaM samaM sarva-vikAra-shUnyaM kUTastha-nityam ekaM ca brahma tasmAt te brahmaNy eva sthitAH | 

ayaM bhAvaH | duShTatvam hi dvedhA bhavati aduShTasyApi duShTa-sambandhAt svato duShTatvAd vA | yathA gaN^godakasya mUtra-garta-pAtAt | svata eva vA yathA mUtrAdeH | tatra doShavatsu shvapAkAdiShu sthitaM doShair duShyati brahmeti mUDhair vibhAvyamAnam api sarva-doShAsaMsR^iShTam eva brahma vyomavad asaN^gatvAt | asaN^go hy ayaM puruShaH |

     sUryo yathA sarva-lokasya cakShur 
na lipyate cAkShuShair bAhya-doShaiH |
ekas tathA sarva-bhUtAntarAtmA
na lipyate loka-duHkhena bAhyaH || iti shruteH |

nApi kAmAdi-dharmavattayA svata eva kaluShitaM kAmAder antaHkaraNa-dharmatvasya shruti-smR^iti-siddhatvAt | tasmAn nirdoSha-brahma-rUpA yatayo jIvan-muktA abhojyAnnAdi-doSha-duShTAsh ceti vyAhR^itam | smR^itis tv avidvad-gR^ihastha-viShayaiva | tasyAnna-bhojyam ity upakramAt | pUjAta iti madhye nirdeshAt | dhanAd dharmAc ca hIyata ity upasaMhArAc ceti draShTavyam ||19||

vishvanAthaH : sama-dR^iShTitvaM stauti | ihaiva iha loka eva sR^ijyata iti sargaH saMsAro jitaH parAbhUtaH ||19||

baladevaH : iheti | iha sAdhana-dashAyAm eva taiH sargaH saMsAro jitaH parAbhUtaH | kaiH ? yeShAM manaH sAmye 'vaiShamyAkhye brahma-dharme sthitaM niviShTam | kuto brahmAviShamam ? tatrAha nirdoShaM hIti | hi yato brahmaNy avaiShamyAdikaM nishcikyus tasmAt prapa¤ce tiShThanto 'pi te brahmaNy eva sthitAH muktis teShAM sulabhety arthaH ||19||

__________________________________________________________

BhG 5.20

na prahR^iShyet priyaM prApya nodvijet prApya cApriyam |
sthira-buddhir asaMmUDho brahmavid brahmaNi sthitaH ||20||

shrIdharaH : brahma-prAptasya lakShaNam Aha na prahR^iShyed iti | brahma-vid bhUtvA brahmaNy eva yaH sthitaH sa priyaM prApya na prahR^iShyet prakR^iShTa-harShavAn syAt | apriyam prApya ca nodvijet na viShIdatIty arthaH | yataH sthira-buddhir sthirA nishcalA buddhir yasya | tat kutaH ? yato 'saMmUDho nivR^itta-mohaH ||20||

madhusUdanaH : yasmAn nirdoShaM samaM brahma tasmAt tad-rUpam AtmAnaM sAkShAtkurvann Aha na prahR^iShyed iti | duHkheShv anudvigna-manAH sukheShu vigata-spR^ihaH ity atra vyAkhyAtaM pUrvArdham | jIvan-muktAnAM svAbhAvikaM caritam eva mumukShubhiH prayatna-pUrvakam anuShTheyam iti vadituM liN^ga-pratyayau | advitIyAtma-darshana-shIlasya vyatirikta-priyApriya-prApty-ayogyAc ca tan-nimittau harSha-viShAdAv ity arthaH | 

advitIyAtma-darshanam eva vivR^iNoti - sthira-buddhiH sthirA nishcalA saMnyAsa-pUrvaka-vedAnta-vAkya-vicAra-paripAkeNa sarva-saMshaya-shUnyatvena nirvicikitsA nishcitA brahmaNi buddhir yasya sa tathA labdha-shravaNa-manana-phala iti yAvat | etAdR^ishasya sarvAsaMbhAvanA-shUnyatve 'pi viparIta-bhAva-pratibandhAt sAkShAtkAro nodetIti nididhyAsanam Aha - asaMmUDhaH | nididhyAsanasya vijAtIya-pratyayAnantarita-sajAtIya-pratyaya-pravAhasya paripAkeNa viparIta-bhAvanAkhya-saMmoha-rahitaH | tataH sarva-pratibandhApagamAd brahmavid brahma-sAkShAtkAravAn | tatash ca samAdhi-paripAkeNa nirdoShe same brahmaNy eva sthito nAnyatreti brahmaNi sthito jIvan-muktaH sthita-praj~na ity arthaH | etAdR^ishasya dvaita-darshanAbhAvAt praharShodvegau na bhavata ity ucitam eva | sAdhakena tu dvaita-darshane vidyamAne 'pi viShaya-doSha-darshanAdinA praharSha-viShAdau tyAjyAv ity abhiprAyaH ||20||

vishvanAthaH : evaM laukika-priyApriyAdiShv api teShAM sAmyam Aha na prahR^iShyed iti | na prahR^iShyet na prahR^iShyati | nodvijet nodvijate | sAdhana-dashAyAm evam abhyased iti vivakShayA vA liÇ | asaMmUDho harSha-shokAdInAm abhimAna-nibandhanatvena saMmoha-mAtratvAt ||20||

baladevaH : brahmaNi sthitasya lakShaNam Aha neti | vartamAne dehe sthitaH prArabdhAkR^iShTaM priyam apriyaM ca prApya na prahR^iShyen na codvijet | kutaH ? sthirA svAtmani buddhir yasya saH | asaMmUDho 'nityena dehena nityam AtmAnam ekIkR^itya mohaM na labdhaH | brahmavit tAdR^ishaM brahmAnubhavan | evaMlakShaNo brahmaNi sthito bodhyaH ||20||

__________________________________________________________

BhG 5.21

bAhya-sparsheShv asaktAtmA vindaty Atmani yat sukham |
sa brahma-yoga-yuktAtmA sukham akShayam ashnute ||21||

shrIdharaH : moha-nivR^ittyA buddhi-sthairye hetum Aha bAhya-sparsheShv iti | indriyaiH spR^ishyanta iti sparshA viShayAH | bAhyendriya-viShayeShv asaktAtmAnAsakta-cittaH | Atmani antaH-karaNe yad upashamAtmakaM sAttvikaM sukham tad vindati labhate | sa copashamaM sukhaM labdhvA brahmaNi yogena samAdhinA yuktas tadaikyaM prApta AtmA yasya so 'kShayaM sukham ashnute prApnoti ||21||

madhusUdanaH : nanu bAhya-viShaya-prIter aneka-janmAnubhUtatvenAtipracalatvAt tad-Asakta-cittasya katham alaukike brahmaNi dR^iShTa-sarva-sukha-rahite sthitiH syAt | paramAnanda-rUpatvAd iti cet, na | tad-AnandasyAnanubhUta-caratvena citta-sthiti-hetutvAbhAvAt | tad uktaM vArttike -

     apy AnandaH shrutaH sAkShAn mAnenAviShayIkR^itaH |
     dR^iShTAnandAbhilAShaM sa na mandIkartum apy alam || iti |

tatrAha bAhyeti | indriyaiH spR^ishyanta iti sparshAH shabdAdayaH | te ca bAhyA anAtma-dharmatvAt | teShv asaktAtmAnAsakta-cittas tR^iShNA-shUnyatayA viraktaH sann Atmani antaH-karaNa eva bAhya-viShaya-nirapekShaM yad upashamAtmakaM sukhaM tad vindati labhate nirmala-sattva-vR^ittyA | tad uktaM bhArate -

     yac ca kAma-sukhaM loke yac ca divyaM mahat sukham |
     tR^iShNAkShaya-sukhasyaite nArhataH ShoDashIM kalAm || iti |

athavA pratyag-Atmani tvaM-padArthe yat sukhaM svarUpa-bhUtaM suShuptAv anubhUyamAnaM bAhya-viShayAsakti-pratibandhAd alambhamAnaM tad eva tad-abhAvAl labhate |

na kevalaM tvaM-padArtha-sukham eva labhate kintu tat-padArthaikyAnubhavena pUrNa-sukham apIty Aha sa tR^iShNA-shUnyo brahmaNi paramAtmani yogaH samAdhis tena yuktas tasmin vyApR^ita AtmAntaH-karaNaM yasya sa brahma-yoga-yuktAtmA | athavA brahmaNi tat-padArthe yogena vAkyArthAnubhava-rUpeNa samAdhinA yukta aikyaM prApta AtmA tvaM-padArtha-svarUpaM yasya sa tathA | sukham akShayam anantaM sva-svarUpa-bhUtam ashnute vyApnoti sukhAnubhava-rUpa eva sarvadA bhavatIty arthaH | nitye 'pi vastuny avidyAnivR^itty-abhiprAyeNa dhAtv-artha-yoga aupacArikaH | tasmAd Atmany akShaya-sukhAnubhavArthI san bAhya-viShaya-prIteH kShaNikAyA mahA-narakAnubandhinyAH sakAshAd indriyANi nivartayet tAvataiva ca brahmaNi sthitir bhavatIty abhiprAyaH ||21||

vishvanAthaH : sa ca bAhya-sparsheShu viShaya-sukheShv asaktAtmA anAsakta-manAH | tatra hetur Atmani jIvAtmani paramAtmAnaM vindati sati prApte yat sukhaM tad akShayaM sukham | sa evAshnute prApnoti, na hi nirantaram amR^itAsvAdine mR^ittikA rocata iti bhAvaH ||21||

baladevaH : paurvauttaryeNa sva-parAtmAnAv anubhavatIty Aha bAhyeti | bAhya-sparsheShu shabdAdi-viShayAnubhaveShu asaktAtmA san yadAtmani sva-svarUpe 'nubhUyamAne sukham tadAdau vindati, tad uttaraM brahmaNi paramAtmani yogaH samAdhis tad-yuktAtmA san yad akShayaM mahad-anubhava-lakShaNaM sukham tad ashnute labhate ||21||

__________________________________________________________

BhG 5.22

ye hi saMsparshajA bhogA duHkha-yonaya eva te |
Ady-anta-vantaH kaunteya na teShu ramate budhaH ||22||

shrIdharaH : nanu priya-viShaya-bhogAnAm api nivR^itteH kathaM mokShaH puruShArthaH syAt | tatrAha ye hIti | saMsparshA viShayAs tebhyo jAtA ye bhogAH sukhAni | te hi vartamAna-kAle 'pi spardhAsUyAdi-vyAptatvAd duHkhasyaiva yonayaH kAraNa-bhUtAH | tathAdimanto 'ntavantash ca | ato vivekI teShu na ramate ||22||

madhusUdanaH : nanu bAhya-viShaya-prIti-nivR^ittAv Atmany akShaya-sukhAnubhavas tasmiMsh ca sati tat-prasAdAd eva bAhya-viShaya-prIti-nivR^ittir itItaretarAshraya-vashAn naikam api sidhyed ity AshaN^kya viShaya-doSha-darshanAbhyAsenaiva tat-prIti-nivR^ittir bhavatIti parihAram Aha ye hIti | hi yasmAd ye saMsparshajA viShayendriya-sambandha-jA bhogAH kShudra-sukha-lavAnubhavA iha vA paratra vA rAga-dveShAdi-vyAptatvena duHkha-yonaya eva te | te sarve 'pi brahma-loka-paryantaM duHkha-hetava eva | tad uktaM viShNu-purANe -

     yAvataH kurute jantuH saMbandhAn manasaH priyAn |
     tAvanto 'sya nisvanyante hR^idaye shoka-shaN^kavaH || iti |

etAdR^ishA aî na sthirAH kintu Ady-anta-vantaH | Adir viShayendriya-saMyogo 'ntash ca tad-viyoga evaM tau vidyete yeShAM te pUrvAparayor asattvAn madhye svapnavad AvirbhUtAH kShaNikA mithyA-bhUtAH | tad uktaM gauDapAdAcAryaiH - AdAv ante ca yat tv asti vartamAne 'pi tat tathA iti |

yasmAd evaM tasmAt teShu budho vivekI na ramate pratikUla-vedanIyatvAc ca prItim anubhavati | tad uktaM bhagavatA pata¤jalinA pariNAma-tApa-saMskAra-duHkhair guNa-vR^itti-virodhAc ca duHkham eva sarvaM vivekinaH [YogS 2.15] iti | sarvam api viShaya-sukhaM dR^iShTam AnushravikaM ca duHkham eva pratikUla-vedanIyatvAt | vivekinaH parij~nAta-kleshAdi-svarUpasya na tv avivekinaH | akShi-pAtra-kalpo hi vidvAn atyalpa-duHkha-leshenApy udvijate yathorNa-tantur atisukumAro 'py akShi-pAtre nyastaH sparshena duHkhayati netareShv aN^geShu tadvad vivekina eva madhu-viSha-saMpR^iktAnna-bhojanavat sarvam api bhoga-sAdhanaM kAla-traye 'pi kleshAnubiddhatvAd duHkhaM na mUDhasya bahuvidha-duHkha-sahiShNor ity arthaH | tatra pariNAma-tApa-saMskAra-duHkhair iti bhUta-vartamAna-bhaviShyt-kAle 'pi duHkhAnubiddhatvAd aupAdhikaM duHkhatvaM viShaya-sukhasyoktaM, guNa-vR^itti-virodhAc cety anena svarUpato 'pi duHkhatvam | tatra pariNAmash ca tApash ca saMskArash ca ta eva duHkhAni tair ity arthaH | itthaM-bhUta-lakShaNe tR^itIyA | tathA hi - rAgAnubiddha eva sarvo 'pi sukhAnubhavaH | na hi tatra na rajyati tena sukhI ceti sambhavati | rAga eva ca pUrvam udbhUtaH san viShaya-prAptyA sukha-rUpeNa pariNamate | tasya ca pratikShaNaM vardhamAnatvena sva-viShayAprApti-nibandhana-duHkhasyAparihAryatvAd duHkha-rUpataiva | yA hi bhogeShv indriyANAm upashAntiH paritR^iptatvAt tat sukham | yA laulyAd anupashAntis tad duHkham | na cendriyANAM bhogAbhyAsena vaitR^iShNyaM kartuM shakyam | yato bhogAbhyAsam anu vivardhante rAgAH kaushalAni cendriyANAM | smR^itish ca -

     na jAtu kAmaH kAmAnAm upabhogena shAmyati |
     haviShA kR^iShNa-vartmaiva bhUya evAbhivardhate || iti |

tasmAd duHkhAtmaka-rAga-pariNAmatvAd viShaya-sukham api duHkham eva kArya-kAraNayor abhedAd iti pariNAma-duHkhatvam |

tathA sukhAnubhava-kAle tat-pratikUlAni duHkha-sAdhanAni dveShTi | nAnupahatya bhUtAny upabhogaH sambhavatIti bhUtAni ca hinasti | dveShash ca sarvANi duHkha-sAdhanAni me mA bhUvann iti saN^kalpa-visheShaH | na ca tAni sarvANi kashcid api parihartuM shaknoti | ataH sukhAnubhava-kAle 'pi tat-paripanthinaM prati dveShasya sarvadaivAvasthitatvAt tApa-duHkhaM duShparihAram eva | tApo hi dveShaH | evaM duHkha-sAdhanAni parihartum ashakto muhyati ceti moha-duHkhatApi vyAkhyeyA | tathA coktaM yoga-bhAShya-kAraiH - sarvasya dveShAnubiddhash cetanAcetana-sAdhanAdhInas tApAnubhava iti | tatrAsti dveShajaH karmAshayaH | sukha-sAdhanAni ca prArthayamAnaH kAyena vAcA manasA ca parispandate | tataH param anugR^iNAty upahanti ceti parAnuraha-pIDAbhyAM dharmAdharmAv upacinoti | na karmAshayo lobhAn mohAc ca bhavati ity eShA tApa-duHkhatocyate | tathA vartamAnaH sukhAnubhavaH sva-vinAsha-kAle saMskAram Adhatte | sa ca sukha-smaraNaM, tac ca rAgaM, sa ca manaH-kAya-vacana-ceShTAM, sA ca puNyApuNya-karmAshayau, tau ca janmAdIti saMskAra-duHkhatA | evaM tApa-mohayor api saMskArau vyAkhyeyau |

evaM kAla-traye 'pi duHkhAnuvedhAd viShaya-sukhaM duHkham evety uktvA svarUpato 'pi duHkhatAm Aha guNa-vR^itti-virodhAc ca | guNAH sattva-rajas-tamAMsi sukha-duHkha-mohAtmakAH paraspara-viruddha-svabhAvA api taila-varty-agnaya iva dIpaM puruSha-bhogopayuktatvena try-Atmakam ekaM kAryam Arabhante tatraikasya prAdhAnye dvayor guNa-bhAvAt pradhAna-mAtra-vyapadeshena sAttvikaM rAjasaM tAmasam iti triguNam api kAryam ekena guNena vyapadishyate | tatra sukhopabhoga-rUpo 'pi pratyaya udbhUta-sattva-kAryatve 'py anudbhUta-rajas-tamaH-kAryatvAt triguNAtmaka eva | tathA ca sukhAtmakatvavad duHkhAtmakatvaM viShAdAtmakatvaM ca tasya dhruvam iti duHkham eva sarvaM vivekinaH | na caitAdR^isho 'pi pratyayaH sthiraH | yasmAc calaM ca guNa-vR^ittam iti kShipra-pariNAmi cittam uktam |

nanv ekaH pratyayaH kathaM paraspara-viruddha-sukha-duHkha-mohatvAny ekadA pratipadyata iti cet, na | udbhUtAnudbhUtayor virodhAbhAvAt | sama-vR^ittikAnAm eva hi guNAnAM yugapad virodho na viShama-vR^ittikAnAm | yathA dharma-j~nAna-vairAgyaishvaryANi labdha-vR^ittikAni labdha-vR^ittikair evAdharmAj~nAnAvairAgyAnaishvaryaiH saha virudhyante na tu svarUpa-sadbhiH | pradhAnasya pradhAnena saha virodho na tu durbaleneti hi nyAyaH | evaM sattva-rajas-tamAMsy api parasparaM prAdhAnya-mAtraM yugapan na sahante na tu sad-bhAvam api |

etena pariNAma-tApa-saMskAra-duHkheShv api rAga-dveSha-mohAnAM yugapat sad-bhAvo vyAkhyAtaH prasupta-tanu-vicchinnodAra-rUpeNa kleshAnAM catur-avasthatvAt | tathA hi - avidyAsmitA-rAga-dveShAbhiniveshAH pa¤ca-kleshAH | avidyA kShetram uttareShAM prasupta-tanu-vicchinnodArANAm | anityAshuci-duHkhAnAtmasu nitya-shuci-sukhAtma-khyAtir avidyA | dR^ig-darshana-shaktyor ekAtmataivAsmitA | sukhanushayI rAgaH | duHkhAnushayI dveShaH | svarasa-vAhI viduSho 'pi tathArUDho 'bhiniveshaH | te pratiprasava-heyAH sUkShmAH | dhyAna-heyAs tad-vR^ittayaH | klesha-mUlaH karmAshayo dR^iShTAdR^iShTa-janma-vedanIyaH | sati mUle tad-vipAko jAtyAyur bhogAH [YogS 2.3-13] iti pAta¤jalAni sUtrANi | tatrAtasmiMs tad-buddhir viparyayo mithyA-j~nAnam avidyeti paryAyAH | tasyA visheShaH saMsAra-nidAnam | tatrAnitye nitya-buddhir yathA - dhruvA pR^ithivI dhruvA sa-candra-tArakA dyaur amR^itA divaukasa iti | ashucau parama-bIbhatse kAye shuci-buddhir yathA naveva shashAN^kalekhA kamanIyeyaM kanyA madhv-amR^itAvayava-nirmiteva candraM bhittvA niHsR^iteva j~nAyate nIlotpala-patrAyatAkShI hAvagarbhAbhyAM locanAbhyAM jIva-lokam AshvAsayatIveti kasya kena sambandhaH |

     sthAnAd bIjAd upaShTambhAn 
niShyandAn nidhanAd api |
     kAyam Adheya-shaucatvAt 
paNDitA hy ashuciM viduH || iti ca vaiyAsaki-shlokaH |

etenApuNye puNya-pratyayo 'narthe cArtha-pratyayo vyAkhyAtaH | duHkhe sukha-khyAtir udAhR^itA pariNAma-tApa-saMskAra-duHkhair guNa-vR^itti-virodhAc ca duHkham eva sarvaM vivekina iti | anAtmany Atma-khyAtir yathA sharIre manuShyo 'ham ity AdiH | iyaM cAvidyA sarva-klesha-mUla-bhUtA tama ity ucyate | buddhi-puruShayor abhedAbhimAno 'smitA mohaH | sAdhana-rahitasyApi sarvaM sukha-jAtIyaM me bhUyAd iti viparyaya-visheSho rAgaH | sa eva mahA-mohaH | duHkha-sAdhane vidyamAne 'pi kim api duHkham me mA bhUd iti viparyaya-visheSho dveShaH | sa tAmisraH | Ayur-abhAve 'py etaiH sharIrendriyAdibhir anityair api viyogo me mA bhUd ity Avidvad-aN^ganA-bAlaM svAbhAvikaH sarva-prANi-sAdhAraNo maraNa-trAsa-rUpo viparyaya-visheSho 'bhiniveshaH | so 'ndha-tAmisraH | tad uktaM purANe-

     tamo moho mahA-mohas tAmisro hy andha-saJNj~nitaH |
     avidyA pa¤ca-parvaiShA prAdurbhUtA mahAtmanaH || iti |

ete ca kleshAsh catur avasthA bhavanti | tatrAsato 'nutpatter anabhivyakta-rUpeNAvasthAnaM suptAvasthA | abhivyaktasyApi saha-kArya-lAbhAt kAryAjanakatvaM tanv-avasthA | abhivyaktasya janita-kAryasyApi kenacid balavatAbhibhavo vicchedAvasthA | abhivyaktasya prApta-sahakAri-sampatter apratibandhena sva-kArya-karatvam udArAvasthA | etAdR^ig avasthA-catuShTaya-vishiShTAnAm asmitAdInAM caturNAM viparyaya-rUpANAM kleshAnAm avidyaiva sAmAnya-rUpA kShetraM prasava-bhUmiH | sarveShAm api viparyaya-rUpatvasya darshitatvAt | tenAvidyA-nivR^ittyaiva kleshAnAM nivR^ittir ity arthaH | te ca kleshAH prasuptA yathA prakR^iti-lInAnAM, tanavaH pratipakSha-bhAvanayA tanUkR^itA yathA yoginAm | ta ubhaye 'pi sUkShmAH pratiprasavena mano-nirodhenaiva nirbIja-samAdhinA heyAH | ye tu sUkShma-vR^ittayas tat-kArya-bhUtAH sthUlA vicchinnA udAhArAsh ca vicchidya vicchidya tena tenAtmanA punaH prAdurbhavantIti vicchinnAH | yathA rAga-kAle krodho vidyamAno 'pi na prAdurbhUta iti vicchinna ucyate | evam ekasyAM striyAM caitro rakta iti nAnyAsu viraktaH kintv ekasyAM rAgo labdha-vR^ittir anyAsu ca bhaviShyad-vR^ittir iti sa tadA vicchinna ucyate, ye yadA viShayeShu labdha-vR^ittayas te tadA sarvAtmanA prAdurbhUtA udArA ucyante, ta ubhaye 'py atisthUlatvAc chuddha-sattva-bhavena bhagavad-dhyAnena heyA na mano-niodham apekShante | nirodha-heyAs tu sUkShmA eva | tathA ca pariNAma-tApa-saMskAra-duHkheShu prasupta-tanu-vicchinna-rUpeNa sarve kleshAH sarvadA santi | udAratA tu kadAcit kasyacid iti visheShaH | ete ca bAdhanA-lakShaNaM duHkham upajanayantaH klesha-shabda-vAcyA bhavanti | yataH karmAshayo dharmAdharmAkhyaH klesha-mUlaka eva | sati ca mUla-bhUte kleshe tasya karmAshayasya vipAkaH phalaM janmAyur bhogash ceti | sa ca karmAshaya iha paratra ca sva-vipAkArambhakatvena dR^iShTAdR^iShTa-janma-vedanIyaH | evaM klesha-santatir ghaTI-yantravad anisham Avartate | ataH samIcInam uktaM ye hi saMsparshajA bhogA duHkha-yonaya eva te Adyantavanta iti | duHkha-yonitvaM pariNAmAdibhir guNa-vR^itti-virodhAc ca AdyantavattvaM guNa-vR^ittasya calatvAd iti yoga-mate vyAkhyA |

aupaniShadAnAM tu anAdi bhAva-rUpam aj~nAnam avidyA | ahaMkAra-dharmy-adhyAso 'smitA | rAga-dveShAbhiniveshAs tad-vR^itti-visheShA ity avidyA-mUlatvAt sarve 'py avidyAtmakatvena mithyA-bhUtA rajju-bhujaN^gAdhyAsavan mithyAtve 'pi duHkha-yonayaH svapnAdivad dR^iShTi-sR^iShTi-mAtratvenAdyantavantash ceti budho 'dhiShThAna-sAkShAtkAreNa nivR^itta-bhramas teShu na ramate, mR^iga-tR^iShNikA-svarUpa-j~nAnavAn iva tatrodakArthI na pravartate | na saMsAre sukhasya gandha-mAtram apy astIti buddhvA tataH sarvANIndriyANi nivartayed ity arthaH ||22||

vishvanAthaH : vivekavAn eva vastuto viShaya-sukhenaiva sajjatIty Aha ye hIti ||22||

baladevaH : adR^iShTAkR^iShTeShu viShaya-bhogeShv anityatva-vinishcayAn na sajjatIty Aha ye hIti | saMsparshajA viShaya-janyA bhogAH sukhAni | sphuTam anyat ||22||

__________________________________________________________

BhG 5.23

shaknotIhaiva yaH soDhuM prAk sharIra-vimokShaNAt |
kAma-krodhodbhavaM vegaM sa yuktaH sa sukhI naraH ||23||

shrIdharaH : yasmAn mokSha eva paramaH puruShArthaH | tasya ca kAma-krodha-vego 'tipratipakShaH | atas tat-sahana-samartha eva mokSha-bhAg ity Aha shaknotIti | kAmAt kordhAc codbhavati yo vego mano-netrAdi-kShobhAdi-lakShaNaH | tam ihaiva tad-uttara-samaya eva yo naraH soDhuM pratiroddhuM shaknoti, tad api na kShaNa-mAtram | kintu sharIra-vimokShaNAt prAk, yAvad-deha-pAtam ity arthaH | ya evaMbhUtaH sa eva yuktaH samAhitaH sukhI ca bhavati | nAnyaH | yad vA maraNAd UrdhvaM vilapantIbhir yuvatIbhir AliN^gyamAno 'pi putrAdibhir dahyamAno 'pi yathA prANa-shUnyaH kAma-krodha-vegaM sahate tathA maraNAt prAg api jIvann eva yaH sahate sa eva yuktaH sukhI cety arthaH | tad uktaM vashiShThena -

     prANe gate yathA dehaH sukhaM duHkhaM na vindati |
     tathA cet prANa-yukto 'pi sa kaivalyAshrayo bhavet || iti ||23||

madhusUdanaH : sarvAnartha-prApti-hetur durnivAro 'yaM shreyo-mArga-pratipakShaH kaShTatamo doSho mahatA yatnena mumukShuNA nivAraNIya iti yatnAdhikya-vidhAnAya punar Aha shaknotIti | Atmano 'nukUleShu sukha-hetuShu dR^ishyamAneShu smaryamANeShu vA tad-guNAnusandhAnAbhyAsena yo raty-Atmako gardho 'bhilAShas tR^iShNA lobhaH sa kAmaH | strI-puMsayoH paraspara-vyatikarAbhilAShe tv atyanta-nirUDhaH kAma-shabdaH | etad-abhilASheNa kAmaH krodhas tathA lobha ity atra dhana-tR^iShNA lobhaH strI-vyatikara-tR^iShNA kAma iti kAma-lobhau pR^ithag uktau | iha tu tR^iShNA-sAmAnyAbhiprAyeNa kAma-shabdaH prayukta iti lobhaH pR^ithaÇ noktaH | evam AtmanaH pratikUleShu duHkha-hetuShu dR^ishyamAneShu shrUyamANeShu vA tad-doShAnusandhAnAbhyAsena yaHprajvalanAtmako dveSho manyuH sa krodhaH | tayor utkaTAvasthA loka-veda-virodha-pratisandhAna-pratibandhakatayA loka-veda-viruddha-pravR^itty-unmukhatva-rUpA nadI-vega-sAmyena vega ity ucyate | yathA hi nadyA vego varShAsv atiprabalatayA loka-veda-virodha-pratisandhAnenAnicchantam api garte pAtayitvA majjayati cAdho nayati ca, tathA kAma-krodhayor vego viShayAbhidhyAnAbhyAsena varShA-kAla-sthAnIyenAtiprabalo loka-veda-virodha-pratisandhAnenAnicchantam api viShaya-garte pAtayitvA saMsAra-samudre majjayati cAdho mahA-narakAn nayati ceti vega-pada-prayogeNa sUcitam | etac cAtha kena prayukto 'yam ity atra nivR^ittam |

tam etAdR^ishaM kAma-krodhodbhavaM vegam antaHkaraNa-prakShobha-rUpaM stambha-svedAdy-aneka-bAhya-vikAra-liN^gam A-sharIra-vimokShaNAc charIra-vimokShaNa-paryantam aneka-nimitta-vashAt sarvadA sambhAvyamAnatvenAvisrambhaNIyam antar utpanna-doSha-darshanAbhyAsajena vashIkAra-saJNj~naka-vairAgyeNa soDhuM tad-anurUpa-kAryAsampAdanenAnarthakaM kartuM shaknoti samartho bhavati, sa eva yukto yogI, sa eva sukhI, sa eva naraH pumAn puruShArtha-sampAdanAt | tad-itaras tv AhAra-nidrA-bhaya-maithunAdi-pashu-dharma-mAtra-ratatvena manuShyAkAraH pashur eveti bhAvaH |

A-sharIra-vimokShaNAd ity atrAnyad vyAkhyAnam - yathA maraNAd UrdhvaM vilapantIbhir yuvatIbhir AliN^gyamAno 'pi putrAdibhir dahyamAno 'pi prANa-shUnyatvAt kAma-krodha-vegaM sahate, tathA maraNAt prAg api jIvann eva yaH sahate sa yukta ity Adi | atra yadi maraNavaj jIvane 'pi kAma-krodhAnutpatti-mAtraM brUyAt tadaitad yujyate | yathoktaM vashiShThena -

     prANe gate yathA dehaH sukhaM duHkhaM na vindati |
     tathA cet prANa-yukto 'pi sa kaivalyAshrame vaset || iti |

iha tUpannayoH kAma-krodhayor vega-sahane prastute tayor anutpatti-mAtraM na dArShTAnta iti kim atinirbandhena ||23||

vishvanAthaH : saMsAra-sindhau patito 'py eSha eva yogI eSha eva sukhIty Aha shaknotIti ||23||

baladevaH : shaknotIhaiva yaH soDhuM prAk sharIra-vimokShaNAt | kAma-krodhodbhavaM vegaM sa yuktaH sa sukhI naraH ||23||


__________________________________________________________

BhG 5.24

yo 'ntaH-sukho 'ntarArAmas tathAntar-jyotir eva yaH |
sa yogI brahma-nirvANaM brahma-bhUto 'dhigacchati ||24||

shrIdhara : na kevalaM kAma-krodha-vega-saMharaNa-mAtreNa mokShaM prApnoti | api tu yo 'ntaH-sukha iti | antarAtmany eva sukhaM yasya | na viShayeShu | antar evArAma AkrIDA yasya na bahiH | antar eva jyotir dR^iShTir yasya | na gIta-nR^ityAdiShu | sa evaM brahmaNi bhUtaH sthitaH san brahmaNi nirvANaM layam adhigacchati prApnoti ||24||

madhusUdanaH : kAma-krodha-vega-sahana-mAtreNaiva mucyante iti na, kintu yo 'ntar iti | 
antar-bAhya-viShaya-nirapekSham eva svarUpa-bhUtaM sukhaM yasya so 'ntaH-sukho bAhya-viShaya-janita-sukha-shUnya ity arthaH | kuto bAhya-sukhAbhAvas tatrAha antar Atmany eva na tu stry-Adi-viShaye bAhya-sukha-sAdhana ArAma AramaNaM krIDA yasya so 'ntar-ArAmas tyakta-sarva-parigrahatvena bAhya-sukha-sAdhana-shUnya ity arthaH | 

nanu tyakta-sarva-parigrahasyApi yater yadR^icchopanataiH kokilAdi-madhura-shabda-shravaNa-manda-pavana-sparshana-candrodaya-mayUra-nR^ityAdi-darshanAti-madhura-shItala-gaN^godaka-pAna-ketakI-kusuma-saurabhAdy-avaghrANAdibhir grAmyaiH sukhotpatti-sambhavAt kathaM bAhya-sukha-tat-sAdhana-shUnyatvam iti tatrAha tathAntar-jyotir eva yaH | yathAntar eva sukhaM na bAhyair viShayais tathAntar evAtmani jyotir vij~nAnaM na bAhyair indriyair yasya so 'ntar-jyotiH shrotrAdi-janya-shabdAdi-viShaya-vij~nAna-rahitaH | eva-kAro visheShaNa-traye 'pi sambadhyate | samAdhi-kAle shabdAdi-pratibhAsAbhAvAd vyutthAna-kAle tat-pratibhAse 'pi mithyAtva-nishcayAn na bAhya-viShayais tasya sukhotpatti-sambhava ity arthaH |

ya evaM yathokta-visheShaNa-sampannaH sa yogI samAhito brahma-nirvANaM brahma paramAnanda-rUpaM kalpita-dvaitopashama-rUpatvena nirvANaM tad eva, kalpita-bhAvasyAdhiShThAnAtmakatvAt | avidyAvaraNa-nivR^ittyAdhigacchati nitya-prAptam eva prApnoti | yataH sarvadaiva brahma-bhUto nAnyaH | brahmaiva san brahmApy eti iti shruteH | avasthiter iti kAsha-kR^itsnaH iti nyAyAc ca ||24||

vishvanAtha - yas tu saMsArAtItas tasya tu brahmAnubhava eva sukham ity Aha ya iti | antarAtmany eva sukhaM yasya saH | yato 'ntarAtmany eva ramate, ato 'ntarAtmany eva jyotir dR^iShTir yasya saH ||24||

baladeva - yat prItyA taM soDhuM shaktas tad Aha yo 'ntar iti | antarvartinAnubhUtenAtmanA sukhaM yasya saH, tenaivArAmaH krIDA yasya saH | tasminn eva jyotir dR^iShTir yasya saH | IdR^isho yogI niShkAma-karmI brahma-bhUto labdha-shuddha-jaiva-svarUpo brahmAdhigacchati paramAtmAnaM labhate | nirvANaM mokSha-rUpaM tenaiva tal-lAbhAt ||24||

__________________________________________________________

BhG 5.25

labhante brahma-nirvANam R^iShayaH kShINa-kalmaShAH |
chinna-dvaidhA yatAtmAnaH sarva-bhUta-hite ratAH ||25||

shrIdharaH : kiM ca labhanta iti | R^iShayaH samyag-darshinaH | kShINaM kalmaShaM yeShAm | sarveShAM bhUtAnAM hite ratAH kR^ipalavaH | te brahma-nirvANaM mokShaM labhante ||25||

madhusUdanaH : mukti-hetor j~nAnasya sAdhanAntarANi vivR^iNvann Aha labhanta iti | prathamaM yaj~nAdibhiH kShINa-kalmaShAH | tato 'ntaHkaraNa-shuddhayA R^iShayaH sUkShma-vastu-vivecana-samarthAH saMnyAsinaH | tataH shravaNAdi-paripAkeNa cchinna-dvaidhA nivR^itta-sarva-saMshayAH | tato nididhyAsana-paripAkeNa saMyatAtmAnaH paramAtmany evaikAgra-cittAH | etAdR^ishAsh ca dvaitAdarshitvena sarva-bhUta-hite ratA hiMsA-shUnyA brahma-vido brahma-nirvANaM labhante |

     yasmin sarvANi bhUtAni AtmaivAbhUd vijAnataH |
     tatra ko mohaH kaH shoka ekatvam anupashyataH || iti shruteH |

bahu-vacanam, tad yo devAnAM ity Adi-shruty-uktAniyama-pradarshanArtham ||25||

vishvanAthaH : evaM bahava eva sAdhana-siddhA bhavantIty Aha labhanta iti ||25||

baladevaH : evaM sAdhana-siddhA bahava bhavantIty Aha labhanta iti | R^iShayas tattva-draShTAraH | chinna-dvaidhA vinaShT-saMshayAH | sphuTam anyat ||25||


__________________________________________________________

BhG 5.26

kAma-krodha-viyuktAnAM yatInAM yata-cetasAm |
abhito brahma-nirvANaM vartate viditAtmanAm ||26||

shrIdharaH : kiM ca kAmety Adi | kAma-krodhAbhyAM viyuktAnAm | yatInAM saMnyAsinAm | saMyata-cittAnAM j~nAtAtma-tattvAnAm abhita ubhayato jIvatAM mR^itAnAM ca | na dehAnta eva teShAM brahmaNi layaH, api tu jIvatAm api vartata ity arthaH ||26||

madhusUdanaH : pUrvaM kAma-krodhayor utpannayor api vegaH soDhavya ity uktam adhunA tu tayor utpatti-pratibandha eva kartavya ity Aha kAmeti | kAma-krodhayor viyogas tad-anutpattir eva tad-yuktAnAM kAma-krodha-viyuktAnAm | ataeva yata-cetasAM saMyata-cittAnAM yatInAM yatna-shIlAnAM saMnyAsinAM viditAtmanAM sAkShAt-kR^ita-paramAtmanAm abhita ubhayato jIvatAM mR^itAnAM ca teShAM brahma-nirvANaM mokSho vartate nityatvAt, na tu bhaviShyati sAdhyatvAbhAvAt ||26||

vishvanAthaH : j~nAtas tvaM-padArtha-nAma-prApta-paramAtma-j~nAnAnAM kiyatA kAlena brahma-nirvANa-sukhaM syAd ity apekShAyAm Aha kAmeti | yata-cetasAm uparata-manasAM kShINa-liN^ga-sharIrANAm iti yAvat, abhitaH sarvato-bhAvenaiva vartata eveti brahma-nirvANe tasya naivAtivilambam iti bhAvaH ||26||

baladevaH : IdR^ishAn paramAtmApy anuvartata ity Aha kAmeti | yatInAM prayatnavatAM tAn abhito brahma vartata ity arthaH | yad uktaM -

     darshana-dhyAna-saMsparshair matsya-kUrma-vihaN^gamAH |
     svAny apatyAni puShNanti tathAham api padmaja || iti ||26||

__________________________________________________________

BhG 5.27-28

sparshAn kR^itvA bahir bAhyAMsh cakShush caivAntare bhruvoH |
prANApAnau samau kR^itvA nAsAbhyantara-cAriNau ||27||
yatendriya-mano-buddhir munir mokSha-parAyaNaH |
vigatecchA-bhaya-krodho yaH sadA mukta eva saH ||28||

shrIdharaH : sa yogI brahma-nirvANam ity AdiShu yogI mokSham avApnotIty uktam | tam eva yogaM saN^kShepeNAha sparshAn iti dvAbhyAm | bAhyA eva sparshA rUpa-rasAdayo viShayAsh cintitAH santo 'ntaH pravishanti | tAMs tac-cintA-tyAgena bahir eva kR^itvA | cakShur bhruvor antare bhrU-madhya eva kR^itvAtyantaM netrayor nimIlane hi nidrayA mano lIyate | unmIlane ca bahiH prasarati | tad-ubhaya-doSha-parihArArtham ardha-nimIlanena bhrU-madhye dR^iShTiM nidhAyety arthaH | ucchvAsa-niHshvAsa-rUpeNa nAsikayor abhyantare carantau prANApAnAv UrdhvAdho-gati-rodhena samau kR^itvA, kumbhakaM kR^itvety arthaH | yad vA prANo 'yaM yathA na bhair niryAti yathA cApAno 'ntar na pravishati, kintu nAsA-madhya eva dvAv api yathA caratas tathA mandAbhyAm ucchvAsa-niHshvAsAbhyAM samau kR^itveti ||27||

yateti | anenopAyena yatAH saMyatA indriya-mano-buddhayo yasya | mokSha eva param ayanaM prApyaM yasya | ataeva vigatA icchA-bhaya-krodhA yasya | evaMbhUto yo muniH sa sadA jIvann api mukta evety arthaH ||27-28||

madhusUdanaH : pUrvam IshvarArpita-sarva-bhAvasya karma-yogenAntaH-karaNa-shuddhis tataH sarva-karma-saMnyAsas tataH shravaNAdi-parasya tattva-j~nAnaM mokSha-sAdhanam udetIty uktam | adhunA sa yogI brahma-nirvANam ity atra sUcitaM dhyAna-yogaM samyag-darshana-syAntaraN^ga-sAdhanaM vistareNa vaktuM sUtra-sthAnIyAMs trIn shlokAn Aha bhagavAn | eteShAm eva vR^itti-sthAnIyaH kR^itsnaH ShaShTho 'dhyAyo bhaviShyati | tatrApi dvAbhyAM saN^kShepeNa yoga ucyate | tR^itIyena tu tat-phalaM paramAtma-j~nAnam iti vivekaH |

sparshAn shabdAdIn bAhyAn bahir bhavAn api shrotrAdi-dvArA tat-tad-AkArAntaH-karaNa-vR^ittibhir antaH-praviShTAn punar bahir eva kR^itvA para-vairAgya-vashena tat-tad-AkArAM vR^ittim anutpAdyety arthaH | yady eta AntarA bhaveyus tadopAya-sahasreNApi bahir na syuH svabhAva-bhaN^ga-prasaN^gAt | bAhyAnAM tu rAga-vashAd antaH-praviShTAnAM vairAgyeNa bahir gamanaM sambhavatIti vadituM bAhyAn iti visheShaNam | tad anena vairAgyam uktvAbhyAsam Aha cakShush caivAntare bhruvoH kR^itvety anuShajyate | atyanta-nimIlane hi nidrAkhyA layAtmikA vR^ittir ekA bhavet | prasAreNa tu pramANa-viparyaya-viveka-vikalpa-smR^itayash catasro vikShepAtmikA vR^ittayo bhaveyuH | pa¤cApi tu vR^ittayo niroddhavyA iti ardha-nimIlanena bhrU-madhye cakShuSho nidhAnam | tathA prANApAnau samau tulyAv UrdhvAdho-gati-vicchedena nAsAbhyantara-cAriNau kumbhakeNa kR^itvA, anenopAyena yatAH saMyatA indriya-mano-buddhayo yasya sa tathA | mokSha-parAyaNaH sarva-viShaya-virakto munir manana-shIlo bhavet | vigatecchA-bhaya-krodha iti vIrta-rAga-bhaya-krodha ity atra vyAkhyAtam | etAdR^isho yaH saMnyAsI sadA bhavati mukta eva saH | na tu tasya mokShaH kartavyo 'sti | athavA ya etAdR^ishaH sa sadA jIvann api mukta eva ||27-28||

vishvanAthaH : tad evam IshvarArpita-niShkAma-karma-yogenAntaH-karaNa-shuddhiH | tato j~nAnaM tvaM-padArtha-viShayakam | tatas tat-padArtha-j~nAnArthaM bhaktiH | tad-uttha-j~nAnena guNAtItena brahmAnubhava ity uktam | idAnIM niShkAma-karma-yogena shuddhAntaHkaraNasyAShTAN^ga-yogaM brahmAnubhava-sAdhanaM j~nAna-yogAd apy utkR^iShTatvena ShaShThAdhyAye vaktuM tat-sUtra-rUpaM shloka-trayam Aha sparshAn iti | bAhyA eva shabda-sparsha-rUpa-rasa-gandhAH sparsha-shabda-vAcyAH | manasi pravishya ye vartante tAn, tasmAn manasaH sakAshAd bahiShkR^itya viShayebhyo manaH pratyAhR^ityety arthaH | cakShuShI ca bhruvor antare madhye kTvA netrayoH sampUrNa-nimIlane nidrayA mano lIyata unmIlanena bahiH prasarati | tad-ubhaya-doSha-parihArArtham ardha-nimIlanena bhrU-madhye dR^iShTiM nidhAyocchvAsa-nishvAsa-rUpeNa nAsikayor abhyantare carantau prANApAnAv UrdhvAdho-gati-nirodhena samau kR^itvA | yatA vashIkR^itA indriyAdayo yena saH ||27-28||

baladevaH : atha karmaNA niShkAmeNa vishuddha-manAH samuditAtma-j~nAnas tad-darshanAya samAdhiM kuryAd iti sAN^gaM yogaM sUcayann Aha sparshAn iti | sparshA shabdAdayo viShayAs te bAhyA eva smR^itAH santo manasi pravishanti | tAMs tat-smR^iti-parityAgena bahiShkR^itya viShayebhyo manaH pratyAhR^ityety arthaH | bhruvor antare madhye cakShush ca kTvA netrayoH saMnimIlane nidrayA manaso layaH | pronmIlane ca bahis tasya prasAraH syAt | tad-ubhaya-vinivR^ittaye 'rdha-nimIlanena bhrU-madhye dR^iShTiM nidhAyety arthaH | tathA nAsAbhyantara-cAriNau prANApAnAv UrdhvAdho-gati-nirodhena samau tulyau kR^itvA kumbhayitvety arthaH | etenopAyena yatA AtmAvalokanAya sthApitA indriyAdayo yena saH | munir Atma-manana-shIlaH | mokSha-parAyaNo mokShaika-prayojanaH | ato vigatecchAdiH | IdR^isho yaH sarvadA phala-kAlavat sAdhana-kAle 'pi mukta eva ||27-28||

__________________________________________________________

BhG 5.29

bhoktAraM yaj~na-tapasAM sarva-loka-maheshvaram |
suhR^idaM sarva-bhUtAnAM j~nAtvA mAM shAntim R^icchati ||29||

shrIdharaH : nanv evam indriyAdi-saMyamana-mAtreNa kathaM muktiH syAt ? na tan-mAtreNa, kintu j~nAna-dvAreNety Aha bhoktAram iti | yaj~nAnAM tapasAM caiva mama bhaktaiH samarpitAnAM yadR^icchayA bhoktAraM pAlakam iti vA | sarveShAM lokAnAM mahAntam Ishvaram | sarva-bhUtAnAM suhR^idaM nirapekShopakAriNam | antaryAmiNaM mAM j~nAtvA mat-prasAdena shAntiM mokSham R^icchati prApnoti ||29||

vikalpa-shaN^kApohena yenaivaM sAN^khya-yogayoH |
samuccayaH krameNoktaH sarvaj~naM naumi taM harim ||

iti shrI-shrIdhara-svAmi-kR^itAyAM bhagavad-gItA-TIkAyAM subodhinyAM 
saMnyAsa-yogo nAma pa¤camo 'dhyAyaH 
||5||

madhusUdanaH : evaM yoga-yuktaH kiM j~nAtvA mucyata iti tadAha bhoktAram iti | sarveShAM yaj~nAnAM tapasAM ca kartR^i-rUpeNa devatA-rUpeNa ca bhoktAraM bhoga-kartAraM pAlakam iti vA | bhuja pAlanAbhyavahArayoH iti dhAtuH | sarveShAM lokAnAM mahAntam IshvaraM hiraNyagarbhAdInAm api niyantAram | sarveShAM prANinAM suhR^idaM pratyupakAra-nirapekShatayopakAriNaM sarvAntgaryAmiNaM sarva-bhAsakaM paripUrNa-sac-cid-Ananadaika-rasaM paramArtha-satyaM sarvAtmAnaM nArAyaNaM mAM j~nAtvAtmatvena sAkShAtkR^itya shAntiM sarva-saMsAroparatiM muktim R^icchati prApnotIty arthaH | tvAM pashyann api kathaM nAhaM mukta ity AshaN^kyAnirAkaraNAya visheShaNAni | ukta-rUpeNaiva mama j~nAnaM mukti-kAraNam iti bhAvaH ||29||

aneka-sAdhanAbhyAsa-niShpannaM hariNeritam |
sva-svarUpa-parij~nAnaM sarveShAM mukti-sAdhanam ||5||

iti shrImat-paramahaMsa-parivrAjakAcArya-shrI-vishveshvara-sarasvatI-pAda-shiShya-shrI-madhusUdana-sarasvatI-viracitAyAM shrImad-bhagavad-gItA-gUDhArtha-dIpikAyAm sva-svarUpa-parij~nAnaM nAma 
pa¤camo 'dhyAyaH ||5||

vishvanAthaH : evambhUtasya yogino 'pi j~nAnina iva bhakty-utthena paramAtma-j~nAnenaiva mokSha ity Aha bhoktAram iti | yaj~nAnAM karmi-kR^itAnAM tapasAM ca j~nAni-kR^itAnAM bhoktAraM pAlayitAram iti karmiNAM j~nAninAM copAsyam | sarva-lokAnAM maheshvaraM mahA-niyantAram antaryAminaM yoginAm upAsyam | sarva-bhUtAnAM suhR^idaM kR^ipayA sva-bhakta-dvArA sva-bhakty-upadeshena hita-kAriNam iti bhaktAnAm upAsyaM mAM j~nAtveti sattva-guNa-maya-j~nAnena nirguNasya mamAnubhavAsambhavAt bhaktyAham ekayA grAhyaH iti mad-ukteH | nirguNayA bhaktyaiva yogI svopAsyaM paramAtmAnaM mAm aparokShAnubhava-gocarIkR^itya shAntiM mokSham R^icchati prApnoti ||29||

niShkAma-karmaNA j~nAnI yogI cAtra vimucyate |
j~nAtvAtma-paramAtmAnAv ity adhyAyArtha IritaH ||
iti sArArtha-darshinyAM harShiNyAM bhakta-cetasAm |
gItAsu pa¤camo 'dhyAyaH saMgataH saN^gataH satAm ||5||

baladevaH : evaM samAdhi-sthaH kR^ita-svAtmAvalokanaH paramAtmAnam upAsyam ucyata ity Aha bhoktAram iti | yaj~nAnAM tapasAM ca bhoktAraM pAlakam | sarveShAM lokAnAM vidhi-rudrAdInAm api maheshvaram | tam IshvarANAM paramaM maheshvaraM [ÁvetU 6.7] ity Adi shravaNAt | sarva-bhUtAnAM suhR^idaM nirapekShopakArakam | IdR^ishaM mAM j~nAtvA svArAdhyatayAnubhUya shAntiM saMsAra-nivR^ittim R^icchati labhate | sarveshvarasya suhR^idash ca samArAdhanaM khalu sukhAvahaM sukha-sAdhanam iti ||29||

niShkAma-karmaNA yoga-shiraskena vimucyate |
sa-niShTho j~nAna-garbheNety eSha pa¤cama-nirNayaH ||

iti shrImad-bhagavad-gItopaniShad-bhAShye pa¤camo 'dhyAyaH 
||5||


pa¤camo 'dhyAyaH sannyAsa-yogaH 
