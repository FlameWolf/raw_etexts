Bhagavadgita 8
with the commentaries of Sridhara, Madhusudana, Visvanatha and Baladeva

Input by ... (Gaudiya Grantha Mandira)


___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 Ç             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                M             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________




BhG 8.1

arjuna uvAca
kiM tad brahma kim adhyAtmaM kiM karma puruShottama |
adhibhUtaM ca kiM proktam adhidaivaM kim ucyate ||1||

shrIdharaH - 
brahma-karmAdhibhUtAdi viduH kR^iShNaika-cetasaH |
ity uktaM brahma-karmAdi spaShTam aShTama ucyate ||

pUrvAdhyAyAnte bhagavatopakShiptAnAM brahmAdhyAtmAdi-saptAnAM padarthAnAM tattvaM jij~nAsur arjuna uvAca kiM tad brahmeti dvAbhyAm | spaShTo 'rthaH ||1||

madhusUdanaH - pUrvAdhyAyAnte te brahma tad viduH kR^itsnam adhyAtmaM karma cAkhilam ity AdinA sArdha-shlokena sapta-padArthA j~neyatvena bhagavatA sUtritAs teShAM vR^itti-sthAnIyo 'yam aShTamo 'dhyAya Arabhyate | tatra sUtritAni sapta-vastUni visheShato bubhutsamAnaH shlokAbhyAm | taj-j~neyatvenoktaM brahma kiM sopAdhikaM nirupAdhikaM vA | evam AtmAnaM deham adhikR^itya tasminn adhiShThAne tiShThatIty adhyAtmaM kiM shrotrAdikaraNa-grAmo vA pratyak-caitanyaM vA | tathA karma cAkhilam ity atra kiM karma yaj~na-rUpam anyad vA vij~nAntaM yaj~naM tanute karmANi tanute 'pi ca iti shrutau dvaividhya-shravaNAt |

tava mama ca samatvAt kathaM tvaM mAM pR^icchasIti shaN^kAm apanudan sarva-puruShebhya uttamasya sarvaj~nasya tava na kiMcid aj~neyam iti saMbodhanena sUcayati he puruShottameti | adhibhUtaM ca kiM proktaM pR^ithivyAdibhUtam adhikR^itya yat kiMcit kAryam adhibhUta-padena vivakShitaM kiM vA samastam eva kArya-jAtam | ca-kAraH sarveShAM prashnAnAM samuccayArthaH | adhidaivaM kim ucyate devatA-viShayam anudhyAnaM vA sarvadaivateShv Adiyta-maNDalAdiShv anusyUtaM caitanyaM vA ||1||

vishvanAthaH --- 

pArtha-prashnottaraM yogaM mishrAM bhaktiM prasaN^gataH |
shuddhAM ca bhaktiM provAca dve gatI api cAsTame ||

pUrvAdhyAyAnte brahmAdi-sapta-padArthAnAM j~nAnaM bhagavatoktam | atra teShAM tattvaM jij~nAsuH pR^icchati dvAbhyAm | atra dehe ko 'dhiyaj~no yaj~nAdhiShThAtA, sa cAsmin dehe kathaM j~neya ity uttarasyAnusaN^gI ||1-2||

baladevaH -
utkAn pR^iShTaH kramAd vyAkhyad brahmAdIn harir aShTame |
yoga-mishrAM ca shuddhAM ca bhakti-mArga-dvayaM tathA ||

pUrvAdhyAyAnte mumukShANAM j~neyatayoddiShTAn brahmAdIn saptArthAn viboddhum arjunaH pR^icchati | kiM tad brahmeti kiM paramAtma-caitanyaM vA | kiM jIvAtma-caitanyaM vA tad brahmety arthaH | kim adhyAtmam iti AtmAnaM deham adhikR^ityeti nirukteH | shrotrAdIndriya-vR^indaM vA sUkShma-bhUta-vR^indaM vA tad iti | Avayos taulyAt kim iti mAM pR^icchasIti shaN^kAM nivartayituM sambodhanaM he puruShottameti | pareshatvAt tava sarvaM suviditaM na tu memeti bhAvaH | adhibhUtaM ca kim iti bhUtAny adhikR^ityeti nirukter ghaTyAdi-kAryaM vA sthUla-sharIraM vA tad iti | adhidaivaM kim iti devatA-viShayakam anudhyAnaM vA samaShTir virAT vA tad iti ||1||

__________________________________________________________

BhG 8.2

adhiyaj~naH kathaM ko 'tra dehe 'smin madhusUdana |
prayANakAle ca kathaM j~neyo 'si niyatAtmabhiH ||2||

shrIdharaH - kiM ca - adhiyaj~na iti | atra dehe you yaj~no nivartate tasmin ko 'dhiyaj~no 'dhiShThAtA | prayojakaH phala-dAtA ca ka ity arthaH | svarUpaM pR^iShTvAdhiShThAna-prakAraM pR^icchati - kathaM kena prakAreNAsAv asmin dehe sthito yaj~nam adhitiShThantIty arthaH | yaj~na-grahaNaM sarva-karmaNAm upalakShaNArtham | anta-kAle ca niyata-cittaiH puruShaiH kathaM kenopAyena j~neyo 'si ||2||

madhusUdanaH - adhiyaj~no yaj~nam adhigato devatAtmA vA para-brahma vA | sa ca kathaM kena prakAreNa cintanIyaH | kiM tAdAtmyena kiM vAtyantAbhedena | sarvathApi sa kim asmin dehe vartate tato bahir vA | dehe cet sa ko 'tra buddhyAdis tad-vyatirikto vA | adhiyaj~naH kathaM ko 'treti na prashna-dvayam | kintu saprakAra eka eva prashna iti draShTavyam | parama-kAruNikatvAd AyAsenApi sarvopadrava-nivArakasya bhagavato 'nAyAsena mat-sanehopadrava-nivAraNam IShatkaram ucitam eveti sUcayan sambodhayati he madhusUdaneti |

prayANa-kAle ca sarva-karaNa-grAma-vaiyAgryAc citta-samAdhAnAnupapatteH kathaM kena prakAreNa niyatAtmabhiH samAhita-cittairj~neyo 'sIty ukta-shaN^kA-sUcanArthash cakAraH | etat sarvaM sarvaj~natvAt parama-kAruNikatvAc ca sharaNAgataM mAM prati kathayety abhiprAyaH ||2||

vishvanAthaH --- nothing.

baladevaH - adhiyaj~naH ka iti yaj~nam adhigata indrAdir vA viShNur vA sa iti | katham iti tasyAdhiyaj~na-bhAvaH katham ity arthaH | etat sarvaM mat-sandeha-nivAraNaM taveShatkaram iti bodhayituM sambodhanaM - he madhusUdaneti | prayANeti tadA sarvendriya-vyagratayA citta-samAdhAnAsmabhavAd iti bhAvaH ||2||


__________________________________________________________

BhG 8.3

shrIbhagavAn uvAca--
akSharaM brahma paramaM svabhAvo 'dhyAtmam ucyate |
bhUtabhAvodbhavakaro visargaH karmasaJNj~nitaH ||3||

shrIdharaH - prashna-krameNaivottaraM shrI-bhagavAn uvAca akSharam iti tribhiH | na kSharati na calatIty akSharam | nanu jIvo 'py akSharaH | paramaM yad akSharaM jagato mUla-kAraNaM tad braham | etad vai tad akSharaM gArgi brAhmaNA abhivadantIti shruteH | svasyaiva brahmaNa evAMshatayA jIva-rUpeNa bhavanaM svabhAvaH | sa evAtmAnaM deham adhikR^itya bhoktR^itvena vartamAno 'dhyAtma-shabdenocyate ity arthaH | bhUtAnAM jarAyujAdInAM bhAva utpattiH | udbhavash ca utkR^iShTatvena bhavanam udbhavaH  |

agnau prAstAhutiH samyag Adityam upatiShThate |
AdityAj jAyate vR^iShTir vR^iShTer annaM tataH prajA || 

iti krameNa vR^iddhiH | tau bhUta-bhAvodbhavau karoti  yo visargo devatoddeshena dravya-tyAga-rUpo yaj~naH | sarva-karmaNAm upalakShaNam etat sa ca karma-shabda-vAcyaH ||3||

madhusUdanaH - evaM saptAnAM prashnAnAM krameNottaraM tribhiH shlokaiH | prashna-krameNa hi nirNaye praShTur abhIShTa-siddhir anAyAsena syAdity abhiprAyavAn bhagavAn atra shloke prashna-trayaM krameNa nirdhAritavAn | evaM dvitIya-shloke 'pi prashna-trayaM tR^itIya-shloke tv ekam iti vibhAgaH | nirupAdhikam eva brahmAtra vivakShitaM brahma-shabdena na tu sopAdhikam iti prathama-prashnasyottaram Aha - akSharaM na kSharatIty avinAshi ashnute vA sarvam iti sarva-vyApakam | etad vai tad akSharaM gArgi brAhmaNA abhivadanty asthUlam anaNu ity Ady upakramya etasya vA akSharasya prashAsane gArgi sUryA-candramasau vidhR^itau tiShThataH nAnyad ato 'sti draShTR^i shrutir ityAdi madhye parAmR^ishya etasmin tu khalv akSharae gArgy AkAsha otash ca protash ca ity upasaMhR^itaM shrutyA | sarvopAdhi-shUnyaM sarvasya prashAsitR^i, avyAkR^itAkAshAntasya kR^itsnasya prapa¤casya dhArayitR^i | asmiMsh ca sharIrendriya-saMghAte vij~nAtR^i | nirupAdhikaM caitanyaM tad iha brahmeti vivakShitam | etad eva vivR^iNoti paramam iti | paramaM sva-prakAsha-paramAnanda-rUpaM prashAsanasya kR^itsna-jaDa-varga-dhAraNasya ca liN^gasya tatraivopapatteH | akSharam ambarAnta-dhR^iteH (Vs 1.3.10) iti nyAyAt |

na tv ihAkShara-shabdasya varNa-mAtre rUDhatvAc chruti-liN^gAdhikaraNa-nyAya-mUlakena rUDhir yogam apaharati iti nyAyena rathakAra-shabdena jAti-visheShavat-praNavAkhyam akSharam eva grAhyaM tatrokta-liN^ga-sambhavAt | om ity ekAkSharaM brahmeti ca pareNa visheShaNAt Anaarthakya-pratihatAnAM viparItaM balAbalam iti nyAyAt | varShAsu rathakAra AdadhIta ity atra tu jAti-visheShe nAsty asambhava iti visheShaH | ananyathA-siddhena tu liN^gena shruter bAdhaH AkAshas tal-liN^gAt ity Adau vivR^itaH | etAvAMs tv iha visheShaH | ananyathA-siddhena liN^gena shruter bAdhe yatra yogaH sambhavati tatra sa eva gR^ihyate mukhyatvAt | yathAjyaiH stuvate pR^iShTaiH stuvata ity Adau | yathA cAtraivAkShara-shabde | yatra tu yogo 'pi na sambhavati tatra gauNI vR^ittir yathAkAsha-prANAdi-shabdeShu | AkAsha-shabdasyApi brahmaNi A samantAt kAshata iti yogaH sambhavatIti cet | sa eva gR^ihyatAm iti pa¤capAdIkR^itaH | tathA ca parAmarShaM sUtraM prasiddhesh ca (Vs 1.3.17) iti | kR^itam atra vistareNa | 

tad evaM kiM tad brahmeti nirNItam | adhunA kim adhyAtmam iti nirNIyate | yad akSharaM brahmety uktaM tasyaiva svabhAvaH svo bhAvaH svarUpaM pratyak-caitanyaM na tu svasya bhAva iti ShaShThI-samAsaH | lakShaNAprasaN^gAt, ShaShThI-tatpuruSha-bAdhena karma-dhAraya-parigrahasya shruta-padArthAnvayena viShAda-sthapaty-adhikaraNa-siddhatvAt | tasmAn na brahmaNaH saMbandhi kintu brahma-svarUpam eva | AtmAnaM deham adhikR^itya bhoktR^itayA vartamAnam adhyAtmam ucyate 'dhyAtma-shabdenAbhidhIyate na karaNa-grAma ity arthaH |

yAga-dAna-homAtmakaM vaidikaM karmaivAtra karma-shabdena vivikShitam iti tR^itIya-prashnottaram Aha bhUtAnAM bhavana-dharmakANAM sarveShAM sthAvara-jaN^gamAnAM bhAvam utpattim udbhavaM vR^iddhiM ca karoti yo visargas tyAgasta-tac-chAstra-vihito yAga-dAna-homAtmakaH sa iha karma-saJNj~nitaH | karma-shabdenokta iti yAvat | tatra devatoddeshena dravya-tyAgo yAga uttiShThad dhomo vaShaT-kAra-prayogAntaH | sa evopaviShTa-homaH svAhA-kAra-prayogAnta Asecana-paryanto homaH | para-svatvApatti-paryantaH svatva-tyAgo dAnam | sarvatra ca tyAgAMsho 'nugataH | tasya ca bh¨ta-bhAvodbhava-karatvam-

agnau prAstAhutiH samyag Adityam upatiShThate |
AdityAj jAyate vR^iShTir vR^iShTer annaM tataH prajAH || iti smR^iteH |

te vA ete AhutI hute utkrAmataH ity Adi shrutesh ca ||3||

vishvanAthaH --- uttaram Aha akSharam iti | na kSharatIti akSharaM nityaM yat paramaM tad brahma-- etad vai tad akSharaM gArgi brAhmaNA abhivadantIti shruteH | svabhAvaH svAtmAnaM dehAdhyAsa-vashAd bhAvayati janayatIti svabhAvaH jIvaH | yad vA svaM bhAvayati paramAtmAnaM prApayatIti svabhAvaH shuddha-jIvo 'dhyAtmam ucyate | adhyAtma-shabda-vAcya ity arthaH | bhUtair eva bhAvAnAM manuShyAdi-dehAnAm udbhavaM karotIti sa visargo jIvasya saMsAraH karma-janyatvAt karma-saJNj~naH | karma-shabdena jIvasya saMsAra ucyata ity arthaH ||3||

baladevaH - evaM pR^iShTo bhagavAn krameNa saptAnAm uttaram Aha akSharam iti | na kSharatIti nirkter akSharaM yat paramaM dehAdi-viviktaM jIvAtma-caitanyaM tan mayA brahmety ucyate | tasyAkShara-shabdatvaM brahma-shabdatvaM ca-avyaktam akShare lIyate 'kSharaM tamasi lIyate tama ekIbhavati parasminn iti vij~nAnaM brahma ced veda iti shruteH | 

svabhAva iti | svasya jIvAtmanaH sambandhI yo bhAvo bhUta-sUkShma-tad-vAsanA-lakShaNa-padArthaH | pa¤cAgni-vidyAyAM paThitas tad-Atmani saMbadhyamAnatvAn mayAdhyAtmam ucyate | 

bhUteti teShAM sUkShmANAM bhUtAnAM sthUlais taiH saMpR^iktAnAM bhAvo manuShyAdi-lakShaNas tad-udbhava-karas tad-utpAdako yo visargaH sa karma saJNj~nitaH | jyotiShTomAdi-karmaNA svargam AsAdya tasmin deva-dehena tat-karmopabhujya-bhANDa-saMkrAnta-ghR^ita-sheShavad-bhogorvarito yaH karma-sheSho bhuvi manuShyAdi-deha-lAbhAya visR^iShTas tan mayA karmocyate | chAndogye dyu-parjanya-pR^ithivI-puruSha-yoShitsu pa¤casv agniShu shraddhA-soma-vR^iShTy-anna-retAMsi kramAt pa¤cAhutayaH paThyante | tatrAyam arthaH - vaidiko jIva iha loke 'smayAni dadhy-AdIni shraddhayA juhoti | tA dadhy-AdimayyaH pa¤cIkR^itatvAt pa¤ca-bhUta-rUpA ApaH shraddhayA hutatvAt shraddhAkhyAhuti-svarUpeNa tasmin jIve saMbaddhAs tiShThanti | atha tasmin mR^ite tad-indriyAdhiShThAtAro devAs tA dyulokAgnau juhvati | tadvantaM jIvaM divaM nayantIty arthaH | hutAstAH soma-rAjAkhya-divya-dehatayA pariNamante tena dehena sa tatra karma-phalAni bhuN^kte | tad-bhogAvasAne 'smayo jIvavAn dehais tair devaiH parjanyAgnau huto vR^iShTir bhavati | vR^iShTi-bhUtAs tAH sajIvAH pR^ithivy-agnau tair hutA brIhy-Ady-anna-bhAvaM labhante | anna-bhUtAH sajIvAs tAH puruShAgnau hutA reto-bhAvaM bhajante | reto-bhUtAH sa-jIvAs tA yoShid-agnau tair hutA garbhAtmanA sthitA manuShya-bhAvaM prayAntIti tad-bhAva-hetur anushaya-shabda-vAcyaH karma-sheShaH karmeti | evam evoktaM sUtrakR^itA tad-antara-pratipattau ity AdibhiH ||3||


__________________________________________________________

BhG 8.4

adhibhUtaM kSharo bhAvaH puruShash cAdhidaivatam |
adhiyaj~no 'ham evAtra dehe dehabhR^itAM vara ||4||

shrIdharaH - kiM ca adhibhUtam iti | kSharo vinashvaro bhAvo dehAdi-padArthaH | bhUtaM prANi-mAtram adhikR^itya bhavatIty adhibhUtam ucyate | puruSho vairAjaH sUrya-maNDala-madhyavartI svAMsha-bhUta-sarva-devatAnAm adhipatir adhidaivatam ucyate | adhidaivatam adhiShThAtrI devatA |
sa vai sharIrI prathamaH sa vai puruSha ucyate | 
AdikartA sa bhUtAnAM brahmAgre samavartata || iti shruteH |

atrAsmin dehe 'ntaryAmitvena sthito 'ham evAdhiyaj~no yaj~nAdi-karma-pravartakas tat-phala-dAtA ca | katham ity asyApy uttaram anenaivoktaM bhraShTavyam | antaryAmiNo 'saN^gatvAdibhir guNair jIva-vailakShaNyena dehAntarvartitvasya prasiddhatvAt | tathA ca shrutiH-
  
dvA suparNA sayujA sakhAyA
samAnaM vR^ikShaM pariShasvajAte |
tayor anyaH pippalaM svAdv atty
anashnann anyo  'bhicAkashIti || [MuNDU 7.1.1]

deha-bhR^itAM madhye shreShTheti sambodhayaMs tvam apy evambhUtam antaryAmiNaM parAdhIna-sva-pravR^itti-nivR^itty-anvaya-vyatirekAbhyAM boddhum arhasIti sUcayati ||4||

madhusUdanaH - sampraty agrima-prashna-trayasyottaram Aha adhibhUtam iti | kSharatIti kSharo vinAshI bhAvo yat kiMcij janimad vastu bhUtaM prANi-jAtam adhikR^itya bhavatIty adhibhUtam ity ucyate | puruSho hiraNyagarbhaH samaShTi-liN^gAtmA vyaShTi-sarva-karaNAnugrAhakaH Atmaivedam agra AsIt puruShavidhaH ity upakramya sa yat pUrvo 'smAt sarvasvmAt sarvAn pApmana auShattasmAt puruShaH ity Adi-shrutyA pratipAditaH | ca-kArAt-

sa vai sharIrI prathamaH sa vai puruSha ucyate |
AdikartA sa bhUtAnAM brahmAgre samavartata ||

ity Adi-smR^ityA ca pratipAditaH | adhidaivataM daivatAny AdityAdIn adhikR^itya cakShur-Adi-karaNAny anugR^ihNAtIti | tathocyate adhiyaj~naH sarva-yaj~nAdhiShThAtA sarva-yaj~na-phala-dAyakash ca | sarva-yaj~nAbhimAninI viShNv-AkhyA devatA yaj~no vai viShNuH iti shruteH | sa ca viShNur adhiyaj~no 'haM vAsudeva eva na mad-bhinnaH  kashcit | ataeva para-brahmaNaH sakAshAd atyantAbhedenaiva pratipattavya iti katham iti vyAkhyAtam | sa cAtrAsmin manuShya-dehe yaj~na-rUpeNa vartate buddhyAdi-vyatirikto viShNu-rUpatvAt | etena sa kim asmin dehe tato bahir vA dehe cet ko 'tra buddhyAdis tad vyatirikto veti sandeho nirastaH | manuShya-dehe ca yaj~nasyAvasthAnaM yaj~nasya manuShya-deha-nirvartyatvAt | puruSho vai yaj~naH puruShas tena yaj~no yad enaM puruShas tanute ity Adi shruteH | 

he deha-bhR^itAM vara sarva-prANinAM shreShTheti sambodhayan pratikShaNaM mat-sambhAShaNAt kR^itakR^ityas tvam etad-bodha-yogyo 'sIti protsAhayaty arjunaM bhagavAn | arjunasya sarva-prANi-shreShThatvaM bhagavad-anugrahAtishaya-bhAjanatvAt prasiddham eva ||4||

vishvanAthaH ---  kSharo nashvaro bhAvaH padArtho ghaTa-paTAdir adhibhUtam adhibhUta-shabda-vAcyaH puruShaH samaShTi-virAD-adhidaivata-shabda-vAcyaH | adhikR^itya vartamAnAni sUryAdi-daivatAni yatra iti tan-nirukteH | atra dehe 'dhiyaj~no yaj~nAdi-karma-pravartako 'ntaryAmy ahaM mad-aMshakatvAd aham evety eva-kAreNa kathaM j~neya ity asyottaram antaryAmitve 'ham eva mad-abhinnatve naiva j~neyo na tu adhyAtmAdir ive mad-bhinnatvenety arthaH | dehe deha-bhR^itAM vareti tvaM tu sAkShAn mat-sakhatvAt sarva-shreShTha eva bhavasIti bhAvaH ||4||

baladevaH - adhIti | kSharaH pratikShaNa-pariNAmI bhAvaH sthUlo dehaH sa mayAdhibhUtam it ucyate | bhUtaM prANinam adhikR^itya bhavatIti vyutpatteH | puruShaH samaShTi-virAT sa mayAdhidaivam ity ucyate adhikR^itya vartamAnAny AdityAdIni daivatAny atreti vyutpatteH | atra dehe 'dhiyaj~no yaj~nam adhikR^itya vartata iti vyutpattes tat-pravartakas tat-phala-pradash cAham eva | pratyAkhyeyAni tu svayam evohyAni | eva-kAreNa svasmAt tasya bhedo nirAkR^itaH | anena katham ity asyApy uttaram uktaM prAdesha-mAtra-vapustvenAntar-niyamayann ahaM yaj~nAdi-pravartaka ity arthaH | tathA ca mad-arcA-sevanAd etAn brahmAdIn saptArthAn svarUpato ' shrameNa vindatIti | tatra brahmAdhiyaj~nau prApyatayAdhyAtmAdIni tu heyatayeti ||4||

__________________________________________________________

BhG 8.5

anta-kAle ca mAm eva smaran muktvA kalevaram |
yaH prayAti sa madbhAvaM yAti nAsty atra saMshayaH ||5||


shrIdharaH - prayANa-kAle ca j~nAyo 'sIty anena pR^iShTam anta-kAle j~nAnopAyaM tat-phalaM ca darshayati anta-kAla iti | mAm evokta-lakShaNam antaryAmi-rUpaM parameshvaraM smaran dehaM tyaktvA yaH prakarSheNArcir-Adi-mArgeNottarAyaNa-pathA yAti sa mad-bhAvaM mad-rUpatAM yAti | atra saMshayo nAsti | smaraNaM j~nAnopAyaH | mad-bhAvApattish ca phalam ity arthaH ||5||

madhusUdanaH - idAnIM prayANa-kAle ca kathaM j~neyo 'sIti saptamasya prashnasyottaram Aha anta-kAle ceti | mAm eva bhagavantaM vAsudevam adhiyaj~naM sa-guNaM nirguNaM vA paramam akSharaM brahma na tv adhyAtmAdikaM smaran sadA cintayaMs tat-saMskAra-pATavAt samasta-karaNa-grAma-vaiyagryavaty anta-kAle 'pi smaran kalevaraM muktvA sharIre 'haM-mamAbhimAnaM tyaktvA prANa-viyoga-kAle yaH prayAti sa-guNa-dhyAna-pakShe 'gnijyotir-ahaH-shukla ity Adi-vacyamANena deva-yAna-mArgeNa pitR^i-yAna-mArgAt prakarSheNa yAti sa upAsako mad-bhAvaM mad-rUpatAM nirguNa-brahma-bhAvaM hiraNya-garbha-loka-bhogAnte yAti prApnoti | nirguNa-brahma-smaraNa-pakShe tu kalevaraM tyaktvA prayAtIti loka-dR^iShTy-abhiprAyaM na tasya prANA utkrAmanty atraiva samavanIyante iti shrutes tasya prANotkramaNAbhAvena gaty-abhAvAt | sa mad-bhAvaM sAkShAd eva yAti brahmaiva san brahmApy eti (BAU 4.4.6) iti shruteH | nAsty atra deha-vyatirikta Atmani mad-bhAva-prAptau vA saMshayaH | AtmA dehAdy-atirikto na vA, deha-vyatireke 'pi IshvarAd bhinno na veti sandeho na vidyate chidyante sarva-saMshayAH (MuNDU 2.2.8) iti shruteH | atra ca kalevaraM muktvA prayAtIti dehAd bhinnatvaM mad-bhAvaM yAtIti ceshvarAd abhinnatvaM jIvasyoktam iti draShTavyam ||5||

vishvanAthaH --- prayANa-kAle kathaM j~neyo 'sIty asyottaram Aha-anta-kAle ceti | mAm eva smarann iti mat-smaraNam eva maj-j~nAnam | na tu ghaTa-paTAdir ivAhaM kenApi tattvato j~nAtuM shakya iti bhAvaH | smaraNa-rUpa-j~nAnasya prakAras tu caturdasha-shloke vakShyate ||5||

baladevaH -- prayANa-kAle kathaM j~neyo 'sIty asyottaram Aha-anteti | atra smaraNAtmakena j~nAnena j~neyo bhavan-mad-bhAvopalambhanaM ca tat phalaM prayacchAmIty uktam | tatra mad-bhAvaM mat-svabhAvam ity arthaH | yathAham apahata-pApmatvAdi-guNAShTaka-vishiShTa-svabhAvas tAdR^ishaH sa mat-smartA bhavatIti ||5||


__________________________________________________________

BhG 8.6

yaM yaM vApi smaran bhAvaM tyajaty ante kalevaram |
taM tam evaiti kaunteya sadA tadbhAvabhAvitaH ||6||

shrIdharaH - na kevalaM mAM smaran mad-bhAvaM prApnotIti niyamaH | kiM tarhi? yaM yam iti | yaM yaM bhAvaM devatAntaraM vAnyam api vAnta-kAle smaran dehaM tyajati taM tam eva smaryamANaM bhAvaM prApnoti | anta-kAle bhAva-visheSha-smaraNe hetuH | sadA tad-bhAva-bhAvita iti sarvadA tasya bhAvo bhAvanA anucintanam | tena bhAvito vAsita-cittaH ||6||

madhusUdanaH - anta-kAle bhagavantam anudhyAyato bhagavat-prAptir niyateti vaditum anyad api yatkiMcid api yat kiMcit tat-kAle dhyAyato dehaM tyajatas tat-prAptir avashyambhAvinIti darshayati yaM yam iti | na kevalaM mAM smaran mad-bhAvaM yAtIti niyamaH kiM tarhi yaM yaM cApi bhAvaM devatA-visheShaM ca-kArAd anyad api yat kiMcid vA smaraMsh cintayann ante prANa-viyoga-kAle kalevaraM tyajati sa taM tam eva smaryamANaM bhAvam eva nAnyam eti prApnoti | he kaunteyeti pitR^i-ShvasR^i-putratvena snehAtishayaM sUcayati | tena cAvashyAnugrAhyatvaM tena ca pratAraNAshaN^kA-shUnyatvam iti |

anta-kAle smaraNodyamAsambhave 'pi pUrvAbhyAsa-janitA vAsanaiva smR^iti-hetur ity Aha - sadA sarvadA tasmin devatA-visheShAdau bhAvo bhAvanA vAsanA tad-bhAvaH sa bhAvitaH sampAdito yena sa tathA bhAvita-tad-bhAva ity arthaH | AdhitAgny-Ader AkR^iti-gaNatvAd bhAvita-padasya para-nipAtaH | tad-bhAvena tac-cintanena bhAvito vAsita-citta iti vA ||6||

vishvanAthaH --- mAm eva smaran mAM prApnotItivan mad-anyam api smaran mad-anyam eva prApnotIty Aha yaM yam iti | tasya bhAvena bhAvanenAnucintanena bhAvito vAsitas tan-mayI-bhUtaH ||6||

baladevaH - na ca mat-smarteiva mad-bhAvaM yAtIti niyamaH | kintv anya-smartApy anya-bhAvaM yAtIty Aha yaM yam iti | bhAvaM padArtham | taM tam eva bhAva-deha-tyAgottaram evaiti | yathA bharato dehAnte mR^igaM cintayan mR^igo 'bhUt | antima-smR^itish ca pUrva-smR^iti-viShayaiva bhavatIty Aha sadeti | tad-bhAva-bhAvitas tat-smR^iti-vAsita-cittaH ||6|| 

__________________________________________________________

BhG 8.7

tasmAt sarveShu kAleShu mAm anusmara yudhya ca |
mayy arpitamanobuddhir mAm evaiShyasy asaMshayaH ||7||

shrIdharaH - yasmAt pUrva-vAsanaivAnta-kAle smR^iti-hetuH, na tu tadA vivashasya smaraNodyamo sambhavati tasmAd iti | tasmAt sarvadA mAm anusmara cintaya | satataM smaraNaM ca citta-shuddhiM vinA na bhavati | ato yudhya ca yudhyasva | citta-shuddhy-arthaM yuddhAdikaM svadharmam anutiShThety arthaH | evaM mayy arpitaM manaH saN^kalpAtmakaM buddhish ca vyavasAyAtmikAyena tvayA sa tvaM mAme va prApsyasi | asaMshayaH saMshayo 'tra nAsti ||7||

madhusUdanaH - yasmAd evaM pUrva-smaraNAbhyAsa-janitAntyA bhAvanaiva tadAnIM paravashasya dehAntara-prAptau kAraNaM tasmAd iti | tasmAn mad-viShayakAntya-bhAvanotpatty-arthaM sarveShu kAleShu pUrvam evAdareNa mAM saguNam Ishvaram anusmara cintaya | yady antaHkaraNAshuddhi-vashAn na shaknoShi satatam anusmartuM tato 'ntaHkaraNa-shuddhaye yudhya ca | antaHkaraNa-shuddhy-arthaM yuddhAdikaM svadharmaM kuru | yudhyeti yudhyasvety arthaH | evaM ca nitya-naimittika-karmAnuShThAnenAshuddhi-kShayAn mayi bhagavati vAsudeve 'rpite saN^kalpAdhyavasAya-lakShaNe mano-buddhI yena tvayA sa tvam IdR^ishaH sarvadA mac-cintana-paraH san mAm evaiShyasi prApsyasi | asaMshayo nAtra saMshayo vidyate | idaM ca saguNa-brahma-cintanam upAsakAnAm uktaM teShAm antya-bhAvanA-sApekShatvAt | nirguNa-brahma-j~nAninAM tu j~nAna-sama-kAlam evAj~nAna-nivR^itti-lakShaNAyA mukteH siddhatvAn nAsty antya-bhAvanApekSheti draShTavyam ||7||

vishvanAthaH --- manaH saN^kalpakAtmakam | buddhir vyavasAyAtmikA ||7||

baladevaH - yasmAt pUrva-smR^itir evAntima-smR^iti-hetus tasmAt tvaM sarveShu kAleShu pratikShaNaM mAm anusmara yudhyasva ca loka-saN^grahAya yuddhAdIni svocitAni karmANi kuru | evaM mayy arpitamanobuddhis tvaM mAm evaiShyasi, na tv anyad iy atra sandehas te mAbhUt ||7||


__________________________________________________________

BhG 8.8

abhyAsa-yoga-yuktena cetasA nAnya-gAminA |
paramaM puruShaM divyaM yAti pArthAnucintayan ||8||

shrIdharaH -  santata-smaraNasya cAbhyAso 'ntaraN^ga-sAdhanam iti darshayann Aha abhyAsa-yogeneti | abhyAsaH sajAtIya-pratyaya-pravAhaH | sa eva yoga upAyaH | tena yuktenaikAgreNa | ataeva nAnyaM viShayaM gantuM shIlaM yasya | tena cetasA | divyaM dyotanAtmakaM paramaM puruShaM parameshvaram anucintayan he pArtha tam eva yAtIti ||8||

madhusUdanaH - tad evaM saptAnAm api prashnAnAm uttaram uktvA prayANa-kAle bhagavad-anusmaraNasya bhagavat-prApti-lakShaNaM phalaM vivarItum Arabhate abhyAseti | abhyAsaH sajAtIya-pratyaya-pravAho mayi vijAtIya-pratyayAnantaritaH ShaShThe prAg vyAkhyAtaH | sa eva yogaH samAdhis tena yuktaM tatraiva vyApR^itam AtmAkAra-vR^itti-shUnyaM yac cetas tena cetasAbhyAsa-pATavena nAnya-gAminA nAnyatra viShayAntare nirodha-prayatnaM vinApi gantuM shIlam asyeti tena paramaM niratishayaM puruShaM pUrNaM divyaM divi dyotanAtmany Aditye bhavaM yash cAsAv Aditye iti shruteH | yAti gacchati | he pArtha | anucintayan shAstrAcAryopadesham anudhyAyan ||8||

vishvanAthaH ---  tasmAt smaraNAbhyAsina evAnta-kAle svata eva mat-smaraNaM bhavati | tena ca mAM prApnotIty atash cetaso mat-smaraNam eva paramo yoga ity Aha abhyAsa-yoga iti | abhyAso mat-smaraNasya punaH punar AvR^ittir eva yogas tad-yuktena cetasA, ataeva nAnyaM viShayaM gantuM shIlaM yasya tena | smaraNAbhyAsena cittasya svabhAva-vijayo 'pi bhavatIti bhAvaH ||8||

baladevaH - sArvadikI smR^itir evAntima-smR^itikarIty evaM draDhayati abhyAsenti | abhyAsaH smaraNAvR^ittir eva yogas tad-yuktenAtaevAnanya-gAminA | tato 'nyatrAcalatA tad ekAgreNa cetasA divyaM puruShaM paramaM sa-shrIkaM nArAyaNaM vAsudevam anucintayan tam eva kITa-bhR^iN^ga-nyAyena tat-tulAH san yAti labhate ||8||


__________________________________________________________

BhG 8.9

kaviM purANam anushAsitAram
aNor aNIyAMsam anusmared yaH |
sarvasya dhAtAram acintya-rUpam
Aditya-varNaM tamasaH parastAt ||9||

shrIdharaH - punar apy anucintanIyaM puruShaM vishinaShTi kavim iti dvAbhyAm | kaviM sarvaj~naM sarva-vidyA-nirmAtAraM purANaM manAdi-siddham | anushAsitAraM niyantAram | aNoH sUkShmAd apy aNIyAMsaM atisUkShmam AkAsha-kAla-digbhyo 'py atisUkShmataram | sarvasya dhAtAraM poShakam | aparimita-mahimatvAd acintya-rUpaM malImasayor mano-buddhyor agocaram | vedAham etaM puruShaM mahAntam Aditya-varNaM tamasaH parastAt iti shruteH ||9||

madhusUdanaH - punar api tam evAnucintayitavyaM gantavyaM ca puruShaM vishinaShTi kavim iti | kaviM krAnta-darshinaM tenAtItAnAgatAdy-asheSha-vastu-darshitvena sarvaj~nam | purANaM cirantanaM sarva-kAraNatvAd anAdim iti yAvat | anushAsitAraM sarvasya jagato niyantAram | aNor aNIyAMsaM sUkShAd apy AkAshAdeH sUkShmataraM tad-upAdAnatvAt | sarvasya karma-phala-jAtasya dhAtAraM vicitratayA prANibhyo vibhaktAraM phalam ata upapatteH iti nyAyAt | na cintayituM shakyam aparimitam ahimatvena rUpaM yasya tam | Adityasyeva sakala-jagad-avabhAsako varNaH prakAsho yasya taM sarvasya jagato 'vabhAsakam iti yAvat | ataeva tamasaH parastAt tamaso mohAndhakArAd aj~nAna-lakShaNAt parastAt prakAsha-rUpatvena tamo-virodhinam iti yAvat | anusmarec cintayed yaH kashcid api sa taM yAtIti pUrveNaiva sambandhaH | sa taM paraM puruSham upaiti divyam iti pareNa vA sambandhaH ||9||

vishvanAthaH --- yogAbhyAsaM vinA manaso viShaya-grAmAn nivR^ittir durghaTA | yac ca vinA sAtatyena bhagavat-smaraNam api durghaTam iti yuktam | kenacit yogAbhyAsena sahitaiva bhaktiH kriyata iti tAM yoga-mishrAM bhaktim Aha kavim iti pa¤cabhiH | kaviM sarvaj~naM sarvaj~no 'py anyaH sanakAdiH sArvakAliko na bhavaty ata Aha purANam anAdiM sarvaj~no 'nAdir apy antaryAmI sa bhakty-upadeShTA na bhavaty ata Aha anushAsitAram | kR^ipayA svabhakti-shikShakaM kR^iShNa-rAmAdi-svarUpam ity arthaH | tAdR^isha-kR^ipAlur api sudurvij~neya-tattva eva ity Aha aNoH sakAshAd apy aNIyAMsam | tarhi sa kiM jIva iva paramANu-pramANas tatrAha sarvasya dhAtAraM sarva-vastu-mAtra-dhArakatvena sarva-vyApakatvAt paraM mahA-parimANam apIty arthaH | ataevAcintya-rUpam | puruSha-vidhatvena madhyama-parimANam api tasyAnanya-prakAshyatvam Aha Aditya-varNam Adityavat sva-para-prakAshako varNaH svarUpaM yasya | tathA tamasaH prakR^iteH parastAt vartamAnaM mAyA-shaktimantam api mAyAtIta-svarUpam ity arthaH ||9||

baladevaH - yogAd R^ite cetaso 'nanya-gAmitA duShkareti yoga-mishrAM bhaktim Aha kavim ity AdibhiH pa¤cabhiH | kaviM sarvaj~naM | anushAsitAram raghunAthAdi-rUpeNa hitopadeShTAram | aNor aNIyAMsaM tena cANum api jIvam antaH pravishatIti siddham | Aha caivaM shrutiH antaH praviShTaH shAstA janAnAm iti | aNIyaso 'pi tasya vyAptim Aha sarvasyeti | kR^itsnasya jagato dhAtAraM dhArakam | 

nanu katham evaM saN^gacchate tatrAha acintya-rUpaM avitarkya-svarUpaM ekam eva brahma puruSha-vidhatvena madhyama-parimANam aNor aNIyAMsam ity ukteH | paramANu-parimANaM sarvasya dhAtAram ity ukteH | paraM mahA-parimANaM ceti | nAtra yukter avakAshaH | sva-parakAshatAm Aha Adityeti sUryavat sva-para-prakAshakam ity arthaH | mAyA-gandhAsparsham Aha tamasa iti | tamaso mAyAyAH parastAt sthitaM | mAyinam api mAyAtItam ity arthaH | etAdR^ishaM puruShaM yo 'nukShaNaM smaret sa taM paraM puruSham upaiti iti pareNAnvayaH ||9||



__________________________________________________________

BhG 8.10

prayANa-kAle manasAcalena
bhaktyA yukto yoga-balena caiva |
bhruvor madhye prANam Aveshya samyak
sa taM paraM puruSham upaiti divyam ||10||

shrIdharaH - prayANa-kAla iti | sa-prapa¤ca-prakR^itiM bhittvA yas tiShThAti | evaMbhUtaM puruSham anta-kAle bhakti-yukto nishcalena vikShepa-rahitena manasA yo 'nusmaret | mano-naishcalye hetuH | yoga-balena samyak suShumNA mArgeNa bhruvor madhye prANam Aveshyeti | sa taM paraM puruShaM paramAtma-svarUpaM divyaM dyotanAtmakaM prApnoti ||10||

madhusUdanaH - kadA tad-anusmaraNe pratrAtireko 'bhyavartate tad Aha prayAneti | prayANa-kAle 'nta-kAle 'calenaikAgreNa manasA taM puruShaM yo 'nusmared ity anuvartate | kIdR^ishaH bhaktyA parameshvara-viShayeNa parameNa premNA yuktaH | yogasya samAdher balena taj-janita-saMskAra-samUhena vyutthAna-saMskAra-virodhinA ca yuktaH | evaM prathamaM hR^idaya-puNDarIke vashIkR^itya tata Urdhva-gAminyA suShumNayA nADyA gurUpadiShTa-mArgeNa bhUmi-jaya-krameNa bhruvor madhye Aj~nA-cakre prANam Aveshya sthApayitvA samyag apramatto brahma-randhrAd utkrAmya sa evam upAsakas taM kaviM purANam anushAsitAram ity-Adi-lakShaNaM paraM puruShaM divyaM dyotanAtmakam upaiti pratipadyate ||10||

vishvanAthaH --- prayANa-kAle 'nta-kAle 'calena nishcalena manasA yA satata-smaraNa-mayI bhaktis tayA yuktaH | kathaM manaso naishcalyam | ata Aha yogasya yogAbhyAsasya balena | yoga-prakAraM darshayati bhruvor madhye Aj~nA-cakre ||10||

baladevaH -- yo jano bhaktyA paramAtma-premNA yoga-balena samAdhi-janita-saMskAra-nicayena ca yuktaH prayANa-kAle maraNa-samaye 'calenaikAgreNa manasA taM puruSham anusmaret | yoga-prakAram Aha bhruvor iti | bhruvor madhye Aj~nA-cakre prANam Aveshya saMsthApya samyak sAvadhAnaH san sa taM puruSham upaiti ||10||


__________________________________________________________

BhG 8.11

yad akSharaM vedavido vadanti
vishanti yad yatayo vItarAgAH |
yad icchanto brahmacaryaM caranti
tat te padaM saMgraheNa pravakShye ||11||


shrIdharaH - kevalAd abhyAsa-yogAd api praNav¨bhyAsam antaraN^gaM vidhitsuH pratijAnIte-yad akSharam iti | yad akSharaM vedArthaj~nA vadanti | etasya vA akSharasya prashAsane gArgi sUryAcandramasau vidhR^itau tiShThata iti shruteH | vIto rAgo yebhyas te vIta-rAgAH | yatayaH prayatnavanto yad vishanti | yac ca j~nAtum icchanto gurukule brahmacaryaM caranti | tat te tubhyaM padaM padyate gamyata iti padaM prApyam | saN^graheNa saMkShepeNa pravakShye | tat-prApty-upAyaM kathayiShyAmIty arthaH ||11||

madhusUdanaH - idAnIM yena kenacid abhidhAnena dhyAna-kAle bhagavad-anusmaraNe prApte-

sarve vedA yatpadamAmananti
    tapAMsi sarvANi ca yadvadanti |
yadicchanto brahmacaryaM caranti
    tatte padaM saMgraheNa bravImy om ity etat || (KaThaU 1.2.15)

ity Adi-shruti-pratipAditatvena praNavenaivAbhidhAnena tad-anusmaraNaM kartavyaM nAnyena mantrAdineti niyantum upakramate yad akSharam iti |  yad akSharam avinAshi oN^kArAkhyaM brahma veda-vido vadanti etad vai tad akSharaM gArgi brAhmaNA abhivadanty asthUlam aNv ahrasvam adIrgham ity Adi-vacanaiH sarva-visheSha-nivartanena pratipAdayanti | pramANa-kushalair eva pratipannaM kiM tu muktopasR^ipyatayA tair apy anubhUtam ity Aha-vishanti svarUpatayA samyag-darshanena yad akSharaM yatayo yatna-shIlAH saMnyAsino vIta-rAgA niHspR^ihAH | na kevalaM siddhair anubhUtaM sAdhakAnAm api sarvo 'pi prayAsas tad-artha ity Aha yad-icchanto j~nAtuM naiShThikA brahmacAriNo brahmacaryaM gurukula-vAsAdi-tapash caranti yAvaj-jIvaM tad akSharAkhyaM padaM padanIyaM te tubhyaM saN^graheNa saN^kShepeNAhaM pravakShye prakarSheNa kathayiShyAmi yathA tava bodho bhavati tathA | atas tad akSharaM kathaM mayA j~neyam ity Akulo mA bhUr ity abhiprAyaH |

atra ca parasya brahmaNo vAcaka-rUpeNa pratimAvat-pratIka-rUpeNa ca yaH punar etaM trimAtreNom ity aneaivAkShareNa paraM puruSham abhidhyAyIta sa tam adhigacchati ity Adi-vacanair manda-madhyama-buddhInAM krama-mukti-phalakam upAsanam uktaM tad evehApi vivakShitaM bhagavatA | ato yoga-dhAraNA-sahitam oN^kAropAsanaM tat phalaM sva-svarUpaM tato 'punar-AvR^ittis tan-mArgash cety artha-jAtam ucyate yAvad adhyAya-samApti ||11||

vishvanAthaH --- nanu bhruvor madhye prANam Aveshya ity etAvan mAtroktyA yogo na j~nAyate, tasmAt tatra yoge prakAraH kaH, kiM japyaM, kiM vA dhyeyam, kiM vA prApyam ity api saN^kShepeNa brUhIty apekShAyAm Aha yad iti tribhiH | yad evAkSharam om ity ekAkShara-vAcyaM brahma yatayo vishanti tat padaM padyate gamyata iti padaM prApyam | samyaktayA gR^ihayte 'neneti saN^grahas tad-upAyas tena saha pravakShye shR^iNu ||11||

baladevaH -- nanu bhruvor madhye prANam AveshyaitAvatA yogo nAvagamyate, tasmAt tasya prakAraM tatra japyaM prApyaM brUhIty apekShAyAm Aha yad akSharam iti tribhiH | ekam eva brahma akSharam om iti vAcakaM vadanti | vIta-rAgA vinaShTAvidyA yatayo yad brahma tad-vAcya-bhUtaM vij~nAnaika-rasaM vishanti prApnuvanti | tad-ubhaya-rûpaM brahma j~nAtum icchanto naiShThikA gurukula-vasAdi-lakShaNaM brahmacaryaM caranti | tat padaM prApyaM saN^graheNopAyena saha pravakShye vakShyAmi yathAnAyasena tvaM tad-vidyAM prApnuyAH | samyag gR^ihyate tattvam anena iti nirukteH saN^graha upAyaH ||11||

__________________________________________________________

BhG 8.12-13

sarva-dvArANi saMyamya mano hR^idi nirudhya ca |
mUrdhny AdhAyAtmanaH prANam Asthito yoga-dhAraNAm ||12||
om ity ekAkSharaM brahma vyAharan mAm anusmaran |
yaH prayAti tyajan dehaM sa yAti paramAM gatim ||13||

shrIdharaH - pratij~nAtam upAyaM sAN^gam Aha dvAbhyAM sarveti | sarvANi indriya-dvArANi saMyamya pratyAhR^itya | cakShur-AdibhiH bAhya-viShaya-grahaNaM akurvan ity arthaH | manash ca hR^idi nirudhya | bAhya-viShaya-smaraNam akurvan ity arthaH | mUrdhni bhruvor madhye prANam AdhAya yogasya dhAraNAM sthairyam AsthitaH AshritavAn san ||12||

om iti | om ity ekaM yad akSharaM tad eva brahma-vAcakatvAd vA pratimAdivad brahma-pratIkatvAd vA brahma | tad-vyAharan uccArayaMs tad-vAcyaM ca mAm anusmarann eva dehaM tyajan yaH prakarSheNa yAti arcirAdi-mArgeNa sa paramAM shreShThAM gatiM mad-gatiM yAti prApnoti ||13||

madhusUdanaH - tatra pravakShya iti pratij~nAtam arthaM sopakaraNam Ahaa dvAbhyAm sarva-dvArANIti | sarvANIndriya-dvArANi saMyamya sva-sva-viShayebhyaH pratyAhR^itya viShaya-doSha-darshanAbhyAsAt tad-vimukhatAm ApAditaiH shrotrAdibhiH shabdAdi-viShaya-grahaNam akurvan | bAheyndriya-nirodhe 'pi manasaH pracAraH syAd ity ata Aha mano hR^idi nirudhya ca, abhyAsa-vairAgyAbhyAM ShaShThe vyAkhyAtAbhyAM hR^idaya-deshe mano nirudhya nirvR^ittikatAm ApAdya ca, antar api viShaya-cintAm akurvann ity arthaH | evaM bahir antar upalabdhi-dvArANi sarvANi saMnirudhya kriyA-dvAraM prANam api sarvato nigR^ihya bhUmi-jaya-krameNa mUrdhny AdhAya bhruvor madhye tad-upari ca gurUpadiShTa-mArgeNAveshyAtmano yoga-dhAraNAm Atma-viShaya-samAdhi-rUpAM dhAraNAm AsthitaH | Atmana iti devatA-divya-vR^itty-artham ||12||

om ity ekam akSharaM brahma-vAcakatvAt pratimA-baddha-brahma-pratIkatvAd vA brahma vyAharann uccaran | om iti vyAharann ity etAvataiva nirvAha ekAkSharam ity anAyAsa-kathanena stuty-artham | om iti vyAharann ekAkSharam ekam advitIyam akSharam avinAshi sarva-vyApakaM brahma mAm om ity asyArthaM smarann iti vA | tena praNavaM japaMs tad-abhidheya-bhUtaM ca mAM cintayan mUrdhanyayA nADyA dehaM tyajanyaH prayAti sa yAti deva-yAna-mArgeNa brahma-lokaM gatvA tad-bhogAnte paramAM prakR^iShTAM gatiM mad-rUpAm |

atra pata¤jalinA tIvra-saMvegAnAm AsannaH (Ys 1.21) samAdhi-lAbhaH ity uktvA Ishvara-praNidhAnAd vA (1.23) ity uktam | praNidhAnaM ca vyAkhyAtaM tasya vAcakaH praNavaH (1.27), taj-japas tad-artha-bhAvanam (1.28) iti | samAdhi-siddhir Ishvara-praNidhAnAt (2.45) iti ca | iha tu sAkShAd eva tataH parama-gati-lAbha ity uktam | tasmAd avirodhayom ity ekAkSharaM brahma vyAharan mAm anusmarann Atmano yoga-dhAraNAm Asthita iti vyAkhyeyam | vicitra-phalatvopapatter vA na nirodhyaH ||13||

vishvanAthaH --- uktam arthaM vadan yoge prakAram Aha sarvANi cakShur-AdIndriya-dvArANi saMyamya bAhya-viShayebhyaH pratyAhR^itya manash ca hR^idy eva nirudhya viShayAntareShv asaN^kalpya mUrdhni bhruvor madhye eva prANam AdhAya yoga-dhAraNAm Anakha-shikha-man-mUrti-bhAvanAm AshritaH san om ity ekAkSharaM brahma-svarUpaM vyAharan uccArayan tad-vAcyaM mAm anusmarann anudhyAyan paramAM gatiM mat-sAlokyam ||12-13||
 
baladevaH - yoga-prakAram Aha sarveti | sarvANi bahir j~nAna-dvArANi shrotrAdIni saMyamya shabdAdibhyo viShayebhyaH pratyAhR^itya doSha-darshanAbhyAsena tad-vimukhais tais tAn gR^ihNan shrotrAdi-saMyame 'pi manaH pracared ity ata Aha hR^idi sthite mayi antar-j~nAna-dvAraM mano nirudhya niveshya manasApi tAn smaran | atha kriyA-dvAraM prANaM ca mUrdhnAdhAyAdau hR^it-padme vashIkR^itya tasmAd Urdhva-gatayA suShumNayA gurUpadiShTa-vartmanA bhUmi-jaya-krameNa bhruvor madhye tad-upari brahma-randhre ca saMsthApya Atmano mama yoga-dhAraNAm AAda-shikhaM mad-bhAvanam AsthitaH kurvan | 

om iti vAcakaM brahma tatra vyAharan antar uccArayan tat stauti ekAkSharam iti ekaM pradhAnaM ca tad-akSharam avinAshi ceti tathA tad vAcyaM mAM parmAtmAnam anusmaran dhyAyan yo dehaM tyajan prayAti sa paramAM gatiM mat-sAlokyatAM yAti ||12-13||

__________________________________________________________

BhG 8.14

ananya-cetAH satataM yo mAM smarati nityashaH |
tasyAhaM sulabhaH pArtha nitya-yuktasya yoginaH ||14||

shrIdharaH - evaM cAnta-kAle dhAraNayA mat-prAptir nityAbhyAsavata eva bhavati | nAnyasyeti pUrvoktam evAnusmArayati ananyeti | nAsty anyasmiMsh ceto yasya | tathAbhUtaH san | yo mAM satataM nirantaraM nityashaH pratidinaM smarati | tasya nitya-yuktasya samAhitasyAhaM sukhena labhyo 'smi nAnyasya ||14||

madhusUdanaH - ya evaM vAyu-nirodha-vaidhuryeNa prANam Aveshya mUrdhanyayA nADyA dehaM tyaktuM svecchayA na shaknoti kiM tu karma-kShayeNaiva paravasho dehaM tyajati tasya kiM syAd iti  tad Aha ananya-cetA iti | na vidyate mad-anya-viShaye ceto yasya so 'nanya-cetAH satataM nirantaraM nityasho yAvaj-jIvaM yo mAM smarati tasya sva-vashatayA vA dehaM tyajato 'pi nitya-yuktasya satata-samAhita-cittasya yoginaH sulabhaH sukhena labhyo 'haM parameshvara itareShAm atidurlabho 'pi he pArtha tavAham atisulabho mA bhaiShIr ity abhiprAyaH |

atra tasyeti ShaShTh.-sheShe sambandha-sAmAnye | kartari na lokety AdinA niShedhAt | atra cAnanya-cetastvena sat-kAro 'tyAdaram | satatam iti nairantaryaM nityasha iti dIrgha-kAlatvaM smaraNasyoktam | tena sa tu dIrgha-kAla-nairantarya-satkArAsevito dR^iDha-bhUmiH (Ys 1.14) iti pAta¤jalaM matam anusR^itaM bhavati | tatra sa ity abhyAsa ukto 'pi smaraNa-paryavasAyI | tena yAvaj-jIvaM pratikShaNaM vikShepAntara-shUnyatayA bhagavad-anucintanam eva parama-gati-hetur mUrdhanyayA nADyA tu svecchayA prANotkramaNaM bhavatu na veti nAtIvAgrahaH ||14||

vishvanAthaH --- tad evam ArtaH ity AdinA karma-mishrAm, jaarA-maraNa-mokShAya ity anenApi karma-mishrAm, kaviM purANaM ity Adibhir yoga-mishrAM ca saparikarAM pradhAnIbhUtAM bhaktim uktvA sarva-shreShThAM nirguNAM kevalAM bhaktim Aha-ananya-cetA iti | na vidyate 'nyasmin karmaNi j~nAna-yoge vAnuShTheyatvena | tathA devatAntare vArAdhyatvena | tathA svargApargAdAv api prApyatvena ceto yasya | satataM sadeti kAla-desha-pAtra-shuddhy-Ady-anapekShatayaiva nityashaH pratidinam eva yo mAM smarati, yasya tena bhaktenAhaM sulabhaH sukhena labhyaH | yoga-j~nAnAbhyAsAdi-duHkha-mishraNAbhAvAd iti bhAvaH | nitya-yuktasya nitya-mad-yogAkAN^kShiNa AshaMsAyAM bhUtavac ceti bhAviny api yoga AshAMsite kta-pratyayaH | yogino bhakti-yogavataH | yad vA yoga-sambandho dAsya-sakhyAdis tadvataH ||14||

baladevaH - evaM mokSha-mAtra-kAN^kShiNAM yoga-mishrAM bhaktim upadishya sva-j~nAninAM svam evAkAN^kShatAm eka-bhaktir ity uktAM shuddhAM bhaktiM upadishati ananyeti | yo jano 'nanya-cetA na matto 'nyasmin karma-yogAdike sAdhane svarga-mokShAdike sAdhye vA ceto yasya sa mad-ekAbhilAShavAn satataM sarvadA desha-kAlAdi-vishuddhi-nairapekSheNa nityashaH pratyahaM mAM yashodA-stanandhayaM nR^isiMha-raghunAthAdi-rUpeNa bahudhAvirbhUtaM sarveshvaram atimAtra-priyaM smaraty arcana-japAdiShv anusandhatte tasyAhaM tat-prItij~naH sulabhaH sukhena labhyaH karmAnuShThAna-yogAbhyAsAdi-duHkha-samparkAbhAvAt | tasyeti sambandha-sAmAnye ShaShThI, na lokAvyaya ity AdinA kartari tasyAH pratiShedhAt | tAdR^ishasya tasya viyogam asahiShNur aham eva tam AtmAnaM darshayAmi tat-sAdhana-paripAkaM tat-pratikUla-nirAsaM ca kurvan | shrutish caivam Aha - yam evaiSha vR^inute tena labhyas tasyaiSha AtmA viviR^iNute tanUM svAm iti | svayaM ca vakShyati - dadAmi buddhi-yogaM taM yena mAm upayAnti te ity AdinA | kIdR^ishasyety Aha nityeti | sarvadA mad-yogaM vA¤chataH AshaMsAyAM bhUtavac ca iti sUtrAd AshAMsite yoge bhaviShyaty api kta-pratyayaH | yogino mad-dAsya-sakhyAdi-sambandhavataH ||14||


__________________________________________________________

BhG 8.15

mAm upetya punar janma duHkhAlayam ashAshvatam |
nApnuvanti mahAtmAnaH saMsiddhiM paramAM gatAH ||15||

shrIdharaH -  yady evaM tvaM sulabho 'si tataH kiM ? ata Aha mAm iti | ukta-lakShaNA mahAtmAno mad-bhaktA mAM prApya punar duHkhAshrayam antiyaM ca janma na prApnuvanti | yatas te paramAM samyak siddhiM mokSham eva prAptAH | punar janmano duHkhAnAM cAlayaM sthAnaM te mAm upetya na prApnuvantIti vA ||15||

madhusUdanaH - bhagavantaM prAptAH punar Avartante na veti sandehe nAvartanta ity Aha mAm iti | mAm IshvaraM prApya punar janma manuShyAdi-deha-sambandhaM kIdR^ishaM duHkhAlayaM garbha-vAsa-yoni-dvAra-nirgamanAdy-aneka-duHkha-sthAnam | ashAshvatam asthiraM dR^iShTa-naShTa-prAyaM nApnuvanti punar nAvartanta ity arthaH | yato mahAtmnAno rajas-tamo-mala-rahitAntaH-karaNA shuddha-sattvAH samutpanna-samyag-darshanA mal-loka-bhogAnte paramAM sarvotkR^iShTAM saMsiddhiM muktiM gatAs te | atra mAM prApya siddhiM gatA iti vadatopAsakAnAM krama-muktir darshitA ||15||

vishvanAthaH --- tvAM prAptavatas tasya kiM syAd ity Aha mAm iti | duHkhAlayaM duHkha-pUrNam | ashAshvatam anityaM ca janma nApnuvanti kintu sukha-pUrNaM janma maj-janma-tulyaM prApnuvanti | shAshvatas tu dhruvo nityaH sadAnanaH sanAtanaH ity amaraH | yadA vasudeva-gR^ihe sukha-pUrNaM nitya-bhUtam aprAkR^itaM maj-janma bhavet tad eva teShAM mad-bhaktAnAm api man-nitya-saN^ginAM janma syAn nAnyadA iti bhAvaH | paramAm iti anye bhaktAH saMsiddhiM prApnuvanti ananya-cetasas tu paramAM saMsiddhiM mal-lIlA-parikaratAm ity arthaH | tenokta-lakShaNebhyaH sarva-bhaktebhyo dR^ishya-shraiShThyaM dyotitam ||15|| 

baladevaH -- tAM labdhavataH kiM phalaM syAd ity apekShAyAm Aha mAm iti | mAm ukta-lakShaNam upetya prApya punaH prapa¤ce janma nApnuvanti nAvartanta ity arthaH | kIdR^ishaM janmety Aha duHkhAlayaM garbha-vAsAdi-bahu-klesha-pUrNam | ashAshvatam anityaM dR^iShTa-naShTa-prAyam shAshvatas tu dhruvo nityaH ity amaraH | yatas te paramAM sarvotkR^iShTAM saMsiddhiM gatiM mAm eva gatA labdhavantaH avyakto 'kShara ity uktas tam AhuH paramAM gatim iti vakShyati | kIdR^ishAs te mahAtmAno 'tyudAra-mnanasaH vij~nAnAnanda-nidhiM bhakta-prasAdAbhimukhaM bhaktAyatta-sarvasvaM mAM vinAnyat sArShTyAdikam agaNayanto made-eka-jIvAtavo bhavanty atas te mAm eva saMsiddhiM gatAH | atrAnanya-cetaso 'sya svaikAntinaH sva-niShThebhyaH sva-bhaktebhyaH shraiShThyaM ucyate ||15|| 

__________________________________________________________

BhG 8.16

A brahma-bhuvanAl lokAH punar-Avartino 'rjuna |
mAm upetya tu kaunteya punar-janma na vidyate ||16||

shrIdharaH -  sarva eva jIvA mahA-sukR^itino 'pi jAyante | mad-bhaktAs tu tadvan na jAyanta ity Aha A-brahmeti | brahmaNo bhuvanaM satya-lokaH tam abhivyApya ||16||

madhusUdanaH - bhagavantam upAgatAnAM samyag-darshinAm apunar-AvR^ittau kathitAyAM tato vimukhAnAm asamyag-darshinAM punar-AvR^ittir artha-siddhety Aha Abrahmeti | Abrahma-bhuvanAt bhavanty atra bhUtAnIti bhuvanaM lokaH | abhividhAv A-kAraH | brahma-lokena saha sarve 'pi lokA mad-vimukhAnAm asamyag-darshinAM bhoga-bhUtayaH punar-AvartinaH punar-Avartana-shIlAH | brahma-bhavanAd iti pAThe bhavanaM vAsa-sthAnam iti sa evArthaH | he 'rjuna svataH-prasiddha-mahA-puruSha | 

kiM tadvad eva tvAM prAptAnAm api punar AvR^ittir nety Aha mAm Ishvaram ekam upetya tu | tur lokAntara-vailakShaNya-dyotanArtho 'vadhAraNArtho vA | mAm eva prApya nirvR^ittAnAM he kaunteya mAtR^ito 'pi prasiddha-mahAnubhAva punar-janma na vidyate punar-AvR^ittir nAstIty arthaH | atrArjuna kaunteyeti sambodhana-dvayena svarUpataH kAraNatash ca shuddhir j~nAna-saMpattaye sUcitA | 

atreyaM vyavasthA | ye krama-mukti-phalAbhirupAsanAbhir brahma-lokaM prAptAs teShAm eva tatrotpanna-samyag-darshanAnAM brahmaNA saha mokShaH | ye tu pa¤cAgni-vidyAdibhir atat-kratavo 'pi tatra gatAs teShAm avashyambhAvi punar-janma | ataeva krama-mukty-abhiprAyeNa brahma-lokam abhisampadyate na ca punar Avartate, anAvR^ittiH shabdAt iti shruti-sUtrayor upapattiH | itaratra teShAm iha na punar AvR^ittiH imaM mAnavam AvartaM nAvartante itIhemam iti ca visheShaNAd gamanAdhikaraNa-kalpAd anyatra punar AvR^ittiH pratIyate ||16||

vishvanAthaH --- sarva eva jIvA mahA-sukR^itino 'pi jAyante mad-bhaktAs tu tavan na jAyanta ity Aha Abrahmeti | brahmaNo bhuvanaM satya-lokas tam abhivyApya ||16||

baladevaH - mad-vimukhAs tu karma-visheShaiH svargAdi-lokAn prAptA api tebhyaH patantIty Aha Abrahmeti | abhividhAvAkAraH brahma bhuvanaM vyApyety arthaH | brahma-lokena saha sarve svargAdayo lokAs tat-tad-vartino jIvAs tat-tat-karma-kShaye sati punar Avartino bhUmau punar janma labhante | mAm upetyeti punaH kathanaM dR^iDhIkaraNArtham | atredaM bodhyaM pa¤cAgni-vidyayA mahAhava-maraNAdinA ye brahma-lokaM gatAs teShAM bhogAnte pAtaH syAt | ye tu sa-niShThAH paresha-bhaktAH svargAdi-lokAn krameNAnubhavantas tatra gatAs teShAM tu na tasmAt pAtaH | kintu tal-loka-vinAshe tat-patinA saha paresha-loka-prAptir eva -

brahmaNA saha te sarve samprApte pratisa¤care | 
parasyAnte kR^itAtmAnaH pravishanti paraM padam || iti smaraNAd iti ||16||


__________________________________________________________

BhG 8.17

sahasra-yuga-paryantam ahar yad brahmaNo viduH |
rAtriM yuga-sahasrAntAM te 'horAtra-vido janAH ||17||

shrIdharaH - nanu ca tapasvino dAna-shIlA vIta-rAgAs titikShavaH | trailokya-sopari-sthAnaM labhante loka-varjitam | ity Adi purANa-vAkyais trailokyasya sakAshAn maharlokAdInAm utkR^iShTatvaM gamyate | vinAshitve ca sarveShAm avashiShTe katham asau visheShaH syAd ity AshaN^kya bahv-alpa-kAla-sthAyitva-nimitto 'sau visheSha ity Ashayena sva-mAnena shata-varShAyuSho brahmaNo 'hany ahani trilokya utpattiH nishi nishi ca pralayo bhavatIti darshayiShyan brahmaNo 'horAtrayoH pramANam Aha sahasreti | 

sahasraM yugAni paryanto 'vasAnaM ysya tad brahmaNo yad ahas tad ye viduH yuga-sahasram anto yasyAs tAM rAtriM ca yoga-balena ye vidus ta eva sarvaj~nA janA aho-rAtra-vidaH | yeShAM tu kevalaM candrAditya-gatyaiva j~nAnaM te tathAhorAtra-vido na bhavanti | alpa-darshitvAt | yuga-shabdena atra caturyugam abhipretaM caturyuga-sahasraM tu brahmaNo dinam ucyate iti viShNu-purANokteH | brahmaNa iti ca mahar-lokAdi-vAsinAm upalakShaNArtham | tatrAyaM kAla-gaNanA-prakAraH | manuShyANAM yad varShaM tad devAnAm aho-rAtram | tAdR^ishair aho-rAtraiH pakSha-mAsAdi-kalpanayA dvAdashabhir varSha-sahasraish catur-yugaM bhavati | catur-yuga-sahasraM tu brahmaNo dinam | tAvat parimANaiva rAtris tAdR^ishair aho-rAtraiH pakSha-mAsAdi-krameNa varSha-shataMa brahmaNaH paramAyur iti ||17||

madhusUdanaH - brahma-loka-sahitAH sarve lokAH punar AvartinaH | kasmAt ? kAla-paricchinnatvAd ity Aha sahasreti | manuShya-parimANena sahasra-yuga-paryantaM sahasraM yugAni catur-yugAni paryanto 'vasAnaM yasya tat | caturyuga-sahasraM tu brahmaNo dinam ucyate iti hi paurANikaM vacanam | tAdR^ishaM brahmaNaH prajApater ahar-dinaM yad ye viduH tathA rAtriM yuga-sahasrAntAM caturyuga-sahasra-paryantAM ye vidur ity anuvartate te 'horAtra-vidas ta evAho-rAtra-vido yogino janAH | ye tu candrArka-gatyaiva vidus te nAhorAtra-vidaH svalpa-darshitvAd ity abhiprAyaH ||17||

vishvanAthaH ---  nanu amR^itaM kShemam abhayaM trimUrdhno 'dhAyi mUrdhasu (BhP 2.6.19) iti dvitIya-skandhoktyA keShAMcin mate brahma-lokasya abhayatva-shravaNAt | sannyAsibhir api jagamiShitatvAt tatratyAnAM pAto na sambhAvyate ? maivaM | tal-loka-svAmino brahmaNo 'pi pAtaH syAt kim utAnyeShAm iti vya¤jayann Aha sahasra iti | sahasraM yugAni paryanto 'vasAnaM yasya tad brahmaNo 'har dinaM yad ye shAstrAbhij~nA vidur jAnanti te 'ho-rAtra-vido janA rAtrim api tasya yuga-sahasrAntAM viduH | tena tAdR^ishAho-rAtraiH pakSham AsAdi-krameNa varSha-shataM brahmaNaH paramAyur iti | etad-ante tasyApi pAto na kasyacid vaiShNavasya tasya brahmaNo mokShash ceti vya¤jitam ||17||

baladevaH - svargAdayaH satyAntAH sarve lokAH kAla-paricchinnatvAd vinashyantIti bhAvenAha sahasreti | yad ye brahmaNash caturmukhasyAhar dinaM nR^i-mANena sahasra-yuga-paryantaM viduH catur-yuga-sahasraM tu brahmaNo dinam ucyate iti smR^iteH | sahasraM caturyugAni paryanto 'vasAnaM yasya tat | tasya rAtriM ca caturyuga-sahasrAntAM vidus ta eva yogino janA aho-rAtra-vido bhavanti | na tv anye candrArka-gati-vido mahar-lokAdi-sthitAnAm upalakShaNam etat | ayam arthaH nÌNAM varShaM devAnAm aho-rAtraM tAdR^ishair aho-rAtraiH pakSham AsAdi-gaNanayA dvAdashabhri varSha-sahasraish catur-yugaM catur-yugAnAM sahasraM tu brahmaNo dinaM rAtrish ca tAvaty eva tAdR^ishaish cAho-rAtraiH pakShAdi-gaNanayA varSha-shataM tasya paramAyur iti | tad-ante tal-lokasya tad-vartinAM ca vinAshAd AvR^ittiH siddheti ||17||


__________________________________________________________

BhG 8.18

avyaktAd vyaktayaH sarvAH prabhavanty aharAgame |
rAtryAgame pralIyante tatraivAvyaktasaJNj~nake ||18||

shrIdharaH - tatra kim ? ata Aha avyaktAd iti | kAryasyAvyaktaM rUpaM kAraNAtmakam | tasmAd avyaktAt kAraNa-rUpAd vyajyanta iti vyaktayash carAcarANi bhUtAni prAdurbhavanti | kadA ? ahar-Agame brahmaNo dinasyopakrame | tathA rAtrer Agame brahma-shayane | tasminn evAvyakta-saJNj~nake kAraNa-rUpe pralayaM yAnti | yad vA te 'horAtra-vida ity etan na vidhIyante | kintu te prasiddhA ahorAtra-vido janA brahmaNo yad ahar vidus tasyAhna Agame 'vyaktAd vyaktayaH prabhavanti | yAM ca rAtriM vidus tasyA rAtrer Agame pralIyante iti dvayor anvayaH ||18||

madhusUdanaH - yathoktair aho-rAtraiH pakSham AsAdi-gaNanayA pUrNaM varSha-shataM prajApateH paramAyur iti kAla-paricchinnatvenAnityo 'sau | tena tal-lokAt punar-AvR^itti-yuktaiva | ye tu tato 'rvAcInAs teShAM tad ahar-mAtra-paricchinnatvAt tat-tal-lokebhyaH punar-AvR^ittir iti kim u vaktavyam ity Aha avyaktAd iti |  atra dainandina-sR^iShTi-pralayor eva vaktum upakrAntatvAt tatra cAkAshAdInAM sattvAd avyakta-shabdenAkhyAkR^itAvasthA nocyate | kintu prajApateH svApAvasthaiva | svApAvasthaH prajApatir iti yAvat | ahar-Agame prajApateH prabodha-samaye 'vyaktAt tat-svApAvasthA-rUpAd vyaktayaH sharIra-viShayAdi-rUpA bhoga-bhUtayaH prabhavanti vyavahAra-kShamatayA 'bhivyajyante | rAtry-Agame tasya svApa-kAle pUrvoktAH sarvA api vyaktayaH pralIyante tiro-bhavanti yata AvirbhUtAs tatraivAvyakta-saJNj~nake kAraNe prAg-ukte svApAvasthe prajApatau ||18||

vishvanAthaH --- ye tu tato 'rvAcInAs triloka-sthAs teShAM tu tasyAhany ahany api pAta ity Aha avyaktAd iti | atra dainandina-sR^iShTi-pralayayor AkAshAdInAM sattvAd avyakta-shabdena svApAvasthaH prajApatir evocyate iti madhusUdana-sarasvatI-pAdAH | tatash ca avyaktAt svApAvasthAt prajApateH sakAshAd vyaktayaH sharIra-viShayAdi-rUpA bhoga-bhUmayo bhavanti vyavahAra-kShamAH syuH | rAtry-Agame tasya svApa-kAle pralIyante tasminn eva tirobhavanti ||18||

baladevaH -- ye tu tasmAd arvAcInAs trilokI-vartinas teShAM brahmaNo dine pAtaH syAd ity Aha avyaktAd iti | ahar-Agame brahmaNo jAgara-samaye avyaktAt svApAvasthAt tasmAt sarvA sharIrendriya-bhogya-bhoga-sthAna-rUpA vyaktayaH prabhavanty utpadyante | rAtry-Agame tasya svApa-samaye tatraiva brahmaNy avyakta-saJNj~nake svApAvasthe kAraNe tAH pralIyante tirobhavanti | atrAvyakta-shabdena pradhAnaM nAbhidheyaM dainandina-sR^iShTi-pralayayor upakramAt | tadA viyad-AdInAM sthitatvAc ca | kintu svApAvastho brahmaiva tasyArthaH ||18||

__________________________________________________________

BhG 8.19

bhUta-grAmaH sa evAyaM bhUtvA bhUtvA pralIyate |
rAtry-Agame 'vashaH pArtha prabhavaty aharAgame ||19||


shrIdharaH - atra ca kR^ita-nAshAkR^itAbhyAgama-shaN^kAM vArayan vairAgyArthaM sR^iShTi-praylaya-pravAhasyAvicchedaM darshayati bhUta-grAma iti | bhUtAnAM carAcara-prANinAm | grAmaH samUhaH | yaH prAg AsIt sa evAyam ahar-Agame bhUtvA bhUtvA rAtrer Agame pralIyante pralIya pralIya punar apy ahar-Agame 'vashaH karmAdi-paratantraH san prabhavati nAnya ity arthaH ||19||

madhusUdanaH - evam Ashu-vinAshitve 'pi saMsAra-stha na nivR^ittiH klesha-karmAdibhir avashatayA punaH punaH prAdurbhAvAt prAdurbhUtasya ca punaH kleshAdi-vashenaiva tirobhAvAt | saMsAre viparivartamAnAnAM sarveShAm api prANinAm asvAtantryAd avashAnAm eva janma-maraNAdi-duHkha-prabandha-sambandhAd alam anena saMsAreNeti-vairAgyotpatty-arthaM samAna-nAma-rUpatvena ca punaH punaH prAdurbhAvAt kR^ita-nAshAkR^itAbhyAgama-parihArArthaM cAha bhUta-grAma iti | bhUta-grAmo bhUta-samudAyaH sthAvara-jaN^gama-lakShaNo yaH pUrvasmin kalpe sthitaH sa evAyam etasmin kalpe jAyamAno 'pi na tu pratikalpam anyo 'nyac ca | asat-kArya-vAdAnabhyupagamAt | 

     sUryA-candramasau dhAtA yathA-pUrvam akalpayat |
divaM ca pR^ithivIM cAntarikSham atho suvaH || iti shruteH | (MahAnArAyaNaU 1.65)

samAna-nAma-rUpatvAd AvR^ittAv apy avirodhau darshanAt smR^itesh ca (Vs 1.3.30)  iti nyAyAc ca | avasha ity avidyA-kAma-karmAdi-paratantraH | he pArtha spaShTam itarat ||19||

vishvanAthaH --- evam eva bhUtAnAM carAcara-prANinAM grAmaH samUhaH ||19||

baladevaH - ye pralInAs te punar na bhaviShyantIti kR^ita-hAnyAkR^itAbhyAgama-shaN^kA syAt tAM nirasyann Aha bhUteti | bhUta-grAmaH sthira-cara-prANi-samUho 'vashaH karmAdhInaH san tathA cedR^isha-janma-mR^ityu-pravAha-saN^kule prapa¤ce 'smin vivekinAM vairAgyaM yuktam ity uktam ||19||


__________________________________________________________

BhG 8.20

paras tasmAt tu bhAvo 'nyo 'vyakto 'vyaktAt sanAtanaH |
yaH sa sarveShu bhUteShu nashyatsu na vinashyati ||20||

shrIdharaH - lokAnAm anityatvaM prapa¤cya parameshvara-svarUpasya nityatvaM prapa¤cayati - para iti dvAbhyAm | tasmAc carAcara-kAraNa-bhUtAd avyaktAt paras tasyApi kAraNa-bhUto yo 'nyas tad-vilakShaNo 'vyaktash cakShur-Ady-agocaro bhAvaH sanAtano 'nAdiH | sa tu sarveShu kArya-kAraNa-lakShaNeShu bhUteShu nashyatv api na vinashyati ||20||

madhusUdanaH - eam avashAnAm utpatti-vinAsha-pradarshanenAbrahma-bhuvanAl lokAH punar Avartina ity etad vyAkhyAtam adhunA mAm upetya punar janma na vidyata ity etad vyAcaShTe dvAbhyAM paras tasmAd iti | tasmAc carAcara-sthUla-prapa¤ca-kAraNa-bhUtAd dhiraNyagarbhAkhyAd avyaktAt paro vyatiriktaH shreShTho vA tasyApi kAraNa-bhUtaH | vyatireke 'pi sAlakShaNyaM syAd iti nety Aha-anyo 'tyanta-vilakShaNaH na tasya pratimA asti iti shruteH | avyakto rUpAdi-hInatayA cakShur-Ady-agocaro bhAvaH kalpiteShu sarveShu kAryeShu sad-rUpeNAnugataH | ataeva sanAtano nityaH | tu-shabdo heyAd anityAd avyaktAd upAdeyatvaM  ntiyasyAvyaktasya vailakShaNyaM sUcayati | etAdR^isho yo bhAvaH sa hiraNyagarbha iva sarveShu bhUteShu nashyatsv api na vinashyati utpadyamAneShv api notpadyata ity arthaH | hiraNyagarbhasya tu kAryasya bhUtAbhimAnitvAt tad-utpatti-vinAshAbhyAM yuktAv evotpatti-vinAshau na tu tad-anabhimAnino 'kAryasya parameshvarasyeti bhAvaH ||20||

vishvanAthaH --- tasmAd ukta-lakShaNAd avyaktAt prajApater hiraNyagarbhAt sakAshAt paraH shreShTaH | hiraNyagarbhasyApi kAraNabhUto yo 'nyaH khalv avyakto bhAvaH sanAtano 'nAdiH ||20||

baladevaH - tad evaM karma-tantrANAM janma-vinAsha-darshanena Abrahma-bhuvanAt ity etad vivR^itam | atha mAm upetyaitad vivR^iNoti paras tasmAd iti | tasmAd utka-rUpAd avyaktAd brahmaNo hiraNyagarbhAd anyo yo bhAvaH padArthaH paraH shreShThas tato 'tyanta-vilakShaNas tasyopAsya ity arthaH | ativailakShaNyam Aha avyakta iti | Atam-vigrahatvAt pratyak ity arthaH | prasAditas tu pratyakSho 'pi bhavatIty uktaM prAk | sanAtano 'nAdiH | sa khalu hiraNyagarbha-paryanteShu sarveShu bhUteShu na vinashyati ||20||


__________________________________________________________

BhG 8.21

avyakto 'kShara ity uktas tam AhuH paramAM gatim |
yaM prApya na nivartante tad dhAma paramaM mama ||21||

shrIdharaH - avinAshe pramANaM darshayann Aha avyakta iti | yo bhAvo 'vyakto 'tIndriyaH | akSharaH pravesha-nAsha-shUnya iti | tathAkSharAt saMbhavatIha vishvaM ity Adi-shrutiShv akShara ity uktaH | taM paramAM gatiM gamyaM puruShArtham AhuH | puruShAn na paraM kiMcit sA kAShThA sA parA gatiH ity-Adi-shrutayaH | parama-gatitvam evAha yaM prApya na nivartanta iti | tac ca mamaiva dhAma svarUpam | mamety upacAre ShaShThI | rAhoH shira itivat | ato 'ham eva paramA gatir ity arthaH ||21||

madhusUdanaH - yo bhAva ihAvyakta ity akShara iti cokto 'nyatrApi shrutiShu smR^itiShu ca taM bhAvam AhuH shrutayaH smR^itayash ca puruShAn na paraM kiMcit sA kAShThA paramA gatiH ity AdyAH | paramAm utpatti-vinAsha-shUnya-sva-prakAsha-paramAnanda-rUpAM gatiM puruShArtha-vishrAntim | yaM bhAvaM prApya na punar nivartante saMsArAya tad-dhAma svarUpaM mama viShNoH paramaM sarvotkR^iShTam | mama dhAmeti rAhoH shira itivad bheda-kalpanayA ShaShThI | ato 'ham eva paramA gatir ity arthaH ||21||

vishvanAthaH --- pUrvokta-shlokoktam avyakta-shabdaM vyAcaShTe avyakta iti | na kSharatIty akSharo nArAyaNaH eko nArAyaNa AsIn na brahmA na ca shaN^karaH iti shruteH | mama paramaM dhAma nityaM svarUpam | yad vA akSharaH paraM dhAma brahmaiva mad-dhAma mat-tejo-rUpam ||21||

baladevaH -- yo bhAvo mayehAvyakta ity akShara iti cocyate taM vedAntAH paramAM gatim AhuH puruShAn na paraM kiMcit sA kAShThA paramA gatiH ity Adau | yaM bhAvaM prApyopetya janAH punar na nivartante janma nApnuvanti sa bhAvo 'ham evety Aha tad iti | tan mamaiva dhAma svarUpaM paramaM shrImat ShaShThIyaM caitanyam AtmanaH svarUpam itivad avagantavyA ||21||

__________________________________________________________

BhG 8.22

puruShaH sa paraH pArtha bhaktyA labhyas tv ananyayA |
yasyAntaH-sthAni bhUtAni yena sarvam idaM tatam ||22||

shrIdharaH - tat-prAptau ca bhaktir antaraN^gopAya ity uktam evety Aha puruSha iti | sa cAhaM paraH puruSho 'nanyayA | na vidyate 'nyaH sharaNatvena yasyAM tayaikAnta-bhaktyaiva labhyaH | nAnyathA | paratvam evAha yasya kAraNa-bhUtasyAntar-madhye bhUtAni sthitAni | yena ca kAraNa-bhUtenedaM sarvaM jagat tataM vyAptam ||22||

madhusUdanaH - idAnIm ananya-cetAH satataM yo mAM smarati nityashaH tasyAhaM sulabhaH iti prAg uktaM bhakti-yogam eva tat-prApty-upAyam Aha puruSha sa iti | sa paro niratishayaH puruShaH paramAtmAham evAnanyayA na vidyate 'nyho viShayo yasyAM tayA prema-lakShaNayA bhaktyaiva labhyo nAnyathA |sa ka ity apekShAyAm Aha yasya purusasyAntaH-sthAny antarvartIni bhUtAni sarvANi kAryANi kAraNAntarvartitvAt kAryasya | ataeva yena puruSheNa sarvam idaM kArya-jAtaM tataM vyAptam -

yasmAt paraM nAparam asti kiMcid yasmAn nANIyo na jyAyo 'sti kashcit |
vR^ikSha eva stabdho divi tisThaty ekas tenedaM pUrNaM puruSheNa sarvam |
yat kiMcit jagat sarvaM dR^ishyate shrUyate 'pi vA | 
antar bahish ca tat sarvaM vyApya nArAyaNaH sthitaH ||
sa paryagAc chukram ity-Adi-shrutibhyash ca ||22||

vishvanAthaH --- sa ca mad-aMshaH paramaH puruShaH | na vidyate 'nyat karma-yoga-kAmanAdikaM yasyAM tayaiva | ataeva pUrvaM mayoktaM ananya-cetAH satatam iti bhAvaH ||22||

baladevaH -- at-prAptau bhakteH sUpAyatvam Aha puruShaH sa iti | sa mal-lakShaNaH puruSho 'nanyayA tad-ekAntayA ananya-cetAH satatam iti pUrvoditayA bhaktyaiva labhyo labdhuM shakyo yoga-bhaktyA tu duHshakyA tat-prAptir ity arthaH | tal-lakShaNam Aha yasyeti | sarvam idaM jagat yena tataM vyAptam | shrutish caivam Aha-

eko vashI sarvagaH kR^iShNa IDya 
eko 'pi san bahudhA yo 'vabhAti |
vR^ikSha iva stabdho divi tiShThaty ekas 
tenedaM pUrNaM puruSheNa sarvam || ity AdyA ||22||


__________________________________________________________

BhG 8.23

yatra kAle tv anAvR^ittim AvR^ittiM caiva yoginaH |
prayAtA yAnti taM kAlaM vakShyAmi bharatarShabha ||23||


shrIdharaH - tad evaM paramshvaropAsakAs tat-padaM prApya na nivartante | anye tv Avartanta ity uktam | tatra kena mArgeNa gatA nAvartante | kena vA gatAsh cAvartante | ity apekShAyAm Aha yatreti | yatra yasmin kAle prayAtA yogino 'nAvR^ittiM yAnti yasmiMsh ca kAle prayAtA AvR^ittiM yAnti taM kAlaM vakShyAmIty anvayaH | atra ca rashmy-anusArI atash cAyane 'pi dakShiNe iti sUcita-nyAyenottarAyaAdi-kAla-visheSha-maraNaM ca tv avivakShitatvAt kAla-shabdena kAlAbhimAninIbhir AtivAhikIbhir devatAbhiH prApyo mArga upalakShyate | ato 'yam arthaH yasmin kAlAbhimAni-devatopalakShite mArge prayAtA yogina upAsakAH karmiNash ca yathAkramam anAvR^ittim AvR^ittiM ca yAnti | taM kAlAbhimAni-devatopalakShitaM mArgaM kathayiShyAmIti | agni-jyotiShoH kAlAbhimAnitvAbhAve 'pi bhUyasAm aharAdi-shabdoktAnAM kAlAbhimAnitvAt tat-sAhacaryAd Amra-vanam ity Adivat kAla-shabdenopalakShaNam aviruddham ||23||

madhusUdanaH - saguNa-brahmopAsakAs tat-padaM prApya na nivartante kintu krameNa mucyante | tatra tal-loka-bhogAt prAg-anutpanna-samyag-darshanAnAM tesAM mArgApekShA vidyate na tu samyag-darshinAm iva tad-anapekShety upAsakAnAM tal-loka-prAptaye deva-yAna-mArga upadishyate | pitR^i-yAna-mArgopanyAsas tu tasya stutaye yatreti | 

prANotkramaNAnantaraM yatra yasmin kAle kAlAbhimAni-devatopalakShite mArge prayAtA yogino dhyAyinaH karmiNash cAnAvR^ittim AvR^ittiM ca yAnti | deva-yAne pathi prayAtAsh ca karmiNa AvR^ittiM yAnti | yadyapi deva-yAne 'pi pathi prayAtAH punar Avartante ity uktaM Abrahma-bhuvanA lokAH punar AvartinaH  ity atra, tathApi  pitR^i-yAne pathi gatA Avartanta eva na ke 'pi tatra krama-mukti-bhAjaH | deva-yAne pathi gatAs tu yadyapi kecid Avartante pratIkopAsakAs taDil-loka-paryantaM gatA hiraNyagarbha-paryantam amAnava-puruSha-nItA api pa¤cAgni-vidyAdy-upAsakA atat-kratavo bhogAnte nivartanta eva tathApi daharAdy-upAsakAH krameNa mucyante | bhogAnta iti na sarva evAvartante | ataeva pitR^i-yAnaH panthA niyamenAvR^itti-phalatvAn nikR^iShTaH | ayaM tu deva-yAnaH panthA anAvR^itti-phalatvAd atiprashasta iti stutir upapadyate keShAMcid AvR^ittAv apy anAvR^itti-phalatvasyAnapAyAt |

taM deva-yAnaM pitR^i-yAnaM ca kAlaM kAlAbhimAni-devatopalakShitaM mArgaM vakShyAmi | he bharatarShabha ! atra kAla-shabdasya mukhyArthatve 'gnir-jyotir-dhUma-shabdAnAm upapattir gati-sR^iti-shabdayosh ceti tad-anurodhenaikasmin kAla-pada eva lakShaNAshritA kAlAbhimAni-devatAnAM mArga-dvaye 'pi bAhulyAt | agni-dhUmayos tad-itarayoH sator api agnihotra-shabdavad eka-deshenApy upalakShaNaM kAla-shabdena | anyathA prAtar agni-devatAyA abhAvAt tat-prakhyaM cAnya-shAstram (MI.da 1.4.4) ity anena tasya nAma-dheyatayA na syAt | Amra-vanam iti ca laukiko dR^iShTAntaH |

vishvanAthaH --- nanu yaM prApya na nivartante tad dhAma paramaM mama iti tva-uktyA tvad-bhaktAs tvAM prAptA na punar Avartanta ity uktam | na tatra tva-prAntau kashcin mArga-niyama ity  uktaH |tvad-bhaktAnAM ca guNAtItatvAt tan-mArgo 'pi guNAtIta eva avasIyate, na tu sAttviko 'rcir-AdiH | yas tu mArgo yogino j~nAninaH karmiNash cAsti tam ahaM jij~nAse ity apekShAyAm Aha yatreti | prANotkramaNAnantaraM tatra kAlopalakShite mArge prayAtA anAvR^ittim AvR^ittiM ca yAnti taM kAlaM mArgaM vakShya ity anvayaH ||23||

baladevaH -- sva-bhaktAnAm AvR^ittiH sva-vimukhAnAM tv AvR^ittir uktA | sA sA ca kena pathA gatAnAM bhaved ity apekShAyAm Aha yatreti | yogino bhaktAH kAmya-karmiNash ca | atra kAla-shabdena kAlAbhimAnino devatoktAH | agni-dhUmayoH kAlatvAbhAvAt kAla-shabdenoktis tu bhUyasA mahad-Adi-shabdAnAM rAtry-Adi-shabdAnAM ca kAla-vAcitvAt tathA cArcir-Adibhir dhUmAdibhish ca devaiH pAlitaH panthAH kAla-shabdenokto bodhyaH ||23||

__________________________________________________________

BhG 8.24

agnir jyotir ahaH shuklaH ShaNmAsA uttarAyaNam |
tatra prayAtA gacchanti brahma brahma-vido janAH ||24||

shrIdharaH - tatrAnavR^itti-mArgam Aha agnir iti | agni-jyotiH-shabdAbhyAM te 'rcir abhisambhavanti iti shruty-uktArcir-abhimAninI devatopalakShyate | ahar iti divasAbhimAninI | shukla iti shukla-pakShAbhimAninI | uttarAyaNa-rUpAH ShaN-mAsA ity uttarAyaNAbhimAninI | etac cAnyAsAm api shruty-uktAnAM saMvatsara devalokAdi-devatAnam upalakShaNArtham | evaM bhUto yo mArgas tatra prayAtA gatA bhagavad-upAsakA janA brahma prApnuvanti | yatas te brahma-vidaH | tathA ca shrutiH - te 'rciSham abhi sambhavanti arciSho 'rahna ApUryamANa-pakSham ApUryamANa-pakShAd yAn ShaN-mAsAnudaÇÇAditya eti mAsebhyo deva-lokam iti | na hi sadyo-mukti-bhAjAM samyag-darshana-niShThAnAM gatir vA kvacid asti, na tasya prANA utkrAmanti ||24||

madhusUdanaH - tatropAsakAnAM deva-yAnaM panthAnam Aha agnir iti | agnir-jyotir ity arcir abhimAninI devatA lakShyate | ahar ity ahar-abhimAninI shukla-pakSha iti shukla-pakShAbhimAninI ShaN-mAsA uttarAyaNam iti uttarAyaNa-rUpa-ShaNmAsAbhimAninI devataiva lakShyate AtivAhikAs tal-liN^gAt (MD 4.3.4) iti nyAyAt | etac cAnyAsAm api shruty-uktAnAM devatAnam upalakShaNArtham | tathA ca shrutiH - te 'rciSham abhi sambhavanti arciSho 'rahna ApUryamANa-pakSham ApUryamANa-pakShAd yAn ShaD-uÇÇeti mAsAMs tAn mAsebhyaH saMvatsaraM saMvatsarAd Adityam AdityAc candramasaM candramaso vidyutaM tat-puruSho 'mAnavaH sa enAn brahma gamayaty eSha deva-patho brahma-patha etena pratipadyamAnA imaM mAnavam AvartaM nAvartante iti | 

atra shruty-antarAnusArAt saMvatsarAnantaraM deva-loka-devatA tato vAyu-devatA tata Aditya ity Akare nirNItam | evaM vidyuto 'nantaraM varuNendra-prajApatayas tAvatA mArga-parva-pUrtiH | tatrArcir-ahaH-shukla-pakShottarAyaNa-devatA ihoktAH | saMvatsaro deva-loko vAyur Adityash candramA vidyud-varuNa indraH prajApatish cety anuktA api draShTavyAH | tatra deva-yAna-mArge prayAtA gacchanti brahma kAryopAdhikaM kAryaM vAdarir asya gaty-upapatteH (Vs 4.3.7) iti nyAyAt | nirupAdhikaM tu brahma tad-dvAraiva krama-mukti-phalatvAt | brahma-vidaH saguNa-brahmopAsakA janAH | atra etena pratipadyamAnA imaM mAnavam AvartaM nAvartanta iti shrutAv imam iti visheShaNAt kalpAntare kecid Avartanta iti pratIyate | ataevAtra bhagavatodAsitaM shrauta-mArga-kathanenaiva vyAkhyAnAt ||24||

vishvanAthaH --- atrAnavR^itti-mArgam Aha agnir iti | agni-jyotiH-shabdAbhyAM te 'rciSham  abhisambhavanti iti shruty-uktyArcir-abhimAninI devatopalakShyate | ahar ity ahar-abhimAninI | shukla iti shukla-pakShAbhimAninI | uttarAyaNa-rUpAH ShaN-mAsA ity uttarAyaNAbhimAninI devatA | etad-rUpo yo mArgas tatra prayAtA brahma-vido j~nAnino brahma prApnuvanti | tathA ca shrutiH - te 'rciSham abhi sambhavanti arciSho 'rahna ApUryamANa-pakSham ApUryamANa-pakShAd yAn ShaN-mAsAnudaÇÇAditya eti mAlebhyo deva-lokam iti ||24||

baladevaH -- tatrAnAvR^itti-patham Aha agnir iti | agni-jyotiH-shabdAbhyAM shruty-ukto 'rcir-abhimAnI deva upalakShyate | ahar iti divasAbhimAnI shukla iti shukla-pakShAbhimAninI | ShaN-mAsA ity uttarAyaNam iti ShaNmAsAtmakottarAyaNAbhAbhimAnI | etac cAnyeShAM saMvatsarAdInAM shruty-uktAnAm upalakShaNam | chAndogyAH paThanti - atha yad u caivAsmin shavyaM kurvanti yadi ca nArciSham evAbhisaMbhavanty arciSho 'haraha ApUryamANa-pakSham ApUryamANa-pakShAdyAn ShaD-udaNNeti mAsAMs tAn mAsebhyaH saMvatsaraM saMvatsarAd Adityam AdityAc candramasaM candramaso vidyutaM tat puruSho 'mAnavaH sa enAn brahma gamayaty eSha deva-patho brahma-patha etena pratipadyamAnA imaM mAnavam AvartaM nAvartanta iti | (4.15.5)

asyArthaH - asminn akShi-stha-brahmopAsaka-gaNe mR^ite sati yadi putra-shiShyAdayaH shabyaM shaba-sambandhi karma dAhAdi kurvanti | yadi ca na kurvanti | ubhayathApy akShatopAsti-phalAs te tad-upAsakA arcir-Adibhir devais tam upAsyaM prayAntIti sphuTam anyat | atra saMvatsarAdityayor madhye vAyu-loko niveshyaH | vidyutaH paratra kramAd varuNendra- prajApatayo bodhyAH | shruty-antarAd ity Akare vistaraH | amAnavo nitya-pArShadaH pareshasya hareH puruShaH | ete 'rcir-Adayo devA ity Aha sUtra-kAraH - AtivAhikAs tal-liN^gAt (Vs 4.3.4) iti | tathArcir-Adibhir bhagavan-nidesha-sthair dvAdashabhir devaiH sevyamAnena pathA bhagavantaM tad-bhaktAH prayAnti tataH punar nAvartanta iti | evam uktaM nirNetR^ibhiH-

arcir dina-sita-pakShair ihottarAyaNa-sharan-marud-ravibhiH |
vidhu-vidyud-varuNndra-druhiNaish cAgAt padaM harer muktaH || iti ||24||


__________________________________________________________

BhG 8.25

dhUmo rAtris tathA kR^iShNaH ShaNmAsA dakShiNAyanam |
tatra cAndramasaM jyotir yogI prApya nivartate ||25||

shrIdharaH - AvR^itti-mArgam Aha dhUma iti | dhUmo dhUmAbhimAninI devatA | rAtry-Adi-shabdaish ca pUrvavad eva rAtri-kR^iShNa-pakSha-dakShiNAyana-rUpa-ShaN-mAsAbhimAninyas tisro devatA upalakShyante | etAbhir devatAbhir upalakShito yo mArgas tatra prayAtaH karma-yogI cAndramasaM jyotis tad-upalakShitaM svarga-lokaM prApya tatreShTApUrta-karma-phalaM bhuktvA punar Avartate | tatrApi shrutiH-te dhUmam abhi sambhavanti dhUmAd rAtriM rAtrer apakShIyamANa-pakSham apakShIyamANa-pakShAd yAn ShaNmAsAn dakShiNAditya eti mAsebhyaH pitR^i-lokaM pitR^i-lokAt candraM te candraM prApya annaM bhavanti iti | tad evaM nivR^itti-karma-sahitopAsanayA krama-muktiH kAmya-karmabhish ca svarga-bhogAnantaram AvR^ittiH | niShiddha-karmabhis tu naraka-bhogAnAntaram AvR^ittiH | kShudra-karmaNAM tu jantUnAm atraiva punaH punar janmeti draShTavyam ||25||

madhusUdanaH - deva-yAna-mArgastuty-arthaM pitR^i-yAna-mArgam Aha dhUma iti | atrApi dhUma iti dhUmAbhimAninI devatA rAtrir iti rAtry-abhimAninI kR^iShNa iti kR^iShNa-pakShAbhimAninI | ShaNmAsA dakShiNAyanam iti dakShiNAyanAbhimAninI lakShyate etad apy anyAsAM shruty-uktAnAm upalakShaNam | tathA hi shrutiH -- te dhUmam abhi sambhavanti dhUmAd rAtriM rAtrer apara-pakSham apara-kShIyamANa-pakShAd yAn ShaD-dakShiNaiti mAsAMs tAn anite saMvatsaram abhiprApnuvanti mAsebhyaH pitR^i-lokaM pitR^i-lokAd AkAsham AkAshAc candramasam eSha somo rAjA tad-devAnAm annaM taM devA bhakShayanti tasmin yAvat saMpAtam uShitvAthaitam evAdhvyAnaM punar nivartante iti | tatra tasmin pathi prayAtAsh cAndramasaM jyotiH phalaM yogI karma-yogIShTApUrta-datta-kArI prApya yAvat-sampAtam uShitvA nivartate | sampataty aneneti sampAtaH karma | tasmAd etasmAd AvR^itti-mArgAd anAvR^itti-mArgaH shreyAn ity arthaH ||25||

vishvanAthaH --- karmiNAm AvR^itti-mArgam Aha dhUma iti | dhUmAbhimAninI devatA | rAtry-Adi-shabdaish ca pUrvavad eva tat-tad-abhimAninyas tisro devatA lakShyante | etAbhir devatAbhir upalakShito yo mArgas tatra prayAtaH karma-yogI cAndramasaM jyotis tad-upalakShitaM svarga-lokaM prApya karma-phalaM bhuktvA nivartate ||25||

baladevaH - athAvR^itti-patham Aha dhUmo rAtrir  iti | tatrApi pUrvavat dhUma-rAtri-kR^iShNa-pakSha-ShaNmAsAtmaka-dakShiNAyanAnAm abhimAnino devA lakShyAH | saMvatsara-pitR^i-lokAkAsha-candramasAM shruty-uktAnAm upalakShaNam etat | chAndogyAH paThanti - atha ya ime grAma iShTA-pUrte dattam ity upAsate te dhUmam abhisambhavanti | dhUmAd rAtriM rAtrer apara-pakSham apara-pakShAdyAn ShaD-dakShiNaiti mAsAMs tAn naite saMvatsaram abhiprApnuvanti || mAsebhyaH pitR^i-lokaM pitR^i-lokAd AkAsham AkAshAc candramasam eSha somo rAjA tad devAnAm annaM taM devA bhakShayanti | tasmin yavAt saMpAtam uShitvAthaitam evAdhvAnaM punar nivartante (5.10.3-5) iti |

tathA ca  dhUmAdibhiH paresha-nideshasthair aShTabhir devaiH pAlitena pathA kAmya-karmiNash candra-lokaM pApya bhoga-kShaye sati tasmAt punar nivartanta iti ||25||

__________________________________________________________

BhG 8.26

shukla-kR^iShNe gatI hy ete jagataH shAshvate mate |
ekayA yAty anAvR^ittim anyayAvartate punaH ||26||

shrIdharaH - uktau mArgAv upasaMharati shukleti | shuklArcir-Adi-gatiH prakAsha-mayatvAt kR^iShNA dhUmAdi-gatis tamo-mayatvAt | ete gatI mArgau j~nAna-karmAdhikAriNo jagataH shAshvate anAdI saMmate saMsArasyAnAditvAt | tayor ekayA shuklayA anAvR^ittiM mokShaM yAti | anyayA kR^iShNayA tu punar Avartate ||26||

madhusUdanaH - uktau mArgAv upasaMharati shukla-kR^iShNe iti | shuklArcir-Adi-gatir j~nAna-prakAsha-mayatvAt | kR^iShNA dhUmAdi-gatir j~nAna-hInatvena tamomayatvAt | te ete shukla-kR^iShNe gatI mArgau hi prasiddhe sa-guNa-vidyA-karmAdhikAriNoH | jagataH sarvasyApi shAstra-j~nasya shAshvate anAdI mate saMsArasyAnAditvAt | tayor ekayA shuklayA yAty anAvR^ittiM kashcit | anyayA kR^iShNayA punar Avartate sarvo 'pi ||26||

vishvanAthaH --- uktau mArgAv upasaMharati shukla-kR^iShNe iti | shAshvate anAdI saMmate saMsArasyAnAditvAt | ekayA shuklayA anAvR^ittiM mokSham anyayA kR^iShNayA tu punaH punar atra jAyate ||26||

baladevaH - uktau panthAnAv upasaMharati shukleti | arcir-Adir gatiH shuklA prakAsha-mayatvAt dhUmAdikA gatiH kR^iShNA prakAsha-shUnyatvAt | gatiH panthA ete gatA j~nAna-karmAdhikAriNo jagataH shAshvate anAdI sammate tasyAnAditvAt | sphuTam anyat ||26||

__________________________________________________________

BhG 8.27

naite sR^itI pArtha jAnan yogI muhyati kashcana |
tasmAt sarveShu kAleShu yoga-yukto bhavArjuna ||27||

shrIdharaH - mArga-j~nAna-kalaM darshayan bhakti-yogam upasaMharati naite iti | ete sR^itI mArgau mokSha-saMsAra-prApakau jAnan kashcid api yogI na muhyati | sukha-buddhyA svargAdi-phalaM na kAmayate | kintu parameshvara-niShTha eva bhavatIty arthaH | spaShTam anyat ||27||

madhusUdanaH - gater upAsyatvAya tad-vij~nAnaM stauti naite iti | ete sR^itI mArgau he pArtha jana krama-mokShAyaikA punaH saMsArAyApareti nishcinvan yogI dhyAna-niShTho na muhyati kevalaM karma dhUmAdi-mArga-prApakaM kartavyatvena na pratyeti kashcana kashcid api | tasmAd yogasthApunar-AvR^itti-phalatvAt sarveShu kAleShu yoga-yuktaH samAhita-citto bhavApunar-AvR^ittaye he 'rjuna ||27||

vishvanAthaH --- etan-mArga-dvaya-j~nAnaM vivekotpAdakam atas tadvantaM stauti naite iti | yoga-yuktaH samAhita-citto bhava ||27||

baladevaH -- etayoH pathor bodho viveka-hetur bhavatIti taM stauti naita iti | sR^itI panthAno jAnan arcir-Adi-mokShAya dhUmAdiH saMsArAyeti smaran kashcid api yogI mad-bhakto na muhyati dhUmAdi-prApakaM karma kartavyatvena na nishcinotIty arthaH | yoga-yuktaH samAdhi-niShTho bhavApunar-AvR^ittaye ||27||

__________________________________________________________

BhG 8.28

vedeShu yaj~neShu tapaHsu caiva
dAneShu yat puNyaphalaM |
atyeti tat sarvam idaM viditvA
yogI paraM sthAnam upaiti cAdyam ||28||

shrIdharaH - adhyAyArtham aShTa-prashnArtha-nirNayaM saphalam upasaMharati vedeShv iti | vedeShv adhyayanAdibhH | yaj~neShv anuShThAnAdibhiH | tapaHsu kAya-shoShaNAdibhiH | dAneShu sat-pAtre 'rpaNAdibhiH | yat puNya-phalam upadiShTaM shAstreShu tat sarvam atyeti | tato 'pi shreShThaM yogaishvaryaM prApnoti | kiM kR^itvA ? idam aShTa-prashnArtha-nirNayenoktaM tattvaM viditvA | tatash ca yogI j~nAnI bhUtvA param utkR^iShTam AdyaM jagan mUla-bhUtaM sthAnaM viShNoH paramaM padaM prApnoti ||28||

aShTame 'ShTa vishiShTe 'ShTa-saMpR^iShTArtha-vinirNayaiH |
akliShTam iShTa-dhAmAptiH spaShTitotkR^iShTa-vartmanA ||

iti shrI-shrIdhara-svAmikR^itAyAM bhagavad-gItA-TIkAyAM subodhinyAM 
tAraka-brahma-yogo nAmAShTamo 'dhyAyaH ||8||

madhusUdanaH -  punaH shraddhAnu-vR^iddhy-arthaM yogaM stauti vedeShv iti | vedeShu darbha-pavitra-pANitva-prAÇ-mukhatva-gurv-adhInatvAdibhiH samyag-adhIteShu, yaj~neShv aN^gopAN^ga-sAhityena shraddhayA samyag-anuShThiteShu | tapaHsu shAstrokteShu mano-buddhy-AdyaikAgryeNa shraddhayA sutapteShu | dAneShu tulA-puruShAdiShu deshe kAle pAtre ca shraddhayA samyag-dattesu yat-puNya-phalaM puNyasya dharmasya phalaM svarga-svArAjyAdi pradiShTaM shAstreNa | atyety atikrAmati tat sarvam idaM pUrvokta-sapta-prashna-nirUpaNa-dvAreNoktaM viditvA samyag-anuShThAna-prayantam avadhAryAnuShThAya ca yogI dhyAna-niShThaH | na kevalaM tad atikrAmati paraM sarvotkR^iShTam aishvaraM sthAnam AdyaM sarva-kAraNam upaiti ca pratipadyate ca sarva-kAraNaM brahmaiva prApnotIty arthaH | tad anenAdhyAyena dhyeyatvena tat-padArtho vyAkhyAtaH ||28||

iti shrImat-paramahaMsa-parivrAjakAcArya-shrI-vishveshvara-sarasvatI-pAda-shiShya-shrI-madhusUdana-sarasvatI-viracitAyAM shrImad-bhagavad-gItA-gUDhArtha-dIpikAyAm adhikAri-bhedenAkShara-para-brahma-vivaraNaM nAmAShTamo 'dhyAyaH ||8||

vishvanAthaH --- etad-adhyAyoktArtha-j~nAna-phalam Aha vedeShv iti | tat sarvam atyeti atikramya ca yogI bhaktimAn tato 'pi shreShThaM sthAnam Adyam aprAkR^itaM nityaM prApnoti ||28||

bhaktAnAM sarvataH shraiShThyaM pUrvoktaM teShv api sphuTam |
ananya-bhaktasyety artho 'trAdhyAye vya¤jito 'bhavat ||
iti sArArtha-varShiNyAM harShiNyAM bhakta-cetasAm |
shrI-gItAsv asTamo 'dhyAyaH saN^gataH saN^gataH satAm ||8||

baladevaH - saptamAShTamAdhyAya-dvaya-j~nAna-prakAram Aha vedeShv iti | vedeShu brahmacarya-guru-shushrUShaNAdi-vidhinA samyag-adhIteShu sarvAN^goaa-saMhAreNa samyag-anuShThiteShu | tapaHsu shAstroktena vidhinA samyak cariteShu | dAneShu desha-kAla-pAtra-parIkShayA shraddhayA ca samyag-datteShu yat puNya-phalaM svarga-rAjyAdi-lakShaNaM pradiShTam uktam | tat sarvam abhyety atikramati | kiM kR^itvety Aha idam iti | idam adhyAya-dvayoktaM bhagavato mama mad-bhaktesh ca mAhAtmyaM sat-prasaN^gena viditvA tad-vedana-sukhAtiriktaM tat sarvaM tR^iNAya manyata ity arthaH | tato yogI mad-bhaktimAn bhUtvAdyam anAdi-parama-mAyikaM mat-sthAnam upaiti ||28||

kR^iShNAMshaH puruSho yoga-bhaktyA labhyo 'rcir-AdibhiH |
kR^iShNas tv ananya-bhaktyaivety aShTamasya vinirNayaH ||

iti shrImad-bhagavad-gItopaniShad-bhAShye 'ShTamo 'dhyAyaH |
||8||

