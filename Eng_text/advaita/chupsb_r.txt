Chandogya-Upanisad (Chandogyopanisad)
with the commentary ascribed to Samkara


Input by members of the Sansknet project
(formerly: www.sansknet.org)


This GRETIL version has been converted from a custom Devanagari encoding.
Therefore, word boundaries are usually not marked by blanks.
These and other irregularities cannot be standardized at present.

The mula text has been checked against the ed. by V.P. Limaye and R.D. Vadekar
(Eighteen Principal Upanisads, vol. 1, Poona 1958), and the electronic version
available on TITUS. In cases of divergence, preference has usually been given
to the printed edition.

The text of the commentary is not proofread!


REFERENCE SYSTEM:
ChUp_n,n.n = mula text
ChUpBh_n,n.n = Samkara's Bhasya

#<...># = BOLD



___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 Ç             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                M             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________






#<oM>#
sAmavedIyA
#<chAndogyopaniShat>#


atha prathamo 'dhyAyaH
ApyAyantu mamAN^gAni vAkprANashcakShuH shrotramatho balamindriyANi ca sarvANi, sarvaM brahmaupaniShadaM mAhaM brahma nirAkuryAM mA mA brahma nirAkarodanirAkaraNamastvanirAkaraNaM me 'stu, tadAtmani nirate ya upaniShatsu dharmAste mayi santu te mayi santu //

oM shAntiH shAntiH shAntiH
shrImacchaN^karabhagavatpAdAcAryaviracitaM bhAShyam upodghAtaH-
"omityetadakSharam" ityAdyaShTAdhyAyI chAndogyopaniShat /
tasyAH saMkShepator'thajij~nAsubhya R^ijuvivaraNamalpagranthashrImannarendrapurIyatIndraviracitaM chAndogyopaniShadbhAShyaTippaNamidamArabhyate /
tatra sambandhaH- samastaM karmAdhigataM prANAdidevatAvij~nAnasahitamarcirAdimArgeNa brahmalokapratipattikAraNam /
kevalaM ca dhUmAdimArgeNa candralokapratipattikAraNam /
svabhAvapravR^ittAnAM ca mArgadvayaparibhraShTAnAM kaShTAdhogatiruktA /
na cobhayormArgayoranyatarasminnapi mArge AtyantikI puruShArthasiddhirityataH karmanirapekShamadvaitAtmavij~nAnaM saMsAragatitrayahetUpamardena vaktavyamityupaniShadArabhyate /
na cAdvaitAtmavij~nAnAdanyatrA'tyantikI niHshreyasaprAptiH /
vakShyati hi-"atha ye 'myathAto viduranyarAjAnaste kShayyalokA bhavanti" /
viparyaye ca"sa svarADbhavati"iti /
tathA dvaitaviShayAnR^itAbhisandhasya bandhanaM taskarasyeva taptaparashugrahaNe bandhadAhabhAvaH, saMsAraduHkhaprAptishcetyuktvAdvaitAtmasatyAbhisandhasyAtaskarasyeva taptaparashugrahaNe bandhadAhAbhAvaH saMsAraduHkhanivR^ittirmokShashceti /
ata eva na karmasahabhAv.dvaitAtmadarshanam /
kriyAkArakaphalabhedopamardena"sadekamevAdvitIyam" "AtmaivedaM sarvam" ityevamAdivAkyajanitasya bAdhakapratyayAnupapatteH /
karmavidhipratyaya iti cet /
na /
kartR^ibhoktR^isvabhAvavij~nAnavatastajjanitakarmaphalarAgadveShAdidoShavatashca karmavidhAnAt /
adhigatasakalavedArthasya karmavidhAnAdadvaitaj~nAnavato 'pi karmeti cet /
na /
karmAdhikR^itaviShayasya kartR^ibhoktrAdij~nAnasya svAbhAvikasya"sadekamevAdvitIyam""AtmaivedaM sarvam" ityanenopamarditatvAt /
tasmAdavidyAdidoShavata eva karmANi vidhIyante /
nAdvaitaj~nAnavataH /
ata eva hi vakShyati-"sarva ete puNyalokA bhavanti /
brahmasastho 'mR^itatvameti"iti /
tatraitasminnadvaitavidyAprakaraNe 'bhyudayasAdhanAnyupAsanAnyucyante kaivalyasannikR^iShTaphalAni /
cAdvaitAdIShadvIkR^itabrahmaviShayANi ityAdIni karmasamR^iddhiphalAni ca karmAN^gasambandhIni /
rahasyasAmAnyAnmanovR^ittisAmAnyAcca yathAdvaitaj~nAnaM manovR^ittimAtraM tathAnyAnyapyupAsanAni manovR^ittirUpANItyasti hi sAmAnyam /
kastarhyadvaitaj~nAnasyopAsanAnAM ca visheShaH /
ucyate /
svAbhAvikasyA'tmanyakriye 'dhyAropitasya kartrAdikArakakriyAphalabhedavij~nAnasya nivartakamadvaitavij~nAnam /
rajjvAdAviva sarpAdyadhyAropalakShaNaj~nAnasya rajjvAdisvarUpanishcayaH prakAshanimittaH /
upAsanaM tu yathAshAstrasamarpitaM kiJNcidAlambanamupAdAya tasminsamAnacittavR^ittisantAnakaraNaM tadvilakShaNapratyayAnantaritamiti visheShaH /
tAnyetAnyupAsanAni sattvashuddhikaratvena vastutattvAvabhAsakatvAdadvaitaj~nAnopakArakANyAlambanaviShayatvAt susAdhyAni ceti pUrvamupanyasyante /
tatra karmAbhyAsasya dR^iDhIkR^itatvAtkarmaparityAgenopAsana eva duHkhaM cetaH samarpaNaM kartR^imiti karmAN^gaviShayameva tAvadAdAvupAsanamupanyasyate /


_______________________________________________________________________


START ChUp 1,1.1

#<om ity etad akSharam udgItham upAsIta |
om iti hy udgAyati |
tasyopavyAkhyAnam || ChUp_1,1.1 ||>#

__________


ChUpBh_1,1.1 ityupodghAtabhAShyam- omityetadakSharamudgIthamupAsIta /
omityetadakSharaM paramAtmano 'bhidhAnaM nediShTham /
tasminhi prayujyamAne sa prasIdati priyanAmagrahaNa iva lokaH /
tadihetiparaM prayuktamabhidhAyakatvAdvyAvartitaM shabdasvarUpamAtraM pratIyate /
tathA cArcAdivatparasyA'tmanaH pratIkaM sampadyate /
evaM nAmatvena pratIkatvena ca paramAtmopAsanasAdhanaM shreShThamiti sarvavedAnteShvagatam /
japakarmasvAdhyAyAdyanteShu ca bahushaH prayogAtprasiddhamasya shraiShThyam /
atastadetakSharaM varNAtmakamudgIthabhaktyavayavatvAdudgIthashabdavAcyamupAsIta /
karmAN^gAvayavabhUta oN^kAre paramAtmapratIke dR^iDhAmaikAgryalakShaNAM matiM santanuyAt /
svayameva shrutiroN^kArasyodgIthashabdavAcyatve hetumAha-omiti hyudgAyati /
omityArabhya hi yasmAdudgAyatyata udgItha oN^kAra ityarthaH /
tasyopavyAkhyAnaM tasyAkSharasyopavyAkhyAnamevamupAsanamevaMvibhUtyevaMphalamityAdikathanamupavyAkhyAnam /
pravartata iti vAkyasheShaH //1 //

_______________________________________________________________________


_______________________________________________________________________


START ChUp 1,1.2

#<eShAM bhUtAnAM pR^ithivI rasaH |
pR^ithivyA Apo rasaH |
apAm oShadhayo rasaH |
oShadhInAM puruSho rasaH |
puruShasya vAg rasaH |
vAca R^ig rasaH |
R^icaH sAma rasaH |
sAmna udgItho rasaH || ChUp_1,1.2 ||>#

__________


ChUpBh_1,1.2 eShAM carAcarANAM bhUtAnAM pR^ithivI raso gatiH parAyaNamavaShTambhaH /
pR^ithivyA Apo raso 'psu hyotA ca protA ca pR^ithivyatastA rasaH pR^ithivyAH /
apAmoShadhayo raso 'ppariNAmatvAdoShadhInAm /
tAsAM puruSho raso 'nnapariNAmatvAt puruShasya /
tasyApi puruShasya vAgrasaH /
puruShAvayavAnAM hi vAksAriShThA /
ato vAkpuruShasya rasa ucyate /
tasyA api vAca R^igrasaH sAratarA /
R^icaH sAma rasaH sArataram /
tasyApi sAmna udgIthaH prakR^itatvAdoN^kAraH sArataraH //2 //


_______________________________________________________________________


START ChUp 1,1.3

#<sa eSha rasAnAM rasatamaH paramaH parArdhyo 'ShTamo yadudgIthaH || ChUp_1,1.3 ||>#

__________


ChUpBh_1,1.3 evaM sa eSha udgIthAkhya oN^kAro bhUtAdInAmuttarottararasAnAmatishayena raso rasatamaH /
paramaH paramAtmapratIkatvAt /
parArdhyor'dhaM sthAnaM, paraM ca tadardhaM ca parArdhaM tadarhatIti parArdhyaH paramAtmasthAnArhaH paramAtmavadupAsyatvAdityabhiprAyaH /
aShTamaH pR^ithivyAdirasasaMkhyAyAM yadudgItho ya udgIthaH //3 //


_______________________________________________________________________


START ChUp 1,1.4

#<katamA katama rk katamat katamat sAma katamaH katama udgItha iti vimR^iShTaM bhavati || ChUp_1,1.4 ||>#

__________


ChUpBh_1,1.4 vAca R^igrasa ityuktam /
katamA sarkkatamattatsAma katamo vA sa udgIthaH /
katamA katameti vIpsA'darArthA /
nanu"vA bahUnAM jAtipariprashne Datamac" /
na hyatra R^igjAtibahutvaM kathaM DatamacprayogaH /
naiSha doShaH /
jAtau pariprashno jAtipariprashna ityetasminvigrahe jAtAvR^igvyaktInAM bahutvopapatteH /
na tu jAteH pariprashna iti vigR^ihyate /
nanu jAteH pariprashna ityasminvigrahe katamaH kaTha ityAdyudAharaNamupapannaM jAtau pariprashna ityatra tu na yujyate /
tatrApi kaThAdijAtAveva vyaktibahitvAbhiprAyeNa pariprashna ityadoShaH /
yadi jAteH pariprashnaH syAtkatamA katamargityAdAvupasaMkhyAnaM kartavyaM syAdvimR^iShTaM bhavati vimarshaH kR^ito bhavati //4 //


_______________________________________________________________________


START ChUp 1,1.5

#<vAg evark |
prANaH sAma |
om ity etad akSharam udgIthaH |
tad vA etan mithunaM yad vAk ca prANash cark ca sAma ca || ChUp_1,1.5 ||>#

__________


ChUpBh_1,1.5 vimarshe hi kR^ite sati prativacanoktirupapannA vAgevarkprANaH sAmeti /
vAgR^icorekatve 'pi nAShTamatvavyAghAtaH pUrvasmAdvAkyAntaratvAdAptiguNasiddhaya omityetadakSharamudgItha iti /
vAkprANAvR^iksAmayonI iti vAgevarkprANaH sAmetyucyate /
yathAkramamR^iksAmayonyorvAkprANayorgrahaNe hi sarvAsAmR^icAM sarveShAM ca sAmnAmavarodhaH kR^itaH syAt /
sarvarksAmAvarodhe carksAmasAdhyAnAM ca sarvakarmaNAmavarodhaH kR^itaH syAt /
tadavarodhe ca sarve kAmA avaruddhAH syuH /
omityetadakSharamudgItha iti bhaktyAshaN^kA vinartyate /
tadvA etaditi mithunaM nirdishyate /
kiM tanmithunamityAha yadvAkca prANashca sarvaR^iksAmakAraNabhUtau mithunam /
R^ikva sAma ceti R^iksAmakAraNAvR^iksAmashabdoktAvityarthaH /
na tu svatantramR^ikca sAma ca mithunam /
anyathA hi vAkca prANashcetyekaM mithunamR^iksAma cAparaM mithunamiti dve mithune syAtAm /
tathA ca tadetanmithunamityekavacananirdeSho 'nupapannaH syAt /
tasmAdR^iksAmayonyorvAkprANayoreva mithunatvam //5 //


_______________________________________________________________________


START ChUp 1,1.6

#<tad etan mithunam om ity etasminn akShare saMsR^ijyate |
yadA vai mithunau samAgacchata Apayato vai tAv anyo 'nyasya kAmam || ChUp_1,1.6 ||>#

__________


ChUpBh_1,1.6 tadetadevaMlakShaNaM mithunamomityetasminnakShare saMsR^ijyate /
evaM sarvakAmAvAptiguNavishiShTaM mithunamoN^kAre saMsR^iShTaM vidyata ityoN^kArasya sarvakAmAvAptiguNavattvaM prasiddham /
vAÇmayatvamoN^kArasya prANaniShpAdyatvaM ca mithunena saMsR^iShTatvaM mithunasya kAmApayitR^itvaM prasiddhamiti dR^iShTAnta ucyate /
yathA loke mithunau mithunAvayavau strIpuMsau yadA samAgacchato grAmyadharmatayA saMyujyeyAnAM tadA'payataH prApayato 'nyonyasyetaretarasya tau kAmam /
tathA ca svAtmAnupraviShTena mithunena sarvakAmAptiguNavattvamoN^kArasya siddhamityabhiprAyaH //6 //


_______________________________________________________________________


START ChUp 1,1.7

#<ApayitA ha vai kAmAnAM bhavati ya etad evaM vidvAn akSharam udgItham upAste || ChUp_1,1.7 ||>#

__________


ChUpBh_1,1.7 tadupAsako 'pyudgAtA taddharmA bhavatItyAha-ApayitA ha vai kAmAnAM yajamAnasya bhavati ya etadakSharamevamAptiguNavadudgIthamupAste tasyaitadyathoktaM phalamityarthaH /
"taM yathA yathopAsate tadeva bhavati"iti shruteH //7 //


_______________________________________________________________________


START ChUp 1,1.8

#<tad vA etad anuj~nAkSharam |
yad dhi kiMcAnujAnAty om ity eva tad Aha |
eSho eva samR^iddhir yad anuj~nA |
samardhayitA ha vai kAmAnAM bhavati ya etad evaM vidvAn akSharam udgItham upAste || ChUp_1,1.8 ||>#

__________


ChUpBh_1,1.8 samR^iddhiguNavAMshcoN^kAraH /
katham-tadvA etatprakR^imanuj~nAkSharamanuj~nA ca sAkSharaM ca tat /
anuj~nAnumatiroN^kAra ityarthaH /
kathamanuj~netyAha shrutireva /
yaddhi kiJNca yatkiJNca loke j~nAnaM dhanaM vAnujAnAti vidvAndhanI vA tatrAnumatiM kurvannomityeva tadAha /
tathA ca vede"trayastriMshadityomiti hovAca"ityAdinA /
tathA ca loke 'pi tavedaM dhanaM gR^ihNAmItyukta omityAha /
ata eShA u evaiShaiva samR^iddhiryadanuj~nA yAnuj~nA sA samR^iddhistanmUlatvAdanuj~nAyAH /
samR^iddho hyomityanuj~nAM dadAti tasmAtsamR^iddhiguNavAnoN^kAra ityarthaH /
samR^iddhiguNopAsakatvAttaddharmA sansamardhayitA ha vai kAmAnAM yajamAnasya bhavati ya etadevaM vidvAnakSharamudgIthamupAsta ityAdi pUrvavat //8 //


_______________________________________________________________________


START ChUp 1,1.9

#<teneyaM trayI vidyA vartate |
om ity AshrAvayati |
om iti shaMsati |
om ity udgAyati |
etasyaiva akSharasyApacityai mahimnA rasena || ChUp_1,1.9 ||>#

__________


ChUpBh_1,1.9 athedAnImakSharaM stautyupAsyatvAtprarocanArtham /
kathaM, tenAkShareNa prakR^iteneyamR^igvedAdilakShaNA trayI vidyA trayIvidyAvihitaM karmetyarthaH /
na hi trayI vidyaivA'shrAvaNAdibhirvartate karma tu tathA pravartata iti prasiddham /
kathamomityAshrAvatyomiti shaMsatyomityudgAyatIti liN^gAcca somayAga iti gamyate /
tacca karmaitasyaivAkSharasyApacityai pUjArtham /
paramAtmapratIkaM hi tat /
tadapacitiH paramAtmana eva sA /
"svakarmaNA tamabhyarcya siddhiM vindati mAnavaH"iti smR^iteH /
mahimnA rasena /
kiJNcaitasyaivAkSharasya mahimnA mahattvena R^itvigyajamAnAdiprANairityarthaH /
tathaitasyaivAkSharasya rasena vrIhiyavAdirasanirvR^ittena haviShetyarthaH /
yAgahomAdyakShareNa kriyate /
taccA'dityamupatiShThate /
tato vR^iShTyAdikrameNa prANo 'nnaM ca jAyate /
prANairannena ca yaj~nastAyate /
ata ucyate 'kSharasya mahimnA rasnti //9 //


_______________________________________________________________________


START ChUp 1,1.10

#<tenobhau kurutaH |
yash caitad evaM veda yash ca na veda |
nAnA tu vidyA cAvidyA ca |
yad eva vidyayA karoti shraddhayopaniShadA tad eva vIryavattaraM bhavatIti khalv etasyaivAkSharasyopavyAkhyAnaM bhavati || ChUp_1,1.10 ||>#

__________


ChUpBh_1,1.10 tatrAkSharavij~nAnavataH karma kartavyamiti sthitamAbhipati-tenAbhareNobhau yashcaitadakSharamevaM vyAkhyAtaM veda yashca karmamAtravidakSharayAthAtmyaM na veda tAvubhau kurutaH karma /
tayoshca karmasAmarthyAdeva phalaM syAtkiM tatrAkSharayAthAtmyavij~nAneneti /
dR^iShTaM hi loke harItakIM bhakShayatostadrasAbhij~netarayorvirecanam /
naivam /
yasmAnnAnA tu vidyA cAvidyA ca bhinne hi vidyAvidye /
tushabdaH pakShavyAvR^ittyarthaH /
noN^kArasya karmAN^gatvamAtravij~nAnameva rasatamAptisamR^iddhiguNavadvij~nAnaM kiM tarhi tato 'bhyadhikam /
tasmAttadaN^gAdhikyAtphalAdhikyaM yuktamityabhiprAyaH /
dR^iShTaM hi loke vaNikshabarayoH padmarAgAdimaNivikraye vaNijo vij~nAnAdhikyAtphalAdhikyam /
tasmAdyadeva vidyayA vij~nAnena yuktaH sankaroti karmashraddhayA shraddadhAnashca sannupaniShadA yogena yuktashcetyarthaH /
tadeva karma vIryavattaramavidvatkarmaNo 'dhikaphalaM bhavatIti /
vidvatkarmaNo vIryavattara[tvaTavacanAdaviduSho 'pi karma vAryadeva bhavatItyabhiprAyaH /
na cAviduShaH karmaNyanadhikAraH /
auShastye kANDe 'viduShAmapyArvijyadarshanAt /
rasatamAptisamR^iddhiguNavadakSharamityekamupAsanam /
madhye prayatnAntarAdarshanAt /
anekairhi visheShaNairanekadhopAsyatvAtkhalvetasyaiva prakR^itasyodgIthAkhyasyAkSharasyopavyAkhyAnaM bhavati //10//

#<iti chAndogyopaniShacchAN^karabhAShye prathamAdhyAyasya prathama khaNDaH>#

=======================================================================

START ChUp 1,2.1

#<devAsurA ha vai yatra saMyetire |
ubhaye prAjApatyAs tad dha devA udgItham Ajahrur anenainAn abhibhaviShyAma iti || ChUp_1,2.1 ||>#

__________


ChUpBh_1,2.1 devAsurA devAshcAsurAshca /
devA dIvyaterdyetanArthasya shAstrodbhAsitA indriyavR^ittayaH /
ashirAstadvirItAH sveShvevAsuShu viShvagviShayAsu prANanakriyAsu ramaNAtsvAbhAvikyastama AtmikA indriyavR^ittaya eva /
ha vA iti pUrvavR^ittodbhAsakau nipAtau /
yatra yasminnimitta itaretaraviShayApahAralakShaNe saMyetire /
sampUrvasya yatateH saMgrAmArthatvamiti saMgrAmaM kR^itavanta utyarthaH /
shAsrIyaprakAshavR^ittayabhibhavanAya pravR^ittAH svAbhAvikyastamorUpA indriyavR^ittayo 'surAH /
tathA tadviparItAH shAsrArthaviShayavivekajyotirAtmAno devA svAbhAvikatamorUpAsurAbhibhavanAya pravR^ittA ityanyonyAbhibhavodbhavarUpaH saMgrAma iva sarvaprANiShu pratidehaM devAsurasaN^grAmo 'nAdikAlapravR^itta ityabhiprAyaH /
sa ihashrutyA'khyAyikArUpeNa dharmAdharmotpattivivekavij~nAnAya kathyate prANavishuddhivij~nAnavidhiparatayA /
ata ubhaye 'pi devAsurAH prajApaterapatyAnIti prAjApatyAH /
prajApatiH karmaj~nAnAdhikR^itaH puruShaH /
"puruSha evokthamayameva mahAnprajApatiH"iti shrutyantarAt /
tasya hi shAsrIyAH svAbhAvikyashca karaNavR^ittayo viruddhA apatyAnIva tadudbhavatvAt /
tattatrotkarShApakarShalakShaNanimitte ha devA udgIthabhaktyupalakShitamaudgAtraM karmA'jahrurAhR^itavantaH /
tasyApi kevalasyA'haraNAsambhavAjjotiShTomAdyAhR^itavanta ityabhiprAyaH /
tatkimarthamAjahrurityucyate anena karmaNainAnasurAnabhibhaviShyAma ityevamabhiprAyAH santaH //1 //


_______________________________________________________________________


START ChUp 1,2.2

#<te ha nAsikyaM prANam udgItham upAsAM cakrire |
taM ha asurAH pApmanA vividhuH |
tasmAt tenobhayaM jighrati surabhi ca durgandhi ca |
pApmanA hy eSha viddhaH || ChUp_1,2.2 ||>#

__________


ChUpBh_1,2.2 yadA ca  tadudgIthaM karmA'jihIrShavastadA-te ha devA nAsikyaM nAsikAyAM bhavaM cetanAvantaM ghrANaM prANamudgIthakartAramudgIthabhaktyopAsAMcakrirejhrupAsanaNTakR^itavanta ityarthaH /
nAsikyaprANamadR^iShTyodgIthAkhyamakSharamoN^kAramupAsAMcakrira ityarthaH /
evaM hi prakR^itArthaparityAgo 'prakR^itArthopAdAnaM ca na kR^itaM syAt /
khalvetasyaivAkSharasyetyoN^kAramupAsAMcakrira ityarthaH /
evaM hi prakR^itArthaparityAgo 'prakR^itArthopAdAnaM ca na kR^itaM syAt /
khalvetasyaivAkSharasyetyoN^kAro hyApAsyatayA prakR^itaH /
nanUdgIthopalakShitaM karmA'hR^itavanta ityavoca idAnImeva;kathaM nAsikyaprANadR^iShTyoN^kAramupAsAMcakrira ityAttha /
naiSha doShaH /
udgIthakarmaNyeva hi tatkartR^iprANadevatAdR^iShTyodgIthabhaktyavayavashcoN^kAra upAsyatvena vivakShito na svatantro 'tastAdarthyena karmA'hR^itavanta iti yuktamevoktam /
tamevaM devairvR^itamudgAtAraM hAsurAH svAbhAvikatama AtmAno jyotIrUpaM nAsikyaM prANaM devaM svotthena pApmanAdharmAsaN^garUpeNa vividhurviddhavantaH saMsarga kR^itavanta ityarthaH /
sa hi nAsikyaH prANaH kalyANagandhagrahaNAbhimAnAsaN^gAbhibhUtavivekavij~nAno babhUva /
sa tena doSheNa pApmasaMsargI babhUva /
tadidamuktamasurAH pApmanA vividhuriti /
yasmAdAsureNa pApmanA viddhastasmAttena pApmanA prerito ghrANaH prANo durgandhigrAhakaH prANinAm /
atastenobhayaM jighrati lokaH surabhi ca durgandhi ca /
pApmanA hyeSha yasmAdviddhaH /
ubhayagrahaNamavivakShitam /
yasyobhayaM havirArtimArchatIti yadvat /
yadevedamapratirUpaM jighratIti samAnaprakaraNashruteH //2 //


_______________________________________________________________________


START ChUp 1,2.3-6

#<atha ha vAcam udgItham upAsAM cakrire |
tAM hAsurAH pApmanA vividhuH |
tasmAt tayobhayaM vadati satyaM cAnR^itaM ca |
pApmanA hy eShA viddhA || ChUp_1,2.3 ||>#

#<atha ha cakShur udgItham upAsAM cakrire |
tad dhAsurAH pApmanA vividhuH |
tasmAt tenobhayaM pashyati darshanIyaM cAdarshanIyaM ca |
pApmanA hy etad viddham || ChUp_1,2.4 ||>#

#<atha ha shrotram udgItham upAsAM cakrire |
tad dhAsurAH pApmanA vividhuH |
tasmAt tenobhayaM shR^iNoti shravaNIyaM cAshravaNIyaM ca |
pApmanA hy etad viddham || ChUp_1,2.5 ||>#

#<atha ha mana udgItham upAsAM cakrire |
tad dhAsurAH pApmanA vividhuH |
tasmAt tenobhayaM saMkalpayate saMkalpanIyaM ca |
pApmanA hy etad viddham || ChUp_1,2.6 ||>#

__________


ChUpBh_1,2.3-6 mukhyaprANasyopAsyatvAya tadvishuddhatvAnubhavArtho 'yaM vicAraH shrutyA pravartitaH /
atashcakShurAdidevatAH krameNa vicAryA'sureNa pApmanA viddhA ityapohyante /
samAnamanyat, atha ha vAcaM cakShuH shrotraM mana ityAdi /
anuktA apyanyAstvagrasamAdidevatA draShTavyAH /
"evamu khalvetA devatAH pApmabhiH" iti shrutyantarAt //3-6 //


_______________________________________________________________________


START ChUp 1,2.7

#<atha ha ya evAyaM mukhyaH prANas tam udgItham upAsAM cakrire |
taM hAsurA R^itvA vidadhvaMsur yathAshmAnam AkhaNam R^itvA vidhvaMsetaivam || ChUp_1,2.7 ||>#


__________


ChUpBh_1,2.7 AsureNa viddhatvAdghrANAdidevatA apohyAthAnantaraM ya evAyaM prasiddho mukhe bhavo mukhyaH prANastamudgIthamupAsAJNcakrire taM hAsurAH pUrvavadR^itvA prApya vidadhvaMsurvinaShTA abhiprAyamAtreNa /
akR^itvA kiJNcidapi prANasya /
kathaM vinaShTA ityatra dR^iShTAntamAha-yathA loke 'shmAnamAkhaNaM na shakyate khanituM kuddAlAdibhirapi bhettuM na shakyo 'khaNa evA'khaNastamR^itvA sAmarthyAlloShTaH pAMsupiNDaH kShutyantarAccAshmani kShipto 'shmabhedanAbhiprAyeNa tasyAshmanaH kiJNcidapyakR^itvA svayaM vidhvaMseta vidIryetaivaM vidadhvaMsurityarthaH //7 //


_______________________________________________________________________


START ChUp 1,2.8

#<evaM yathAshmAnam AkhaNam R^itvA vidhvaMsata evaM haiva sa vidhvaMsate ya evaMvidi pApaM kAmayate yash cainam abhidAsati |
sa eSho 'shmAkhaNaH || ChUp_1,2.8 ||>#

__________


ChUpBh_1,2.8 evaM vishuddho 'surairadharShitatvAtprANa iti evaMvidaH prANAtmabhUtasyedaM phalamAha-yathAshmAnamiti /
eSha eva dR^iShTAntaH /
evaM haiva sa vidhvaMsate vinashyati /
ko 'sAvityAha-ya evaMvidi yathoktaprANavidi pApaM tadanarhaM kartu kAmayata icchati yashcApyenamabhidAsati hinasti prANavidaM pratyAkroshatADanAdi prayuN^kte so 'pyevameva vidhvaMsata ityarthaH /
yasmAtsa eSha prANavitprANabhUtatvAdashmAkhaNa ivAshmAkhaNo 'dharShaNIya ityarthaH /
nanu nAsikyo 'pi prANo vAyvAtmA yathA mukhyastatra nAsikyaH prANaH pApmanA viddhaH prANa eva sanna mukhyaH katham /
naiSha doShaH /
nAsikyastu sthAnakaraNavaiguNyAdviddho vAyvAtmApi sanmukhyaH sthAnadevatAbalIyastvAnna viddha iti yuktam /
yathA vAsyAdayaH shikShAvatpuruShAshrayAH kAryavisheShaM kurvanti nAnyahastagatAstadvaddoShavadghrANasacivatvAdviddhA ghrANadevatA na mukhyaH //8 //


_______________________________________________________________________


START ChUp 1,2.9

#<naivaitena surabhi na durgandhi vijAnAti |
apahatapApmA hy eShaH |
tena yad ashnAti yat pibati tenetarAn prANAn avati |
etam u evAntato 'vittvotkrAmati |
vyAdadAty evAntata iti || ChUp_1,2.9 ||>#

__________


ChUpBh_1,2.9 yasmAnna viddho 'surairmukhyastasmAnnaivaitena surabhi durgandhi vA vijAnAti ghrANenaiva tadubhayaM vijAnAti lokaH /
atashca pApmakAryAdarshanAdapahatapApmApahato vinAshito 'panItaH pApmA yasmAtso 'yamapahatapApmA hyeSha vishuddha ityarthaH /
yasmAccA'tmambharayaH kalyANAdyAsaN^gavattvAdghrANAdayo na tathA'tmambharirmukhyaH kiM tarhi sarvArthaH /
kathamiti, ucyate-tena mukhyena yadashnAti yatpibati lokastenAshitena pItena cotarAnghrANAdInavati pAlayati /
tena hi teShAM sthitirbhavatItyarthaH /
ataH sarvambharaH prANo 'to vishuddhaH /
kathaM punarmukhyAshitapItAbhyAM sthitireShAM gamyata iti, ucyate-etaM (tamu eva) mukhyaM prANaM mukhyaprANasya vR^ittimannapAne ityarthaH /
antato 'nte maraNakAle 'vittvAlabdhvot-krAmati /
ghrANAdiprANasamudAya ityarthaH /
aprANo hi na shaknotyashituM pAtuM vA /
tena tadotkrAntiH prasiddhA ghrANAdikalApasya /
dR^ishyate hyutkrAntau prANasyAshishiShA /
ato vyAdadAtyevA'syavidAraNaM karotItyarthaH /
taddhyannAlAbha utkrAntasya liN^gam //9 //


_______________________________________________________________________


START ChUp 1,2.10

#<taM hAN^girA udgItham upAsAM cakre |
etam u evAN^girasaM manyante 'N^gAnAM yad rasaH || ChUp_1,2.10 ||>#
__________


ChUpBh_1,2.10 taM hAN^girAstaM mukhyaM prANaM hAN^girA ityevaN^guNamudgIthamuyAsAJNcakre baka ityeva sambandhaM kR^itavantaH kecit /
etamu evA'N^girasaM bR^ihaspatimayAsyaM prANaM manyanta iti canAt /
bhavatyevaM yathAshrutAsambhave, sambhavati tu yathAshrutamR^iShicodanAyAmapi shrutyantaravat /
tasmAcchatarcina ityAcakShata etameva santamR^iShimapi /
tathA mAdhyamA gR^itsamado vishvAmitro vAmadevo 'trirityAdi R^iShIneva prANamApAdayati shrutiH /
tathaitAnapyR^iShInprANopAsakAnaN^girobR^ihaspatyayAsyAnprANaM karotyabhedavij~nAnAya /
"prANo ha pitA prANo mAtA"ityAdivacca /
tasmAdR^iShiraN^girA nAma prANa eva sannAtmAnamaN^girasaM prANamudgIthamupAsAJNcakra ityetat /
yadyasmAtso 'N^gAnAM prANaH sanrasastenAsAvAN^girasaH //10 //


_______________________________________________________________________


START ChUp 1,2.11-12

#<tena taM ha bR^ihaspatir udgItham upAsAM cakre |
etam u eva bR^ihaspatiM manyante |
vAg ghi bR^ihatI tasyA eShapatiH || ChUp_1,2.11 ||>#

#<tena taM hAyAsya udgItham upAsAM cakre |
etam u evAyAsyaM manyante |
AsyAd yad ayate || ChUp_1,2.12 ||>#


__________


ChUpBh_1,2.11,12 tathA vAco bR^ihatyAH patistenAsau bR^ihaspatiH /
yathA yadyasmAdAsyAdayate nirgacchati tenA'yAsya R^iShiH prANa eva sannityarthaH tathAnyo 'pyupAsaka AtmAnamevA'N^girasAdiguNaM prANamudgIthamupAsItetyarthaH //11-12 //


_______________________________________________________________________


START ChUp 1,2.13

#<tena taM ha bako dAlbhyo vidAM cakAra |
sa ha naimishIyAnAm udgAtA babhUva |
sa ha smaibhyaH kAmAn AgAyati || ChUp_1,2.13 ||>#

__________


ChUpBh_1,2.13 na kevalamaN^giraHprabhR^itayaH upAsAJNcakrire /
taM ha bako nAma dalbhyasyApatyaM dAlbhyo vidAJNcakAra yathAdarshitaM prANaM vij~nAtavAn /
viditvA ca sa ha naimishIyAnAM sattriNAmudgAtA babhUva /
sa ca prANavij~nAnasAmarthyAdebhyo naimishIyebhyaH kAmAnAgAyati sma hA'gItavAnkiletyarthaH //13 //


_______________________________________________________________________


START ChUp 1,2.14

#<AgAtA ha vai kAmAnAM bhavati ya etad evaM vidvAn akSharam udgItham upAste |
ity adhyAtmam || ChUp_1,2.14 ||>#

__________


ChUpBh_1,2.14 tathAnyo 'pyudgAtA'gAtA ha vai kAmAnAM bhavati evaM vidvAnyathoktaguNaM prANamakSharamudgIthamupAste tasyaitaddR^iShTaM phalamuktam /
prANAtmabhAvastvadR^iShTam"devo bhUtvA devAnapyeti"iti shrutyantarAtsiddhamevetyabhiprAyaH /
ityadhyAtmametadAtmaviShayamudgIthopAsanamityuktopasaMhAro 'dhidaivatodgIthopAsane vakShyamANe buddhisamAdhAnArthaH //14//

#<iti chAndogyopaniShacchAN^karabhAShye prathamAdhyAyasya dvitIyaH khaNDaH>#

=======================================================================

START ChUp 1,3.1

#<athAdhidaivatam |
ya evAsau tapati tam udgItham upAsIta |
udyan vA eSha prajAbhya udgAyati |
udyaMs tamo bhayam apahanti |
apahantA ha vai bhayasya tamaso bhavati ya evaM veda || ChUp_1,3.1 ||>#

__________


ChUpBh_1,3.1 athAnantaramadhidaivataM devatAviShayamudgIthopAsanaM prastutamutyartho 'nekadhopAsyatvAdudgIthasya /
ya evAsAvAdityastapati samudgIthamupAsItA'dityadR^iShTyodgIthamupAsItetyarthaH /
tamudgIthamityudgIthashabdo 'kSharavAcI sankathamAditye vartata iti?ucyate /
udyannudgacchanvA eSha prajAbhyaH prajArthamudgAyati prajAnAmannotpattyartham /
na hyanudyati tasminvrIhyAdeH paktiH syAdata udgAyatIvodgAyati, yathaivodgAtAnnArthamata udgIthaH savitetyarthaH /
kiJNcodyannaishaM tamastajjaM ca bhayaM praNinAmapahanti tamevaN^guNaM savitAraM yo veda so 'pahantA nAshayitA ha vai bhayasya janmamaraNAdilakShaNasyA'tmanastamasashca tatkAraNasyAj~nAnalakShaNasya bhavati //1 //


_______________________________________________________________________


START ChUp 1,3.2

#<samAna u evAyaM cAsau ca |
uShNo 'yam uShNo 'sau |
svara itImam AcakShate svara iti pratyAsvara ity amum |
tasmAd vA etam imam amuM ca udgItham upAsIta || ChUp_1,3.2 ||>#

__________


ChUpBh_1,3.2 yadyapi sthAnabhedAtprANAdityau bhinnAviva lakShyete tathApi na sa tattvabhedastayoH /
katham-samAna u eva tulya eva prANaH savitrA guNataH savitA ca prANena /
yasmAduShNo 'yaM prANa uShNashcAsau savitA /
kiJNca svara itImaM prANamAcakShate kathayanti tathA svara iti;pratyAsvara iti cAmuM savitAram /
yasmAtprANaH svaratyeva na punarmR^itaH pratyAgacchati /
savitA tvastamitvA punarapyahanyahani pratyAgacchati /
ataH pratyAsvaro 'smAdguNato nAmatashca samAnAvitaretaraM prANAdityau /
ataH satattvAbhedAdetaM prANamimamamuM cA'dityamudgIthamupAsIta //2 //


_______________________________________________________________________


START ChUp 1,3.3

#<atha khalu vyAnam evodgItham upAsIta |
yad vai prANiti sa prANaH |
yad apAniti so 'pAnaH |
atha yaH prANApAnayoH saMdhiH sa vyAnaH |
yo vyAnaH sA vAk |
tasmAd aprANann anapAnan vAcam abhivyAharati || ChUp_1,3.3 ||>#

__________


ChUpBh_1,3.3 atha khalviti prakArAntareNopAsanamudgIthasyocyate-vyAnameva vakShyamANalakShaNaM prANasyaiva vR^ittivisheShamudgIthamupAsIta /
adhunA tatsatattvaM nirUpyate-yadvai puruShaH prANiti mukhanAsikAbhyAM vAyuM bahirniHsArayati sa prANAkhyo vAyorvR^ittivisheSho yadapAnityapashvasiti tAbhyAmevAntarAkarShati vAyuM so 'pAno 'pAnAkhyA vR^ittiH /
tataH kimiti, ucyate-atha ya uktalakShaNayoH prANApAnayoH sandhistayorantarA vR^ittivisheShaH sa vyAnaH, yaH sAN^khyAdishAsraprasiddhiH shrutyA visheShanirUpaNAnnAsau vyAna ityabhiprAyaH /
kasmAtpunaH prANApAnau hitvA mahatA'yAsena vyAnasyaivopAsanamucyate /
vIryavatkarmahetutvamityAha-yo vyAnaH sA vAk /
vyAnakAryatvAdvAcaH /
yasmAdvyAnanirvartyA vAktasmAdaprANannanapAnanprANApAnavyApArAvakurvanvAcamabhivyAharatyuccArayati lokaH //3 //


_______________________________________________________________________


START ChUp 1,3.4

#<yA vAk sark |
tasmAd aprANann anapAnann R^icam abhvyAharati |
yark tat sAma |
tasmAd aprANann anapAnan sAma gAyati |
yat sAma sa udgIthaH |
tasmAd aprAnann anapAnann udgAyati || ChUp_1,3.4 ||>#

__________


ChUpBh_1,3.4 tathA vAgvisheShAmR^icamR^iksaMsthaM ca sAma sAmAvayavaM codgIthamaprANannanapAnanvyAnenaiva nirvartayatItyabhiprAyaH //4 //


_______________________________________________________________________


START ChUp 1,3.5

#<ato yAny anyAni vIryavanti karmANi yathAgner manthanam AjeH saraNaM dR^iDhasya dhanuSha Ayamanam aprANann anapAnaMs tAni karoti |
etasya hetor vyAnam evodgItham upAsIta || ChUp_1,3.5 ||>#

__________


ChUpBh_1,3.5 na kevalaM vAgAdyabhivyAharaNamevAto 'smAdanyAnyapi yAni vIryavanti karmANi prayatnAdhikyanirvartyAni yathAgnermanthanamAjermaryAdAyAH saraNaM dhAvanaM dR^iDhasya dhanuSha AyamanamAkarShaNamaprANannanapAnaMstAni karoti /
atovishiShTo vyAnaH prANAdivR^ittibhyaH /
vishiShTasyopAsanaM jyAyaH phalavattvAdrAjopAsanavat /
etasya hetoretasmAtkAraNAdvyAnamevodgIthamupAsIta nAnyadvR^ittyantaram /
karmavIryavattaratvaM phalam //5 //


_______________________________________________________________________


START ChUp 1,3.6

#<atha khalUdgIthAkSharANy upAsIta ud-gI-tha iti |
prANa evot |
prANena hy uttiShThati |
vag gIH |
vAco ha gira ity AcakShate |
annaM tham |
anne hIdaM sarvaM sthitam || ChUp_1,3.6 ||>#

__________


ChUpBh_1,3.6 athAdhunA khalUdgIthAkSharANyupAsIta bhaktyakSharANi mA bhUvannityato vishinaShTi-udgItha iti /
udgIthanAmAkSharANItyartho nAmAkSharopAsane 'pi nAmavata evopAsanaM kR^itaM bhavedamukamishrA iti yadvat /
prANa evot, udityasminnakShare prANadR^iShTiH /
kathaM prANasyottvamityAha-prANena hyuttiShThati sarvo 'prANasyAvasAdadarshanAdato 'styudaH prANasya ca sAmAnyam /
vAggIH /
vAco ha gira ityAcakShate shiShTAH /
tathAnnaM thamanne hIdaM sarvaM sthitamato 'styannasya thAkSharasya ca sAmAnyam //6 //


_______________________________________________________________________


START ChUp 1,3.7

#<dyaur evot |
antarikShaM gIH |
pR^ithivI tham |
Aditya evot |
vAyur gIH |
agnis tham |
sAmaveda evot |
yajurvedo gIH |
R^igvedas tham |
dugdhe 'smai vAg dohaM yo vAco dohaH |
annavAn annAdo bhavati |
ya etAny evaM vidvAn udgIthAkSharANy upAsta ud-gI-tha iti || ChUp_1,3.7 ||>#

__________


ChUpBh_1,3.7 trayANAM shrutyuktAni sAmAnyAni tAni tenAnurUpeNa sheSheShvapi draShTavyAni /
dyaurevoduccaiH sthAnAt /
antarikShaM gArgiraNAllokAnAm /
pR^ithivI thaM prANisthAnAt /
Aditya evodUrdhvatvAt /
vAyurgIragnyAdInAM giraNAt /
agnisthaM yaj~nIyakarmAvasthAnAt /
sAmaveda evotsvargasaMstutatvAt /
yajurvedo gIryajuShA prattasya haviSho devatAnAM giraNAt /
R^igvedasthamR^icyadhyUDhatvAtsAmnaH /
udgIthAkSharopAsanaphalamadhunocyate-dugdhe dogdhyasmai sAdhakAsya /
kA sA vAk, kaM doham /
ko 'sau doha ityAha-yo vAco dohaH /
R^igvedAdishabdasAdhyaM phalamityabhiprAyastadvAco dohastaM svayameva vAgdogdhyAtmAnameva dogdhi /
kiJNcAnnavAnprabhUtAnno 'nnAdashca dIptAgnirbhavati /
ya etAni yathoktAnyevaM yathoktaguNAnyudgIthAkSharANi vidvAnsannupAsta udgItha iti //7 //


_______________________________________________________________________


START ChUp 1,3.8

#<atha khalv AshIH samR^iddhiH |
upasaraNAnIty upAsIta |
yena sAmnA stoShyan syAt tat sAmopadhAvet || ChUp_1,3.8 ||>#

__________


ChUpBh_1,3.8 atha khalvidAnImAshIHsamR^iddhirAshiShaH kAmasya samR^iddhiryathA bhavettaducyata iti vAkyasheShaH /
upasaraNAnyupasartavyAnyupagantavyAni dhyeyAnItyarthaH /
katham, ityupAsIta, evamupAsIta /
tadyathA-yena sAmnA yena sAmavisheSheNa stoShyanstutiM kariShyansyAdbhavedudgAtA tatsAmopadhAvedupasareccintayedutpattyAdibhiH //8 //


_______________________________________________________________________


START ChUp 1,3.9

#<yasyAm R^ici tAm R^icaM, yad ArSheyaM tam R^iShiM, yAM devatAm abhiShToShyan syAt tAM devatAm upadhAvet || ChUp_1,3.9 ||>#

__________


ChUpBh_1,3.9 yasyAmR^ici tatsAma tAM carcamupadhAveddevatAdibhiH /
yadArSheyaM sAma taM carShim /
yAM devatAmabhiShToShyansyAttAM devatAmupadhAvet //9 //


_______________________________________________________________________


START ChUp 1,3.10

#<yena cchandasA stoShyan syAt tac chanda upadhAvet |
yena stomena stoShyamANaH syAt taM stomam upadhAvet || ChUp_1,3.10 ||>#

__________


ChUpBh_1,3.10 yena cchandasA gAyatryAdinA stoShyansyAttacchanda upadhAvet /
yena stomena stoShyamANaH syAt /
stomAN^gaphalasya kartR^igAmitvAdAtmanepadaM stoShyamANa iti /
taM stomamupadhAvet //10 //


_______________________________________________________________________


START ChUp 1,3.11

#<yAM disham abhiShToShyan syAt tAM disham upadhAvet || ChUp_1,3.11 ||>#

__________


ChUpBh_1,3.11 yAM dishamabhiShToShyansyAttAM dishamupadhAvedadhiShThAtrAdibhiH //11 //


_______________________________________________________________________


START ChUp 1,3.12

#<AtmAnam antata upasR^itya stuvIta kAmaM dhyAyann apramattaH |
abhyAsho ha yad asmai sa kAmaH smR^idhyeta yatkAmaH stuvIteti yatkAmaH stuvIteti || ChUp_1,3.12 ||>#

__________


ChUpBh_1,3.12 AtmAnamudgAtA svaM rUpaM gotranAmAdibhiH sAmAdInkrameNa svaM cA'tmAnamantato 'nta upasR^itya stuvIta /
kAmaM dhyAyannapramattaH svaroShmavyaJNjanAdibhyaH pramAdamakurvaMstato 'bhyAshaH kShiprameva ha yadyatrAsmA evaMvide sa kAmaH samR^idhyeta samR^iddhiM gacchet /
ko 'sau, yatkAmo yaH kAmo 'sya so 'yaM yatkAmaH sanstuvIteti /
dviruktikAdarArthA //12//

#<iti chAndogyopaniShacchAN^karabhAShye prathamAdhyAyasya tR^itIyaH khaNDaH>#

=======================================================================
START ChUp 1,4.1

#<om ity etad akSharam udgItham upAsIta |
om iti hy udgAyati |
tasyopavyAkhyAnam || ChUp_1,4.1 ||>#

__________


ChUpBh_1,4.1 omityetadityAdiprakR^itasyAkSharasya punarupAdAnamudgIthAkSharAdyupAsanAntaritatvAdanyatra prasaN^go mA bhUdityevamartham /
prakR^itasyaivAkSharasyAmR^itAbhayaguNavishiShTasyopAsanaM vidhAtavyamityArambhaH /
omityAdi vyAkhyAtam //1 //


_______________________________________________________________________


START ChUp 1,4.2

#<devA vai mR^ityor bibhyatas trayIM vidyAM prAvishan |
te chandobhir acchAdayan |
yad ebhir acchAdayaMs tac chandasAM chandastvam || ChUp_1,4.2 ||>#

__________


ChUpBh_1,4.2 devA vai mR^ityormArakAdvibhyataH kiM kR^itavanta ityucyate /
trayIM vidyAM trayIvihitaM karma prAvishanpraviShTavanto vaidikaM karma prArabdhavanta ityarthaH /
tanmR^ityosrANaM manyamAnAH /
kiJNca te karmaNyaviniyuktaishchandobhirmantrairjapahomAdi kurvanta AtmAnaM karmAntareShvacchAdayaMshchAditavantaH /
yadyasmAdebhirmantrairacchAdayaMstattasmAcchandasAM mantrANAM chAdanAcchandastvaM prasiddhameva //2 //


_______________________________________________________________________


START ChUp 1,4.3

#<tAn u tatra mR^ityur yathA matsyam udake paripashyed evaM paryapashyad R^ici sAmni yajuShi |
te nu vittvordhvA R^icaH sAmno yajuShaH svaram eva prAvishan || ChUp_1,4.3 ||>#

__________


ChUpBh_1,4.3 tAMstatra devAnkarmaparAnmR^ityuryathA loke matsyaghAtako matsyamudake nAtigambhIre paripashyedbaDishodakasrAvopAyasAdhyaM manyamAna evaM paryapashyaddR^iShTavAnmR^ityuH karmakShayopAyena sAdhyAndevAnmena ityarthaH /
kvAsau devAndadarshetyucyate-R^ici sAmni yajuShi /
R^igyajuHsAmasambandhikarmaNItyarthaH /
te nu devA vaidikena karmaNA saMskR^itAH shuddhAtmAnaH santo mR^ityoshcikIrShitaM viditavantaH /
viditvA ca ta UrdhvA vyAvR^ittAH karmabhya R^icaH sAmno yajuSha R^igyajuHsAmasambaddhAtkarmaNo 'bhyutthAyetyarthaH /
tena karmaNA mR^ityubhayApagamaM prati nirAshAstadapAsyAmR^itAbhayaguNamakSharaM svaraM svarashabditaM prAvishanneva praviShTavantaH /
oN^kAropAsanaparAH saMvR^ittAH /
evashabdo 'vadhAraNArthaH sansamuccayapratiShedhArthaH /
tadupAsanaparAH saMvR^ittA ityarthaH //3 //


_______________________________________________________________________


START ChUp 1,4.4

#<yadA vA R^icam Apnoty om ity evAtisvarati evaM sAmaivaM yajuH |
eSha u svaro yad etad akSharam etad amR^itam abhayam |
tat pravishya devA amR^itA abhavan || ChUp_1,4.4 ||>#

__________


ChUpBh_1,4.4 kathaM punaH svarashabdavAcyatvamakSharasyetyucyate-yadA vA R^icamApnotyomityevAtisvaratyevaM sAmaivaM yajuH /
eSha u svaraH /
ko 'sau yadetadakSharametadamR^itamabhayaM tatpravishya yathAguNamevAmR^itA abhayAshcAbhavandevAH //4 //


_______________________________________________________________________


START ChUp 1,4.5

#<sa ya etad evaM vidvAn akSharaM praNauty etad evAkSharaM svaram amR^itam abhayaM pravishati |
tat pravishya yad amR^itA devAs tad amR^ito bhavati || ChUp_1,4.5 ||>#

__________


ChUpBh_1,4.5 sa yo 'nyo 'pi devavadevaitadakSharamevamamR^itamabhayaguNaM vidvAnpraNauti stauti /
upAsanamevAtra stutirabhipretA /
sa tathaivaitadevAkSharaM svaramamR^itamabhayaM pravishati /
tatpravishya ca rAjakulaM praviShTAnAmiva rAj~no 'ntaraN^gabahiraN^gatAvanna vishiShTastadamR^ito bhavati na nyUnatA nApyadhikatAmR^itatva ityarthaH //5//

#<iti chAndogyopaniShacchAN^karabhAShye prathamAdhyAyasya caturthaH khaNDaH>#

=======================================================================

START ChUp 1,5.1

#<atha khalu ya udgIthaH sa praNavo yaH praNavaH sa udgItha iti |
asau vA Aditya udgItha eSha praNavaH |
om iti hy eSha svarann eti || ChUp_1,5.1 ||>#


__________


ChUpBh_1,5.1 prANAdityadR^iShTivishiShTasyodgIthasyopAsanamuktamevAnUdya praNavodgIthayorekatvaM kR^itvA tasminprANarashmibhedaguNavishiShTadR^iShTyAkSharasyopAsanamanekaputraphalamidAnIM vaktavyamityArabhyate-atha khalu ya udgIthaH sa praNavo bahvR^icAnAM yashca praNavasteShAM sa eva cchAndogya udgIthashabdavAcyaH /
asau vA Aditya udgItha eSha praNavashabdavAcyo 'pi sa eva bahvR^icAnAM nAnyaH /
udgItha AdityaH katham /
udgIthAkhyamakSharamomityetadeSha hi yasmAtsvarannuccArayannanekArthatvAddhAtUnAm /
athavA svarangacchannaiti /
ato 'sAvudgIthaH savitA //1 //


_______________________________________________________________________


START ChUp 1,5.2

#<etam u evAham abhyagAsiShaM tasmAn mama tvam eko 'sIti ha kauShItakiH putram uvAca |
rashmIMs tvaM paryAvartayAt |
bahavo vai te bhaviShyanti |
ity adhidaivatam || ChUp_1,5.2 ||>#

__________


ChUpBh_1,5.2 tametamu evAhamabhyagAsiShamAbhimukhyena gItavAnasmyAdityarashmyabhedaM kR^itvA dhyAnaM kR^itavAnasmItyarthaH /
tena tasmAtkAraNAnmama tvameko 'si putra iti ha kauShItakiH kuShItakasyApatyaM kauShItakiH putramuvAcoktavAn /
ato rashmInAdityaM ca bhedena tvaM paryAvartayAtparyAvartayetyarthaH /
tvaMyogAt /
evaM bahavo vai te tava putrA bhaviShyantItyadhi daivatam //2 //


_______________________________________________________________________


START ChUp 1,5.3

#<athAdhyAtmam |
ya evAyaM mukhyaH prANas tam udgItham upAsita |
om iti hy eSha svarann eti || ChUp_1,5.3 ||>#

__________


ChUpBh_1,5.3 athAnantaramadhyAtmamucyate /
ya evAyaM mukhyaH prANastamudgIthamupAsItetyAdi pUrvavat /
tathomiti hyeSha prANo 'pi svarannetyomiti hyanuj~nAM kurvanniva vAgAdipravR^ittyarthametotyarthaH /
na hi maraNakAle mumUrShoH samIpasthAH prANasyoN^kAraNaM shR^iNvantIti /
etatsAmAnyAdAditye 'pyoN^karaNamanuj~nAmAtraM draShTavyam //3 //


_______________________________________________________________________


START ChUp 1,5.4

#<etam u evAham abhyagAsiShaM tasmAn mama tvam eko 'sIti ha kauShItakiH putram uvAca |
prANAMs tvaM bhUmAnam abhigAyatAd bahavo vai me bhaviShyantIti || ChUp_1,5.4 ||>#

__________


ChUpBh_1,5.4 etamu evAhamabhyagAsiShityAdi pUrvavadeva /
ato vAgAdInmukhyaM ca prANaM bhedaguNavishiShTagudgIthaM pashyanbhUmAnaM manasAbhigAyatAt /
pUrvavadAvartayetyarthaH /
bahavo vai me mama putrA bhaviShyantItyevamabhiprAyaH sannityarthaH /
prANAdityaikatvodgIthadR^iShTerekaputratvaphaladoSheNApoditatvAdrashmiprANabhedadR^iShTeH kartavyatA codyate 'sminkANDe bahuputraphalatvArtham //4 //


_______________________________________________________________________


START ChUp 1,5.5

#<atha khalu ya udgIthaH sa praNavo yaH praNavaH sa udgItha iti |
hotR^iShadanAd dha evApi durudgItham anusamAharatIty anusamAharatIti || ChUp_1,5.5 ||>#

__________


ChUpBh_1,5.5 atha khalu ya udgItha ityAdipraNavodgIthaikatvadarshanamapaktaM tasyaitatphalamAhartuM shakyam /
kiM taddhaivApi durudgItaM duShTamudgItamudgAnaM kR^itamudgAtrA svakarmaNi kShataM kR^itamityarthaH /
tadanusamAharatyanusandhatta ityarthaH /
cikitsayeva dhAtuvaiShamyasamIkaraNamiti //5//

#<iti chAndogyopaniShacchAN^karabhAShye prathamAdhyAyasya paJNcamaH khaNDaH>#

=======================================================================

START ChUp 1,6.1

#<iyam evark |
agniH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
iyam eva sA |
agnir amaH |
tat sAma || ChUp_1,6.1 ||>#


__________


ChUpBh_1,6.1 athedAnIM sarvaphalasampattyarthamudgIthasyopAsanAntaraM vidhitsyate-iyameva pR^ithivyR^ik /
R^ici pR^ithivIdR^iShTiH kAryA /
tathAgniH sAma /
sAmnyagnidR^iShTiH /
kathaM pR^ithivyagnyor R^iksAmatvamiti /
ucyate /
tadetattadetadagnyAkhyaM sAmaitasyAM pR^ithivyAmR^icyadhyUDhamadhigatamuparibhAvena sthitamityarthaH /
R^icIva sAma /
tasmAdata eva kAraNAdR^icyadhyUDhameva sAma gIyata idAnImapi sAmagaiH /
yathA ca R^iksAmanI nAtyantaM bhinne anyonyaM tathaitau pR^ithivyagnidvayaM sAmaikashabdAbhidheyatvamApannaM sAma /
tasmAnnAnyonyaM bhinnaM pR^ithivyagnidvayaM nityasaMshliShTamR^iksAmanI iva /
tasmAcca pR^ithivyagnyor R^iksAmatvamityarthaH /
sAmAkSharayoH pR^ithivyagnidR^iShTividhAnArthamiyameva sAgnirama iti kecit //1 //


_______________________________________________________________________


START ChUp 1,6.2-3

#<antarikSham evark |
vAyuH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
antarikSham eva sA |
vAyur amaH |
tat sAma || ChUp_1,6.2 ||>#

#<dyaur evark |
AdityaH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
dyaur eva sA |
Adityo 'maH |
tat sAma || ChUp_1,6.3 ||>#


__________


ChUpBh_1,6.2,3 antarikShamevargvAyuH sAmetyAdi pUrvavat //2-3 //


_______________________________________________________________________


START ChUp 1,6.4

#<nakShatrAny evark |
candramAH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
nakShatrANy eva sA |
candramA amaH |
tat sAma || ChUp_1,6.4 ||>#


__________


ChUpBh_1,6.4 nakShatrANAmadhipatishcandramA ataH sa sAma //4 //


_______________________________________________________________________


START ChUp 1,6.5

#<atha yad etad Adityasya shuklaM bhAH saivark |
atha yan nIlaM paraHkR^iShNaM tat sAma |
tad etad etasyAm R^icy adhyUDhaM sAma |
tasmad R^icy adhyUDhaM sAma gIyate || ChUp_1,6.5 ||>#

__________


ChUpBh_1,6.5 atha yadetadAdityasya shuklaM bhAH shuklA dIptiH saivarka /
atha yadAditye nIlaM paraH kR^iShNaM paro 'tishayena kArShNyaM tatsAma /
taddhyekAntasamAhitadR^iShTerdR^ishyate //5 //


_______________________________________________________________________


START ChUp 1,6.6

#<atha yad evaitad Adityasya shuklaM bhAH saiva sA |
atha yan nIlaM paraHkR^iShNaM tad amaH |
tat sAma |
atha ya eSho 'ntarAditye hiraNmayaH puruSho dR^ishyate hiraNyashmashrur hiraNyakesha A praNakhAt sarva eva suvarnaH || ChUp_1,6.6 ||>#

__________


ChUpBh_1,6.6 te evaite bhAH shuklakR^iShNatve sA cAmashca sAma /
atha ya eSho 'ntarAditye AdityasyAntarmadhye hiraNmayo hiraNmaya iva hiraNmayaH /
na hi suvarNavikAratvaM devasya sambhavati /
R^iksAmageShNatvApahatapApmatvAsambhavAt /
na hi sauvarNe 'cetane pApmAdiprAptirasti yena pratiShidhyeta /
cAkShuShe cAgrahaNAt /
ato luptopama eva hiraNmayashabdo jyotirmaya ityarthaH /
uttareShavapi samAnA yojanA /
puruShaH puri shayanAtpUrayati vA svenA'tmanA jagaditi /
dR^ishyate nivR^ittacakShurbhiH samAhitacetobhirbrahmacaryAdisAdhanApekSham /
tejasvino 'pi shmashrukeshAdayaH kR^iShNAH syurityato vishinaShTi-hiraNyashmashrurhiraNyakesha iti /
jyotirmayAnyevAsya shmashrUNi keshAshcetyarthaH /
ApraNakhAtpraNakho nakhAgraM nakhAgreNa saha sarvaH suvarNa iva bhArUpa ityarthaH //6 //


_______________________________________________________________________


START ChUp 1,6.7

#<tasya yathA kapyAsaM puNDarIkam evam akShiNI |
tasyod iti nAma |
sa eSha sarvebhyaH pApmabhya uditaH |
udeti ha vai sarvebhyaH pApmabhyo ya evaM veda || ChUp_1,6.7 ||>#

__________


ChUpBh_1,6.7 tasyaivaM sarvataH suvarNavarNasyApyakShNorvasheShaH /
kathaM?tasya yathA kapermarkaTasyA'saH kapyAsaH /
AserupaveshanArthasya karaNe gha¤ /
kapipR^iShThAnto yenopavishati /
kapyAsa iva puNDarIkamatyantatejasvyevamasya devasyAkShiNI /
upamitopamAnatvAnna hInopamA /
tasyaivaN^guNavishiShTasya gauNamidaM nAmoditi /
kathaM gauNatvam /
sa eSha devaH sarvebhyaH pApmabhyaH pApmanA saha tatkAryebhya ityarthaH /
ya AtmApahatapApmetyAdi vakShyati /
udita ud ita udgata ityarthaH /
ato 'sAvunnAmA /
tamevaN^guNasampannamunnAmAnaM yathoktena prakAreNa yo veda so 'pyevamevodetyudgacchati sarvebhyaH pApmabhyaH /
ha vA ityavadhAraNArthau nipAtau /
udetyevetyarthaH //7 //


_______________________________________________________________________


START ChUp 1,6.8

#<tasyark ca sAma ca geShNau |
tasmAd udgIthaH |
tasmAt tv eva udgAtA |
etasya hi gAtA |
sa eSha ye cAmuShmAt parAJNco lokAs teShAM ceShTa devakAmAnAM ca |
ity adhidaivatam || ChUp_1,6.8 ||>#

__________


ChUpBh_1,6.8 tasyodgIthatvaM devasyA'dityAdInAmiva vivakShitatvAdAha-tasyarkca sAma ca geShNau pR^ithivyAdyuktalakShaNe parvaNI /
sarvAtmA hi devaH /
parAparalokakAmeshitR^itvAdupapadyate pR^ithivyagnyR^iksAmageShNatvam /
sarvayonitvAcca /
yata evamunnAmAcAsAvR^iksAmageShNashca tasmAdR^iksAmageShNatvaprAptamudgIthatvamucyate parokSheNa parokShapriyatvAddevasya tasmAdudgItha iti /
tasmAttaveva hetorudaM gAyatItyudgAtA /
yasmAddhyetasya yathoktasyonnAmno gAtAsAvato yuktodgAteti nAmaprasiddhirudgAtuH /
sa eSha deva unnAmA ye cAmuShmAdAdityAtparAJNcaH parAgaJNcanAdUrdhvA lokAsteShAM lokAnAM ceShTe na kevalamIshitR^itvameva cashabdAddhArayati ca /
"sa dAdhAra pR^ithivIM dyAmutemAm"ityAdimantravarNAt /
kiJNca devakAmAnAmIShTa ityetadadhidaivataM devatAviShayaM devasyodgIthasya svarUpamuktam //8//

#<iti chAndogyopaniShacchAN^karabhAShye prathamodhyAyasya ShaShThaH khaNDaH>#

=======================================================================

START ChUp 1,7.1

#<athAdhyAtmam |
vAg evark |
prANaH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
vAg eva sA |
prANo 'maH |
tat sAma || ChUp_1,7.1 ||>#

__________


ChUpBh_1,7.1 athAdhunAdhyAtmamucyate /
vAgevarkprANaH sAma /
adharoparisthAnatvasAmAnyAt /
prANo ghrANamucyate saha vAyunA, vAgeva sA prANo 'ma ityAdi pUrvavat //1 //


_______________________________________________________________________


START ChUp 1,7.2

#<cakShur evark |
AtmA sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
cakShur eva sA |
AtmAmaH |
tat sAma || ChUp_1,7.2 ||>#

__________


ChUpBh_1,7.2 cakShurevargAtmA sAma /
Atmeti cchAyAtmA tatsthatvAtsAma //2 //


_______________________________________________________________________


START ChUp 1,7.3

#<shrotram evark |
manaH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
shrotram eva sA |
mano 'maH |
tat sAma || ChUp_1,7.3 ||>#

__________


ChUpBh_1,7.3 shrotramevarÇmanaH sAma, shrotrasyAdhiShThAtR^itvAnmanasaH sAmatvam //3 //


_______________________________________________________________________


START ChUp 1,7.4

#<atha yad etad akShnaH shuklaM bhAH saivark |
atha yan nIlaM paraHkR^iShNaM tat sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
atha yad evaitad akShNaH shuklaM bhAH saiva sA |
atha yan nIlaM paraHkR^iShNaM tad amaH |
tat sAma || ChUp_1,7.4 ||>#

__________


ChUpBh_1,7.4 atha yadetadakShNaH shuklaM bhAH saivarka /
atha yannIlaM paraH kR^iShNamAditya iva dR^ikshaktyadhiShThAnaM tatsAma //4 //


_______________________________________________________________________


START ChUp 1,7.5

#<atha ya eSho 'ntar akShiNi puruSho dR^ishyate saivark |
tat sAma |
tad uktham |
tad yajuH |
tad brahma |
tasya etasya tad eva rUpaM yad amuShya rUpam |
yAv amuShya geShNau tau tau goShNau |
yan nAma tan nAma || ChUp_1,7.5 ||>#

__________


ChUpBh_1,7.5 atha ya eSho 'ntarakShiNi puruSho dR^ishyate /
pUrvavat /
saivargadhyAtmaM vAgAdyA pR^ithivyAdyA cAdhidaivatam /
prasiddhA ca R^ikpAdabaddhAkSharAtmikA /
tathA sAma /
ukthasAhacaryAdvA stotraM sAmokthaM shastram /
ukthAdanyat tathA yajuH svAhAsvadhAvaShaDAdi sarvameva vAgyajustatsa eva /
sarvAtmakatvAtsarvayonitvAcceti hyavocAma /
R^igAdiprakaraNAttadbrahmeti trayo vedAH /
tasyaitasya cAkShuShasya puruShasya tadeva rUpamatidishyate /
kiM tadyadamuShyA'dityapuruShasya /
hiraNmaya ityAdi yadadhidaivatamuktam /
yAvamuShya geShNau parvaNI tAvevAsyApi cAkShuShasya geShNau /
yaccAmuShya nAmodityudgItha iti ca tadevAsya nAma /
sthAnabhedAdrUpagiNanAmAtideshAdIshitR^itvaviShayabhedavyapadeshAccA'dityacAkShuShayorbheda iti cet /
na /
amunAnenaivetyekasyobhayAtmaprAptyanupapatteH /
dvidhAbhAvenopapadyata iti cet /
vakShyati hi sa ekadhA bhavati tridhA bhavatItyAdi /
na /
cetanasyaikasya niravayavatvAddvidhAbhAvAnupapatteH /
tasmAdadhyAtmAdhidaivatayorekatvameva /
yattu rUpAdyatidesho bhedakAraNamavoco na tadbhedAvagamAya /
kiM tarhi sthAnabhedAdbhedAshaN^kA mA bhUdityevamartham //5 //


_______________________________________________________________________


START ChUp 1,7.6

#<sa eSha ye caitasmAd arvAJNco lokAs teShAM ceShTe manuShyakAmAnAM ceti |
tad ya ime vINAyAM gAyanty etaM te gAyanti |
tasmAt te dhanasanayaH || ChUp_1,7.6 ||>#

__________


ChUpBh_1,7.6 sa eSha cAkShuShaH puruSho ye caitasmAdAdhyAtmikAdAtmanor'vAJNcor'vAggatA lokAsteShAM ceShTe manuShyasambandhinAM ca kAmAnAm /
tatsmAdya ime vINAyAM gAyanti gAyakasta etameva gAyanti /
yasmAdIshvaraM gAyanti tasmAtte dhanasanayo dhanalAbhayuktA dhanavanta utyarthaH //6 //


_______________________________________________________________________


START ChUp 1,7.7

#<atha ya etad evaM vidvAn sAma gAyaty ubhau sa gAyati |
so 'munaiva sa eSha ye cAmuShmAt parAJNco lokAs tAMsh cApnoti devakAmAMsh ca || ChUp_1,7.7 ||>#

__________


ChUpBh_1,7.7 atha ya etadevaM vidvAnyathoktaM devamudgIthaM vidvAnsAma gAyatyubhau sa gAyati cAkShuShamAdityaM ca /
tasyaivaMvidaH phalamucyateso 'munaivA'dityena sa eSha ye cAmuShmAtparAJNco lokAstAMshcA'pnoti AdityAntargatadevo bhUtvetyartho devakAmAMshca //7 //


_______________________________________________________________________


START ChUp 1,7.8-9

#<athAnenaiva ye caitasmAd arvAJNco lokAs tAMsh cApnoti manuShyakAmAMsh ca |
tasmAd u haivaMvid udgAtA brUyAt || ChUp_1,7.8 ||>#

#<kaM te kAmam AgAyAnIti |
eSha hy eva kAmAgAnasyeShTe ya evaM vidvAn sAma gAyati sAma gAyati || ChUp_1,7.9 ||>#

__________


ChUpBh_1,7.8 athAnenaiva cAkShuSheNaiva ye caitasmAdarvAJNco lokAstAMshcA'pnoti manuShyakAmAMshca cAkShuSho bhUtvetyarthaH /
tasmAdu haivaMvidudgAtA brUyAdyajamAnaM kamiShTaM te tava kAmamAgAyAnIti /
eSha hi yasmAdudgAtA kAmAgAnasyodgAnena kAmaM sampAdayitumIShTe samartha ityarthaH /
ko 'sau?ya evaM vidvAnsAma gAyati sAma gAyati /
dviruktirupAsanasamAptyarthA //8-9 //
#<iti chAndogyopaniShacchAN^karabhAShye prathamodhyAyasya saptamaH khaNDaH>#

=======================================================================

START ChUp 1,8.1

#<trayo hodgIthe kushalA babhUvuH shilakaH shAlAvatyash caikitAyano dAlbhyaH pravAhaNo jaivalir iti |
te hocur udgIthe vai kushalAH smo hantodgIthe kathAM vadAma iti || ChUp_1,8.1 ||>#

__________


ChUpBh_1,8.1 anekadhopAsyatvAdakSharasya prakArAntareNa parovarIyastvaguNaphalamupAsanAntaramAninAya /
itihAsastu sukhAvabodhanArthaH /
trayastrisaMkhyAkAH /
ha, ityaitihyArthaH /
udgItha udgIthaj~nAnaM prati kushalA nipuNA babhUvuH /
kasmiMshciddeshe kAle ca nimitte vA sametAnAmityabhiprAyaH /
na hi sarvasmiJNjagati trayANAmeva kaushalamudgIthAdivij~nAne /
shrUyante hyuShastijAnashrutikaikeyaprabhR^itayaH sarvaj~nakalpAH /
ke te traya ityAha-shilako nAmataH shalAvato 'patyaM shAlAvatyaH /
cikitAyanasyApatyaM caikitAyanaH /
dalbhagotro dAlbhyo dvyAmuShyAyaNo vA /
pravAhaNo nAmato jIvalasyApatyaM jaivalirityete trayaste hocuranyonyamudgIthe vai kushalA nipuNA iti prasiddhAH smaH /
ato hanta yadyanumatirbhavatAmudgItha udgIthaj~nAnanimittAM kathAM vicAraNAM pakShapratipakShopanyAsena vadAmo vAdaM kurma ityarthaH /
tathA ca tadvidyasaMvAde viparItagrahaNanAsho 'pUrvavij~nAnopajanaH saMshayanivR^ittishceti /
atastadvidyasaMyogaH kartavya iti cetihAsaprayojanam /
dR^ishyate hi shilakAdInAm //1 //


_______________________________________________________________________


START ChUp 1,8.2

#<tatheti ha samupavivishuH |
sa ha prAvahaNo jaivalir uvAca |
bhagavantAv agre vadatAm |
bhrAmaNayor vadator vAcaM shroShyAmIti || ChUp_1,8.2 ||>#

__________


ChUpBh_1,8.2 tathetyuktvA te samupavivishurhepaviShTavantaH kila /
tatra rAj~naH prAgalbhyopapatteH sa ha pravAhaNo jaivaliruvAcetarau"bhagavantau pUjAvantAvagre pUrvaM vadatAm" /
brAhmaNayoriti liN^gAdrAjAsau /
yuvayorbrAhmaNayorvadatorvAcaM shroShyAmi /
artharahitAmityapare vAcamiti visheShaNAt //2 //


_______________________________________________________________________


START ChUp 1,8.3

#<sa ha shilakaH shAlAvatyash caikitAyanaM dAlbhyam uvAca hanta tvA pR^icchAnIti |
pR^iccheti hovAca || ChUp_1,8.3 ||>#

__________


ChUpBh_1,8.3 uktayoH sa ha shilakaH shAlAvatyashcaikitAyanaM dAlbhyamuvAca-"hanta yadyanumaMsyase tvA tvAM pR^icchAnI"tyukta itaraH"pR^icche"ti hovAca //3 //


_______________________________________________________________________


START ChUp 1,8.4

#<kA sAmno gatir iti |
svara iti hovAca |
svarasya kA gatir iti |
prANa iti hovAca |
annasya kA gatir iti |
annam iti hovAca |
annasya kA gatir iti |
Apa iti hovAca || ChUp_1,8.4 ||>#

__________


ChUpBh_1,8.4 labdhAnumatirAha-kA sAmnaH, prakR^itatvAdudgIthasya /
udgItho hyatropAsyatvena prakR^itaH /
"parovarIyAMsamudgItham"iti ca vakShyati /
gatirAshrayaH parAyaNamityetat /
evaM pR^iShTo dAlbhya uvAca-svara iti /
svarAtmakatvAtsAmnaH /
yo yadAtmakaH sa tadgatistadAshrayashca bhavatIti yuktaM mR^idAshraya iva ghaTAdiH /
svarasya kA gatiriti, prANa iti hovAca /
prANaniShpAdyo hi svarastasmAtsavarasya prANo gatiH /
prANasya kA gatirityannamiti hovAca /
annAvaShTambho hi prANaH /
"shuShyati vai prANa R^ite 'nnAt"iti hi shruteH /
"annaM dAma"iti ca /
annasya kA gatirityApa iti hovAca /
apsambhavatvAdannasya //4 //


_______________________________________________________________________


START ChUp 1,8.5

#<apAM kA gatir iti |
asau loka iti hovAca |
amuShya lokasya kA gatir iti |
na svargaM lokam atinayed iti hovAca |
svargaM vayaM lokaM sAmAbhisaMsthApayAmaH |
svargasaMstAvaM hi sAmeti || ChUp_1,8.5 ||>#

__________


ChUpBh_1,8.5 apAM kA gatirityasau loka iti /
amuShmAllokAdvR^iShTiH sambhavati /
amuShya lokasya kA gatiriti pR^iShTo dAlbhya uvAca-svargamamuM lokamatItyAshrayAntaraM sAma na nayetkashciditi hovAcA'ha /
ato vayamapi svargaM lokaM sAmAbhisaMsthApayAmaH /
svargalokapratiShThaM sAma jAnIma ityarthaH /
svargasaMstAvaM svargatvena saMstavanaM saMstAvo yasya tatsAma svargasaMstAvaM hi yasmAt"svargo vai lokaH sAmaveda"iti shrutiH //5 //


_______________________________________________________________________


START ChUp 1,8.6

#<taM ha shilakaH shAlAvatyash caikitAyanaM dAlbhyam uvAcApratiShThitaM vai kila te dAlbhya sAma |
yas tv etarhi brUyAn mUrdhA te vipatiShyatIti mUrdhA te vipated iti || ChUp_1,8.6 ||>#

__________


ChUpBh_1,8.6 tamitaraH shilakaH shAlAvatyashcaikitAyanaM dAlbhyamuvAca-apratiShThitamasaMsthitaM parovarIyastvenAsamAptagati sAmetyarthaH /
vA ityAgamaM smArayati kileti ca, dAlbhya te tava sAma /
yastvasahiShNuH sAmavidetarhyetasminkAle brUyAtkashcidviparItavij~nAnamapratiShThitaM sAma pratiShThitamityevaMvAdAparAdhinaM mUrdhA shiraste vipatiShyati vispaShTaM patiShyatIti /
evamuktasyAparAdhinastathaiva tadvipatenna saMshayo na tvAhaM bravImItyabhiprAyaH /
nanu mUrdhapAtAr'haM cedaparAdhaM kR^itavAnataH pareNAnuktasyApi patenmUrdhA;na cedaparAdhyuktasyApi naiva patati /
anyathAkR^itAbhyAgamaH kR^itanAshashca syAtAm /
naiSha doShaH /
kR^itasya karmaNaH shubhAshubhasya phalaprApterdeshakAlanimittApekShatvAt /
tatraivaM sati mUrdhapAtanimittasyApyaj~nAnasya parAbhivyAhAranimittApekShatvamiti //6 //


_______________________________________________________________________


START ChUp 1,8.7

#<hantAham etad bhagavatto vedAnIti |
viddhIti hovAca |
amuShya lokasya kA gatir iti |
ayaM loka iti hovAca |
asya lokasya kA gatir iti |
na pratiShThAM lokam atinayed iti hovAca |
pratiShThAM vayaM lokaM sAmAbhisaMsthApayAmaH |
pratiShThAsaMstAvaM hi sAmeti || ChUp_1,8.7 ||>#

__________


ChUpBh_1,8.7 evamukto dAlbhya Aha-hantAhametadbhagavatto vedAni yatpratiShThaM sAmetyuktaH pratyuvAca shAlAvatyo viddhIti hovAca /
amuShya lokasya kA gatiriti pR^iShTo dAlbhyena shAlAvatyo 'yaM loka iti hovAca /
ayaM hi loko yAgadAnahomAdibhiramuM lokaM puShyatIti /
"itaH pradAnaM devA upajIvanti"iti hi shrutayaH /
pratyakShaM hi sarvabhUtAnAM dharaNI pratiShTheti /
ataH sAmno 'pyayaM lokaH pratiShThaiveti yuktam /
asya lokasya kA gatirityukta Aha shAlAvatyaH /
na pratiShThAmimaM lokamatItya nayetsAma kashcit /
ato vayaM pratiShThAM lokaM sAmAbhisaMsthApayAmaH /
yasmAtpratiShThAsaMstAvaM hi pratiShThAtvena saMstutaM sAmetyarthaH /
"iyaM vai rathantaram"iti ca shrutiH //7 //


_______________________________________________________________________


START ChUp 1,8.8

#<taM ha pravAhaNo jaivalir uvAca |
antavad vai kila te shAlAvatya sAma |
yas tv etarhi brUyAn mUrdhA te vipatiShyatIti mUrdhA te vipated iti |
hantAham etad bhagavatto vedAnIti |
viddhIti hovAca || ChUp_1,8.8 ||>#

__________


ChUpBh_1,8.8 tamevamuktavantaM ha pravAhaNo jaivaliruvAcAntavadvai kila te shAlAvatya sAmetyAdi pUrvavat /
tataH shAlAvatya Aha-hantAhametadbhagavatto vedAnIti viddhIti hovAcetaro 'nuj~nAta Aha //8//

#<iti chAndogyopaniShacchAN^karabhAShye prathamodhyAyasyAShTamaH khaNDaH>#

=======================================================================

START ChUp 1,9.1

#<asya lokasya kA gatir iti |
AkAsha iti hovAca |
sarvANi ha vA imAni bhUtAny AkAshAd eva samutpadyante |
AkAshaM praty astaM yanti |
AkAsho hy evaibhyo jyAyAn |
AkAshaH parAyaNam || ChUp_1,9.1 ||>#

__________


ChUpBh_1,9.1 asya lokasya kA gatiriti /
AkAsha iti hovAca pravAhaNaH /
AkAsha iti ca para AtmA"AkAsho vai nAme"ti shruteH /
tasya hi karma sarvabhUtotpAdakatvam /
tasminneva hi bhUtapralayaH /
tattejo 'sR^ijata /
tejaH parasyAM devatAyAmiti hi vakShyati /
sarvANi ha vA imAni bhUtAni sthAvarajaN^gamAnyAkAshAdeva samutpadyante tejobannAdikrameNa, sAmarthyAt /
AkAshaM pratyastaM yanti pralayakAle tenaiva viparItakrameNa hi yasmAdAkAsha evaibhyaH sarvebhyo bhUtebhyo jyAyAnmahattaro 'taH sa sarveShAM bhR^itAnAM paramayanaM parAyaNaM pratiShThA triShvapi kAleShvityarthaH //1//


_______________________________________________________________________


START ChUp 1,9.2

#<sa eSha parovarIyAn udgIthaH |
sa eSho 'nantaH |
parovarIyo hAsya bhavati parovarIyaso ha lokA¤ jayati ya etad evaM vidvAn parovarIyAMsam udgItham upAste || ChUp_1,9.2 ||>#

__________


ChUpBh_1,9.2 yasmAtparaM paraM varIyo varIyaso 'pyeSha varaH parashca varIyAshca rapovarIyAnudgIthaH paramAtmA sampanna ityarthaH /
ata eva sa eSho 'nanto 'vidyAmAnAntastametaM parovarIyAMsaM paramAtmabhUtamanantamevaM vidvAnparovarIyAMsamudgIthamupAste /
tasyaitatphalamAha-parovarIyaH paraM paraM varIyo vishiShTataraM jIvanaM hAsya viduSho bhavati dR^iShTaM phalamadR^iShTaM ca parovarIyasa uttarottaravishiShTatarAneva brahmAkAshAntAMllokAJNjayati ya etadevaM vidvAnudgIthamupAste //2 //


_______________________________________________________________________


START ChUp 1,9.3

#<taM haitam atidhanvA shaunaka udarashANDilyAyoktvovAca |
yAvat ta enaM prajAyAm udgIthaM vediShyante parovarIyo haibhyas tAvad asmiMl loke jIvanaM bhaviShyati || ChUp_1,9.3 ||>#

__________


ChUpBh_1,9.3 kiM ca tametamudgIthaM vidvAnatidhanvA nAmataH shunakasyApatyaM shaunaka udarashADilyAya shiShyAyaitamudgIthadarshanamuktvovAca /
yAvatte tava prajAyAM prajAsantatAvityarthaH /
enamudgIthaM tvatsantatijA vediShyante j~nAsyanti tAvantaM kAlaM parovarIyo haibhyaH prasiddhebhyo laukikajIvanebhya uttarottaravishiShTataraM jIvanaM tebhyo bhaviShyati //3 //


_______________________________________________________________________


START ChUp 1,9.4

#<tathAmuShmiMl loke loka iti |
sa ya etam eva vidvAn upAste parovarIya eva hAsyAmuShmiMl loke jIvanaM bhavati tathAmuShmiMl loke loka iti loke loka iti || ChUp_1,9.4 ||>#

__________


ChUpBh_1,9.4 tathAdR^iShTe 'pi paraloke 'muShminparovarIyAMlloko bhaviShyatItyuktavA¤shANDilyAyAtidhanvA shaunakaH /
syAdetatphalaM pUrveShAM mahAbhAgyAnAM naidaMyugInAnAmityAshaN^kAnivR^ittaya Aha-sa yaH kashcidetadevaM vidvAnudgIthametarhyupAste tasyApyevameva parovarIya eva hAsyAsmiMlloke jIvanaM bhavati tathAmuShmiMlloke loke loka iti //4//

#<iti chAndogyopaniShacchAN^karabhAShye prathamodhyAyasya navamaH khaNDaH>#

=======================================================================

START ChUp 1,10.1

#<maTacIhateShu kuruShv ATikyA saha jAyayoShastir ha cAkrAyaNa ibhyagrAme pradrANaka uvAsa || ChUp_1,10.1 ||>#

__________


ChUpBh_1,10.1 udgIyopAsanaprasaN^gena prastAvapratihAraviShayamapyupAsanaM vaktavyamitIdamArabhyate /
AkhyAyikA ta sukhAvabodhArthA /
maTacIhateShu maTacyo 'shanayastAbhirhateShu nAshiteShu kuruShu kurusasyeShvityarthaH /
tato durbhikShe jAta ATikyAnupajAtapayodharAdistrIvyaJNjanayA saha jAyayoShastirha nAmatashcakrasyApatyaM cAkrAyaNaH /
ibho hastI tamarhatItIbhya Ishvaro hastyAroho vA tasya grAma ibhyagrAmastasminpradrANako 'nnAlAbhAt /
drA kutsAyAM gatau /
kR^itsitAM gatiM gato 'ntyAvasthAM prApta ityarthaH /
uvAsoShitavAnkasyacidgR^ihamAshritya //1 //


_______________________________________________________________________


START ChUp 1,10.2

#<sa hebhyaM kulmAShAn khAdantaM bibhikShe |
taM hovAca |
neto 'nye vidyante yac ca ye ma ima upanihitA iti || ChUp_1,10.2 ||>#

__________


ChUpBh_1,10.2 so 'nnArthamaTannibhyaM kulmAShAnkutsitAnmAShAnkhAdantaM bhakShayantaM yadR^icchayopalabhya bibhikShe yAcitavAn /
tamuShastiM hovAcebhyaH /
neto 'smAnmayA bhakShyamANAducchiShTarAsheH kulmAShA anye na vidyante /
yacca ye rAshau me mamopanihitAH prakShiptA ime bhAjate kiM karomItyuktaH pratyuvAcoShastiH //2 //


_______________________________________________________________________


START ChUp 1,10.3

#<eteShAM me dehIti hovAca |
tAn asmai pradadau |
hantAnupAnam iti |
ucchiShTaM vai me pItaM syAd iti hovAca || ChUp_1,10.3 ||>#

__________


ChUpBh_1,10.3 eteShAmetAnityarthaH /
me mahyaM dehIti hovAca /
tAnsa ibhyo 'smA uShastaye pradadau pradattavAn /
anupAnIyaM samIpasthamudakaM hanta gR^ihANAnupAnamityuktaH pratyuvAca /
ucchiShTaM vai me mamedamudakaM pItaM syAdyadi pAsyAmItyuktavantaM pratyuvAcetaraH //3 //


_______________________________________________________________________


START ChUp 1,10.4

#<na svid ete 'py ucchiShTA iti |
na vA ajIviShyam imAn akhAdann iti hovAca |
kAmo ma udapAnam iti || ChUp_1,10.4 ||>#

__________


ChUpBh_1,10.4 kiM na svidete kulmAShA upyucchiShTA ityukta AhoShastirna vA ajIviShyaM na jIviShyAmImAnkulmAShAnakhAdannabhakShayanniti hovAca /
kAma icchAto me mamodakapAnaM labhyata ityarthaH /
atashcaitAmavasyAM prAptasya vidyAdharmayashovataH svAtmaparopakArasamarthasyaitadapi karma kurvato nA'gaHsparsha ityabhiprAyaH /
tasyApi jAvitaM pratyupAyAntare 'jugupsite sati jugupsitametatkarma doShAya /
j~nAnAvalepena kurvato narakapAtaH syAdevetyabhiprAyaH /
pradrANakashabdashravaNAt //4 //


_______________________________________________________________________


START ChUp 1,10.5

#<sa ha khAditvAtisheShA¤ jAyAyA AjahAra |
sAgra eva subhikShA babhUva |
tAn pratigR^ihya nidadhau || ChUp_1,10.5 ||>#

__________


ChUpBh_1,10.5 tAMshca sa khAditvAtisheShAnatishiShTAJNjAyAyai kAruNyAdAjahAra /
sA'Tikyagra eva kulmAShaprApteH subhikShA shobhanabhikShA labdhAnnetyetadbabhUva saMvR^ittA /
tathApi strIsvAbhAvyAdanavaj~nAya tAnkulmAShAnpatyurhastAtpratigR^ihya nidadhau nikShiptavatI //5 //


_______________________________________________________________________


START ChUp 1,10.6

#<sa ha prAtaH saMjihAna uvAca |
yad batAnnasya labhemahi labhemahi dhanamAtrAm |
rAjAsau yakShyate |
sa mA sarvair Artvijyair vR^iNIteti || ChUp_1,10.6 ||>#

__________


ChUpBh_1,10.6 sa tasyAH karma jAnanprAtaruShaHkAle saJNjihAnaH shayanaM nidrAM vA parityajannuvAca patnyAH shR^iNvatyA yadyadi vateti khidyamAno 'nnasya stokaM labhemahi tadbhuktvAnnaM samartho gatvA labhemahi dhanamAtrAM dhanasyAlpam /
tato 'smAkaM jIvanaM bhaviShyatIti /
dhanalAbhe ca kAraNamAha-rAjAsau nAtidUre sthAne yakShyate /
yajamAnatvAttasyA'tmanepadam /
sa ca rAjA mA mAM pAtramupalabhya sarvairArtvijyairÌtvikkarmabhirÌtvikkarmaprayojanAyetyartho vR^iNIteti //6 //


_______________________________________________________________________


START ChUp 1,10.7

#<taM jAyovAca |
hanta pata ima eva kulmAShA iti |
tAn khAditvAmuM yaj~naM vitatam eyAya || ChUp_1,10.7 ||>#

__________


ChUpBh_1,10.7 evamuktavantaM jAyovAca-hanta gR^ihANa he pata ima eva ye maddhaste vinikShiptAstvayA kulmAShA iti /
tAnkhAditvAmuM yaj~naM rAj~no vitataM vistAritamR^itvigbhireyAya //7 //


_______________________________________________________________________


START ChUp 1,10.8

#<tatrodgAtHn AstAve stoShyamANAn upopavivesha |
sa ha prastotaram uvAca || ChUp_1,10.8 ||>#

__________


ChUpBh_1,10.8 tatra ca gatvodgAtÌnudgAtR^ipuruShAnAgatya stuvantyasminnityAstAvastasminnAstAve stoShyamANAnupopavivesha samIpa upaviShTasteShAmityarthaH /
upavishya sa ha prastotAramuvAca //8 //


_______________________________________________________________________


START ChUp 1,10.9

#<prastotar yA devatA prastAvam anvAyattA tAM ced avidvAn prastoShyasi mUrdhA te vipatiShyatIti || ChUp_1,10.9 ||>#

__________


ChUpBh_1,10.9 he prastotarityAmantryAbhimukhIkaraNAya /
yA devatA prastAvaM prastAvabhaktimanugatAnvAyattA tAM ceddevatAM prastAvabhakteravidvAnsanprastoShyasi viduSho mama samIpe /
tatparokShe 'pi cedvipatettasya mUrdhA karmamAtravidAmanadhikAra eva karmaNi syAt /
taccAniShTamaviduShAmapi karmadarshanAt /
dakShiNamArgashruteshca /
anadhikAre cAviduShAmuttara evaiko mArgaH shrUyeta /
na ca smArtakarmanimitta eva dakShiNaH panthAH /
yaj~nena dAnenetyAdishrateH /
tathoktasya mayeti ca visheShaNAdvidvatsamakShameva karmaNyanadhikAro na sarvatrAgnihotrasmArtakarmAdhyayanAdiShu ca /
anuj~nAyAstatra tatra darshanAt karmamAtravidAmapyadhikAraH siddhaH karmaNIti /
mUrdhA te vipatiShyatIti //9 //


_______________________________________________________________________


START ChUp 1,10.10-11

#<evam evodgAtAram uvAca |
udgAtar yA devatodgItham anvAyattA tAM ced avidvAn udgAsyasi mUrdhA te vipatiShyatIti || ChUp_1,10.10 ||>#

#<evam eva pratihartAram uvAca |
pratihartar yA devatA pratihAram anvAyattA tAM ced avidvAn pratihariShyasi mUrdhA te vipatiShyatIti |
te ha samAratAs tUShNIm AsAM cakrire || ChUp_1,10.11 ||>#

__________


ChUpBh_1,10.10-11 evamevodgAtAraM pratihartAramuvAcetyAdi samAnamanyat /
te prastotrAdayaH karmabhyaH samAratA uparatAH santo mUrdhapAtabhayAttUShNImAsAMcakrire 'nyaccAkurvantaH arthitvAt //10-11 //

#<iti chAndogyopaniShacchAN^karabhAShye prathamodhadhyAyasya dashamaH khaNDaH>#

=======================================================================

START ChUp 1,11.1

#<atha hainaM yajamAna uvAca |
bhagavantaM vA ahaM vividiShANIti |
uShastir asmi cAkrAyaNa iti hovAca || ChUp_1,11.1 ||>#

__________


ChUpBh_1,11.1 athAnantaraM hainamuShastiM yajamAno rAjovAca /
bhagavantaM vai pUjAvarntamahaM vividiShAmi veditumicchAmItyukta uShastirasmi cAkrAyaNastavApi shrotrapathamAgato yadIti hovAcoktavAn //1 //


_______________________________________________________________________


START ChUp 1,11.2

#<sa hovAca |
bhagavantaM vA aham ebhiH sarvair ArtvijyaiH paryaiShiSham |
bhagavato vA aham avittyAnyAn avR^iShi || ChUp_1,11.2 ||>#

__________


ChUpBh_1,11.2 sa ha yajamAna uvAca satyamevamahaM bhagavantaM bahuguNamashrauShaM sarvaishca R^icvikkarmabhirArtvijyaiH paryaiShiShaM paryeShaNaM kR^itavAnasmi /
anviShya bhagavato vA ahamavittyAlAbhenAnyAnimAnavR^iShi vR^itavAnasmi //2 //


_______________________________________________________________________


START ChUp 1,11.3

#<bhagavAMs tv eva me sarvair Artvijyair iti |
tatheti |
atha tarhy eta eva samatisR^iShTAH stuvatAm |
yAvat tv ebhyo dhanaM dadyAs tAvan mama dadyA iti |
tatheti ha yajamAna uvAca || ChUp_1,11.3 ||>#

__________


ChUpBh_1,11.3 adyApi bhagavAMstveva me mama sarvairArtvijyairR^itvikkarmArthamastvityuktastathetyAhoShast iH /
kintvathaivaM tarhyeta eva tvayA pUrva vR^itA mayA samatisR^iShTA mayA samyakprasannenAnuj~nAtAH santaH stuvatAm /
tvayA tvetatkAryam /
yAvattvebhyaH prastotrAdibhyaH sarvebhyo dhanaM dadyAH prayacchasi tAvanmama dadyA ityuktastatheti ha yajamAna uvAca //3 //


_______________________________________________________________________


START ChUp 1,11.4

#<atha hainaM prastotopasasAda |
prastotar yA devatA prastAvam anvAyattA tAM ced avidvAn prastoShyasi mUrdhA te vipatiShyatIti mA bhagavAn avocat |
katamA sA devateti || ChUp_1,11.4 ||>#

__________


ChUpBh_1,11.4 atha hainamauShastyaM vacaH shrutvA prastotopasasAdoShastiM vinayenopajagAma /
prastotaryA devatetyAdi mA mAM magavAnavocatpUrvam /
katamA sA devatA yA prastAvabhaktimanvAyatteti //4 //


_______________________________________________________________________


START ChUp 1,11.5

#<prANa iti hovAca |
sarvANi ha vA imAni bhUtAni prANam evAbhisaMvishanti |
prANam abhyujjihate |
saiShA devatA prastAvam anvAyattA |
tAM ced avidvAn prAstoShyo mUrdhA te vipatiShyat tathoktasya mayeti || ChUp_1,11.5 ||>#

__________


ChUpBh_1,11.5 pR^iShTaH prANa iti hovAca /
yuktaM prastAvasya  prANo devateti /
kathaM, sarvANi sthAvarajaN^gamAni bhUtAni prANamevAbhisaMvishanti pralayakAle prANamabhi lakShayitvA prANAtmanaivojjihate prANAdevodgacchantItyarthaH utpattikAle /
ataH saiShA devatA prastAvamanvAyattA tAM cedavidvAMstvaM prAstoShyaH prastavanaM prastAvabhaktiM kR^itavAnasi yadi mUrdhA shiraste vyapatiShyadvipatitamabhaviShyattathoktasya mayA tatkAle mUrdhA te vipatiShyatIti /
atastvayA sAdhu kR^itam /
mayA niShiddhaH karmaNo yaduparamamakArShIrityabhiprAyaH //5 //


_______________________________________________________________________


START ChUp 1,11.6

#<atha hainam udgAtopasasAda |
udgAtar yA devatodgItham anvAyattA tAM ced avidvAn udgAsyasi mUrdhA te vipatiShyatIti mA bhagavAn avocat |
katamA sA devatA iti || ChUp_1,11.6 ||>#

__________


ChUpBh_1,11.6 tathodgAtA papraccha katamA sodgIthabhaktimanugatAnvAyattA devateti //6 //


_______________________________________________________________________


START ChUp 1,11.7

#<Aditya iti hovAca |
sarvANi ha vA imAni bhUtAny Adityam uccaiH santaM gAyanti |
saiShA devatodgItham anvAyattA |
tAM ced avidvAn udagAsyo mUrdhA te vyapatiShyat tathoktasya mayeti || ChUp_1,11.7 ||>#

__________


ChUpBh_1,11.7 pR^iShTa Aditya iti hovAca /
sarvANi ha vA imAni bhUtAnyAdityamuccairUrdhvaM santaM gAyanti shabdayanti stuvantItyabhiprAyaH /
ucchabdasAmAnyAtprashabdasAmAnyAdiva prANo 'taH saiShA devatetyAdi pUrvavat //7 //


_______________________________________________________________________


START ChUp 1,11.8

#<atha hainaM pratihartopasasAda |
pratihartar yA devatA pratihAram anvAyattA tAM ced avidvAn pratihariShyasi mUrdhA te vipatiShyatIti mA bhagavAn avocat |
katamA sA devateti || ChUp_1,11.8 ||>#

__________


ChUpBh_1,11.8 evamevAtha hainaM pratihartopasAda katamA sA devatA pratihAramanvAyatteti //8 //


_______________________________________________________________________


START ChUp 1,11.9

#<annam iti hovAca |
sarvANi ha vA imAni bhUtany annam eva pratiharamANAni jIvanti |
saiShA devatA pratihAram anvAyattA |
tAM ced avidvAn pratyahariShyo mUrdhA te vyapatiShyat tathoktasya mayeti tathoktasya mayeti || ChUp_1,11.9 ||>#

__________


ChUpBh_1,11.9 pR^iShTo 'nnamiti hovAca /
sarvANi ha vA imAni bhUtAnyannamevA'tmAnaM prati sarvataH pratiharamANAni jIvanti /
saiShA devatA pratishabdasAmAnyAtpratihArabhaktimanugatA /
samAnamanyattathoktasya mayeti /
prastAvodgIthapratihArabhaktIH prANAdityAnnadR^iShTyopAsIteti samudAyArthaH /
prANAdyApattiH karmasamR^iddhirvA phalamiti //9//

#<iti chAndogyopaniShacchAN^karabhAShye prathamodhyAyasyaikAdashaH khaNDaH>#

=======================================================================

START ChUp 1,12.1

#<athAtaH shauva udgIthaH |
tad dha bako dAlbhyo glAvo vA maitreyaH svAdhyAyam udvavrAja || ChUp_1,12.1 ||>#

__________


ChUpBh_1,12.1 atIte khaNDe 'nnAprAptinimittA kaShTAvasthoktocchiShTaparyuShitabhakShaNalakShaNA /
sA mA bhUdityannalAbhAyAthAnantaraM shauvaH shvabhirdR^iShTa udgItha udgAnaM sAmAtaH prastUyate /
tattatra ha kila bako nAmato dalbhasyApatyaM dAlbhyo glAvo vA nAmato mitrAyAshcApatyaM maitreyaH /
vAshabdashcArthe /
dvyAmuShyAyaNo hyasau /
vastuviShaye kriyAsviva vikalpAnupapatteH /
dvinAmA dvigotra ityAdi hi smR^itiH /
dR^ishyate cobhayataH piNDabhAktvam /
udgIthe baddhacittatvAdR^iShAvanAdarAdvA /
vAshabdaH svAdhyAyArthaH /
svAdhyAyaM kartuM grAmAdbahirudvavrAjodgatavAnviviktadeshasthodakAbhyAsham /
udvavrAja pratipAlayAJNcakAreti caikavacanAlliN^gAdeko 'sAvR^iShiH /
shvodgIthakAlapratipAlanAdR^iSheH svAdhyAyakaraNamannakAmanayeti lakShyata ityabhiprAyaH //1 //


_______________________________________________________________________


START ChUp 1,12.2

#<tasmai shvA shvetaH prAdur babhUva |
tam anye shvAna upasametyocuH |
annaM no bhagavAn AgAyatu |
ashanAyAma vA iti || ChUp_1,12.2 ||>#

__________


ChUpBh_1,12.2 svAdhyAyena toShitA devatarShirvA shvarUpaM gR^ihItvA shvA shvetaH saMstasmA R^iShaye tadanugrahArthaM prAdurbabhUva prAdushcakAra /
tamanye shuklaM shvAnaM kShullakAH shvAna upasametyocuruktavanto 'nnaM no 'smabhyaM bhagavAnAgAyatvAgAnena niShpAdayatvityarthaH /
mukyaprANaM vAgAdayo vA prANamanvannabhujaH svAdhyAyaparitoShitAH santo 'nugR^ihNIyurenaM svarUpamAdAyeti yuktamevaM pratipattum /
ashanAyAma vai bubhukShitAH smo vA iti //2 //


_______________________________________________________________________


START ChUp 1,12.3

#<tAn hovAcehaiva mA prAtar upasamIyateti |
tad dha bako dAlbhyo glAvo vA maitreyaH pratipAlayAM cakAra || ChUp_1,12.3 ||>#

__________


ChUpBh_1,12.3 evamukte shvA shveta uvAca tAnkShullAkA¤shuna ihaivAsminneva deshe mA mAM prAtaH prAtaHkAla upasamIyAteti /
dairdhyaM chandasaM samIyAteti, pramAdapATho vA /
prAtaH kAlakaraNaM tatkAla eva kartavyAjhrvyatATartham /
annadasya vA savituraparAhne 'nAbhimukhyAt /
tattatraiva ha bako dAlbhyo glAvo vA maitreya R^iShiH pratipAlayAJNcakAra pratIkShaNaM kR^itavAnityarthaH //3 //


_______________________________________________________________________


START ChUp 1,12.4

#<te ha yathaivedaM bahiShpavamAnena stoShyamANAH saMrabdhAH sarpantIty evam AsasR^ipuH |
te ha samupavishya hi¤ cakruH || ChUp_1,12.4 ||>#

__________


ChUpBh_1,12.4 te shvAnastatraivA'gamya R^iSheH samakShaM yathaiveha karmaNi bahiShpavamAnena stotreNa stoShyamANA /
udgAtR^ipuruShAH saMrabdhAH saMlagnA anyonyameva mukhenAnyonyasya pucchaM gR^ihItvA'sasR^ipurAsR^iptavantaH paribhramaNaM kR^itavanta ityarthaH /
ta evaM saMsR^ipya samupavishyopaviShTAH santo hiM cakrurhiN^kAraM kR^itavantaH //4 //


_______________________________________________________________________


START ChUp 1,12.5

#<o3madA3ma |
oM3 pibA3ma |
oM3 devo varuNaH prajApatiH savitA2'nnam ihA2'harat |
annapate3'nnamihA2''harA2''haro3miti || ChUp_1,12.5 ||>#

__________


ChUpBh_1,12.5 omadAmoM pibAmoM devo dyotanAt /
varuNo varShaNAjjagataH /
prajApatiH pAlanAtprajAnAm /
savitA prasavitR^itvAtsarvasyA'ditya ucyate /
etaiH paryAyaiH sa evaMbhUta Adityo 'nnamasmabhyamihA'baradAbaratviti /
ta evaM hiM kR^itvA punarapyUcuH-sa tvaM he 'nnapate /
sa hi sarvasyAnnasya prasavitR^itvAtpatiH /
na hi tatpAkena vinA prabhUtamannamaNumAtramapi jAyate prANinAm /
ato 'nnapatiH /
he 'nnapate 'nnamasmabhyamihA'harA'hareti /
abhyAsa AdarArthaH /
omiti //5//

#<iti chAndogyopaniShacchAN^karabhAShye prathamodhyAyasya dvAdashaH khaNDaH>#

=======================================================================

START ChUp 1,13.1

#<ayaM vAva loko hAukAraH |
vAyur hAikAraH  |
candramA athakAraH |
AtmehakAraH |
agnir IkAraH || ChUp_1,13.1 ||>#

__________


ChUpBh_1,13.1 bhaktiviShayopAsanaM sAmAvayavasambaddhamityataH sAmAvayavAntarastobhAkShara viShayANyupAsanAntarANi saMhatAnyupadishyante 'nantaraM sAmAvayavasambaddhatvAvisheShAt-ayaM vAvAyameva loko hAukAraH stobho rathantare sAmni prasiddhaH-"iyaM vai rathantaram" iti /
asmAtsambandhasAmAnyAddhAukArastobho 'yaM loka ityevamupAsIta /
vAyurhAkAraH /
vAmadevye sAmani hAikAraH prasiddhaH /
vAyvapsambandhashca vAmadevasya sAmno yonirityasmAtsAmAnyAddhAikAraM vAyudR^iShTyopAsIta /
candramA athakAraH /
candradR^iShTyAthakAramupAsIta /
anne hIdaM sthitam /
annAtmA candraH /
thakArAkArasAmAnyAcca /
AtmehakAraH /
iheti stobhaH pratyakSho hyAtmeti vyapadishyate /
iheti ca stobhaH /
tatsAmAnyAt /
agnirIkAraH /
InidhanAni cA'gneyAni sarvANi sAmAnItyatastatsAmAnyAt //1 //


_______________________________________________________________________


START ChUp 1,13.2

#<Aditya UkAraH |
nihava ekAraH |
vishve devA auhoyikAraH |
prajapatir hiN^kAraH |
prANaH svaraH |
annaM yA |
vAg virAT || ChUp_1,13.2 ||>#

__________


ChUpBh_1,13.2 Aditya UkAraH /
uccairUrdhvaM santamAdityaM gAyantyUkArashcAyaM stobhaH /
Adityadaivatye sAmni stobha U ityAditya UkAraH /
nihava ityAhvAnamekAraH stobhaH /
ehIti cA'hvayantIti tatsAmAnyAt /
vishve devA auhoyikArovaishvadevye sAmni darshanAt /
prajApatirhiN^kAraH /
AniruktyAddhiN^kArasya cAvyaktatvAt /
prANaH svaraH /
svara iti stobhaH /
prANasya ca svarahetutvasAmAnyAt /
annaM yA yA iti stobho 'nnam /
annena hIdaM yAtItyatastatsAmAnyAt /
vAgiti stobho virADannaM devatAvisheSho vA /
vairAje sAmni stobhadarshanAt //2 //


_______________________________________________________________________


START ChUp 1,13.3

#<aniruktas trayodashaH stobhaH saMcaro huN^kAraH || ChUp_1,13.3 ||>#

__________


ChUpBh_1,13.3 anirukto 'vyaktatvAdidaM vedaM veti nirvaktuM na shakyata ityataH saJNcaro vikalpyamAnasvarUpa ityarthaH /
ko 'sAvityAha-trayodashaH stobho huN^kAraH /
avyakto hyayamato 'niruktavisheSha evopAsya ityabhiprAyaH //3 //


_______________________________________________________________________


START ChUp 1,13.4

#<dugdhe 'smai vAg dohaM yo vAco dohaH |
annavAn annAdo bhavati |
ya etAm evaM sAmnAm upaniShadaM vedopaniShadaM veda || ChUp_1,13.4 ||>#

__________


ChUpBh_1,13.4 dugdhe 'smai vAgdohamityAdyuktArtham /
ya etAmevaM yathoktalakShaNAM sAmnAM sAmAvayavastobhAkSharaviShayAmupaniShadaM darshanaM veda tasyaitadyathoktaM phalamityarthaH /
dvirabhyAso 'dhyAyaparisamAptyarthaH /
sAmAvayavaviShayopAsanAvisheShaparimAptyartho veti //4 // //

#<iti chAndogyopaniShacchAN^karabhAShye prathamodhyAyasya trayodashaH khaNDaH>#
#<iti chAndogyopaniShadbrAhmaNe prathamodhyAyaH samAptaH>#


_____________________________________________________________


#<atha dvitIyo 'dhyAyaH>#

oM


_______________________________________________________________________


START ChUp 2,1.1

#<samastasya khalu sAmna upAsanaM sAdhu |
yat khalu sAdhu tat sAmety AcakShate |
yad asAdhu tad asAmeti || ChUp_2,1.1 ||>#

__________


ChUpBh_2,1.1
"omityetadakSharam" ityAdinA sAmAvayavaviShayamupAsanamanekaphalamupadiShTam /
anantaraM ca stobhAkSharaviShayamupAsanamuktam /
sarvathApi sAmaikadeshasambaddhameva tadityathedAnIM samaste sAmni samastasAmaviShayANyupAsanAni vakShyAmItyArabhate shrutiH /
yuktaM hyekadeshopAsanAnantaramekadeshiviShayamupAsanamucyata iti /
samastasya sarvAvayavavishiShTasya pAJNcabhaktikasya sAptabhaktikasya cetyarthaH /
khalviti vAkyAlaN^kArArthaH /
sAmna upAsanaM sAdhu /
samaste sAmni sAdhudR^iShTividhiparatvAnna pUrvoktopAsananindArthatvaM sAdhushabdaH shobhanavAcI /
kathamavagamyata ityAha-yatkhalu loke sAdhu shobhanamanavadyaM prasiddhaM tatsAmetyAcakShate kushalAH /
yadasAdhu viparItaM tadasAmeti //1 //


_______________________________________________________________________


START ChUp 2,1.2

#<tad utApy AhuH |
sAmnainam upAgAd iti sAdhunainam upAgAd ity eva tad AhuH |
asAmnainam upAgAd ity eva tad AhuH || ChUp_2,1.2 ||>#

__________


ChUpBh_2,1.2 tattatraiva sAdhvasAdhuvivekakaraNa utApyAhuH-sAmnainaM rAjAnaM sAmantaM copAgAdupagatavAn /
ko 'sau yato 'sAdhutvaprAptyAshaN^kA?sa ityabhiprAyaH /
shobhanAbhiprAyeNa sAdhunainamupAgAdityeva tattatrA'hurlaukikA bandhanAdyasAdhukAryamapashyantaH /
yatra punarviparyayo bandhanAdyasAdhukAryaM pashyanti tatrAsAmnainamupAgAdityasAdhunainamupAgAdityeva tadAhuH //2 //


_______________________________________________________________________


START ChUp 2,1.3

#<athotApy AhuH |
sAma no bateti yat sAdhu bhavati sAdhu batety eva tad AhuH |
asAma no bateti yad asAdhu bhavaty asAdhu batety eva tad AhuH || ChUp_2,1.3 ||>#

__________


ChUpBh_2,1.3 athotApyAhuH svasaMvedyaM sAma no 'smAkaM batetyanukampayataH saMvR^ittamityAhuH /
etattairuktaM bhavati yatsAdhu bhavati sAdhu vatetyeva tadAhuH /
viparyaye jAte 'sAma no bateti /
yadasAdhu bhavatyasAdhu batetyeva tadAhuH tasmAtsAmasAdhushabdayorekArthatvaM siddham //3 //


_______________________________________________________________________


START ChUp 2,1.4

#<sa ya etad evaM vidvAn sAdhu sAmety upAste 'bhyAsho ha yad enaM sAdhavo dharmA A ca gaccheyur upa ca nameyuH || ChUp_2,1.4 ||>#

__________


ChUpBh_2,1.4 ataH sa yaH kashcitsAdhu sAmeti sAdhuguNavatsAmetyupAste samastaM sAma sAdhuguNavadvidvAMstasyaitatphalamabhyAsho ha kShipraM ha;yaditi kriyAvisheShaNArthamenamupAsakaM sAdhavaH shobhanA dharmAH shrutismR^ityaviruddhA A ca gaccheyurAgaccheyushca na kevalamAgaccheyurupa ca nameyurupanameyushca bhogyatvenopatiShTheyurityarthaH //4//

#<iti chAndogyopaniShadi dvitIyAdhyAyasya prathamaH khaNDaH>#

=======================================================================

START ChUp 2,2.1

#<lokeShu paJNcavidhaM sAmopAsIta |
pR^ithivI hiN^kAraH |
agniH prastAvaH |
antarikSham udgIthaH |
AdityaH pratihAraH |
dyaur nidhanam |
ity UrdhveShu || ChUp_2,2.1 ||>#

__________


ChUpBh_2,2.1 kAni punastAni sAdhudR^iShTivishiShTAni samastAni sAmAnyupAsyAnIti /
imAni tAnyucyante lokeShu paJNcavidhamityAdIni /
nanu lokAdidR^iShTyA tAnyupAsyAni sAdhudR^iShTyA ceti viruddham /
na /
sAdhvarthasya lokAdikAryeShu kAraNasyAnugatatvAt mR^idAdivadghaTAdivikAreShu /
sAdhushabdavAcyor'tho dharmo brahma vA sarvathApi lokAdikAryeShvanugatam /
ato yathA yatra ghaTAdidR^iShTirmR^idAdidR^iShTyanugataiva sA /
tathA sAdhudR^iShTyanugataiva lokAdidR^iShTiH /
dharmAdikAryatvAllokAdInAm /
yadyapi kAraNatvamavishiShTaM brahmadharmayoH, tathApi dharma eva sAdhushabdavAcya iti yuktaM"sAdhukArI sAdhurbhavatI"ti dharmaviShaye sAdhushabdaprayogAt /
nanu lokAdikAryeShu kAraNasyAnugatatvAdarthaprAptaiva taddR^iShTiriti sAdhu sAmetyupAsta iti na vaktavyam /
na /
shAsragamyatvAttaddR^iShTeH /
sarvatra hi shAsraprApitA eva dharmA upAsyA na vidyamAnA apyashAsrIyAH /
lokeShu pR^ithivyAdiShu paJNcavidhaM paJNcabhaktibhedena paJNcaprakAraM sAdhusamastaM sAmopAsIta /
katham /
pR^ithivo hiN^kAraH /
lokeShviti yA saptamI tAM prathamAtvena vi


_______________________________________________________________________


START ChUp 2,2.2

#<athAvR^itteShu |
dyaur hiN^kAraH |
AdityaH prastAvaH |
antarikSham udgIthaH |
agniH pratihAraH |
pR^ithivI nidhanam || ChUp_2,2.2 ||>#

__________


ChUpBh_2,2.2 athA'vR^itteShvavAÇmukheShu paJNcavidhamucyate sAmopAsanam /
gatyAgativishiShTA hi lokAH /
yathA te tathAdR^iShTyaiva sAmopAsanaM vidhIyate yato 'ta AvR^itteShu lokeShu /
dyaurhiN^kAraH prAthamyAt /
AdityaH prastAvaH /
udite hyAditye prastUyante karmANi prANinAm /
antarikShamudgIthaH pUrvavat /
agniH pratihAraH /
prANibhiH pratiharaNAdagneH /
pR^ithivI nidhanam /
tata AgatAnAmiha nidhanAt //2 //


_______________________________________________________________________


START ChUp 2,2.3

#<kalpante hAsmai lokA UrdhvAsh cAvR^ittash ca ya etad evaM vidvAMl lokeShu paJNcavidhaM sAmopAste || ChUp_2,2.3 ||>#

__________


ChUpBh_2,2.3 upAsanaphalaM-kalpante samarthA bhavanti hAsmai lokA UrdhvAshcA'vR^ittAshca gatyAgativishiShTA bhogyatvena vyavatiShThanta ityarthaH /
ya etadevaM vidvAMllokeShu paJNcavidhaM samastaM sAdhu sAmetyupAsta iti sarvatra yojanA paJNcavidhe saptavidhe ca //3//

#<iti chAndogyopaniShadi dvitIyAdhyAyasya dvitIyaH khaNDaH>#

=======================================================================
START ChUp 2,3.1

#<vR^iShTau paJNcavidhaM sAmopAsIta |
purovAto hiN^kAraH |
megho jAyate sa prastAvaH |
varShati sa udgIthaH |
vidyotate stanayati sa pratihAraH || ChUp_2,3.1 ||>#

__________


ChUpBh_2,3.1 vR^iShTau paJNcavidhaM sAmopAsIta /
lokasthitervR^iShTinimittatvAdAnantaryam /
purovAto hiN^kAraH /
purovAtAdyudgrahaNAntA hi vR^iShTiH /
yathA sAma hiN^kArAdinidhanAntam /
ataH purovAto hiN^kAraH /
prAthamyAt /
megho jAyate sa prastAvaH /
prAvR^iShi meghajanane vR^iShTeH prastAva iti hi prasiddhiH /
varShati sa udgIthaH shraiShThyAt /
vidyotate stanayati sa pratihAraH /
pratihR^itatvAt //1 //


_______________________________________________________________________


START ChUp 2,3.2

#<udgR^ihNAti tan nidhanaM varShayati ha ya etad evaM vidvAn vR^iShTau paJNcavidhaM sAmopAste || ChUp_2,3.2 ||>#

__________


ChUpBh_2,3.2 udgR^ihNAti tannidhanam /
samAptisAmAnyAt /
phalamupAsanasya-varshati hAsmA icchAtaH /
tathA varShayati hAsatyAmapi vR^iShTau /
ya etadityAdi pUrvavat //2//

#<iti chAndogyopaniShadi dvitIyAdhyAyasya tR^itIyaH khaNDaH>#

=======================================================================

START ChUp 2,4.1

#<sarvAsv apsu paJNcavidhaM sAmopAsIta |
megho yat saMplavate sa hiN^kAraH |
yad varShati sa prastAvaH |
yAH prAcyaH syandante sa udgIthaH |
yAH pratIcyaH sa pratihAraH |
samudro nidhanam || ChUp_2,4.1 ||>#

__________


ChUpBh_2,4.1 sarvAsvapsu paJNcavidhaM sAmopAsIta /
vR^iShTipUrvakatvAtsarvAsAmapAmAnantaryam /
megho yatsaMplavata ekIbhAvenetaretaraM ghanIbhavati megho yadonnatastadA saMplavata ityucyate meghastadApAmArambhaH sa hiN^kAraH /
yadvarShati sa prastAvaH /
ApaH sarvato vyAptuM prastutAH /
yAH prAcyaH syandante sa udgIthaH shraiShThyAt /
yAH pratIcyaH sa pratihAraH pratishabdasAmAnyAt /
samudro nidhanam /
tannidhanatvAdapAm //1 //


_______________________________________________________________________


START ChUp 2,4.2

#<na hApsu praity apsumAn bhavati ya etad evaM vidvAn sarvAsv apsu paJNcavidhaM sAmopAste || ChUp_2,4.2 ||>#

__________


ChUpBh_2,4.2 na hApsu praiti /
necchati cet /
apsumAnaMmAnbhavati phalam //2//

#<iti chAndogyopaniShadi dvitIyAdhyAyasya caturthaH khaNDaH>#

=======================================================================

START ChUp 2,5.1

#<R^ituShu paJNcavidhaM sAmopAsIta |
vasanto hiN^kAraH |
grIShmaH prastAvaH |
varShA udgIthaH |
sharat pratihAraH |
hemanto nidhanam || ChUp_2,5.1 ||>#

__________


ChUpBh_2,5.1 ÌtuShu paJNcavidhaM sAmopAsIta /
ÌtuvyavasthAyA yathoktAmbunimittatvAdAnantaryam /
vasanto hiN^kAraH /
prAthamyAt /
grIShmaH prastAvaH /
yavAdisaMgrahaH prastUyate hi prAvR^iDartham /
varShA udgIthaH prAdhAnyAt /
sharatpratihAraH /
rogiNAM mR^itAnAM ca pratiharaNAt /
hemanto nidhanam /
nivAte nidhanAtprANinAm //1 //


_______________________________________________________________________


START ChUp 2,5.2

#<kalpante hAsmA R^itava R^itumAn bhavati ya etad evaM vidvAn R^ituShu paJNcavidhaM sAmopAste || ChUp_2,5.2 ||>#

__________


ChUpBh_2,5.2 phalaM-kalpante ha R^ituvyavasthAnurUpaM bhogyatvenAsmA upAsakAyartavaH /
R^itumAnArtavairbhogaishca sampanno bhavatItyarthaH //2//

#<iti chAndogyopaniShadi dvitIyAdhyAyasya paJNcamaH khaNDaH>#

=======================================================================

START ChUp 2,6.1

#<pashuShu paJNcavidhaM sAmopAsIta |
ajA hiN^kAraH |
avayaH prastAvaH |
gAva udgIthaH |
ashvaH pratihAraH |
puruSho nidhanam || ChUp_2,6.1 ||>#

__________


ChUpBh_2,6.1 pashuShu paJNcavidhaM sAmopAsIta /
samyagvR^itteShvR^ituShu pashavyaH kAla ityAnantaryam /
ajA hiN^kAraH /
prAdhAnyAt prAthamyAdvA /
"ajaH pashUnAM prathama"iti shruteH /
avayaH prastAvaH /
sAhacaryadarshanAdajAdInAm /
gAvaH udgIthaH /
shraiShThyAt /
ashvAH pratihAraH /
pratiharaNAtpurushANAm /
puruSho nidhanam /
puruShAshrayatvAtpashUnAm //1 //


_______________________________________________________________________


START ChUp 2,6.2

#<bhavanti hAsya pashavaH pashumAn bhavati ya etad evaM vidvAn pashuShu paJNcavidhaM sAmopAste || ChUp_2,6.2 ||>#

__________


ChUpBh_2,6.2 phalaM-bhavanti hAsya pashavaH pashumAnbhavati /
pashuphalaishca bhogatyAgAdibhiryujyata ityarthaH //2//

#<iti chAndogyopaniShadi dvitIyAdhyAyasya ShaShThaH khaNDaH>#
=======================================================================

START ChUp 2,7.1

#<prANeShu paJNcavidhaM parovarIyaH sAmopAsIta |
prANo hiN^kAraH |
vAk prastAvaH |
cakShur udgIthaH |
shrotraM pratihAraH |
mano nidhanam |
parovarIyAMsi vA etAni || ChUp_2,7.1 ||>#

__________


ChUpBh_2,7.1 prANeShu paJNcavidhaM parovarIyaH sAmopAsIta /
paraMparaM varIyastvaguNavatprANadR^iShTivishiShTaM sAmopAsItetyarthaH /
prANo ghrANaM hiN^kAraH /
uttarottaravarIyasAM prAthamyAt /
vAkprastAvaH /
vAcA hi prastUyate sarvam /
vAgvarIyasI prANAt /
aprAptamapyucyate vAcA, prAptasyaiva tu gandhasya grAhakaH prANaH /
cakShurudgIthaH /
vAco bahutaraviShayaM prakAshayati cakShurato varIyo vAcaH, udgIthaH /
shraiShThyAt /
shrotraM pratihAraH /
pratihR^itatvAt /
varIyastvaM ca shrotrAnmanasaH /
sarvendriyaviShayavyApakatvAt /
atIndriyaviShayo 'pi manaso gocara eveti /
yathoktahetubhyaH parovarIyAMsi prANAdIni vA etAni //1 //


_______________________________________________________________________


START ChUp 2,7.2

#<parovarIyo hAsya bhavati parovarIyaso ha lokA¤ jayati ya etad evaM vidvAn prANeShu paJNcavidhaM parovarIyaH sAmopAste |
iti tu paJNcavidhasya || ChUp_2,7.2 ||>#

__________


ChUpBh_2,7.2 etaddR^iShTyA vishiShTaM yaH parovarIyaH sAmopAste parovarIyo hAsya jIvanaM bhavatItyuktArtham /
iti tu paJNcavidhasya sAmna upAsanamuktamiti saptavidhe vakShyamANaviShaye buddhisamAdhAnArtham /
nirapekSho hi paJNcavidhe, vakShyamANe buddhiM samAdhitsati //2//

#<iti chAndogyopaniShadi dvitIyAdhyAyasya saptamaH khaNDaH>#

=======================================================================
START ChUp 2,8.1

#<atha saptavidhasya |
vAci saptavidh.am sAmopAsIta |
yat kiMca vAco hum iti sa hiN^kAraH |
yat preti sa prastAvaH |
yad eti sa AdiH || ChUp_2,8.1 ||>#

__________


ChUpBh_2,8.1 athAnantaraM saptavidhasya samastasya sAmna upAsanaM sAdhvidamArabhyate /
vAcIti saptamI pUrvavat /
vAgdR^iShTivishiShTaM saptavidhaM sAmopAsItetyarthaH /
yatkiJNca vAcaH shabdasya humiti yo visheShaH sa hiN^kAro hakArasAmAnyAt /
yatpreti shabdarUpaM sa prastAvaH prasAmAnyAt /
yat-A, iti sa AdiH /
AkArasAmAnyAt /
AdirityoN^kAraH /
sarvAditvAt //1 //


_______________________________________________________________________


START ChUp 2,8.2

#<yad ud iti sa udgIthaH |
yat pratIti sa pratihAraH |
yad upeti sa upadravaH |
yan nIti tan nidhanam || ChUp_2,8.2 ||>#

__________


ChUpBh_2,8.2 yaduditi sa udgIthaH /
phatpUrvatvAdudgIthasya /
yatpratIti sa pratihAraH /
pratisAmAnyAt /
yadupeti sa upadrava upopakramatvAdupadravasya /
yannIti tannidhanam /
nishabdasAmAnyAt //2 //


_______________________________________________________________________


START ChUp 2,8.3

#<dugdhe 'smai vAg dohaM yo vAco dohaH |
annavAn annAdo bhavati |
ya etad evaM vidvAn vAci saptavidhaM sAmopAste || ChUp_2,8.3 ||>#

__________


ChUpBh_2,8.3 dugdhe 'smA ityAdyuktArtham //3//

#<iti chAndogyopaniShadi dvitIyAdhyAyasyAShTamaH khaNDaH>#

=======================================================================
START ChUp 2,9.1

#<atha khalv amum AdityaM saptavidhaM sAmopAsIta |
sarvadA samas tena sAma |
mAM prati mAM pratIti sarveNa samas tena sAma || ChUp_2,9.1 ||>#

__________


ChUpBh_2,9.1 avayavamAtre sAmnyAdityadR^iShTiH paJNcavidheShUktA prathame cAdhyAye /
athedAnIM khalvamumAdityaM samaste sAmnyavayavavibhAgasho 'dhyasya saptavidhaM sAmopAsIta /
kathaM punaH sAmatvamAdityasyeti /
ucyate /
udgIthatve hetuvadAdityasya sAmatve hetuH /
ko 'sau, sarvadA samo vR^iddhikShayAbhAvAttena hetunA sAmA'dityo mAM prati mAM pratIti tulyAM buddhimutpAdayati /
ataH sarveNa samo 'taH sAma samatvAdityarthaH /
udgIthabhaktisAmAnyavacanAdeva lokAdiShUktasAmAnyAddhiN^kArAditvaM gamyata iti hiN^kArAditve kAraNaM noktam /
sAmatve punaH savituranuktaM kAraNaM na subodhamiti samatvamuktam //1 //


_______________________________________________________________________


START ChUp 2,9.2

#<tasminn imAni sarvANi bhUtAny anvAyattAnIti vidyAt |
tasya yat purodayAt sa hiN^kAraH |
tad asya pashavo 'nvAyattAH |
tasmAt te hiN^kurvanti |
hiN^kArabhAjino hy etasya sAmnaH || ChUp_2,9.2 ||>#

__________


ChUpBh_2,9.2 tasminnAditye 'vayavavibhAgasha imAni vakShyamANAni sarvAmi bhUtAnyanvAyattAnyanugatAnyAdityamupajIvyatveneti vidyAt /
kathaM, tasyA'dityasya yatpurodayAddharmarUpaM sa hiN^kAro bhaktistatredaM sAmAnyaM yattasya hiN^kArabhaktirUpaM tadasyA'dityasya sAmnaH pashavo gavAdayo 'nvAyattA anugatAstadbhaktirUpamupajIvantItyarthaH /
yasmAdevaM tasmAtte hiN^kurvanti pashavaH prAgudayAt /
tasmAddhiN^kArabhAjino hyetasyA'dityAkhyasya sAmnaH tadbhaktibhajanashIlatvAddhi ta evaM vartante //2 //


_______________________________________________________________________


START ChUp 2,9.3

#<atha yat prathamodite sa prastAvaH |
tad asya manuShyA anvAyattAH |
tasmAt te prastutikAmAH prashaMsAkAmAH |
prastAvabhAjino hy etasya sAmnaH || ChUp_2,9.3 ||>#

__________


ChUpBh_2,9.3 atha yatprathamodite savitR^irUpaM tadasyA'dityAkhyAsya sAmnaH sa prastAvastadasya manuShyA anvAyattAH pUrvavat /
tasmAtte prastutiM prashaMsAM kAmayante /
yasmAtprastAvabhAjino hyetasya sAmnaH //3 //


_______________________________________________________________________


START ChUp 2,9.4

#<atha yat saMgavavelAyAM sa AdiH |
tad asya vayAMsy anvAyattAni |
tasmAt tAny antarikShe 'nArambhaNAny AdAyAtmAnaM paripatanti |
AdibhAjIni hy etasya sAmnaH || ChUp_2,9.4 ||>#

__________


ChUpBh_2,9.4 atha yatsaN^gavavelAyAM gavAM rashmInAM saN^gamanaM saN^gamo yasyAM velAyAM, gavAM vA vatsaiH sA saN^gavavelA tasminkAle yatsAvitraM rUpaM sa AdirbhaktivisheSha oN^kArastadasya vayAMsi pakShiNo 'nvAyattAni /
yata evaM tasmAttAni vayAMstantarikShe 'nArambaNAnyanAlambanAnyAtmAnamAdAyA'tmAnamevA'lambanatvena gR^ihItvA paripatanti gacchantyata AkArasAmAnyAdAdibhaktibhAjIni hyetasya sAmnaH //4 //


_______________________________________________________________________


START ChUp 2,9.5

#<atha yat saMprati madhyaMdine sa udgIthaH |
tad asya devA anvAyattAH |
tasmAt te sattamAH prAjApatyAnAm |
udgIthabhAjino hy etasya sAmnaH || ChUp_2,9.5 ||>#

__________


ChUpBh_2,9.5 atha yatsamprati madhyandina R^ijumadhyandina ityarthaH /
sa udgIthabhaktistadasya devA anvAyattAH /
dyotanAtishayAttatkAle /
tasmAtte sattamA vishiShTatamAH /
prAjApatyAnAM prajApatyapatyAnAmudgIthabhAjino hyetasya sAmnaH //5 //


_______________________________________________________________________


START ChUp 2,9.6

#<atha yad UrdhvaM madhyaMdinAt prAg aparAhNAt sa pratihAraH |
tad asya garbhA anvAyattAH |
tasmAt te pratihR^itA nAvapadyante |
pratihArabhAjino hy etasya sAmnaH || ChUp_2,9.6 ||>#

__________


ChUpBh_2,9.6 atha yadUrdhvaM madhyandinAtprAgaparAhnAdyadrUpaM savituH sa pratihArastadasya garbhA anvAyattAH /
ataste savituH pratihArabhaktirUpeNordhvaM pratihR^itAH santo nAvapadyante nAdhaH patanti taddvAre satyapItyarthaH /
yataH pratihArabhAjino hyetasya sAmno garbhAH //6 //


_______________________________________________________________________


START ChUp 2,9.7

#<atha yad Urdhvam aparAhNAt prAg astam ayAt sa upadravaH |
tad asyAraNyA anvAyattAH |
tasmAt te puruShaM dR^iShTvA kakShaM shvabhram ity upadravanti |
upadravabhAjino hy etasya sAmnaH || ChUp_2,9.7 ||>#

__________


ChUpBh_2,9.7 atha yadUrdhvamaparAhnAtprAgastamayAtsa upadravastadasyA'raNyAH pashvo 'nvAyattAH /
tasmAtte puruShaM dR^iShTvA bhItAH kakShamaraNyaM shvabhraM bhayashUnyamityupadravantyupagacchanti dR^iShTvopadravaNAdupadravabhAjino hyetasya sAmnaH //7 //


_______________________________________________________________________


START ChUp 2,9.8

#<atha yat prathamAstamite tan nidhanam |
tad asya pitaro 'nvAyattAH |
tasmAt tAn nidadhati |
nidhanabhAjino hy etasya sAmnaH |
evaM khalv amum AdityaM saptavidhaM sAmopAste || ChUp_2,9.8 ||>#

__________


ChUpBh_2,9.8 atha yatprathamAstamite 'darshanaM jigamiShati savitari tannidhanaM tadasya pitaro 'nvAyattAstasmAttAnnidadhati pitR^ipitAmahaprapitAmaharUpeNa darbheShu nikShipanti tAMstadarthaM piNDAnvA sthApayanti /
nidhanasambandhAnnidhanabhAjino hyetasya sAmnaH pitaraH /
evamavayavashaH saptadhA vibhaktaM khalvamumAdityaM saptavidhaM sAmopAste yastasya tadApattiH phalamiti vAkyasheShaH //8//

#<iti chAndogyopaniShadi dvitIyAdhyAyasya navamaH khaNDaH>#

=======================================================================

START ChUp 2,10.1

#<atha khalv AtmasaMmitam atimR^ityu saptavidhaM sAmopAsIta |
hiN^kAra iti tryakSharam |
prastAva iti tryakSharam |
tat samam || ChUp_2,10.1 ||>#

__________


ChUpBh_2,10.1 mR^ityurAdityaH ahorAtrAdikAlena jagataH pramApayitR^itvAt /
tasyAtitaraNAyedaM sAmopAsanamupadishyate-atha khalvanantaram /
AdityamR^ityuviShayasAmopAsanasya, AtmasaMmitaM svAvayavatulyatayA mitaM paramAtmatulyatayA vA saMmitamatimR^ityu mR^ityujayahetutvAt /
yathA prathame 'dhyAya udgIthabhaktinAmAkSharANyudgItha ityupAsyatvenoktAni, tatheha sAmnaH saptavidhabhaktinAmAkSharANi samAhR^itya tribhisribhiH samatayA sAmatvaM parikalpyopAsyatvenocyante /
tadupAsanena mR^ityugocarAkSharasamakhyAsAmAnyena taM mR^ityuM prApya tadatiriktAkShareNa tasyA'dityasya mR^ityoratikramaNAyaiva saMkramamaM kalpayati /
atimR^ityu saptavidhaM sAmopAsIta mR^ityumatikrAntamatiriktAkSharasaMkhyayetyamR^ityu sAma /
tasya prathamabhaktinAmAkSharANi biN^kAra ityetattryakSharaM bhaktimAna prastAva iti ca bhaktestryakSharameva mAna tatpUrveNa samam //1 //


_______________________________________________________________________


START ChUp 2,10.2

#<Adir iti dvyakSharam |
pratihAra iti caturakSharam |
tata ihaikam |
tat samam || ChUp_2,10.2 ||>#

__________


ChUpBh_2,10.2 Adiriti dvyakSharaM, saptavidhasya sAmnaH saMkhyApUraNa oN^kAra Adirityucyate /
pratihAra iti caturakSharam /
tata ihaikamakSharamavacchidyA'dyakSharayoH prakShipyate /
tena tatsamameva bhavati //2 //


_______________________________________________________________________


START ChUp 2,10.3

#<udgItha iti tryakSharam upadrava iti caturakSharaM tribhis tribhiH samaM bhavati |
akSharam atishiShyate tryakSharam |
tat samam || ChUp_2,10.3 ||>#

__________


ChUpBh_2,10.3 udgItha iti tryakSharamupadrava iti caturakSharaM tribhisribhiH samaM bhavatyakSharamatishiSh.yate 'tiricyate /
tena vaiShamye prApte sAmnaH samatvakaraNAyA'ha-tadekamapi sadakSharamiti tryakSharameva bhavati /
atastatsamam //3 //


_______________________________________________________________________


START ChUp 2,10.4

#<nidhanam iti tryakSharam |
tat samam eva bhavati |
tAni ha vA etAni dvAviMshatir akSharANi || ChUp_2,10.4 ||>#

__________


ChUpBh_2,10.4 nidhanamiti tryakSharaM tatsamameva bhavati /
evaM tryakSharasamatayA sAmatvaM sampAdya yathAprAptAnyevAkSharANi saMkhyAyante - tAni ha vA etAni saptabhaktinAmAkSharANi dvAviMshatiH //4 //


_______________________________________________________________________


START ChUp 2,10.5

#<ekaviMshatyAdityam Apnoti |
ekaviMsho vA ito 'sAv AdityaH |
dvAviMshena param AdityAj jayati |
tan nAkam |
tad vishokam || ChUp_2,10.5 ||>#

__________


ChUpBh_2,10.5 tatraikaviMshatyakSharasaMkhyayA'dityamApnoti mR^ityum /
yasmAdekaviMsha ito 'smAllokAdasAvAdityaH saMkhyayA /
"dvAdasha mAsAH paJNcartavasraya ime lokA asAvAditya ekaviMsha"iti shruteratishiShTena dvAviMshenAkShareNa paraM mR^ityorAdityAjjayatyApnotItyarthaH /
yacca tadAdityAtparaM kiM tat?nAkaM kamiti sukhaM tasya pratiShedho 'kaM tanna bhavatIti nAkaM kamevetyarthaH /
mR^ityuviShayatvAdduHkhasya vishokaM ca tadvigatashokaM mAnasaduHkharahitamityarthaH /
tadApnotIti //5 //


_______________________________________________________________________


START ChUp 2,10.6

#<ApnotIhAdityasya jayam |
paro hAsyAdityajayAj jayo bhavati ya etad evaM vidvAn AtmasaMmitam atimR^ityu saptavidhaM sAmopAste sAmopAste || ChUp_2,10.6 ||>#

__________


ChUpBh_2,10.6 uktasyaiva piNDitArthamAha-ekaviMshatisaMkhyayA'dityasya jayamApnoti paro hAsyaivaMvida AdityajayAnmR^ityugocarAtparo jayo bhavati dvAviMshatyakSharasaMkhyayetyarthaH /
ya etadevaM dvAnitikyAdyuktArtham /
tasyaitadyathoktaM phalamiti dvirabhyAsaH sAptavidhyasamAptyarthaH //6//

#<iti chAndogyopaniShadi dvitIyAdhyAyasya dashamaH khaNDaH>#

=======================================================================

START ChUp 2,11.1

#<mano hiN^kAraH |
vAk prastAvaH |
cakShur udgIthaH |
shrotraM pratihAraH |
prANo nidhanam |
etad gAyatraM prANeShu protam || ChUp_2,11.1 ||>#

__________


ChUpBh_2,11.1 vinA nAmagrahaNaM paJNcavidhasya saptavidhasya ca sAmna upAsanamuktam /
athedAnIM gAyatrAdinAmagrahaNapUrvakaM vishiShTaphalAni sAmopAsanAntarANyucyante yathAkramaM gAyatrAdInAM karmaNi prayogastathaiva /
mano hiN^kAro manasaH sarvakaraNapravR^ittInAM prAthamyAt /
tadAnantaryAdvAkprastAvashcakShurudgIthaH shraiShThyAt /
shrotraM pratihAraH pratihR^itatvAt /
prANo nidhanaM yathoktAnAM prANe nidhanAtsvApakAle /
etadgAyatraM sAma prANeShu protam /
gAyatryAH prANasaMstutatvAt //1 //


_______________________________________________________________________


START ChUp 2,11.2

#<sa ya evam etad gAyatraM prANeShu protaM veda |
prANI bhavati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
mahAmanAH syAt |
tad vratam || ChUp_2,11.2 ||>#

__________


ChUpBh_2,11.2 sa ya evametadgAyatraM prANeShu protaM veda prANI bhavati /
avikalakaraNo bhavatItyetat /
sarvamAyureti /
shataM varShaNi  sarvamAyuH puruShasyeti shruteH /
jyogujjvalaM jIvati /
mahAnbhavati prajAdibhirmahAMshca kIrtyA /
gAyatropAsakasyaitadvrataM bhavati yanmahAmanAstvakShudracittaH syAdityarthaH //2//

#<iti chAndogyopaniShadi dvitIyAdhyAyasyaikAdashaH khaNDaH>#

=======================================================================

START ChUp 2,12.1

#<abhimanthati sa hiN^kAraH |
dhUmo jAyate sa prastAvaH |
jvalati sa udgIthaH |
aN^gArA bhavanti sa pratihAraH |
upashAmyati tan nidhanam |
saMshAmyati tan nidhanam |
etad rathaMtaram agnau protam || ChUp_2,12.1 ||>#

__________


ChUpBh_2,12.1 abhimanthati sa hiN^kAraH prAthamyAt /
agnerdhUmo jAyate sa prastAva AnantaryAt /
jvalati sa udgItho haviH sambandhAcchraiShThyaM jvalanasya /
aN^gArA bhavanti sa pratihAro 'N^gArANAM pratihR^itatvAt /
upashamaH sAvasheShatvAdagneH /
saMshamo niHsheShopashamaH samAptisAmAnyAnnidhanametadrathantara magnau protam /
manthane hyagnergIyate //1 //


_______________________________________________________________________


START ChUp 2,12.2

#<sa ya evam etad rathaMtaram agnau protaM veda |
brahmavarcasy: annAdo bhavati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
na pratyaÇÇ agnim AcAmen na niShThIvet |
tad vratam || ChUp_2,12.2 ||>#

__________


ChUpBh_2,12.2 sa ya ityAdi pUrvavat /
brahmavarcasI vR^ittasvAdhyAyanimittaM tejo brahmavartasam /
tejastu kevalaM tviDbhAvaH /
annAdo dIptAgniH /
na pratyaÇÇagnerabhimukho nA'cAmenna bhakShayetkiJNcinna niShThIvecchleShmanirasanaM ca na kuryAttadvratam //2//

#<iti chAndogyopaniShadi dvitIyAdhyAyasya dvAdashaH khaNDaH>#

=======================================================================

START ChUp 2,13.1

#<upamantrayate sa hiN^kAraH |
j~napayate sa prastAvaH |
striyA saha shete sa udgIthaH |
prati strIM saha shete sa pratihAraH |
kAlaM gacchati tan nidhanam |
pAraM gacchati tan nidhanam |
etad vAmadevyaM mithune protam || ChUp_2,13.1 ||>#

__________


ChUpBh_2,13.1 upamantrayate saN^ketaM karoti prAthamyAtsa hiN^kAraH /
j~napayate toShayati sa prastAvaH /
sahashayanamekaparyaN^kagamanaM sa udgIthaH shraiShThyAt /
prati srIM shayanaM sriyA abhimukhIbhAvaH sa pratihAraH /
kAlaM gacchati maithunena pAraM samAptiM gacchati tannidhanametadvAmadevyaM mithune protam /
vAyvambumithunasambandhAt //1 //


_______________________________________________________________________


START ChUp 2,13.2

#<sa ya evam etad vAmadevyaM mithune protaM veda |
mithunI bhavati |
mithunAn mithunAt prajAyate |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
na kAMcana pariharet |
tad vratam || ChUp_2,13.2 ||>#

__________


ChUpBh_2,13.2 sa ya ityAdi pUrvavat /
mithunI bhavatyavidhuro bhavatItyarthaH /
mithunAnmithunAtprajAyata ityamogharetastvamucyate /
na kAJNcana kAJNcidapi sriyaM svAtmatalpaprAptAM na pariharetsamAgamArthinIm /
vAmadevyasAmopAsanAN^gatvena vidhAnAt etasmAdanyatra pratiShedhasmR^itayaH vacanaprAmANyAcca dharmAvagaterna pratiShedhashAsreNAsya virodhaH //2//

#<iti chAndogyopaniShadi dvitIyAdhyAyasya tryodashaH khaNDaH>#

=======================================================================
START ChUp 2,14.1

#<udyan hiN^kAraH |
uditaH prastAvaH |
madhyaMdina udgIthaH |
aparAhNaH pratihAraH |
astaM yan nidhanam |
etad bR^ihad Aditye protam || ChUp_2,14.1 ||>#

__________


ChUpBh_2,14.1 udyansavitA sa hiN^kAraH prAthamyAddarshanasya /
uditaH prastAvaH prastavanahetutvAtkarmaNAm /
madhyandina udgIthaH shraiShThyAt /
aparAhnaH pratihAraH pashvAdInAM gR^ihAnprati haraNAt /
yadastaM yaMstannidhanaM rAtrau gR^ihe nidhAnAtprANinAm /
etadbR^ihadAditye protaM bR^ihata AdityadaivatyatvAt //1 //


_______________________________________________________________________


START ChUp 2,14.2

#<sa ya evam etad bR^ihad Aditye protaM veda |
tejasvy: annAdo  bhavati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
tapantaM na nindet |
tad vratam || ChUp_2,14.2 ||>#

__________


ChUpBh_2,14.2 sa ya ityAdi pUrvavat /
tapantaM na nindettadvratam //2//

#<iti chAndogyopaniShadi dvitIyAdhyAyasya caturdashaH khaNDaH>#

=======================================================================
START ChUp 2,15.1

#<abhrANi saMplavante sa hiN^kAraH |
megho jAyate sa prastAvaH |
varShati sa udgIthaH |
vidyotate stanayati sa pratihAraH |
udgR^ihNAti tan nidhanam |
etad vairUpaM parjanye protam || ChUp_2,15.1 ||>#

__________


ChUpBh_2,15.1 abhrANyabbharaNAt, megha udakasektR^itvAt /
uktArthamanyat /
etadvairUpaM nAma sAma parjanye protam /
anetarUpatvAt abhrAdibhiH parjanyasya vairUpyam //1 //


_______________________________________________________________________


START ChUp 2,15.2

#<sa ya evam etad vairUpaM parjanye protaM veda |
virUpAMsh ca surUpaMsh ca pashUn avarundhe |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
varShantaM na nindet |
tad vratam || ChUp_2,15.2 ||>#

__________


ChUpBh_2,15.2 virUpAMshca surUpAMshcAjAviprabhR^itInpashUnavarundhe prApnotItyarthaH /
varShantaM na nindettadvratam //2//

#<iti chAndogyopaniShadi dvitIyAdhyAyasya paJNcadashaH khaNDaH>#

=======================================================================
START ChUp 2,16.1

#<vasanto hiN^kAraH |
grIShmaH prastAvaH |
varShA udgIthaH |
sharat pratihAraH |
hemanto nidhanam |
etad vairAjam R^ituShu protam || ChUp_2,16.1 ||>#

__________


ChUpBh_2,16.1 vasanto hiMN^kAraH prAthamyAt /
grIShmaH prastAva ityAdi pUrvavat //1 //


_______________________________________________________________________


START ChUp 2,16.2

#<sa ya evam etad vairAjam R^ituShu protaM veda |
virAjati prajayA |
pashubhir brahmavarcasena |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
R^itUn na nindet |
tad vratam || ChUp_2,16.2 ||>#

__________


ChUpBh_2,16.2 etadvairAjamR^ituShu protaM veda virAjati R^ituvadyathartava ArtavairdharmairvirAjanta evaM prajAdibhirvidvAnityuktamanyat /
R^itInna nindettadvratam //2//

#<iti chAndogyopaniShadi dvitIyAdhyAyasya ShoDashaH khaNDaH>#

=======================================================================

START ChUp 2,17.1

#<pR^ithivI hiN^kAraH |
antarikShaM prastAvaH |
dyaur udgIthaH |
dishaH pratihAraH |
samudro nidhanam |
etAH shakvaryo lokeShu protAH || ChUp_2,17.1 ||>#

__________


ChUpBh_2,17.1 pR^ithivI hiN^kAra ityAdi pUrvavat /
shakvarya iti nityaM bahuvacanaM revatya iva /
lokeShu protAH //1 //


_______________________________________________________________________


START ChUp 2,17.2

#<sa ya evam etAH shakvaryo lokeShu protA veda |
lokI bhavati sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
lokAn na nindet |
tad vratam || ChUp_2,17.2 ||>#

__________


ChUpBh_2,17.2 lokI bhavati lokaphalena yujyata ityartaH /
lokAnna nindettadvratam //2//

#<iti chAndogyopaniShadi dvitIyAdhyAyasya saptadashaH khaNDaH>#

=======================================================================

START ChUp 2,18.1

#<ajA hiN^kAraH |
avayaH prastAvaH |
gAva udgIthaH |
ashvAH pratihAraH |
puruSho nidhanam |
etA revatyaH pashuShu protAH || ChUp_2,18.1 ||>#

__________


ChUpBh_2,18.1 ajA hiN^kAra ityAdi pUrvavat /
pashuShu protAH //1 //


_______________________________________________________________________


START ChUp 2,18.2

#<sa ya evam etA revatyaH pashuShu protA veda |
pashumAn bhavati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
pashUn na nindet |
tad vratam || ChUp_2,18.2 ||>#

__________


ChUpBh_2,18.2 pashUnna  nindettadvratam //2//

#<iti chAndogyopaniShadi dvitIyAdhyAyasyasyAShTAdashaH khaNDaH>#

=======================================================================
START ChUp 2,19.1

#<loma hiN^kAraH |
tvak prastAvaH |
mAMsam udgIthaH |
asthi pratihAraH |
majjA nidhanam |
etad yaj~nAyaj~nIyam aN^geShu protam || ChUp_2,19.1 ||>#

__________


ChUpBh_2,19.1 loma hiN^kAro dehAvayavAnAM prAthamyAt /
tvakprastAva AnantaryAt /
mAMsamudgIthaH shraiShThyAt /
asthi pratihAraH pratihR^itatvAt /
majjA nidhanamAntyAt /
etadyaj~nAyaj~nIyaM nAma sAma dehAvayavaveShu protam //1 //


_______________________________________________________________________


START ChUp 2,19.2

#<sa ya evam etad yaj~nAyaj~nIyam aN^geShu protaM veda |
aN^gI bhavati |
nAN^gena vihUrchati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
saMvatsaraM majj~no nAshnIyAt |
tad vratam |
majj~no nAshnIyAd iti vA || ChUp_2,19.2 ||>#

__________


ChUpBh_2,19.2 aN^gI bhavati samagrAN^go bhavatItyarthaH /
nAN^gena hastapAdAdinA vihUrchati na kuTilI bhavati paN^guH kuNI vetyarthaH /
saMvatsaraM saMvatsaramAtraM majj~no mAMsAni nAshnIyAnna bhakShayet /
bahuvacanaM matsyopalakShaNArtham /
majj~no nAshnIyAtsarvadaiva nAshnIyAditi vA tadvratam //2//

#<iti chAndogyopaniShadi dvitIyAdhyAyasyaikonaviMshaH khaNDaH>#

=======================================================================
START ChUp 2,20.1

#<agnir hiN^kAraH |
vAyuH prastAvaH |
Aditya udgIthaH |
nakShatrANi pratihAraH |
candramA nidhanam |
etad rAjanaM devatAsu protam || ChUp_2,20.1 ||>#

__________


ChUpBh_2,20.1 agnirhiN^kAraH prathamasthAnatvAt /
vAyuH prastAva AnantaryasAmAnyAt /
Aditya udgIthaH shraiShThyAt /
nakShatrANi pratihAraH pratihR^itatvAt /
candramA nidhanaM karmiNAM tannidhanAt /
etadrAjanaM devatAsu protaM devatAnAM dIptimattvAt //1 //


_______________________________________________________________________


START ChUp 2,20.2

#<sa ya evam etad rAjanaM devatAsu protaM veda |
etAsAm eva devatAnAM salokatAM sarShTitAM sAyujyaM gacchati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
brAhmaNAn na nindet |
tad vratam || ChUp_2,20.2 ||>#

__________


ChUpBh_2,20.2 vidvatphalam-etAsAmevAgnyAdInAM devatAnAM salokatAM samAnalokatAM sArShTitAM samAnarddhitvaM sAyujyaM samugbhAvamekadehadehitvamityetat /
vAshabdo 'tra lupto draShTavyaH salokatAM vetyAdi /
bhAvanAvisheShataH phalavisheShopapatteH /
gacchati prApnoti /
samuccayAnupapatteshca /
brAhmaNAnna nindettadvratam /
"ete vai devAH pratyakShaM yadbrAhmaNA"iti shruterbrAhmaNanindA devatAnindaiveti //2//

#<iti chAndogyopaniShadi dvitIyAdhyAyasya viMshaH khaNDaH>#

=======================================================================
START ChUp 2,21.1

#<trayI vidyA hiN^kAraH |
traya ime lokAH sa prastAvaH |
agnir vAyur AdityaH sa udgIthaH |
nakShatrANi vayAMsi marIcayaH sa pratihAraH |
sarpA gandharvAH pitaras tan nidhanam |
etat sAma sarvasmin protam || ChUp_2,21.1 ||>#

__________


ChUpBh_2,21.1 trayI vidyA hiN^kAraH /
agnyAdisAmna AnantaryaM trayIvidyAyA agnyAdikAryatvashruteH /
hiN^kAraH prAthamyAtsarvakartavyAnAm /
traya ime lokAstatkAryatvAdanantarA iti prastAvaH /
agnyAdInAmudgIthatvaM shraiShThyAt /
nakShatrAdInAM pratihR^itatvAtpratihAratvam /
sarpAdInAM dhakArasAmAnyAnnidhanatvametatsAma nAmavishShAbhAvAtsAmasamudAyaH sAmashabdaH  sarvasminprotam /
trayIvidyAdidR^iShTyA hiN^kArAdisAmabhaktaya upAsyAH /
atIteShvapi sAmopAsaneShu yeShu yeShu protaM yadyatsAma taddR^iShTyA tadupAsyamiti /
karmAN^ganAM dR^iShTivisheSheNAjyasyeva saMskAryatvAt //1 //


_______________________________________________________________________


START ChUp 2,21.2

#<sa ya evam etat sAma sarvasmin protaM veda sarvaM ha bhavati || ChUp_2,21.2 ||>#

__________


ChUpBh_2,21.2 sarvaviShayasAmavidaH phalaM-sarvaM ha bhavati sarveshvaro bhavatItyarthaH /
nirupacaritasarvabhAve hi diksthebhyo baliprAptyanupapattiH //2 //


_______________________________________________________________________


START ChUp 2,21.3

#<tad eSha shlokaH |
yAni paJNcadhA trINi trINi |
tebhyo na jyAyaH param anyad asti || ChUp_2,21.3 ||>#

__________


ChUpBh_2,21.3 tadetasminnartha eSha shloko mantro 'pyasti /
yAni paJNcadhA paJNcaprakAreNa hiN^kArAdivibhAgaiH proktAni trINi trINi trayIvidyAdIni tebhyaH paJNcatrikebhyo jyAyo mahattaraM paraM ca vyatiriktamanyadvastvantaraM nAsti na vidyata ityarthaH /
tatraiva hi sarvasyAntabhaviH //3 //


_______________________________________________________________________


START ChUp 2,21.4

#<yas tad veda sa veda sarvam |
sarvA disho balim asmai haranti |
sarvam asmIty upAsita |
tad vrataM tad vratam || ChUp_2,21.4 ||>#

__________


ChUpBh_2,21.4 yastadyathoktaM sarvAtmakaM sAma veda sa veda sarvaM;sa sarvaj~no bhavatItyarthaH /
sarvA dishaH sarvadiksthA asmA evaMvide baliM bhogaM haranti prApayantItyarthaH /
sarvamasmi bhavAmItyevametatsAmopAsIta tasyaitadeva vratam /
dbiruktiH sAmopAsanasamAptyarpthA //4//

#<iti chAndogyopaniShadi dvitIyAdhyAyasyaikaviMshaH khaNDaH>#

=======================================================================

START ChUp 2,22.1

#<vinardi sAmno vR^iNe pashavyam ity agner udgIthaH |
aniruktaH prajApateH |
niruktaH somasya |
mR^idu shlakShNaM vAyoH |
shlakShNaM balavad indrasya |
krauJNcaM bR^ihaspateH |
apadhvAntaM varuNasya |
tAn sarvAn evopaseveta |
vAruNaM tv eva varjayet || ChUp_2,22.1 ||>#

__________


ChUpBh_2,22.1 sAmopAsanaprasaN^gena gAnavisheShAdisampadudgAturupadishyate /
phalavisheShasambandhAtSha vinardi vishiShTo nardaH svaravisheSha R^iShabhakUjitasamo 'syAstIti vinardi gAnamiti vAkyasheShaH /
tacca sAmnaH sambandhi pashubhyo hitaM pashavyamagneragnidevatyaM codgItha udgAnam /
tadahamevaMvishiShTaM vR^iNe prarthaya iti kashcidyajamAna udgAtA vA manyate /
anirukto 'mukasama ityavisheShitaH prajApateH prajApatidevatyaH sa na gAnavisheShaH /
AniruktyAtprajApaterniruktaH spaShTaH somasya, somadevatyaH sa udgItha ityarthaH /
mR^idu shlakShaNaM ca gAnaM vAyorvAyudevatyaM tat /
shlakShNaM balavacca prayatnAdhikyopetaM cendrasyaindraM tadgAnam /
krauJNcaM krauJNcapakShininAdasamaM bR^ihaspaterbArhaspatyaM tat /
apadhvAntaM bhinnakAMsyasvarasamaM varuNasyaitadgAnam /
tAnsarvAnevopaseveta prayuJNjIta vAruNaM tvevaikaM varjayet //1 //


_______________________________________________________________________


START ChUp 2,22.2

#<amR^itatvaM devebhya AgAyAnIty AgAyet |
svadhAM pitR^ibhya AshAM manuShyebhyas tR^iNodakaM pashubhyaH svargaM lokaM yajamAnAyAnnam Atmana AgAyAnIty etAni manasA dhyAyann apramattaH stuvIta || ChUp_2,22.2 ||>#

__________


ChUpBh_2,22.2 amR^itatvaM devebhya AgAyAni sAdhayAni /
svadhAM pitR^ibhya AgAyAnyAshAM manuShyebhya AshAM prArthanAM prArthitamityetat /
tR^iNodakaM pashubhyaH svargaM lokaM yajamAnAyAnnamAtmane mahyamAgAyAnItyetAni manasA cintayandhyAyannapramattaH svaroShmavyaJNjanAdibhyaH stuvIta //2 //


_______________________________________________________________________


START ChUp 2,22.3

#<sarve svarA indrasyAtmAnaH |
sarva UShmANaH prajApater AtmAnaH |
sarve sparshA mR^ityor AtmAnaH |
taM yadi svareShUpAlabheta |
indraM sharaNaM prapanno 'bhUvaM sa tvA prati vakShyatIty enaM brUyAt || ChUp_2,22.3 ||>#

__________


ChUpBh_2,22.3 sarve svarA akArAdaya indrasya balakarmaNaH prANasyA'tmAno dehAvayavasthAnIyAH sarva UShmANaH shaShasahAdayaH prajApatervirAjaH kashyapasya vA'tmAnaH /
sarve sparshAH kAdayo vyaJNjanAni mR^ityorAtmAnastamevaMvidamudgAtAraM yadi kashcitsvareShUpAlabheta svarastvayA duShTaH prayukta ityevamupAlabdha indraM prANamIshvaraM sharaNamAshrayaM prapanno 'bhUvaM svarAn prayuJNjAno 'haM sa indro yattava vaktavyaM tvA tvAM prati vakShyati sa eva deva uttaraM dAsyatItyenaM brUyAt //3 //


_______________________________________________________________________


START ChUp 2,22.4

#<atha yady enam UShmAsUpAlabheta |
prajApatiM sharaNaM prapanno 'bhUvaM sa tvA prati pekShyatIty enaM brUyAt |
atha yady enaM sparsheShUpAlabheta |
mR^ityuM sharaNaM prapanno 'bhUvaM sa tvA prati dhakShyatIty enaM brUyAt || ChUp_2,22.4 ||>#

__________


ChUpBh_2,22.4 atha yadyenamUShmasu tathaivopAlabheta prajApatiM sharaNaM prapanno 'bhUvaM sa tvA pratipekShyati saJNcUrNayiShyatItyenaM brUyAt /
atha yadyenaM sparsheShUpAlabheta mR^ityuM sharaNaM prapanno 'bhUvaM sa tvA prati dhakShyati bhasmIkariShyatItyenaM brUyAt //4 //


_______________________________________________________________________


START ChUp 2,22.5

#<sarve svarA ghoShavanto balavanto vaktavyA indre balaM dadAnIti |
sarva UShmANo 'grastA anirastA vivR^itA vaktavyAH prajApater AtmAnaM paridadAnIti |
sarve sparshA leshenAnabhinihitA vaktavyA mR^ityor AtmAnaM pariharANIti || ChUp_2,22.5 ||>#

__________


ChUpBh_2,22.5 yata indrAdyAtmAnaH svarAdayo 'taH sarve svarA ghoShavanto balavanto vaktavyAH /
tathAhamindre balaM dadAni balamAdadhAnIti /
tathA sarva UShmANo 'grastA antarapraveshitA anirastA bahiraprakShiptA vivR^itA[vivR^ittA] vivR^itaprayatnopetAH prajApaterAtmAnaM paridadAni prayacchAnIti /
sarve sparshA leshena shanakairanabhinihitA anabhinikShiptA vaktavyA mR^ityorAtmAnaM bAlAniva shanakaiH pariharan mR^ityorAtmAnaM pariharANIti //5//

#<iti chAndogyopaniShadi dvitIyAdhyAyasya dvAviMshaH khaNDaH>#

=======================================================================
START ChUp 2,23.1

#<trayo dharmaskandhAH |
yaj~no 'dhyayanaM dAnam iti prathamaH |
tapa eva dvitIyaH |
brahmacAryAcAryakulavAsI tR^itIyo 'tyantam AtmAnam AcAryakule 'vasAdayan |
sarva ete puNyalokA bhavanti |
brahmasaMstho 'mR^itatvam eti || ChUp_2,23.1 ||>#

__________


ChUpBh_2,23.1 oN^kArasyopAsanavidhyarthaM trayo dharmaskandhA ityAdyArabhyate /
naivaM manatavyaM sAmAvayavabhUtasyaivodgIthAdilakShaNasyoN^kArasyopAsanAtphalaM prApyata iti /
kiM tarhi?yatsarvairapi sAmopAsanaiH karmabhishcAprApyaM tatphalamamR^itatvaM kevalAdoN^kAropAsanAtprApyata iti /
tatstutyarthaM sAmaprakaraNe tadupanyAsaH /
trayasrisaMkhyAkA dharmasya skandhA dharmaskandhAH dharmavibAgA ityarthaH /
ke ta ityAha -yaj~no 'gnihotrAdiH /
adhyayanaM saniyamasya R^igAderabhyAsaH /
dAnaM bahirvedi yathAshaktidravyasaMvibhAgo bhikShamANebhyaH /
ityeSha prathamo dharmaskandhaH /
gR^ihasthasamavetatvAttannirvartakena gR^ihasthena nirdishyate prathama eka ityartho dvitIyatR^itIyashravaNAnnA'dyArthaH /
tapa eva dvitIyastapa iti kR^icchracAndrAyaNAdi tadvAMstApasaH parivrADvA na brahmasaMstha AshramadharmamAtrasaMstho;brahmasaMsthasya tvamR^itatvashravaNAt /
dvitIyo dharmaskandhaH /
brahmacAryAcAryakule vastuM shIlamasyetyAcAryakulavAsI /
atyantaM yAvajjIvamAtmAnaM niyamairAcAryakule 'vasAdayankShapayandehaM tR^itIyo dharmaskandhaH /
atyantamityAdivisheShaNAnnaiShThika iti gamyate /
upakurvANasya svAdhyAyagrahaNArthatvAnna puNyalokatvaM brahmacaryeNa /
sarva ete trayo 'pyAshramiNo yathoktairdharmaiH puNyalokA bhavanti /
puNyo loko yeShAM ta ime puNyalokA AshramiNo bhavanti /
avashiShTastvanuktaH parivrADbrahmasaMstho brahmaNi samyaksthitaH so 'mR^itatvaM puNyalokavilakShaNamamaraNabhAvamAtyantikameti nA'pekShikaM devAdyamR^itatvavat /
puNyalokAtpR^iyagamR^itatvasya vibhAgakaraNAt /
yadi ca pumyalokAtishayamAtramamR^itatvamabhaviShyattataH puNyalokatvAdvibhaktaM nAvakShyat /
vibhaktepadeshAccA'tyantikamamR^itatvamiti gamyate /
atra cA'shramadharmaphalopanyAsaH praNavasevAstutyarthaM na tatphalavidhyartham /
stutaye ca pravamasevAyA Ashramadharmaphalavidhaye ceti hi bhidyeta vAkyam /
tasmAtsmR^itisiddhAshramaphalAnuvAdena praNavasevAphalamamR^itatvaM bruvanpraNavasevAM stauti /
yathA pUrNavarmaNaH sevA bhaktaparidhAnamAtraphalA rAjavarmaNastu sevA rAjyatulyaphaleti tadvat /
praNavashca tatsatyaM paraM brahma tatpratIkatvAt /
"etaddhyevAkSharaM brahma etaddhyevAkSharaM param" ityAdyAmnAyAtkAThake yuktaM tatsevAto 'mR^itatvam /
caturNAmadhikR^itatvAvisheShAt /
brahmasaMsthatve 'pratiShedhAcca /
svakarmacchidre ca brahmasaMsthatAyAM sAmardhyopapatteH /
na ca yavavarAhAdishabdavadbrahmasaMsthashabdaH parivrAjake rUDhaH /
brahmaNi saMsthitinimittamupAdAya pravR^ittatvAt /
na hi rUDhishabdA nimittamupAdadate /
sarveShAM ca brahmaNi sthitirupapadyate /
yatra yatra nimittamasti brahmaNi saMsthitistasya tasya nimittavato vAcakaM santaM brahmasaMsthashabdaM parivrADekaviShaye saMkoca kAraNAbhAvAnniroddhuma yuktam /
na ca pArivrAjyAshramadharmamAtreNAmR^itatvam /
j~nAnAnarthakyaprasaN^gAt /
pArivrAjyadharmayuktameva j~nAnamamR^itatvasAdhanamiti cenna /
AshramadharmatvAvisheShAt /
dharmo vA j~nAnavishiShTo 'mR^itatvasAdhanamityedapi sarvAshramadharmANAmavishiShTam /
na ca vacanamasti parivrAjakasyaiva brahmasaMsthasya mokSho nAnyeShAmiti /
j~nAnAnmokSha iti ca sarvopaniShadAM siddhAntaH tasmAdya eva brahmasaMsthaH svAshramavihitakarmavatAM so 'mR^itatvametIti /
kurvidaM mA kArShIriti karmavidhayaH pravR^ittAH /
tacca nimittaM na shAsrakR^itam /
sarvaprANiShu darshanAt /
"sadekamevAdvitIyaM" "AtmaivedaM sarvaM" "brahmaivedaM sarvam" itishAsrajanyaH pratyayo vidyArUpaH svAbhAvikaM kriyAkArakaphalabhedapratyayaM karmavidhinimittamanupamR^idya na jAyate /
bhedAbhedapratyayayorvirodhAt /
na hi taimirikadvicandrAdibhedapratyayamanupamR^idya timirApagame candrAdyekatvapratyaya upajAyate /
vidyAvidyApratyayayorvirodhAt /
tatraivaM sati yaM bhedapratyayamupAdAya karmavidhayaH pravR^itAH sa yasyopamarditaH sadekamevAdvitIyaM tatsatyaM vikArabhedo 'nR^itamityetadvAkyapramANajanitenaikatvapratyayena sa sarvakarmabhyo nivR^itto nimittanivR^itte:,sa ca nivR^ittakarmA brahmasaMstha ucyate, sa ca parivrADevAnyasyAsambhavAt /
anyo hyanivR^ittabhedapratyayaH so 'nyatpashya¤shR^iNvanmanvAno vijAnannidaM kR^itvedaM prApnuyAmiti hi manyate /
tasyaivaM kurvato na brahmasaMsthatA /
vAcArambhaNamAtravikArAnR^itAbhisandhipratyayatvAt /
na cAsatyamityupardite bhedapratyaye satyamidamanena kartavyaM mayeti pramANaprameyabuddhirupapadyate /
AkAsha iva talamalabuddhirvivekinaH /
upamardite 'pi bhedapratyaye karmabhyo na nivartate cetprAgiva bhedapratyayopamardanAdekatvapratyayavidhAyakaM vAkyamapramANIkR^itaM syAt /
abhakShyabhakShaNAdipratiShedhavAkyAnAM prAmANyavadyuktamekatvavAkyasyApi prAmANyam /
sarvopaniShadAM tatparatvAt /
karmavidhInAmaprAmANa ayaprasaN^ga iti cet /
na /
anupamarditabhedapratyayavatpuruShaviShaye prAmANyopapatteH svapnAdipratyaya iva prAkprabodhAt /
vivekinAmakaraNAtkarmavidhiprAmANyoccheda iti cet /
na /
kAmyavidhyanucchedadarshanAt /
na hi kAmAtmatA na prashastetyevaMvij~nAnavadbhiH kAmyAni karmANi nAnuShThIyanta iti kAmyakarmavidhaya ucchidyante 'nuShThIyanta eva kAmibhiriti /
tathA brahmasaMsthairbrahmavidbhirnAnuShThIyante karmANIti na tadvidhaya ucchidyante 'brahmavidbhiranuShThIyanta eveti /
parivrAdakAnAM bhikShAcaraNAdivadutpannaikatvapratyayAnAmapi gR^ihasthAdInAmagnihotrAdikarmAnivR^ittiriti cenna /
prAmANyacintAyAM puruShapravR^itteradR^iShTAntatvAt /
na hi nAbhicarediti pratiShiddhamapyabhicaramaM kashcitkurvandR^iShTa iti shatrau dveSharahitenApi vivekinAbhicaraNaM kriyate /
na ca karmavidhipravR^ittinimitte bhedapratyaye bAdhite 'gnihotrAdau pravartakaM nimittamasti, parivrAjakasyeva bhikShAcaraNAdau bubhukShAdi pravartakam /
ihApyakaraNe pratyavAyabhayaM pravartakamiti cet /
na /
bhedapratyayavato 'dhikR^itatvAt /
bhedapratyayavAnanupamarditabhedabuddhirvidyayA yaH sa karmaNyadhikR^ita ityavocAma /
yo hyadhikR^itaH karmaNi tasya tadakarame pratyavAyo na nivR^ittAdhikArasya gR^ihasthasyeva brahmacAriNo visheShadharmAnanuShThAne /
evaM tarhi sarvaH svAshramastha utpannekatvapratyayaH parivrADiti cet  /
na /
svasvAmitvabhedabuddhyanivR^itteH /
karmArthatvAccetarAshramANAm /
"atha karma kurvIya"iti shruteH /
tasmAtsvasvAmitvAbhAvAdbhikShureka eva parivrAT /
na gR^ihasthAdiH /
ekatvapratyayavidhijanitena pratyayena vidhinimittabhedapratyayasyopamarditatvAdyamaniyamAdyanupapattiH parivrAjakasyeti cet /
na /
bubhukShAdinaikatvapratyayAtprAcyAvitasyopapatternivR^ittyarthatvAt /
na ca pratiShiddhasevAprAptiH /
ekatvapratyayotpatteH prAgeva pratiShiddhatvAt /
na hi rAtrau kUpe kaNTake vA patita udite 'pi savitari patati tasminneva /
tasmAtsiddhaM nivR^ittakarmA bhikShuka eva brahmasaMstha iti /
yatpunaruktaM sarveShAM j~nAnavarjitAnAM puNyalokateti /
satyametat /
yaccoktaM tapaHshabdena parivrADapyukta iti /
etadasat /
kasmAt /
parivrAjakasyaiva brahmasaMsthatAsambhavAt /
sa eva hyavasheShita ityavocAma /
ekatvavij~nAnavato 'gnihotrAdivattaponivR^itteshca /
bhedabuddhimata eva hi tapaHkartavyatA syAt /
etena karmacchidre brahmasaMsthatAsAmarthyaM apratiShedhashca pratyuktaH /
tathA j~nAnavAneva nivR^ittakarmA parivrADiti j~nAnavaiyarthyaM pratyuktam /
yatpunaruktaM yavavarAhAdishabdavatparivrAjake na rUDho brahmasaMsthashabda iti tatparihR^itam /
tasyaiva brahmasaMsthatAsambhavAnnAnyasyeti /
yatpunaruktaM rUDhashabdA nimittaM nopAdadata iti /
tanna /
gR^ihasthatakShaparivrAjakAdishabdadarshanAt /
gR^ihasthitipArivrAjyatakShaNAdinimittopAdAnA api gR^ihasthaparivrAjakAshramivisheShe vishiShTajAtimati ca takSheti rUDhA dR^ishyante shabdAH /
na yatra yatra tAni nimittAni tatra tatra vartante /
prasiddhyabhAvAt /
tathehApi brahmasaMsthashabdo nivR^ittasarvakarmatatsAdhanaparivrADekaviShaye 'tyAshramiNi paramahaMsAkhye vR^itta iha bhavitumarhati /
mukhyAmR^itatvaphalashravaNAt /
atashcedamevaikaM vedoktaM pArivrAjyam /
na yaj~nopavItatridaNDakamaNDalvAdiparigraha iti /
"muNDo 'parigraho 'saN^ga"iti shrutiH"atyAkShamibyaH paramaM pavitram" ityAdi ca shvetAshvatarIye /
"niHstutirnirnamaskAra"ityAdismR^itibhyashca /
"tasmAtkarma na kurvanti yatayaH pAradarshinaH" /
"tasmAdaliN^go dharmaj~no 'vyaktaliN^ga"ityAdismR^itibhyashca /
yattu sAMkhyaiH karmatyAgo 'bhyupagamyate /
kriyAkArakaphalabhedabuddheH satyatvAbhyupagamAt tanmR^iShA /
yacca bauddhaiH shUnyatAbhyupagamAdakartR^itvamabhyupagamyate /
tadapyasat /
tadabhyupagantuH sattvAbhyupagamAt /
yaccAj~nairalasatayAkartR^itvAbhyupagamaH so 'pyasan, kArakabuddheranivartatatvAtpramANena /
tasmAdvedAntapramANajanitaikatvapratyayavata eva karmanivR^ittilakShaNaM pArivrAjyaM brahmasaMsthatvaM ceti siddham /
etena gR^ihasthasyaikatvavij~nAne sati pArivrAjyamarthasiddham /
nanvagnyutsAdanadoShabhAksyAtparivrajan /
"vIrahA vA eSha devAnAM yo 'gnimudvAsayate"iti shruteH /
na /
vedenaivotsAditatvAt utsanna eva hi sa ekatvadarshane jAte /
apAgAdagneragnitvamiti shruteH /
ato na doShabhAggR^ihasthaH parivrajanniti //1 //


_______________________________________________________________________


START ChUp 2,23.2

#<prajApatir lokAn abhyatapat |
tebhyo 'bhitaptebhyas trayI vidyA saMprAsravat |
tAm abhyatapat |
tasyA abhitaptAyA etAny akSharANi saMprasrvanta bhUr bhuvaH svar iti || ChUp_2,23.2 ||>#

__________


ChUpBh_2,23.2 yatsaMstho 'mR^itatvameti tannirUpaNArthamAha -prajApatirvirAT kashyapo vA lokAnuddishya teShu sArajighR^ikShayAbhyata padabhitApaM kR^itavAndhyAnaM tapaH kR^itavAnityarthaH /
tebhyo 'bhitaptebhyaH sArabhUtA trayI vidyA samprAsravatprajApatermanasi pratyabhAdityarthaH /
tAmabhyatapat /
pUrvavat /
tasyA abhitaptAyA etAnyakSharANi samprAsravanta bhUrbhuvaH svaritivyAhR^itayaH //2 //


_______________________________________________________________________


START ChUp 2,23.3

#<tAny abhyatapat |
tebhyo 'bhitaptebhya oMkAraH saMprAsravat |
tad yathA shaN^kunA sarvANi parNAni saMtR^iNNAny evam oMkAreNa sarvA vAk saMtR^iNNA |
oMkAra evedaM sarvam oMkAra eva idaM sarvam || ChUp_2,23.3 ||>#

__________


ChUpBh_2,23.3 tAnyakSharANyabhyatapattebhyo 'bhitaptebhya oN^kAraH samprAsravattadbrahma, kIdR^ishamityAha-tadyathA shaN^kunA parNanAlena sarvANi parNAni patrAvayavajAtAni santR^iNNAni nividdhAni vyAptAnItyarthaH /
evamoN^kAreNa brahmaNA paramAtmanaH pratIkabhUtena sarvA vAkyashabdajAtaM santR^iNNA /
"akAro vai sarvA vAk"ityAdishruteH /
paramAtmavikArashca nAmadheyamAtramityata oN^kAra evedaM sarvamiti /
dvirabhyAsa AdarArthaH /
lokAdiniShpAdanakathanamoN^kArastutyarthamiti //3//

#<iti chAndogyopaniShadi dvitIyAdhyAyasya trayoviMshaH khaNDaH>#

=======================================================================

START ChUp 2,24.1

#<brahmavAdino vadanti |
yad vasUnAM prAtaHsavanam |
rudrANAM mAdhyaMdinaM savanam |
AdityAnAM ca vishveShAM ca devAnAM tR^itIyasavanam || ChUp_2,24.1 ||>#

__________


ChUpBh_2,24.1 sAmopAsanaprasaN^gena karmaguNabhUtatvAnnivartyoN^kAraM paramAtmapratIkatvAdamR^itatvahetutvena mahIkR^itya prakR^itasyaiva yaj~nasyAN^gabhUtAni sAmahomamantrotthAnAnyupadidikShannAha-brahmavAdino vadanti yatprAtaHsavanaM tadvasUnAm /
taishca prAtaH savanasambaddho 'yaM loko vashIkR^itaH savaneshAnaiH /
tathA rudrairmAdhyandinasavaneshAnairantarikShalokaH /
Adityaishca vishvairdevaishca tR^itIyasavaneshAnaistR^itIyo loko vashIkR^itaH /
iti yajamAnasya loko 'nyaH parishiShTo na vidyate //1 //


_______________________________________________________________________


START ChUp 2,24.2

#<kva tarhi yajamAnasya loka iti |
sa yas taM na vidyAt kathaM kuryAt |
atha vidvAn kuryAt || ChUp_2,24.2 ||>#

__________


ChUpBh_2,24.2 ataH kva tarhi yajamAnasya loko yadarthaM yajate /
na kvacilloko 'stItyabhiprAyaH /
"lokAya vai yajate yo yajate"iti shruteH /
lokAbhAve ca sa yo yajamAnastaM lokasvIkaraNopAyaM sAmahomamantrotthAnalakShaNaM na vidyAnna vijAnIyAtso 'j~naH kathaM kuryAdyaj~naM na kathaJNcana tasya kartR^itvamupapadyata ityarthaH /
sAmAdivij~nAnastutiparatvAnnAviduShaH kartR^itvaM karmamAtravidaH pratiShidhyate /
stutaye ca sAmAdivij~nAnasyAvidvatkartR^itvapratiShedhAya ceti hi bhidyate vAkyam /
Adye cauShastye kANDe 'viduSho 'pi karmAstIti hetumavocAma /
athaitadvakShyamANaM sAmAdyupAyaM vidvAnkuryAt //2//


_______________________________________________________________________


START ChUp 2,24.3

#<purA prAtaranuvAkasyopAkaraNAj jaghanena gArhapatyasyodAÇmukha upavishya sa vAsavaM sAmAbhigAyati || ChUp_2,24.3 ||>#

__________


ChUpBh_2,24.3 kiM tadvedyamityAha-purA pUrvaM prAtaranuvAkasya shasrasya prArambhAjjaghanena gArhapatyasya pashcAdudaÇmukhaH sannupavishya sa vAsavaM vasudaivatyaM sAmAbhigAyati //3 //


_______________________________________________________________________


START ChUp 2,24.4

#<lo 3 kadvAram apAvA 3 rNU 33 |
pashyema tvA vayaM rA 33333 hu 3 m A 33 jyA 3 yo 3 A 32111 iti || ChUp_2,24.4 ||>#

__________


ChUpBh_2,24.4 lokadvAramasya pR^ithivIlokasya prAptaye dvAramapAvR^iNu he 'gne tena dvAreNa pashyema tvA tvAM rAjyAyeti //4 //


_______________________________________________________________________


START ChUp 2,24.5

#<atha juhoti |
namo 'gnaye pR^ithivIkShite lokakShite |
lokaM me yajamAnAya vinda |
eSha vai yajamAnasya lokaH |
etA asmi || ChUp_2,24.5 ||>#

__________


ChUpBh_2,24.5 athAnantaraM juhotyanena mantreNa namo 'gnaye prahvIbhUtAstubhyaM vayaM pR^ithivIkShite pR^ithivInivAsAya lokakShite pR^ithivIlokanivAsAyetyarthaH /
lokaM me mahyaM yajamAnAya vinda labhasva /
eSha vai mama yajamAnasya loka etA gantAsmi //5 //


_______________________________________________________________________


START ChUp 2,24.6

#<atra yajamAnaH parastAd AyuShaH svAhA |
apajahi parigham ity uktvottiShThati |
tasmai vasavaH prAtaHsavanaM saMprayacchanti || ChUp_2,24.6 ||>#

__________


ChUpBh_2,24.6 atrAsmiMlloke yajamAno 'hamAyuShaH parastAdUrdhvaM mR^itaH sannityarthaH /
svAhoti juhoti /
apajahyapanaya parighaM lokadvArArgalamityevaM mantramuktvottiShThati evametairvasubhyaH prAtaH savanasambaddho loko niShkrItaH syAttataste prAtaHsavanaM dhasavo yajamAnAya samprayacchanti //6 //


_______________________________________________________________________


START ChUp 2,24.7-8

#<purA mAdhyandinasya savanasyopAkaraNAj jaghanenAgnIdhrIyasyodaÇmukha upavishya sa raudraM sAmAbhigAyati || ChUp_2,24.7 ||>#

#<lo 3 kadvAramapAvAr 3 NU 33 |
pashyema tvA vayaM vairA 33333 hu 3 m A 33 jyA 3 yo 3 A 32111 iti || ChUp_2,24.8 ||>#

__________


ChUpBh_2,24.7,8 tathA'gnIdhrIyasya dakShiNAgnerjaghanenodaÇmukha upavishya sa raudraM sAmAbhigAyati yajamAno rudradaivatyaMvairAjyAya //7-8 //


_______________________________________________________________________


START ChUp 2,24.9-10

#<atha juhoti |
nAmo vAyave 'ntarikShakShite lokakShite |
lokaM me yajamAnAya vinda |
eSha vai yajamAnasya lokaH |
etAsmi || ChUp_2,24.9 ||>#

#<atra yajamAnaH parastAd AyuShaH svAhA |
apajahi parigham ity uktvottiShThati |
tasmai rudrA mAdhyandinaM savanaM saMprayacchanti || ChUp_2,24.10 ||>#

__________


ChUpBh_2,24.9.10 antarikShakShita ityAdi samAnam //9//


_______________________________________________________________________


START ChUp 2,24.11-13

#<purA tR^itIyasavanasyopAkaraNAj jaghanenAhavanIyasyodaÇmukha upavishya sa AdityaM sa vaishvadevaM sAmAbhigAyati || ChUp_2,24.11 ||>#

#<lo 3 kadvAramapAvA 3 rNU33 |
pashyema tvA vayaM svArA 33333 hu3m, A 33 jyA 3 yo 3 A 32111 ity Adityam || ChUp_2,24.12 ||>#

#<atha vaishvadevam |
lo3kadvAramapAvA3rNU33 |
pashyema tvA vayaM sAmrA 33333 hu3m A 33 jyA 3 yo 3 A 32111 iti || ChUp_2,24.13 ||>#

__________


ChUpBh_2,24.11-13 tathA'havanIyasyodaÇmukha upavishya sa AdityadaivatyamAdityaM vaishvadevaM ca sAmAbhigAyati krameNa svArAjyAya sAmrAjyAya //11-13 //


_______________________________________________________________________


START ChUp 2,24.14-15

#<atha juhoti |
nama Adityebhyash ca vishvebhyash ca devebhyo divikShidbhyo lokakShidbhyaH |
lokaM me yajamAnAya vindata || ChUp_2,24.14 ||>#

#<eSha vai yajamAnasya lokaH |
etAsmy atra yajamAnaH parastAd AyuShaH svAhA |
apahata parigham ity uktvottiShThati || ChUp_2,24.15 ||>#

__________

ChUpBh_2,24.14-15 divikShidbhya ityevamAdi samAnamanyat /
vindatApahateti bahivacanamAtraM visheShaH /
yAjamAnaM tvetat /
etAsmyatra yajamAna ityAdiliN^gAt //14-15 //


_______________________________________________________________________


START ChUp 2,24.16

#<tasmA AdityAsh ca vishve ca devAs tR^itIyasavanaM saMprayacchanti |
eSha ha vai yaj~nasya mAtrAM veda ya evaM veda ya evaM veda || ChUp_2,24.16 ||>#


__________


ChUpBh_2,24.16 eSha ha vai yajamAna evaMvit yathoktasya  sAmAdervidvAnyaj~nasya mAtrAM yaj~nayAthAtmyaM veda yathoktam /
ya evaM veda ya evaM vedeti dviruktiradhyAyaparisamAptyarthA //16 //

#<iti chAndogyopaniShadi dvitIyAdhyAyasya caturviMshaH khaNDaH>#
#<iti chAndogyopaniShadbrAhmaNe dvitIyo 'dhyAyaH samAptaH>#


_____________________________________________________________


#<oM>#

#<atha tR^itIyo 'dhyAyaH>#


_______________________________________________________________________


START ChUp 3,1.1

#<asau vA Adityo devamadhu |
tasya dyaur eva tirashcInavaMshaH |
antarikSham apUpaH |
marIcayaH putrAH || ChUp_3,1.1 ||>#

__________


ChUpBh_3,1.1 asau vA Aditya utyAdyadhyAyArambhe sambandhaH /
atItAnantarAdhyAyAnta uktaM yaj~nasya mAtrAM vedeti yaj~naviShayANi ca sAmahomamantrotthAnAni vishiShTaphalaprAptaye yaj~nAN^gabhUtAnyupadiShTAni /
sarvayaj~nAnAM ca kAryanirvR^ittirUpaH savitA mahatyA shriyA dIpyate /
sa eSha sarvaprANikarmaphalabhUtaH pratyakShaM sarvairupajIvyate /
ato yaj~navyapadeshAnantaraM tatkAryabhUtasavitR^iviShayamupAsanaM sarvapuruShArthebhyaH shreShThatamaphalaM vidhAsyAmItyevamArabhate shrutiH-asau vA Adityo devamadhvityAdi /
devanAM modanAnmadhviva madhvasAvAdityaH /
vasvAdInAM ca modanahetutvaM vakShyati sarvayaj~naphalarUpatvAdAdityasya /
kathaM madhutvamityAha-tasya madhuno dyaureva bhrAmarasyeva madhunastirashcInashcAsau vaMshashceti tirashcInavaMshaH /
tiryaggateva hi dyaurlakShyate /
antarikShaM ca madhvapUpo dyuvaMshe lagnaH sallaMmbata ivAto madhvapUpasAmAnyAdantarikShaM madhvapUpo madhunaH saviturAshrayatvAcca /
marIcayo rashmayo rashmisthA Apo bhaumAH savitrAkR^iShTAH"etA vA ApaH svarAjo yanmarIcaya"iti iti hi vij~nAyate /
tA antarikShamadhvapUpastharashmyantargatatvAdbhramarabIjabhUtAH putrA iva hitA lakShyanta iti putrA iva putrA madhvapUpanADyantargatA hi bhramaraputrAH //1 //


_______________________________________________________________________


START ChUp 3,1.2

#<tasya ye prAJNco rashmayas tA evAsya prAcyo madhunADyaH |
R^ica eva madhukR^itaH |
R^igveda eva puShpam |
tA amR^itA ApaH |
tA vA etA R^icaH || ChUp_3,1.2 ||>#

__________


ChUpBh_3,1.2 tasya saviturmadhvAshrayasya madhuno ye prAJNcaH prAcyAM dishi gatA rashmayastA evAsya prAcyaH prAgaJNcanAnmadhuno nADyo madhunADya iva madhvAdhAracchidrANItyarthaH /
tatra R^ica eva madhukR^ito lohitarUpaM savitrAshrayaM madhu kurvantIti madhukR^ito bhramarA iva yato rasAnAdAya madhu kurvanti /
tatpuShpamiva puShpamR^igveda eva /
tatra R^igbrAhmaNasamudAyasya R^igvedAkhyatvAcchabdamAtrAcca bhogyarUparasanisrAvAsambhavAdR^igvedashabdenAtra R^igvedavihitaM karma /
tato hi karmaphalabhUtamadhurasanisrAvasambhavAt /
madhukarairiva puShpasthAnIyAdR^igvedavihitAtkarmaNo 'pa AdAya R^igbhirmadhu nirvartyate /
kAstA Apa ityAha-tAH karmaNi prayuktAH somAjyapayorUpA agnau prakShiptAstatpAkAbhinirvR^ittA amR^itA amR^itArthatvAdatyanta rasavatya Apo bhavanti /
tadrasAnAdAya tA vA etA ÌcaH puShpebhyo rasamAdadAnA eva bhramarAH R^icaH //2 //


_______________________________________________________________________


START ChUp 3,1.3

#<etam R^igvedam abhyatapan |
tasyAbhitaptasya yashas teja indriyaM vIryam annAdyaM raso 'jAyata || ChUp_3,1.3 ||>#

__________


ChUpBh_3,1.3 etamR^igvedamR^igvedavihitaM karma puShpasthAnIyamabhyatapannabhitApaM kR^itavatya ivaitA R^icaH karmaNi prayuktAH /
Ìgbhirhi mantraiH shasrAdyaN^gabhAvamupagataiH kriyamANaM karma madhunirvartakaM rasaM muJNcatItyupapadyate puShpANIva bhramarairAcUShyamANAni /
tadetadAha-tasyargvedasyAbhitaptasya /
ko 'sau raso ya R^iÇmadhukarAbhitApaniHsR^ita ityucyate /
yasho vishrutatvaM tejo dehagatA dIptirindriyaM sAmarthyopetairindriyairavaikalyaM vIryaM sAmarthyaM balamityarthaH /
annAdyamannaM ca tadAdyaM ca yenopayujyamAnenAhanyahani devAnAM sthitiH syAttadannAdyameSha raso 'jAyata yAgAdilakShaNAtkarmaNaH //3 //


_______________________________________________________________________


START ChUp 3,1.4

#<tad vyakSharat |
tad Adityam abhito 'shrayat |
tad vA etad yad etad Adityasya rohitaM rUpam || ChUp_3,1.4 ||>#

__________


ChUpBh_3,1.4 yasha AdyannAdyaparyantaM tadvyakSharadvisheSheNAkSharadagamat /
gatvA ca tadAdityamabhitaH pArshvataH pUrvabhAgaM saviturashrayadAshritavadityarthaH /
amuShminnAditye saJNcitaM karmaphalAkhyaM madhu bhokShyAmaha ityevaM hi yasha-AdilakShaNaphalaprAptaye karmANi kriyante manuShyaiH kedAraniShpAdanamiva karShakaiH /
tatpratyakShaM pradarshyate shraddhAhetostadvA etat /
kiM tadyadetadAdityasyodyato dR^ishyate rohitaM rUpam //4//

#<iti chAndogyopaniShadi tR^itIyAdhyAyasya prathamaH khaNDaH>#

=======================================================================

START ChUp 3,2.1

#<atha ye 'sya dakShiNA rashmayas tA evAsya dakShiNA madhunADyaH |
yajUMShy eva madhukR^itaH |
yajurveda eva puShpam |
tA amR^itA ApaH || ChUp_3,2.1 ||>#

__________


ChUpBh_3,2.1 atha ye 'sya dakShiNA rashmaya ityAdi samAnam /
yajUM#yeva madhukR^ito yajurvedavihite karmaNi prayuktAni /
pUrvavanmadhukR^ita iva /
yajurvedavihitaM karma puShpasthAnIyaM puShpamityucyate /
tA eva somAdyA amR^itA ApaH //1 //


_______________________________________________________________________


START ChUp 3,2.2-3

#<tAni vA etAni yajUMShy etaM yajurvedam abhyatapan |
tasya abhitaptasya yashas teja indriyaM vIryam annAdyaM raso 'jAyata || ChUp_3,2.2 ||>#

#<tad vyakSharat |
tad Adityam abhito 'shrayat |
tad vA etad yad etad Adityasya shuklaM rUpam || ChUp_3,2.3 ||>#

__________


ChUpBh_3,2.2,3 tAni vA etAni yajUMShyetaM yajurvedamabhyatapannityevamAdi sarvaM samAnam /
madhvetadAdityasya dR^ishyate shuklaM rUpam //2--3 //

#<iti chAndogyopaniShadi tR^itIyAdhyAyasya dvitIyaH khaNDaH>#

=======================================================================

START ChUp 3,3.1-3

#<atha ye 'sya pratyaJNco rashmAyas tA evAsya pratIcyo madhunADyaH |
sAmAny eva madhukR^itaH |
sAmaveda eva puShpam |
tA amR^itA ApaH || ChUp_3,3.1 ||>#

#<tAni vA etAni sAmAny etaM sAmavedam abhyatapan |
tasyAbhitaptasya yashas teja indriyaM vIryam annAdyaM raso 'jAyata || ChUp_3,3.2 ||>#

#<tad vyakSharat |
tad Adityam abhito 'shrayat |
tad vA etad yad etad Adityasya kR^iShNaM rUpam || ChUp_3,3.3 ||>#

__________

ChUpBh_3.3.1-3 atha ye 'sya pratyashco rashmaya ityAdi samAnam /
tathA sAmnAM madhu /
etadAdityasya kR^iShNaM rUpam //1-3 //

#<iti chAndogyopaniShadi tR^itIyAdhyAyasya tR^itIyaH khaNDaH>#

=======================================================================
START ChUp 3,4.1-3

#<atha ye 'syodaJNco rashmayas tA evAsyodIcyo madhunADyaH |
atharvAN^girasa eva madhukR^itaH |
itihAsapurANaM puShpam |
tA amR^itA ApaH || ChUp_3,4.1 ||>#

#<te vA ete 'tharvAN^girasa etad itihAsapUrANam abhyatapan |
tasyAbhitaptasya yashas teja indriyAM vIryam annAdyaM raso 'jAyata || ChUp_3,4.2 ||>#

#<tad vyakSharat |
tad Adityam abhito 'shrayat |
tad vA etad yad etad Adityasya paraHkR^iShNaM rUpam || ChUp_3,4.3 ||>#


__________


ChUpBh_3,4.1-3 atha ye 'syodaJNco rashmaya ityAdi samAnam /
atharvAN^giraso 'tharvaNAN^girasA ca dR^iShTA mantrA atharvAN^girasaH karmaNi prayuktA madhukR^itaH /
itihAsapurANaM puShpam /
tayoshcetihAsapurANayorashvamedhe pAriplavAsu rAtriShu karmAN^gatvena viniyogaH siddhaH /
madhvetadAdityasya paraH kR^iShNaM rUpamatishayena kR^iShNamityarthaH //1-3 //
#<iti chAndogyopaniShadi tR^itIyAdhyAyasya caturthaH khaNDaH>#

=======================================================================

START ChUp 3,5.1-3

#<atha ye 'syordhvA rashmayas tA evAsyordhvA madhunADyaH |
guhyA evAdeshA madhukR^itaH |
brahmaiva puShpaM |
tA amR^itA ApaH || ChUp_3,5.1 ||>#

#<te vA ete guhyA AdeshA etad brahmAbhyatapan |
tasyAbhitaptasya yashas teja indriyaM vIryam annAdyaM raso 'jAyata || ChUp_3,5.2 ||>#

#<tad vyakSharat |
tad Adityam abhito 'shrayat |
tad vA etad yad etad Adityasya madhye kShobhata iva || ChUp_3,5.3 ||>#


__________


ChUpBh_3,5.1,2,3 atha ye 'syordhvA rashmaya ityAdi pUrvavat /
guhyA gopyA rahasyA evA'deshA lokadvArIyAdividhaya upAsanAni ca karmAN^gaviShayANi madhukR^ito brahmaiva shabdAdhikArAtprANavAkhyaM puShpam /
samAnamanyat /
madhvetadAdityasya madhye kShobhata iva samAhitadR^iShTerdR^ishyate saJNcalatIva //1-3 //


_______________________________________________________________________


START ChUp 3,5.4

#<te vA ete rasAnAM rasAH |
vedA hi rasAH |
teShAm ete rasAH |
tAni vA etAny amR^itAnAm amR^itAni |
vedA hy amR^itAH |
teShAm etAny amR^itAni || ChUp_3,5.4 ||>#

__________


ChUpBh_3,5.4 te vA ete yathoktA rohitAdirUpavisheShA rasAnAM rasAH /
keShAM rasAnAmityAha-vedA hi yasmAllokaniShyandatvAtsArA iti rasAsteShAM rasAnAM karmabhAvamApannAnAmapyete rohitAdivisheShA rasA ityantasArabhUtA ityarthaH /
tathAmR^itAnAmamR^itAni vedA hyamR^itA nityatvAteShAmetAni rohitAdIni rUpANyamR^itAni /
rasAnAM rasA ityAdi karmastutireShA /
yasyaivaMvishiShTAnyamR^itAni phalamiti //4//

#<iti chAndogyopaniShadi tR^itIyAdhyAyasya paJNcamaH khaNDaH>#

=======================================================================

START ChUp 3,6.1

#<tad yat prathamam amR^itaM tad vasava upajIvanty agninA mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,6.1 ||>#

__________


ChUpBh_3,6.1 rUpasyeti /
na /
yasha AdInAM shrotrAdigamyatvAt /
shrotragrAhyaM yashaH /
tejorUpaM cAkShuSham /
indriyaM viShayagrahaNakAryAnumeyaM karaNasAmarthyam /
vIryaM balaM dehagata utsAhaH prANavattA /
annAdyaM pratyahamupajIvyamAnaM sharIrasthitikaraM yadbhavati raso hyevamAtmakaH sarvaH /
yaM dR^iShTvA tR^ipyanti sarve devAH /
dR^iShTvA tR^ipyantItyetatsarvaM svakaraNairanubhUya tR^ipyantItyarthaH /
AdityasaMshrayAH santo vaigandhyAdidehakaraNadoSharahitAshca //1 //


_______________________________________________________________________


START ChUp 3,6.2

#<ta etad eva rUpam abhisaMvishanti |
etasmAd rUpAd udyanti || ChUp_3,6.2 ||>#

__________


ChUpBh_3,6.2 kiM te nirudyamA amR^itamupajIvanti /
na /
kathaM tarhi, etadeva rUpamabhilakShyAdhunA bhogAvasaro nAsmAkamiti buddhvAbhisaMvishantyudAsate /
yadA vai tasyAmR^itasya bhogAvasaro bhavettadaitasmAdamR^itAdamR^itabhoganimittamityarthaH /
etasmAdrUpAdudyantyutsAhavanto bhavantItyarthaH /
na hyanutsAhavatAmananapatiShThatAmalasAnAM bhogaprAptirloke dR^iShTA //2 //


_______________________________________________________________________


START ChUp 3,6.3

#<sa ya etad evam amR^itaM veda vasUnAm evaiko bhUtvAgninaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,6.3 ||>#

__________


ChUpBh_3,6.3 sa yaH kashcidetadevaM yathoditamR^iÇmadhukaratAparasasaMrakShaNamR^igvedavihitakarmapuShpAttasya cA'dityasaMshrayaNaM rohita rUpatvaM cAmR^itasya prAcIdiggatarashminADIsaMsthatAM vasudevabhogyatAM tadvidashca vasubhiH sahaikatAM gatvAgninA mukenopajIvanaM darshanamAtreNa tR^iptiM svabhogAvasara udyamanaM tatkAlApAye ca saMveshanaM veda so 'pi vasuvatsarvaM tathaivAnubhavati //3 //


_______________________________________________________________________


START ChUp 3,6.4

#<sa yAvad AdityaH purastAd udetA pashcAd astam etA vasUnAm eva tAvad AdhipatyaM svArAjyaM paryetA || ChUp_3,6.4 ||>#

__________


ChUpBh_3,6.4 kiyantaM kAlaM vidvAMstadamR^itamupajIvatItyucyate - sa vidvAnyAvadAdityaH purastAtprAcyAM dishyudetA pashcAtpratIcyAmastametA tAvadvasUnAM bhogakAlastAvantameva kAlaM vasUnAmAdhipatyaM svArAjyaM paryatA parito gantA bhavatItyarthaH /
na yathA candramaNDalasthaH kevalakarmI paratantro devAnAmannabhUtaH /
kiM tarhyayamAdhipatyaM svarADbhAvaM cAdhigacchati //4//

#<iti chAndogyopaniShadi tR^itIyAdhyAyasya ShaShThaH khaNDaH>#

=======================================================================

START ChUp 3,7.1-3

#<atha yad dvitIyam amR^itaM tad rudrA upajIvantIndreNa mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,7.1 ||>#

#<ta etad eva rUpam abhisaMvishanti |
etasmAd rUpAd udyanti || ChUp_3,7.2 ||>#

#<sa ya etad evam amR^itaM veda rudrANAm evaiko bhUtvendreNaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,7.3 ||>#


__________


ChUpBh_3,7.1-3 athA yaddvitIyamamR^itaM tadrudrA upajIvantItyAdi samAnam //1-2-3 //


_______________________________________________________________________


START ChUp 3,7.4

#<sa yAvad AdityaH purastAd udetA pashcAd astam etA dvis tAvad dakShiNata udetottarato 'stam etA rudrANAm eva tAvad AdhipatyaM svArAjyaM paryetA || ChUp_3,7.4 ||>#
__________


ChUpBh_3,7.4 sa yAvadAdityaH purastAdudetA pashcAdastametA dvistAvattato dviguNaM kAlaM dakShiNata udetottarato 'stametA rudrANAM tAvadbhogakAlaH //4//

#<iti chAndogyopaniShadi tR^itIyAdhyAyasya saptamaH khaNDaH>#

=======================================================================

START ChUp 3,8.1-4

#<atha yat tR^itIyam amR^itaM tad AdityA upajIvanti varuNena mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,8.1 ||>#

#<ta etad eva rUpam abhisaMvishanti |
etasmAd rUpAd udyanti || ChUp_3,8.2 ||>#

#<sa ya etad evam amR^itaM vedAdityAnAm evaiko bhUtvA varuNenaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,8.3 ||>#

#<sa yAvad Adityo dakShiNata udetottarato 'stam etA dvis tAvat pashcAd udetA purastAd astam etAdityAnAm eva tAvad AdhipatyaM svArAjyaM paryetA || ChUp_3,8.4 ||>#


#<iti chAndogyopaniShadi tR^itIyAdhyAyasyAShTamaH khaNDaH>#

=======================================================================

START ChUp 3,9.1-4

#<atha yac caturtham amR^itaM tan maruta upajIvanti somena mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,9.1 ||>#

#<ta etad eva rUpam abhisaMvishanti |
etasmAd rUpAd udyanti || ChUp_3,9.2 ||>#

#<sa ya etad evam amR^itaM veda marutAm evaiko bhUtvA somenaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,9.3 ||>#

#<sa yAvad AdityaH pashcAd udetA purastAd astam etA dvis tAvad uttarata udetA dakShiNato 'stam etA marutAm eva tAvad AdhipatyaM svArAjyaM paryetA || ChUp_3,9.4 ||>#


#<iti chAndogyopaniShadi tR^itIyAdhyAyasya navamaH khaNDaH>#

=======================================================================

START ChUp 3,10.1

#<atha yat paJNcamam amR^itaM tat sAdhyA upajIvanti brahmaNA mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,10.1 ||>#

#<ta etad eva rUpam abhisaMvishanti |
etasmAd rUpAd udyanti || ChUp_3,10.2 ||>#

#<sa ya etad evam amR^itaM veda sAdhyAnAm evaiko bhUtvA brahmaNaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,10.3 ||>#

#<sa yAvad Aditya uttarata udetA dakShiNato 'stam etA dvis tAvad Urdhvam udetArvAg astam etA sAdhyAnAm eva tAvad AdhipatyaM svArAjyaM paryetA || ChUp_3,10.4 ||>#


#<iti chAndogyopaniShadi tR^itIyAdhyAyasya dashamaH khaNDaH>#


__________

ChUpBh_3.8.1-4, 9.1-4, 10.1-4 tathA pashcAduttarata UrdhvamudetA viparyayeNAstametA /
pUrvasmAtpUrvasmAddviguNottarottareNa kAlenetyapaurANaM darshanam /
savitushcaturdishamindrayamavaruNasomapurIShUdayAstamayakAlasya tulyatvaM hi paurANikairuktam /
mAnasottarasya mUrdhani meroH pradakShiNAvR^ittestulyatvAditi /
atroktaH parihAra AcAryaiH /
amarAvatyAdInAM purINAM dviguNottarottareNa kAlenodvAsaH syAt /
udayashca nAma savitustannivAsinAM prANinAM cakShugocarApattistadatyayaShcastamanaM na paramArthata udayAstamane staH /
tannivAsinAM ca prANinAmabhAve tAnprati tenaiva mArgeNa gacchannapi naivodetA nAstameteti cakShurgocarApattestadatyayasya cAbhAvAt /
tathAmarAvatyAH sakAshAddviguNaM kAlaM saMyamanI purI vasatyatastannivAsinaH prANinaH prati dakShiNata ivodetyuttarato 'stametItyucyate 'smadbuddhiM cApekShya /
tathottarAsvapi purIShu yojanA /
sarveShAM ca meruruttarato bhavati /
yadAmarAvatyAM madhyAhnagataH savitA tadA saMyamanyAmudyandR^ishyate tatra madhyAhnagato vAruNyAmudyandR^ishyate, tathottarasyAM, pradakShiNAvR^ittestulyatvAt /
ilAvR^itavAsinAM sarvataH parvataprAkAranivAritAdityarashmInAM savitordhva ivodetAvagistametA dR^ishyate /
parvatordhvacchidrapraveshAtsavitR^iprakAshasya /
tathargAdyamR^itopajIvinAmamR^itAnAM ca dviguNottarottaravIryavattvamanumIyate bhogakAladvaiguNyaliN^gena /
udyamanasaMveshanAdi devAnAM rudrAdInAM viduShashca samAnam //1-4 //

#<iti chAndogyopaniShadi tR^itIyAdhyAyasyAShTamanavamadashamakhaNDAH>#

=======================================================================

START ChUp 3,11.1

#<atha tata Urdhva udetya naivodetA nAstam etaikala eva madhye sthAtA |
tad eSha shlokaH || ChUp_3,11.1 ||>#

__________


ChUpBh_3,11.1 kR^itvaivamudayAstamanena prANinAM svakarmaphalabhoganimittamanugrahaM tatkarmaphalopabhogakShaye tAni prANijAtAnyAtmani saMhR^ityAtha tatastasmAdanantaraM prANyanugrahakAlAdUrdhvaH sannAtmanyudetyodgamya yAnpratyudeti teShAM prANinAmabhAvAtsvAtmastho naivodetA nAstametaikalo 'dvitIyo 'navayavo madhye svAtmanyeva sthAtA /
tatra kashcidvidvAnvasvAdisamAnacaraNo rohitAdyamR^itabhogabhAgI yathoktakrameNa svAtmAnaM savitAramAtmatvenopetya samAhitaH sannetaM mantraM dR^iShTvotthito 'nyasmai pR^iShTavate jagAda /
yatastvamAgato brahmalokAtkiM tatrApyahorAtrAbhyAM parivartamAnaH savitA prANinAmAyuH kShapayati yathehAsmAkamityevaM pR^iShTaH pratyAha /
tattatra yathA pR^iShTe yathokte cArtha eSha shloko bhavati tanokto yogineti shrutervacanamidam //1 //


_______________________________________________________________________


START ChUp 3,11.2

#<na vai tatra na nimloca |
nodiyAya kadAcana |
devAs tenAhaM satyena |
mA virAdhiShi brahmaNeti || ChUp_3,11.2 ||>#

__________


ChUpBh_3,11.2 na vai tatra yato 'haM brahmalokAdAgatastasminna vai tatraitadasti yatpR^icchasi /
na hi tatra nimloco 'stamagamatsavitA na codiyAyodgataH kutashcitkadAcana kasmiMshcidapi kAla iti /
udayAstamayavarjito brahmaloka ityanupapannamityuktaH shuthamiva pratipede /
he devAH sAkShiNo yUyaM shR^iNuta yathA mayoktaM satyaM vacastena steyanAhaM brahmaNA brahmasvarUpeNa mA virAdhiShi mA virudhyeyamaprAptirbrahmaNA mama mA bhUdityarthaH //2 //


_______________________________________________________________________


START ChUp 3,11.3

#<na ha vA asmA udeti na nimlocati |
sakR^id divA haivAsmai bhavati |
ya etAm evaM brahmopaniShadaM veda || ChUp_3,11.3 ||>#

__________


ChUpBh_3,11.3 satyaM tenoktamityAha shrutiH-na ha vA asmai yathoktabrahmavide nodeti na nimlocati nAstameti kiM tu brahmavide 'smai sakR^iddivA haiva sadaivAharbhavati svayaJNjyotiShTvAdya etAM yathoktAM brahmopaniShadaM vedaguhyaM veda /
evaM tantreNa vaMshAditrayaM pratyamR^itasambandhaM ca yaccAnyadavocAmaivaM jAnAtItyarthaH /
vidvAnudayAstamayakAlAparicchedyaM nityamajaM brahma bhavatItyarthaH //3 //


_______________________________________________________________________


START ChUp 3,11.4

#<tad dhaitad brahmA prajApataya uvAca |
prajApatir manave |
manuH prajAbhyaH |
tad dhaitad uddAlakAyAruNaye jyeShThAya putrAya pitA brahma provAca || ChUp_3,11.4 ||>#

__________


ChUpBh_3,11.4 taddhaitanmadhuj~nAnaM brahmA hiraNyagarbho virAje prajApataya uvAca /
so 'pi manave /
manurikShvAkvAdyAbhyaH prajAbhyaH provAceti vidyAM stauti brahmAdivishiShTakramAgateti /
kiM ca taddhaitanmadhuj~nAnamuddAlakAyA'ruNaye pitA


_______________________________________________________________________


START ChUp 3,11.5

#<idaM vAva taj jyeShThAya putrAya pitA brahma prabrUyAt praNAyyAya vAntevAsine || ChUp_3,11.5 ||>#

__________

ChUpBh_3,11.5 idaM vAva tadyathoktamanyo 'pi jyeShThAya putrAya sarvapriyArhAya brahma prabrUyAt /
praNAyyAya vA yogyAyAyantevAsine shiShyAya //5 //


_______________________________________________________________________


START ChUp 3,11.6

#<nAnyasmai kasmaicana |
yady apy asmA imAm adbhiH parigR^ihItAM dhanasya pUrNAM dadyAd etad eva tato bhUya iti || ChUp_3,11.6 ||>#

__________


ChUpBh_3,11.6 nAnyasmai kasmaicana prabrUyAttIrthadvayamanuj~nAtamanekeShAM prAptAnAM tIrthAnAmAcAryAdInAm /
kasmAtpunastIrthasaN^kocanaM vidyAyA niShkrayArthamAcAryAya dhanasya pUrNAM sampannAM bhogopararaNairnAsAvasya niShkrayo yasmAttato 'pi dAnAdetadeva yanmadhuvidyAdAnaM bhUyo bahutaraphalamityarthaH /
dvirabhyAsa AdarArthaH //6//

#<iti chAndogyopaniShadi tR^itIyAdhyAyasyaikAdashaH khaNDaH>#

=======================================================================

START ChUp 3,12.1

#<gAyatrI vA idaM sarvaM bhUtaM yad idam kiJNca |
vAg vai gAyatrI |
vAg vA idaM sarvaM bhUtaM gAyati ca trAyate ca || ChUp_3,12.1 ||>#

__________


ChUpBh_3,12.1 yata evamatishayaphalaiShA brahmavidyAtaH sA prakArAntareNApi vaktavyeti gAyatrI vA ityAdyArabhyate /
gAyatrIdvAreNa cocyate /
brahmaNaH sarvavisheSharahitasya neti netItyAdishiShapratiShedhagamyasya durbodhatvAt /
satsvanekeShu cchandaHsu gAyatryA eva brahmaj~nAnadvAratayopAdAnaM prAdhAnyAt /
somAharaNAt itaracchandokSharAharaNenetaracchandovyAptyA ca sarvasavanavyApakatvAcca yaj~ne prAdhAnyaM gAyatryAH /
gAyatrIsAratvAcca brAhmaNasya mAtaramiva hitvA gurutarAM gAyatrIM tato 'nyadgurutaraM na pratipadyate yathoktaM brahmApIti /
tasyAmatyantagauravasya prasiddhatvAt /
ato gAyatrImukhenaiva brahmocyate /
gAyatrI vA ityavadhAraNArtho vaishabdaH /
idaM sarvaM bhUtaM prAmijAtaM yatkiJNca sthAvaraM jaN^gamaM vA tatsarvaM gAyatryeva /
tasyAshchandomAtrAyAH sarvabhUtatvamanupapannamiti gAyatrIkAraNaM vAcaM shabdayatyasau gaurasAvashva iti ca trAyate ca rakShatyamuShmAnmA bhaiShIH kiM te bhayamutthitamityAdinA sarvato bhayAnnivartyamAno vAcA trAtaH syAt /
yadvAgbhUtaM gAyati ca trAyate ca gAyatryeva tadgAyati ca trAyate ca vAco 'nanyatvAdgAyatryAH /
gAnAttrANAcca gAyatryA gAyatrItvam //1 //


_______________________________________________________________________


START ChUp 3,12.2

#<yA vai sA gAyatrIyaM vAva sA yeyaM pR^ithivI |
asyAM hIdaM sarvaM bhUtaM pratiShThitam |
etAm eva nAtishIyate || ChUp_3,12.2 ||>#

__________


ChUpBh_3,12.2 yA vai saivaMlakShaNA sarvabhUtarUpA gAyatrI, iyaM vAva sA yeyaM pR^ithivI /
kathaM punariyaM pR^ithivI gAyatrIti, ucyatesarvabhUtasambandhAt /
kathaM sarvabhUtasambandhaH, asyAM pR^ithivyAM hi yasmAtsarvaM sthAvaraM jaN^gamaM ca bhUtaM pratiShThitametAmeva pR^ithivIM nAtishIyate nAtivartata ityetat /
yathA gAnatrANAbhyAM bhUtasambandho gAyatryA evaM bhUtapratiShThAnAdubhUtasambaddhA pR^ithivyato gAyatrI pR^ithivI //2 //


_______________________________________________________________________


START ChUp 3,12.3

#<yA vai sA pR^ithivIyaM vAva sA yad idam asmin puruShe sharIram |
asmin hIme prANAH pratiShThitAH |
etad eva nAtishIyante || ChUp_3,12.3 ||>#

__________


ChUpBh_3,12.3 yA vai sA pR^ithivI gAyatrIyaM vAva sedameva /
tatkiM, yadidamasminpuruShe kAryakAraNasaN^ghAte jIvati sharIraM pArthivatvAccharIrasya /
kathaM sharIrasya gAyatrItvamiti /
ucyate-asminhIme prANA bhUtashabdavAcyAH pratiShThitAH /
ataH pR^ithivIvadbhUtashabdavAcyaprANapratiShThAnAccharIraM gAyatrI /
etadeva yasmAccharIraM nAtishIyante prANAH //3 //


_______________________________________________________________________


START ChUp 3,12.4

#<yad vai tat puruShe sharIram idaM vAva tad yad idam asminn antaH puruShe hR^idayam |
asmin hIme prANAH pratiShThitAH |
etad eva nAtishIyante || ChUp_3,12.4 ||>#

__________


ChUpBh_3,12.4 yadva tatpuruShe sharIraM gAyatrIdaM vAva tat /
yadidamasminnantarmadhye puruShe hR^idayaM puNDarIkAkhyametadgAyatrI /
kathamityAha-asminhIme prANAH pratiShThitA ataH sharIravadgAyatrI hR^idayam /
etadeva ca nAtishIyante prANAH /
"prANo ha pitA /
prANo mAtA /
"iti,"ahiMsansarvabhUtAni"iti ca shruterbhUtashabdavAcyAH prANAH //4 //


_______________________________________________________________________


START ChUp 3,12.5

#<saiShA catuShpadA ShaDvidhA gAyatrI |
tad etad R^icAbhyanUktam || ChUp_3,12.5 ||>#

__________


ChUpBh_3,12.5 saiShA catuShpadA ShaDakSharapadA chandorUpA satI bhavati gAyatrI ShaDvidhA vAgbhUtapR^ithivIsharIrahR^idayaprANarUpA satI ShaDvidhA bhavati /
vAkprANayoranyArthanirdiShTayorapi gAyatrIprakAratvam /
anyathA ShaDvidhasaMkhyApUraNAnupapatteH /
tadetasminnartha etadgIyatryAkhyaM brahma gAyatryanugataM gAyatrImukhenoktamR^icApi mantreNAbhyanUktaM prakAshitam //5 //


_______________________________________________________________________


START ChUp 3,12.6

#<tAvAn asya mahimA tato jyAyAMsh ca puruShaH |
pAdo 'sya sarvA bhUtAni tripAd asyAmR^itaM divIti || ChUp_3,12.6 ||>#

__________


ChUpBh_3,12.6 tAvAnasya gAyatryAkhyasya brahmaNaH samastasya mahimA vibhUtivistAraH /
yAvAMshcatuShpAtShaDvidhashca brahmaNo vikAraH pAdo gAyatrIti vyAkhyAtaH /
atastasmAdvikAralakShaNAdgAyatryAkhyAdvAcArambhaNamAtrAttato jyAyAnmahattarashca paramArthasatyarUpo 'vikAraH pUruShaH puruShaH sarvapUraNAtpuri shayanAcca /
tasyAsya pAdaH sarvA sarvANi bhUtAni tejobannAdIni sasthAvarajaN^gamAni /
tripAttrayaH pAdA asya so 'yaM tripAt /
tripAdamR^itaM puruShAkhyaM samastasya gAyatryAtmano divi dyotanavati svAtmanyavasthitamityartha iti //6 //


_______________________________________________________________________


START ChUp 3,12.7

#<yad vai tad brahmetIdaM vAva tad yo 'yaM bahirdhA puruShAd AkAshaH |
yo vai sa bahirdhA puruShAd AkAshaH || ChUp_3,12.7 ||>#

__________


ChUpBh_3,12.7 yadvai tat tripAdamR^itaM gAyatrImukhenoktaM brahmetIdaM vAva tadidameva /
tadyo 'yaM prasiddho bahirdhA bahiH puruShAdAkAsho bhautiko yo vai sa bahirdhA puruShAdAkAsha uktaH //7 //


_______________________________________________________________________


START ChUp 3,12.8

#<ayaM vAva sa yo 'yam antaH puruSha AkAshaH |
yo vai so 'ntaH puruSha AkAshaH || ChUp_3,12.8 ||>#

__________


ChUpBh_3,12.8 ayaM vAva sa yo 'yamantaH puruShe sharIra AkAsho yo vai so 'ntaH puruSha AkAshaH //8 //


_______________________________________________________________________


START ChUp 3,12.9

#<ayaM vAva sa yo 'yam antarhR^idaya AkAshaH |
tad etat pUrNam apravarti |
pUrNam apravartinIM shriyaM labhate ya evaM veda || ChUp_3,12.9 ||>#

__________


ChUpBh_3,12.9 ayaM vAva sa yo 'yamantarhR^idaye hR^idayapuNDarIka AkAshaH /
kathamekasya sata AkAshasya tridhA bheda iti /
ucyate-bAhyendriyaviShaye jAgaritasthAne nabhasi duHkhabAhulyaM dR^ishyate /
tato 'ntaHsharIre svapnasthAnabhUte mandataraM duHkhaM bhavati svapnAnpashyataH /
hR^idayasthe punarnabhasi na kaJNcana kAmaM kAmayate na kaJNcana svapnaM pashyati /
ataH sarvaduHkhanivR^ittirUpamAkAshaM suShuptasthAnam /
ato yuktamekasyApi tridhA bhedAnvAkhyAnam /
bahirdhA puruShAdArabhyA'kAshasya hR^idaye saN^kocakaraNaM cetaHsamAdhAnasthAnastutaye /
yathA"trayANAmapi lokAnAM kurukShetraM vishiShyate /
ardhatastu kurukShetramardhatastu pR^ithUdakam"iti tadvat /
tadetaddhArdAkAshAkhyaM brahma pUrNaM sarvagataM na hR^idayamAtraparicchinnamiti mantavyam /
yadyapi hR^idayAkAshe cetaH samAdhIyate 'pravarti na kutashcitkvacitpravartituM shIlamasyetyapravarti tadanucchittidharmakam /
yathAnyAni bhUtAni paricchinnAnyucchittidharmakANi na tathA hArdaM nabhaH /
pUrNAmapravartinImanucchedAtmikAM shriyaM vibhUtiM guNaphalaM labhate dR^iShTaM ya evaM yathoktaM pUrNApravartiguNaM brahma veda jAnAtIhaiva jIvaMstadbhAvaM pratipadyata ityarthaH //9//

#<iti chAndogyopaniShadi tR^itIyAdhyAyasya dvAdashaH khaNDaH>#

=======================================================================

START ChUp 3,13.1

#<tasya ha vA etasya hR^idayasya paJNca devasuShayaH |
sa yo 'sya prAÇ suShiH sa prANaH |
tac cakShuH |
sa AdityaH |
tad etat tejo 'nnAdyam ity upAsIta |
tejasvy annAdo bhavati ya evaM veda || ChUp_3,13.1 ||>#

__________


ChUpBh_3,13.1 tasya ha vA ityAdinA gAyatryAkhyasya brahmaNa upAsanAN^gatvena dvArapAlAdiguNavidhAnArthamArabhyate /
yathA loke dvArapAlA rAj~na upAsanena vashIkR^itA rAjaprAptyarthA bhavanti tathehApIti /
tasyeti prakR^itasya hR^idayasyetyarthaH /
etasyAnantaranirdiShTasya paJNca paJNcasaMkhyAkA devAnAM suShayo devasuShayaH svargalokaprAptidvAracchidrANi deveH prANAdityAdibhI rakShyamANAnItyato devasuShayastasya svargalokabhavanasya hR^idayasyAsya yaH prAÇsuShiH pUrvAbhimukhasya prAggataM yacchidraM dvAraM sa prANastatsthastena dvAreNa yaH saJNcarati vAyuvisheShaH sa prAganitIti prANaH /
tenaiva sambaddhamavyatiriktaM taccakShustathaiva sa AdityaH"Adityo ha vai bAhyaH prANaH"iti shruteshcakShUrUpapratiShThAkrameNa hR^idi sthitaH /
"sa AdityaH kasminpratiShThita iti cakShuShi"ityAdi hi vAjasaneyake /
prANavAyudevataiva hyekA cakShurAdityashca sahA'shrayeNa /
vakShyati ca-prANAya svAheti hatuM haviH sarvametattarpayatIti /
tadetprANAkhyaM svargalokadvArapAlatvAdbrahma /
svargalokaM pratipitsustejashcaitaccakShurAdityasvarUpeNa, annAdyatvAcca savitustejo 'nnAdyamityAbhyAM guNAbhyAmupAsIta /
tatastejasvyannAdashcA'mayAvitvarahito bhavati ya evaM veda tasyaitadguNaphalam /
upAsanena vashIkR^ito dvArapaH svargalokaprApti heturbhavatIti mukhyaM ca phalam //1 //


_______________________________________________________________________


START ChUp 3,13.2

#<atha yo 'sya dakShiNaH suShiH sa vyAnaH |
tac chrotram |
sa candramAH |
tad etac chrIsh ca yashash cety upAsIta |
shrImAn yashasvI bhavati ya evaM veda || ChUp_3,13.2 ||>#

__________


ChUpBh_3,13.2 atha yo 'sya dakShiNaH suShistatstho vAyuvisheShaH sa vIryavatkarma kurvanvigR^ihya vA prANApAnau, nAnA vAnitIti vyAnastatsambaddhameva ca tacchrotramindriyaM tathA sa candramAH /
"shrotreNa sR^iShTA dishashca candramAshce"ti shruteH /
sahAshrayau pUrvavattadetacchrIshca vibhUtiH shrotracandramasorj~nAnAnnahetutvamatastAbhyAM shrItvam /
j~nAnAnnavatashca yashaH khyAtirbhavatIti yashohetutvAdyashastvamatastAbhyAM guNAbhyAmupAsItetyAdi samAnam //2 //


_______________________________________________________________________


START ChUp 3,13.3

#<atha yo 'sya pratyaÇ suShiH so 'pAnaH |
sA vAk |
so 'gniH |
tad etad brahmavarcasam annAdyam ity upAsIta |
brahmavarcasy annAdo bhavati ya evaM veda || ChUp_3,13.3 ||>#

__________


ChUpBh_3,13.3 atha yo 'sya pratyaÇsuShiH pashcimastatstho vAyuvisheShaH sa mUtrapurIShAdyapanayannadho 'nitItyapAnaH sA tathA vAk /
tatsambandhAttathAgnistadetadbrahmavarcasaM, vR^ittasvAdhyAyanimittaM tejo brahmavarcasam /
agnisambandhAdvR^ittasvAdhyAyasya /
annaghrasanahetutvAdapAnasyAnnAdyatvam /
samAnamanyat //3 //


_______________________________________________________________________


START ChUp 3,13.4

#<atha yo 'syodaÇ suShiH sa samAnaH |
tan manaH |
sa parjanyaH |
tad etat kIrtish ca vyuShTish cetyupAsIta |
kIrtimAn vyuShTimAn bhavati ya evaM veda || ChUp_3,13.4 ||>#

__________


ChUpBh_3,13.4 atha yo 'syodaÇsuShirudaggataH suShistatsyo vAyuvisheShaH so 'shitapIte samaM nayatIti samAnaH /
tatsambaddhaM mano 'ntaHkaraNaM sa parjanyo vR^iShTyAtmako devaH parjanyanimittAshcA'pa iti /
"manasA sR^iShTA Apashca varuNashca"iti shruteH /
tadetkIrtishca /
manaso j~nAnasya kIrtihetutvAt /
AtmaparokShaM vushrutatvaM kIrtiH /
yashaH svakaraNasaMvedyaM vishrutatvam /
vyuShTiH kAntirdehagataM lAvaNyam /
tatashca kIrtisambhavAtkIrtishceti /
samAnamanyat //4 //


_______________________________________________________________________


START ChUp 3,13.5

#<atha yo 'syordhvaH suShiH sa udAnaH |
sa vAyuH |
sa AkAshaH |
tad etad ojash ca mahash cety upAsIta |
ojasvI mahasvAn bhavati ya evaM veda || ChUp_3,13.5 ||>#

__________


ChUpBh_3,13.5 atha yo 'syordhvaH suShiH sa udAna A pAdalAdArabhyordhvamutkramaNAdutkarShArthaM ca karma kurvannanitItyudAnaH sa vAyustadAdhArashcA'kAshastadetadvAyvAkAshayorojohetutvAdojo balaM mahatvAcca maha iti /
samAnamanyat //5 //


_______________________________________________________________________


START ChUp 3,13.6

#<te vA ete paJNca brahmapuruShAH svargasya lokasya dvArapAH |
sa ya etAn evaM paJNca brahmapuruShAn svargasya lokasya dvArapAn vedAsya kule vIro jAyate |
pratipadyate svargaM lokaM ya etAn evaM paJNca brahmapuruShAn svargasya lokasya dvArapAn veda || ChUp_3,13.6 ||>#

__________


ChUpBh_3,13.6 te vA ete yathoktAH paJNcasuShisambandhAtpaJNca brahmaNo hArdasya puraShA rAjapuruShA iva dvArasthAH svargasya hArdasya lokasya dvArapA dvArapAlAH /
etairhi cakShuHshrotravAÇmanaHprANairbahirmukhapravR^ittairbrahmaNo hArdasya prAptidvArANi niruddhani /
pratyakShaM hyetadajitakaraNatayA bAhyaviShayAsaN^gAnR^itaprarUDhatvAnna hArde brahmaNi manastiShThati /
tasmAtsatyamuktamete paJNca brahmapuruShAH svargasya dvArapA iti /
ataH sa ya etAnevaM yathoktaguNavishiShTAnsvargasya lokasya dvArapAnvedopAsta upAsanayA vashIkaroti sa rAjadvArapAlAnivopAsanena vashIkR^itya tairanivAritaH pratipadyate svargaM lorka rAjAnamiva hArdaM brahma /
kiJNcAsya viduShaH kule vIraH putro jAyate vIrapuruShasevanAt /
tasya carNApAkaraNena brahmopAsanapravR^ittihetutvam /
tatashca svargalokapratipattaye pAramparyeNa bhavatIti svargalokapratipattirevaikaM phalama //6 //


_______________________________________________________________________


START ChUp 3,13.7

#<atha yad ataH paro divo jyotir dIpyate vishvataHpR^iShTheShu sarvataHpR^iShTheShv anuttameShUttameShu lokeShv idaM vAva tad yad idam asminn antaH puruShe jyotiH |
tasyaiShA dR^iShTir yatraitad asmi¤ charIre saMsparshenoShNimAnaM vijAnAti |
tasyaiShA shrutir yatraitat karNAv apigR^ihya ninadam iva nadathur ivAgner iva jvalata upashR^inoti |
tad etad dR^iShTaM ca shrutaM cety upAsIta |
cakShuShyaH shruto bhavati ya evaM veda ya evaM veda || ChUp_3,13.7 ||>#

__________


ChUpBh_3,13.7 atha yadasau vidvAnsvargaM lokaM vIrapuruShasevanAtpratipadyate /
yaccoktaM"tripAdasyAmR^itaM divI"ti tadidaM liN^gena cakShuHshrotrendriyagocaramApAdayitavyam, yathAgnyAdi dhUmAdiliN^gena /
tathA hyevamevedamiti yathokte 'tha dR^iDha pratItiH syAt /
ananyatvena ca nishcaya iti /
ata Aha-yadato 'muShmAddivo dyulokAtparaH paramiti liN^gavyatyayena /
jyotirdIpyate /
svayaMprabhaM sadAprakAshatvAddIpyate iva dIpyata ityucyate /
agnyAdivAjjvalanalakShaNAyA dIpterasambhavAt /
vishvataH pR^iShTheShvityetasya vyAkhyAna sarvataH pR^iShTheShviti /
saMsArAduparItyarthaH /
saMsAra eva hi sarvaH /
asaMsAriNa ekatvAnnirbhedatvAcca /
anuttameShu tatpuruShasamAsAshaN^kAnivR^ittaya AhottameShu lokeShviti satyalokAdiShu hiraNyagarbhAdikAryasthaparasyeshvarasyA'sannatvAducyata uttameShu lokeShviti /
idaM vAvedameva tadyadidamasminpuruShe 'ntarmadhye jyotishcakShuH - shrotragrAhyeNa liN^genoShNimnA shabdena cAvagamyate /
yattvacA sparsharUpeNa gR^ihyate taccakShuShaiva /
dR^iDhapratItikaratvAttvacaH /
avinAbhUtatvAcca rUpasparshayoH /
kathaM punastasya jyotiSho liN^gaM tvagdR^iShTigocaratvamApadyata iti, Aha-yatra yasminkAle /
etaditi kriyAvisheShaNam /
asmi¤sharIre hastenA'labhya saMsparshenoShNimAnaM rUpasahabhAvinamuShNasparshabhAvaM vijAnAti /
sa hyUShNimA nAmarUpavyAkaraNAya dehamanupraviShTasya caitanyAtmajyotiSho liN^gamavyabhicArAt /
na hi jIvantamAtmAnamUShNimA vyabhicarati"uShNa eva jIviShya¤shIto mariShyann" iti hi vij~nAyate /
maraNakAle ca tejaH parasyAM devatAyAmiti pareNAvibhAgatvopagamAt /
ato 'sAdhAramaM liN^gamauShNyamagneriva dhUmaH /
atastasya parasyaiShA dR^iShTiH sAkShAdiva darshanaM darshanopAya ityarthaH /
tathA tasya jyotiSha eShA shrutiH shravaNaMshravaNopAyo 'pyucyamAnaH /
yatra yadA puruSho jyotiSho liN^gaM shushrUShati shrotamicchati tadaitatkarNAvapigR^ihyaitacchabdaH kriyAvisheShaNam /
apigR^ihyApidhAyetyartho 'N^gulibhyAM prorNutya ninadamiva rathasyeva ghoSho ninadastamiva shR^iNoti nadathuriva R^iShabhakUjitamiva shabdo yathA cAgnerbahirjvalata evaM shabdamantaH sharIra upashR^iNoti tadetajjyotirdR^iShTashrutaliN^gatvAddR^iShTaM ca shrutaM cetyupAsIta /
tathopAsanAccakShuShyo darshanIyaH shruto vishrutashca /
yatsparshaguNopAsananimittaM phalaM tadrUpe sampAdayati cakShuShya iti /
rUpasparshayoH sahabhAvitvAt /
iShTatvAcca darshanIyatAyAH /
evaM ca vidyAyAH phalamupapannaM syAnna tu mR^idutvAdisparshavattve /
ya evaM yathoktau guNau veda /
svargalokapratipattistUktamadR^iShTaM phalam /
dvirabhyAsa AdarArthaH //7//

#<iti chAndogyopaniShadi tR^itIyAdhyAyasya trayodashaH khaNDaH>#

=======================================================================

START ChUp 3,14.1

#<sarvaM khalv idaM brahma tajjalAn iti shAnta upAsIta |
atha khalu kratumayaH puruSho yathAkratur asmiMl loke puruSho bhavati tathetaH pretya bhavati |
sa kratuM kurvIta || ChUp_3,14.1 ||>#

__________


ChUpBh_3,14.1 punastasyaiva tripAdamR^itasya brahmaNo 'nantaguNavato 'nantashakteranekabhedopAsyasya vishiShTaguNashaktimatvenopAsanaM vidhitsannAha-sarvaM samastaM;khalviti vAkyAlaN^kArArtho nipAtaH /
idaM jagannAmarUpavikR^itaM pratyakShAdiviShayaM brahmakAraNaM vR^iddhatamatvAdbrahma /
kathaM sarvasya brahmatvamityata Aha-tajjalAniti /
tasmAdbrahmaNo jAtaM tejobannAdikrameNa sarvam /
atastajjam /
tathA tenaiva jananakrameNa pratilomatayA tasminneva brahmaNi lIyate tadAtmatayA shliShyata iti tallam /
tathA tasminneva sthitikAle 'niti prANiti ceShTata iti /
evaM brahmAtmatayA triShu kAleShvavishiShTaM tadvyatirekeNAgrahaNAt /
atastadevedaM jagat /
yathA cedaM tadevaikamadvitIyaM tathA ShaShThe vistareNa vakShyAmaH /
yasmAcca sarvamidaM brahma, ataH shAnto rAgadveShAdidoSharahitaH saMyataH sanyattatsarvaM brahma tadvakShyamANairguNairupAsIta /
kathamupAsIta /
kratuM kurvIta kraturnishcayo 'dhyavasAya evameva nAnyathetyavicalaH pratyayastaM kratuM kurvItopAsItetyanena vyavahitena sambandhaH /
kiM punaH kratukaraNena kartavyaM prayojanam /
kathaM vA kratuH kartavyaH kratukaraNaM cAbhipretArthasiddhisAdhanaM kathamityasyArthasya pratipAdanArthamathetyAdigranthaH /
atha khalviti hetvarthaH /
yasmAtkratumayaH kratuprAyo 'dhyavasAyAtmakaH puruSho jIvaH /
yathAkraturyAdR^ishaH kraturasya so 'yaM yathAkraturyathAdhyavasAyo yAdR^iÇnishcayo 'smiMlloke jIvanniha puruSho bhavati tatheto 'smAddehAtpretya mR^itvA bhavati /
kratvanurUpaphalAtmako bhavatItyarthaH /
evaM hyetacchAsrato dR^iShTam /
"yaM yaM vApi smaranbhAvaM tyajatyante kalevaram"ityAdi /
yata evaM vyavasthA shAsradR^iShTAtaH sa evaM jAnankatuM kurvIta yAdR^ishaM kratuM vakShyAmastam /
yata evaM shAsraprAmANyAdupapadyate kratvanurUpaM phalamataH sa kartavyaH kratuH //1 //


_______________________________________________________________________


START ChUp 3,14.2

#<manomayaH prANasharIro bhArUpaH satyasaMkalpa AkAshAtmA sarvakarmA sarvakAmaH sarvagandhaH sarvarasaH sarvam idam abhyatto 'vAky anAdaraH || ChUp_3,14.2 ||>#

__________


ChUpBh_3,14.2 katham /
manomayo manaHprAyaH /
manute 'neneti manastatsvavR^ittyA viShayeShu pravR^ittaM bhavati tena manasA tanmayaH, tathA pravR^itta iva tatprAyo nivR^itta iva ca /
ata eva prANasharIraH prANo liN^gAtmA vij~nAnakriyAshaktidvayasaMmIrchitaH /
"yo vai prANaH sA praj~nA yA vA praj~nA sa prANaH"iti shruteH /
sa sharIraM yasya sa prANasharIraH /
"manomayaH £ANasharIranetA"iti ca shrutyantarAt /
bhArUpaH /
bhA dIptishcaitanyalakShaNaM rUpaM yasya sa bhArUpaH /
satyasaN^kalpaH /
satyA avitathAH saN^kalpA yasya so 'yaM satyasaN^kalpaH /
na yathA saMsAriNa ivAnaikAntikaphalaH saN^kalpa IshvarasyetyarthaH /
anR^itena mithyAphalatvahetunA pratyUDhatvAtsaN^kalpasya mithyAphalatvam /
vakShyatyanR^itena hi pratyUDhA iti /
AkAshAtmA /
AkAsha ivA'tmA svarUpaM yasya sa AkAshAtmA /
sarvagatatvaM sUkShmatvaM rUpadihInatvaM cA'kAshatulyateshvarasya /
sarvakarmA /
sarvaM vishvaM teneshvareNa kriyata iti jagatsarvaM karmAsya sa sarvakarmA /
"sa hi sarvasya kartA"iti shruteH /
sarvakAmaH /
sarve kAmA doSharahitA asyeti sarvakAmaH /
"dharmaviruddho bhUteShu kAmo 'smi"iti smR^iteH /
nanu kAmo 'smIti vacanAdiha bahuvrIhistathA kAmo 'smItismR^ityartho vAcyaH /
sarvagandhaH /
sarve gandhAH sukhakarA asya so 'yaM sarvagandhaH /
"puNyo gandhaH pR^ithivyAm"iti smR^iteH /
tathA rasA api vij~neyAH. apuNyagandharasagrahaNasya pApmasambandhanimittatvashravaNAt /
"tasmAttenobhayaM jighrati surabhi ca durgandhi ca /
pApmanA hyeShu viddhaH"iti shruteH /
na ca pApmasaMsarga Ishvarasya, avidyAdidoShasyAnupapatteH /
sarvamidaM jagadabhyAtto 'bhivyAptaH /
atatervyAptyarthasya kartari niShThA /
tathAvAkyucyate 'nayeti vAgvAgeva vAkaH /
dvA vacergha¤antasya karaNe vAk /
sa yasya vidyate sa vAkI na vAkyavAkI /
vAkpratiShedhashcAtropalakShaNArthaH /
gandharasAdishravaNAdIshvarasya prAptAnighrANAdIni karaNAni gandhAdigrahaNAya /
ato vAkpratiShedhena pratiShidhyante tAni /
"apANipAdo javano grahItA pashyatyacakShuH sa shR^iNotyakarNaH"ityAdimantravarNAt /
anAdaro 'saMbhramaH /
aprAptaprAptau hi saMbhramaH syAdanAptakAmasya /
na tvAptakAmatvAnnityatR^iptasyeshvarasya saMbhramo 'sti kvacit //2 //


_______________________________________________________________________


START ChUp 3,14.3

#<eSha ma AtmA antarhR^idaye 'NIyAn vrIher vA yavAd vA sarShapAd vA shyAmAkAd vA shyAmAkataNDulAd vA |
eSha ma AtmA antarhR^idaye jyAyAn pR^ithivyA jyAyAn antarikShAj jyAyAn divo jyAyAn ebhyo lokebhyaH || ChUp_3,14.3 ||>#

__________


ChUpBh_3,14.3 eSha yathoktaguNo me mamA'tmAntarhR^idaye hR^idayapuNDarIkasyAntarmadhye 'NIyAnaNutaro vrIhervA yavAdvetyAdyatyantasUkShmatvapradarshanArtham /
shyAmAkAdvA shyAmAkataNDulAdveti paricchinnaparimANAdaNIyAnityukte 'NuparimANatvaM prAptamAshaN^kyAtastatpratiShedhAyA'rabhate - eSha ma AtmAntarhR^idaye jyAyAnpR^ithivyA ityAdinA /
jyAyaHparimANAcca jyAyastvaM darshayannanantaparimANatvaM darshayati //3 //


_______________________________________________________________________


START ChUp 3,14.4

#<sarvakarmA sarvakAmaH sarvagandhaH sarvarasaH sarvam idam abhyatto 'vAkyanAdaraH |
eSha ma AtmA antarhR^idaye |
etad brahma |
etam itaH pretyAbhisaMbhavitA asmIti yasya syAd addhA na vicikitsA asti |
iti ha smAha shANDilyaH shANDilyaH || ChUp_3,14.4 ||>#

__________


ChUpBh_3,14.4 manomaya ityAdinA jyAyAnebhyo lokebhya ityantena yathoktaguNalakShaNa Ishvaro dhyeyo na tu tadguNavishiShTa eva yathA rAjapuruShamAnaya citraguM vetyukte na visheShaNashyApyAnayane vyApriyate tadvadihApIti prAptamatastannivR^ittyartha sarvakarmetyAdi punarvacanam /
tasmAnmanomayatvAdiguNavishiShTa eveshvaro dhyeyaH /
ata eva ShaShThasaptamayoriva tattvamasyAtmaivedaM sarvamiti neha svArAjye 'bhiShiJNcati /
eSha ma AtmaitadbrahmaitamitaH pratyAbhisambhavitAsmIti liN^gAnna tvAtmashabdena pratyagAtmaivocyate /
mameti ShaShThyAH sambandhArthapratyAyakatvAdetamabhisambhavitAsmIti ca karmakartR^itvanirdeshAt /
nanu ShaShThe 'pyatha sampatsya iti satsampatteH kAlAntaritatvaM darshayati /
na, ArabdhasaMskArasheShasthityarthaparatvAt na kAlAntaritArthatA /
anyathA tattvamasItyetasyArthasya bAdhaprasaN^gAt /
yadyapyAtmashabdasya pratyagarthatvaM sarvaM khalvidaM brahmeti ca prakR^itameSha ma AtmAntarhR^idaya etadbrahmetyucyate tathApyantardhAnamIShadaparityajyaivaitamAtmAnamito 'smAccharIrAtpretyAbhisambhavitAsmItyuktam /
yathAkraturUpasyA'tmanaH pratipattAsmIti yasyaivaMvidaH syAdbhavedaddhA satyamevaM syAmahaM pretya evaM na syAmiti na ca vicikitsAstItyetasminnarthe kratuphalasambandhe sa tathaiveshvarabhAvaM pratipadyate vidvAnityetadAha smoktavAnkila shANDalyo nAmarShiH /
dvirabhyAsa AdarArthaH //4//

#<iti chAndogyopaniShadi tR^itIyAdhyAyasya caturdashaH khaNDaH>#

=======================================================================

START ChUp 3,15.1

#<antarikShodaraH kosho bhUmibudhno na jIryati |
disho hy asya sraktayo dyaur asyottaraM bilam |
sa eSha kosho vasudhAnas tasmin vishvam idaM shritam || ChUp_3,15.1 ||>#

__________


ChUpBh_3,15.1 asya kule vIro jAyata ityuktam /
na vIrajanmamAtraM pitustrANAya /
"tasmAtputramanushShTaM lokyamAhuH"iti shrutyantarAt /
atastaddIrghAyuShTvaM kathaM syAdityevamarthaM koshavij~nAnArambhaH /
abhyarhitavij~nAnavyAsaN^gAdanantarameva noktaM tadidAnImevA'rabhyate-antarikShamudaramantaHsuShiraM yasya so 'yamantarikShodaraH koshaH kosha ivAnekadharmasAdR^ishyAtkoshaH /
sa ca bhUmibudhno bhUmirbudhno mUlaM yasya sa bhUmibudhno na jIryati na vinashyati trailokyAtmakatvAt /
sahasrayugakAlAvasthAyI hi saH /
disho hyasya sarvAH sraktayaH koNAH /
dyaurasya koshasyottaramUrdhvaM bilaM sa eSha yathoktaguNaH kosho vasudhAno vasu dhIyate 'sminprANinAM karmaphalAkhyamato vasudhAnaH /
yasminnantarvishvaM samastaM prANikarmaphalaM saha tatsAdhanairidaM yadgR^ihyate pratyakShAdipramANaiH shritamAshritaM sthitamityarthaH //1 //


_______________________________________________________________________


START ChUp 3,15.2

#<tasya prAcI dig juhUr nAma |
sahamAnA nAma dakShiNA |
rAj~nI nAma pratIcI |
subhUtA nAmodIcI |
tAsAM vAyur vatsaH |
sa ya etam evaM vAyuM dishAM vatsaM veda na putrarodaM roditi |
so 'ham etam evaM vAyuM dishAM vatsaM veda |
mA putrarodaM rudam || ChUp_3,15.2 ||>#

__________


ChUpBh_3,15.2 tasyAsya prAcI digprAggato bhAgo juhUrnAma juhvatyasyAM dishi karmiNaH prAÇmukhAH santa iti juhUnami /
sahamAnA mAna sahante 'syAM pApakarmaphalAni yamapuryAM prANina iti sahamAnA nAma dakShiNAdik /
tathA rAj~nI nAma pratIcI pashcimA digrAj~nI rAj~nA varuNenAdhiShThitA sandhyArAgayogAdvA /
subhUtA nAma bhUtimadbhirIshvarakuberAdibhiradhiShThitatvAtsubhUtA nAmodIcI /
tAsAM dishAM vAyurvatso digjatvAdvAyoH /
"purovAta"ityAdidarshanAt /
sa yaH kashcitputradIrghajIvitarthyevaM yathoktaguNaM vAyuM dishAM vatsamamR^itaM veda sa na putrarodaM putranimittaM rodanaM na roditi putro na mriyata ityarthaH /
yata evaM vishiShTaM koshadigvatsaviShayaM vij~nAnamataH so 'haM putrajIvitArthyevametaM vAyuM dishAM vatsaM veda jAne /
ato mA putrarodaM rudaM mA rudaM putramaraNanimittam /
putrorodo mama mA bhUdityarthaH //2 //


_______________________________________________________________________


START ChUp 3,15.3

#<ariShTaM koshaM prapadye 'munAmunAmunA |
prANaM prapadye 'munAmunAmunA |
bhUH prapadye 'munAmunAmunA |
bhuvaH prapadye 'munAmunAmunA |
svaH prapadye 'munAmunAmunA || ChUp_3,15.3 ||>#

__________


ChUpBh_3,15.3 ariShTamavinAshinaM koshaM yathoktaM prapadye prapanno 'smi putrAyuShe /
amunAmunAmuneti trirnAma gR^ihNAti putrasya /
tathA prANaM prapadye 'munAmunAmunA, bhUH prapadye 'munAmunAmunA bhuvaH prapadye 'munAmunAmunA svaH prapadye 'munAmunAmunA, sarvatra prapadya iti trinami gR^ihNAti punaH punaH //3 //


_______________________________________________________________________


START ChUp 3,15.4

#<sa yad avocaM prANaM prapadya iti |
prAno vA idaM sarvaM bhUtaM yad idaM kiMca |
tam eva tat prApatsi || ChUp_3,15.4 ||>#

__________


ChUpBh_3,15.4 sa yadavocaM prANaM prapadya iti vyAkhyAnArthamupanyAsaH /
prANo vA idaMsarvaM bhUtaM yadidaM jagat /
"yathA vArAnAbhAv" iti vakShyati /
atastameva sarvaM tattena prANaprapadanena prApatsi prapanno 'bhavam //4//


3.15.5 #<atha yadavIcaM bhUH prapadya iti pR^ithivIM prapadye 'ntarikShaM prapadye divaM prapadya ityeva tadavocam //5//>#

__________


ChUpBh_3,15.5
tathA bhUH prapadya iti trIMllokAnbhUrAdInprapadya iti tadavocam //5 //


_______________________________________________________________________


START ChUp 3,15.6

#<atha yad avocaM bhuvaH prapadya ity agniM prapadye vAyuM prapadya AdityaM prapadya ity eva tad avocam || ChUp_3,15.6 ||>#

__________


ChUpBh_3,15.6 atha yadavocaM bhuvaH prapadya ityagnyAdInprapadya iti tadavocam //6 //


_______________________________________________________________________


START ChUp 3,15.7

#<atha yad avocaM svaH prapadya ity R^igvedaM prapadye yajurvedaM prapadye sAmavedaM prapadya ity eva tad avocam || ChUp_3,15.7 ||>#

__________


ChUpBh_3,15.7 atha yadavocaM svaH prapadya ityR^igvedAdInprapadya ityeva tadavocamiti /
upariShTAnmantrAJNjapettataH pUrvoktamajaraM koshaM sadigvatsaM yathAvaddhyAtvA dvirvacanamAdarArtham //7//

#<iti chAndogyopaniShadi tR^itIyAdhyAyasya paJNcadashaH khaNDaH>#

=======================================================================

START ChUp 3,16.1

#<puruSho vAva yaj~naH |
tasya yAni caturviMshativarShANi tat prAtaHsavanam |
caturviMshatyakSharA gAyatrI |
gAyatraM prAtaHsavanam |
tad asya vasavo 'nvAyattAH |
prANA vAva vasavaH |
ete hIdaM sarvaM vAsayanti || ChUp_3,16.1 ||>#

__________


ChUpBh_3,16.1 putrAyuSha upAsanamuktaM japashca /
athedAnImAtmano dIrghajIvanAyedamupAsanaM japaM ca vidadhadAha /
jIvanhi svayaM putrAdiphalena yujyate nAnyathA ityata AtmAnaM yaj~naM sampAdayati-puraShaH puruSho jIvanavishiShTaH kAryakaraNasaN^ghAto yathAprasiddha eva /
vAvashabdo 'vadhAraNArthaH /
puraSha eva yaj~na ityarthaH /
tathA hi sAmAnyaiH sampAdayati yaj~natvam /
katham /
tasya puruShasya yAni caturviMshativarShANyAyuShastatprAtaHsavanaM yaj~nasya /
kena sAmAnyenetyAha-caturviMshatyakSharA gAyatro chando gAyatraM gAyatrIchandaskaM hi vidhiyaj~nasya prAtaHsavanam /
ataH prAtaHsavanasampannena caturviMshativarShAyuShA yuktaH puruShaH /
ato vidhiyaj~nasAdR^ishyAdyaj~naH /
tathottarayorapyAyuShoH savanadvayasampattisriShTubjagatyakSharasaMkhyAsAmAnyato vAcyA /
kiJNca tadasya puruShayaj~nasya prAtaHsavanaM vidhiyaj~nasyeva vasavo devA anvAyattA anugatAH /
savanadevatAtvena svAmina ityarthaH /
puruShayaj~ne 'pi vidhiyaj~na ivAgnyAdayo vasavo devAH prAptA ityato vishinaShTi-prANA vAva vasavo vAgAdayo vAyavashca /
tehi yasmAdidaM puruShAdiprANijAtamete vAsayanti /
prANeShu hi dehe vatsatu sarvamida vasati nAnyathA /
ityato vasanAdvAsanAcca vasavaH //1 //


_______________________________________________________________________


START ChUp 3,16.2

#<taM ced etasmin vayasi kiMcid upatapet sa brUyAt |
prANA vasava idaM me prAtaHsavanaM mAdhyaMdinaM savanam anusaMtanuteti mAhaM prANAnAM vasUnAM madhye yaj~no vilopsIyeti |
ud dhaiva tata ety agado ha bhavati || ChUp_3,16.2 ||>#

__________


ChUpBh_3,16.2 taM cedyaj~nasampAditametasminprAtaH savanasampanne vayasi kiJNcidvyAdhyAdi maraNashaN^kAraNamupatapedduHkhamutpAdayetsa tadA yaj~nasampAdI puruSha AtmAnaM yaj~naM manyamAno brUyAjjapedityarthaH imaM mantraM he prANA vasava adaM me prAtaH savanaM mama yaj~nasya vartate tanmAdhyandinaM savanamanusantanuteti mAdhyandinena savanenA'yuShA sahitamekIbhUtaM santataM kurutetyarthaH /
mAhaM yaj~no yuShmAkaM prANAnAM vasUnAM prAtaHsavaneshAnAM madhye vilopsIya vilupyeya vicchidyeyetyarthaH /
itishabdo mantraparisamAptyarthaH /
sa tena japena dhyAnena ca tatastasmAdupatApAdudetyudgacchati /
udgamya vimuktaH sannagado hAnupatApo bhavatyeva //2 //


_______________________________________________________________________


START ChUp 3,16.3

#<atha yAni catushcatvAriMshad varShANi tan mAdhyaMdinaM savanam |
catushcatvAriMshadakSharA triShTup |
traiShTubhaM mAdhyaMdinaM savanam |
tad asya rudrA anvAyattAH |
prANA vAva rudrAH |
ete hIdaM sarvaM rodayanti || ChUp_3,16.3 ||>#

__________


ChUpBh_3,16.3 atha yAni catushcatvAriMshadvarShANItyAdi samAnam /
rudanti rodayantIti prANA rudrAH /
krUrA hi te madhyamevayasyato rudrAH //3 //


_______________________________________________________________________


START ChUp 3,16.4-6

#<taM ced etasmin vayasi kiMcid upatapet sa brUyAt |
prANA rudrA idaM me mAdhyaMdinaM savanaM tR^itIyasavanam anusaMtanuteti mAhaM prANAnAM rudrANAM madhye yaj~no vilopsIyeti |
ud dhaiva tata ety agado ha bhavati || ChUp_3,16.4 ||>#

#<atha yAny aShTAcatvAriMshad varShANi tat tR^itIyasavanam |
aShTAcatvAriMshadakSharA jagatI |
jAgataM tR^itIyasavanam |
tad asyAdityA anvAyattAH |
prANA vAvAdityAH |
ete hIdaM sarvam Adadate || ChUp_3,16.5 ||>#

#<taM ced etasmin vayasi kiMcid upatapet sa brUyAt |
prANA AdityA idaM me tR^itIyasavanam Ayur anusaMtanuteti mAhaM prANAnAm AdityAnAM madhye yaj~no vilopsIyeti |
ud dhaiva tata ety agado haiva bhavati || ChUp_3,16.6 ||>#


__________


ChUpBh_3,16.4-6 tathA'dityAH prANAH /
te hIdaM shabdAdijAtamAdadate 'ta AdityAstR^itIyasavanamAyuH ShoDashottaravarShashataM samApayatAnusantanuta yaj~naM samApayatetyarthaH /
samAnamanyat //4-6 //


_______________________________________________________________________


START ChUp 3,16.7

#<etad dha sma vai tad vidvAn Aha mahidAsa aitareyaH |
sa kiM ma etad upatapasi yo 'ham anena na preShyAm iti |
sa ha ShoDashaM varShashatam ajIvat |
pra ha ShoDashaM varShashataM jIvati ya evaM veda || ChUp_3,16.7 ||>#

__________


ChUpBh_3,16.7 nishcitA hi vidyA phalAyetyetaddarshayannudAharati-etadyaj~nadarshanaM ha sma vai kila tadvidvAnAha mahidAso nAmataH /
itarAyA apatyamaitareyaH /
kiM kasmAnme mamaitadupatapanamupatapasi sa tvaM he roga yo 'haM yaj~no 'nena tvatkR^itenopatApena na preShyAmi na mariShyAmyato vR^ithA tava shrama ityarthaH /
ityevamAha smeti pUrveNa sambandhaH /
sa evaMnishcayaH sanShoDashaM varShashatamajIvat /
anyo 'pyevaMnishcaH ShoDashaM varShashataM prajIvati ya evaM yathoktaM yaj~nasampAdanaM veda jAnAti sa ityarthaH //7//

#<iti chAndogyopaniShadi tR^itIyAdhyAyasya ShoDashaH khaNDaH>#

=======================================================================

START ChUp 3,17.1

#<sa yad ashishiShati yat pipAsati yan na ramate tA asya dIkShAH || ChUp_3,17.1 ||>#

__________


ChUpBh_3,17.1 sa yadashishiShatotyAdiyaj~nasAmAnyanirdeshaH puruShasya pUrveNaiva sambadhyate /
yadashishiShatyashitumicchati /
tathA pipAsati pAtumicchati /
yanna ramata iShTAdyaprAptinimittaM yadaivaJNjAtIyakaM duHkhamanubhavati tA asya dIkShAH /
duHkhasAmAnyAdvidhiyaj~nasyeva //1 //


_______________________________________________________________________


START ChUp 3,17.2

#<atha yad ashnAti yat pibati yad ramate tad upasadair eti || ChUp_3,17.2 ||>#

__________


ChUpBh_3,17.2 atha yadashnAti yatpibati yadramate ratiM cAnubhavatIShTAdisaMyogAttadupasadaiH samAnatAmeti /
upasadAM ca payovratatvanimittaM sukhamasti /
alpabhojanIyAni cAhAnyAshvAsannAnIti prashvAso 'to 'shanAdInAmupasadAM ca sAmAnyam //2 //


_______________________________________________________________________


START ChUp 3,17.3

#<atha yad dhasati yaj jakShati yan maithunaM carati stutashastrair eva tad eti || ChUp_3,17.3 ||>#

__________


ChUpBh_3,17.3 atha yaddhasati yajjakShati bhakShayati yanmaithunaM carati stutashasraireva tatsamAnatAmeti /
shabdavattvasAmAnyAt //3 //


_______________________________________________________________________


START ChUp 3,17.4

#<atha yat tapo dAnam Arjavam ahiMsA satyavacanam iti tA asya dakShiNAH || ChUp_3,17.4 ||>#

__________


ChUpBh_3,17.4 atha yattapo dAnamArjavamahiMsA satyavacanamiti tA asya dakShiNAH /
dharmapuShTikaratvasAmAnyAt //4 //


_______________________________________________________________________


START ChUp 3,17.5

#<tasmAd AhuH soShyaty asoShTeti |
punar utpAdanam evAsya tat |
maraNam evAvabhR^ithaH || ChUp_3,17.5 ||>#

__________


ChUpBh_3,17.5 yasmAcca yaj~naH puraShastasmAttaM janayiShyati mAtA yadA tadA'huranye soShyatIti tasya mAtaraM yadA ca prasUtA bhavati tadAsoShTa pUrNiketi vidhiyaj~na iva soShyati somaM devadatto 'soShTa somaM yaj~nadatta iti, ataH shabdasAmAnyAdvA puruSho yaj~naH /
punarutpAdanamevAsya tatpuruShAkhyasya yaj~nasya yatsoShyatyasoShTeti shabdasambandhitvaM vidhiyaj~nasyeva /
kiJNca tanmaraNamevAsya puruShayaj~nasyAvabhR^ithaH samAptisAmAnyAt //5 //


_______________________________________________________________________


START ChUp 3,17.6

#<tad dhaitad ghora AN^girasaH kR^iShNAya devakIputrAyoktvovAca |
apipAsa eva sa babhUva |
so 'ntavelAyAm etat trayaM pratipadyetAkShitam asy acyutam asi prANasaMshitam asIti |
tatraite dve R^icau bhavataH || ChUp_3,17.6 ||>#

__________


ChUpBh_3,17.6 taddhaitadyaj~nadarshanaM ghoro nAmata AN^giraso gotrataH kR^iShNAya devakIputrAya shiShyAyokatvovAca tadetattrayamityAdivyavahitena sambandhaH /
sa caitaddarshanaM shrutvApipAsa evAmyAbhyo vidyAbhyo babhUva /
itthaM ca vishiShTeyaM vidyA yatkR^iShNasya devakIputrasyAnyAM vidyAM prati tR^iDvicchedakarIti puruShayaj~navidyAM stauti /
ghora AN^girasaH kR^iShNAyoktvemAM vidyAM kimuvAceti tadAha-sa evaM yathoktayaj~navidantavelAyAM maraNakAla etanmantratrayaM pratipadyeta japedityarthaH /
kiM tadakShitamakShINamakShataM vAsItyekaM yajuH sAmarthyAdAdityasthaM prANaM caikIkR^ityA'ha /
tathA tamevA'hAcyutaM svarUpAdapracyutamasIti dvitIyaM yajuH /
prANasaMshitaM prANashca sa saMshitaM samyaktanUkR^itaM ca sUkShmaM tattvamasIti tR^itIyaM yajuH /
tatraitasminnarthe vidyAstutipare dve R^icau mantrau bhavato na japArthe /
trayaM pratipadyeteti tritvasaMkhyAbAdhanAt /
paJNcasaMkhyA hi tadA syAt //6 //


_______________________________________________________________________


START ChUp 3,17.7

#<Adit pratnasya retasaH |
ud vayaM tamasaspari |
jyotiH pashyanta uttaram |
svaH pashyanta uttaram |
devaM devatrA sUryam aganma jyotir uttamam iti jyotir uttamam iti || ChUp_3,17.7 ||>#

__________


ChUpBh_3,17.7 AdidityatrA'kArasyAnubandhastakAro 'narthaka icchabdashca /
pratnasya cirantanasya purANasyetyarthaH /
retasaH kAraNasya bIjabhUtasya jagataH sadAkhyasya jyotiH prakAshaM pashyanti /
Ashabda utsR^iShTAnubandhaH pashyantItyanena sambadhyate /
kiM tajjayotiH pashyanti /
vAsaramaharahariva tatsarvato vyAptaM brahmaNo jyotiH /
nivR^ittacakShuSho brahmavido brahmacaryAdinivR^ittisAdhanaiH shuddhAntaHkaraNA A samantato jyotiH pashyantItyarthaH /
paraH paramiti liN^gavyatyayena, jyotiShparatvAt /
yadidhyate dIpyate divi dyotanavati pasminbrahmaNi vartamAnam /
yena jyotiSheddhaH savitA tapati candramA bhAti vidyudvidyotate grahatArAgaNA vibhAsante /
kiJNcAnyo mantradR^igAha yathoktaM jyotiH pashyan /
udvayaM tamaso 'j~nAnalakShaNAtpari parastAditi sheShaH /
tamaso vApanetR^i yajjayotiruttaramAdityasthaM paripashyanto vayamudaganmeti vyavahitena sambandhaH /
tajjyotiH svaH svamAtmIyamasmaddhR^idi sthitam /
AdityasthaM ca tadekaM jyotiH /
yaduttaramutkR^iShTataramUrdhvataraM vAparaM jyotirapekShya pashyanta udaganma vayam /
kamudaganmetyAha /
devaM dyotanavantaM devatrA deveShu sarveShu sUryaM rasAnAM rashmInAM prANAnAM ca jagata IraNAtsUryastamudaganma gatavanto jyotiruttamaM sarvajyotirbhya utkR^iShTatamamaho prAptA vayamityarthaH /
idaM tajjyotiryadR^igbhyAM stutaM yadyajustrayeNa prakAshitam /
dvirabhyAso yaj~nakalpanAparisamAptyarthaH //7//

#<iti chAndogyopaniShadi tR^itIyAdhyAyasya saptadashaH khaNDaH>#

=======================================================================

START ChUp 3,18.1

#<mano brahmety upAsIta |
ity adhyAtmam |
athAdhidaivatam |
AkAsho brahma |
ity ubhayam AdiShTaM bhavaty adhyAtmaM cAdhidaivataM ca || ChUp_3,18.1 ||>#

__________


ChUpBh_3,18.1 manomaya Ishvara ukta AkAshAtmeti ca brahmaNo guNaikadeshatvena /
athedAnIM mana AkAshayoH samastabrahmadR^iShTividhAnArtha Arambho mano brahmetyAdi /
mano manute 'nenetyantaHkaraNaM tadbrahma paramityupAsIteti etadAtmaviShayaM darshanamadhyAtmam /
athAdhidaivataM devatAviShayamidaM vakShyAmaH /
AkAsho brahmetyupAsIta /
evamabhuyamadhyAtmamadhidaivataM cobhayaM brahmadR^iShTiviShayamAdiShTamupadiShTaM bhavati /
AkAshamanasoH sUkShmatvAt /
manasopalabhyatvAcca brahmaNo yogyaM mano brahmadR^iShTeH /
AkAshashca sarvagatatvAtsUkShmatvAdupAdhihInatvAcca //1 //


_______________________________________________________________________


START ChUp 3,18.2

#<tad etac catuShpAd brahma |
vAk pAdaH prANaH pAdash cakShuH pAdaH shrotraM pAdaH |
ity adhyAtmam |
athAdhidaivatam |
agniH pAdo vAyuH pAda AdityaH pAdo dishaH pAdaH |
ity ubhayam evAdiShTaM bhavaty adhyAtmaM cAdhidaivataM ca || ChUp_3,18.2 ||>#

__________


ChUpBh_3,18.2 tadetanmana AkhyaM catuShpAdbrahma, catvAraH pAdA asyeti /
kathaM catuShpAttvaM manaso brahmaNa ityAha-vAkprANashcakShuH shrotramityete pAdA ityadhyAtmam /
athAdhidaivatamAkAshasya brahmaNo 'gnirvAyurAdityo disha ityete /
evamubhayameva catuShpAdbrahmA'diShTaM bhavatyadhyAtmaM caivAdhidaivataM ca //2 //


_______________________________________________________________________


START ChUp 3,18.3

#<vAg eva brahmaNash caturthaH pAdaH |
so 'gninA jyotiShA bhAti ca tapati ca |
bhAti ca tapati ca kIrtyA yashasA brahmavarcasena ya evaM veda || ChUp_3,18.3 ||>#

__________


ChUpBh_3,18.3 tatra vAgeva manaso brahmaNashcaturthaH pAda itarapAdatrayApekShayA /
vAcA hi pAdeneva gavAdi vaktavyaviShayaM prati pratiShThati /
ato manasaH pAda iva vAk /
tathA prANo ghrANaH pAdaH /
tenApi gandhaviShayaM prati caN^kramati /
tathA cakShuH pAdaH shrotraM pAda ityevamadhyAtmaM catuShpAttavaM manaso brahmaNaH /
athAdhidaivatamagnivAyvAdityadisha AkAshasya brahmaNa udAra iva goH pAdA vilagnA upalabhyante /
tena tasyA'kAshasyAgnyAdayaH pAdA ucyante /
evamubhayamadhyAtmaM caivAdhidaivataM catuShpAdAdiShTaM bhavati /
tatra vAgeva manaso brahmaNashcaturthaH pAdaH /
so 'gninAdhidaivatena jyotiShA bhAti ca dIpyate tapati ca santApaM cauShNyaM karoti /
athavA tailaghR^itAdyAgneyAshaneneddhA vAgbhAti ca tapati ca vadanAyotsAhavatI syAdityarthaH /
vidvatphalaM bhAti ca tapati ca kIrtyA yashasA brahmavarcasena ya evaM yathoktaM vedaH //3 //


_______________________________________________________________________


START ChUp 3,18.4-6

#<prANa eva brahmaNash caturthaH pAdaH |
sa vAyunA jyotiShA bhAti ca tapati ca |
bhAti ca tapati ca kIrtyA yashasA brahmavarcasena ya evaM veda || ChUp_3,18.4 ||>#

#<cakShur eva brahmaNash caturthaH pAdaH |
sa Adityena jyotiShA bhAti ca tapati ca |
bhAti ca tapati ca kIrtyA yashasA brahmavarcasena ya evaM veda || ChUp_3,18.5 ||>#

#<shrotram eva brahmaNash caturthaH pAdaH |
sa digbhir jyotiShA bhAti ca tapati ca |
bhAti ca tapati ca kIrtyA yashasA brahmavarcasena ya evaM veda ya evaM veda || ChUp_3,18.6 ||>#


__________


ChUpBh_3,18.4,5,6 tathA prANa eva brahmaNashcaturthaH pAdaH /
sa vAyunA gandhAya bhAti ca tapati ca /
tatA cakShurAdityena rUpagrahaNAya shrotraM digbhiH shabdagrahaNAya /
vidyAphalaM samAnaM sarvatra brahmasampattiradR^iShTaM phalaM ya evaM veda /
dviruktirdarshanasamAptyarthA //4-6 //

#<iti chAndogyopaniShadi tR^itIyAdhyAyasyAShTAdashaH khaNDaH>#

=======================================================================

START ChUp 3,19.1

#<Adityo brahmety AdeshaH |
tasyopavyAkhyAnam |
asad evedam agra AsIt |
tat sad AsIt |
tat samabhavat |
tad ANDaM niravartata |
tat saMvatsarasya mAtrAm ashayata |
tan nirabhidyata |
te ANDakapAle rajataM ca suvarNaM cAbhavatAm || ChUp_3,19.1 ||>#

__________


ChUpBh_3,19.1 Adityo brahmaNaH pAda ukta iti tasminsakalabrahmadR^iShTyarthamidamArabhyate-Adityo brahmetyAdesha upadeshastasyopavyAkhyAnaM kriyate stutyartham /
asadavyakR^itanAmarUpamidaM jagadasheShamagre prAgavasthAyAmutpatterAsInna tvasadeva /
kathamasataH sajjAyetetyasatkAryatvasya pratiShedhAt /
nanvihAsadeveti vidhAnAdvikalpaH syAt /
na, kriyAsviva vastuni vikalpAnupapatteH /
kathaM tarhIdamasadeveti /
nanvavocAmAvyAkR^itanAmarUpatvAdasadivAsaditi /
nanvevashabdo 'vadhAraNArthaH /
satyamevaM, na tu sattvAbhAvamavadhArayati /
kiM tarhi?vyAkR^itanAmarUpAbhAvamavadhArayati nAmarUpavyAkR^itaviShaye sacchabdaprayogo dR^iShTaH /
tacca nAmarUpavyAkaraNamAdityAyattaM prAyasho jagataH tadabhAve hyandhaM tama idaM na praj~nAyeta kiJNcanetyatastatstutipare vAkye sadapIdaM rAj~naH kulaM sarvaguNasampanne pUrNavarmaNi rAjanyasatIti tadvat /
na ca sattvamasattvaM veha jagataH pratipipAdayiShitamAdityo brahmetyAdeshaparatvAt /
upasaMhariShyatyanta AdityaM brahmetyupAsta iti /
tatsadAsIttadasacchabdavAcyaM prAgutpatteH stimitamanispandamasadiva satkAryAbhimukhamIShadupajAtapravR^itti sadAsIttato labdhaparispandaM tatsamabhavadalpataranAmarUpavyAkaraNenAN^kurIbhUtami va bIjam /
tato 'pi krameNa sthUlIbhavattadadbhya ANDaM samavartata saMvR^ittam /
ANDamiti dairdhyaM chAndasam /
tadaNDaM saMvatsarasya kAlasya prasiddhasya mAtrAM parimANamabhinnasvarUpamevAshayata sthitaM babhUva /
tattataH saMvatsaraparimANAtkAlAdUrdhvaM nirabhidyata nirbhinnaM vayasAmivANDam /
tasya nirbhinnasyANDasya kapAle dve rajataM ca suvarNaM cAbhavatAM saMvR^itte //1 //


_______________________________________________________________________


START ChUp 3,19.2

#<tad yad rajataM seyaM pR^ithivI |
yat suvarNaM sA dyauH |
yaj jarAyu te parvatAH |
yad ulbaM (sa) samegho nIhAraH |
yA dhamanayas tA nadyaH |
yad vAsteyam udakaM sa samudraH || ChUp_3,19.2 ||>#

__________


ChUpBh_3,19.2 tattayoH kapAlayoryadrajataM kapAlamAsItseyaM pR^ithivI pR^ithivyupalakShitamadho 'NDakapAlamityarthaH /
yatsuvarNaM kapAlaM sA dyaurdyulokopalakShitamUrdhvaM kapAlamityarthaH /
yajjarAyu garbhapariveShTanaM sthUlamaNDasya dvishakalIbhAvakAla AsItte parvatA babhUvuH /
yadulvaM sUkShmaM garbhapariveShTanaM tatsaha medyaiH samegho nIhAro 'vashyAyo babhUvetyarthaH /
yA garbhasya jAtasya dehe dhamanayaH shirAstA nadyo babhUvuH /
yattasya bastau bhavaM vAsteyamudakaM sa samudraH //2 //


_______________________________________________________________________


START ChUp 3,19.3

#<atha yat tad ajAyata so 'sAv AdityaH |
taM jAyamAnaM ghoShA ulUlavo 'nUdatiShThant sarvANi ca bhUtAni sarve ca kAmAH |
tasmAt tasyodayaM prati pratyAyanaM prati ghoShA ulUlavo 'nUttiShThanti sarvANi ca bhUtAni sarve ca kAmAH || ChUp_3,19.3 ||>#

__________


ChUpBh_3,19.3 atha yattadajAyata garbharUpaM tasminnaNDe so 'sAvAdityastamAdityaM jAyamAnaM ghoShAH shabdA ulUlava urUravo vistIrNaravA udatiShThannutthitavanta Ishvarasyeveha prathamaputrajanmani sarvANi ca sthAvarajaN^gamAni bhUtAni sarve ca teShAM bhUtAnAM kAmAH kAmyanta iti viShayAH strIvasrAnnAdayaH /
yasmAdAdityajanmanimittA bhUtakAmotpattistasmAdadyatve 'pi tasyA'dityasyodayaM prati pratyAyanaM pratyastagamanaM ca pratyathavA punaH punaH pratyAgamanaM pratyAyanaM tatprati tannimittIkR^ityetyarthaH /
sarvANi ca bhUtAni sarve ca kAmA ghoShA ulUlavashcAnUttiShThanti /
prasiddhaM hyetadudayAdau savituH //3 //


_______________________________________________________________________


START ChUp 3,19.4

#<sa ya etam evaM vidvAn AdityaM brahmety upAste |
abhyAsho ha yad enaM sAdhavo ghoShA A ca gaccheyur upa ca nimreDeran nimreDeran || ChUp_3,19.4 ||>#

__________


ChUpBh_3,19.4 sa yaH kashcidetamevaM yathoktamahimAnaM vidvAnsannAdityaM brahmetyupAste sa tadbhAvaM pratipadyata ityarthaH /
kiJNca dR^iShTaM phalamabhyAshaH kShipraM tadvido yaditi kriyAvisheShaNamenamevaMvidaM sAdhavaH /
shobhanA ghoShAH /
sAdhutvaM ghoShAdInAM yadupabhoge pApAnubandhAbhAvaH /
A ca gaccheyurAgaccheyushcopa ca nimreDerannupanimreDeraMshca na kevalamAgamanamAtraM ghoShANAmupasukhayeyushcopasukhaM ca kuryarityarthaH /
dvirabhyAso 'dhyAyaparisamAptyarthaH AdarArthashca //4 //

#<iti chAndogyopaniShadi tR^itIyAdhyAyasyaikonaviMshaH khaNDaH>#
#<iti cchAndogyopaniShadbrAhmaNe tR^itIyo 'dhyAyaH samAptaH>#


_____________________________________________________________

IN REE NICHT ZULSSIGE ZEICHEN:


#<atha caturtho 'dhyAyaH>#


_______________________________________________________________________


START ChUp 4,1.1

#<jAnashrutir ha pautrAyaNaH shraddhAdeyo bahudAyI bahupAkya Asa |
sa ha sarvata AvasathAn mApayAM cakre sarvata eva me 'nnam atsyantIti || ChUp_4,1.1 ||>#

__________


ChUpBh_4,1.1 vAyuprANayorbrahmaNaH pAdadR^iShTyadhyAsaH purastAdvarNitaH /
athedAnIM tayoH sAkShAdbrahmatvenopAsyatvAyottaramArabhyate /
sukhAvabodhArthA'khyAyikA, vidyAdAnagrahaNavidhipradarshanArthA ca shraddhAnnadAnAnuddhatatvAdInAM ca vidyAprApti sAdhanatvaM pradarshyata AkhyAyikayA /
jAnashrutirjanashrutasyApatyam /
haH aitihyArthaH /
putrasya pautraH pautrAyaNaH sa eva shraddhAdeyaH shraddhApuraHsarameva brAhmaNAdibhyo deyamasyeti shraddhAdeyaH /
bahudAyI prabhUtaM dAtuM shIlamasyeti bahudAyI /
bahupAkyo bahu paktavyamahanyahani gR^ihe yasyAsaubahupAkyaH /
bhojanArthibhyo bahvasya gR^ihe 'nnaM pacyata ityarthaH /
evaN^guNasampanno 'sau jAnashrutiH pautrAyaNo vishiShTe deshe kAle ca kasmiMshcidAsa babhUva /
sa ha sarvataH sarvAsu dikShu grAmeShu nagareShu cA'vasathAnetya vasanti yeShvityAvasathAstAnmApayAJNcakre kAritavAnityarthaH /
sarvata eva me mamAnnaM teShvAvasatheShu vasanto 'tsyanti bhokShyanta ityevamabhiprAyaH //1 //


_______________________________________________________________________


START ChUp 4,1.2

#<atha ha haMsA nishAyAm atipetuH |
tad dhaivaM haMso haMsam abhyuvAda |
ho ho 'yi bhallAkSha bhallAkSha jAnashruteH pautrAyaNasya samaM divA jyotir AtataM tan mA prasAN^kShIs tat tvAM mA pradhAkShIr iti || ChUp_4,1.2 ||>#

__________


ChUpBh_4,1.2 tatraivaM sati rAjani tasmindharmakAle harmyatalasthe 'tha ha haMsA nishAyAM rAtrAvatipetuH /
R^iShayo devatA vA rAj~no 'nnadAnaguNaistoShitAH santo haMsArUpA bhUtvA rAj~no darshanagocare 'tipetuH /
tattasminkAle teShAM patatAM haMsAnAmekaH pR^iShThataH patannagrataH patantaM haMsamabhyuvAdAbhyuktavAnho ho 'yIti bho bho iti sambodhya bhallAkSha bhallAkShetyAdaraM darshayan yathA pashya pashyA'shcaryamiti tadvat /
bhallAkSheti mandadR^iShTitvaM sUcayannAha /
athavA samyagbrahmadarshanAbhimAnavattvAttasyAsakR^idupAlabdhastena pIDyamAno 'marShitayA tatsUcayati bhallAkSheti /
jAnashruteH pautrAyaNasya samaM tulyaM divA dyulokena jyotiH prabhAsvaramannadAnAdijanitaprabhAvajamAtataM vyAptaM dyulokaspR^igityarthaH /
divAhnA vA samaM jyotirityetat /
tanmA prasAN^kShIH saJNjanaM saktiM tena jyotiShA sambandhaM mA kArShIrityarthaH /
tatprasaJNjanena tajjyotistvA tvAM mA pradhAkShIrmA dahatvityarthaH puruShavyatyanena mA pradhAkShIditi //2 //


_______________________________________________________________________


START ChUp 4,1.3

#<tam u ha paraH pratyuvAca kam v ara enam etat santaM sayugvAnam iva raikvam Attha iti |
yo nu kathaM sayugvA raikva iti || ChUp_4,1.3 ||>#

__________


ChUpBh_4,1.3 tamevamuktavantaM para itaro 'gragAmI pratyuvAcAre nikR^iShTo 'yaM rAjA varAkastaM kamu enaM santaM kena mAhAtmyena yuktaM santamiti kutsayatyenamevaM sabahumAnametadvacanamAttha raikvamiva, sayugvAnaM saha yugvanA gantryA vartata iti sayugvA raikvaH /
tamivA'tthainam /
ananurUpamasminnayuktamIdR^ishaM vaktuM raikva ivetyabhiprAyaH /
itarashcA'ha-yo nu kathaM tvayocyate sayugvA raikva ityuktavantaM bhallAkSha Aha shR^iNu yathA sa raikvaH //3 //


_______________________________________________________________________


START ChUp 4,1.4

#<yathA kR^itAya vijitAyAdhareyAH saMyanty evam enaM sarvaM tad abhisameti yat kiMca prajAH sAdhu kurvanti |
yas tad veda yat sa veda sa mayaitad ukta iti || ChUp_4,1.4 ||>#

__________


ChUpBh_4,1.4 yathA loke kR^itAyaH kR^ito nAmAyo dyUtasamaye prasiddhashcaturaN^kaH sa yadA jayati dyUte pravR^ittAnAM tasmai vijitAya tadarthamitare tridvyekAN^kA adhare 'yAstretAdvAparakalinAmAnaH saMyanti saMgacchante 'ntarbhavanti /
caturaN^ke kR^itAye tridvyekAN^kAnAM vidyamAnatvAttadantarbhavantItyarthaH /
yathAyaM dR^iShTAnta evamenaM raikvaM kR^itAyasthAnIyaM tretAdyAyasthAnIyaM sarvaM tadabhisametyantarbhavati raikve /
kiM tadyatkiJNca loke sarvAH prajAH sAdhu shobhanaM dharmajAtaM kurvanti tatsarvaM raikvasya dharme 'ntarbhavati /
tasya ca phale sarvaprANidharmaphalamantarbhavatItyarthaH /
tathAnyo 'pi kashcidyastadvedyaM veda /
kiM tadyadvedyaM sa raikvo veda /
tadvedyamanyo 'pi yo veda tamapi sarvaprANidharmajAtaM tatphalaM ca raikvamivAbhisametItyanuvartate /
sa evaMbhUto mayA vidvAnetadikta evamukto raikvavatsa eva kR^itAyasthAnIyo bhavatItyabhiprAyaH //4 //


_______________________________________________________________________


START ChUp 4,1.5-6

#<tad u ha jAnashrutiH pautrAyaNa upashushrAva |
sa ha saMjihAna eva kShattAram uvAcAN^gAre ha sayugvAnam iva raikvam Attheti |
yo nu kathaM sayugvA raikva iti || ChUp_4,1.5 ||>#

#<yathA kR^itAya vijitAyAdhareyAH saMyanty evam enaM sarvaM tad abhisameti yat kiMca prajAH sAdhu kurvanti |
yas tad veda yat sa veda sa mayaitad ukta iti || ChUp_4,1.6 ||>#

__________


ChUpBh_4,1.5,6 tadu ha tadetadIdR^ishaM haMsavAkyamAtmanaH kutsArUpamanyasya viduSho raikvAdeH prashaMsArUpamupashushrAva shrutavAnharmyatalastho rAjA jAnashrutiH pautrAyaNaH /
tacca haMsavAkyaM smaranneva paunaH punyena rAtrisheShamativAhayAmAsa /
tataH sa bandibhI rAjA stutiyuktAbhirvAgbhiH pratibodhyamAna uvAca kShattAraM saMjihAna eva shayanaM nidrAM vA parityajanneva he 'N^ga vatsAre sa sayugvAnamiva raikvamAttha kiM mAm /
sa eva stutyarhe nAhamityabhiprAyaH /
athavA sayugvAnaM raikvamAttha gatvA mama taddidR^ikShA;tadevashabdo 'vadhAraNArtho 'narthako vA vAcyaH /
sa ca kShattA pratyuvAca raikvAnayanakAmo rAj~no 'bhiprAyaj~no yo nu kathaM sayugvA raikva iti, rAj~naivaM cokta AnetuM taccihnaM j~natumicchanyo nu kathaM sayugvA raikva ityavocat /
sa ca bhallAkShavacanamevAvocat //5-6 //


_______________________________________________________________________


START ChUp 4,1.7

#<sa ha kShattAnviShya nAvidam iti pratyeyAya |
taM hovAca yatrAre brAhmaNasyAnveShaNA tad enam arccheti || ChUp_4,1.7 ||>#

__________


ChUpBh_4,1.7 tasya smaransa ha kShattA nagaraM grAmaM vA gatvAnviShya raikvaM nAvidaM na vyaj~nAsiShamiti pratyeyAya pratyAgatavAn /
taM hovAca kShattaramare yatra brAhmaNasya brahmavida ekAnte 'raNye nadIpulinAdau vivikte deshe 'nveShaNAnumArgaNaM bhavati tattatrainaM raikvamarcha R^iccha gaccha tatra mArgaNaM kurvityarthaH //7 //


_______________________________________________________________________


START ChUp 4,1.8

#<so 'dhastAc chakaTasya pAmAnaM kaShamANam upopavivesha |
taM hAbhyuvAda tvaM nu bhagavaH sayugvA raikva iti |
ahaM hy arA 3 iti ha pratijaj~ne |
sa ha kShattAvidam iti pratyeyAya || ChUp_4,1.8 ||>#

__________


ChUpBh_4,1.8 ityuktaH kShattAnviShya taM vijane deshe 'dhastAcchakaTasya gantryAH pAmAnaM kharjUM kaShamANaM kaNDUyamAnaM dR^iShTvAyaM nUnaM sayugvA raikva ityupa samIpa upavivesha vinayenopaviShTavAn /
taM ca raikvaM hAbhyuvAdoktavAn /
tvamasi he bhagavo bhagavansayugvA raikva iti /
evaM pR^iShTo 'hamasmi hyarA 3 ara iti hAnAdara eva pratijaj~ne 'bhyupagatavAn /
sa taM vij~nAyAvidaM vij~nAtavAnasmIti pratyeyAya pratyAgata ityarthaH //8//

#<iti cchAndogyopaniShadi caturthAdhyAyasya prathamaH khaNDaH>#

=======================================================================

START ChUp 4,2.1

#<tad u ha jAnashrutiH pautrAyaNaH ShaT shatAni gavAM niShkam ashvatarIrathaM tad AdAya praticakrame |
taM hAbhyuvAda || ChUp_4,2.1 ||>#

__________


ChUpBh_4,2.1 tattatra R^iShergArhasthyaM pratyabhiprayaM buddhvA dhanArthitAM co ha, eva jAnashrutiH pautrAyaNaH ShaTshatAni gavAM niShkaM kaNThahAramashvatarIrathamashvatarIbhyAM yuktaM rathaM tadAdAya dhanaM gR^ihItvA praticakrame raikvaM prati gatavAn /
taM ca gatvAbhyuvAda hAbhyuktavAn //1 //


_______________________________________________________________________


START ChUp 4,2.2

#<raikvemAni ShaT shatAni gavAm ayaM niShko 'yam ashvatarIrathaH |
anu ma etAM bhagavo devatAM shAdhi yAM devatAm upAssa iti || ChUp_4,2.2 ||>#

__________


ChUpBh_4,2.2 he raikva gavAM ShaTshatAnImAni tubhyaM mayA'nItAnyayaM niShko 'shvatarIrathashcAyametaddhanamAdatsva bhagavo 'nushAdhi ca me mAmetAM yAM ca devatAM tvamupAHse taddevatopadeshena mAmanushAdhItyarthaH //2 //


_______________________________________________________________________


START ChUp 4,2.3

#<tam u ha paraH pratyuvAcAha hAretvA shUdra tavaiva saha gobhir astv iti |
tad u ha punar eva jAnashrutiH pautrAyaNaH sahasraM gavAM niShkam ashvatarIrathaM duhitaraM tad AdAya praticakrame || ChUp_4,2.3 ||>#

__________


ChUpBh_4,2.3 tamevamuktavantaM rAjAnaM pratyuvAca paro raikvaH /
ahetyayaM nipAto vinigrahArthIyo 'nyatreha tvanarthakaH /
evashabdasya pR^ithakprayogAt /
hAretvA hAreNa yuktetvA gantrI seyaM hAretvA gobhiH saha tavaivAstu tiShThatu na mamAparyAptena karmArthamanena prayojanamityabhiprAyo he shUdreti /
nanu rAjAsau kShattR^isambandhAtsa ha kShattAramuvAcetyuktam /
vidyAgrahaNAya ca brAhmaNasamIpopagamAcchUdrasya cAnadhikArAtkathamidamananurUpaM raikveNocyate he shUdreti /
tatrA'hurAcAryAH-haMsavacanashravaNAcchugenamAvivesha /
tenAsau shucA shrutvA raikvasya mahimAnaM vA AdravatIti R^iShirAtmanaH parokShaj~natAM darshaya¤shUdretyAheti /
shUdravadvA dhanenaivainaM vidyAgrahaNAyopajagAma na ca shushrUShayA /
na tu jAtyaiva shUdra iti /
apare punarAhuralpaM dhanamAhR^itamiti ruShaivainamuktavAJNchUdreti /
liN^gaM ca bahvAharaNa upAdAnaM dhanasyeti /
taduharShermataM j~nAtvA punareva jAnashrutiH pautrAyaNo gavAM sahasramadhikaM jAyAM carSherabhimatAM duhitaramAtmanastadAdAya praticakrame krAntavAn //3 //


_______________________________________________________________________


START ChUp 4,2.4-5

#<taM hAbhyuvAda |
raikvedaM sahasraM gavAm ayaM niShko 'yam ashvatarIratha iyaM jAyAyaM grAmo yasminn Asse 'nv eva mA bhagavaH shAdhIti || ChUp_4,2.4 ||>#

#<tasyA ha mukham upodgR^ihNann uvAcAjahAremAH shUdrAnenaiva mukhenAlApayiShyathA iti |
te haite raikvaparNA nAma mahAvR^iSheShu yatrAsmA uvAsa |
tasmai hovAca || ChUp_4,2.5 ||>#


__________


ChUpBh_4,2.4,5 raikvedaM gavAM sahasramayaM niShko 'yamashvatarIratha iyaM jAyArthaM mama duhitA'nItAyaM ca grAmo yasminnAHse tiShThasi sa ca tvadarthe mayA kalpitaH tadetatsarvamAdAyAnushAdhyeva mA mAM he bhagava ityuktastasyA jAyArthamAnItAyA rAj~no duhiturhaiva mukhaM dvAraM vidyAyA dAne tIrthamupodgR^ihNaJNjAnannityarthaH /
brahmacArI dhanadAyI medhAvI shrotriyaH priyaH /
vidyayA vA vidyA prAha tAni tIrthAni ShaNmama //
iti vidyAyA vacanaM vij~nAyate hi /
evaM jAnannupodgR^ihNannuvAcoktavAn /
AjahArA'hR^itavAnbhavAnyadimA gA yaccAnyaddhanaM tatsAdhviti vAkyasheShaH /
shUdreti pUrvoktAnukR^itimAtraM na tu kAraNAntarApekShayA pUrvavat /
anenaiva mukhena vidyAgrahaNatIrthenA'lApayiShyathA AlApayasIti mAM bhAShayasItyarthaH /
te haite grAmA raikvaparNA nAma vikhyAtA mahAvR^iSheShu desheShu yatra yeShu grAmeShUvAsoShitavAn raikvastAnasau grAmAnadAdasmai raikvAya rAjA /
tasmai rAj~ne dhanaM dattavate ha kilovAca vidyAM sa raikvaH //4-5 //

#<iti cchAndogyopaniShadi caturthAdhyAyasya dvitIyaH khaNDaH>#

=======================================================================

START ChUp 4,3.1

#<vAyur vAva saMvargaH |
yadA vA agnir udvAyati vAyum evApyeti |
yadA sUryo 'stam eti vAyum evApyeti |
yadA candro 'stam eti vAyum evApyeti || ChUp_4,3.1 ||>#

__________


ChUpBh_4,3.1 vAyurvAva saMvargo vAyurbAhyo vAvetyavadhAraNArthaH /
saMvargaH saMvarjanAtsaMgrahaNAtsaMgrasanAdvA saMvargaH /
vakShyamANA agnyAdyA devatA AtmabhAvamApAdayatItyataH saMvargaH /
savarjavAkhyo guNo dhyeyo vAyuvat /
kR^itAyAntabharvadR^iShTAntAt /
kathaM saMvargattvaM vAyorityAha /
yadA yasminkAle vA agnirudvAyatyudvAsanaM prApnotyupashAmyati tadAsAvagnirvAyumevApyeti vAyusvAbhAvyamapigacchati /
tathA yadA sUryo 'stameti vAyumevApyeti /
yadA candro 'stameti vAyumevApyeti /
nanu kathaM sUryAcandramasoH svarUpAvasthitayorvAyAvapigamanam /
naiSha doShaH /
astamane 'darshanaprAptervAyunimittatvAt /
vAyunA hyastaM nIyate sUryaH calanasya vAyukAryatvAt /
athavA pralaye sUryAcandramasoH svarUpabhraMshe tejorUpayorvAyAvevApigamanaM syAt //1 //


_______________________________________________________________________


START ChUp 4,3.2

#<yadApa ucchuShyanti vAyum evApiyanti |
vAyur hy evaitAn sarvAn saMvR^iN^kte |
ity adhidaivatam || ChUp_4,3.2 ||>#

__________


ChUpBh_4,3.2 tathA yadA'pa ucchuShyantyucchoShamApnuvanti tadA vAyumevApiyanti /
vAyurhi yasmAdevaitAnagnyAdyAnmahAbalAnsaMvR^iN^kte /
ato vAyuH saMvargaguNa upAsya ityarthaH /
ityadhidaivataM devatAsu saMvargadarshanamuktam //2 //


_______________________________________________________________________


START ChUp 4,3.3

#<athAdhyAtmam |
prANo vAva samvargaH |
sa yadA svapiti prANam eva vAg apy eti |
prANaM cakShuH |
prANaM shrotram |
prANaM manaH |
prANo hy evaitAn sarvAn saMvR^iN^kta iti || ChUp_4,3.3 ||>#

__________


ChUpBh_4,3.3 athAnantaramadhyAtmamAtmani saMvargadarshanamidamucyate /
prANo mukhyovAva saMvargaH /
sa puruSho yadA yasminkAle svapiti prANameva vAgapyeti vAyumivAgniH prANaM cakShuH prANaM shrotraM prANaM manaH prANo hi yasmAdevaitAnvAgAdInsarvAnsaMvR^iN^kta iti //3 //


_______________________________________________________________________


START ChUp 4,3.4

#<tau vA etau dvau samvargau |
vAyur eva deveShu prANaH prANeShu || ChUp_4,3.4 ||>#

__________


ChUpBh_4,3.4 tau vA etau dvau saMvargau saMvarjanaguNo vAyureva deveShu saMvargaH prANaH prANeShu vAgAdiShu mukhyaH //4 //


_______________________________________________________________________


START ChUp 4,3.5

#<atha ha shaunakaM ca kApeyam abhipratAriNaM ca kAkShaseniM pariviShyamANau brahmacArI bibhikShe |
tasmA u ha na dadatuH || ChUp_4,3.5 ||>#

__________


ChUpBh_4,3.5 athaitayoH stutyarthamiyamAkhyAyikA'rabhyate /
hetyaitihyArthaH /
shaunakaM ca shunakasyApatyaM shonakaM kApeyaM kapigotramabhipratAriNaM ca nAmataH kakShasenasyApatyaM kAkShaseniM bhojanAyopaviShTau pariviShyamANau sUpakArairbrahmacArI brahmavicchaNDo bibhikShe bhikShitavAn /
brahmacAriNo brahmavinmAnitAM buddhvA taM jij~nAsamAnau tasmA u bhikShAM na jajaturna dattavantau ha kimayaM bakShyatIti //5 //


_______________________________________________________________________


START ChUp 4,3.6

#<sa hovAca |
mahAtmanash caturo deva ekaH kaH sa jagAra bhuvanasya gopAH |
taM kApeya nAbhipashyanti martyA abhipratArin bahudhA vasantam |
yasmai vA etad annaM tasmA etan na dattam iti || ChUp_4,3.6 ||>#

__________


ChUpBh_4,3.6 sa hovAca brahmacArI mahAtmanashcatura iti dvitIyAbahuvacanam /
deva eko 'gnyAdInvAyurvAgAdInprANaH /
kaH sa prajApatirjagAra grasitavAn /
kaH sa jagAreti prashnameke /
bhuvanasya bhavantyasminbhUtAnIti bhuvanaM bhUrAdiH sarvo lokastasya gopA gopAyitA rakShitA goptetyarthaH /
taM kaM prajApatiM he kApeya nAbhipashyanti na jAnanti martyA maraNadharmANo 'vivekino vA he 'bhipratArinbahudhAdhyAtmAdhidaivatAdhibhUtaprakArairvasantam /
yasmai vA etadahanyahanyannamadanAyA'hriyate saMskriyate ca tasmai prajApataya etadannaM na dattamiti //6 //


_______________________________________________________________________


START ChUp 4,3.7

#<tad u ha shaunakaH kApeyaH pratimanvAnaH pratyeyAya |
AtmA devAnAM janitA prajAnAM hiraÇyadaMShTro babhaso 'nasUriH |
mahAntam asya mahimAnam Ahur anadyamAno yad anannam atti |
iti vai vayam brahmacArin nedam upAsmahe dattAsmai bhikShAm iti || ChUp_4,3.7 ||>#

__________


ChUpBh_4,3.7 tadu ha brahmacAriNo vacanaM shaunakaH kApeyaH pratimanvAno manasA'locayanbrahmacAriNaM pratyeyAyA'jagAma /
gatvA cA'ha-yaM tvamavoco na pashyanti martyA iti taM vayaM pashyAmaH /
katham?AtmA sarvasya sthAvarajaN^gamasya /
kiJNca devAnAmagnyAdInAmAtmani saMhR^itya grasitvA punarjanitotpAdayitA vAyurUpeNAdhidaivatamagnyAdInAm /
adhyAtmaM ca prANarUpeNa vAgAdInAM prajAnAM ca danitA /
atha vA'tmA devAnAmagnivAgAdInAM janitA prajAnAM sthAvarajaN^gamAnAm /
hiraNyadaMShTro 'bhagnadaMShTra iti yAvat /
babhaso bhakShaNashIlaH /
anasUriH sUrirmedhAvI na sUrirasUristatpratiShedho 'nasUriH sUrirevetyarthaH /
mahAntamatipramANamaprameyamasya prajApatermahimAnaM vibhUtimAhurbrahmavidaH /
yasmAtsvayamanyairanadyamAno 'bhakShyamANo yadanannamagnivAgAdidevatArUpamatti bhakShayatIti /
vA iti nirarthakaH /
vayaM he brahmacArin, A, idamevaM yathoktalakShaNaM brahma vayamA upAsmahe /
vayamiti vyavahitena sambandhaH /
anye na vayamidamupAsmahe /
kiM tarhi parameva brahmopAsmaha iti varNayanti /
dattAsmai bhikShAmityavocadbhR^ityAn //7 //


_______________________________________________________________________


START ChUp 4,3.8

#<tasmai u ha daduH |
te vA ete paJNcAnye paJNcAnye dasha santas tat kR^itam |
tasmAt sarvAsu dikShv annam eva dasha kR^itam |
saiShA virAD annAdI |
tayedaM sarvaM dR^iShTam |
sarvam asya idaM dR^iShTaM bhavaty annAdo bhavati ya evaM veda ya evaM veda || ChUp_4,3.8 ||>#

__________

tasmA u ha daduste hi bhikShAm /
te vai ye grasyante 'gnyAdayo yashca teShAM grasitA vAyuH paJNcAnye vAgAdibhyaH, tathAnye tebhyaH paJNcAdhyAtmaM vAgAdayaH prANashca, te sarve dasha santastatkR^itaM bhavati, te caturaN^ka ekAya evaM catvAraH tryaN^kAyaH evaM trayo 'pare dvyaN^kAyaH evaM dvAvanyAvekAN^kAya evameko 'nya, ityevaM desha santastatkR^itaM bhavati /
yata evaM tasmAtsarvAsu dikShu dashasvapyagnyAdyA vAgAdyAshca dashasaMkhyAsAmAnyAdannameva"dashAkSharA virAD virADannam" iti hi shrutiH /

ato 'nnameva dashasaMkhyatvAt /
tata eva dasha kR^itaM kR^ite 'ntarbhAvAccaturAyatvenetyavocAma /
saiShA virADdashasaMkhyA satyannaM cAnnAdyannAdinI ca kR^itatvena dashasaMkhyayAnnaM kR^itasaMkhyayAnnAdI tayA annAnnAdinyA idaM sarvaM jagaddashadiksaMsthaM dR^iShTaM kR^itasaMkhyAbhUtayopalabdham /
evaMvido 'sya sarvaM kR^itasaMkhyAbhUtasya dashadiksaMbaddhaM dR^iShTamupalabdhaM bhavati /
kiJNcAnnAdashca bhavati ya evaM veda yathoktadarshI /
dvirabhyAsa upAsanamAptyarthaH //8//

#<iti cchAndogyopaniShadi caturthAdhyAyasya tR^itIyaH khaNDaH>#

=======================================================================

START ChUp 4,4.1

#<satyakAmo ha jAbAlo jabAlAM mAtaram AmantrayAM cakre |
brahmacaryaM bhavati vivatsyAmi kiMgotro nv aham asmIti || ChUp_4,4.1 ||>#

__________

ChUpBh_4,4.1 sarvaM vAgAdyagnyAdi cAnnAnnAdatvasaMstutaM jagadekIkR^itya ShoDashadhA pravibhajya tasminbrahmadR^iShTirvidhAtavyetyArabhyate /
shraddhAtapasorbrahmopAsanAN^gatvapradarshanAyA'khyAyikA /
satyakAmo ha nAmato hashabda aitihyArtho jabAlAyA apatyaM jAbAlo jabalAM svAM mAtaramAmantrayAJNcakra AmantritavAn /
brahmacaryaM svAdhyAyagrahaNAya he bhavati vivatsyAmyAcAryakule, kiN^gotro 'haM kimasya mama gotraM so 'haM nvahamasmIti //1 //


_______________________________________________________________________


START ChUp 4,4.2

#<sA hainam uvAca |
nAham etad veda tAta yadgotras tvam asi |
bahv aham carantI paricAriNI yauvane tvAm alabhe |
sAham etan na veda yadgotras tvam asi |
jabAlA tu nAmAham asmi |
satyakAmo nAma tvam asi |
sa satyakAma eva jAbAlo bruvIthA iti || ChUp_4,4.2 ||>#

__________


ChUpBh_4,4.2 evaM pR^iShTA jabAlA sA hainaM putramuvAca-nAhametattava gotraM veda he tAta yadgotrastvamasi /
kasmAnna vetsItyuktA'ha-bahu bhartR^igR^ihe paricaryAjAtamatithyabhyAgatAdi carantyahaM paricAriNI paricarantIti paricaraNashIlaivAhaM paricaraNacittatayA gotrAdismaraNe mama mano nAbhUt /
yauvane ca tatkAle tvAmalabhe labdhavatyasmi /
tadaiva te pitoparataH /
ato 'nAthAhaM sAhametanna veda yadgotrastvamasi /
jabAlA tu nAmAhamasmi satyakAmo nAma tvamasi sa tvaM satyakAma evAhaM jAbAlo 'smItyAcAryAya bruvIthAH yadyAcAryeNa pR^iShTa ityabhiprAyaH //2 //


_______________________________________________________________________


START ChUp 4,4.3-4

#<sa ha hAridrumataM gautamam etyovAca |
brahmacaryaM bhagavati vatsyAmi |
upeyAM bhagavantam iti || ChUp_4,4.3 ||>#

#<taM hovAca kiMgotro nu somyAsIti |
sa hovAca |
nAham etad veda bho yadgotro 'ham asmi |
apR^icchaM mAtaram |
sA mA pratyabravId bahv aham carantI paricariNI yauvane tvAm alabhe |
sAham etan na veda yadgotras tvam asi |
jabAlA tu nAmAham asmi |
satyakAmo nAma tvam asIti |
so 'haM satyakAmo jAbAlo 'smi bho iti || ChUp_4,4.4 ||>#

__________


ChUpBh_4,4.4 sa ha satyakAmo hAridrumataM haridrumato 'patyaM hAridrumataM gautamaM gotrata etya gatvovAca brahmacaryaM bhagavati pUjAvati tvayi vatsyAmyata upeyAmupagaccheyaM shiShyatayA bhagavantamityuktavantaM taM hovAca gautamaH /
kiN^gotro nu somyAsIti vij~nAtakulagotraH shiShya upanetavya iti pR^iShTaH pratyAha satyakAmaH /
sa hovAca nAhametadveda bho yadgotro 'hamasmi /
kiM tvapR^icchaM pR^iShTavAnasmi mAtaram /
sA mayA pR^iShTA mAM pratyabravInmAtA /
bahvahaM carantItyAdi pUrvavat /
tasyA ahaM vacaH smarAmi so 'haM satyakAmo jAbAlo 'smi bho iti //3-4 //


_______________________________________________________________________


START ChUp 4,4.5

#<taM hovAca |
naitad abrahmaNo vivaktum arhati |
samidhaM somyAhara |
upa tvA neShye na satyAd agA iti |
tam upanIya kR^ishAnAm abalAnAM catuHshatA gA nirAkR^itya uvAcemAH somyAnusaMvrajeti |
tA abhiprasthApayann uvAca |
nAsahasreNAvarteyeti |
sa ha varShagaNaM provAsa |
tA yadA sahasraM sampeduH || ChUp_4,4.5 ||>#

__________


ChUpBh_4,4.5 taM hovAca gautamo naitadvaco 'brAhmaNo visheSheNa vaktumarhatyArjavArthasaMyuktam /
R^ijavo hi brahmaNA netare svabhAvataH /
yasmAnna satyAdbrAhmaNajAtidharmAdagA nApetavAnasi /
ato brAhmaNaM tvAmupaneShye 'taH saMskArArthaM homAya samidhaM somyA'haretyuktvA tamupanIya kR^ishAnAmabalAnAM goyUthAnnirAkR^ityApakR^iShya catuHshatA catvAri shatAni gavAmuvAcemA gAH somyAnusaMvrajAnugaccha /
ityuktastA araNyaM pratyabhiprasthApayannuvAca-nAsahasreNApUrNena sahasreNa nA'varteya na pratyAgaccheyam /
sa evamuktvA gA araNyaM tR^iNodakabahulaM dvandvaMrahitaM praveshya sa ha varShagaNaM dIrghaM provAsa proShitavAn /
tAH samyaggAvo rakShitA yadA yasminkAle sahasraM saMpeduH saMpannA babhUvuH //5//

#<iti cchAndogyopaniShadi caturthAdhyAyasya caturthaH khaNDaH>#

=======================================================================

START ChUp 4,5.1

#<atha hainam R^iShabho 'bhyuvAda satyakAma 3 iti |
bhagava iti ha pratishushrAva |
prAptAH somya sahasraM smaH |
prApaya na AcAryakulam || ChUp_4,5.1 ||>#

__________


ChUpBh_4,5.1 tametaM shraddhAtapobhyAM siddhaM vAyudevatA diksaMbandhinI tuShTA satyR^iShabhamanupravishyarShabhApannAnugrahAyAtha hainamR^iShabho 'bhyuvAdAbhyuktavAnsatyakAma 3 iti saMbodhya, tamasau satyakAmo bhagava iti ha pratishushrAva prativacanaM dadau /
praptAH somya sahasraM smaH pUrNA tava pratij~nAtaH prApaya no 'smAnAcAryakulam //1 //


_______________________________________________________________________


START ChUp 4,5.2

#<brahmaNash ca te pAdaM bravANi iti |
bravItu me bhagavAn iti |
tasmai hovAca |
prAcI dik kalA |
praticI dik kalA |
dakShiNA dik kalA |
udIcI dik kalA |
eSha vai somya catuShkalaH pAdo brahmaNaH prakAshavAn nAma || ChUp_4,5.2 ||>#

__________


ChUpBh_4,5.2 kiJNcAhaM braÇmaNaH parasya te tubhyaM pAdaM bravANi kathayAni /
ityuktaH pratyuvAca-bravItu kathayatu me mahyaM bhagavAn /
ityukta R^iShabhastasmai satyakAmAya hovAca /
prAcI dikkalA brahmaNaH pAdasya caturtho bhAgaH /
tathA pratIcI dikkalA dakShiNA dikkalodIcI dikkalaiSha vai saimya brahmaNaH pAdashcatushaShkalashcatasraH kalA avayavA yasya so 'yaM catuShkalaH pAdo brahmaNaH prakAshavAnnAma prakAshavAnityavaM nAmAbhidhAnaM yasya /
tathottare 'pi pAdAstrayashcatuShkalA brahmaNaH //2 //


_______________________________________________________________________


START ChUp 4,5.3

#<sa ya etam evaM vidvAMsh catuShkalaM pAdaM brahmaNaH prakAshavAn ity upAste prakAshavAn asmiMl loke bhavati |
prakAshavato ha lokA¤ jayati ya etam evaM vidvAMsh catuShkalaM pAdaM brahmaNaH prakAshavAn ity upAste || ChUp_4,5.3 ||>#

__________


ChUpBh_4,5.3 sa yaH kashcidevaM yathoktametaM brahmaNashcatuShkalaM pAdaM vidvAnprakAshavAnityanena guNena vishiShTamupAste tasyedaM phalaM prakAshavAnasmin loke bhavati prakhyAto bhavatItyarthaH /
tathAdR^iShTaM phalaM prakAshavato ha lokAndevAdisaMbandhino mR^itaH saJNjayati prApnoti /
ya etameva vidvAMshcatuShkalaM pAdaM brahmaNaH prakAshavAnityupAste //3//

#<iti cchAndogyopaniShadi caturthAdhyAyasya paJNcamaH khaNDaH>#


_______________________________________________________________________


START ChUp 4,6.1

#<agniShTe pAdaM vakteti |
sa ha shvo bhUte gA abhiprasthApayAM cakAra |
tA yatrAbhisAyaM babhUvus tatrAgnim upasamAdhAya gA uparudhya samidham AdhAya pashcAd agneH prAÇ upopavivesha || ChUp_4,6.1 ||>#

__________


ChUpBh_4,6.1 so 'gniste pAdaM vaktetyupararAmarShabhaH /
sa satyAkAmo ha shvobhUte paredyurnaityakaM nityaM karma kR^itvA gA abhiprasthApayAJNcakArA'cAryakulaM prati /
tAH shanaishcarantya AcAryakulAbhimukhyaH prasthitA yatra yasminkAle deshe 'bhi sAyaM nishAyAmabhisaMbabhUvurekatrAbhimukhyaH saMbhUtAH, tatrAgnimupasamAdhAya gA uparudhya samidhamAdhAya pashcAdagneH praÇupopavivesha R^iShabhavaco dhyAyan //1 //


_______________________________________________________________________


START ChUp 4,6.2

#<tam agnir abhyuvAda satyakAma 3 iti |
bhagava iti ha pratishushrAva || ChUp_4,6.2 ||>#

__________


ChUpBh_4,6.2 tamagnirabhyuvAda satyakAma 3 iti saMbodhya, tamasau satyakAmo bhagava iti ha pratishushrAva prativacanaM dadau //2 //


_______________________________________________________________________


START ChUp 4,6.3

#<brahmaNaH somya te pAdaM bravANIti |
bravItu me bhagavAn iti |
tasmai ha uvAca |
pR^ithivI kalA |
antarikShaM kalA |
dyauH kalA |
samudraH kalA |
eSha vai somya catuShkalaH pAdo brahmaNo 'nantavAn nAma || ChUp_4,6.3 ||>#

__________


ChUpBh_4,6.3 brahmaNaH somya te pAdaM bravANIti bravItu me bhagavAnIti tasmai hovAca pR^ithivI kalAntarikShaM kalA dyauH kalA samudraH kaletyAtmagocarameva darshanamagnirabravIt /
eSha vai somya catuShkalaH pAdo brahmaNo 'nantavAnnAma //3 //


_______________________________________________________________________


START ChUp 4,6.4

#<sa ya etam evaM vidvAMsh catuShkalaM pAdaM brahmaNo 'nantavAn ity upAste 'nantavAn asmiMl loke bhavati |
anantavato ha lokA¤ jayati ya etam evaM vidvAMsh catuShkalaM pAdaM brahmaNo 'nantavAn ity upAste || ChUp_4,6.4 ||>#

__________


ChUpBh_4,6.4 sa yaH kashcidyathoktaM pAdamanantavattvena guNenopAste sa tathaiva tadguNo bhavatyasmiMlloke /
mR^itashcAnantavato ha lokAnsa jayati ya etamevamityAdi pUrvavat //4//

#<iti cchAndogyopaniShadi caturthAdhyAyasya ShaShTha khaNDaH>#


4.7.1-2

#<haMsaste pAdaM vakteti sa ha shvobhUte gA abhiprasthApayAJNcakAra tA yatrAbhisAyaM babhUvustatrAgnimupasamAdhAyA gA uparudhya samidhamAdhAya pashcAdagneH prAÇupopavivesha //1 //>#

#<taM haMsa upanipatyAbhyuvAda satyakAma 3 iti bhagava iti ha pratishushrAva //2//>#

__________


ChUpBh_4,7.1,2 so 'gnirhaMsaste pAdaM vaktetyuktavopararAma /
haMsa AdityaH /
shauklyAtpatanasAmAnyAcca /
sa ha shvobhUta ityAdi samAnam //1-2 //


_______________________________________________________________________


START ChUp 4,7.3-4

#<brahmaNaH somya te pAdaM bravANIti |
bravItu me bhagavAn iti |
tasmai hovAca |
agniH kalA |
sUryaH kalA |
candraH kalA |
vidyut kalA |
eSha vai somya catuShkalaH pAdo brahmaNo jyotiShmAn nAma || ChUp_4,7.3 ||>#

#<sa ya etam evaM vidvAMsh catuShkalaM pAdaM brahmaNo jyotiShmAn ity upAste jyotiShmAn asmiMl loke bhavati |
jyotiShmato ha lokA¤ jayati ya etam evaM vidvAMsh catuShkalaM pAdaM brahmaNo jyotiShmAn ity upAste || ChUp_4,7.4 ||>#

__________


ChUpBh_4,7.3,4 agniHkalA sUryaH kalA candraH kalA vidyutkalaiSha vai somyeti jyotirviShayameva ca darshanaM provAcAto haMsasyA'dityatvaM pratIyate /
vidvatphalaM-jyotiShmAndIptiyukto 'smiMlloke bhavati /
candrAdityAdInAM jyotiShmata eva ca mR^itvA lokAJNjayati /
samAnamuttaram //3-4 //

#<iti cchAndogyopaniShadi caturthAdhyAyasya saptamaH khaNDaH>#

=======================================================================

START ChUp 4,8.1

#<madguShTe pAdaM vakteti |
sa ha shvo bhUte gA abhiprasthApayAM cakAra |
tA yatrAbhisAyaM babhUvus tatrAgnim upasamAdhAya gA uparudhya samidham AdhAya pashcAd agneH prAÇ upopavivesha || ChUp_4,8.1 ||>#

__________


ChUpBh_4,8.1 haMso 'pi madguShTe pAdaM vaktetyupararAma /
madgurudakacaraH pakShI sa cApsambandhAtprANaH sa ha shvobhUta ityAdi pUrvavat //1 //


_______________________________________________________________________


START ChUp 4,8.2-3

#<taM madgur upanipatyAbhyuvAda satyakAma 3 iti |
bhagava iti ha pratishushrAva || ChUp_4,8.2 ||>#

#<brahmaNaH somya te pAdaM bravANIti |
bravItu me bhagavAn iti |
tasmai hovAca |
prANaH kalA |
cakShuH kalA |
shrotraM kalA |
manaH kalA |
eSha vai somya catuShkalaH pAdo brahmaNa AyatanavAn nAma || ChUp_4,8.3 ||>#

__________


ChUpBh_4,8.2,3 sa ca madguH prANaH svaviShayameva ca darshanamuvAca prANaH kaletyAdi, AyatanavAnityevaM nAma /
AyatanaM nAma manaH sarvakaraNopahR^itAnAM bhogAnAM tadyasminpAde vidyata ityAyatanavAnnAma pAdaH //2-3 //


_______________________________________________________________________


START ChUp 4,8.4

#<sa ya etam evaM vidvAMsh catuShkalaM pAdaM brahmaNa AyatanavAn ity upAsta AyatanavAn asmiMl loke bhavati |
Ayatanavato ha lokA¤ jayati ya etam evaM vidvAMsh catuShkalaM pAdaM brahmaNa AyatanavAn ity upAste || ChUp_4,8.4 ||>#

__________


ChUpBh_4,8.4 taM pAdaM tathaivopAste yaH sa AyatanavAnAshrayavAnasmiMlloke bhavati /
tathA'yatanavata eva sAvakAshAMllokAnmR^ito jayati /
ya etamevamityAdi pUrvavat //4//

#<iti cchAndogyopaniShadi caturthAdhyAyasyAShTamaH khaNDaH>#


_______________________________________________________________________


START ChUp 4,9.1

#<prApa hAcaryakulam |
tam Acaryo 'bhyuvAda satyakAma 3 iti |
bhagava iti ha pratishushrAva || ChUp_4,9.1 ||>#

__________


ChUpBh_4,9.1 sa evaM brahmavitsanprApa ha prAptavAnAcAryakulam /
tamAcAryo 'bhyuvAda satyakAma 3 iti /
bhagava iti ha pratishushrAva //1 //


_______________________________________________________________________


START ChUp 4,9.2

#<brahmavid iva vai somya bhAsi |
ko nu tvAnushashAseti |
anye manuShyebhya iti ha pratijaj~ne |
bhagavAMs tv eva me kAme brUyAt || ChUp_4,9.2 ||>#

__________


ChUpBh_4,9.2 brahmavidiva vai somya bhAsi /
prasannendriyaH prahasitavadanashca nishcintaH kR^itArtho brahmavidbhavati /
ata AcAryo brahmavidiva bhAsoti /
ko nviti vitarkayannuvAca kastvAmanushashAseti /
sa cA'ha satyakAmo 'nye manuShyebhyaH /
devatA mAmanushiShTavatyaH /
ko 'nyo bhagavacchiShyaM mAM manuShyaH sannanushAsitumutsahetetyabhiprAyaH /
ato 'nye manuShyebhya iti ha pratijaj~ne pratij~nAtavAn /
bhagavAMstveva me kAme mamecchAyAM brUyAtkimanyairuktena nAhaM tadgaNayAmItyabhiprAyaH //2 //


_______________________________________________________________________


START ChUp 4,9.3

#<shrutaM hy eva me bhagavaddR^ishebhya AcAryAd dhaiva vidyA viditA sAdhiShThaM prApatIti |
tasmai ha etad eva uvAca |
atra ha na kiMcana vIyAyeti vIyAyeti || ChUp_4,9.3 ||>#

__________


ChUpBh_4,9.3 kiJNca shrutaM hi yasmAnmama vidyata evAsminnarthe bhagavatsamebhya ÌShibhyaH /
AcAryAddhaiva vidyA viditA sAdhiShThaM sAdhutamatvaM prApaditi prApnotItyato bhagavAneba brUyAdityukta AcAryo 'bravIttasmai tAmeva daivatairuktAM vidyAm /
atra ha na kiJNcana ShoDashakalavidyAyAH kiJNcidekadeshamAtramapi na vIyAya na vigatamityarthaH /
dvirabhyAso vidyAparisamAptyarthaH //3//

#<iti cchAndogyopaniShadi caturthAdhyAyasya navamaH khaNDaH>#

=======================================================================

START ChUp 4,10.1

#<upakosalo ha vai kAmalAyanaH satyakAme jAbAle brahmacAryam uvAsa |
tasya ha dvAdasha vArShAny agnIn paricacAra |
sa ha smAnyAn antevAsinaH samAvartayaMs taM ha smaiva na samAvartayati || ChUp_4,10.1 ||>#

__________


ChUpBh_4,10.1 punarbrahmavidyAM prakArAntareNa vakShyAmItyArabheta gatiM ca tadvido 'gnividyAM ca /
AkhyAyikA pUrvavacchraddhAtapasorbrahmavidyAsAdhanatvapradashranArthA-upakosalo ha vai nAmataH kamalasyApatyaM kAmalAyanaH satyakAme jAbAle brahmacaryamuvAsa tasya, haH etihyArthaH /
tasyA'cAryasya dvAdasha varShANyagnInparicacArAgnInAM paricaraNaM kR^itavAn /
sa ha smA'cAryo 'nyAnbrahmacAriNaH svAdhyAyaM grAhayitvA samAvartayaMstamevopakosalamekaM na samAvartayati sma ha //1 //


_______________________________________________________________________


START ChUp 4,10.2

#<taM jAyovAca tapto brahmacArI kushalam agnIn paricacArIt |
mA tvA agnayaH paripravocan |
prabrUhy asmA iti |
tasmai hAprocyaiva pravAsAM cakre || ChUp_4,10.2 ||>#

__________


ChUpBh_4,10.2 tamAcAryajAyovAca taptobrahmacArI kushalaM samyagagnInparicacArItparicaritavAn /
bhagavAMshcAgniShu bhaktaM na samAvartayati /
ato 'smadbhaktaM na samAvartayatIti j~nAtvA tvAmagnayo mA paripravocangarhAM tava mA kuryuH /
ataH prabrUhyasmai vidyAmiShTAmupakosalAyeti /
tasmA evaM jAyayokto 'pi hAprocyaivAnuktvaiva kiJNcitpravAsAMcakre pravasitavAn //2 //


_______________________________________________________________________


START ChUp 4,10.3

#<sa ha vyAdhinA anashituM dadhre |
tam AcAryajAyA uvAca brahmacArinn ashAna |
kiM nu na ashnAsi iti |
sa ha uvAca bahava ime 'smin puruShe kAmA nAnAtyAyAH |
vyAdhIbhIH pratipUrNo 'smi |
na as/iShyAmi iti || ChUp_4,10.3 ||>#

__________


ChUpBh_4,10.3 sa hopakosalo vyAdhinA mAnasena duHkhenAnashitumanashanaM kartuM dadhre dhR^itavAnmanaH /
taM tUShNImagnyagAre 'vasthitamAcAryajAyovAca he brahmacArinnashAna bhuN^kShva kiM nu kasmAnnu kAraNAnnAshnAsIti /
sa hovAca bahavo 'neke 'sminpuruShe 'kR^itArthe prAkR^ite kAmA icchAH kartavyaM prati nAnAtyayo 'tigamanaM yeShAM vyAdhInAM kartavyacintAnAM te nAnAtyayA vyAdhayaH kartavyatAprAptinimittAni cittaduHkhAnItyarthaH /
taiH pratipUrNo 'smi /
ato nAshiShyAmIti //3 //


_______________________________________________________________________


START ChUp 4,10.4

#<atha hAgnayaH samUdire |
tapto brahmacArI kushalaM naH paryacArIt |
hantAsmai prabravAmeti tasmai hocuH |
prANo brahma kaM brahma khaM brahmeti || ChUp_4,10.4 ||>#

__________


ChUpBh_4,10.4 uktvA tUShNIMbhUte brahmacAriNyatha hAgnayaH shushrUShayA'varjitAH kAruNyAviShTAH santasrayo 'pi samUdire saMbhUyoktavantaH /
hantedAnImasmai brahmacAriNe 'smadbhaktAya duHkhitAya tapasvine shraddadhAnAya sarve 'nushAsmo 'nuprabravAma brahmavidyAmiti /
evaM saMpradhArya tasmai hocuruktavantaH prANo brahma kaM brahma khaM brahmeti //4 //


_______________________________________________________________________


START ChUp 4,10.5

#<sa hovAca |
vijAnAmy ahaM yat prANo brahma |
kaM ca tu khaM ca na vijAnAmIti |
te hocuH |
yad vAva kaM tad eva kham |
yad eva khaM tad eva kam iti |
prANaM ca hAsmai tad AkAshaM cocuH || ChUp_4,10.5 ||>#

__________


ChUpBh_4,10.5 sa hovAca brahmacArI vijAnAmyahaM yadbhavadbhiruktaM prasiddhapadArthakatvAtprANo brahmeti /
yasminsati jIvanaM yadapagame ca na bhavatIti tasminvAyuvisheShe loke rUDho 'to yuktaM brahmatvaM tasya /
tena prasiddhapadArthakatvAdvijAnAmyahaM yatprANo brahmeti /
kaM ca tu khaM na vijAnAmIti /
nanu kaN^khaMshabdayorapi sukhAkAshaviShayatvena prasiddhapadArthakatvameva, kasmAdbrahmacAriNo 'j~nAnam?nR^inaM sukhasya kaMshabdavAcyasya kShaNapradhvaMsitvAtkhaMshabdavAcyasya cA'kAshasyAcetanasya kathaM brahmatvamiti manyate /
kathaM ca bhavatAM vAkyamapramANaM syAditi /
ato na vijAnAmItyAha /
tamevamuktantaM brahmacAriNaM te hAgnayaH UcuH yadvAva yadeva vayaM kamavocAma tadeva khamAkAshamityevaM khena visheShyamANaM kaM viShayendrisaMyogajAtsukhAnnivartitaM syAnnIleneva visheShyamANamutpalaM raktAdibhyaH /
yadeva khamityAkAshamavocAma tadeva ca kaM sukhamiti jAnIhi /
evaM ca sukhena visheShyamANaM khaM bhautikAdacetanAtkhAnnivartitaM syAnnIlotpalavadeva /
sukhamAkAshasthaM netarallaukikam /
AkAshaM ca sukhAshrayaM netaradbhautikamityarthaH /
nanvAkAshaM cetsukhena visheShayitumiShTamastvanyataradeva visheShaNaM yadvAva kaM tadeva khamityatiriktamitarat /
yadeva khaM tadeva kamiti pUrvavisheSheNaM vA /
nanu sukhAkAshayorubhayorapi laukikasukhAkAshAbhyAM vyAvR^ittiriShTetyavocAma /
sukhenA'kAshe visheShite vyAvR^ittirubhayorarthaprAptaiveti cetsatyamevaM kintu sukhena visheShitasyaivA'kAshasya dhyeyatvaM vihitaM na tvAkAshaguNasya visheShaNasya sukhasya dhyeyatvaM vihitaM syAt /
visheShaNopAdAnasya visheShyaniyantR^itvenaivopakShayAt /
ataH khena sukhamapi visheShyate dhyeyatvAya /
kutashcaitannishcIyate /
kaMshabdasyApi brahmashabdasambandhAtkaM brahmeti /
yadi hi sukhaguNavishiShTasya khasya dhyeyatvaM vivakShitaM syAtkaM khaM brahmeti brUyuragnayaH prathamam /
na caivamuktavantaH /
kiM tarhi kaM brahma khaM brahmeti /
ato brahmacAriNo mohApanayanAya kaN^khaMshabdayoritaretaravisheShaNavisheShyatva nirdesho yukta eva yadvAva kamityAdiH /
tadetadagnibhiruktaM vAkyArthamasmadbodhAya shrutirAha-prANaM ca hAsmai brahmacAriNe /
tasyA'kAshastadAkAshaH /
prANasya sambandhyAshrayatvena hArda AkAsha ityarthaH /
sukhaguNavattvanirdeshAttaM cA'kAshaM sukhaguNavishiShTaM brahma tatsthaM ca prANaM brahmasamparkAdeva brahmetyubhayaM prANaM cA'kAshaM ca samuccitya brahmaNI Ucuragnaya iti //5//

#<iti cchAndogyopaniShadi caturthAdhyAyasya dashamaH khaNDaH>#

=======================================================================

START ChUp 4,11.1

#<atha hainaM gArhapatyo 'nushashAsa pR^ithivy agnir annam Aditya iti |
ya eSha Aditye puruSho dR^ishyate so 'ham asmi sa eva aham asmi iti || ChUp_4,11.1 ||>#

__________


ChUpBh_4,11.1 sambhUyAgnayo brahmacAriNe brahmoktavantaH /
athAnantaraM pratyekaM svasvaviShayAM vidyAM vaktumArebhire /
tatrA'dAvenaM brahmacAriNaM gArhapatyo 'gniranushashAsa /
pR^ithivyagnirannamAditya iti mamaitAshcasrastanavaH /
tatra ya Aditya eSha puruSho dR^ishyate so 'hamasmi gArhapatyo 'gniryashca gArhapatyo 'gniH sa evAhamAdityo puruSho 'smIti /
punaH parAvR^ittyA sa evAhamasmIti vacanam /
pR^ithivyannayoriva bhojyatvalakShaNayoH sambandho na gArhapatyAdityayoH /
attR^itvapaktR^itvaprakAshanadharmA avishiShTA ityata ekatvamevAnayoratyantam /
pR^ithivyannayostu bhojyatvenA'bhyAM sambandhaH //1 //


_______________________________________________________________________


START ChUp 4,11.2

#<sa ya etam evaM vidvAn upAste |
apahate pApakR^ityAm |
lokI bhavati |
sarvam Ayur eti |
jyog jIvati |
na asya avarapuruShAH kShIyante |
upa vayaM taM bhuJNjAmo 'smiMsh ca loke 'muShmiMsh ca |
ya etam evaM vidvAn upAste || ChUp_4,11.2 ||>#

__________


ChUpBh_4,11.2 sa yaH kashcidevaM yathoktaM gArhapatyamagnimannAnnAdatvena caturdhA pravibhaktamupAste so 'pahate vinAshayati pApakR^ityAM pApaM karma /
lokI lokavAMshcAsmadAyena lokenA'gneyena tadvAnbhavati yathA vayamiha ca loke /
sarvaM varShashatamAyureti prApnoti jyogujjavalaM jIvati nAprakhyAta ityetat /
na cAsyAvarAshca te puruShAshcAsya viduShaH santatijA ityarthaH /
na kShIyante santatyucchedo na bhavatItyarthaH /
kiM ca taM vayamupabhuJNjAmaH pAlayAmo 'smiMshca loke jIvantamamuShmiMshca paraloke /
ya etamevaM vidvAnupAste yathektaM tasyaitatphalamityarthaH //2//

#<iti cchAndogyopaniShadi caturthAdhyAyasyaikAdashaH khaNDaH>#

=======================================================================

START ChUp 4,12.1

#<atha ha enam anvAhAryapacano 'nushashAsa Apo disho nakShatrANi candramA iti |
ya eSha candramasi puruSho dR^iShyate so 'ham asmi sa eva aham asmi iti || ChUp_4,12.1 ||>#

#<sa ya etam evaM vidvAn upAste |
apahate pApakR^ityAm |
lokI bhavati |
sarvam Ayur eti |
jyog jIvati |
na asya avarapuruShAH kShIyante |
upa vayaM taM bhuJNjAmo 'smiMsh ca loke 'muShmiMsh ca |
ya etam evaM vidvAn upAste || ChUp_4,12.2 ||>#

__________


ChUpBh_4,12.1,2 atha hainamanvAhAryapacano 'nushashAsa dakShiNAgnirApo disho nakShatrANi candramA ityetA mama catasrastanavashcaturdhAhamanvAhAryapacana AtmAnaM pravibhajyAvasthitaH tatra ya eSha candramasi puruSho dR^ishyate so 'hamasmi sa evAhamasmIti pUrvavat /
annasambandhAjjyotiShTvasAmAnyAccAnvAhAryapacanacandramasorekatvandakShiNA(Na) diksambandhAcca /
apAM nakShatrANAM ca pUrvavadannatvenaiva sambandhaH /
nakShatrANAM candramaso bhogyatvaprasiddheH /
apAnnotpAdakatvAdannatvaM dakShiNAgneH pR^ithivIvadgArhapatyasya /
samAnamanyat //1-2 //

#<iti cchAndogyopaniShadi caturthAdhyAyasya dvAdashaH khaNDaH>#

=======================================================================

START ChUp 4,13.1
#<atha hainam AhavanIyo 'nushashAsa prANa AkAsho dyaur vidyud iti |
ya eSha vidyuti puruSho dR^ishyate so 'ham asmi sa evAham asmIti || ChUp_4,13.1 ||>#

#<sa ya etam evaM vidvAn upAste |
apahate pApakR^ityAm |
lokI bhavati |
sarvam ayur eti |
jyog jIvati |
nAsyAvarapuruShAH kShIyante |
upa vayaM taM bhuJNjAmo 'smiMsh ca loke 'muShmiMsh ca |
ya etam evaM vidvAn upAste || ChUp_4,13.2 ||>#


__________


ChUpBh_4,13.1,2 atha hainamAhavanIyo 'nushashAsa prANa AkAsho dyaurvidyuditi mamApyetAshcatasrastanavaH /
ya eva vidyuti puruSho dR^ishyate so 'hamasmItyAdi pUrvavatsAmAnyAt /
divA(dyvA) kAshayostvAshrayatvAdvidyudAhavanIyayorbhogyatvenaiva sambandhaH /
samAnamanyat //1-2 //

#<iti cchAndogyopaniShadi caturthAdhyAyasya trayodashaH khaNDaH>#

=======================================================================

START ChUp 4,14.1

#<te hocuH |
upakosalaiShA somya te 'smadvidyAtmavidyA ca |
AcAryas tu te gatiM vakteti |
AjagAma hAsyAcAryaH |
tam AcAryo 'bhyuvAdopakosala 3 iti || ChUp_4,14.1 ||>#

__________


ChUpBh_4,14.1 te punaH sambhUyocurhepakosalaiShA somya te tavAsmadvidyAgnividyetyarthaH /
AtmavidyA pUrvoktA prANo brahma kaM brahma khaM brahmeti ca /
AcAryastu te gatiM vaktA vidyAphalaprAptaya ityuktvoparemuragnayaH /
AjagAma hAsyA'cAryaH kAlena /
taM ca shiShyamAcAryo 'bhyuvAdopakosala3 iti //1 //


_______________________________________________________________________


START ChUp 4,14.2-3

#<bhagava iti ha pratishushrAva |
brahmavida iva somya mukhaM bhAti |
ko nu tvAnushashAseti |
ko nu mAnushishyAd bho itIhApeva nihnute |
ime nUnam IdR^ishA anyAdR^ishA itIhAgnIn abhyUde |
kiM nu somya kila te 'vocann iti || ChUp_4,14.2 ||>#

#<idam iti ha pratijaj~ne |
lokAn vAva kila somya te 'vocan |
ahaM tu te tad vakShyAmi yathA puShkarapalAsha Apo na shliShyanta evam evaMvidi pApaM karma na shliShyata iti |
bravItu me bhagavAn iti |
tasmai hovAca || ChUp_4,14.3 ||>#


__________


ChUpBh_4,14.2,3 bhagava iti ha pratishushrAva /
brahmavida iva somya te mukhaM prasannaM bhAti ko nu tvAnushashAsetyuktaH pratyAha /
ko nu mAnushiShyAdanushAsanaM kuryAdbho bhagavaMstvayi proShita itIhApeva nihnute 'panihnuta iveti vyavahitena sambandho na cApanihnute na ca yatAvadagnibhiruktaM bravItItyabhiprAyaH /
kathamime 'gnayo mayA paricaritA uktavanto nUnaM yatastvAM dR^iShTvA vepamAnA ivedR^ishA dR^ishyante pUrvamanyAdR^ishAH santa itIhAgnInabhyUde 'bhyuktavAnkAkvAgnIndarshayan /
kiM nu somya kila te tubhyamavocannagnaya iti pR^iShTa ityevamidamuktavanta ityevaM ha pratijaj~ne pratij~nAtavAnpratIkamAtraM kiJNcinna sarvaM yathoktamagnibhiruktamavocat /
yata AhA'cAryo lokAnvAva pR^ithivyAdInhe somya kila te 'vocanna brahma sAkalyena /
ahaM tu te tubhyaM tadbrahma yadicchasi tvaM shrotuM vakShyAmi, shR^iNu tasya mayocyamAnasya brahmaNo j~nAnamAhAtmyaM yathA puShkarapalAshe padmapatra Apo na shilaShyanta evaM yatA vakShyAmi brahmaivaMvidi pApaM karma na shilaShyate na sambadhyata ityevamuktavatyAcArya Ahopakosalo bravItu me bhagavAniti tasmai hovAcA'cAryaH //2-3 //

#<iti cchAndogyopaniShadi caturthAdhyAyasya caturdashaH khaNDaH>#

=======================================================================

START ChUp 4,15.1

#<ya eSho 'kShiNi puruSho dR^ishyata eSha Atmeti hovAca |
etad amR^itam abhayam etad brahmeti |
tad yady apy asmin sarpir vodakaM vA siJNcati vartmanI eva gacchati || ChUp_4,15.1 ||>#

__________


ChUpBh_4,15.1 ya eSho 'kShiNi puruSho dR^ishyate nivR^ittacakShurbhirbrahmacaryAdisAdhanasampannaiH shAntairvivekibhirdR^iShTerdraShTA"cakShuShashcakShuH"ityAdishrutyantarAt /
nanvagnibhiruktaM vitathaM yata AcAryastu te gatiM vakteti gatimAtrasya vaktetyavocanbhaviShyadviShayAparij~nAnaM cAgnInam /
naiSha doShaH /
sukhAkAshasyaivAkShiNi dR^ishyata iti draShTuranuvAdAt /
eSha AtmA prANinAmiti hovAcaivamuktavAnetadyadevA'tmatattvamavocAma /
etadamR^itamamaraNadharmyavinAshyata evAbhayaM yasya hi vinAshAshaN^kA tasya bhayopapattistadabhAvAdabhayamata evaitadbrahma bR^ihadanantamiti /
kiJNcAsya brahmaNo 'kShipuruShasya mAhAtmyaM tattatra puruShasya sthAne 'kShiNi yadyapyasminyarpirvodakaM vA siJNcati vartmanI eva gacchati pakShmAveva gacchati na cakShuShA sambandhyate padmapatreNevodakam /
sthAnasyApyetanmAhAtmyaM kiM punaH sthAnino 'kShipuruShasya niraJNjanatvaM vaktavyamityabhiprAyaH //1 //


_______________________________________________________________________


START ChUp 4,15.2

#<etaM saMyadvAma ity AcakShate |
etaM hi sarvANi vAmAny abhisaMyanti |
sarvANy enaM vAmAny abhisaMyanti ya evaM veda || ChUp_4,15.2 ||>#

__________


ChUpBh_4,15.2 etaM yathoktaM puruShaM saMyadvAma ityAcakShate /
kasmAt /
yasmAdetaM sarvANi vAmAni vananIyAni saMbhajanIyAni shobhanAnyabhisaMyantyabhisaN^gacchantItyataH saMyadvAmaH /
tathaivaMvidamenaM sarvANi vAmAnyabhisaMyanti ya evaM veda //2 //


_______________________________________________________________________


START ChUp 4,15.3

#<eSha u eva vAmanIH |
eSha hi sarvANi vAmAni nayati |
sarvANi vAmAni nayati ya evaM veda || ChUp_4,15.3 ||>#

__________


ChUpBh_4,15.3 eSha u eva vAmanIryasmAdeSha hi sarvANi vAmAni puNyakarmaphalAni puNyAnurUpaM prANibhyo nayati prApayati vahati cA'tmadharmatvena /
viduShaH phalaM-sarvANi vAmAni nayati ya evaM veda //3 //


_______________________________________________________________________


START ChUp 4,15.4

#<eSha u eva bhAmanIH |
eSha hi sarveShu lokeShu bhAti |
sarveShu lokeShu bhAti ya evaM veda || ChUp_4,15.4 ||>#

__________


ChUpBh_4,15.4 eSha u eva bhAmanIreSha hi yasmAtsarveShu lokeShvAdityacandrAgnyAdirUpairbhAti dIpyate /
"tasya bhAsA sarvamidaM vibhAti"iti shruterato bhAmAni nayatIti bhAmanIH /
ya evaM vedAsAvapi sarveShu lokeShu bhAti //4 //


_______________________________________________________________________


START ChUp 4,15.5

#<atha yad u caivAsmi¤ chavyaM kurvanti yadi ca nArciSham evAbhisaMbhavanti |
arciSho 'haH |
ahna ApUryamANapakSham |
ApUryamANapakShAd yAn ShaD udaÇÇ eti mAsAMs tAn |
mAsebhyaH saMvatsaram |
saMvatsarAd Adityam |
AdityAc candramasam |
candramaso vidyutam |
tat puruSho 'mAnavaH |
sa enAn brahma gamayati |
eSha devapatho brahmapathaH |
etena pratipadyamAnA imaM mAnavam AvartaM nAvartante nAvartante || ChUp_4,15.5 ||>#

__________


ChUpBh_4,15.5 athedAnIM yathoktabrahmavido gatirucyate /
yadyadi u caivAsminnevaMvidi shavyaM shavakarma mR^ite kurvanti yadi ca na kurvanti R^itvijaH sarvathApyevaMvittena shavakarmaNAkR^itenApi pratibaddho na brahma[dmaTaprApnoti /
na ca kR^itena shavakarmaNAsya kashcanAbhyadhiko lokaH /
"na karmaNA vardhate no kanIyAn"iti shrutyantarAt /
shavakarmaNyanAdaraM darshayanvidyAM stauti na punaH shavakarmaivaMvido na kartavyamiti /
akriyamANe hi shavakarmaNi karmaNA phalArambhe pratibandhaH kashcidanumIyate 'nyatra /
yata iha vidyAphalArambhakAle shavakarma syAdvA na veti vidyAvato 'pratibandhena phalArambhaM darshayati /
ye sukhAkAshamakShisthaM saMyadvAmo vAmanIrbhAmanIrityevaN^guNamupAsate prANasahitAmagnividyAM ca teShAmanyatkarma bhavatu mA vA bhUtsarvathApi te 'rciShamevAbhisambhavantyarcirabhimAninIM devatAmabhisambhavanti pratipadyanta ityarthaH /
arciSho 'rcirdevatAyA aharaharabhimAninIM devatAmahna ApUryamANapakShaM shuklapakShadevatAmApUryamANapakShAdyAnShaNmAsAnudaÇÇuttarAM dishameti savitA tAnmAsAnuttarAyaNadevatAM tebhyo mAsebhyaH saMvatsaraM saMvatsaradevatAM tataH saMvatsarAdAdidityamAdityAccandramasaM candramaso vidyutaM tattatrasthAMstAnpuruShaH kashcidbrahmalokAdetyAmAnavo mAnavyAM sR^iShTau bhavo mAnavo na mAnavo 'mAnavaH sa puruSha enAnbrahma satyalokasthaM gamayati gantR^igantavyagamayitR^itvavyapadeshebhyaH /
sanmAtrabrahmaprAptau tadanupapatteH /
brahmaiva sanbrahmApyetIti hi tatra vaktuM nyAyyam /
sarvabhedanirAsena sanmAtrapratipattiM vakShyati /
na cAdR^iShTo mArgo 'gamanAyopatiShThate /
"sa enamavidito na bhunakti"iti shrutyantarAt /
eSha devapathaH devairarcirAdibhiH gamayitR^itvenAdhikR^itaiH upalakShitaH panthA devapatha ucyate /
brahma gantavyaM tena copalakShita iti brahmapathaH /
etena pratipadyamAnA gacchanto brahmemaM mAnavaM manusambandhinaM manoH sR^iShTilakShaNamAvata nA'vartanta Avartante 'smiJNjananamaraNaprabandhacakrArUDhA ghaTIyantravatpunaH punarityArvatastaM na pratipadyante /
nAvartante nA'vartante iti dviruktiH saphalAyA vidyAyAH parisamAptipradarshanArthA //5//

#<iti cchAndogyopaniShadi caturthAdhyAyasya paJNcadashaH khaNDaH>#

=======================================================================

START ChUp 4,16.1

#<eSha ha vai yaj~no yo 'yaM pavate |
eSha ha yann idaM sarvaM punAti |
yad eSha yann idaM sarvaM punAti |
tasmAd eSha eva yaj~naH |
tasya manash ca vAk ca vartanI || ChUp_4,16.1 ||>#

__________


ChUpBh_4,16.1 rahasyaprakaraNe prasaN^gAdAraNyakatvasAmAnyAcca yaj~ne kShata utpanne vyAhR^itayaH prAyashcittArthA vidhAtavyAstadabhij~nasya cartvijo brahmaNo maunamityata idamArabhyate-eSha ha vA eSha vAyuryo 'yaM pavate 'yaM yaj~naH /
ha vA iti prasiddhArthAvadyotakau nipAtau /
vAyupratiShTho hi yaj~naH prasiddhaH shrutiShu /
"svAhA vAtedhAH /
" "ayaM vai yaj~no yo 'yaM pavate"ityAdishrutibhyaH /
vAta eva hi calanAtmavatvAtkriyAsamavAyI /
"vAta eva yaj~nasyA'rambhako vAtaH pratiShThA"iti ca shravaNAt /
eSha ha yangacchaMshcalannidaM sarvaM jagatpunAti pAvayati shodhayati /
na hyacalataH shuddhirasti /
doShanirasanaM calato hi dR^iShTaM na sthirasya /
yadyasmAcca yannaSha idaM sarvaM punAti tasmAdeSha eva yaj~no yatpunAtIti /
tasyAsyaivaM vishiShTasya yaj~nasya vAkca mantroccAraNe vyApR^itA /
manashca yathAbhUtArthaj~nAne vyApR^itam /
te ete vAÇmanase vartanI mArgau yAbhyAM yaj~nastAyamAnaH pravartate te vartanI /
prANApAnaparicalanavatyA hi"vAcashcittasya cottarottarakramo yadyaj~naH"iti hi shrutyantaram /
ato vAÇmanasAbhyAM yaj~no vartata iti vAÇmanase vartanI ucyete yaj~nasya //1//


_______________________________________________________________________


START ChUp 4,16.2-3

#<tayor anyatarAM manasA saMskaroti brahmA |
vAcA hotAdhvaryur udgAtAnyatarAm |
sa yatropAkR^ite prAtaranuvAke purA paridhAnIyAyA brahmA vyavavadati || ChUp_4,16.2 ||>#

#<anyatarAm eva vartanIM saMskaroti |
hIyate 'nyatarA |
sa yathaikapAd vrajan ratho vaikena cakreNa vartamAno riShyaty evam asya yaj~no riShyati |
yaj~naM riShyantaM yajamAno 'nu riShyati |
sa iShTvA pApIyAn bhavati || ChUp_4,16.3 ||>#


__________


ChUpBh_4,16.3 tayorvartanyoranyatarAM vartanIM manasA vivekaj~nAnavatA saMskaroti brahmartvigvAcA vartanyA hotAdhvaryurudgAtetyete trayo 'pyR^itvijo 'nyatarAM vAglakShaNAM vartanIM vAcaiva saMskurvanti /
tatraivaM sati vAÇmanase vartanI saMskArye yaj~ne /
atha sa brahmA yatra yasminkAla upAkR^ite prArabdhe prAtaranuvAke shasre purA pUrvaM paridhAnIyAyA R^ico brahmaitasminnantare kAle vyavavadati maunaM parityajati yadi tadAnyatarAmeva vA#agvartanIM saMskaroti brahmaNAsaMskriyamANA manovartanI hIyate vinashyati cchidrIbhavatyanyatarA /
sa yaj~no vAgvartanyaivAnyatarayA vartitumashaknuvanriShyati /
kathamivetyAha /
sa yathaikapAtpuruSho brajangacchannadhvAnaM riShyati, ratho vaikena cakreNa vartamAno gacchanriShyatyevamasya yajamAnasya kubrahmaNA yaj~no riShyati vinashyati /
yaj~naM riShyantaM yajamAno 'riShyati /
yaj~naprANo hi yajamAnaH /
ato yukto yaj~nareShe reShastasya /
sa taM yaj~namiShTvA tAdR^ishaM pApIyAnpApataro bhavati //2-3 //


_______________________________________________________________________


START ChUp 4,16.4-5

#<atha yatra upAkR^ite prAtaranuvAke na purA paridhAnIyAyA brahmA vyavavadaty ubhe eva vartanI saMskurvanti |
na hIyate 'nyatarA || ChUp_4,16.4 ||>#

#<sa yathobhayapAd vrajan ratho vobhAbhyAM cakrAbhyAM vartamAnaH pratitiShThaty evam asya yaj~naH pratitiShThati yaj~naM pratitiShThantaM yajamAno 'nu pratitiShThati |
sa iShTvA shreyAn bhavati || ChUp_4,16.5 ||>#


__________


ChUpBh_4,16.4,5 atha punaryatra brahmA vidvAnmaunaM parigR^ihya vAgvisargamakurvanvartate yAvatparidhAnIyAyA na vyavavadati tathaiva sarvartvija ubhe eva vartanI saMskurvanti na hIyate 'nyatarApi /
kimivetyAha /
pUrvoktaviparItau dR^iShTAntau /
evamasya yajamAnasya yaj~naH svavartanIbhyAM vartamAnaH pratitiShThati svenA'tmanAvinashyanvartata ityarthaH /
yaj~naM pratitiShThantaM yajamAno 'nupratitiShThati sa yajamAna evaM maunavij~nAnavadbrahmopetaM yaj~namiShTvA shreyAnbhavati shreShTho bhavatItyarthaH //4-5 //

#<iti cchAndogyopaniShadi caturthAdhyAyasya ShoDashaH khaNDaH>#

=======================================================================

START ChUp 4,17.1

#<prajApatir lokAn abhyatapat |
teShAM tapyamAnAnAM rasAn prAvR^ihat |
agniM pR^ithivyAH |
vAyum antarikShAt |
AdityaM divaH || ChUp_4,17.1 ||>#

__________


ChUpBh_4,17.1 atra brahmaNo maunaM vihitaM tadreShe brahmatvakarmaNi cAnyasmiMshca hotrAdikarmareShe vyAhR^itihomaH prAyashcittamiti tadarthaM vyAhR^itayo vidhAtavyA ityAha-prajApatirlokAnabhyatapallokAnuddishya tatra sArajighR^ikShayA dhyAnalakShaNaM tapashcacAra /
teShAM tapyamAnAnAM lokAnAM rasAnsArarUpAnprAvR^ihaduddhR^itavAJNjagrAhetyarthaH /
kAn /
agniM rasaM pR^ithivyAH /
vAyumantarikShAt /
AdityaM divaH //1 //


_______________________________________________________________________


START ChUp 4,17.2

#<sa etAs tisro devatA abhyatapat |
tAsAM tapyamAnAnAM rasAn prAvR^ihat |
agner R^icaH |
vAyor yajUMShi |
sAmAny AdityAt || ChUp_4,17.2 ||>#

__________


ChUpBh_4,17.2 punarapyevamevamagnyAdyAH sa etAstisro devatA uddishyAbhyatapat /
tato 'pi sAraM rasaM trayIvidyAM jagrAha //2 //


_______________________________________________________________________


START ChUp 4,17.3-4

#<sa etAM trayIM vidyAm abhyatapat |
tasyAs tapyamAnAyA rasAn prAvR^ihat |
bhUr ity R^igbhyaH |
bhuvar iti yajurbhyaH |
svar iti sAmabhyaH || ChUp_4,17.3 ||>#

#<tad yady R^ikto riShyed bhUH svAheti gArhapatye juhuyAt |
R^icAm eva tadrasenarcAM vIryeNarcAM yaj~nasya viriShTaM saMdadhAti || ChUp_4,17.4 ||>#


__________


ChUpBh_4,17.3,4 sa etAM punarabhyatapattrayIM vidyAm /
tasyAstapyamAnAyA rasaM bhUriti vyAhR^itimR^igbhyo jagrAha /
bhuvariti vyAhR^itiM yajurbhyaH /
svariti vyAhR^itiM sAmabhyaH /
ata eva lokadevavedarasA mahAvyAhR^itayAH /
atastattatra yaj~ne yadyR^ikta R^iksambandhAdR^iÇnimittaM riShyedyaj~naH kShataM prApnuyAdbhUH svAheti gArhapatye juhuyAt /
sA tatra prAyashcittiH /
katham, ÌcAmeva taditi kriyAvisheShaNaM, rasenarcAM vIryeNaujasarcAM yaj~nasya R^iksambandhino yaj~nasya viriShTaM vicchinnaM kShatarUpamutpannaM sandadhAti pratisandhatte //3-4 //


_______________________________________________________________________


START ChUp 4,17.5-6

#<atha yadi yajuShTo riShyed bhuvaH svAheti dakShiNAgnau juhuyAt |
yajuShAm eva tadrasena yajuShAM vIryeNa yajuShAM yaj~nasya viriShTaM saMdadhAti || ChUp_4,17.5 ||>#

#<atha yadi sAmato riShyet svaH svAhety AhavanIye juhuyAt |
sAmnAm eva tadrasena sAmnAM vIryeNa sAmnAM yaj~nasya viriShTaM saMdadhAti || ChUp_4,17.6 ||>#


__________


ChUpBh_4,17.5,6 atha yadi yajuShTo yajurnimittaM riShyedbhuvaH svAheti dakShiNAgnau juhuyAt /
tathA sAmanimitte reShe svaH svAhetyAhavanIye juhuyAt /
tathA pUrvavadyaj~naM sandadhAti /
brahmanimitte tu reShe triShvagniShu /
tisR^ibhirvyAhR^itibhirjuhuyAt /
trayyA hi vidyAyAH sa reShaH /
"atha kena brahmatvamityanayaiva trayyA vidyayA"iti shruteH /
nyAyAntaraM vA mR^igyaM brahmatvanimitte reShe //5-6 //


_______________________________________________________________________


START ChUp 4,17.7-8

#<tad yathA lavaNena suvarNaM saMdadhyAt |
suvarNena rajataM rajatena trapu trapuNA sIsaM sIsena lohaM lohena dAru dAru carmaNA || ChUp_4,17.7 ||>#

#<evam eShAM lokAnAm AsAM devatAnAm asyAs trayyA vidyAyA vIryeNa yaj~nasya viriShTaM saMdadhAti |
bheShajakR^ito ha vA eSha yaj~no yatraivaMvid brahmA bhavati || ChUp_4,17.8 ||>#

__________


ChUpBh_4,17.7,8 tadyathA lavaNena suvarNaM sandadhyAt /
kShAreNa TaN^kaNAdinA khare;mR^idutvakaraM hi tat /
suvarNena rajatamashakyasandhAnaM sandadhyAt /
rajatena tathA trapu trapuNA sIsaM sIsena loha lohena dAru dAru carmaNA carmabandhanena /
evameShAM lokAnAmAsAM devatAnAmasyAsrayyA vidyAyA vIryeNa rasAkhyenaujasA yaj~nasya viriShTaM sandadhAti /
bheShajakR^ito ha vA eSha yaj~naH /
rogArta iva pumAMshcikitsakena sushikShitenaiSha yaj~no bhavati /
ko 'sau /
yatra yasminyaj~na evaMvidyathoktavyAhR^itihomaprAyashcittavidbrahmartvigbhavati sa yaj~na ityarthaH //7-8 //


_______________________________________________________________________


START ChUp 4,17.9

#<eSha ha vA udakpravaNo yaj~no yatraivaMvid brahmA bhavati |
evaMvidaM ha vA eShA brahmANam anu gAthA |
yato yata Avartate tat tad gacchati || ChUp_4,17.9 ||>#

__________


ChUpBh_4,17.9 kiJNcaiSha ha vA udakpravaNa udaÇnimno dakShiNocchrAyo yaj~no bhavati /
uttaramArgapratipattiheturityarthaH /
yatraivaMvidbrahmA bhavatyevaMvidaM ha vai brahmANamR^itvijaM pratyeShAnugAthA brahmaNaH stutiparA /
yato yata Avartate karma pradeshAdR^itvijAM yaj~naH kShatIbhavaMstattadyaj~nasya kShatarUpaM pratisandadhatprAyashcittena gacchati paripAlayatItyetat //9 //


_______________________________________________________________________


START ChUp 4,17.10

#<mAnavo brahmaivaika R^itvikkurUnashvAbhirakShatyevaMviddha vai brahmA yaj~naM yajamAnaM sarvAMsh># #<cartvijo 'bhirakShati tasmAdevaMvidameva brahmANaM kurvIta nAnevaMvidaM nAnevaMvidam //10//>#

#<mAnavaH |
brahmaivaika R^itvik kurUn ashvAbhirakShati |
evaMvid dha vai brahmA yaj~naM yajamAnaM sarvAMsh cartvijo 'bhirakShati |
tasmAd evaMvidam eva brahmANaM kurvIta nAnevaMvidaM nAnevaMvidam || ChUp_4,17.10 ||>#

__________


ChUpBh_4,17.10 mAnavo bhrahmA maunAcaraNAnmananAdvA j~nAvanattvAttato brahmaivaikartvikkurUnkartÌn /
yoddhÌnArUDhAnashvA vaDavA yathAbhirakShatyevaMviddha vai brahmA yaj~naM yajamAnaM sarvAMshcartvijo 'bhirakShati tatkR^itadoShApanayanAt /
yata evaMvishiShTo brahmA vidvAMstasmAdevaMvidameva yathoktavyAhR^ityAdividaM brahmANaM kurvIta nAnevaMvidaM kadAcaneti /
dvirabhyAso 'dhyAyaparisamAptyarthaH //10 //

#<iti cchAndogyopaniShadi caturthAdhyAyasya saptadashaH khaNDaH>#
#<iti shrImadgovindabhagavatpUjyapAdashiShyaparamahaMsapar ivrAjakAcAryashrImacchaN^karabhagavatpAdakR^itau cchAndogyopaniShadvivaraNe caturtho 'dhyAyaH>#


_____________________________________________________________


#<atha paJNcamo 'dhyAyaH>#


_______________________________________________________________________


START ChUp 5,1.1

#<yo ha vai jyeShThaM ca shreShThaM ca veda jyeShThash ca ha vai shreShThash ca bhavati |
prANo vAva jyeShThash ca shreShThash ca || ChUp_5,1.1 ||>#

__________


ChUpBh_5,1.1
saguNa brahmavidyAyA uttarA gatiruktA /
athedAnIM paJNcame 'dhyAye paJNcAgnivido gR^ihasthasyordhvaretasAM ca shraddhAlUnAM vidyAntarashIlinAM tAmeva gatimanUdyAnyA dakShiNadiksambandhinI kevalakarmiNAM dhUmAdilakShaNA punarAvR^ittirUpA tR^itIyA ca tataH kaShTatarA saMsAragatirvairAgyahetorvaktavyetyArabhyate /
prANaH shreShTho vAgAdibhyaH prANo vAva saMvarga ityAdi ca bahusho 'tIte granthe prANagrahaNaM kR^itam /
sa kathaM shreShTho vAgAdiShu sarvaiH saMhatyakAritvAvisheShe?kathaM ca tasyopAsanamiti tasya shreShThatvAdiguNavidhitsayedamanantaramArabhyate-yo ha vai kashcijjyeShThaM ca prathamaM vayasA vAva jyeShThashca vayasA vAgAdibhyaH /
garbhasthe hi puruShe prANasya vR^ittirvAgAdibhyaH pUrvaM labdhAtmikA bhavati yayA garbho vivardhate cakShurAdisthAnAvayavaniShpattau satyAM pashcAdvAgAdInAM vR^ittilAbha iti prANo jyeShTho vayasA bhavati /
shreShThatvaM tu pratipAdayiShyati suhaya ityAdinidarshanena /
ataH prANa eva jyeShThashca shreShThashcAsminkAryakaraNasaN^ghAte //1 //


_______________________________________________________________________


START ChUp 5,1.2

#<yo ha vai vasiShThaM veda vasiShTho ha svAnAM bhavati |
vAg vAva vasiShThaH || ChUp_5,1.2 ||>#

__________


ChUpBh_5,1.2 yo ha vai vasiShThaM vasitR^itamamAcchAdayitR^itamaM vasumattamaM vA yo veda sa tathaiva vasiShTho ha bhavati svAnAM j~nAtInAm /
kastarhi vasiShTha ityAha /
vAgvAva vasiShTho vAgmino hi puruShA vasantyabhibhavantyanyAnvasumattamAshcAto vAgvasiShThaH //2 //


_______________________________________________________________________


START ChUp 5,1.3

#<yo ha vai pratiShThAM veda prati ha tiShThaty asmiMsh ca loke 'muShmiMsh ca |
cakShur vAva pratiShThA || ChUp_5,1.3 ||>#

__________


ChUpBh_5,1.3 yo ha vai pratiShThAM veda sa cAsmiMlloke 'muShmiMshca pare pratitiShThati ha /
kA tarhi pratiShThetyAha-cakShurvAva pratiShThA /
cakShuShA hi pashyansame ca durge ca pratitiShThati yasmAdataH pratiShThA cakShuH //3 //


_______________________________________________________________________


START ChUp 5,1.4

#<yo ha vai saMpadaM veda saM hAsmai kAmAH padyante daivAsh ca mAnuShAsh ca |
shrotraM vAva saMpat || ChUp_5,1.4 ||>#

__________


ChUpBh_5,1.4 yo ha vai sampadaM veda tasmA asmai daivAshca mAnuShAshca kAmAH sampadyante ha /
kA tarhi sampadityAha-shrotraM vAva sampat /
yasmAcchrotreNa vedA gR^ihyante tadarthavij~nAnaM ca tataH karmANi kriyante tataH kAmasampadityevaM kAmasampaddhetutvAcchrotraM vAva saMpat //4 //


_______________________________________________________________________


START ChUp 5,1.5

#<yo ha vA AyatanaM vedAyatanaM ha svAnAM bhavati |
mano ha vA Ayatanam || ChUp_5,1.5 ||>#

__________


ChUpBh_5,1.5 yo ha vA AyatanaM vedA'yatanaM ha svAnAM bhavatyAshrayo bhavatItyarthaH /
kiM tadAyatanamityAha-mano ha vA Ayatanam /
indriyopahR^itAnAM viShayANAM bhoktrarthAnAM pratyayarUpAmAM mana AyatanamAshrayaH /
ato mano ha vA Ayatanamityuktam //5 //


_______________________________________________________________________


START ChUp 5,1.6

#<atha ha prANA ahaMshreyasi vyUdire |
ahaM shreyAn asmy ahaM shreyAn asmIti || ChUp_5,1.6 ||>#

__________


ChUpBh_5,1.6 atha ha prANA evaM yathoktaguNAH santo 'haMshreyasyahaM shreyAnasmyahaM shreyAnasmItyetasminprayojane vyUdire nAnA viruddhaM codira uktavantaH //6 //


_______________________________________________________________________


START ChUp 5,1.7

#<te ha prANAH prajApatiM pitaram etyocuH bhagavan ko naH shreShTha iti |
tAn hovAca |
yasmin va utkrAnte sharIraM pApiShThataram iva dR^ishyeta sa vaH shreShTha iti || ChUp_5,1.7 ||>#

__________


ChUpBh_5,1.7 te ha - tai haivaM vivadamAnA AtmanaH shreShThatvavij~nAnAya prajApatiM pitaraM janayitAraM kaJNcidetyocuruktavanto he bhagavanko no 'smAkaM madhye shreShTho 'bhyadhiko guNairityevaM pR^iShTavantaH /
tAnpitovAca ha yasminvo yuShmAkaM madhye utkrAnte sharIramidaM pApiShThamivAtishayena jIvato 'pi, samutkrAntaprANaM tato 'pi pApiShThataramivAtishayena dR^iShyate kuNapamaspR^ishyamashuci dR^ishyeta sa vo yuShmAkaM shreShTha ityavocatkAkvA tadduHkhaM parijihIrShuH //7 //


_______________________________________________________________________


START ChUp 5,1.8-11

#<sA ha vAg uccakrAma |
sA saMvatsaraM proShya paryetyovAca |
katham ashakatarte maj jIvitum iti |
yathA kalA avadantaH prANantaH prANena pashyantash cakShuShA shR^iNvantaH shrotreNa dhyAyanto manasaivam iti |
pravivesha ha vAk || ChUp_5,1.8 ||>#

#<cakShur hoccakrAma |
tat saMvatsaraM proShya paryetyovAca |
katham ashakatarte maj jIvitum iti |
yathAndhA apashyantaH prANantaH prANena vadanto vAcA shR^iNvantaH shrotreNa dhyAyanto manasaivam iti |
pravivesha ha cakShuH || ChUp_5,1.9 ||>#

#<shrotraM hoccakrAma |
tat saMvatsaraM proShya paryetyovAca katham ashakatarte maj jIvitum iti |
yathA badhirA ashR^iNvantaH prANantaH prANena vadanto vAcA pashyantash cakShuShA dhyAyanto manasaivam iti |
pravivesha ha shrotram || ChUp_5,1.10 ||>#

#<mano hoccakrAma |
tat saMvatsaraM proShya paryetyovAca |
katham ashakatarte maj jIvitum iti |
yathA bAlA amanasaH prANantaH prANena vadanto vAcA pashyantash cakShuShA shR^iNvantaH shrotreNaivam iti |
pravivesha ha manaH || ChUp_5,1.11 ||>#

__________


ChUpBh_5,1.8,9,10,11 tathokteShu pitrA prANeShu sA ha vAguccakrAmotkrAntavatI /
sA cotkramya saMvatsaramAtraM proShya svavyApArAnnivR^ittA satI punaH paryetyetarAnprANAnuvAca kathaM kena prakAreNAshakata shaktavanto yUyaM madR^ite mAM vinA jIvituM dhArayitumAtmAnamiti te hocuryathAkalA ityAdi /
akalA mUkA yathA loke 'vadanto vAcA jIvanti /
katham?prANantaH prANena pashyantashcakShuShA shR^iNvantaH shrotreNa dhyAyanto manasaivaM sarvakaraNaceShTAM kurvanta ityarthaH /
evaM vayamajIviShmetyarthaH /
Atmano 'shreShThatAM prANeShu buddhvA pravivesha ha vAkpunaH svavyApAre pravR^ittA babhUvetyarthaH /
samAnamanyaccakShurheccakrAma shrotraM hoccakrAma mano hoccakrAmetyAdi /
yathA bAlA amanaso 'prarUDhamanasa ityarthaH // 8-11 //


_______________________________________________________________________


START ChUp 5,1.12

#<atha ha prANa uccikramiShan sa yathA suhayaH paDvIshashaN^kUn saMkhided evam itarAn prANAn samakhidat |
taM hAbhisametyocuH |
bhagavann edhi |
tvaM naH shreShTho 'si |
motkramIr iti || ChUp_5,1.12 ||>#

__________


ChUpBh_5,1.12 evaM parIkShiteShu vAgAdiShvathAnantaraM ha sa mukhyaH prANa uccikramiShannutkramitumicchankimakarodityucyate /
yathA loke suhayaH shobhano 'shvaH paDvIshashaN^kUnpAdabandhanakIlAnparIkShaNAyA'rUDhena kashyAhataH sansaN^khidetsamutkhanet samutpATayet, evamitarAnvAgAdInprANAnsamakhidatsamuddhR^itavAn /
te prANAH saJNcAlitAH santaH svasthAne sthAtumanutsahamAnA abhisametya mukhyaM prANaM tamUcurheM bhagavannedhi bhava naH svAmI yasmAttvaM no 'smAkaM shreShTho 'si mA cAsmAddehAdutkramIriti //12 //


_______________________________________________________________________


START ChUp 5,1.13-14

#<atha hainaM vAg uvAca |
yad ahaM vasiShTho 'smi tvaM tadvasiShTho 'sIti |
atha hainaM cakShur uvAca |
yad ahaM pratiShThAsmi tvaM tatpratiShThAsIti || ChUp_5,1.13 ||>#

#<atha hainaM shrotram uvAca |
yad ahaM saMpad asmi tvaM tatsaMpad asIti |
atha hainaM mana uvAca |
yad aham Ayatanam asmi tvaM tadAyatanam asIti || ChUp_5,1.14 ||>#

__________


ChUpBh_5,1.13,14 atha hainaM vAgAdayaH prANasya shreShThatvaM kAryeNA'pAdayanta Ahurbalimiva haranto rAj~ne vishaH /
kathaM, vAk tAvaduvAca yadahaM vasiShTho 'smi /
yaditi kriyAvisheShaNaM yadvasiShThatvaguNAsmItyarthaH /
tvaM tadvasiShThastena vasiShThatvaguNo 'j~nAnAnmameti mayAbhimata ityetat /
tathottareShu yojyaM cakShuHshrotramanaHsu // 13-14 //


_______________________________________________________________________


START ChUp 5,1.15

#<na vai vAco na cakShUMShi na shrotrANi na manAMsIty AcakShate |
prANA ity evAcakShate |
prANo hy evaitAni sarvANi bhavati || ChUp_5,1.15 ||>#

__________


ChUpBh_5,1.15 shruteridaM vaco yuktamidaM vAgAdibhirmukhyaM prANaM pratyabhihitaM yasmAnna vai loke vAco na cakShUMShi na shrotrANi na manAMsIti vAgAdIni karaNAnyAcakShate laukikA Agamaj~nA vA /
kiM tarhi?prANA ityevA'cakShate kathayanti yasmAtprANo hyevaitAni sarvANi vAgAdIni karaNajAtAni bhavatyato mukhyaM prAmaM pratyanurUpameva vAgAdibhiruktamiti prakaraNArthamupasaJNjihIrShati /
nanu kathamidaM yuktaM cetanAvanta iva puruShA ahaMshreShThatAyai vivadanto 'nyonyaM spardheranniti /
na hi cakShurAdInAM vAcaM pratyAkhyAya pratyekaM vadanaM sambhavati /
tathApagamo dehAtpunaH pravesho brahmagamanaM prANastutirvopapadyate /
tatrAgnyAdicetanAvaddevatAdhiShThitatvAdvAgAdInAM cetanAvattvaM tAvatsiddhamAgamataH. tArkikasamayavirodha iti ceddeha ekasminnanekacetanAvattve /
na /
Ishvarasya nimittakAramatvAbhyupagamAt /
ye tAvadIshvaramabhyupagacchanti tArkikAste mana AdikAryakaramAnAmAdhyAtmikAnAM bAhyAnAM ca pR^ithivyAdInAmIshvarAdhiShThitAnAmeva niyamena pravR^ittimicchanti rathAdivat /
na cAsmAbhiragnyAdyAshcetanAvatyo 'pi devatA adhyAtmaM bhoktryo 'bhyupagamyante, kiM tarhi,kAryakaraNavatInAM hi tAsAM prANaikadevatAbhedAnAmadhyAtmAdhibhUtAdhidaivabhedakoTivikalpAnAmadhyakShatAmAtreNa niyanteshvaro 'bhyupagamyate /
sa hyakaraNaH /
"hiraNyagarbhaM janayAmAna pUrvam"ityAdi ca shvetAshvatarIyAH paThanti /
bhoktA karmaphalasambandhI dehe tadvilakShaNo jIva iti vakShyAmaH /
vAgAdInAM ceha saMvAdaH kalpito viduSho 'nvayavyatirekAbhyAM prANashreShThatAnirdhAraNArtham /
yathA loke puruShA anyonyamAtmanaH shreShThatAyai vivadamAnAH kaJNcidguNavisheShAbhij~naM pR^icchanti ko naH shreShTho guNairiti /
tenoktA ekaikashyenAdaH kAryaM sAdhayitumudyacchata yenAdaH kAryaM sAdhyate sa vaH shreShTha ityuktAstathaivodyacchanta Atmano 'nyasya vA shreShThavAM nirdhArayanti /
tatemaM saMvyavahAraM vAgAdiShu kalpitavatI shrutiH /
kathaM nAma vidvAnvAgAdInAmekaikasyAbhAve 'pi jIvanaM dR^iShTaM na tu prANasyeti prANashreShThatAM pratipadyateti /
tathAca shrutiH kauShItakinAm -"jIvati vAgapeto mUkAnhi pasyAmo jIvati cakShurapeto 'ndhAnhi pashyAmo jIvati shrotrApeto badhirAnhi pashyAmo jIvati manopeto bAlAnhi pashyAmo jIvati bAhucchinno jIvatyUrucchinnaH"ityAdyA //15//

#<iti cchAndogyopaniShadi paJNcamAdhyAyasya prathamaH khaNDaH>#

=======================================================================

START ChUp 5,2.1

#<sa hovAca kiM me 'nnaM bhaviShyatIti |
yat kiMcid idam A shvabhya A shakunibhya iti hocuH |
tad vA etad anasyAnnam |
ano ha vai nAma pratyakSham |
na ha vA evaMvidi kiMcanAnannaM bhavatIti || ChUp_5,2.1 ||>#

__________


ChUpBh_5,2.1 sa hovAca mukhyaH prANaH kiM me 'nnaM bhaviShyatIti /
mukhyaM prANaM praShTAramiva kalpayitvA vAgAdInprativaktÌniva kalpayantI shrutirAha-yadidaM loke 'nnajAtaM prasiddhamA shvabhiH sahA'shakunibhyaH saha shakunibhiH sarvaprANinAM yadannaM tattavAnnamiti hocurvAgAdaya iti /
prANasya sarvamannaM prANo 'ttA sarvasyAnnasyetyevaM pratipattaye kalpitAkhyAyikArUpAdvyAvR^itya svena shrutirUpeNA'ha-tadvA etadyatkiJNcilloke prANibhirannamadyate 'nasya prANasya tadannaM prANenaiva tadadyata ityarthaH /
sarvaprakAraceShTAvyAptiguNapradarshanArthamana iti prANasya pratyakShaM nAma /
prAdyupasargapUrvatve hi visheShagatireva syAt /
tathAca sarvAnnAnAmatturnAmagrahaNamitIdaM pratyakShaM nAmAna iti sarvAnnAnAmattuH sAkShAdabhidhAnam /
na ha vA evaMvidi yathoktaprANavidi prANo 'hamasmi sarvabhUtasthaH sarvAnnAnAmatteti tasminnevaMvidi ha vai kiJNcana kiJNcidapi prANibhirAdyaM sarvairanannamannAdyaM na bhavati sarvamevaMvidyannaM bhavatItyarthaH /

prANabhUtatvAdviduShaH /
"prANAdvA eSha udeti prANe 'stameti"ityupakramya-"evaMvido ha vA udeti sUrya evaMvidyastameti"iti shrutyantarAt //1 //


_______________________________________________________________________


START ChUp 5,2.2

#<sa hovAca kiM me vAso bhaviShyatIti |
Apa iti hocuH |
tasmAd vA etad ashiShyantaH purastAc copariShTAc cAdbhiH paridadhati |
lambhuko ha vAso bhavati |
anagno ha bhavati || ChUp_5,2.2 ||>#

__________


ChUpBh_5,2.2 sa hovAca punaH prANaH /
pUrvavadeva kalpanA /
kiM me vAso bhaviShyatItyApa iti hocurvAgAdayaH /
yasmAtprANasya vAsa ApastasmAdvA etadashiShyanto bhoktavantashca brAhmaNA vidvAMsa etatkurvanti /
kim /
adbhirvAsasthAnIyAbhiH purastAdbhojanAtpUrvamupariShTAcca bhojanAdUrdhvaM ca paridadhati paridhAnaM kurvanti mukhyasya prANasya lambhuko sambhanashIlo vAso ha bhavati /
vAsaso labdhaiva bhavatItyarthaH /
anagno ha bhavati /
vAsaso lambhukatvenArthasiddhaivAnagnatetyanagno ha bhavatItyuttarIyavAnbhavatItyetat /
bhokShyamANasya bhuktavatashca yadAcamanaM shuddhyarthaM vij~nAtaM tasminprANasya vAsa iti darshanamAtramiha vidhIyate /
adbhiH paridadhatIti nA'camanAntaram /
yathA laukikaiH prAmibhiradyamAnamannaM prANasyeti darshanamAtraM tadvatkiM me 'nnaM kiM me vAsa ityAdiprashnaprativacanayostulyatvAt /
yadyAcamanamapUrvaM tAdarthyena kriyate tadA kR^imyAdyannamapi prANasya bhakShyatvena vihitaM syAt /
tulyayorvij~nAnArthayoH prasnaprativacanayoH prakaraNasya vij~nAnArthatvAdardhajaratIyo nyAyo na yuktaH kalpayitum /
yattu prasiddhamAcamanaM prAyatyArthaM prANasyAnagnatArthaM ca na bhavatItyucyate na tathA vayamAcamanamubhayArthaM brUmaH /
kiM tarhi prAyatyArthAcamanasAdhanabhUtA ApaH prANasya vAsa iti darshanaM codyata iti brUmaH /
tatrA'camanasyobhayArthatvaprasaN^gadoShacodanAnupapannA /
vAsortha evA'camane taddarshanaM syAditi cet /
na /
vAsoj~nAnArthavAkye vAsorthApUrvAcamanavidhAne tatrAnagnatArthatvadR^iShTividhAne ca vAkyabhedaH Acamanasya tadarthatvamanyArthatvaM ceti /
pramANAbhAvAt //2 //


_______________________________________________________________________


START ChUp 5,2.3

#<tad dhaitat satyakAmo jAbAlo goshrutaye vaiyAghrapadyAyoktvovAca |
yady apy enac chuShkAya sthANave brUyAj jAyerann evAsmi¤ chAkhAH praroheyuH palAshAnIti || ChUp_5,2.3 ||>#

__________


ChUpBh_5,2.3 tadetatprANadarshanaM stUyate /
katham /
taddhaitatprANadarshanaM satyakAmo jAbAlo goshrutaye nAmnA vaiyAghrapadyAya vyAghrapado 'patyaM vaiyAghrapadyastasmai goshrutyAkhyAyoktvovAcAnyadapi vakShyamANaM vacaH /
kiM taduvAcetyAha-yadyapi shuShkAya sthANava etaddarshanaM brUyAtprANavijjAyerannutpadyerannevAsminsthANau shAkhAH praroheyushca palAshAni patrAmi, kimu jIvate puruShAya brUyAditi //3 //


_______________________________________________________________________


START ChUp 5,2.4

#<atha yadi mahaj jigamiShet, amAvAsyAyAm dIkShitvA paurNamAsyAM rAtrau sarvauShadhasya mantham dadhimadhunor upamathya jyeShThAya shreShThAya svAhety agnAv Ajyasya hutvA manthe saMpAtam avanayet || ChUp_5,2.4 ||>#

__________


ChUpBh_5,2.4 athAnantaraM yadi mahanmahattvaM jigamiShedgantumicchenmahattvaM prAptuM yadikAmayetetyarthaH /
tasyedaM karma vidhIyate /
mahattve hi sati shrIrupanamate /
shrImato hyarthaprAptaM dhanaM tataH karmAnuShThAnaM tatashca devayAnaM pitR^iyANaM vA panthAnaM pratipatsyata ityetatprayojanamurarIkR^itya mahattvaprepsoridaM karma na viShayopabhogakAmasya /
tasyAyaM kAlAdividhirucyate-amAvAsyAyAM dIkShitvA dIkShita iva bhUmishayanAdiniyamaM kR^itvA taporUpaM satyavacanaM brahmacaryamityAdidharmavAnbhUtvetyarthaH /
na punardaikShameva karmajAtaM sarvamupAdatte /
atadvikAratvAnmanthAkhyasya karmaNaH /
"upasadvratI"iti shrutyantarAtpayomAtrabhakShamaM ca shuddhikAramaM tapa upAdatte /
paurNamAsyAM rAtrau karmA'rabhate sarvauShadhasya grAmyAraNyAnAmoShadhInAM yAvacchaktyalpamalpamupAdAya tadvituShIkR^ityA'mameva piShTaM dadhimadhunoraudumbare kaMsAkAre camasAkAre vA pAtre shrutyantarAtprakShipyopamathyAgrataH sthApayitvA jyeShThAya shreShThAya svAhetyagnAvAvasathya AjyasyA'vApasthAne hutvA sruvasaMlagnaM manthe saMpAtamavanayetsaMsravamadhaH pAtayet //4 //


_______________________________________________________________________


START ChUp 5,2.5

#<vasiShThAya svAhety agnAv Ajyasya hutvA manthe saMpAtam avanayet |
pratiShThAyai svAhety agnAv Ajyasya hutvA manthe saMpAtam avanayet |
saMpade svAhety agnAv Ajyasya hutvA manthe saMpAtam avanayet |
AyatanAya svAhety agnAv Ajyasya hutvA manthe saMpAtam avanayet || ChUp_5,2.5 ||>#

__________


ChUpBh_5,2.5 samAnamanyat /
vasiShThAya pratiShThAyai saMpada AyatanAya svAheti pratyekaM tathaiva saMpAtamavanayeddhutvA //5 //


_______________________________________________________________________


START ChUp 5,2.6

#<atha pratisR^ipyAJNjalau mantham AdhAya japati |
amo nAmAsi |
amA hi te sarvam idam |
sa hi jyeShThaH shreShTho rAjAdhipatiH |
sa mA jyaiShThyaM shraiShThyaM rAjyam AdhipatyaM gamayatu |
aham evedaM sarvam asAnIti || ChUp_5,2.6 ||>#

__________


ChUpBh_5,2.6 atha pratisR^ipyAgnerIShadapasR^ipyAJNjalau manthamAdhAya japatImaM mantram /
amo nAmAsyamA hi te /
ama iti prANasya nAma /
annena hi prANaH prANiti deha ityato manthadravyaM prANasyAnnatvAtprANatvena stUyate 'mo nAmAsIti /
kutaH /
yato 'mA saha hi yasmAtte tava prANabhUtasya sarvaM samastaM jagadidamataH /
sa hi prANabhUto mantho jyeShThaH shreShThashca /
ata eva ca rAjA dIptimAnadhipatishcAdhiShThAya pAlayitA sarvasya /
samA mAmapi manthaH prANo jyaiShThyAdiguNapUgamAtmano gamayatvahamevedaM sarvaM jagadasAni bhavani prANavat /
itishabdo mantraparisamAptyarthaH //6 //


_______________________________________________________________________


START ChUp 5,2.7

#<atha khalv etayarcA paccha AcAmati |
tat savitur vR^iNImaha ity AcAmati |
vayaM devasya bhojanam ity AcAmati |
shreShThaM sarvadhAtamam ity AcAmati |
turaM bhagasya dhImahIti sarvaM pibati |
nirNijya kaMsaM camasaM vA pashcAd agneH saMvishati |
carmaNi vA sthaNDile vA vAcaMyamo 'prasAhaH |
sa yadi striyaM pashyet samR^iddhaM karmeti vidyAt || ChUp_5,2.7 ||>#

__________


ChUpBh_5,2.7 athAnantaraM khalvetayA vakShyamANayarcA pacchaH pAdasha AcAmati bhakShayati, mantrasyaikaikena pAdenaikaikaM grAsaM bhakShayati /
tadbhojanaM savituH sarvasya prasavituH /
prANamAdityaM caikIkR^ityocyate /
Adityasya vR^iNImahe prArthayemahi mantharUpam /
yenAnnena sAvitreNa bhojanenopabhuktena vayaM savitR^isvarUpApannA bhavemetyabhiprAyaH /
devasya savituriti pUrveNa sambandhaH /
shreShThaM prashasyatamaM sarvAnnebhyaH sarvadhAtamaM sarvasya jagato dhArayitR^itamamatishayena vidhAtR^itamamiti vA /
sarvathA bhojanavisheShaNam /
turaM tvaraM tUrNaM shIghramityatat /
bhagasya devasya savituH svarUpamiti sheShaH /
dhImahi cintayemahi vishiShTabhojanena saMskR^itAH shuddhAtmAnaH santa ityabhiprAyaH /
athavA bhagasya shriyaH kAraNaM mahattvaM prAptuM karma kR^itavanto vayaM taddhomahi cintayemahIti sarvaM ca manthalepaM pibati nirNijya prakShAlya kaMsaM kaMsAkAraM camasaM camasAkAraM vaudumbaraM pAtram /
pItvA'camya pashcAdagneH prAkshirAH saMvishati carmaNi vAjine sthaNDile kevalAyAM vA bhUmau /
vAcaMyamo vAgyataH sannityarthaH /
aprasAho na prasahyate nAbhibhUyate stryAdyaniShTasvapnadarshanena yathA tathA saMyatacittaH sannityarthaH /
sa evaMbhUto yadi sriyaM pashyetsvapneShu tadA vidyAtsamR^iddhaM mamedaM karmeti //7 //


_______________________________________________________________________


START ChUp 5,2.8

#<tad eSha shlokaH |
yadA karmasu kAmyeShu striyaM svapneShu pashyati |
samR^iddhiM tatra jAnIyAt tasmin svapnanidarshane tasmin svapnanidarshane || ChUp_5,2.8 ||>#

__________


ChUpBh_5,2.8 tadetasminnartha eSha shloko mantro 'pi bhavati /
yadA karmasu kAmyeShu kAmArtheShu sriyaM svapneShu svapnadarshaneShu svapnakAleShu vA pashyati samR^iddhiM tatra jAnIyIt /
karmaNAM phalaniShpattirbhaviShyatIti jAnIyAdityarthaH /
tasminstryAdiprashastasvapnadarshane satItyabhiprAyaH /
dviruktiH karmasamAptyarthA //8//

#<iti cchAndogyopaniShadi paJNcamAdhyAyasya dvitIyaH khaNDaH>#

=======================================================================

START ChUp 5,3.1

#<shvetaketur hAruNeyaH paJNcAlAnAM samitim eyAya |
taM ha pravAhaNo jaivalir uvAca |
kumArAnu tvA ashiShat piteti |
anu hi bhagava iti || ChUp_5,3.1 ||>#

__________


ChUpBh_5,3.1 brahmAdistambaparyantAH saMsAragatayo vaktavyA vairAgyahetormumukShUNAmityata AkhyAyikA'rabhyate-shvetaketunamito ha, ityaitihyArthaH /
aruNasyApatyAruNistasyApatyamAruNeyaH paJNcAlAnAM samitiM sabhAmeyAyA'jagAma /
tamAgatavantaM ha pravAhaNo nAmato jIvalasyApatyaM jaivaliruvAcoktavAn /
he kumArAnu tvA tvAmashiShadanvasiShatpitA /
kimanushiShTastvaM pitretyarthaH /
ityuktaH sa AhAnu hyanushiShTo 'smi bhagava iti sUcayannAha //1 //


_______________________________________________________________________


START ChUp 5,3.2

#<vettha yad ito 'dhi prajAH prayantIti |
na bhagava iti |
vettha yathA punar Avartanta 3 iti |
na bhagava iti |
vettha pathor devayAnasya pitR^iyANasya ca vyAvartanA 3 iti |
na bhagava iti || ChUp_5,3.2 ||>#

__________


ChUpBh_5,3.2 taM hovAca yadyanushiShTo 'si vettha yadito 'smAllokAdadhyUrdhvaM yatprajAH prayanti yadgacchanti tatkiM jAnISha ityarthaH /
na bhagava ityAhetaro na jAne 'haM tadyatpR^icchasi /
evaM tarhi vettha jAnIShe yathA yena prakAreNa punarAvartanta iti /
na bhagava iti pratyAha /
vettha pathormArgayoH sahaprayANayordevayAnasya pitR^iyANasya ca vyAvartanamitaretaraviyogasthAnaM saha gacchatAmityarthaH /
na bhagava iti //2 //


_______________________________________________________________________


START ChUp 5,3.3

#<vettha yathAsau loko na saMpUryata 3 iti |
na bhagava iti |
vettha yathA paJNcamyAm AhutAv ApaH puruShavacaso bhavantIti |
naiva bhagava iti || ChUp_5,3.3 ||>#

__________


ChUpBh_5,3.3 vetthA yathAsau lokaH pitR^isambandhI yaM prApya punarAvartante bahubhiH prayadbhirapi yena kAramena na sampUryata iti /
na bhagava iti pratyAha /
vettha yathA yena krameNa paJNcamyAM paJNcasaMkhyAkAyAmAhutau hutAyAmAhutinirvR^ittA AhutisAdhanAshcA'paH puruShavacasaH puruSha ityevaM vaco 'bhidhAnaM yAsAM hUyamAnAnAM krameNa ShaShThAhutibhUtAnAM tAH puruShavacasaH puruShashabdavAcyA bhavanti puruShAkhyAM labhanta ityarthaH /
ityukto naiva bhagava ityAha /
naivAhamatra kiJNcana jAnAmItyarthaH //3 //


_______________________________________________________________________


START ChUp 5,3.4

#<athAnu kim anu shiShTho 'vocathA yo hImAni na vidyAt |
kathaM so 'nushiShTo bruvIteti |
sa hAyastaH pitur ardham eyAya |
taM hovAcAnanushiShya vAva kila mA bhagavAn abravId anu tvAshiSham iti || ChUp_5,3.4 ||>#

__________


ChUpBh_5,3.4 athaivamaj~naH sankimanu kasmAttvamanushiShTo 'smItyavocathA uktavAnasi /
yo hImAni mayA pR^iShTAnyarthajAtAni na vidyAnna vijAnItyAtkathaM sa vidvatsvanushiShTo 'smIti bruvIta /
ityevaM sa shvetaketuH rAj~nA'yasta AyAsitaH sanpiturardhaM sthAnameyAyA'gatavAMstaM ca pituramuvAcAnanushiShyAnushAsanamakR^itvaiva mA mAM kila bhagavAnsamAvartanakAle 'bravIduktavAnanu tvAshiShamanvashiShaM tvAmiti //4 //


_______________________________________________________________________


START ChUp 5,3.5-6

#<paJNca mA rAjanyabandhuH prashnAn aprAkShIt |
teShAM naikaMcanAshakaM vivaktum iti |
sa hovAca yathA mA tvaM tadaitAn avado yathAham eShAM naikaMcana veda |
yady aham imAn avediShyaM kathaM te nAvakShyam iti || ChUp_5,3.5 ||>#

#<sa ha gautamo rAj~no 'rdham eyAya |
tasmai ha prAptAyArhAM cakAra |
sa ha prAtaH sabhAga udeyAya |
taM hovAca |
mAnuShasya bhagavan gautama vittasya varaM vR^iNIthA iti |
sa hovAca |
tavaiva rAjan mAnuShaM vittam |
yAm eva kumArasyAnte vAcam abhAShathAs tAm eva me brUhIti |
sa ha kR^icchrI babhUva || ChUp_5,3.6 ||>#

__________


ChUpBh_5,3.5,6 yataH paJNca paJNcasaMkhyAkAnprashnAnrAjanyabandhU rAjAnyA bandhavo 'syeti rAjanyabandhuH svayaM durvR^itta ityarthaH /
aprAkShItpR^iShTavAMsteShAM prashnAnAM naikaJNcanaikamapi nAshakaM na shaktavAnahaM vivaktuM visheSheNArthato nirNetumityarthaH /
sa hovAca pitA yathA mA mAM vatsa tvaM tadA'gatamAtra evaitAnprashnAnavada uktavAnasi teShAM naikaJNcanAshakaM vivaktumiti tathA mAM jAnIhi, tvadIyAj~nAnena liN^gena mama tadviShayamaj~nAnaM jAnIhItyarthaH /
kathaM, yathAhameShAM prashnAnAmekaJNcanaikamapi na veda na jAna iti yathA tvamevAN^gaitAnprashnAnna jAnIShe tathAhamapyetAnna jAna ityarthaH /
ato mayyanyathAbhAvo na kartavyaH /
kuta etadevaM yato na jAne yadyahamimAnprashnAnavediShyaM viditavAnasmi kathaM te tubhyaM priyAya putrAya samAvartanakAle purA nAvakShyaM noktavAnasmItyuktvA sa ha gotrato rAj~no jaivalerardhaM sthAnameyAya gatavAn /
tasmai ha gautamAya prAptAyArhAmarhUNAM cakAra kR^itavAn /
sa ca gautamaH kR^itAtithya uShitvA paredyuH prAtaHkAle sabhAge sabhAM gate rAj~nyudeyAya /
bhajanaM bhAgaH pUjA sevA saha bhAgena vartamAno vA sabhAgaH pUjyamAno 'nyaiH svayaM gautama udeyAya rAjAnamudgatavAn /
taM hovAca gautamaM rAjA mAnuShasya bhagavangautama manuShyasambandhino vittasya grAmAdervaraM varaNIyaM kAmaM vR^iNIthAH prArthayethAH /
sa hovAca gautamastavaiva tiShThatu rAjanmAnuShaM vittam /
yAmeva kumArasya mama putrasyAnte samIpe vAcaM paJNcaprashnalakShaNAmabhAShathA uktavAnasi tAmeva vAcaM me mahyaM brUhi kathayetyukto gautamena rAjA sa ha kR^icchrI duHkhI babhUva /
kathaM tvidamiti //5-6 //


_______________________________________________________________________


START ChUp 5,3.7

#<taM ha ciraM vasety Aj~nApayAM cakAra |
taM hovAca |
yathA mA tvaM gautamAvadaH |
yatheyaM na prAk tvattaH purA vidyA brAhmaNAn gacchati |
tasmAd u sarveShu lokeShu kShatrasyaiva prashAsanam abhUd iti |
tasmai hovAca || ChUp_5,3.7 ||>#

__________


ChUpBh_5,3.7 sa ha kR^icchrIbhUto 'pratyAkhyeyaM brAhmaNaM manvAno nyAyena vidyA vaktavyeti matvA taM ha gautamaM ciraM dIrghakAlaM vasetyevamAj~nApayAJNcakArA'j~naptavAn /
yatpUrvaM pratyAkhyAtavAnrAjA vidyAM yacca pashcAcciraM vasetyAj~naptavAn, tannimittaM brAhmamaM kShamApayati hetuvacanoktyA-taM hovAca rAjA sarvavidyo brahmaNo 'pi sanyathA yena prakAreNa mA mAM he gautamAvadastvaM tAmeva vidyAlakShaNAM vAcaM me brUhItyaj~nAnAttena tvaM jAnIhi /
tatrAsti vaktavyaM yathA yena prakAreNeyaM vidyA prAktvatto brAhmaNAnna gacchati na gatavatI, na ca brAhmaNA anayA vidyayAnushAsitavantaH, tathaitatprasiddhaM loke yatastasmAdu purA pUrvaM sarveShu lokeShu kShattrasyaiva kShattrajAterevAnayA vidyayA prashAsanaM prashAstR^itvaM shiShyAmAmabhUdbabhUva /
kShattriyaparamparayaiveyaM vidyatAvantaM kAlamAgatA /
tathApyahametAM tubhyaM vakShyAmi cvatsampradAnAdUrdhvaM brAhmaNAngamiShyati /
ato mayA yaduktaM tatkShantumarhasItyuktvA tasmai hovAca vidyAM rAjA //7//

#<iti cchAndogyopaniShadi paJNcamAdhyAyasya tR^itIyaH khaNDaH>#

=======================================================================

START ChUp 5,4.1

#<asau vAva loko gautamAgniH |
tasyAditya eva samit |
rashmayo dhUmaH |
ahar arciH |
candramA aN^gArAH |
nakShatrANi visphuliN^gAH || ChUp_5,4.1 ||>#

__________


ChUpBh_5,4.1 paJNcamyAmAhutAvApa ityayaM prashnaH prAthamyenApAkriyate /
tadapAkaraNamanvitareShAmapAkaraNamanukUlaM bhavediti /
agnihotrAhutyoH kAryArambho yaH sa ukto vAjasaneyake /
taM prati prasnAH-utkrAntirAhutyorgatiH pratiShThA tR^iptiH punarAvR^ittirlokaM pratyutthAyI iti /
teShAM cApAkaraNamuktaM tatraiva-"te vA ete AhutI hute utkrAmataste antarikShamAvishataste antarikShamevA'havanIyaM kurvAte vAyuM samidhaM marIcIreva shuklAmAhutiM te antarikShaM tarpayataste tata utkrAmata ityAdyevameva pUrvavaddivaM tarpayataste tata Avartete /
imAmAvishya tarpayitvA puruShamAvishataH /
tataH sriyamAvishya lokaM pratyutthAyA bhavati"iti /
tatrAgnihotrAhutyoH kAryArambhamAtramevaMprakAraM bhavatItyuktAma /
iha tu taM kAryArambhamagni hotrApUrvavipariNAmalakShaNaM paJNcadhA pravibhajyAgnitvenopAsanamuttaramArgapratipattisAdhanaM vidhitsannAha-asau vAva loko gautamAgnirityAdi /
iha sAyaMprAtaragnihotrAhutI hute paya AdisAdhane shraddhApuraHsare AhavanIyAgnisamiddhUmArciraN^gAravisphuliN^gabhAvite kartrAdikArakabhAvite cAntarikShakrameNotkramya dyulokaM pravishantyau sUkShmabhUte apsamavAyitvAdapshabdavAcye shraddhAhetutvAcca shraddhAshabdavAcye tayoradhikaraNo 'gniranyacca tatsambandhaM samidAdItyucyate /
yA cAsAvagnyAdibhAvanA'hutyoH sApi tathaiva nirdishyate /
asau vAva loko 'gnirhe gautama yathAgnihotrAdhikaraNamAhavanIya iha /
tasyAgnerghulokAkhyasyA'ditya eva samittena hIddho 'sau loko dIpyate /
ataH samindhanAtsamidAdityaH /
rashmayo dhUmastadutthAnAt, samidho hi dhUma uttiShThati /
ahararciH prakAshasAmAnyAt, AdityakAryatvAcca candramA aN^gArAH /
ahaHprashame 'bhivyakteH /
arciShA hi prashame 'N^gArA abhivyajyante /
nakShatrANi visphuliN^gAshcandramaso 'vayavA iva viprakIrNatvasAmAnyAt //1 //


_______________________________________________________________________


START ChUp 5,4.2

#<tasminn etasminn agnau devAH shraddhAM juhvati |
tasyA AhuteH somo rAjA saMbhavati || ChUp_5,4.2 ||>#

__________


ChUpBh_5,4.2 tasminnetasminyathoktalakShaNe 'gnau devA yajamAnaprANA agnyAdirUpA adhidaivatam /
shraddhAmagnihotrAhutipariNAmAvasthArUpAH sUkShmA ApaH shraddhAbhAvitAH shraddhA ucyante /
"paJNcamyAmAhutAvApaH puruShavacaso bhavanti"ityapAM homyatayA prashne shrutatvAt /
"shraddhA vA ApaH shraddhAmevA'rabhya praNIya pracarati"iti ca vij~nAyate /
tAM shraddhAmabrUpAM juhvAti /
tasyA AhuteH somo rAjApAM shraddhAshabdavAcyAnAM dyulokAgnau hutAnAM pariNAmaH somo rAjA sambhavati /
yathargvedAdipuShparasA R^igAdimadhukaropanItAsta Aditye yasha AdikAryaM rohitAdirUpalakShaNamArabhanta ityuktaM tathemA agnihotrAhutisamavAyinyaH sUkShmAH shraddhAshabdavAcyA Apo dyulokamanupravishya cAndraM kAryamArabhante phalarUpamagnihotrAhutyoH /
yajamAnAshca tatkartAra AhutimayA AhutibhAvanAbhAvitA AhutirUpeNa karmaNA'kR^iShTAH shraddhApsamavAyuno dyulokamanupravishya bhavanti /
tadarthaM hi tairagnihotraM hutam /
atra tvAhutipariNAma eva paJNcAgnisambandhakrameNa prAdhAnyena vivakShita upAsanArthaM na yajamAnAnAM gatiH /
tAM tvaviduShAM dhUmAdikrameNottaratra vakShyati viduShAM cottarAM vidyAkR^itAm //2//

#<iti cchAndogyopaniShadi paJNcamAdhyAyasya caturthaH khaNDaH>#

=======================================================================

START ChUp 5,5.1

#<parjanyo vAva gautamAgniH |
tasya vAyur eva samit |
abhraM dhUmaH |
vidyud arciH |
ashanir aN^gArAH |
hrAdunayo visphuliN^gAH || ChUp_5,5.1 ||>#

__________


ChUpBh_5,5.1 dvitIyahomaparyAyArthamAha-parjanyo vAva parjanya eva gautamAgniH parjanyo nAma vR^iShTyupakaraNAbhimAnI devatAvisheShaH /
tasya vAyureva samit /
vAyunA hi parjanyo 'gniH samidhyate /
purovAtAdiprAbalye vR^iShTidarshanAt /
abhraM dhUmo dhUmakAryatvAddhUmavacca lakShyamANatvAt /
vidyudarciH /
prakAshasAmAnyAt /
ashaniraN^gArAH /
kAThinyAdvidyutsambandhAdvA /
hrAdunayo visphuliN^gAH /
hrAdunayo garjitashabdAH /
meghAnAM viprakIrNatvasamAnyAt //1 //


_______________________________________________________________________


START ChUp 5,5.2

#<tasminn etasminn agnau devAH somaM rAjAnaM juhvati |
tasyA Ahuter varShaM saMbhavati || ChUp_5,5.2 ||>#

__________


ChUpBh_5,5.2 tasminnetasminnagnau devAH pUrvavatsomaM rAjAnaM juhvati /
tasyA AhutervarShaM sambhavati /
shraddhAkhyA ApaH somAkAraNapariNatA dvitIye paryAye parjanyAgniM prApya vR^iShTitvena pariNamante //2//

#<iti cchAndogyopaniShadi paJNcamAdhyAyasya paJNcamaH khaNDaH>#

=======================================================================

START ChUp 5,6.1

#<pR^ithivI vAva gautamAgniH |
tasyAH samvatsara eva samit |
AkAsho dhUmaH |
rAtrir arciH |
disho 'N^gArAH |
avAntaradisho visphuliN^gAH || ChUp_5,6.1 ||>#

__________


ChUpBh_5,6.1 pR^ithivI vAva gautamAgnirityAdi pUrvavat /
tasyAH pR^ithivyAkhyasyAgneH saMvatsara eva samit /
saMvatsareNa hi kAlena samiddhA pR^ithivI vrIhyAdiniShpattaye bhavati /
AkAsho dhUmaH, pR^ithivyA ivotthita AkAsho dR^ishyate /
yathAgnerdhUmaH /
rAtrirarciH pR^ithivyA hyaprakAshAtmikAyA anurUpA rAtriH /
tamorUpatvAt /
agnerivAnurUpamarciH /
disho 'N^gArA upashAntatvasAmAnyAt /
evAntaradisho visphuliN^gAH kShudratvasAmAnyAt //1 //


_______________________________________________________________________


START ChUp 5,6.2

#<tasminn etasminn agnau devA varShaM juhvati |
tasyA Ahuter annaM saMbhavati || ChUp_5,6.2 ||>#

__________


ChUpBh_5,6.2 tasminnityAdi samAnam /
tasyA AhuterannaM vrIhiyavAdi sambhavati //2//

#<iti cchAndogyopaniShadi paJNcamAdhyAyasya ShaShThaH khaNDaH>#

=======================================================================

START ChUp 5,7.1

#<puruSho vAva gautamAgniH |
tasya vAg eva samit |
prANo dhUmaH |
jihvArciH |
cakShur aN^gArAH |
shrotraM visphuliN^gAH || ChUp_5,7.1 ||>#

__________


ChUpBh_5,7.1 puruSho vAva gautamAgniH /
tasya vAgeva samit /
vAcA hi mukhena samidhyate puruSho na mUkaH /
prANo dhUmo dhUma iva mukhAnnirgamanAt /
jihvArcirlohitatvAt /
cakShuraN^gArA bhAsa AshrayatvAt /
shrotraM visphuliN^gAH /
viprakIrNatvasAmyAt //1 //


_______________________________________________________________________


START ChUp 5,7.2

#<tasminn etasminn agnau devA annaM juhvati |
tasyA Ahuter retaH sambhavati || ChUp_5,7.2 ||>#

__________


ChUpBh_5,7.2 samAnamanyat /
annaM juhvati vrIhyAdisaMskR^itam /
tasyA Ahute retaH sambhavati //2//

#<iti cchAndogyopaniShadi paJNcamAdhyAyasya saptamaH khaNDaH>#

=======================================================================

START ChUp 5,8.1

#<yoShA vAva gautamAgniH |
tasyA upastha eva samit |
yad upamantrayate sa dhUmaH |
yonir arciH |
yad antaH karoti te 'N^gArAH |
abhinandA visphuliN^gAH || ChUp_5,8.1 ||>#

__________


ChUpBh_5,8.1 yoShA vAva gautamAgniH /
tasyA upastha eva samit /
tena hi sA putrAdyutpAdanAya samidhyate /
yadupamantrayate sa dhUmaH /
srIsambhavAdupamantraNasya /
yonirarcirlohitatvAt /
yadantaH karoti te 'N^gArA agnisambandhAt /
abhinandAH sukhalavA visphuliN^gAH kShudratvAt //1 //


_______________________________________________________________________


START ChUp 5,8.2

#<tasminn etasminn agnau devA reto juhvati |
tasyA Ahuter garbhaH saMbhavati || ChUp_5,8.2 ||>#

__________


ChUpBh_5,8.2 tasminnetasminnagnau devA reto juhvati /
tasyA AhutergarbhaH sambhavatIti /
evaM shraddhAsomavarShAnnaretohavanaparyAyakrameNA'pa eva garbhIbhUtAstAH /
tatrApAmAhutisamavAyitvAtprAdhAnyavivakShA'paH paJNcamyAmAhutau puruShavacaso bhavantIti /
na tvApa eva kevalAH somAdikAryamArabhante /
na cA'po 'trivR^itkR^itAH santIti /
trivR^itkR^itatve 'pi visheShasaMj~nAlAbho dR^iShTaH pR^ithivIyamimA Apo 'yamagnirityanyatamabAhulyanimittaH /
tasmAtsamuditAnyeva bhUtAnyabbAhulyAtkarmasamavAyIni somAdikAryArambhakANyApa ityucyante /
dR^ishyate ca dravabAhulyaM somavR^iShTyannaretodeheShu /
bahudravaM ca sharIraM yadyapi pArthivam /
tatra paJNcamyAmAhutau hutAyAM retorUpA Apo garbhIbhUtAH //2//

#<iti cchAndogyopaniShadi paJNcamAdhyAyasyAShTamaH khaNDaH>#

=======================================================================

START ChUp 5,9.1

#<iti tu paJNcamyAm AhutAv ApaH puruShavacaso bhavantIti |
sa ulbAvR^ito garbho dasha vA nava vA mAsAn antaH shayitvA yAvad vAtha jAyate || ChUp_5,9.1 ||>#

__________


ChUpBh_5,9.1 iti tvevaM tu paJNcamyAmAhutAvApaH puruShavacaso bhavantIti vyAkhyAta ekaH prashnaH /
yattu dyulokAdimAM pratyAvR^ittayorAhutyo pR^ithivIM puruShaM sriyaM krameNA'vishya lokaM pratyutthAyI bhavatIti vAjasaneyaka uktaM tatprAsaN^gikamihocyate /
iha ca prathame prashna uktaM vettha yadito 'dhi prajAH prayantIti /
tasya cAyamupakramaH /
sa garbho 'pAM paJNcamaH pariNAmavisheSha AhutikarmasamavAyinInAM shraddhAshabdavAcyAnAmulbAvR^ita ulbena jarAyuNA'vR^ito veShTito dasha vA nava vA mAsAnantarmAtuH kukShau shayitvA yAvadvA yAvatA kAlena nyUnenAtiriktena vAthAnantaraM jAyate /
ulbAvR^ita ityAdi vairAgyahetoridamucyate /
kaShTaM hi mAtuH kukShau mUtrapurIShavAtapittashleShmAdipUrNe tadanuliptasya garbhasyolbAshucipaTAvR^itasya lohitareto 'shucibIjasya mAturashitapItarasAnupraveshena vivardhamAnasya niruddhashaktibalavIryatejaHpraj~nAceShTasya shayanam /
tato yonidvAreNa pIDyamAnasya kaShTatarA niHsR^itirjanmeti vairAgyaM grAhayati /
muhUrtamapyasahyaM dasha vA nava vA mAsAnatidIrghakAlamantaH shayitveti ca //1 //


_______________________________________________________________________


START ChUp 5,9.2

#<sa jAto yAvadAyuShaM jIvati |
taM pretaM diShTam ito 'gnaya eva haranti yata eveto yataH saMbhUto bhavati || ChUp_5,9.2 ||>#

__________


ChUpBh_5,9.2 sa evaM jAto yAvadAyuShaM punaH punarghaTIyantravadgamanAgamanAya karma kurvankulAlacakravadvA tiryagbhramaNAya yAvatkarmaNopAttamAyustAvajjIvati /
tamenaM kShINAyuShaM pretaM mR^itaM diShTaM karmaNA nirdiShTaM paralokaM prati yadi cejjIvanvaidike karmaNi j~nAne vAdhikR^itastamenaM mR^itamito 'smAdgrAmAdagnaye 'gnyarthamR^itvijo haranti putrA vAntyakarmaNe /

yata eveta Agato 'gneH sakAshAcchraddhAdyAhutikrameNa, yatashca paJNcabhyo 'gnibhyaH saMbhUta utpanno bhavati tasmA evAgnaye haranti svAmeva yonimagnimApAdayantItyarthaH //2//

#<iti cchAndogyopaniShadi paJNcamAdhyAyasya navamaH khaNDaH>#


=======================================================================

START ChUp 5,10.1-2

#<tad ya itthaM viduH |
ye ceme 'raNye shraddhA tapa ity upAsate |
te 'rciSham abhisaMbhavanti |
arciSho 'haH |
ahna ApUryamANapakSham |
ApUryamANapakShAd yAn ShaD udaÇÇ eti mAsAMs tAn || ChUp_5,10.1 ||>#

#<mAsebhyaH saMvatsaram |
saMvatsarAd Adityam |
AdityAc candramasam |
candramaso vidyutam |
tat puruSho 'mAnavaH |
sa enAn brahma gamayati |
eSha devayAnaH panthA iti || ChUp_5,10.2 ||>#

__________


ChUpBh_5,10.1,2 vettha yadito 'dhi prajAH prayantItyayaM prashnaH pratyupasthito 'pAkartavyatayA /
tattatra lokaM pratyutthitAnAmadhikR^itAnAM gR^ihamedhinAM ya itthamevaM yathoktaM paJNcAgnidarshanaM dyulokAdyagnibhyo vayaM krameNa jAtA agnisvarUpAH paJNcAgnyAtmAna ityevaM vidurjAnIyuH /
kathamavagamyata itthaM viduriti gR^ihasthA evocyante nAnya iti? gR^ihasthAnAM ye tvanitthaMvidaH kevaleShTApUrtadattaparAste dhUmAdinA candraM gacchantIti vakShyati /

ye cAraNyopalakShitA vaikhAnasAH parivrAjakAshca shraddhAtapa ityupAsate teShAM cetthaMvidbhiH sahArcirAdinA gamanaM vakShyati pArisheShyAdagnihotrAhutisambandhAcca gR^ihasthA eva gR^ihyanta itthaM viduriti /
nanu brahmacAriNo 'pyagR^ihItA grAmashrutyAraNyashrutyA vidyante kathaM pArisheShyasiddhiH?naiSha doShaH /
purANasmR^itiprAmANyAdUrdhvaretasAM naiShThikabrahmacAriNAmuttareNArthA iti na visheShanirdeshArhAH /
nanUrdhvaretastvaM ceduttaramArgapratipattikAraNaM purANasmR^itiprAmANyAdiShyata itthaMvittvamanarthakaM prAptam /
na /
gR^ihasthAnpratyarthavattvAt /
ye gR^ihasthA anitthaMvidasteShAM svabhAvato dakShiNo dhUmAdiH panthAH prasiddhasteShAM yaM itthaM viduH saguNaM vAnyadbrahma viduH /
"atha yadu caivAsmi¤shavyaM kurvanti yadi nArciShameva"iti liN^gAduttareNa te gacchanti /
nanUrdhvaretasAM gR^ihasthAnAM ca samAna Ashramitva UrdhvaretasAmevottareNa pathA gamanaM na gR^ihasthAnAmiti na yuktamagnihotrAdivaidikakarmabAhulye ca sati /
naiSha doShaH /
apUtA hi te /
shatrumitrasaMyoganimittaM hi teShAM rAgadveShau /
tathA dharmAdharmau hiMsAnugrahanimittau /
hiMsAnR^itamAyAbrahmacaryAdi ca bahvashuddhikAraNamaparihAryaM teShAm /
ato 'pUtAH /
apUtatvAnnottareNa pathA gamanam /
hiMsAnR^itamAyAbrahmacaryAdiparihArAcca shuddhAtmAno hItare shatrumitrarAgadveShAdiparihArAcca virajasasteShAM yukta uttaraH panthAH /
tathAca paurANikAH - "ye prajAmIShire 'dhIrAste shmashAnAni bhejire /
ye prajAM neShire dhIrAste 'mR^itatvaM hi bhejire" /
ityAhuH /
itthaMvidAM gR^ihasthAnAmaraNyavAsinAM ca samAnamArgatve 'mR^itatvaphale ca satyaraNyavAsinAM vidyAnarthakyaM prAptam /
tathAca shrutivirodhaH /
"na tatra dakShiNA yanti nAvidvAMsastapasvinaH"iti /
"sa enamavidito na bhunakti"iti ca viruddham /
na /
AbhUtasaMplavasthAnasyAmR^itatvena vivakShitatvAt /
tatraivoktaM paurANikaiH-AbhUtasaMptavaM sthAnamamR^itatvaM hi bhAShyate iti /
yaccA'tyantikamamR^itatvaM tadapekShayA"na tatra dakShiNA yanti" "sa enamavidito na bhunaktI"-tyAdyAH shrutaya ityato na virodhaH /
"na ca punarAvartanta"iti"maM mAnavamAvartaM nA'vartanta"ityAdishrutivirodha iti cet /
na /
imaM mAnavamiti visheShaNAtteShAmiha na punarAvR^ittirastIti ca /
yadi hyekAntenaiva nA'varterannimaM mAnavamiheti ca visheShaNamanarthakaM syAt /
imamihetyAkR^itimAtramucyata iti cet /
na /
anAvR^ittishabdenaiva nityAnAvR^ittyarthasya pratItatvAdAkR^itikalpanAnarthikA /
ata imamiheti ca visheShaNArthavattvAyAnyatrA'vR^ittiH kalpanIyA /
na ca sadekamevAdvitIyamityevaMpratyayavatAM mUrdhanyayA nADyArcirAdimArgeNa gamanam /
"brahmaiva sanbrahmApyati" /
"tasmAttatsarvamabhavat" /
"na tasya prANA utkrAmanti /
atraiva samavanIyante"ityAdishrutishatebhyaH /
nanu tasmAjjIvAduccikramiShoH prANA notkrAmanti sahaiva gacchantItyayamarthaH kalpyata iti cet /
na /
atraiva samavanIyanta iti visheShaNAnarthakyAt /
sarve prANA anUtkrAmantIti ca prANairgamanasya prAptatvAt /
tasmAdutkrAmantItyanAshaN^kaivaiShA /
yadApi mokShasya saMsAragativailakShaNyAtprANAnAM jIvena sahAgamAshN^kya tasmAnnotkrAmantItyucyate tadApyatraiva samavanIyanta iti visheShaNamanarthakaM syAt /
na ca prANairviyuktasya gatirupapadyate jIvatvaM vA /
sarvagatatvAtsadAtmano niravayavatvAtprANasambandhamAtrameva hyagnivisphuliN^gavajjIvatvabhedakAraNamityatastadviyoge jIvatvaM gatirvA na shakyA parikalpayituM shrutayashcetpramANam /
na sato 'NuravayavaH sphuTito jIvAkhyaH sadrUpaM chidrIkurvangacchatIti shakyaM kalpayitum /
tasmAt"tayordhvamAyannamR^itatvameti"iti saguNabrahmopAkasya prANaiH saha nADyA gamanaM sApekShameva cAmR^itatvaM na sAkShAnmokSha iti gamyate /
"tadaparAjitA pUstadairaM madIyaM saraH"ityAdyuktvA"teShAmevaiSha brahmalokaH"iti visheShamAt /
ataH paJNcAgnivido gR^ihasthA ye ceme 'raNye vAnaprasthAH parivrAjakAshca saha naiShThikabrahmacAribhiH shraddhA tapa ityevamAdyupAsate shraddadhAnAstapasvinashcetyarthaH /
upAsanashabdastAtparyArthaH /
iShTApUrte dattamityupAsata iti yadvat /
shrutyantarAdye ca satyaM brahma hiraNyagarbhAkhyamupAsate te sarve 'rciShamarcirabhimAninIM devatAmabhisambhavanti pratipadyante /
samAnamanyaccaturthagativyAkhyAnena /
eSha devayAnaH panthA vyAkhyAtaH satyalokAvasAno nANDAdbahiH /
"yadantarA pitaraM mAtaraM ca"iti mantravarNAt //1-2 //


_______________________________________________________________________


START ChUp 5,10.3

#<atha ya ime grAma iShTApUrte dattam ity upAsate |
te dhUmam abhisaMbhavanti |
dhUmAd rAtrim |
rAtrer aparapakSham |
aparapakShAd yAn ShaD dakShiNaiti mAsAMs tAn |
naite saMvatsaram abhiprApnuvanti || ChUp_5,10.3 ||>#

__________


ChUpBh_5,10.3 athetyarthAntaraprastAvanArtho ya ime gR^ihasthA grAme /
grAma iti gR^ihasthAnAmasAdhAraNaM visheShaNamaraNyavAsibhyo vyAvR^ittyartham /
yathA vAnaprasthaparivrAjakAnAmaraNyaM visheShaNaM gR^ihasthebhyo vyAvR^ittyarthaM tadvat /
iShTApUrte iShTamagnihotrAdi vaidikaM karma pUrtaM vApIkUpataDAgArAmAdikaraNam /
dattaM bahirvedi yathAshaktyarhebhyo dravyasaMvibhAgo dattam /
ityevaMvidhaM paricaraNaparitrANAdyupAsate /
itishabdasya prakAradarshanArthatvAt /
te darshanavarjitatvAddhUmaM dhUmAbhimAninIM devatAmabhisambhavanti pratipadyante /
tayAtivAhitA dhUmAdrAtriM rAtridevatAM rAtredevatAM rAtreraparapakShadevatAmeva kR^iShNapakShAbhimAninImaparapakShAdyAnShaNmAsAndakShiNA dakShiNAM dashameti savitA /
tAnmAsAndakShiNAyanaShaNmAsAbhimAninIrdevatAH pratipadyanta ityarthaH /
saN^ghacAriNyo hi ShaNmAsadevatA iti mAsAniti bahuvacanaprayogastAsu naite karmiNaH prakR^itAH saMvatsaraM saMvatsarasya hyekasyAvayavabhUte dakShiNottarAyaNe tatrArcirAdimArgapravR^ittAnAmudagayanamAsebhyo 'vayavinaH saMvatsarasya prAptiruktA /
ata ihApi tadavayavabhUtAnAM dakShiNAyanamAsAnAM praptiM shrutvA tadavayavinaH saMvatsarasyApi pUrvavatpraptirApannetyatastatprAptiH pratiShidhyate naite saMvatsaramabhiprApnuvantIti //3 //


_______________________________________________________________________


START ChUp 5,10.4

#<mAsebhyaH pitR^ilokam |
pitR^ilokAd AkAsham |
AkAsAc candramasam |
eSha somo rAjA |
tad devAnAm annam |
taM devA bhakShayanti || ChUp_5,10.4 ||>#

__________


ChUpBh_5,10.4 mAsebhyaH pitR^ilokaM pitR^ilokAdAkAshamAkAshAccandramasam /
ko 'sau yastaiH prApyate candramA ya eSha dR^ishyate 'ntarikShe somo rAjA brAhmaNAnAM, tadannaM devAnAM taM candramasamannaM devA indrAdayo bhakShayanti /
ataste dhUmAdinA gatvA candrabhUtAH karmiNo devairbhakShyante /
nanvanarthAyeShTAdikaraNaM yadyannabhUtA devairbhakShyeran /
naiSha doShaH /
annamityupakaraNamAtrasya vivakShitatvAt /
na hi te kavalotkShepeNa devairbhakShyante /
kiM tarhyupakaraNamAtraM devAnAM bhavanti te strIpashubhR^ityAdivat /
dR^iShTashcAnnashabda upakaraNeShu"striyo 'nnaM pashavo 'nnaM vishAM visho 'nnaM rAj~nAm" ityAdi /
na ca teShAM stryAdInAM puruShopabhogyatve 'pyupabhogo nAsti /
tasmAtkarmiNo devAnAmupabhogyA api santaH sukhino devaiH krIDanti /
sharIraM ca teShAM sukhopabhogayogyaM candramaNDala ApyamArabhyate /
taduktaM purastAcchraddhAshabdA Apo dyulokAgnau hutAH somo rAjA sambhavatIti /
tA ApaH karmasamavAyinya itaraishca bhUtairanugatA dyulokaM prApya candratvamApannAH sharIrAdyArambhikA iShTAdyupAsakAnAM bhavanti /
antyAyAM ca sharIrAhutAvagnau hutAyAmagninA dahyamAne sharIre tadutthA Apo dhUmena sahordhvaM yajamAnamAveShTya candramaNDalaM prApya kushamR^ittikAsthAnIyA bAhyasharIrArambhikA bhavanti /
tadArabdhena ca sharIreNeShTAdiphalamupabhuJNjAnA Asate //4 //


_______________________________________________________________________


START ChUp 5,10.5

#<tasmin yavAtsaMpAtam uShitvAthaitam evAdhvAnaM punar nivartante |
AkAsham |
AkAshAd vAyum |
vAyur bhUtvA dhUmo bhavati |
dhUmo bhUtvAbhraM bhavati || ChUp_5,10.5 ||>#

__________


ChUpBh_5,10.5 yAvattadupabhoganimittasya karmaNaH kShayaH sampatanti yeneti sampAtaH karmaNaH kShayo yAvatsampAtaM yAvatkarmaNaH kShaya ityarthaH /
tAvattasmiMshcandramaNDala uShitvAthAnantarametameva vakShyamANamadhvAnaM mArgaM punarnivartnate /
punarnivartanta iti prayogAtpUrvamapyasakR^iccandramaNDalaM gatA nivR^ittAshcA'sanniti gamyate /
tasmAdiha loka iShTAdikarmopacitya candraM gacchanti /
tatkShaye cA'vartante /
kShaNamAtramapi tatra sthAtuM na labhyate /
sthitinimittakarmakShayAt /
snehakShayAdiva pradIpasya /
tatra kiM yena karmaNA candramaNDalamArUDhastasya sarvasya kShaye tasmAdavarohaNaM kiM vA sAvasheSha iti /
kiM tataH /
yadi sarvasyaiva kShayaH karmaNashcandramaNDalasthasyaiva mokShaH prApnoti /
tiShThatu tAvattatraiva mokShaH syAnna veti /
tata Agatasyeha sharIropabhogAdi na sambhavati /
"tataH sheSheNe"tyAdismR^itivirodhashca syAt /
nanviShTApUrtadattavyatirekeNApi manuShyaloke sharIropabhoganimittAni karmANyanekAni sambhavanti /
na ca teShAM candramaNDala upabhogaH /
ato 'kShINAni tAni /
yannimitaM candramaNDalamArUDhastAnyeva kShINAnItyavirodhaH /
sheShashabdashca sarveShAM karmatvasAmAnyAdaviruddhaH /
ata eva ca tatraiva mokShaH syAditi doShAbhAvaH /
viruddhAnekayonyupabhogaphalAnAM ca karmaNAmekaikasya jantorArambhakatvasambhavAt /
na caikasmiJNjanmani sarvakarmaNAM kShaya upapadyate /
brahmahatyAdeshcaikaikasya karmaNo 'nekajanmArambhakatvasmaraNAt /
sthAvarAdiprAptAnAM cAtyantamUDhAnAmutkarmaShahetoH karmaNa ArambhakatvAsambhavAt /
garbhabhUtAnAM ca sraMsamAnAnAM karmAsambhave saMsArAnupapattiH /
tasmAnnaikasmiJNjanmani sarveShAM karmaNAmupabhogaH /
yattu kaishciducyate sarvakarmashriyopamardena prAyaNe karmaNAM janmArambhakatvam /
tatra kAnicitkarmANyanArambhakatvenaiva tiShThanti kAnicijjanmA'rabhanta iti nopapadyate /
maraNasya sarvakarmAbhivyaJNjakatvAtsvagocarAbhivyaJNjakapradIpavaditi /
tadasat /
sarvasya sarvAtmakatvAbhyupagamAt /
na hi sarvasya sarvAtmakatve deshakAlanimittAvaruddhatvAtsarvAtmanopamardaH kasyacitkvacidabhivyaktirvA sarvAtmanopapadyate /
tathA karmaNAmapi sAshrayANAM bhavet /
yathA ca pUrvAnubhUtamanuShyamayUramarkaTAdijanmAbhisaMskR^itA viruddhAnekavAsanA markaTatvaprApakena karmaNA markaTajanmA'rabhamANena nopamR^idyante tathA karmANyapyanyajanmaprAptinimittAni nopamR^idyanta iti yuktam /
yadi hi sarvAH pUrvajanmAnubhavavAsanA upamR^idyeranmarkaTajanmanimittena karmaNA markaTajanmanyArabdhe markaTasya jAtamAtrasya mAtuH shAkhAyAH shAkhAntaragamane mAturudarasaMlagnatvAdikaushalaM na prApnoti /
iha janmanyanabhyastatvAt /
na cAtItAnantarajanmani markaTatvamevA'sIttasyeti shakyaM vaktum /
"taM vidyAkarmaNI samanvArabhete pUrvapraj~nA ca"iti shruteH /
tasmAdvAsanAvannAsheShakarmopamarda iti sheShakarmasambhavaH /
yata evaM tasmAccheSheNopabhuktAtkarmaNaH saMsAra upapadyata iti na kashcidvirodhaH /
ko 'sAvadhvA yaM prati nivartanta ityucyate /
yathetaM yathAgataM nivartante /
nanu mAsebhyaH pitR^ilokaM pitR^ilokAdAkAshamAkAshAccandramasamiti gamanakrama ukto na tathA nivR^ittiH /
kiM tarhyakAshAdvAyumityAdi, kathaM yathetamityucyate /
naiSha doShaH /
AkAshaprAptestulyatvAtpR^ithivIprApteshca na cAtra yathetameveti niyamo 'nevaMvidhamapi nivartante punarnivartante iti tu niyamaH /
ata upalakShaNArthametadyathetamiti /
ato bhautikamAkAshaM tAvatpratipadyante /
yAsteShAM candramaNDale sharIrArambhikA Apa AsaMstAsteShAM tatropabhoganimittAnAM karmaNAM kShaye vilIyante /
ghR^itasaMsthAnamivAgnisaMyoge /
tA vilInA antarikShasthA AkAshabhUtA iva sUkShmA bhavanti tA antarikShAdvAyurbhavanti /
vAyupratiShThA vAyubhUtA itashcAmutashcohyamAnAstAbhiH saha kShINakarmA vAyubhUto bhavati /
vAyurbhUtvA tAbhiH sahaiva dhUmo bhavati /
dhUmo bhUtvAbhramabbharaNamAtrarUpo bhavati //5 //


_______________________________________________________________________


START ChUp 5,10.6

#<abhraM bhUtvA megho bhavati |
megho bhUtvA pravarShati |
ta iha vrIhiyavA oShadhivanaspatayas tilamAsA iti jAyante 'to vai khalu durniShprapataram |
yo yo hy annam atti yo retaH siJNcati tad bhUya eva bhavati || ChUp_5,10.6 ||>#

__________


ChUpBh_5,10.6 abhraM bhUtvA tataH secanasamartho megho bhavati megho bhUtvonnateShu pradesheShvatha pravarShati /
varShadhArArUpeNa sheShakarmA patatItyarthaH /
ta iha vrIhiyavA oShadhivanaspatayastilamAShA ityevaMprakArA jAyante /
kShINakarmaNAmanekatvAdbahuvacananirdeshaH /
meghAdiShu pUrveShvekarUpatvAdekavacananirdeshaH /
yasmAdgiritaTadurganadIsamudrAraNyamarudeshAdisanniveshasahasrANi varShadhArAbhiH patitAnAm /
atastasmAddhetorvai khalu durniShprapataraM durniShkramaNaM durniHsaraNam /
yato giritaTAdudakasrotasohyamAnA nadIH prApnuvanti tataH samudraM tato makArAdibhirbhakShyante /
te 'pyanyena /
tatraiva ca saha makareNa samudre vilInAH samudrAmbhobhirjaladharairAkR^iShTAH punarvarShadhArAbhirmarudeshe shilAtaTe vAgamye patitAstiShThanti kadAcidvyAlama-gAdipItA bhakShitAshcAnyaiH /
te 'pyanyairityevaMprakArAH parivarteran /
kadAcidabhakShyeShu sthAvareShu jAtAstatraiva shuShyeran /
bhakShyeShvapi sthAvareShu jAtAnAM retaHsigdehasambandho durlabha eva bahutvAtsthAvarANAmityato durniShkramaNatvam /
athavAto 'smAdvrIhiyavAdibhAvAddurniShprapataraM durnirgamataram /
durniShprapataramiti takAra eko lupto draShTavyaH /
vrIhiyavAdibhAvo durniShprapatastasmAdapi durniShprapatAdretaHsigdehasambandho durniShprapatatara ityarthaH /
yasmAdUrdhvaretobhirbAlaiH puMstvarahitaiH sthavirairvA bhakShitA antarAle shIryante /
anekatvAdannAdAnAm /
kadAcitkAkatAlIyavR^ittyA retaHsigbhirbhakShyante yadA tadA retaH sigbhAvaM gatAnAM karmaNo vR^ittilAbhaH /
katham /
yo yo hyannamattyanushayibhiH saMshliShTaM retaH siJNcatyR^itukAle yoShiti tadbhUya eva tadAkR^itireva bhavati /
tadavayavAkR^itibhUyastvaM bhUya ityucyate retorUpeNa yoShito garbhashaye 'ntaH praviShTo 'nushayI /
retaso retaHsigAkR^itibhAvitatvAt /
"sarvebhyo 'N^gebhyastejaH saMbhUtam"iti hi shrutyantarAt /
ato retaHsigAkR^itireva bhavatItyarthaH /
tathA hi /
puruShAtpuruSho jAyate gorgavAkR^itireva na jAtyantarAkR^itistasmAdyuktaM tadbhUya eva bhavatIti /
ye tvanye 'nushayibhyashcandramaNDalamanAruhyehaiva pApakarmabhirghoraivrIhiyavAdibhAvaM pratipadyante punarmanuShyAdibhAvaM teShAM nAnushayinAmiva durniShprataram /
kasmAt /
karmaNA hi tairvrIhiyavAdideha upAtta iti tadupabhoganimittakShaye vrIhyAdistambadehavinAshe yathAkarmArjitaM dehAntaraM navaM navaM jalUkAvatsaMkramante savij~nAnA eva"savij~nAno bhavati savij~nAnamevAnvavakrAmati"iti shrutyantarAt /
yadyapyusaMhR^itakaraNAH santo dehAntaraM gacchanti tathApi svapnavaddehAntaraprAptinimittakarmodbhAvitavAsanAj~nAnena savij~nAnA eva dehAntaraM gacchanti /
shrutiprAmANyAt /
tathArcirAdinA dhUmAdinA ca gamanaM svapta ivodbhUtavij~nAnena /
labdhavR^ittikarmanimittatvAdgamanasya /
na tathAnushayinAM vrIhyAdibhAvena jAtAnAM savij~nAnameva retaH-sigyoShiddehasambandha upapadyate /
na hi vrIhyAdilavanakaNDanapeShaNAdau ca savij~nAnAnAM sthitirasti /
nanu candramaNDalAdapyavarohatAM dehAntaragamanasya tulyatvAjjalUkAvatsavij~nAnataiva yuktA /
tathA sati ghoro narakAnubhava iShTApUrtAdikAriNAM candramaNDalAdArabhya prApto yAvadbrAhmaNAdijanma /
tathA ca satyanarthAyaiveShTApUrtAdyupAsanaM vihitaM syAt /
shruteshcAprAmANyaM prAptaM vaidikAnAM karmaNAmanarthAnubandhitvAt /
na, vR^ikShArohaNapatanavadvisheShasambhavAt /
dehAddehAntaraM pratipitsoH karmaNo labdhavR^ittitvAkarmaNodbhAvitena vij~nAnena savij~nAnatvaM yuktam /
vR^ikShAgramArohata iva phalaM jighR^ikShoH /
tathArcirAdinA gacchatAM savij~nAnatvaM bhavet /
dhUmAdinA ca candramaNDalamArurukShatAm /
na tathA candramaNDalAdavarurukShatAM vR^ikShAgrAdiva patatAM sacetanatvam /
yathA ca mudgarAdyabhihatAnAM tadabhighAtavedanAnimittasaMmUrchitapratibaddhakaraNAnAM svadehenaiva deshAddeshAntaraM nIyamAnAnAM vij~nAnashUnyatA dR^iShTA tathA candramaNDalAnmAnuShAdidehAntaraM pratyavarurukShatAM svargabhoganimittakarmakShayAnmR^iditAbdehAnAM pratibaddhakaraNAnAm /
ataste 'parityaktadehabIjabhUtAbhiradbhirmUrchitA ivA'kAshAdikrameNemAmavaruhya karmanimittajAtisthAvaradehaiH saMshliShyante pratibaddhakaraNatayAnudbhUtavij~nAnA eva /
tathA lavanakaNDanapeShaNasaMskArabhakShaNarasAdipariNAmaretaHsekakAleShu mUrchitavadeva /
dehAntarArambhakasya karmaNo 'labdhavR^ittitvAt /
dehabIjabhUtApsambandhAparityAgenaiva sarvAsvavasthAsu vartanta iti jalUkAvaccetanAvattvaM na virudhyate /
antarAle tvavij~nAnaM mUrchitavadevetyadoShaH /
na ca vaidikAnAM karmaNAM hiMsAyuktatvenobhayahetutvaM shakyamanumAtum /
hiMsAyAH shAstracoditatvAt /
"ahiMsansarvabhUtAnyanyatra tIrthebhyaH"iti shruteH shAstracoditAyA hiMsAyA nAdharmahetutvamabhyupagamyate /
abhyupagate 'pyadharmahetutve mantrairviShAdivattadapanayopapatterna duHkhakAryArambhakatvopapattirvaidikAnAM karmaNAM mantreNeva viShabhakShaNasyeti //6 //


_______________________________________________________________________


START ChUp 5,10.7

#<tad ya iha ramaNIyacaraNA abhyAsho ha yat te ramaNIyAM yonim Apadyeran brAhmaNayoniM vA kShatriyayoniM vA vaishyayoniM vA |
atha ya iha kapUyacaraNA abhyAsho ha yat te kapUyAM yonim Apadyera¤ shvayonim vA sUkarayoniM vA caNDAlayoniM vA || ChUp_5,10.7 ||>#

__________


ChUpBh_5,10.7 tattatra teShvanushayinAM ya iha loke ramaNIyaM shobhanaM caraNaM shIlaM yeShAM te ramaNIyacaraNAH ramaNIyacaraNenopalakShitaH shobhano 'nushayaH puNyaM karma yeShAM te ramaNIyacaraNA ucyante /
krauryAnR^itamAyAvarjitAnAM hi shakya upalakShayituM shubhAnushayasadbhAvaH /
tenAnushayena puNyena karmaNA candramaNDale bhuktasheSheNAbhyAsho ha kShiprameva /
yaditi kriyAvisheShaNaM te ramaNIyAM krauryAdivarjitAM yonimApadyeranprApnuyurbrAhmaNayoniM vA kShattriyayoniM vA vaishyayoniM vA svakarmAnurUpeNa /
atha punarye tadviparItAH kapUyacaraNopalakShitakarmANo 'shubhAnushayA abhyAsho ha yatte kapUyAM yathAkarma yonimApadyerankapUyAmeva dharmasambandhavarjitAM jugupsitAM yonimApadyeran shvayoniM vA sUkarayoniM vA svakarmAnurUpeNaiva /
ye tu ramaNIyacaraNA dvijAtayaste svakarmasthAshcediShTAdikAriNaste dhUmAdigatyA gacchantyAgacchanti ca punaH punarghaTIyantravat /
vidyAM cetprApnuyustadArcirAdinA gacchanti //7 //


_______________________________________________________________________


START ChUp 5,10.8

#<athaitayoH pathor na katareNacana tAnImAni kShudrANy asakR^idAvartIni bhUtAni bhavanti jAyasva mriyasveti |
etat tR^itIyaM sthAnam |
tenAsau loko na saMpUryate |
tasmAj jugupseta |
tad eSha shlokaH || ChUp_5,10.8 ||>#

__________


ChUpBh_5,10.8 yadA tu na vidyAsevino nApIShTAdikarma sevante tadAthaitayoH pathoryathoktayorarcirdhUmAdilakShaNayorna katareNAnyatareNacanApi yanti tAnImAni bhUtAni kShUdrANi daMshamasakakITAdInyasakR^idAvartIni bhavanti /
ata ubhayamArgaparibhraShTA hyasakR^ijjAyante mriyante cetyarthaH /
teShAM jananamaraNasantateranukaraNamidamucyate /
jAyasva mriyasvetIshvaranimittaceShTocyate /
jananamaraNalakShaNenaiva kAlayApanA bhavati /
na tu kriyAsu bhogeShu vA kAlo 'stItyarthaH /
etatkShudrajantulakShaNaM tR^itIyaM pUrvoktau panthAnAvapekShya sthAnaM saMsaratAm /
yenaivaM dakShiNamArgagA api punarAgacchantyanadhikR^itAnAM j~nAnakarmaNoragamanameva dakShiNena patheti /
tenAsau loko na saMpUryate /
paJNcamastu prashnaH paJNcAgnividyayA vyAkhyAtaH /
prathamo dakShiNottaramArgAbhyAmapAkR^ito dakShiNottarayoH pathorvyAvartanApi mR^itAnAmagnau prakShepaH samAnastato vyAvartanAnye 'rcirAdinA yantyanye dhUmAdinA /
punaruttaradakShiNAyane ShaNmAsAnprapnuvantaH saMyujya punarvyAvartante /
anye saMvatsaramanye mAsebhyaH pitR^ilokamiti vyAkhyAtA /
punarAvR^ittirapi kShINAnushayAnAM candramaNDalAdAkAshAdikrameNoktA /
amuShya lokasyApUraNaM svashabdenaivoktam-tenAsau loko na saMpUryata iti /
yasmAdevaM kaShTA saMsAragatistasmAjjugupseta /
yasmAcca janmamaraNajanitavedanAnubhavakR^itakShaNAH kShudrajantavo dhvAnte ca ghore dustare praveshitAH sAgara ivAgAdhe 'plave nirAshAshcottaraNaM prati tasmAccaivaMvidhAM saMsAragatiM jugupseta bIbhatseta ghR^iNI bhavenmA bhUdevaMvidhe saMsAramahodadhau ghore pAta iti /
tadetasminnartha eSha shlokaH paJNcAgnividyAstutataye //8 //


_______________________________________________________________________


START ChUp 5,10.9

#<steno hiraNyasya surAM pibaMsh ca |
guros talpam Avasan brahmahA ca |
ete patanti catvAraH paJNcamash cAcaraMs tair iti || ChUp_5,10.9 ||>#

__________


ChUpBh_5,10.9 steno hiraNyasya brAhmaNasuvarNasya hartA /
surAM pibanbrAhmaNaH san /
guroshca talpaM dArAnAvasan /
brahmahA brAhmaNasya hantA cetyete patanti catvAraH /
paJNcamashca taiH sahA'caranniti //9 //


_______________________________________________________________________


START ChUp 5,10.10

#<atha ha ya etAn evaM paJNcAgnIn veda na saha tair apy Acaran pApmanA lipyate |
shuddhaH pUtaH puNyaloko bhavati ya evaM veda ya evaM veda || ChUp_5,10.10 ||>#

__________


ChUpBh_5,10.10 atha ha punaryo yathoktAnpaJNcAgnInveda sa tairapyAcaranmahApAtakibhiH saha na pApmanA lipyate shuddha eva /
tena paJNcAgnidarshanena pAvito yasmAtpUtaH puNyo lokaH prAjApatyAdiryasya so 'yaM puNyaloko bhavati ya evaM veda yathoktaM samastaM paJNcabhiH prashnaiH pR^iShTamarthajAtaM veda /
dviruktiH samastaprashnanirNayapradarshanArthA //10//

#<iti cchAndogyopaniShadi paJNcamAdhyAyasya dashamaH khaNDaH>#

=======================================================================

START ChUp 5,11.1

#<prAcInashAla aupamanyavaH satyayaj~naH pauluShir indradyumno bhAllaveyo janaH shArkarAkShyo buDila AshvatarAshvis te haite mahAshAlA mahAshrotriyAH sametya mImAMsAM cakruH |
ko na AtmA kiM brahmeti || ChUp_5,11.1 ||>#

__________


ChUpBh_5,11.1 dakShiNena pathA gacchatAmannabhAva utkastaddevAnAmannaM taM devA bhakShayantIti /
kShudrajantulakShaNA ca kaShTA saMsAragatiruktA /
tadubhayadoShaparijirhIrShayA vaishvAnarAttR^ibhAvapratipattyarthamuttaro grantha Arabhyate /
atsyannaM pashyasi priyamityAdiliN^gAt /
AkhyAyikA tu sukhAvabodhArthA vidyAsampradAnanyAyApradarshanArthA ca-prAcInashAla iti nAmata upamanyorapatyamaupamanyavaH /
satyayaj~no nAmataH puluShasyApatyaM pauluShiH /
tathendradyumno nAmato bhallaverapatyaM bhAllavistasyApatyaM bhAllaveyaH /
jana iti nAmataH sharkarAkShasyApatyaM shArkarAkShyaH /
buDilo nAmato 'shvatarAshvasyApatyamAshvatarAshviH /
paJNcApi te haite mahAshAlA mahAgR^ihasthA vistIrNAbhiH shAlAbhiryuktAH sampannA ityarthaH /
mahAshrotriyAH shrutAdhyayanavR^ittasampannA ityarthaH /
ta evaMbhUtAH santaH sametya saMbhUya kvacinmImAMsA vicAraNAM cakruH kR^itavanta ityarthaH /
katham /
ko no 'smAkamAtmA kiM brahmetyAtmabrahmashabdayoritaretaravisheShaNavisheShyatvam /
brahmetyadhyAtmaparicchinnamAtmAnaM nivartayatyAtmeti cA'tmavyatiriktasyA'dityAdibrahmaNa upAsyatvaM nivartayati /
abhedenA'tmaiva brahma brahmaivA'tmetyevaM sarvAtmA vaishvAnaro brahma sa AtmetyetatsiddhaM bhavati /
mUrdhA te vyapatiShyadandho 'bhaviShyadityAdiliN^gAt //1 //


_______________________________________________________________________


START ChUp 5,11.2

#<te ha saMpAdayAM cakruH |
uddAlako vai bhagavanto 'yam AruNiH saMpratImam AtmAnaM vaishvAnaram adhyeti |
taM hantAbhyAgacchAmeti |
taM hAbhyAjagmuH || ChUp_5,11.2 ||>#

__________


ChUpBh_5,11.2 te ha mImAMsanto 'pi nishcayamalabhamAnAH sampAdayAJNcakruH sampAditavantaH Atmana upadeShTAram /
uddAlako vai prasiddho nAmato bhagavantaH pUjAvanto 'yamAruNiraruNasyApatyaM samprati samyagimamAtmAnaM vaishvAnaramasmadabhipretamadhyeti /
taM hantedAnImabhyAgacchAmetyevaM nishcityaM taM hAbhyAjagmurgatavantastamAruNim //2 //


_______________________________________________________________________


START ChUp 5,11.3

#<sa ha saMpAdayAM cakAra |
prakShyanti mAm ime mahAshAlA mahAshrotriyAH |
tebhyo na sarvam iva pratipatsye |
hantAham anyam abhyanushAsAnIti || ChUp_5,11.3 ||>#

__________


ChUpBh_5,11.3 sa ha tAndR^iShTvaiva teShAmAgamanaprayojanaM buddhvA sampAdayAJNcakAra /
katham /
prakShyanti mAM vaishvAnaramime mahAshAlA mahAshrotriyAstebhyo 'haM na sarvamiva pR^iShTaM pratipatsye vaktuM notsahe /
ato hantAhamidAnImanyameShAmabhyanushAsAni vakShyAmyupadeShTAramiti //3 //


_______________________________________________________________________


START ChUp 5,11.4

#<tAn hovAca |
ashvapatir vai bhagavanto 'yaM kaikeyaH saMpratImam AtmAnaM vaishvAnaram adhyeti |
taM hantAbhyAgacchAmeti |
taM hAbhyAjagmuH || ChUp_5,11.4 ||>#

__________


ChUpBh_5,11.4 evaM sampAdya tAnhovAca /
ashvapatirvai nAmato bhagavanto 'yaM kekayasyApatyaM kaikeyaH samprati samyagimamAtmAnaM vaishvAnaramadhyetItyAdi samAnam //4 //


_______________________________________________________________________


START ChUp 5,11.5-7

#<tebhyo ha prAptebhyaH pR^ithag arhANi kArayAM cakAra |
sa ha prAtaH saMjihAna uvAca |
na me steno janapade na kadaryo na madyapaH |
nAnAhitAgnir nAvidvAn na svairI svairiNI kutaH |
yakShyamANo vai bhagavanto 'ham asmi |
yAvad ekaikasmA R^itvije dhanaM dAsyAmi tAvad bhagavadbhyo dAsyAmi |
vasantu bhagavanta iti || ChUp_5,11.5 ||>#

#<te hocuH |
yena haivArthena puruShash caret taM haiva vadet |
AtmAnam evemaM vaishvAnaraM saMpraty adhyeShi |
tam eva no brUhIti || ChUp_5,11.6 ||>#

#<tAn hovAca |
prAtar vaH prativaktAsmIti |
te ha samitpANayaH pUrvAhNe praticakramire |
tAn hAnupanIyaivaitad uvAca || ChUp_5,11.7 ||>#

__________


ChUpBh_5,11.5,6,7 tebhyo ha rAjA prAptebhyaH pR^ithakpR^ithagarhANyarhaNAni purohitairbhR^ityaishca kArayAJNcakAra kAritavAn /
sa hAnyedyU rAjA prAtaH saJNjihAna uvAca vinayenopagamyaitaddhanaM matta upAdaddhvamiti /
taiH pratyAkhyAto mayi doShaM pashyanti nUnaM yato na pratigR^ihNanti matto dhanamiti manvAna AtmanaH sadvR^ittatAM pratipipAdayiShannAha /
na me mama janapade stenaH parasvahartA vidyate /
na kadaryo 'dAtA sati vibhave /
na madyapo dvijottamaH san /
nAnAhitAgniH shataguH /
nAvidvAnadhikArAnurUpam /
na svairI paradAreShu gantA /
ata eva svairiNI kuto duShTacAriNI na sambhavatItyarthaH /
taishca na vayaM dhanenArdhina ityukta Aha-alpaM matvaite dhanaM na gR^ihNantIti /
yakShyamANo vai katibhirahobhirahaM he bhagavanto 'smi /
tadarthaM kÊptaM dhanaM mayA yAvadekaikasmai yathoktamR^itvije dhanaM dAsyAmi tAvatpratyekaM bhagavadbhyo 'pi dAsyAmi /
vasantu bhagavantaH pashyantu ca mama yAgamityuktAste hocuH /
yena haivArthena prayojanena yaM prati caredgacchetpuruShastaM haivArthaM vadet /
idameva prayojanamAgamanasyetyayaM nyAyaH satAm /
vayaM vaishvAnaraj~nAnArthinaH /
AtmAnamevemaM vaishvAnaraM saMpratyadhyeShi samyagjAnAsi /
atastameva no 'smabhyaM brUhItyuktastAnhovAca /
prAtarvo yuShmabhyaM prativaktAsmi prativAkyaM dAtAsmItyuktAste ha rAj~no 'bhiprAyaj~nAH samitpANayaH samidbhArahastA aparedyuH pUrvAhne rAjAnaM praticakramire gatavantaH /
yata evaM mahAshAlA mahAshrotriyA brAhmaNAH santo mahAshAlatvAdyabhimAnaM hitvA samidbhArahastA jAtito hInaM rAjAnaM vidyArthino vinayenopajagmuH /
tathAnyairvidyopAditsubhirbhavitavyam /
tebhyashcAdAdvidyAmanupanIyaivopanayanamakR^itvaiva tAn /
yathA yogyebhyo vidyAmadAttathAnyenApi vidyA dAtavyetyAkhyAyikArthaH /
etadvaishvAnaravij~nAnamuvAceti vakShyamANena sambandhaH //5-7 //

#<iti cchAndogyopaniShadi paJNcamAdhyAyasyaikAdashaH khaNDaH>#

=======================================================================

START ChUp 5,12.1

#<aupamanyava kaM tvam AtmAnam upAssa iti |
divam eva bhagavo rAjann iti hovAca |
eSha vai sutejA AtmA vaishvAnaro yaM tvam AtmAnam upAsse |
tasmAt tava sutaM prasutam AsutaM kule dR^ishyate || ChUp_5,12.1 ||>#

__________


ChUpBh_5,12.1 sa kathamuvAcetyAha-aupamanyava he kamAtmAnaM vaishvAnaraM tvamupAHsa iti papraccha /
nanvayamapanyAyaH AcAryaH sa¤shiShyaM pR^icchatIti /
naiSha doShaH /
"yadvettha tena mopasIda tatasta UrdhvaM vakShyAmI"ti nyAyadarshanAt /
anyatrApyAcAryasya apratibhAnavati shiShye pratibhotpAdanArthaH prashno dR^iShTo 'jAtashatroH"kvaiSha tadAbhUtkuta etadAgAd" iti /
divameva dyulokameva vaishvAnaramupAse bhagavo rAjanniti hovAca /
eSha vai sutejAH shobhanaM tejo yasya so 'yaM sutejA iti prasiddho vaishvAnara AtmA'tmano 'vayavabhUtatvAdyaM tvamAtmAnamAtmaikadeshamupAHse tasmAtsutejaso vaishevAnarasyopAsanAttava sutamabhiShutaM somarUpaM karmaNi prasutaM prakarSheNa ca sutamAsutaM cAhargaNAdiShu tava kule dR^ishyate 'tIva karmiNastvatkulInA ityarthaH //1 //


_______________________________________________________________________


START ChUp 5,12.2

#<atsy annaM pashyasi priyam |
atty annaM pashyati priyam bhavaty asya brahmavarcasaM kule ye etam evam AtmAnaM vaishvAnaram upAste |
mUdhA tv eSha Atmana iti hovAca |
mUrdhA te vyapatiShyad yan mAM nAgamiShya iti || ChUp_5,12.2 ||>#

__________


ChUpBh_5,12.2 atsyannaM dIptAgniH sanpashyasi ca putrapautrAdi priyamiShTam /
anyo 'pyattyannaM pashyati ca priyaM bhavatyasya sutaM prasutamAsutamityAdikarmitvaM;brahmavarcasaM kule yaH kashcidetaM yathoktamevaM vaishvAnaramupAste /
mUrdhA tvAtmano vaishvAnarasyaiSha na samasto vaishvAnaraH /
ataH samastabuddhyA vaishvAnarasyopAsanAnmUrdhA shiraste viparItagrAhimo vyapatiShyadvipatitamabhaviShyat /
yadyadi mAM nA'gamiShyo nA'gato 'bhaviShyaH /
sAdhvakArShIryanmAmAgato 'sItyabhiprAyaH //2//

#<iti cchAndogyopaniShadi paJNcamAdhyAyasya dvAdashaH khaNDaH>#

=======================================================================

START ChUp 5,13.1

#<atha hovAca satyayaj~naM pauluShim |
prAcInayogya kaM tvam AtmAnam upAssa iti |
Adityam eva bhagavo rAjann iti hovAca |
eSha vai vishvarUpa AtmA vaishvAnaro yaM tvam AtmAnam upAste |
tasmAt tava bahu vishvarUpaM kule dR^ishyate || ChUp_5,13.1 ||>#

__________


ChUpBh_5,13.1 atha hovAca satyayaj~naM pauluShiM he prAcInayogya kaM tvamAtmAnamupAsta ityAdityameva bhagavo rAjanniti hovAca /
shuklanIlAdirUpatvAdvishvarUpatvamAdityasya sarvarUpatvAdvA /
sarvANi rUpANi hi tvAShTrANi yato 'to vA vishvarUpa AdityastadupAsanAttava bahu vishvarUpamihAmutrArthamupakaraNaM dR^ishyate kule //1 //


_______________________________________________________________________


START ChUp 5,13.2

#<pravR^itto 'shvatarIratho dAsI niShkaH |
atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
cakShuSh Tv etad Atmana iti hovAca |
andho 'bhaviShyo yan mAM nAgamiShya iti || ChUp_5,13.2 ||>#

__________


ChUpBh_5,13.2 kiJNca tvAmanu pravR^itto 'shvatarIbhyAM yukto ratho 'shvatarIratho dAsIniShko dAsIbhiryukto niShko hAro dAsIniShkaH /
atsyannamityAdi samAnam /
cakShurvaishvAnarasya tu savitA /
tasya samastabuddhyopAsanAdandho 'bhaviShyashcakShurhIno 'bhavi Shyo yanmAM nA'gamiShya iti pUrvavat //2//

#<iti cchAndogyopaniShadi paJNcamAdhyAyasya trayodashaH khaNDaH>#

=======================================================================

START ChUp 5,14.1

#<atha hovAcendradyumnaM bhAllaveyam |
vaiyAghrapadya kaM tvam AtmAnam upAssa iti |
vAyum eva bhagavo rAjann iti hovAca |
eSha vai pR^ithagvartmAtmA vaishvAnaro yaM tvam AtmAnam upAsse |
tasmAt tvAM pR^ithag balaya Ayanti pR^ithag rathashreNayo 'nuyanti || ChUp_5,14.1 ||>#

__________


ChUpBh_5,14.1 atha hovAcendradyumnaM bhAllaveyaM vaiyAghrapadya kaM tvamAtmAnamupAHsa ityAdi samAnam /
pR^ithagvartmA nAnA vartmAni yasya vAyorAvahodvahAdibhirbhedairvartamAnasya so 'yaM pR^ithagvartmA vAyuH /
tasmAtpR^ithagvartmAtmano vaishvAnarasyopAsanAtpR^ithaÇnAnAdikkAstvAM balayo vasrAnnAdilakShaNA balaya AyantyAgacchanti /
pR^ithagrathashreNayo rathapaN^ktayo 'pi tvAmanuyanti //1 //


_______________________________________________________________________


START ChUp 5,14.2

#<atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
prANas tv eSha Atmana iti hovAca |
prANas ta udakramiShyad yan mAM nAgamiShya iti || ChUp_5,14.2 ||>#

__________


ChUpBh_5,14.2 atsyannamityAdi samAnam /
praNastveSha Atmana iti hovAca prANaste tavodakramiShyadutkrAnto 'bhaviShyadyanmAM nA'gamiShya iti //2//

#<iti cchAndogyopaniShadi paJNcamAdhyAyasya caturdashaH khaNDaH>#

=======================================================================

START ChUp 5,15.1

#<atha hovAca janaM shArkarAkShyam |
shArkarAkShya kaM tvam AtmAnam upAssa iti |
AkAsham eva bhagavo rAjann iti hovAca |
eSha vai bahula AtmA vaishvAnaro yaM tvam AtmAnam upasse |
tasmAt tvaM bahulo 'si prajayA ca dhanena ca || ChUp_5,15.1 ||>#

__________


ChUpBh_5,15.1 atha hovAca janamityAdi samAnam /
eSha vai bahula AtmA vaishvAnaraH /
bahulatvamAkAshasya sarvagatatvAt /
bahulaguNopAsanAcca tvaM bahulo 'si prajayA ca putrapautrAdilakShaNayA dhanena ca hiraNyAdinA //1 //


_______________________________________________________________________


START ChUp 5,15.2

#<atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
saMdehas tv eSha Atmana iti hovAca |
saMdehas te vyashIryad yan mAM nAgamiShya iti || ChUp_5,15.2 ||>#

__________


ChUpBh_5,15.2 sandehastveSha sandeho madhyamaM sharIraM vaishvAnarasya /
diherupacayArthatvAnmAMsarudhirAsthyAdibhishca bahulaM sharIraM tatsandehaste tava sharIraM vyashIryacchIrNamabhaviShyadyanmAM nA'gamiShya iti //2//

#<iti cchAndogyopaniShadi paJNcamAdhyAyasya paJNcadashaH khaNDaH>#

=======================================================================

START ChUp 5,16.1

#<atha hovAca buDilam AshvatarAshvim |
vaiyAghrapadya kaM tvam AtmAnam upAssa iti |
apa eva bhagavo rAjann iti hovAca |
eSha vai rayir AtmA vaishvAnaro yaM tvam AtmAnam upAsse |
tasmAt tvaM rayimAn puShTimAn asi || ChUp_5,16.1 ||>#

__________


ChUpBh_5,16.1 atha hovAca buDilamAshvatarAshvimityAdi samAnam /
eSha vai rayirAtmA vaishvAnaro dhanarUpaH /
adbhyo 'nnaM tato dhanamiti /
tasmAdrayimAndhanavAMstvaM puShTimAMshca sharIreNa;puShTeshcAnnanimittatvAt //1 //


_______________________________________________________________________


START ChUp 5,16.2

#<atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
bastis tv eSha Atmana iti hovAca |
bastis te vyabhetsyad yan mAM nAgamiShya iti || ChUp_5,16.2 ||>#

__________


ChUpBh_5,16.2 bastistveSha Atmano vaishvAnarasya bastirmUtrasaMgrahasthAnaM bastirmUtrasaMgrahasthAnaM bastiste vyabhetsyadbhinno 'bhaviShyadyanmAM nA'gamiShya iti //2//

#<iti cchAndogyopaniShadi paJNcamAdhyAyasya ShoDashaH khaNDaH>#

=======================================================================

START ChUp 5,17.1-2

#<atha hovAcoddAlakam AruNim |
gautama kaM tvam AtmAnam upassa iti |
pR^ithivIm eva bhagavo rAjann iti hovAca |
eSha vai pratiShThAtmA vaishvAnaro yaM tvam AtmAnam upAsse |
tasmAt tvaM pratiShThito 'si prajayA ca pashubhish ca || ChUp_5,17.1 ||>#

#<atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
pAdau tv etAv Atmana iti hovAca |
pAdau te vyamlAsyetAM yan mAM nAgamiShya iti || ChUp_5,17.2 ||>#


__________


ChUpBh_5,17.1,2 atha hovAcoddAlakamityAdi samAnam /
pR^ithivImeva bhagavo rAjanniti hovAca /
eSha vai pratiShThA pAdau vaishvAnarasya /
pAdau te vyamlAsyetAM vimlAnAvabhaviShyatAM shlathIbhUtau yanmAM nA'gamiShya iti //1-2 //

#<iti cchAndogyopaniShadi paJNcamAdhyAyasya saptadashaH khaNDaH>#

=======================================================================

START ChUp 5,18.1

#<tAn hovAca |
ete vai khalu yUyaM pR^ithag ivemam AtmAnaM vaishvAnaraM vidvAMso 'nnam attha |
yas tv etam evaM prAdeshamAtram abhivimAnam AtmAnaM vaishvAnaram upAste |
sa sarveShu lokeShu sarveShu bhUteShu sarveShv Atmasv annam atti || ChUp_5,18.1 ||>#

__________


ChUpBh_5,18.1 tAnyathoktavaishvAnaradarshanavato hovAca /
ete yUyaM vai khalvityanarthakau /
yUyaM pR^ithagivApR^ithaksantamimamekaM vaishvAnaramAtmAnaM vidvAMso 'nnamattha paricchinnAtmabuddhyetyetaddhastidarshana iva jAtyandhAH /
yastvetamevaM yathoktAvayavairdyumUrdhAdibhiH pR^ithivIpAdAntairvishiShTamekaM prAdeshamAtraM prAdeshairdyumUrdhAdibhiH pR^ithivIpAdAntairadhyAtmaM mIyate j~nAyata iti prAdeshamAtrAm /
mukhAdiShu vA karaNeShvattR^itvena mIyata iti prAdeshamAtraH /
dyulokAdipR^ithivyantapradeshaparimANo vA prAdeshamAtraH /
prakarSheNa shAsreNA'dishyanta iti prAdeshA dyulokAdaya etAvatparimANaH /
shAkhAntare tu mUrdhAdiH cibukapratiShTha iti prAdeshamAtraM kalpayanti /
iha tu na tathAbhipretaH /
tasya ha vA etasyA'tmana ityAdyupasaMhArAt /
pratyagAtmatayAbhivimIyate 'hamiti j~nAyata ityabhivimAnastametamAtmAnaM vaishvAnaraM vishvAnnarAnnayati puNyapApAnurUpAM gatiM sarvAtmaiSha Ishvaro vaishvAnaro vishvo nara eva vA sarvAtmatvAt /
vishvairvA naraiH pratyagAtmatayA pravibhajya nIyata iti vaishvAnarastamevamupAste yaH so 'dannannAdI sarveShu lokeShu dyulokAdiShu sarveShu bhUteShu carAcareShu sarveShvAtmasu sharIrendriyamanobuddhiShu teShu hyAtmakalpanAvyapadeshaH prANinAmannamatti vaishvAnaravitsarvAtmA sannannamatti /
na yathAj~naH piNDamAtrAbhimAnaH sannityarthaH //1 //


_______________________________________________________________________


START ChUp 5,18.2

#<tasya ha vA etasyAtmano vaishvAnarasya mUrdhaiva sutejAsh cakShur vishvarUpaH prANaH pR^ithagvartmAtmA saMdeho bahulo bastir eva rayiH pR^ithivy eva pAdAv ura eva vedir lomANi barhir hR^idayaM gArhapatyo mano 'nvAhAryapacana Asyam AhavanIyaH || ChUp_5,18.2 ||>#

__________


ChUpBh_5,18.2 kasmAdevam /
yasmAttasya ha vai prakR^itasyaivaitasyA'tmano vaishvAnarasya mUrdhaiva sutejAshcakShurvishvarUpaH prANaH pR^ithagvartmA'tmA sandeho bahulo bastireva rayiH pR^ithivyeva pAdau /
athavA vidhyarthametadvacanamevamupAsya iti /
athedAnIM vaishvAnaravido bhojane 'gnihotraM saMpipAdayiShannAha-etasya vaishvAnarasya bhokturura eva vedirAkArasAmAvanyAt /
lomAni barhirvedyAmivorasi lomAnyAstIrNAni (na) dR^ishyante /
hR^idayaM gArhapatyo hR^idayAddhi manaH praNItamivAnantarI bhavatyato 'nvAhAryapacano 'gnirmanaH /
AsyaM mukhamAhavanIya ivA'havanIyo hUyate 'sminnannamiti //2//

#<iti cchAndogyopaniShadi paJNcamAdhyAyasyAShTAdashaH khaNDaH>#

=======================================================================

START ChUp 5,19.1

#<tad yad bhaktaM prathamam Agacchet tad dhomIyam |
sa yAM prathamAm AhutiM juhuyAt tAM juhuyAt prANAya svAheti |
prANas tR^ipyati || ChUp_5,19.1 ||>#

__________


ChUpBh_5,19.1 tattatraivaM sati yadbhaktaM bhojanakAla AgacchedbhojanArthaM taddhotavyam /
agnihotrasampanmAtrasya vivakShitatvAnnAgnihotrAN^getikartavyatAprAptiriha /
sa bhoktA yAM prathamAmAhutiM juhuyAttAM kathaM juhutAdityAha-prANAya svAhetyanena mantreNA'hutishabdAdavadAnapramANamannaM prakShipedityarthaH /
tena prANastR^ipyati //1 //


_______________________________________________________________________


START ChUp 5,19.2

#<prANe tR^ipyati cakShus tR^ipyati |
cakShuShi tR^ipyaty Adityas tR^ipyati |
Aditye tR^ipyati dyaus tR^ipyati |
divi tR^ipyantyAM yat kiMca dyaush cAdityash cAdhitiShThatas tat tR^ipyati |
tasyAnu tR^iptiM tR^ipyati prajayA pashubhir annAdyena tejasA brahmavarcaseneti || ChUp_5,19.2 ||>#

__________


ChUpBh_5,19.2 prANe tR^ipyati cakShurAdityo dyaushcetyAdi tR^ipyati yaccAnyaddyaushcA'dityashca svAmitvenAdhitiShThatastacca tR^ipyati tasya tR^iptimanu svayaM bhuJNjAnastR^ipyatyevaM pratyakSham /
kiM ca prajAdibhishca /
tejaH sharIrasthA dIptirujjvalatvaM prAgalbhyaM vA, brahmavarcasaM vR^ittasvAdhyAyanimittaM tejaH //2//

#<iti cchAndogyopaniShadi paJNcamAdhyAyasyaikonaviMshaH khaNDaH>#

=======================================================================

START ChUp 5,20.1

#<atha yAM dvitIyAM juhuyAt tAM juhuyAd vyAnAya svAheti |
vyAnas tR^ipyati || ChUp_5,20.1 ||>#

#<vyAne tR^ipyati shrotraM tR^ipyati |
shrotre tR^ipyati candramAs tR^ipyati |
candramasi tR^ipyati dishas tR^ipyanti |
dikShu tR^ipyantIShu yat kiMca dishash candramAsh cAdhitiShThanti tat tR^ipyati |
tasyAnu tR^iptiM tR^ipyati prajayA pashubhir annAdyena tejasA brahmavarcaseneti || ChUp_5,20.2 ||>#

__________


ChUpBh_5,20.1,2 atha yAM dvitIyAM caturthIM paJNcamImiti samAnam //1-2 //

#<iti cchAndogyopaniShadi paJNcamAdhyAyasya viMshaH khaNDaH>#

=======================================================================

START ChUp 5,21.1-2

#<atha yAM tR^itIyAM juhuyAt tAM juhuyAd apAnAya svAheti |
apAnas tR^ipyati || ChUp_5,21.1 ||>#

#<apAne tR^ipyati vAk tR^ipyati |
vAci tR^ipyantyAm agnis tR^ipyati |
agnau tR^ipyati pR^ithivI tR^ipyati |
pR^ithivyAM tR^ipyantyAM yat kiM ca pR^ithivI cAgnish cAdhitiShThatas tat tR^ipyati |
tasyAnutR^iptiM tR^ipyati prajayA pashubhir annAdyena tejasA brahmavarcaseneti || ChUp_5,21.2 ||>#


#<iti cchAndogyopaniShadi paJNcamAdhyAyasyaikaviMshaH khaNDaH>#

=======================================================================

START ChUp 5,22.1-2

#<atha yAM caturthIM juhuyAt tAM juhuyAt samAnAya svAheti |
samAnas tR^ipyati || ChUp_5,22.1 ||>#

#<samAne tR^ipyati manas tR^ipyati |
manasi tR^ipyati parjanyas tR^ipyati |
parjanye tR^ipyati vidyut tR^ipyati |
vidyuti tR^ipyantyAM yat kiM ca vidyuc ca  parjanyash cAdhitiShThatas tat tR^ipyati |
tasyAnu tR^iptiM tR^ipyati prajayA pashubhir annAdyena tejasA brahmavarcaseneti || ChUp_5,22.2 ||>#


#<iti cchAndogyopaniShadi paJNcamAdhyAyasya dvAviMshaH khaNDaH>#

=======================================================================

START ChUp 5,23.1-2

#<atha yAm paJNcamIM juhuyAt tAM juhuyAt udAnAya svAheti |
udAnas tR^ipyati || ChUp_5,23.1 ||>#

#<udAne tR^ipyati tvak tR^ipyati tvaci tR^ipyantyAM vAyus tR^ipyati |
vAyau tR^ipyaty AkAshas tR^ipyati |
AkAshe tR^ipyati yat kiMca vAyush cAkAshash cAdhitiShThatas tat tR^ipyati |
tasyAnu tR^iptiM tR^ipyati prajayA pashubhir annAdyena tejasA brahmavarcaseneti || ChUp_5,23.2 ||>#


#<iti cchAndogyopaniShadi paJNcamAdhyAyasya trayoviMshaH khaNDaH>#


_______________________________________________________________________


START ChUp 5,24.1

#<sa ya idam avidvAn agnihotraM juhoti yathAN^gArAn apohya bhasmani juhuyAt tAdR^ik tat syAt || ChUp_5,24.1 ||>#

__________


ChUpBh_5,24.1 sa yaH kashcididaM vaishvAnaradarshanaM yathoktamavidvAnsannagnihotraM prasiddhaM juhoti yathAN^gArAnAhutiyogyAnapohyAnAhutisthAne bhasmani juhuyAttAdR^iktattulyaM tasya tadagnihotrahavanaM syAdvaishvAnaravido 'gnihotramapekShyeti prasiddhAgnihotranindayA vaishvAnaravido 'gnihotraM stUyate //1 //


_______________________________________________________________________


START ChUp 5,24.2

#<atha ya etad evaM vidvAn agnihotraM juhoti tasya sarveShu lokeShu sarveShu bhUteShu sarveShv Atmasu hutaM bhavati || ChUp_5,24.2 ||>#

__________


ChUpBh_5,24.2 atashcaitadvishiShTamagnihotram /
katham /
atha ya etadevaM vidvAnagnihotraM juhoti tasya yathoktavaishvAnaravij~nAnavataH sarveShu lokeShvityAdyuktArtham /
hutamannamattItyanayorekArthatvAt //2 //


_______________________________________________________________________


START ChUp 5,24.3

#<tad yatheShIkAtUlam agnau protaM pradUyetaivaM hAsya sarve pApmAnaH pradUyante ya etad evaM vidvAn agnihotraM juhoti || ChUp_5,24.3 ||>#

__________


ChUpBh_5,24.3 kiJNca tadyatheShIkAyAstUlamagramagnau protaM prakShiptaM pradUyeta pradahyeta kShipramevaM hAsya viduShaH sarvAtmabhUtasya sarvAnnAnAmattuH sarve niravashiShTAH pApmAno dharmAdharmAkhyA anekajanmasaJNcitA iha ca prAgj~nAnotpatterj~nAnasahabhAvinashca pradUyante pradahyeranvartamAnasharIrArambhakapApmavarjaM, lakShyaM prati mukteShuvatpravR^ittaphalatvAttasya na dAhaH /
ya etadevaM vidvAnagnihotraM juhoti bhuN^kte //3 //


_______________________________________________________________________


START ChUp 5,24.4

#<tasmAd u haivaMvid yady api caNDAlAya ucchiShTaM prayacchet |
Atmani haivAsya tad vaishvAnare hutaM syAd iti |
tad eSha shlokaH || ChUp_5,24.4 ||>#

__________


ChUpBh_5,24.4 sa yadyapi caNDAlAyocchiShTAnarhAyocchiShTaM prayaccheducchiShTaM dadyAtpratiShiddhamucchiShTadAnaM yadyapi kuryAdAtmani haivAsya caNDAlahehasthe vaishvAnare taddhutaM syAnnAdharmanimittamiti vidyAmeva stauti /
tadetasminstutyarthe shloko mantro 'pyeSha bhavati //4 //


_______________________________________________________________________


START ChUp 5,24.5

#<yatheha kShudhitA bAlA mAtaraM paryupAsate |
evaM sarvANi bhUtAny agnihotram upAsata || ChUp_5,24.5 ||>#

__________


ChUpBh_5,24.5 yatheha loke kShudhitA bubhukShitA bAlA mAtaraM paryupAsate kadA no mAtAnnaM prayacchatItyevaM sarvANi bhUtAnyannAdAnyevaMvido 'gnihotraM bhojanamupAsate kadA tvasau bhokShyata iti, jagatsarvaM vidvadbhojanena tR^iptaM bhavatItyarthaH /
dviruktiradhyAyaparisamAptyarthA //5 // //

#<iti cchAndogyopaniShadi paJNcamAdhyAyasya caturviMshaH khaNDaH>#
#<iti cchAndogyopaniShadbrAhmaNe paJNcamodhyAyaH samAptaH>#


_____________________________________________________________


#<atha ShaShThodhyAyaH>#


_______________________________________________________________________


START ChUp 6,1.1

#<shvetaketur hAruNeya Asa |
taM ha pitovAca shvetaketo vasa brahmacaryam |
na vai somyAsmat kulIno 'nanUcya brahmabandhur iva bhavatIti || ChUp_6,1.1 ||>#

__________


ChUpBh_6,1.1
shvetaketurhA'ruNeya AsetyAdyadhyAyasambandhaH /
sarvaM khalvidaM brahma tajjalAnityuktaM kathaM tasmAjjagadidaM jAyate tasminneva ca lIyate 'niti ca tenaivetyetadvaktavyam /
anantaraM caikasminbhukte viduShi sarvaM jagattR^iptaM bhavatItyuktaM tadekatve satyAtmanaH sarvabhUtasthasyopapadyate nA'tmabhede /
kathaM ca tadekatvamiti tadartho 'yaM ShaShTho 'dhyAya Arabhyate /
pitAputrAkhyAyikA vidyAyAH sAriShThatvapradarshanArthA /
shvetaketuriti nAmato hetyaitihyArthaH AruNeyo 'ruNasya pautra Asa babhUva /
taM putraM hA'ruNiH pitA yogyaM vidyAbhAjanaM manvAnastasyopanayanakAlAtyayaM ca pashyannuvAca he shvetaketo 'nurUpaM guruM kulasya no gatvA vasa brahmacaryam /
na caitadyuktaM yadasmatkulIno he somyAnanUcyAnadhItya brahmabandhuriva bhavatIti brAhmaNAnbandhUnvyapadishati na svayaM brAhmaNavR^itta iti //1 //


_______________________________________________________________________


START ChUp 6,1.2

#<sa ha dvAdashavarSha upetya caturviMshativarShaH sarvAn vedAn adhItya mahAmanA anUcAnamAnI stabdha eyAya |
taM ha pitovAca || ChUp_6,1.2 ||>#

__________


ChUpBh_6,1.2 tasyAtaH pravAso 'numIyate pituH /
yena svayaM guNavAnsanputraM nopaneShyati /
sa pitroktaH shvetaketurha dvAdashavarShaH sannupetyA'cAryaM yAvaccatuviMshativarSho babhUva tAvatsarvAnvedAMshcaturo 'pyadhItya tadarthaM ca buddhvA mahAmanA mahadgambhIraM mano yasyAsamamAtmAnamanyairmanyamAnaM mano yasya so 'yaM mahAmanAH anUcAnamAnyanUcAnamAtmAnaM manyata ityevaMshIlo yaH so 'nUcAnamAnI stabdho 'praNatasvabhAva eyAya gR^iham /
tamevaMbhUtaM hA'tmano 'nanurUpashIlaM stabdhaM mAninaM putraM dR^iShTvA pitovAca saddharmAvatAracikIrShayA /
shvetaketo yannivadaM mahAmanA anUcAnamAnI stabdhashcAsi kaste 'tishayaH prApta upAdhyAyAt?utApi tamAdeshamAdishyata ityAdeshaH kevalashAsrAcAryopadeshagamyamityetadyena vA paraM brahmA'dishyate sa AdeshastamaprAkShyaH pR^iShTavAnasyAcAryam //2 //


_______________________________________________________________________


START ChUp 6,1.3

#<shvetaketo yan nu somyedaM mahAmanA anUcAnamAnI stabdho 'si |
uta tam Adesham aprAkShyaH yenAshrutaM shrutaM bhavaty amataM matam avij~nAtaM vij~nAtam iti |
kathaM nu bhagavaH sa Adesho bhavatIti || ChUp_6,1.3 ||>#

__________


ChUpBh_6,1.3 tamAdeshaM vishinaShTi-yenA'deshena shrutenAshrutamapyanyacchataM bhavatyamataM matamatarkitaM tarkitaM bhavatyavij~nAnaM vij~nAtamanishcitaM nishcitaM bhavatIti /
sarvAnapi vedAnadhAtya sarvaM cAnyadvedyamadhigamyApyakR^itArtha eva bhavati yAvadAtmatattvaM na jAnAtItyAkhyAyikAto 'vagamyate /
tadetadadbhutaM shrutvA'ha-kathaM nvetadaprasiddhamanyavij~nAnenAnyadvij~nAtaM bhavatItyevaM manvAnaH pR^icchati kathaM nu kena prakAreNa he bhagavaH sa Adesho bhavatIti //3 //


_______________________________________________________________________


START ChUp 6,1.4

#<yathA somyaikena mR^itpiNDena sarvaM mR^inmayaM vij~nAtaM syAt |
vAcArambhaNaM vikAro nAmadheyaM mR^ittikety eva satyam || ChUp_6,1.4 ||>#

__________


ChUpBh_6,1.4 yathA sa Adesho bhavati tacchR^iNu he somya /
yathA loka ekena mR^itpiNDena ghaTasharAvAdikAraNabhUtena vij~nAtena sarvamanyadvikArajAtaM mR^inmayaM mR^idvikArajAtaM vij~nAtaM syAt /
kathaM mR^itpiNDe kAraNe vij~nAte kAryamanyadvij~nAtaM syAt /
naiSha doShaH /
kAraNenAnanyatvAtkAryasya /
yanmanyase 'nyasminvij~nAte 'nyanna j~nAyata iti /
satyamevaM syAt /
yadyanyatkAraNAtkAryaM syAnna tvevamanyatkAraNAtkAryam /
kathaM tarhidaM loka idaM kAraNamayasya vikAra iti /
shR^iNu /
vAcA'rambhaNaM vAgArambhaNaM vAgAlambanamityetat /
ko 'sau vikAro nAmadheyaM nAmaiva nAmadheyaM svArthe dheyapratyayaH /
vAgAlambanamAtraM nAmaiva kevalaM na vikAro nAma vastvasti paramArthato mR^ittiketyeva tu mR^ittiketyeva tu mR^ittikaiva satyaM vastvasti //4 //


_______________________________________________________________________


START ChUp 6,1.5

#<yathA somyaikena lohamaNinA sarvaM lohamayaM vij~nAtaM syAt |
vAcArambhaNaM vikAro nAmadheyaM loham ity eva satyam || ChUp_6,1.5 ||>#

__________


ChUpBh_6,1.5 yathA saumyaikena lohamaNinA suvarNapiNDena sarvamanyadvikArajAtaM kaTakamukuTakeyUrAdi vij~nAtaM syAt /
vAcA'rambhaNamityAdi samAnam //5 //


_______________________________________________________________________


START ChUp 6,1.6-7

#<yathA somyaikena nakhanikR^intanena sarvaM kArShNAyasaM vij~nAtaM syAt |
vAcArambhaNaM vikAro nAmadheyaM kR^iShNAyasam ity eva satyam |
evaM somya sa Adesho bhavatIti || ChUp_6,1.6 ||>#

#<na vai nUnaM bhagavantas ta etad avediShuH |
yad dhy etad avediShyan kathaM me nAvakShyan |
iti bhagavAMs tv eva me bravItv iti |
tathA somyeti hovAca || ChUp_6,1.7 ||>#

__________


ChUpBh_6,1.6,7 yathA saumyaikena nakhanikR^intanenopalakShitena kR^iShNAyasapiNDenetyarthaH /
sarvaM kArShNAyasaM kR^iShNAyasavikArajAtaM vij~nAtaM syAt /
samAnamanyat /
anekadR^iShTAntopAdAnaM dArShTAntikArekabhedAnugamArthaM dR^iDhapratItyarthaM ca /
evaM somya sa Adesho yo mayokto bhavatItyuktavati pitaryAhetaro na vai nUnaM bhagavantaH pUjAvanto guravo mama ye ta etadyadbhavaduktaM vastu nAvediShurna vij~nAtavanto nUnam /
yadyadi hyavediShyan viditavanta etadvastu kathaM me guNavate bhaktAyAnugatAya nAvakShyannoktavantastenAhaM manye na viditavanta iti /
avAcyamapi gurornyagbhAvamavAdItpunargurukulaM prati preShaNabhayAt /
ato bhagavAMstveva me mahyaM tadvastu yena sarvaj~natvaM j~nAtena me syAttadbravItu kathayatvityuktaH pitovAca tathAstu saumyeti //6-7 //
#<iti cchAndogyopaniShadi ShaShThAdhyAyasya prathamaH khaNDaH>#

=======================================================================

START ChUp 6,2.1

#<sad eva somyedam agra AsId ekam evAdvitIyam |
tad dhaika Ahur asad evedam agra AsId ekam evAdvitIyam |
tasmAd asataH saj jAyata || ChUp_6,2.1 ||>#

__________


ChUpBh_6,2.1 sadeva sadityastitAmAtraM vastu sUkShmaM nirvisheShaM sarvagatamekaM niraJNjanaM niravayavaM vij~nAnaM yadavagamyate sarvavedAntebhyaH /
evashabdo 'vadhAraNArthaH /
kiM tadavadhriyata ityAha /
idaM jagannAmarUpakriyAvadvikR^itamupalabhyate yattatsadevA'sIdityAsIcchabdena sambadhyate /
kadA sadevedamAsIdityucte /
agre jagataH prAgutpatteH /
kiM nedAnImidaM yadyenAgra AsIditi visheShyate /
na, kathaM tarhi visheShaNam /
idAnImapIdaM sadeva kintu nAmarUpavisheShaNavadidaMshabdabuddhiviShayaM cetIdaM ca bhavati /
prAgutpattestvagre kevalasacchabdabuddhimAtragamyameveti sadevedamagra AsIdityavadhAryate /
na hi prAgutpatternAmavadrUpavadvedamiti grahItuM shakyaM vastu suShuptakAla iva /
yathA suShuptAdutthitaH sattvamAtramavagacchati suShupte sanmAtrameva kevalaM vastviti tathA prAgutpatterityabhiprAyaH /
yathedamucyate loke pUrvAhne ghaTAdi sisR^ikShuNA kulAlena mR^itpiNDaM prasAritamupalabhya grAmAntaraM gatvA pratyAgato 'parAhne tatraiva ghaTasharAvAdyanekabhedabhinnaM kAryamupalabhya mR^idevedaM ghaTasharAvAdi kevalaM pUrvAhne AsIditi tathehApyucyate sadevedamagra AsIditi /
ekameveti /
svakAryapatitamanyannAstItyekamevetyucyate /
advitIyamiti /
mR^idvyatirekeNa mR^ido yathAnyadghaTAdyAkAreNa pariNamayitR^ikulAlAdinimittakAraNaM dR^iShTaM tathA sadvyatirekeNa sataH sahakArikAraNaM dvitIyaM vastvantaraM prAptaM pratiShidhyate 'dvitIyamiti /
nAsya dvitIyaM vastvantaraM vidyata ityadvitIyam /
nanu vesheShikapakShe 'pi satsAmAnAdhikaramyaM sarvasyopapadyate /
dravyaguNAdiShu sacchabdabuddhyanuvR^itteH /
saddravyaM sanguNaH satkarmetyAdidarshanAt /
satyamevaM syAdidAnIM prAgutpattestu naivedaM kAryaM sadevA'sIdityabhyupagamyate vaisheShikaiH prAgutpatteH kAryasyAsattvAbhyupagamAt /
na caikameva sadadvitIyaM pragutpattericchanti /
tasmAdvaisheShikaparikalpitAtsato 'nyatkAraNamidaM saducyate mR^idAdidR^iShTAntebhyaH /
tattatra haitasminprAgutpattervastunirUpaNa eke vainAshikA Ahurvastu nirUpayanto 'satsadabhAvamAtraM prAgutpatteridaM jagadekamevAgre 'dvitIyamAsIditi /
sadabhAvamAtraM hi prAgutpattestattvaM kalpayanti bauddhAH /
na tu satpratidvandvi vastvantaramicchanti /
yathA saccAsaditi gR^ihyamAmaM yathAbhUtaM tadviparItaM tattvaM bhavatIti naiyAyikAH /
nanu sadabhAvamAtraM prAgutpatteshcedabhipretaM vainAshikaiH kathaM prAgutpatteridamAsIdasadekamevAdvitIyaM ceti kAlasambandhaH saMkhyAsambandho 'dvitIyatvaM cocyate taiH /
bADhaM na yuktaM teShAM bhAvAbhAvamAtramabhyupagacchatAm /
asattavamAtrAbhyupagamo 'pyayukta evAbhyupaganturanabhyupagamAnupapatteH /
idAnImabhyupagantAbhyupagamyate na prAgutpatteriti cet /
na /
prAgutpatteH sadabhAvasya pramANAbhAvAt prAgutpatterasadevetikalpanAnupapattiH /
nanu kathaM vastvAkR^iteH shabdArthatve 'sadekamevAdvitIyamitipadArthavAkyArthopapatt iH?tadanupapattau cedaM vAkyamapramANaM prasajyeteti ceti /
naiSha doShaH /
sadgrahaNanivR^ittiparatvAdvAkyasya /
sadityayaM tAvacchabdaH sadAkR^itivAcakaH /
ekamevAdvitIyamityetau ca sacchabdena samAnAdhikaraNau /
tathedamAsIditi ca /
tatra na¤ sadvAkye prayuktaH sadvAkyamevAvalambya sadvAkyArthaviShayAM buddhiM sadekamevAdvitIyamidamAsIdityevaMlakShaNAM tataH sadvAkyArthAnnivartayatyashvArUDha ivAshvAlambano 'shvaM tadabhimukhaviShayAnnivartayati tadvat /
na tu punaH sadabhAvamevAbhidhatteH /
ataH puruShasya viparItagrahaNanivR^ittyarthaparamidamasadevetyAdi vAkyaM prayujyate /
darshayitvA hi viparItagrahaNaM tato nivartayituM shakyata ityarthavattvAdasadAdivAkyasya shrautatvaM prAmANyaM ca siddhamityadoShaH /
tasmAdasataH sarvAbhAvarUpAtsadvidyamAnamajAyata samutpannam /
aDabhAvashchAndasaH //1 //


_______________________________________________________________________


START ChUp 6,2.2

#<kutas tu khalu somyaivaM syAd iti hovAca |
katham asataH saj jAyeta |
sat tv eva somyedam agra AsId ekam evAdvitIyam || ChUp_6,2.2 ||>#

__________


ChUpBh_6,2.2 tadetadviparItagrahaNaM mahAvainAshikapakShaM darshayitvA pratiShedhati-kutastu pramANAtkhalu he somyaivaM syAdasataH sajjAyatetyevaM kuto bhavenna kutashcitpramANAdevaM sambhavatItyarthaH /
yadapi bIjopamarde 'N^kuro jAyamAno dR^iShTo 'bhAvadeveti tadapyabhyupagamaviruddhaM teShAm /
katham /
ye tAvadbIjAvayavA bIjasaMsthAnavishiShTAste 'N^kure 'pyanuvartanta eva na teShAmupamarde 'N^kurajanmani /
yatpunarbIjAkArasaMsthAnaM tadbIjAvayavavyatirekeNa vastubhUtaM na vainAshikairabhyupagamyate yadaN^kurajanmanyupamR^idyeta /
atha tadastyavayavavyatiriktaM vastubhUtaM tathA ca satyabhyupagamavirodhaH /
atha saMvR^ityAbhyupagataM bIjasaMsthAnarUpamupamR^idyata iti cet /
keyaM saMvR^itirnAma kimasAvabhAva uta bhAva?iti /
yadyabhAvo dR^iShTAntAbhAvaH /
atha bhAvastathApi nAbhAvAdaN^kurotpattirbIjAvayavebhyo hyaN^kurotpattiH /
avayavA apyupamR^idyanta iti cet /
na /
tadavayaveShu tulyatvAt /
yathA vainAshikAnAM bIjasaMsthAnarUpo 'vayavI nAsti tathAvayavA apIti teShAmapyupamardAnupapattiH /
bIjAvayavAnAmapi sUkShmAvayavAstadavayavAnAmapyanye sUkShmatarAvayavA ityevaM prasaN^gasyAnivR^itteH sarvatropamardAnupapattiH /
sadbuddhyanuvR^itteH sattvAnivR^ittishceti sadvAdinAM sata eva sadutpattiH setsyati /
na tvasadvAdinAM dR^iShTAnto 'styasataH sadutpatteH /
mR^itpiNDAdghaTotpattirdR^ishyate sadvAdinAM tadbhAve bhAvAttadabhAve cAbhAvAt /
yadyabhAvAdeva ghaTa utpadyeta ghaTArthinA mR^itpiNDo nopAdIyeta /
abhAvashabdabuddhyanuvR^ittishca ghaTAdau prasajyeta /
na tvetadastyato nAsataH sadutpattiH /
yadapyAhurmR^idbuddhirghaTabuddhernimittamiti mR^idbuddhirghaTabuddheH kAraNamucyate na tu paramArthata eva mR^idghaTo vAstIti tadapi mR^idbuddhirvidyamAnA vidyamAnAyA eva ghaTabuddheH kAraNamiti nAsataH sadutpattiH /
mR^idghaTabuddhyornimittanaimittikatayA'nantaryamAtraM na tu kAryakAraNatvamiti cet /
na /
buddhInAM nairantarye gamyamAne vainAshikAnAM bahirdR^iShTAntAbhAvAt /
ataH kutastu khalu somyaivaM syAditi hovAca kathaM kena prakAreNAsataH sajjAyeteti /
asataH sadutpattau na kashcidapi dR^iShTAntaprakAro 'stItyabhiprAyaH /
evamasadvAdipakShamunmadhyopasaMharati sattveva somyedamagra AsIditi svapakShasiddhim /
nanu sadvAdino 'pi sataH sadutpadyata iti naiva dR^iShTAnto 'sti /
ghaTAdghaTAntarotpattyadarshanAt /
satyamevaM na sataH sadantaramutpadyate kiM tarhi sadeva saMsthAnAntareNAvatiShThate /
yathA sarpaH kuNDalI bhavati /
yathA ca mR^iccUrNapiNDaghaTakapAlAdiprabhedaiH /
yadyevaM sadeva sarvaprakAravasthaM kataM prAgutpatteridamAsIditi /
ucyate /
nanu na shrutaM tvayA sadevetyava dhAraNamidaMshabdavAcyasya kAryasya /
prAptaM tarhi prAgutpatterasadevA'sInnedaMshabdavAcyamidAnImidaM jAtamiti /
na /
sata evedaMshabdabuddhiviShayatayAvasthAnAdyathA mR^ideva piNDaghaTAdishabdabuddhiviShayatvenAvatiShThate tadvat /
nanu yathA mR^idvastvevaM piNDaghaTAdyapi tadvatsadbuddheranyabuddhiviShayatvAtkAryasya sato 'nyadvastvantaraM syAtkAryajAtaM yathAshvAdgauH /
na /
piNDaghaTAdInAmitaretaravyabhicAre 'pi mR^ittvAvyabhicArAt /
yadyapi ghaTaH piNDaM vyabhicarati piNDashca ghaTaM tathApi mR^ittavaM na vyabhicaratastasmAnmR^inmAtraM piNDaghaTau /
(vyabhicarati tvashvaM gaurashvo vA gAm) /
tasmAnmR^idAdisaMsthAnamAtraM ghaTAdayaH /
evaM satsaMsthAnamAtramidaM sarvamiti yuktaM prAgutpatteH /
sadeveti /
vAcArambhaNamAtratvAdvikArasaMsthAnamAtrasya /
nanu niravayavaM sat"niShkalaM niShkriyaM shAntaM niravadyaM niraJNjanaM" "divyo hyamUrtaH puruShaH sabAhyAbhyantaro hyaja"ityAdishrutibhyo niravayavasya sataH kathaM vikArasaMsthAnamupapadyate /
naiSha doShaH /
rajjvAdyavayavebhyaH sarpAdisaMsthAnavadbuddhipArikalpitebhyaH sadavayavebyo vikArasaMsthAnopapatteH /
vAcA'rambhaNaM vikAro nAmadheyaM mR^ittiketyeva satyamevaM sadeva satyamiti shruteH /
ekamevAdvitIyaM paramArthata idaMbuddhikAle 'pi //2 //


_______________________________________________________________________


START ChUp 6,2.3

#<tad aikShata |
bahu syAM prajAyeyeti |
tat tejo 'sR^ijata |
tat teja aikShata |
bahu syAM prajAyeyeti |
tad apo 'sR^ijata |
tasmAd yatra kva ca shocati svedate vA puruShas tejasa eva tad adhy Apo jAyante || ChUp_6,2.3 ||>#

__________


ChUpBh_6,2.3 tatsadaikShatekShAM darshanaM kR^itavat /
atashca na pradhAnaM sAMkhyaparikalpitaM jagatkAraNam /
pradhAnasyAcetanatvAbhyupadamAt /
idaM tu saccetanamIkShitR^itvAt /
tatkathamaikShatetyAha-bahu prabhUtaM syAM bhaveyaM prajAyeta prakarSheNotpadyeya /
yathA mR^idghaTAdyAkareNa yathA vA rajjavAdi sarpAdyAkAreNa buddhiparikalpitena /
asadeva tarhi sarvaM yadgR^ihyate rajjuriva sarpAdyAkAreNa buddhiparikalpitena /
asadeva tarhi sarvaM yadgR^ihyate rajjuriva sarpAdyAkareNa /
na /
sata eva dvaitabhedenAnyathAgR^ihyamANatvAnnAsattvaM kasyacitkvaciditi brUmaH /
yathA sato 'nyadvastvantaraM parikalpya punastasyaiva prAgutpatteH pradhvaMsAccordhvamasattvaM bruvate tArkikA na tathAsmAbhiH kadAcitkvacidipi sato 'nyadabhidhAnamabhidheyaM vA vastu parikalpyate /
sadeva tu sarvamabhidhAnamabhidhIyate ca yadanyabuddhyA /
tathA rajjureva sarpabuddhyA sarpa ityabhidhIyate yathA vA piNDaghaTAdi mR^ido 'nyabuddhyA piNDaghaTAdishabdenAbhidhIyate loke /
rajjuvivekadarshinAM tu sarpAbhidhAnabuddhI nivartete yathA ca mR^idvivekadarshinAM ghaTAdishabdabuddhI tadvatsadvivekadarshinAmanyavikArashabdabuddhI nivartete /
"yato vAco nivartante /
aprApya manasA sahe"ti"anirukte 'nilayana"ityAdishrutibhyaH /
evamIkShitvA tattejo 'sR^ijata tejaH sR^iShTavat /
nanu tasmAdvA etasmAdAtmana AkAshaH saMbhUta iti shrutyantara AkAshAdvAyustatastR^itIyaM tejaH shrutamiha tu katha prAthamyena tasmAdeva tejaH sR^ijyate tata eva cA'kAshamiti viruddham /
naiSha doShaH /
AkAshavAyusargAnantaraM tatsattejo 'sR^ijatetikalpanopapatteH /
atha vAvivakShita iha sR^iShTikramaH satkAryamidaM sarvamataH sadekamevAdvitIyamityetadvivakShitam /
mR^idAdidR^iShTAntAt /
athavA trivR^itkaraNasya vivakShitatvAttejobannAnAmeva sR^iShTimAcaShTe /
teja iti prasiddhaM loke dagdhR^i paktR^i prakAshakaM rohitaM ceti /
tatsatsR^iShTaM teja aikShata tejorUpasaMsthitaM sadaikShatetyarthaH /
bahu syAM prajAyeyeti pUrvavat /
tadapo 'sR^ijata /
Apo dravAH snigdhAH syandinyaH shuklAshceti prasiddhA loke /
yasmAttejasaH kAryabhUtA ApastasmAdyatra kvaca deshe kAle vA shocati santapyate svedate prasvidyate vA puruShastejasa eva tattadA'po 'dhijAyante //3//


6.2.4 #<tA Apa aikShanta bahvayaH syAma prajAyemahIti tA annamasR^ijanta tasmAdyatra># #<kva ca varShati tadeva bhUyiShThamannaM bhavatyadbhya eva tadadhyannAdyaM jAyate //4//>#

__________


ChUpBh_6,2.4 tA Apa aikShanta pUrvavadevAbAkArasaMsthitaM sadaikShatetyarthaH /
bahvayaH prabhUtAH syAma bhavema prajAyemahi utpadyemahoti /
tA annamasR^ijanta pR^ithivIlakShaNam /
pArthivaM hyannaM yasmAdapkAryamannaM tasmAdyatra kva ca varShati deshe tattatraiva bhUyiShThaM prabUtamannaM bhavati /
ato 'dbhya eva tadannAdyamadhijAyate /
tA annamasR^ijanteti pR^ithivyuktA pUrvamiha tu dR^iShTAnte 'nnaM ca tadAdyaM ceti visheShaNAdvrIhiyavAdyA ucyante /
annaM ca guru sthiraM dhAraNaM kR^iShNaM ca rUpataH prasiddham /
nanu tejaH prabhR^itiShvIkShaNaM na gamyate hiMsAdipratiShedhAbhAvAttrAsAdikAryAnupalambhAcca tatra kathaM tatteja aikShatetyAdi /
neSha doShaH /
IkShitR^ikAraNapariNAmatvAttejaH prabhR^itInAM sata ivekShiturniyatakramavishiShTakAryotpAdakatvAt tejaH prabhR^itIkShata ivekShata ityucyate bhUtam /
nanu sato 'pyupacaritamevekShitR^itvam /
na /
sadIkShaNasya kevalashabdagamyatvAnna shakyamupacaritaM kalpayitum /
tejaH prabhR^itInAM tvanumIyate mukhyekShaNAbhAva iti yuktamupacaritaM kalpayitum /
nanu sato 'pi mR^idvatkAraNatvAdacetanatvaM shakyamanumAtum /
ataH pradhAnasyaivAcetanasya satashcetanArthatvAnniyatakAlakramavishiShTakAryotpAdakatvAccaikShatevaikShateti shakyamanumAtumupacaritamevekShaNam /
dR^iShTashca loke 'cetane cetanavadupacAraH /
yathA kUlaM pipatiShatIti tadvatsato 'pi syAt /
na /
tatsatyaM sa Atmeti tasminnAtmopadeshAt /
Atmopadesho 'pyupacarita iti cedyathA mamA'tmA bhadrasena iti AtmanaH sarvArthakAriNyanAtmanyAtmopacArastadvat /
na /
sadasmIti satsatyAbhisandhasya"tasya tAvadeva ciram" iti mokShopadeshAt /
so 'pyupacAra iti cet /
pradhAnAtmAbhisandhasya mokShasAmIpyaM vartata iti mokShopadesho 'pyupacarita eva /
yathA loke grAmaM gantuM prasthitaH prAptavAnahaM grAmamiti brUyAt tvarApekShayA tadvat /
na /
yena vij~nAtenAvij~nAtaM vij~nAtaM bhavatItyupakramAt /
satyetasminvij~nAte sarvaM vij~nAtaM bhavati tadananyatvAtsarvasyAdvitIyavacanAcca /
na cAnyadvij~nAtavyamavashiShTaM shrAvitaM shrutyAnumeyaM vA liN^gato 'sti yena mokShopadesha upacaritaH syAt /
sarvasya ca prapAThakArthasyopacaritatvaparikalpanAyAM vR^ithA shramaH parikalpayituH syAtpuruShArthasAdhanavij~nAnasya tarkeNaivAdhigatatvAttasya /
tasmAdvedaprAmANyAnna shrutArthaparityAgaH /
atashcetanAvatkAraNaM jagata iti siddham //4//

#<iti cchAndogyopaniShadi ShaShThAdhyAyasya dvitIyaH khaNDaH>#

=======================================================================

START ChUp 6,3.1

#<teShAM khalv eShAM bhUtAnAM trINy eva bIjAni bhavanty ANDajaM jIvajam udbhijjam iti || ChUp_6,3.1 ||>#

__________


ChUpBh_6,3.1 teShAM jIvAviShTAnAM khalveShAM pakShyAdInAM bhUtAnAmeShAmiti pratyakShanirdeshAnna tu tejaHprabhR^itInAM teShAM trivR^itkaraNasya vakShyamANatvAdasati trivR^itkarame pratyakShanirdeshAnupapattiH /
devatAshabdaprayogAcca tejaH prabhR^itiShvimAstisro devatA iti /
tasmAtteShAM bhUtAnAM pakShipashusthAvarAdInAM trINyeva nAtiriktAni bIjAni kAraNAni bhavanti /
kAni tAnItyucyante /
ANDajamaNDAjjAtamaNDajamaNDajamevA'NDajaM pakShyAdi /
pakShisarpAdibhyo hi pakShisarpAdayo jAyamAnA dR^ishyante /
tena pakShI pakShiNAM bIjaM sarpaH sarpANAM tathAnyadapyaNDAjjAtaM tajjAtIyAnAM bIjamityarthaH /
nanvaNDAjjAtamaNDajamucyate 'to 'NDameva bIjamiti yuktaM kathamaNDajaM bIjamucyate /
satyamevaM syAdyadi tvadicchAtantrA shrutiH syAtstavatantrA tu shrutiryata AhA'NDajAdyeva bIjaM nANDAdIti /
dR^ishyate cANDajAdyabhAve tajjAtIyasantatyabhAvo nANDAdyabhAve /
ato 'NDajAdInyeva bIjAnyaNDajAdInAm /
tathA jIvAjjAtaM jIvajaM jarAyujamityetatpuruShapashvAdi /
udbhijjamudbhinattItyudbhitsthAvaraM tato jAtamudbhijjaM dhAnA vodbhittato jAyata ityudbhijjaM sthAvarabIjaM sthAvarANAM bIjamityarthaH /
svedajasaMshokajayoraNDajodbhijjayoreva yathAsambhavamantarbhAvaH /
evaM hyavadhAraNaM trINyeva bIjAnItyupapannaM bhavati //1 //


_______________________________________________________________________


START ChUp 6,3.2

#<seyaM devataikShata |
hantAham imAs tisro devatA anena jIvenAtmanAnupravishya nAmarUpe vyAkaravANIti || ChUp_6,3.2 ||>#

__________


ChUpBh_6,3.2 seyaM prakR^itA sadAkhyA tejobannayonirdevatoktaikShatekShitavatI yathApUrvaM bahu syAmiti /
tadeva bahubhavanaM prayojanaM nAdyApi nirvR^ittamityata IkShAM punaH kR^itavatI bahubhavanameva prayojanamurarIkR^itya /
katham /
hantedAnImahamimA yathoktAsteja AdyAstisro devatA, anena jIveneti, svabuddhisthaM pUrvasR^iShTyanubhUtaprANadhArANamAtmAnameva smarantyAhAnena jIvenA'tmaneti /
prANadhAraNakartrA'tmaneti vacanAtsvAtmano 'vyatiriktena caitanyasvarUpatayAvishiShTenetyetaddarshayati /
anupravishya, tejobannabhUtamAtrAsaMsargeNa labdhavisheShavij~nAnA satI, nAma ca rUpaM ca nAmarUpe vyAkaravANi vispaShTamAkaravA"NyasaunAmAyamidaMrUpa"iti vyAkuryAmityarthaH /
nanu na yuktamidamasaMsAriNyAH sarvaj~nAyA devatAyA buddhipUrvakamanekashatasahasrAnarthAshrayaM dehamanupravishya duHkhamanubhaviShyAmIti saN^kalpanamanupraveshashca svAtantrye sati /

satyamevaM na yuktaM syAdyadi svenaivAvikR^itena rUpeNAnupravisheyaM duHkhamanubhaveyamiti ca saN^kalpitavatI na tvevam /
kathaM tarhi /
anena jIvenA'tmanAnupravishyeti vacanAt /
jIvo hi nAma devatAyA AbhAsamAtram /
buddhyAdibhUtamAtrAsaMsargajanita Adarsha iva praviShTaH puruShapratibimbo jalAdiShviva ca sUryAdInAm /
acintyAnantashaktimatyA devatAyA buddhyAdisambandhashcaitanyAbhAso devatAsvarUpavivekAgrahaNanimittaH sukhI duHkhI mUDha ityAdyanekavikalpapratyayahetuH /
chAyAmAtreNa jIvarUpeNAnupraviShTatvAddevatA na daihikaiH svataH sukha duHkhAdibhiH sambadhyate /
yathA puruShAdityAdaya AdarshodakAdiShu cchAyAmAtreNAnupraviShTA AdarshodakadidoShainaM sambadhyante tadvaddevatApi /
sUryo yathA sarvalokasya cakShurna lipyate cAkShuShairbAhyadoShaiH /
ekastathA sarvabhUtAntarAtmA na lipyate lokaduHkhena bAhyaH //
"AkAshavatsarvagatashca nityaH"iti ca vAjasaneyake /
nanu cchAyAmAtrashcejjIvo mR^iShaiva prAptastayA paralokehalokAdi ca tasya /
naiSha doShaH /
sadAtmanA satyatvAbhyupagamAt /
sarvaM ca nAmarUpAdi sadAtmanaiva satyaM vikArajAtaM svastvanR^itameva /
vAcA'rambhaNa vikAro nAmadheyamityukkatvAt /
tathA jIvo 'pIti /
yakShAnurUpo hi baliriti nyAyaprasiddhiH /
ataH sadAtmanA sarvavyavahArANAM sarvavikArAmAM ca satyatvaM sato 'nyatvenAnR^itatvamiti na kashciddoShastArkikairihAnuvaktuM shakyaH /
yathetaretaraviruddhadvaitavAdAH svabuddhivikalpamAtrA atattvaniShThA iti shakyaM vaktum //2 //


_______________________________________________________________________


START ChUp 6,3.3

#<tAsAM trivR^itaM trivR^itam ekaikAM karavANIti |
seyaM devatemAs tisro devatA anenaiva jIvenAtmanAnupravishya nAmarUpe vyAkarot || ChUp_6,3.3 ||>#

__________


ChUpBh_6,3.3 saivaM tisro devatA anupravishya svAtmAvasthe bIjabhUte avyAkR^ite nAmarUpe vyAkaravANItIkShitvA tAsAM ca tisR^iNAM devatAnAmekaikAM trivR^itaM trivR^itaM karavANi /
ekaikasyAsrivR^itkaraNa ekaikasyAH prAdhAnyaM dvayordvayorguNabhAvo 'nthathA hi rajjavA ivaikameva trivR^itkaraNaM syAt na tu tisR^iNAM pR^ithakpR^ithaktrivR^itkaraNamiti /
evaM hi tejobannAnAM pR^ithaÇnAmapratyayalAbhaH syAtteja idamimA Apo 'nnamidamiti ca /
sati ca pR^ithaÇnAmapratyayalAbhe devatAnAM samyagvyavahArasya prasiddhiH prayojanaM syAt /
evamIkShitvA seyaM devatemAstisro devatA anenaiva yathoktenaiva jIvena sUryabimbavadantaH pravishya vairAjaM piNDaM prathamaM devAdInAM ca piNDAnanupravishya yathAsaN^kalpameva nAmarUpe vyAkarodasaunAmAyamidaMrUpa iti //3 //


_______________________________________________________________________


START ChUp 6,3.4

#<tAsAM trivR^itaM trivR^itam ekaikAm akarot |
yathA tu khalu somyemAs tisro devatAs trivR^it trivR^id ekaikA bhavati tan me vijAnIhIti || ChUp_6,3.4 ||>#

__________


ChUpBh_6,3.4 tAsAM ca devatAnAM guNapradhAnabhAvena trivR^itaM trivR^itamekaikAmakarotkR^itavatI devatA /
tiShThatu tAvaddevatAdipiNDAnAM nAmarUpAbhyAM vyAkR^itAnAM tejobannamayatvena tridhAtvaM, yathA tu khalu bahurimAH piNDebhyastisro devatAsrivR^ittrivR^idekaikA bhavati tanme mama nigadato vijAnIhi viShTaspamavadhArayodAharaNataH //4//

#<iti cchAndogyopaniShadi ShaShThAdhyAyasya tR^itIyaH khaNDaH>#

=======================================================================

START ChUp 6,4.1

#<yad agne rohitaM rUpaM tejasas tad rUpam |
yac chuklaM tad apAm |
yat kR^iShNaM tad annasya |
apAgAd agner agnitvam |
vAcArambhaNaM vikAro nAmadheyaM trINi rUpANIty eva satyam || ChUp_6,4.1 ||>#

__________


ChUpBh_6,4.1 yattaddevatAnAM trivR^itkaraNamuktaM tasyaivodAharaNamucyate /
udAharaNaM nAmaikadeshaprasiddhyarthamudAhriyata iti /
tadetadAha - yadagnesrivR^itkR^itAnAM, yatkR^iShNaM tasyaivAgne rUpaM tadannasya pR^ithivyA atrivR^itkR^itAyA iti viddhi /
tatraivaM sata rUpatrayavyatirekeNAgniriti yanmanyase tvaM tasyAgneragnitvamidAnImapAgAdapagatam /
prAgrUpatrayavivekavij~nAnAdyAgnibuddhirAsItte sAgnibuddhirapagatAgnishabdashcetyarthaH /
yathAdR^iShyamAnaraktopadhAnasaMyuktaH sphaTiko gR^ihyamANaH padmarAgo 'yamitishabdabuddhyoH prayojako bhavati prAgupadhAnasphaTikayorvivekavij~nAne tu padmarAgashabdabuddhI nivartete tadvivekavij~nAtustadvat /
nanu kimatra buddhishabdakalpanayA kriyate prAgrUpatrayavivekakaraNAdagnirevA'sIttadagneragnitvaM rohitAdirUpavivekakaraNAdapAgAditi yuktaM yathA tantvapakarShaNe paTAbhAvaH /
naivaM, buddhishabdamAtrameva hyagniryata Aha vAcA'rambhaNamagnirnAma vikAro nAmadheya nAmamAtramityarthaH /
ato 'gnibuddharapi mR^iShaiva /
kiM tarhi tatra satyaM trINi rUpANItyeva satyaM nANumAtramapi rUpatrayavyatirekeNa satyamastItyavadhAraNArthaH //1 //


_______________________________________________________________________


START ChUp 6,4.2

#<yad Adityasya rohitaM rUpaM tejasas tad rUpam |
yac chuklaM tad apAm |
yat kR^iShNaM tad annasya |
apAgAd AdityAd Adityatvam |
vAcArambhaNaM vikAro nAmadheyaM trINi rUpANIty eva satyam || ChUp_6,4.2 ||>#

#<yac candramaso rohitaM rUpaM tejasas tad rUpam |
yac chuklaM tad apAm |
yat kR^iShNaM tad annasya |
apAgAc candrAc candratvam |
vAcArambhaNaM vikAro nAmadheyaM trINi rUpANIty eva satyam || ChUp_6,4.3 ||>#

#<yad vidyuto rohitaM rUpaM tejasas tad rUpam |
yac chuklaM tad apAm |
yat kR^iShNaM tad annasya |
apAgAd vidyuto vidyuttvam |
vAcArambhaNaM vikAro nAmadheyaM trINi rUpANIty eva satyam || ChUp_6,4.4 ||>#

__________


ChUpBh_6,4.2,3,4 tathA yadAdityasya yaccandramaso yadvidyuta ityAdi samAnam /
nanu yathA nu khalu somyemAstisro devatAsrivR^ittrivR^idekaikA bhavati tanme vijAnIhityuktvA tejasa eva caturbhirapyudAharaNairagnyAdibhisrivR^itkaraNaM darshitaM nAbannayorudAharaNaM darshitaM trivR^itkaraNe /
naiSha doShaH /
abannaviShayANyapyudAharaNAnyevameva ca draShTavyAnIti manyate shrutiH /
tejasa udAharaNamupalakShaNArtham /
rUpavattvAtspaShTArthatvopapatteshca /
gandharasayoranudAharaNaM trayANAmasambhavAt /
na hi gandharasau tejasi staH /
sparshashabdayoranudAharaNaM vibhAgena darshayitumashakyatvAt /
yadi sarvaM jagattrivR^itkR^itamityagnyAdivattrINi rUpANItyeva satyamagneragnitvavadapAgAjjagato jagattvam /
tathAnnasyApyapshuN^gatvAdApa ityeva satyaM vAcArambhaNamAtramannam /
tathApAmapi tejaHshuN^gatvAdvAcArambhaNatvaM teja ityeva satyam /
tejaso 'pi sacchuN^gatvAdvAcArambhaNatvaM sadityeva satyamityeShor'tho vivakShitaH /
nanu vAyvantarikShe tvatrivR^itkR^ite tejaH prabhR^itiShvanantarbhUtatvAdavashiShyete /
evaM gandharasashabdasparshAshcAvashiShTA iti kathaM satA vij~nAtena sarvamanyadvij~nAtaM bhavettadvij~nAne vA prakArAntaraM vAcyam /
naiSha doShaH /
rUpavaddravye sarvasya darshanAt /
tejasi tAvadrUpavati shabdasparshayorapyulabhbhAdvAyvantarikShayostatra sparshashabdaguNavatoH sadbhAvo 'numIyate /
tathAbannayo rUpavato rasagandhAntabhAva iti /
rUpavatAM trayANAM tejobannAnAM trivR^itkaraNapradarshanena sarvaM tadantarbhUtaM sadvikAratvAt rUpatrayavat vij~nAtaM manyate shrutiH /
na hi mUrtaM rUpavaddravyaM pratyAkhyAya vAyvAkAshayostadguNayorgandharasayorvA grahaNamasti /
athavA rUpavatAmapi trivR^itkaraNaM pradarshanArthameva manyate shrutiH /
yathA tu trivR^itkR^ite trINi rUpANItyeva satyaM tathA paJNcIkaraNe 'pi samAno nyAya ityataH sarvasya sadvikAratvAtsatA vij~nAtena sarvamidaM vij~nAtaM syAtsadekamevAdvitIyaM satyamiti siddhameva bhavati /
tadekasminsati vij~nAte sarvamidaM vij~nAtaM bhavatIti sUktam //2-4 //


_______________________________________________________________________


START ChUp 6,4.5

#<etad dha sma vai tadvidvAMsa AhuH pUrve mahAshAlA mahAshrotriyAH |
na no 'dya kashcanAshrutam amatam avij~nAtam udAhariShyati |
iti hy ebhyo vidAM cakruH || ChUp_6,4.5 ||>#

__________


ChUpBh_6,4.5 etadvidvAMso viditavantaH pUrve 'tikrAntA mahAshAlA mahAshroNiyA Ahurha sma vai kila /
kimuktavanta ityAhana no 'smAkaM kule 'dyedAnIM yathoktavij~nAnavatAM kashna kashcidapyashrutamamatamavij~nAtamudAhariShyati nodAhariShyati sarvaM vij~nAtamevAsmatkulInAnAM sadvij~nAnavattvAdityAbhiprAyaH /
te punaH kathaM sarvaM vij~nAtavanta ityAha-ebhyasribhyo rohitAdirUpebhyasrivR^itkR^itebhyo vij~nAtebhyaH sarvamapyanyacchiShTamevameveti vidAJNcakrurvij~nAtavanto yasmAttasmAtsarvaj~nA eva sadvij~nAnAtta AsurityarthaH /

athavaibhyo vidAJNcakrurityagnyAdibhyo dR^iShTAntebhyo vij~nAtebhyaH sarvamanyadvidAJNcakrurityetat //5 //


_______________________________________________________________________


START ChUp 6,4.6

#<yad u rohitam ivAbhUd iti tejasas tad rUpam iti tad vidAM cakruH |
yad u shuklam ivAbhUd ity apAM rUpam iti tad vidAM cakruH |
yad u kR^iShNam ivAbhUd ity annasya rUpam iti tad vidAM cakruH || ChUp_6,4.6 ||>#

#<yad v avij~nAtam ivAbhUd ity etAsAm eva devatAnAM samAsa iti tad vidAM cakruH |
yathA nu khalu somyemAs tisro devatAH puruShaM prApya trivR^it trivR^id ekaikA bhavati tan me vijAnIhIti || ChUp_6,4.7 ||>#

__________


ChUpBh_6,4.6,7 katham /
yadanyadrUpeNa sandihyamAne kapotAdirUpe rohitamiva yadgR^ihyamANamabhUtteShAM pUrveShAM brahmavidAM tattejaso rUpamiti vidAJNcakruH tathA yacchuklamivAbhUdgR^ihyamANaM tadApAM rUpaM yatkR^iShNamiva gR^ihyamANaM tadannasyeti vidAJNcakrurevamevAtyantadurlakShyaM yadu apyavij~nAtamiva visheShato 'gR^ihyamANamabhUttadapyetAsAmeva tisR^iNAM devatAnAM samAsaH samudAya iti vidAJNcakruH /
evaM tAvadbAhyaM vastvagnyAdivavij~nAtaM tathedAnIM yathA nu khalu he somyemA yathoktAstisro devatAH puraShaM shiraHpAmyAdilakShaNaM kAryakAraNasaN^ghAtaM prApya puruSheNopayujyamAnAsrivR^ittrivR^idekaikA bhavati tanme vijAnIhi nigadata ityuktvA'ha //6-7 //

#<iti cchAndogyopaniShadi ShaShThAdhyAyasya caturthaH khaNDaH>#

=======================================================================

START ChUp 6,5.1

#<annam ashitaM tredhA vidhIyate |
tasya yaH sthaviShTho dhAtus tat purIShaM bhavati |
yo madhyamas tan mAMsam |
yo 'NiShThas tan manaH || ChUp_6,5.1 ||>#

__________


ChUpBh_6,5.1 annamashitaM bhuktaM tredhA vidhIyate jATharemAgninA pacyamAnaM tridhA vibhajyate /
kathaM, tasyAnnasya tridhA vidhIyamAnasya yaH sthaviShThaH sthUlatamo dhAtuH sthUlatamaM vastu vibhaktasya sthUloM'shastatpurIShaM bhavati /
yo madhyamoM'sho dhAturannasya tadrasAdikrameNa pariNamya mAMsaM bhavati yo 'NiShTho 'Nutamo dhAtuH sa UrdhvaM hR^idayaM prApya sUkShmAsu hitAkhyAsu nADIpvanupravisya vAgAdikaraNasaN^ghAtasya sthitimutpAdayanmano bhavati manorUpeNa vipariNamanmanasa upacayaM karoti /
tatashcAnnopacitatvAnmanaso bhautikatvameva na vaisheShikatantroktalakShaNaM nityaM niravayaM ceti gR^ihyate /
yadapi mano 'sya daivaM cakShuriti vakShyati tadapi na nityatvApekShayA kiM tarhi sUkShmavyavahitaviprakR^iShTAdisarvendriyaviShayavyApakatvApekShayA /
yaccAnyendriyaviShayApekShayA nityatvaM tadapyApekShikameveti vakShyAmaH /
sadekamevAdvitIyamiti shruteH //1 //


_______________________________________________________________________


START ChUp 6,5.2

#<ApaH pItAs tredhA vidhIyante |
tAsAM yaH sthaviShTho dhAtus tan mUtraM bhavati |
yo madhyamas tal lohitam |
yo 'NiShThaH sa prANaH || ChUp_6,5.2 ||>#

__________


ChUpBh_6,5.2 tathA'paH pItAstredhA vidhIyante tAsAM yaH sthaviShTho dhAtustanmUtraM bhavati /
yo madhyamastallohitaM bhavati /
yo 'NiShThaH sa prANo bhavati /
vakShyati hyApomayaH prANo na pibato vicchetsyata iti //2//


_______________________________________________________________________


START ChUp 6,5.3

#<tejo 'shitaM tredhA vidhIyate |
tasya yaH sthaviShTho dhAtus tad asthi bhavati |
yo madhyamaH sa majjA |
yo 'NiShThaH sA vAk || ChUp_6,5.3 ||>#

__________


ChUpBh_6,5.3 tathA tejo 'shitaM tailaghR^itAdi bhakShitaM tredhA vidhIyate tasya yaH sthaviShTho dhAtustadasthi bhavati /
yo madhyamaHsa majjAsthyantargataH snehaH /
yo 'NiShThaH sA vAk /
tailaghR^itAdibhakShaNAddhi vAgvishadA bhAShaNe samarthA bhavatIti prasiddhaM loke //3 //


_______________________________________________________________________


START ChUp 6,5.4

#<annamayaM hi somya manaH |
ApomayaH prANaH |
tejomayI vAg iti |
bhUya eva mA bhagavAn vij~nApayatv iti |
tathA somyeti hovAca || ChUp_6,5.4 ||>#

__________


ChUpBh_6,5.4 yata evamannamayaM hi somya mana ApomayaH prANastejomayI vAk /
nanu kevalAnnabhakShiNa AkhuprabhR^itayo vAgminaH prANavantashca tathAMmAtrabhakShyAH sAmudrA mInamakaraprabhR^itayo manasvino vAggminashca tathA snehapAnAmapi prANavattvaM cAnumeyaM yadi santi tatra kathamannamayaM hi somya mana ityAdyucyate /
naiSha doShaH /
sarvasya trivR^itkR^itatvAtsarvatra sarvopapatteH /
na hyatrivR^itkR^itamannamashnAti kashcidApo vAtrivR^itkR^itAH pIyante tejo vAtrivR^itkR^itamashnAti kashcidityannAdAnAmAkhuprabhR^itInAM vAggmitvaM prANavattvaM cetyAdyaviruddham /
ityevaM pratyAyitaH shveketurAha-bhUya eva punareva mA mAM bhagavAnannamayaM hi somya mana ityAdi vij~nApayatu dR^iShTAntenAvagamayu nAdyApi mamAsminnarthe samyaÇnishcayo jAtaH /
yasmAttejovannamayatvenAvishiShTe deha ekasminnupayujyamAnAnyannApsnehajAtAnyaNiShThadhAturUpeNa manaHprANavAca upacinvanti svajAtyanatikrameNeti durvij~neyamityabhiprAyo 'to bhUya evetyAdyAha /
tamevamuktavantaM tathAstu somyeti hovAca pitA shR^iNvatra dR^iShTAntaM yathaitadupapadyate yatpR^icchasi //4//

#<iti cchAndogyopaniShadi ShaShThAdhyAyasya paJNcamaH khaNDaH>#

=======================================================================

START ChUp 6,6.1

#<dadhnaH somya mathyamAnasya yo 'NimA sa UrdhvaH samudIShati |
tat sarpir bhavati || ChUp_6,6.1 ||>#

__________


ChUpBh_6,6.1 dadhnaH somya mathyamAnasya yo 'NimANubhAvaH sa UrdhvaH samudIShati sambhUyordhvaM navanUtabhAvena gacchati tatsarpirbhavati //1 //


_______________________________________________________________________


START ChUp 6,6.2

#<evam eva khalu somyAnnasyAshyamAnasya yo 'NimA sa UrdhvaH samudIShati |
tan mano bhavati || ChUp_6,6.2 ||>#

__________


ChUpBh_6,6.2 yathAyaM dR^iShTAnta evameva khalu somyAnnasyaudanAderashyamAnasya bhujyamAnasyodaryemAgninA vAyusahiteta khajeneva mathyamAnasya yo 'NimA sa UrdhvaH samudIShati tanmano bhavati mano 'vayavaiH saha sambhUya mana upacinotItyetat //2 //


_______________________________________________________________________


START ChUp 6,6.3

#<apAM somya pIyamAnAnAM yo 'NimA sa UrdhvaH samudIShati |
sA prAno bhavati || ChUp_6,6.3 ||>#

__________


ChUpBh_6,6.3 tathApAM somya pIyamAnAnAM yo 'NimA sa UrdhvaH samudIShati sa prANo bhavatIti //3 //


_______________________________________________________________________


START ChUp 6,6.4

#<tejasaH somyAshyamAnasya yo 'NimA sa UrdhvaH samudIShati |
sA vAg bhavati || ChUp_6,6.4 ||>#

__________


ChUpBh_6,6.4 evameva khalu somya tejaso 'shyamAnasya yo 'NimA sa UrdhvaH samudIShati sA vAgbhavati //4 //


_______________________________________________________________________


START ChUp 6,6.5

#<annamayaM hi somya manaH |
ApomayaH prANaH |
tejomayI vAg iti |
bhUya eva mA bhagavAn vij~nApayatv iti |
tathA somyeti hovAca || ChUp_6,6.5 ||>#

__________


ChUpBh_6,6.5 annamayaM hi somya mana ApomayaH prANastejomayI vAgiti yuktameva mayoktamityamiprAyaH /
ato 'ptejasorastvetatsarvamevam /
manastvannamayamityatra naikAntena mama nishcayo jAto 'to bhUya eva mA bhagavAnmanaso 'nnamayatvaM dR^iShTAntena vij~nApayatviti /
tathA somyeti hovAca pitA //5//

#<iti cchAndogyopaniShadi ShaShThAdhyAyasya ShaShThaH khaNDaH>#

=======================================================================

START ChUp 6,7.1

#<ShoDashakalaH somya puruShaH |
paJNcadashAhAni mAshIH |
kAmam apaH piba |
ApomayaH prANo na pibato vicchetsyata iti || ChUp_6,7.1 ||>#

__________


ChUpBh_6,7.1 annasya bhuktasya yo 'NiShTho dhAtuH sa manasi shaktimadhAt sAnnopacitA manasaH shaktiH ShoDashadhA pravibhajya puruShasya kalAtvena nirdidikShitA /
tayA manasyannopacitayA shaktyA ShoDashadhA pravibhaktayA saMyuktastadvAnkAryakaraNasaN^ghAtalakShaNo jIvavishiShTaH piNDaH puruShaH ShoDashakala ucyate yasyAM satyAM draShTA shrotA mantA boddhA kartA vij~nAtA sarvakriyAsamarthaH puruSho bhavati hIyamAnAyAM ca yasyAM sAmarthyahAniH /
vakShyati"cAthAnnasyA'yI draShTe"tyAdi /
sarvasya kAryakaraNasya sAmarthyaM manaHkR^itameva /
mAnasena hi balena sampannA balino dR^ishyante loke, dhyAnAhArAshca kecidannasya sarvAtmakatvAt /
ato 'nnakR^itaM mAnasaM vIryaM ShoDasha kalA yasya puruShasya so 'yaM ShoDashakalaH puruShaH etaccetpratyakShIkartumicchasi paJNcadashasaMkhyAkAnyahAni mAshIrashanaM mA kArShIH /
kAmamicchAto 'paH piba yasmAnnapibato 'paste prANo vicchetsyate vicchedamApatsyate yasmAdApomayo 'bvikAraH prANa ityavocAma /
na hi kAryaM svakAraNopaShTambhamantareNAvibhraMshamAnaM sthAtumutsahate //1 //


_______________________________________________________________________


START ChUp 6,7.2

#<sa ha paJNcadashAhAni nAsha |
atha hainam upasasAda kiM bravImi bho iti |
R^icaH somya yajUMShi sAmAnIti |
sa hovAca na vai mA pratibhAnti bho iti || ChUp_6,7.2 ||>#

__________


ChUpBh_6,7.2 sa haivaM shrutvA manaso 'nnamayatvaM pratyakShIkartuMmicchanpaJNcadashAhAni nA'shAshanaM na kR^itavAn /
atha ShoDashe 'hani hainaM pitaramupasasAdopagatavAnupagamya covAca kiM bravImi bho iti /
itara Aha R^icaH somya yajUMShi sAmAnyadhIShveti /
evamuktaH pitrA'ha-na vai mA mAmR^igAdIni mama manasi na dR^ishyanta ityartho he bho bhagavanniti //2//


_______________________________________________________________________


START ChUp 6,7.3

#<taM hovAca yathA somya mahato 'bhyAhitasyaiko 'N^gAraH khadyotamAtraH parishiShTaH syAt |
tena tato 'pi na bahu dahet |
evaM somya te ShoDashAnAM kalAnAm ekA kalA atishiShTA syAt |
tayaitarhi vedAn nAnubhavasi |
ashAna |
atha me vij~nAsyasIti || ChUp_6,7.3 ||>#

__________


ChUpBh_6,7.3 evamuktavantaM pitA'ha-shR^iNu tatra kAraNaM yena te tAnyR^igAdIni na pratibhAntIti (taM hovAca) yathA loke he somya mahato mahatparimANasyAbhyAhitasyopacitasyendhanairagnereko 'N^gAraH khadyotaparimANaH shAntasya parishiShTo 'vashiShTaH syAdbhavettenoN^gAreNa tato 'pi tatparimANAdIShadapi na bahu dahedevameva khalu somya te tavAnnopacitAnAM ShoDashAnAM kalAnAmekA kalAvayavo 'tishiShTAvashiShTA na bahu dahedevameva khalu somya te tavAnnopacitAnAM ShoDashAnAM kalAnAmekA kalAvayavo 'tishiShTA syAttayA tvaM khadyotamAtrAN^gAratulyayaitarhIdAnIM vedAnnAnubhavasi na pratipadyase, shrutvA ca me mama vAcamathAsheShaM vij~nAsyasyashAna bhuN^kShva tAvat //3 //


_______________________________________________________________________


START ChUp 6,7.4

#<sa hAsha |
atha hainam upasasAda |
taM ha yat kiM ca papraccha sarvaM ha pratipede || ChUp_6,7.4 ||>#

__________


ChUpBh_6,7.4 sa ha tathaivA'sha bhuktavAnathAnantaraM hainaM pitaraM shushrUShurupasasAda taM hopagataM putraM yatkiJNcargAdiShu papraccha grantharUpamarthajAtaM vA pitA sa shvetaketuH sarvaM ha tatpratipede R^igAdyarthato granthatashca //4 //


_______________________________________________________________________


START ChUp 6,7.5

#<taM hovAca |
yathA somya mahato 'bhyAhitasyaikam aN^gAraM khadyotamAtraM parishiShTaM taM tR^inair upasamAdhAya prAjvalayet tena tato 'pi bahu dahet || ChUp_6,7.5 ||>#

__________


ChUpBh_6,7.5 taM hovAca punaH pitA yathA somya mahato 'bhyAhitAsyetyAdi samAnamekamaN^gAraM shAntasyAgneH khadyotamAtraM parishiShTaM taM tR^iNaishcUrNaishcopasamAdhAya prAjvalayedvardhayet /
teneddhenAN^gAreNa tato 'pi pUrvaparimANAdbahu dahet //5 //


_______________________________________________________________________


START ChUp 6,7.6

#<evaM somya te ShoDashAnAM kalAnAm ekA kalAtishiShTAbhUt |
sAnnenopasamAhitA prAjvAlI |
tayaitarhi vedAn anubhavasi |
annamayaM hi somya manaH |
ApomayaH prANaH |
tejomayI vAg iti |
tad dhAsya vijaj~nAv iti vijaj~nAv iti || ChUp_6,7.6 ||>#

__________


ChUpBh_6,7.6 evaM somya te ShoDashAnAmannakalAnAM sAmarthyarUpANAmekA kalAtishiShTAbhUdatishiShTA'sItpaJNcadashAhAnyabhuktavata ekaikenAhnaikaikA kalA candramasa ivAparapakShe kShINA sAtishiShTA kalA tavAnnena bhuktenopasamAhitA vardhitopacitA prAjvAli /
dairdhyaM chAndasaM prajvalitA vardhitetyarthaH /
prAjvAlIditi kalA tavAnnena bhuktenopasamAhitA vardhitopacitA prAjvAli /
dairdhyaM chAndasaM prajvalitA vardhitetyarthaH /
prAjvAlIditi pAThAntaraM tadA tenopasamAhitA svayaM prajvalitavatIryarthaH /
tayA vardhitayaitarhIdAnIM vedAnanubhavasyupalabhase /
evaM vyAvR^ittyanuvR^ittibhyAmannAmayatvaM manasaH siddhamityupasaMharatyannamayaM hi somya mana ityAdi /
yathaitanmanaso 'nnamayatvaM tava siddhaM tathA'pomayaH prANastejomayI vAgityetadapi siddhamevetyabhiprAyaH /
tadetaddhAsya pituruktaM mana AdInAmannAdimayatvaM vijaj~nau vij~nAtavA¤shvetaketuH /
dvirabhyAsastrivR^itkaraNaprakaraNasamAptyarthaH //6//

#<iti cchAndogyopaniShadi ShaShThAdhyAyasya saptamaH khaNDaH>#

=======================================================================

START ChUp 6,8.1

#<uddAlako hAruNiH shvetaketuM putram uvAca svapnAntaM me somya vijAnIhIti |
yatraitat puruShaH svapiti nAma satA somya tadA saMpanno bhavati |
svam apIto bhavati |
tasmAd enaM svapitIty AcakShate |
svaM hy apIto bhavati || ChUp_6,8.1 ||>#

__________


ChUpBh_6,8.1 yasminmanasi jIvenA'tmanAnupraviShTA parA devatA'darsha iva puruShaH pratibimbena jalAdiviShviva ca sUryAdayaH pratibimbaiH /
tanmano 'nnamayaM tejo 'MmayAbhyAM vAkprANAbhyAM saMgatamadhigatam /
yanmayo yatsthashca jIvo mananadarshanashravaNAdivyAvahArAya kalpate taduparame ca svaM devatArUpameva pratipadyate /
taduktaM shrutyantare"dhyAyatIva lelAyatIva sadhIH svapno bhUtvemaM lokamatikrAmati""sa vA AyamAtmA brahma vij~nAnamayo manomaya"ityAdi,"svapnena shArIram" ityAdi,"prANanneva prANo nAma bhavatI"tyAdi ca /
tasyAsya manaHsthasya mana AkhyAM gatasya manaupashamadvAreNendriyaviShayebhyo nivR^ittasya yasyAM parasyAM devatAyAM svAtmabhAtAyAM yadavasthAnaM tatputrAyA'cikhyAsuruddAlako ha kilA'ruNiH shvetaketuM putramuvAcoktavAn /
svapnAntaM svapnamadhyaM svapna iti darshanavR^itteH svapnasyA'khyA tasya madhyaM svapnAntaM suShuptamityetat /
athavA svapnAntaM svapnasatattvamityarthaH tatrApyarthAtsuShuptameva bhavati /
svamapIto bhavatIti vacanAt /
na hyanyatra suShuptAtsvamapItiM jIvasyecchanti brahmavidaH /
tatra hyAdarshApanayane puruShapratibimbi Adarshagato yathA svameva puruShamapIto bhavatyevaM mana Adyuparame caitanyapratibimbarUpeNa jIvenA'tmanA manasi praviShTA nAmarUpavyAkaraNAya parA devatA sA svamevA'tmAnaM pratipadyate jIvarUpatAM mana AkhyAM hitvA /
ataH suShupta eva svapnAntashabdavAcya ityavagamyate /
yatra tu suptaH svapnAnpashyati tatsvApnaM darshanaM sukhaduHkhasaMyuktamiti puNyApuNyayorhi sukhaduHkhArambhakatvaM prasiddham /
puNyApuNyayoshcAvidyAkAmopaShTambhenaiva sukhaduHkhataddarshanakAryArambhakatvamupapadyate nAnyathetyavidyAkAmakarmabhiH saMsArahetubhiH saMyukta eva svapna iti na svamapItA bhavati /
"ananvAgataM puNyenAnanvAgataM pApena tIrNo hi tadA sarvAJNchokAnhR^idayasya bhavati" "tadvA asyaitadaticchandA" "eSha parama Ananda"ityAdishrutibhyaH /
suShupta eva svaM devatArUpaM jIvatvavinirmuktaM darshayiShyAmItyAha /
svapnAntaM me mama nigadato he somya vijAnIhi vispaShTamavadhArayetyarthaH /
kadA svapnAnto bhavatItyucyate /
yatra yasminkAla etannAma bhavati puruShasya svapsyataH /
prasiddhaM hi loke svapitIti /
gauNaM cedaM nAmetyAha /
yadA svapitItyucyate puruShastadA tasminkAle satA sacchabdavAcyayA prakR^itayA devatayA saMpanno bhavati saMgata ekIbhUto bhavati /
manasi praviShTaM mana AdisaMsargakR^itaM jIvarUpaM parityajya svaM sadrUpaM yatparamArthasatyamapIto 'pigato bhavati /
atastasmAtsvapitItyenamAcakShate lokikAH /
svamAtmAnaM hi yasmAdapIto bhavati /
tatashcA'yastAnAM karaNAnAmanekavyApAranimittaglAnAnAM svavyApArebhya uparamo bhavati /
shruteshca"shrAmyatyeva vAkshrAmyati cakShur" ityevamAdi /
tathA ca"gR^ihItA vAggR^ihItaM shrotraM gR^ihItaM mana"ityevamAdIni karaNAni prANagrastAni /
prANa eko 'shrAnto dehe kulAye yo jAgarti tadA jIvaH shramApanuttaye svaM devatArUpamAtmAnaM pratipadyate /
nAnyatra svarUpAvasthAnAcchramApanodaH syAditi yuktA prasiddhirlaukikAnAM svaM hyapIto bhavatIti /
dR^ishyate hi loke jvarAdirogagrastAnAM tadvinirnoke svAtmasthAnAM vishramaNaM tadvadihApi syAditi yuktam /
"tadyathA shyeno vA suparNo vA viparipatya shrAnta"ityAdishruteShca //1 //


_______________________________________________________________________


START ChUp 6,8.2

#<sa yathA shakuniH sUtreNa prabaddho dishaM dishaM patitvAnyatrAyatanam alabdhvA bandhanam evopashrayate |
evam eva khalu somya tan mano dishaM dishaM patitvAnyatrAyatanam alabdhvA prANam evopashrayate |
prANabandhanaM hi somya mana iti || ChUp_6,8.2 ||>#

__________


ChUpBh_6,8.2 tatrAyaM dR^iShTAnto yathokter'the-sa yathA shakuniH pakShI shakunighAtakasya hastagatena sUtreNa prabaddhaH pAshito dishaM dishaM bandhanamokShArthI sanpratishidishaM patitvAnyatra bandhanAdAyatanamAshrayaM vishramaNAyAlabdhvAprApya bandhanamevopashrayate /
evameva yathAyaM dR^iShTAntaH khalu he sobhya tanmanastatprakR^itaM poDashakalamannopacitaM mano nirdhAritaM tatepraviShTastatsthastadupalakShito jIvastanmana iti nirdishyate maJNcAkroshanavat /
sa mana AkhyopAdhirjIvo 'vidyAkAmakarmopadiShTAM dishaM dishaM sukhaduHkhAdilakShaNAM jAgratsvapnayoH patitvA gatvAnubhUyetyarthaH /
anyatra sadAkhyAtsvAtmana AyatanaM vishramaNasthAnamalabdhvA prANameva prANena sarvakAryakaraNAshrayeNopalakShitA prANa ityucyate sadAkhyA parA devatA /
"prANasya prANaM" "prANasharIro bhArUpa"ityAdishruteH /
atastAM devatAM prANaM prANAkhyAmevopashrayate /
prANo bandhanaM yasya manasastatprANabandhanaM hi yasmAtsomya manaH prANopalakShitadevatAshrayaM mana iti tadupalakShito jIva iti //2 //


_______________________________________________________________________


START ChUp 6,8.3

#<ashanApipAse me somya vijAnIhIti |
yatraitat puruSho 'shishiShati nAmApa eva tad ashitaM nayante |
tad yathA gonAyo 'shvanAyaH puruShanAya ity evaM tad apa AcakShate 'shanAyeti |
tatraitac chuN^gam utpatitaM somya vijAnIhi |
nedam amUlaM bhaviShyatIti || ChUp_6,8.3 ||>#

__________


ChUpBh_6,8.3 evaM svapitinAmaprasiddhidvAreNa yajjIvasya satyasvarUpaM jagato mUlaM tatputrasya darshayitvA'hAnnAdikAryakAraNaparamparayApi jagato mUlaM saddidarshayiShuH /
ashanApipAse ashitumicchAshanA yAlopena /
pAtumicchA pipAsA te ashanApipAse ashanApipAsayoH satatvaM vijAnIhItyetat /
yatra yasminkAla etannAma puruSho bhavati /
kiM tat?ashishiShatyashitumicchatIti /
tadA tasya puruShasya kinimittaM nAma bhavatItyAha /
yattatpuruSheNAshitamannaM kaThinaM potA Apo nayante dravIkR^itya rasAdibhAvena vipariNamayante tadA bhuktamannaM jIryati /
atha ca bhavatyasya nAmAshishiShatIti gauNam /
jIrNe hyanne 'shitumicchati sarvo hi jantuH /
tat tatra apAmashitanetR^itvAdashanAyA iti nAma prasiddhamityetasminnarthe /
yathA gonAyo gAM nayatIti gonAya ityucyate gopAlaH /
tathAshvAnnayatItyashvanAyo 'shvapAla ityucyate /
puruShanAyaH puruShAnnayatIti rAjA senApatirvA /
evaM tattadApa AcakShate laukikA ashanAyeti visarjanIyalopena /
tatraivaM satyadbhI rasAdibhAvena nItenAshitenAnnena niShpAditamidaM sharIraM vaTakaNikAyAmiva shuN^go 'N^kura utpatita udgatastamimaM shuN^gaM kAryaM sharIrAkhyaM vaTAdishuN^gavadutpatitaM he sobhya vijAnIhi /
kiM tatra vij~neyamityucyate /
shuNvidaM shuN^gavatkAryatvAccharIraM nAmUlaM mUlarahitaM bhaviShyatItyukta Aha shvetaketuH //3 //


_______________________________________________________________________


START ChUp 6,8.4

#<tasya kva mUlaM syAd anyatrAnnAt |
evam eva khalu somyAnnena shuN^genApo mUlam anviccha |
adbhiH somya shuN^gena tejo mUlam anviccha |
tejasA somya shuN^gena sanmUlam anviccha |
sanmUlAH somyemAH sarvAH prajAH sadAyatanAH satpratiShThAH || ChUp_6,8.4 ||>#

__________


ChUpBh_6,8.4 yadyevaM samUlamidaM sharIraM vaTAdishuN^gavattasyAsya kva mUlaM syAdbhavedityevaM pR^iShTa Aha pitA /
tasya kva mUlaM syAdanyatrAnnAdannaM mUlamityabhiprAyaH /
katham /
ashitaM hyannamadbhirdravIkR^itaM jAThareNAgninA pacyamAnaM rasabhAvena pariNamate /
rasocchoNitaM shoNitAnmAMsaM mAMsAnmedo medaso 'sthInyasthibhyo majjA majjAyAH shukram /
tathA yoShidbhuktaM cAnnaM rasAdikrameNaivaM pariNataM lohitaM bhavati /
tAbhyAM shukrashoNitAbhyAmannakAryAbhyAM saMyuktAbhyAmannenaiva pratyahaM bhujyamAnenA'pUryamANAbhyAM kuDyamiva mR^itpiNDaiH pratyuhamupacIyamAno 'nnamUlo dehashuN^gaH pariniShpanna ityarthaH /
yattu dehashuN^go 'nnamUla evameva khalu somyAnnena shuhgena kAryabhUtenApo mUlamannasya shuN^gasyAnviccha pratipadyasva /
apAmapi vinAshotpattimattavAcchuN^gatvameveti adbhiH sImya shuN^gena kAryeNa kAraNaM tejo mUlamanviccha /
tejaso 'pi vinAshotpattimattavAcchuN^gatvamiti tejasA somya shuN^gena sanmUlamekamevAdvitIyaM paramArthasatyam /
yasminsarvamidaM vAcA'rambhaNaM vikAro nAmadheyamanR^itaM rajjvAmiva sarpAdivikalpajAtamadhyastamavidyayA tadasya jagato mUlamataH sanmUlAH satkAraNA he somyemAH sthAvarajaN^gamalakShaNAH sarvAH prajA na kevalaM sanmUlA evedAnImapi sthitikAle sadAyatanAH sadAshrayA eva /
nahi mR^idamanAshritya ghaTAdeH sattvaM sthitirvAsti /
ato mR^idvatsanmUtvAtprajAnAM sadAyatanaM yAsAM tAH sadAyatanAH prajAH /
ante ca satpratiShThAH sadeva pratiShTA layaH samAptipavasAnaM parisheSho yAsAM tAH satpratiShThAH //4 //


_______________________________________________________________________


START ChUp 6,8.5

#<atha yatraitat puruShaH pipAsati nAma teja eva tat pItaM nayate |
tad yathA gonAyo 'shvanAyaH puruShanAya ity evaM tat teja AcaShTa udanyeti |
tatraitad eva shuN^gam utpatitaM somya vijAnIhi |
nedam amUlaM bhaviShyatIti || ChUp_6,8.5 ||>#

__________


ChUpBh_6,8.5 athedAnImapshuN^gadvAreNa sato mUlasyAnugamaH kArya ityAha /
yatra yasminkAla etannAma pipAsati pAtumicchatIti puruSho bhavati /
ashishiShatItivadidamapi gauNameva nAma bhavati /
dravIkR^itasyAshitasyAnnasya netrya Apo 'nnashuN^gaM dehaM kledayantyaH shithilI kuryurabbAhulyAdyadi tejasA na shoShyante /
nitarAM ca tejasA shoShyamANA svapsu dehabhAvena pariNamamAnAsu pAtumicchA puruShasya jAyate tadA puruShaH pipAsati nAma tadetadAha /
teja eva tattadA pItamabAdi shoShayaddehagatalohitaprANabhAvena nayate pariNamayati /
tadyathA gonAya ityAdi samAnamevaM tatteja AcaShTe loka udanyetyudakaM nayatItyudanyam /
udanyetIti cchAndasaM tatrApi pUrvavat /
apAmapyetadeva sharIrAkhyaM shuN^gaM nAnyadityevamAdi samAnamanyat //5 //


_______________________________________________________________________


START ChUp 6,8.6

#<tasya kva mUlaM syAd anyatrAdbhyaH |
adbhiH somya shuN^gena tejo mUlam anviccha |
tejasA somya shuN^gena sanmUlam anviccha |
sanmUlAH somyemAH sarvAH prajAH sad AyatanAH satpratiShThAH |
yathA nu khalu somyemAs tisro devatAH puruShaM prApya trivR^it trivR^id ekaikA bhavati tad uktaM purastAd eva bhavati |
asya somya puruShasya prayato vAÇ manasi saMpadyate manaH prANe prANas tejasi tejaH parasyAM devatAyAm || ChUp_6,8.6 ||>#

__________


ChUpBh_6,8.6 sAmarthyAttejaso 'pyetadeva sharIrAkhyaM shuN^gam /
ato 'pshuN^gena dehenA'po mUlaM gamyate /
adbhiH shuN^gena tejo mUlaM gamyate /
tejasA shuN^gena sanmUlaM gamyate pUrvavat /
evaM hi tejobannamayasya dehashuN^gasya vAcArambhaNamAtrasyAnnAdiparamparayA paramArthasatyaM sanmUlamabhayasaMtrAsaM nirAyAsaM sanmUlamanviccheti putraM gamayitvAshishiShati pipAsatIti nAmaprasiddhidvAreNa yadanyadihAsminprakaraNe tejobannAnAM puruSheNopabhujyamAnAnAM kAryakaraNasaMghAtasya dehashuN^gasya svajAtyasAMkaryeNopacayakaratvaM vaktavyaM prAptaM tadihoktameva draShTavyamiti pUrvoktaM vyapadishati /
yathA nu khalu yena prakAreNemAstejobannAkhyAstisro devatAH puruShaM prApya trivR^ittrivR^idekaikA bhavati taduktaM purastAdeva bhavatyannamashitaM tredhA vidhIyata ityAdi /
tatraivoktamannAdInAmasitAnAM ye mavyamA dhAtavaste sAptadhAtukaM sharIramupacinvantItyuktam /
"mAMsaM bhavati lohitaM bhavati majjA bhavatyasthi bhavati ye tvaNiShThA dhAtavo manaH prANaM vAcaM dehasyAntaHkaraNasaMghAtamupacinvantI"ti coktaM"tanmano bhavati sa prANo bhavati sA vAgbhavatI"ti /
so 'yaM prANakaraNasaMghAto dehe vishIrNe dehAntaraM jIvAdhiShThito yena krameNa pUrvadehAtpracyuto gacchati tadAhAsya he somya puruShasya prayato mriyamANasya vAÇmanasi saMpadyate manasyupasaMhriyate /
atha tadA'hurj~nAtayo na vadatIti /
manaHpUrvako hi vAgvyApAraH /
"yadvai manasA dhyAyati tadvAcA vadati"iti shruteH /
vAcyupasaMhR^itAyAM manasi mano mananavyApAreNa kevalena vartate /
mano 'pi yadopasaMhriyate tadA manaH prANe saMpannaM bhavati suShuptakAla iva tadA pArshvasthA j~nAtayo na vijAnAtItyAhuH /
prANashca tadordhvocchvAsI svAtmanyupasaMhR^itabAhyakaraNaH saMvargavidyAyAM darshanAddhastapAdAdInvikShipanmarmasthAnAni nikR^intannana ivotsR^ijan krameNopasaMhR^itastejasi sampadyate /
tadA'hurj~nAtayo na calatIti mR^ito neti vA vicikitsanto dehamAlabhamAnA uShNaM copalabhamAnA deha uShNo jIvatIti yadA tadapyauShNyaliN^gaM teja upasaMhriyate tadA tattejaH parasyAM devatAyAM prashAmyati /
tadevaN^krameNopasaMhR^ite svamUlaM prApte ca manasi tatstho jIvo 'pi suShuptakAlavannimittopasaMhArAdupasaMhriyamANaH sansatyAbhisaMdhipUrvakaM cedupasaMhriyate sadeva saMpadyate na punardehAntarAya suShuptAdivottiShThati /
yathA loke sabhaye deshe vartamAnaH kathaJNcidivAbhayaM deshaM prAptastadvat /
itarastvanAtmaj~nastasmAdeva mUlAtsuShuptAdivotthAya mR^itvA punardehajAlamAvishati //6 //


_______________________________________________________________________


START ChUp 6,8.7

#<sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,8.7 ||>#

__________


ChUpBh_6,8.7 yasmAnmUlAdutthAya dehamAvishati jIvaH sa yaH sadAkhya eSha ukto 'NimANubhAvo jagato mUlamaitadAtmyametatsadAtmA yasya sarvasya tadetadAtma tasya bhAva aitadAtmyam /
etena sadAkhyenA'tmanA'tmavatsarvamidaM jagat /
nAnyo 'styasyA'tmA saMsArI /
"nAnyadato 'ti shrotR^i"ityAdishrutyantarAt /
yena cA'tmanA'tmavatsarvamidaM jagattadeva sadAkhyaM kAraNaM satyaM paramArthasat /
ataH sa evA'tmA jagataH pratyaksvarUpaM satattvaM yAthAtmyam /
Atmashabdasya nirupapadasya pratyagAtmani gavAdishabdavannirUDhatvAt /
atastatsattvamasIti he shvetaketo ityevaM pratyAyitaH putra Aha-bhUya eva mA bhagavAnvij~nApayatu yadbhavaduktaM tatsandigdhaM mamAhanyahani sarvAH prajAH suShupte satsaMpadyanta ityetadyena tatsaMpadya na viduH satsampannA vayamiti /
ato dR^iShTontena mAM pratyAyayatvityarthaH /
evamuktastathAstu somyeti hovAca pitA //7//

#<iti cchAndogyopaniShadi ShaShThAdhyAyasyAShTamaH khaNDaH>#

=======================================================================

START ChUp 6,9.1

#<yathA somya madhu madhukR^ito nistiShThanti nAnAtyayAnAM vR^ikShANAM rasAn samavahAram ekatAM rasaM gamayanti || ChUp_6,9.1 ||>#

__________


ChUpBh_6,9.1 yatpR^icchasyahanyahani satsaMpadya na viduH satsaMpannAH sma iti tatkasmAdityatra shR^iNu dR^iShTAntam /
yathA loke he somya madhukR^ito madhu kurvantIti madhukR^ito madhukaramakShikA madhu nistiShThanti madhu niShpAdayanti tatparAH santaH /
katham?nAnAtyayAnAM nAnAgatInAM nAnAdikkAnAM vR^ikShANAM rasAnsamavahAraM samAhR^ityaikatAmekabhAvaM madhutvena rasAngamayanti madhutvamApAdayanti //1 //


_______________________________________________________________________


START ChUp 6,9.2

#<te yathA tatra na vivekaM labhante 'muShyAhaM vR^ikShasya raso 'smy amuShyAhaM vR^ikShasya raso 'smIti |
evam eva khalu somyemAH sarvAH prajAH sati saMpadya na viduH sati saMpadyAmaha iti || ChUp_6,9.2 ||>#

__________


ChUpBh_6,9.2 te rasA yathA madhutvenaikatAM gatAstatra madhuni vivekaM na labhante /
katham, amuShyAhamAmrasya panasasya vA vR^ikShasya raso 'smIti /
yathA hi loke bahUnAM cetanAvatAM sametAnAM prANinAM vivekalAbho bhavatyamuShyAhaM putro 'muShyAhaM naptAsmIti /
te ca labdhavivekAH santo na saMkIryante na tathehAnekaprakAravR^ikSharasAnAmapi madhurAmlatiktakaTukAdInAM madhutvenaikatAM gatAnAM madhurAdibhAvena viveko gR^ihyata ityabhiprAyaH /
yathAyaM dR^iShTAnta ityevameva khalu somyemAH sarvAH prajA ahanyahani sati saMpadya suShuptakAle maraNapralayayoshca na vidurna vijAnIyuH sati saMpadyAmaha iti saMpannA iti vA //2 //


_______________________________________________________________________


START ChUp 6,9.3

#<ta iha vyaghro vA siMho vA vR^iko vA varAho vA kITo vA pataN^go vA daMsho vA mashako vA yad yad bhavanti tad Abhavanti || ChUp_6,9.3 ||>#

__________


ChUpBh_6,9.3 yasmAccaivamAtmanaH sadrUpatAmaj~nAtvaiva satsaMpadyante /
atasta iha loke yatkarmanimittAM yAM yAM jAtiM pratipannA AsurvyAghrAdInAM vyAghro 'haM siMho 'hamityevaM te tatkarmaj~nAnavAsanAN^kitAH santaH satpraviShTA api tadbhAvenaiva punarAbhavanti punaH sata Agatya vyAghro vA siMho vA vR^iko vA varAho vA kITo vA pataN^go vA daMsho vA mashako vA yadyatpUrvamiha loke bhavanti vabhUvurityarthaH /
tadeva punarAgatya bhavanti yugasahasrakoTyantaritApi saMsAriNo jantoryA purA bhAvitA vAsanA sA na nashyatItyarthaH /
"yathApraj~naM hi saMbhavAH"iti shruttyantarAt //3 //


_______________________________________________________________________


START ChUp 6,9.4

#<sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,9.4 ||>#

__________


ChUpBh_6,9.4 tAH prajA yasminpravishya punarAvirbhavanti /
ye tvito 'nye satsatyAtmAbhisaMdhA yamaNubhAvaM sadAtmAnaM pravishya nA'vartante sa ya eSho 'NimetyAdi vyAkhyAtam /
yathA loke svakIye gR^ihe supta utthAya grAmAntaraM gato jAnAti svagR^ihAdAgato 'smItyevaM sata Agato 'smIti ca jantUnAM kasmAdvij~nAnaM na bhavatIti bhUya eva mA bhagavAnvij~nApayatvityuktastathA sobhyeti hovAca pitA //4//

#<iti cchAndogyopaniShadi ShaShThAdhyAyasya navamaH khaNDaH>#

=======================================================================

START ChUp 6,10.1

#<imAH somya nadyaH purastAt prAcyaH syandante pashcAt pratIcyaH |
tAH samudrAt samudram evApiyanti |
sa samudra eva bhavati |
tA yathA tatra na vidur iyam aham asmIyam aham asmIti || ChUp_6,10.1 ||>#

__________


ChUpBh_6,10.1 shR^iNu tatra dR^iShTAntaM yathA somyemA nadyo gaN^gAdyAH purastAtpUrvAM dishaM prati prAcyaH prAgaJNcanAH syandante sravanti /
pashcAtpratIcIM dishaM prati sindhvAdyAH pratIcImaJNcanti gacchantIti pratIcyastAH samudrAdambhonidherjaladharairAkShiptAH punarvR^iShTirUpeNa patitA gaN^gAdinadIrUpiNyaH punaH samudramambhonidhimevApiyanti sa samudra eva bhavati tA nadyo yathA tatra samudre samudrAtmanaikatAM gatA na vidurna jAnantIyaM gaN^gAhamasmIyaM yamunAhamasmItIyaM mahyahamasmIti ca //1 //


_______________________________________________________________________


START ChUp 6,10.2-3

#<evam eva khalu somyemAH sarvAH prajAH sata Agamya na viduH sata AgacchAmaha iti |
ta iha vyAghro vA siMho vA vR^iko vA varAho vA kITo vA pataN^go vA daMsho vA mashako vA yad yad bhavanti tad Abhavanti || ChUp_6,10.2 ||>#

#<sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,10.3 ||>#

__________


ChUpBh_6,10.2,3 evameva khalu somyemAH sarvAH prajA yasmAtsati sampadya na vidustasmAtsata Agamya na viduH sata AgacchAmaha AgatA iti vA /
ta iha vyAghra ityAdi samAnamanyat /
dR^iShTaM loke jale vIcItaraN^gaphenabudAdaya utthitAH punastadbhAvaM gatA vinaShTA iti /
jIvAstu tatkAraNamaNubhAvaM pratyahaM gacchanto 'pi suShupte maraNapralayayoshca na vinashyantItyetat bhUya eva mA bhagavAnvij~nApayatu dR^iShTAntena /
tathA somyeti hovAca pitA //2-3 //

#<iti cchAndogyopaniShadi ShaShThAdhyAyasya dashamaH khaNDaH>#

=======================================================================

START ChUp 6,11.1

#<asya somya mahato vR^ikShasya yo mUle 'bhyAhanyAj jIvan sraved yo madhye 'bhyAhanyAj jIvan sraved yo 'gre 'bhyAhanyAj jIvan sravet |
sa eSha jIvenAtmanAnuprabhUtaH pepIyamAno modamAnas tiShThati || ChUp_6,11.1 ||>#

__________


ChUpBh_6,11.1 shR^iNu dR^iShTAntamasya - he somya mahato 'nekashAkhAdiyuktasya vR^ikShasyAsyetyagrataH sthitaM vR^ikShaM darshayannAha /
yadi yaH kashcidasya mUle 'bhyAhanyAtparashvAdinA sakR^idghAtamAtreNa na shuShyatIti jIvanneva bhavati tadA tasya rasaH sravet /
tathA yo madhye 'bhyAhanyAjjIvansravettathA yo 'gre 'bhyAhanyAjjIvansravetsa eSha vR^ikSha idAnIM jIvenA'tmanAnuprabhUto 'nuvyAptaH pepIyamAno 'tyarthaM pibannudakaM bhaumAMshca rasAnmUlairgR^ihNanmodamAno harShaM prApnuvaMstiShThati //1//


_______________________________________________________________________


START ChUp 6,11.2

#<asya yad ekAM shAkhAM jIvo jahAty atha sA shuShyati |
dvitIyAM jahAty atha sA shuShyati |
tR^itIyAM jahAty atha sA shuShyati |
sarvaM jahAti sarvaH shuShyati || ChUp_6,11.2 ||>#

__________


ChUpBh_6,11.2 tasyAsya yadekAM shAkhAM rogagrastAmAhatAM vA jIvo jahAtyupasaMharati shAkhAyAM viprasR^itamAtmAMsham /
atha sA shuShyati /
vAÇmanaHprANakaraNagrAmAnupraviShTo hi jIva iti tadupasaMhAra upasaMhriyate /
jIvena ca prANayuktenAshitaM potaM ca rasatAM gataM jIvaccharIraM vR^ikShaM vardhayadrasarUpeNa jIvasya sadbhAve liN^gaM bhavati /
ashitapItAbhyAM hi dehe jIvastiShThati te cAshitapIte jIvakarmAnusAriNI iti /
tasyaikAN^gavaikalyanimittaM karma yadopasthitaM bhavati tadA jIva ekAM shAkhAM jahAti shAkhAyA AtmAnamupasaMharati /
atha tadA sA shAkhA shuShyati /
jIvasthitinimitto raso jIvakarmAkShipto jIvopasaMhAre na tiShThati /
rasApagame ca shAkhA shoShamupaiti /
tathA sarvaM vR^ikShameva yadAyaM jahAti tadA sarvo 'pi vR^ikShaH shuShyati /
vR^ikShasya rasasravaNashoShaNAdiliN^gAjjIvavattvaM dR^iShTAntashruteshca cetanAvantaH sthAvarA iti bauddhakANAdamatamacetanAH sthAvarA ityetadasAramiti darshitaM bhavati //2 //


_______________________________________________________________________


START ChUp 6,11.3

#<evam eva khalu somya viddhIti ha uvAca |
jIvApetaM vAva kiledaM mriyate na jIvo mriyata iti |
sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,11.3 ||>#

__________


ChUpBh_6,11.3 yathAsminvR^ikShadR^iShTAnte darshitaM jIvena yukto vR^ikSho 'shuShko rasapAnAdiyukto jAvatItyucyate tadapetashca mriyata ityucyate /
evameva khalu somya viddhIti hovAca-jIvApetaM jIvaviyuktaM vAva kiledaM sharIraM mriyate na jIvo mriyata iti kAryasheShe ca suptotthitasya mamedaM kAryasheShamaparisamAptamiti smR^itvA samApanadarshanAt /
jAtamAtrANAM ca jantUnAM stanyAbhilAShayAdidarshanAccAtItajanmAntarAnubhUtastana (nya) pAnaduHkhAnubhavasmR^itirgamyate /
agnihotrAdInAM ca vaidikAnAM karmaNAmarthavattvAnna jIvo mriyata iti /
sa ya eSho 'NimetyAdi samAnam /
kathaM punaridamatyantasthIlaM pR^ithivyAdi nAmarUpavajjagadatyantasUkShmAtsadrUpAnnAmarUparah itAtsato jAyata ityetaddR^iShTAntena bhUya eva mA bhagavAnvij~nApayatviti /
tathA somyeti hovAca pitA //3//

#<iti cchAndogyopaniShadi ShaShThAdhyAyasyaikAdashaH khaNDaH>#

=======================================================================

START ChUp 6,12.1

#<nyagrodhaphalam ata Ahareti |
idaM bhagava iti |
bhinddhIti |
bhinnaM bhagava iti |
kim atra pashyasIti |
aNvya ivemA dhAnA bhagava iti |
AsAm aN^gaikAM bhinddhIti |
bhinnA bhagava iti |
kim atra pashyasIti |
na kiMcana bhagava iti || ChUp_6,12.1 ||>#

__________


ChUpBh_6,12.1 yadyetatpratyakShIkartumicchasi, ato 'smAnmahato nyagrodhAtphalamekamAharetyuktastathA cakAra, sa idaM bhagava upahR^itaM phalamiti darshitavantaM pratyAha phalaM bhindhIti /
bhinnamityAhetaraH /
tamAha pitA kimatra pashyasItyukta AhANvyo 'NutarA ivemA dhAnA bIjAni pashyAmi bhagava iti /
AsAM dhAnAnAmekAM dhAnAmaN^ga he vatsa bhindhItyukta Aha bhinnA bhagava iti /
yadi bhinnA dhAnA tasyAM bhinnAyAM kiM pashyasItyukta Aha na kiJNcana pashyAmi bhagava iti //1 //


_______________________________________________________________________


START ChUp 6,12.2

#<taM hovAca yaM vai somyaitam aNimAnaM na nibhAlayasa etasya vai somyaiSho 'Nimna evaM mahAnyagrodhas tiShThati |
shraddhatsva somyeti || ChUp_6,12.2 ||>#

__________


ChUpBh_6,12.2 taM putraM hovAca vaTadhAnAyAM bhinnAyAM yaM vaTabIjANimAnaM he saumyaitaM na nibhAlayase na pashyasi /
tathApyetasya vai kila somyaiSha mahAnnyagrodho bIjasyANimnaH sUkShmasyAdR^ishyamAnasya kAryabhUtaH sthUlashAkhAskandhaphalapalAshavAMstiShThatyutpannaH sannuttiShThatIti vocchabdo 'dhyAhAryo 'taH shraddhatsva somya sata evANimnaH sthUlaM nAmarUpAdimatkAryaM jagadutpannamiti /
yadyapi nyAyAgamAbhyAM nirdhAritor'thastathaivetyavagamyate tathApyatyantasUkShmeShvartheShu bAhyaviShayAsaktamanasaH svabhAvapravR^ittasyAsatyAM gurutarAyAM shraddhAyAM duravagamatvaM syAdityAha shraddhatsveti /
shraddhAyAM tu satyAM manasaH samAdhAnaM bubhutsiter'the bhavettatashca tadarthAvagatiH /
"anyatramanA abhUvam" ityAdishruteH //2 //


_______________________________________________________________________


START ChUp 6,12.3

#<sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,12.3 ||>#

__________


ChUpBh_6,12.3 sa ya ityAdyuktArtham /
yadi tatsajjagato mUlaM kasmAnnopalabhyata ityetaddR^iShTAntena mA bhagavAnbhUya eva vij~nApayatviti /
tathA somyeti hovAca pitA //3//

#<iti cchAndogyopaniShadi ShaShThAdhyAyasya dvAdashaH khaNDaH>#

=======================================================================

START ChUp 6,13.1

#<lavaNam etad udake 'vadhAyAtha mA prAtar upasIdathA iti |
sa ha tathA cakAra |
taM hovAca |
yad doShA lavaNam udake 'vAdhA aN^ga tad Ahareti |
tad dhAvamR^ishya na viveda || ChUp_6,13.1 ||>#

__________


ChUpBh_6,13.1 vidyamAnamapi vastu nopalabhyate prakArAntareNa tUpalabhyata iti shR^iNvatra dR^iShTAntam yadi cemamarthaM pratyakSho sa ha pitroktamarthaM pratyakShIkartumicchaMstathA cakAra /
taM hovAca paredyuH prAtarUpasIdathA upagacchethA iti /
sa ha pitroktamarthaM pratyakShIkartumicchaMstathA cakAra /
taM hovAca paredyuH prAtaryallavaM doShA rAtrAvudake 'vAdhA nikShiptavAnasyaN^ga he vatsa tadAharetyuktastallavaNamAjihIrShurha kilAvamR^ishyodake na viveda na vij~nAtavAnyathA tallavaNaM, vidyamAnameva sadapsu lInaM saMshliShTamabhUtaM //1 //


_______________________________________________________________________


START ChUp 6,13.2

#<yathA vilInam eva |
an;gAsyAntAd AcAmeti |
katham iti |
lavaNam iti |
madhyAd AcAmeti |
katham iti |
lavaNam iti |
antAd AcAmeti |
katham iti |
lavaNam iti |
abhiprAsyaitad atha mopasIdathA iti |
tad dha tathA cakAra |
tac chashvat saMvartate |
taM hovAcAtra vAva kila tat somya na nibhAlayase 'traiva kileti || ChUp_6,13.2 ||>#

__________


ChUpBh_6,13.2 yathA vilInaM lavaNaM na vettha tathApi taccakShuShA sparshanena ca piNDarUpaM lavaNamagR^ihyamANaM vidyata evApsUpalabhyate copAyAntareNetyetatputraM pratyAyayitumicchannAha-aN^gAsyodakasyAntAdupari gR^ihItvA'cAmetyuktvA putraM tathAkR^itavantamuvAca kathamitItara Aha lavaNaM svAdutaH iti /
tathA madhyAdudakasya gR^ihItvA'cAmeti kathamiti lavaNamiti /
tathAntAdadhodeshAdgR^ihItvA'cAmeti kathamiti lavaNamiti /
yadyevamabhiprAsya parityajyaitadudakamAcamyAtha mopasIdathA iti taddha tathA cakAra lavaNaM parityajya pitR^isamIpamAjagAmetyarthaH /
idaM vacanaM bravaMstallavamaM tasminnevodake yanmayA rAtrau kShiptaM shAshvannityaM saMvartate vidyamAnameva satsamyagvartate /
ityevamuktavantaM taM hovAca pitA /
yathedaM lavaNaM darshanasparshanAbhyAM pUrvaM gR^ihItaM punarudake vilInaM tAbhyAmagR^ihyamANamapi vidyata evopAyAntareNa jihvayopalabhyamAnatvAt /
evamevAtraivAsminneva tejobannAdikArye shuN^gedehe /
vAva kiletyAcAryopadeshasmaraNapradarshanArthau /
sattejobannAdishuN^gakAramaM vaTabIjANimavadvidyamAnamevendriyairnopalabhase na nibhAlayase /
yathAtraivodake darshanasparshanAbhyAmanupalabhyamAnaM lavaNaM vidyamAnameva jihvayopalabdhavAnasi /
evamevAtraiva kila vidyamAnaM sajjaganmUlamupAyAntareNa lavaNANimavadupalapsyasa iti vAkyasheShaH //2 //


_______________________________________________________________________


START ChUp 6,13.3

#<sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,13.3 ||>#

__________


ChUpBh_6,13.3 sa ya ityAdi samAnam /
yadyevaM lavaNANimavadindriyairanupalabhyamAnamapi jaganmUlaM sadupAyAntareNopalabdhuM shakyate yadupalambhAtkR^itArthaH syAmanupalambhAccAkR^itArthaH syAmahaM tasyaivopalabdhau ka upAya ityetadbhUya eva mA bhagavAnvij~nApayatu dR^iShTAntena tathA somyeti hovAca //3//

#<iti cchAndogyopaniShadi ShaShThAdhyAyasya trayodashaH khaNDaH>#

=======================================================================

START ChUp 6,14.1

#<yathA somya puruShaM gandhArebhyo 'bhinaddhAkSham AnIya taM tato 'tijane visR^ijet |
sa yathA tatra prAÇ vodaÇ vA adharAÇ vA pratyaÇ vA pradhmAyItAbhinaddhAkSha AnIto 'bhinaddhAkSho visR^iShTaH || ChUp_6,14.1 ||>#

__________


ChUpBh_6,14.1 yathA loke he somya puruShaM yaM kaJNcidgandhArebhyo janapadebhyo 'bhinaddhAkShaM baddhacakShuShamAnIya dravyahartA taskarastamabhinaddhAkShameva baddhahastamaraNye tato 'pyatijane 'tigatajane 'tyantavigatajane deshe visR^ijetsa tatra digbhramopeto yathA prAÇvA prAgaJNcanaH prAÇmukho, vetyarthaH /
tathodaÇvAdharAÇvA pratyaÇvA pradhmAyIta shabdaM kuryAdvikroshet /
abhinaddhAkSho 'haM gandhArebhyastaskareNA'nIto 'bhinaddhAkSha eva visR^iShTa iti //1 //


_______________________________________________________________________


START ChUp 6,14.2

#<tasya yathAbhinahanaM pramucya prabrUyAd etAM dishaM gandhArA etAM dishaM vrajeti |
sa grAmAd grAmaM pR^icchan paNDito medhAvI gandhArAn evopasaMpadyeta |
evam evehAcAryavAn puruSho veda |
tasya tAvad eva ciraM yAvan na vimokShye 'tha saMpatsya iti || ChUp_6,14.2 ||>#

__________


ChUpBh_6,14.2 evaM vikroshatastasya yathAbhinahanaM yathAbandhanaM pramucya muktvA kAruNikaH kashcidetAM dishamuttarato gandhArA etAM dishaM vrajeti prabrUyAtsa evaM kAruNikena bandhanAnmokShito grAmAdgrAmAntaraM pR^icchanpaNDita upadeshavAnmedhAvo paropadiShTagrAmapraveshamArgAvadhAraNasamarthaH sangandhArAnevopasampadyeta netaro mUDhamatirdeshAntaradarshanatR^iDvA /
yathAyaM dR^iShTAnto varNitaH svaviShayebhyo gandhArebhyaH puruShastaskarairabhinaddhAkSho 'viveko diÇmUDho 'shanAyApipAsAdimAnvyAghrataskarAdyanekabhayAnatharvrAtayutamaraNyaM praveshito duHkhArto vikroshanbandhanebhyo mumukShustiShThati sa kathaJNcideva kAruNikena kenacinmokShitaH svadeshAngandhArAnevA'panno nirvR^itaH sukhyabhUt /
evameva sato jagadAtmanaH svarUpAttejovannAdimayaM dehAraNyaM vAtapittakapharudhiramedomAMsAsthimajjAshukrakR^imimUtrapurIShavacchItoShNAdyanekadvandvasukhaduHkhavaccedaM mohapaTAbhinaddhAkSho bhAryAputramitrapashubandhvAdidR^iShTAdR^iShTAnekaviShayatR^iShNApAshitaH puNyApuNyAditaskaraiH praveshito"'hamamuShya putro mamaite bAndhavAH sukhyahaM duHkhI mUDhaH paNDito dhArmiko bandhumAJNjAto mR^ito jIrNaH pApI putro me mR^ito dhanaM me naShTaM hA hato 'smi kathaM jAviShyAmi kA me gatiH kiM me trANam" ityevamanekashatasahasrAnarthajAlavAnvikroshankathaJNcideva puNyAtishayAtparamakAruNikaM kaJNcitsadbrahmAtmavidaM vimuktabandhanaM brahmiShThaM yadA'sAdayati tena ca brahmavidA kAruNyAddarshitasaMsAraviShayadoShadarshanamArgo viraktaH saMsAraviShayebhyo nAsi tvaM saMsAryamuShya putratvAdidharmavAnkiM tarhi
sadyattattvamasItyavidyAmohapaTAbhinahanAnmokShito gandhArapuruShavacca svaM sadAtmAnamupasampadya sukhI nirvR^itaH syAdityetamevArthamAhA'cAryavAnpuruSho vedeti tasyAsyaivamAcAryavato muktAvidyAbhinahanasya tAvadeva tAvAneva kAlashciraM kShepaH sadAtmasvarUpasampatteriti vAkyasheShaH /
kiyAnkAlashciramityucyate yAvanna vimokShye na vimokShyata ityetatpuruShavyatyanena /
sAmarthyAt /
yena karmaNA sharIramArabdhaM tasyopabhogena yenAthashabda AnantaryArthaH syAt /
nanu yathA sadvij~nAnAntarameva dehapAtaH satsampattishca na bhavati karmasheShavashAttathApravR^ittaphalAni prAgj~nAnotpatterjanmAntarasaJNcitAnyapi karmANi santIti tatphalopabhogArthaM patite 'smi¤sharIrAntaramArabdhavyam /
utpanne ca j~nAne yAvajjIvaM vihitAni pratiShiddhAni vA karmANi karotyeveti tatphalopabhogArthaM cAvashyaM sharIrAntaramArabdhavyaM tatashca karmANi tataH sharIrAntaramiti j~nAnArthakyaM karmaNAM phalavattvAt /
atha j~nAnavataH kShIyante karmANi tadA j~nAnaprAptisamakAlameva j~nAnasya satsampattihetutvAnmokShaH syAditi sharIrapAtaH syAt /
tathAcA'cAryAbhAva "ityAcAryavAnpuruSho vede"tyAcAryavattvAnupapattirj~nAnAnmokShAbhAvaprasaN^gashca /
deshAntaraprAptyupAyaj~nAnavadanaikAntikaphalatvaM vA j~nAnasya /
na /
karmaNAM pravR^ittApravR^ittaphalavattvavisheShopapatteH /
yaduktamapravR^ittaphalAnAM karmamAM dhruvaphalavattvAdbrahmavidaH sharIre patite sharIrAntaramArabdhavyamapravR^ittakarmaphalopabhogAtharmityetadasat /
viduSha"stasya tAvadeva ciram" iti shruteH prAmANyAt /
nanu"puNyo vai pumyena karmaNAbhavati"ityAdishruterapi prAmANyameva /
tasyamevam /
tathApi pravR^ittaphalAnAmapravR^ittaphalAnAM ca karmaNAM visheSho 'sti /
katham /
yAni pravR^ittaphalAni karmANi yairvidvaccharIramArabdhaM teShAmupabhogenaiva kShayaH /
yathA'rahdhavegasya lakShyamukteShvAdervegakShayAdeva sthitirna tu lakShyavedhasamakAlameva prayojanaM nAstIti tadvat /
anyAni tvapravR^ittaphalAnIha prAgj~nAnotpatterUrdhvaM ca kR^itAni vA kriyamANAni vAtItajanmAntarakR^itAni vApravR^ittaphalAni j~nAnena dahyante prAyashcitteneva /
"kShIyante cAsya karmANi"iti cA'tharvaNe /
ato brahmavido jIvanAdiprayojanAbhAve 'pi pravR^ittaphalAnAM karmaNAmavashyameva phalopabhogaH syAditi mukteShuvattasya tAvadeva ciramiti yuktamevoktamiti yathoktadoShacodanAnupapattiH j~nAnotpatterUrdhvaM ca brahmavidaH karmAbhAvamavocAma"brahmasaMstho 'mR^itatvametI"tyatra /

tacca smartumarhasi //2 //


_______________________________________________________________________


START ChUp 6,14.3

#<sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,14.3 ||>#

__________


ChUpBh_6,14.3 sa ya ityAdyuktArtham /
AcAryavAnvidvAnyena krameNa satsampadyate taM kramaM dR^iShTAntena bhUya eva mA bhagavAnvij~nApayatviti /
tathA somyeti hovAca //3//

#<iti cchAndogyopaniShadi ShaShThAdhyAyasya caturdashaH khaNDaH>#

=======================================================================

START ChUp 6,15.1

#<puruShaM somyotopatApinaM j~nAtayaH paryupAsate jAnAsi mAM jAnAsi mAm iti |
tasya yAvan na vAÇ manasi saMpadyate manaH prANe prANas tejasi tejaH parasyAM devatAyAM tAvaj jAnAti || ChUp_6,15.1 ||>#

__________


ChUpBh_6,15.1 puruShaM he somyotopatApinaM jvarAdyupatApavantaM j~nAtayo bAndhavAH parivAryopAsate mumUrShuM jAnAsi mAM tava pitaraM putraM bhrAtaraM veti pR^icchantastasya mumUrShoryAvanna vAÇmanasi sampadyate manaH prANe prANastejasi tejaH parasyAM devatAyAmityetaduktartham //1 //


_______________________________________________________________________


START ChUp 6,15.2

#<atha yadAsya vAÇ manasi saMpadyate manaH prANe prANas tejasi tejaH parasyAM devatAyAm atha na jAnAti || ChUp_6,15.2 ||>#

__________


ChUpBh_6,15.2 saMsAriNo yo maraNakramaH sa evAyaM viduSho 'pi satsampattikrama ityetadAha parasyAM devatAyAM tejasi sampanne 'tha na jAnAti /
avidvAMstu sata utthAya prAgbhAvitaM vyAghrAdibhAvaM devamanuShyAdibhAvaM vA vishati /
vidvAMstu shAsrAcAryopadeshajanitaj~nAnadIpaprakAshitaM sadbrahmAtmAnaM pravishya nA'vartata ityeSha satsampattikramaH /
anye tu mUrdhanyayA nADyotkramyA'dityAdidvAreNa sadgacchantItyAhustadasat /
deshakAlanimittaphalAbhisandhAnena gamanadarshanAt /
na hi sadAtmaikatvadarshinaH satyAbhisandhasya deshakAlanimittaphalAdyanR^itAbhisandhirupapadyate /
virodhAt /
avidyAkAmakarmaNAM ca gamananimittAnAM sadvij~nAnahutAshanavipluShTatvAdgamanAnupapattireva /
"paryAptakAmasya kR^itAtmanastivahaiva sarve pravilIyanti kAmAH"ityAdyAtharvaNe /
nadIsamudradR^iShTAntashruteshca //2 //


_______________________________________________________________________


START ChUp 6,15.3

#<sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,15.3 ||>#

__________


ChUpBh_6,15.3 sa ya ityAdi samAnam /
yadi mariShyato mumukShatashca tulyA satsampattistatra vidvAnsatsampanno nA'vartata Avartate tvavidvAnityatra kAraNaM dR^iShTAntena bhUya eva mA bhagavAnvij~nApayatviti tathA somyeti hovAca //3//

#<iti cchAndogyopaniShadi ShaShThAdhyAyasya paJNcadashaH khaNDaH>#

=======================================================================

START ChUp 6,16.1

#<puruShaM somyota hastagR^ihItam Anayanti |
apahArShIt steyam akArShIt parashum asmai tapateti |
sa yadi tasya kartA bhavati tata evAnR^itam AtmAnaM kurute |
so 'nR^itAbhisaMdho 'nR^itenAtmAnam antardhAya parashuM taptaM pratigR^ihNAti |
sa dahyate |
atha hanyate || ChUp_6,16.1 ||>#

__________


ChUpBh_6,16.1 shR^iNu yathA somya puruShaM cauryakarmaNi sandihyamAnaM nigrahAya parIkShaNAya votApi hastagR^ihItaM baddhahastamAnayanti rAjapuruShAH /
kiM kR^itavAnayamiti pR^iShTAshcA'hurapahArshIddhanamasyAyam /
te cA'huH kimapaharaNamAtrema bandhanamarhati /
anyathA datte 'pi dhane bandhanaprasaN^gAdityuktAH punarAhuH steyamakArShIttauryeNa dhanamapahArShIditi /
teShvevaM vadatsvitaro 'pahnate nAhaM tatkarteti /
(te cA'huH sandihyamAnaM steyamakArShIstvamasya dhanasyeti) /
tasmiMshcApahnavAne AhuH parashumasmai tapateti shodhayatvAtmAnamiti /
sa yadi tasya stainyasya kartA bavati bahishcApahnate sa evaMbhUtastata evAnR^itamanyathAbhUtaM santamanyathA'mAnaM kurute sa tathAnR^itAbhisandho 'nR^itenA'tmAnamantardhAya vyavahitaM kR^itvA parashuM taptaM mohAtpratigR^ihrAti sa dahyate 'tha hanyate rAjapuruShaiH svakR^itenAnR^itAbhisandhidoSheNa //1 //


_______________________________________________________________________


START ChUp 6,16.2

#<atha yadi tasyAkartA bhavati |
tata eva satyam AtmAnaM kurute |
sa satyAbhisandhaH satyenAtmAnam antardhAya parashuM taptaM pratigR^ihNAti |
sa na dahyate |
atha mucyate || ChUp_6,16.2 ||>#

__________


ChUpBh_6,16.2 atha yadi tasya karmaNo 'kartA bhavati tata eva satyamAtmAnaM kurute sa satyena tayA stainyAkartR^itayA'tmAnamantardhAya parashuM taptaM pratigR^ihNAti sa satyAbhisandhaH sanna dahyate satyavyavadhAnAdatha mucyate ca mR^iShAbhiyoktR^ibhyaH /
taptaparashuhastatalasaMyogasya tulyatve 'pi steyakartrakartroranR^itAbhisandho dahyate na tu satyAbhisandhaH //2 //


_______________________________________________________________________


START ChUp 6,16.3

#<sa yathA tatra nAdAhyeta |
etad Atmyam idaM sarvam |
tat satyam |
sa AtmA |
tat tvam asi shvetaketo iti |
tad dhAsya vijaj~nAv iti vijaj~nAv iti || ChUp_6,16.3 ||>#

__________


ChUpBh_6,16.3 sa yathA satyAbhisandhastaptaparashugrahaNakarmaNi satyavyavahitahastatalatvAnnAdAhyeta na dahyetetyetadevaM sadbrahmasatyAbhisandhItarayoH sharIrapAtakAle ca tulyAyAM satsampattau vidvAnsatsampadya na punarvyAghradevAdidehagrahaNAyA'vartate /
avidvAMstu vikArAnR^itAbhisandhaH punarvyAghrAdibhAvaM devatAdibhAvaM vA yathAkarma yathAshrutaM pratipadyate /
yadAtmAbhisandhyanabhisandhikR^ite mokShabandhane yacca mUlaM jagato yadAyatanA yatpratiShThAshca sarvAH prajA yadAtmakaM ca sarvaM yaccAjamamR^itamabhayaM shivamadvitIyaM tatsatyaM sa AtmA tavAtastattvamasi he shvetaketo ityuktArthamasakR^idvAkyam /

kaH punarasau shvetaketustvaMshabdArthaH /
yo 'haM shvetaketuruddAlakasya putra iti vedA'tmAnamAdeshaM shrutvA matvA vij~nAya cAshrutamamatamavij~nAtaM vij~nAtuM pitaraM papraccha kathaM nu bhagavaH sa Adesho bavatIti sa eSho 'dhikR^itaH shrotA mantA vij~nAtA tejobannamayaM kAryakAraNasaN^ghAtaM praviShTA paraiva devatA nAmasvarUpavyAkaraNAyA'darsha iva puruShaH sUryAduriva jalAdau pratibodhitastattvamasItidR^iShTAntairhetubhishca tatpiturasya ha kiloktaM sadevAhamasmIti vijaj~nau vij~nAtavAn /
dvirvacanamadhyAyaparisamAptyartham /
kiM punaratra ShaShThe vAkyapramANena janitaM phalam?Atmani kartR^itvabhoktR^itvayoradhikR^itatvavij~nAnanivR^ittistasya phalaM yaM vayamavocAma tvaMshabdavAcyamarthaM shrotuM mantuM cAdhikR^itamavij~nAtavij~nAnaphalArtham /
prAkcaitasmAdvij~nAnAdahamevaM kariShyAmyagnihotrAdIni karmANyahamatrAdhikR^itaH /
eShAM ca karmaNAM phalamihAmutra ca bhokShye kR^iteShu vA karmasu kR^itakartavyaH syAmityevaM kartR^itvabhoktR^itvayoradhikR^ito 'smItyAtmani yadvij~nAnamabhUttattasya yatsajjagato mUlamekamevAdvitIyaM tattvamasItyanena vAkyena pratibuddhasya nivartate /
virodhAt /
na hyekasminnadvitIya AtmanyayamahamasmIti vij~nAte mamedamanyadanena kartavyamidaM kR^itvAsya phalaM bhokShya iti vA bhedavij~nAnamupapadyate /
tasmAtsatsatyAdvitIyAtmavij~nAne vikArAnR^itajIvAtmavij~nAnaM nivartata iti yuktam /
nanu tattvamasItyatra tvaMshabdavAcyer'the sadbuddhirAdhitsyate yathA'dityamana AdiShu brahmAdibuddhiH /
yathA ca loke pratimAdiShu viShNvAdibuddhistadvannatu sadeva tvamiti, yadi sadeva shvetaketuH syAtkathamAtmAnaM na vijAnIyAdyena tasmai tattvamasItyupadishyate /
na /
AdityAdivAkyavailakShaNyAt /
Adityo brahmetyAdAvitishabdavyavadhAnAnna sAkShAdbrahmatvaM gamyate /
rUpAdimattvAccA'dityAdInAmAkAshamanasoshcetishabdavyavadhAnAdevAbrahmatvamiha tu sata eveha praveshaM darshayitvA tattvamasIti niraN^kushaM sadAtmabhAvamupadishati /
nanu parAkramAdiguNaH siMho 'si tvamitivattattvamasIti syAt /
na /
mR^idAdivatsadekamevAdvitIyaM satyamityupadeshAt /
na copacAravij~nAnAttasya tAvadeva ciramiti satsampattirUpadishyeta /
mR^iShAtvAdupacAravij~nAnasya /
tvamindro 'si yama itivat /
nApi stutiranupAsyatvAcchvetaketoH /
nApi sacchvetaketutvopadeshena stUyeta /
na hi rAjA dAsastvamiti stutyaH syAt /
nApi sataH sarvAtmana ekadeshanirodho yuktastattvamasIti deshAdhipateriva grAmAdhyakShastvamiti /
na cAnyA gatiriha sadAtmatvopadeshAdarthAntarabhUtA sambhavati /
nanu sadasmItibuddhimAtramiha kartavyatayA codyate na tvaj~nAtaM sadasIti j~nApyata iti cet /
nanvasminpakShe 'pyashrutaM shrutaM bhavatItyAdyanupapannam /
na, sadasmItibuddhividheH stutyarthatvAt /
na, AcAryavAnpuruSho veda tasya tAvadeva ciramityupadeshAt /
yadi hi sadasmIti buddhimAtraM kartavyatayA vidhIyate na tu tvaMshabdavAcyasya sadrUpatvameva tadA nA'cAryavAnvedeti j~nAnopAyopadesho vAcyaH syAt /
yathAgnihotraM juhuyAdityevamAdiShvarthaprAptamevA'cAryavattvamiti tadvat /
tasya tAvadeva ciramiti ca kShepakaraNaM na yuktaM syAt /
sadAtmatattve 'vij~nAte 'pi sakR^idbuddhimAtrakaraNe mokShaprasaN^gAt /
na ca tattvamasItyukte nAhaM saditipramANavAkyajanitA buddhIrnivartayituM shakyA notpanneti vA shakyaM vaktum /
sarvopaniShadvAkyAnAM tatparatayaivopakShayAt /
yathAgnihotrAdividhijanitAgnihotrAdikartavyatAbuddhInAmatathArthatvamanutpannatvaM vA na shakyate vaktuM tadvat /
yattUktaM sadAtmA sannAtmAnaM kathaM na jAnIyAditi /
nAsau doShaH /
kAryakaraNasaN^ghAtavyatirikto 'haM jIvaH kartA bhoktetyapi svabhAvataH prANinAM vij~nAnAdarshanAtkisu tasya sadAtmavij~nAnam /
kathamevaM vyatiriktavij~nAne sati teShAM kartR^itvAdivij~nAnaM sambhavati dR^ishyate ca /
tadvattasyApi dehAdiShvAtmabuddhitvAnna syAtsadAtmavij~nAnam /
tasmAdvikArAnR^itAdhikR^itajIvAtmavij~nAnanivartakamevedaM vAkyaM tattvamasIti siddhamiti //3 // //

#<iti cchAndogyopaniShadi ShaShThAdhyAyasya ShoDashaH khaNDaH>#
#<iti cchAndogyopaniShadbrAhmaNe ShaShThodhyAyaH samAptaH>#


_____________________________________________________________


#<atha saptamo 'dhyAyaH>#


_______________________________________________________________________


START ChUp 7,1.1

#<adhIhi bhagava iti hopasasAda sanatkumAraM nAradaH |
taM hovAca yad vettha tena mopasIda |
tatas ta UrdhvaM vakShyAmIti |
sa hovAca || ChUp_7,1.1 ||>#

__________


ChUpBh_7,1.1
paramArthantattvopadeshapradhAnaparaH ShaShTho 'dhyAyaH sadAtmaikatvanirNayaparatayaivopayuktaH /
na sator'vAgvikAralakShaNAni tattvAni nirdiShTAnItyatastAni nAmAdIni prANAntAni krameNa nirdishya taddvAreNApi bhUmAkhyaM niratishayaM tattvaM nirdekShyAmIti shAkhAcandradarshanavaditInaM saptamaM prapAThakamArabhate /
anirdiShTeShu hi sator'vAktattveShu sanmAtre ca nirdiShTe 'nyadapyavij~nAtaM syAdityAshaN^kA kasyacitsyAtsA mA bhUditi vA tAni nirdidikShati /

athavA sopAnArohaNavatsthUlAdArabhya sUkShmaM sUkShamataM ca buddhiviShayaM j~nApayitvA tadatirikte svArAjye 'bhiShekShyAmIti nAmAdIni nirdidikShati /
athavA nAmAdyuttarottaravishiShTAni tattvAnyatitarAM ca teShAmutkR^iShTatamaM bhUmAkhyaM tattvamiti tatstutyarthaM nAmAdInAM krameNopanyAsaH /

AkhyAyikA tu paravidyAstutyarthA /
katham /
nArado devarShiH kR^itakartavyaH sarvavidyo 'pi sannanAtmaj~natvAcchushocaiva kimu vaktavyamanyo 'lpavijjanturakR^itapuNyAtishayo 'kR^itArtha iti /
athavA nAnyadAtmaj~nAnAnniratishayashreyaH sAdhanamastItyetatpradarshanArthaM sanatkumAranAradAkhyAyikA'rabhyate /
yena sarvavij~nAnasAdhanashaktisampannasyApi nAradasya devarSheH shreyo na babhUva yenottamAbhijanavidyAvR^ittasAdhanashaktisampattinimittAbhi mAnaM hitvA prAkR^itapuruShavatsanatkumAramupasasAda shreyaHsAdhanaprAptaye 'taH prakhyApitaM bhavati niratishayaprAptisAdhanatvamAtmavidyAyA iti /
adhIhyadhIShva bhagavA bha vinniti kilopasasAda /
adhIhi bhagava iti mantraH /
sanatkumAraM yogIshvaraM brahmiShThaM nArada upasannavAn /
taM nyAyata upasannaM hovAca yadAtmaviShaye kiJNcidvettha tena tatprakhyApanena mAmupasIdedamahaM jAna iti tato 'haM bhavato vij~nAnAtte tubyamUrdhvaM vakShyAmItyuktavati sa hovAca nAradaH //1 //


_______________________________________________________________________


START ChUp 7,1.2

#<R^igvedaM bhagavo 'dhyemi yajurvedaM sAmavedam AtharvaNaM caturtham itihAsapurANaM paJNcamaM vedAnAM vedaM pitryaM rAshiM daivaM nidhiM vAkovAkyam ekAyanaM devavidyAM brahmavidyAM bhUtavidyAM kShatravidyAM nakShatravidyAM sarpadevajanavidyAm etad bhagavo 'dhyemi || ChUp_7,1.2 ||>#

__________


ChUpBh_7,1.2 R^igvedaM bhagavo 'dhyemi smarAmi yadvettheti vij~nAnasya pR^iShTatvAt /
tathA yajurvedaM sAmavedamAtharvaNaM caturthaM vedaM vedashabdasya prakR^itatvAditihAsapurANaM paJNcamaM vedaM vedAnAM bhAratapaJNcamAnAM vedaM vyAkaraNamityarthaH /

vyAkaraNena hi padAdivibhAgasha R^igvedAdayo j~nAyante /
pitryaM shrAddhakalpam /
kAshiM gaNitam /
daivamutpAtaj~nAnam /
nidhiM mahAkAlAdinidhishAstram /
vAkovAkyaM tarkashAsram /
ekAyanaM nItishAsram /
devavidyAM niruktam /
brahmaNa R^igyajuHsAmAkhyasya vidyAM brahmavidyAM shikShAkalpacchandovicitayaH /
bhUtavidyAM bhUtatantram /
kShattravidyAM dhanurvedam /
nakShatravidyAM jyautiSham /
sarpadevajanavidyAM sarpavidyAM gAruDaM devajanavidyAM gandhayuktinR^ityagItavAdyishilpAdivij~nAnAni /
etatsarvaM he bhagavo 'dhyemi //2 //


_______________________________________________________________________


START ChUp 7,1.3

#<so 'haM bhagavo mantravid evAsmi nAtmavit |
shrutaM hy eva me bhagavaddR^ishebhyas tarati shokam Atmavid iti |
so 'haM bhagavaH shocAmi |
taM mA bhagavA¤ chokasya pAraM tArayatv iti |
taM hovAca yad vai kiMcaitad adhyagIShThA nAmaivaitat || ChUp_7,1.3 ||>#

__________


ChUpBh_7,1.3 so 'haM bhagava etatsarvaM jAnannapi mantravidevAsmi shabdArthamAtravij~nAnavAnevAsmItyarthaH /
sarvo hi shabdo 'bhidhAnamAtramabhidhAnaM ca sarvaM mantreShvantarbhavati /
mantravidevAsmi mantravitkarmavidityarthaH /
'mantreShu karmANI'ti hi vakShyati nA'tmavinnA'tmAnaM vedbhi /
nanvAtmApi mantraiH prakAshyata eveti kathaM mantraviccennA'tmavit /
na /
abhidhAnAbhidheyabhedasya vikAratvAt /
na ca vikAra AtmeShyate /
nanvAtmApyAtmashabdenAbhidhIyate /
na"yato vAco nivartante" /
"yatra nAnya pashyati"ityAdishruteH /
kathaM tarhyA'tmaivAdhastAt' 'sa Atme'tyAdishabdA AtmAnaM pratyAyayanti /
naiSha doShaH /
dehavati pratyagAtmani bhedaviShaye prayujyamAnaH shabdo dehAdInAmAtmatve pratyAkhyAyamAne yatparishiShTaM sadavAcyamapi pratyAyayati /
yathA sarAjikAyAM dR^ishyamAnAyAM senAyAM chatradhvajapatAkAdivyavahite 'dR^ishyamAne 'pi rAjanyeSha rAjA dR^ishyata iti bhavati shabdaprayogastatra ko 'sau rAjeti rAjavisheShanirUpaNAyAM dR^ishyamAnetarapratyAkhyAne 'nyasminnadR^ishyamAne 'pi rAjani rAjapratItirbhavettadvat /
tasmAtsohaM mantravitkarmavidevAsmi karmakAryaM ca sarvaM vikAra iti vikAraj~na evAsmi nA'tmavinnA'tmaprakR^itisvarUpaj~na ityarthaH /
ata evokta"mAcAryavAnpuruSho vede"ti /
"yato vAco nivartante"ityAdishrutibhyashca /
shrutamAgamaj~nAnamastyeva hi yasmAnme mama bhagavaddR^ishebhyo yuShmatsadR^ishebhyastaratyatikrAmati shokaM manastApamakR^itArthabuddhitAmAtmavidityataH /
so 'hamanAtmavittvAddhe bhagavaH shocAmyakR^itArthabuddhyA santapye sarvadA taM mA mAM shokasya shokasAgarasya pAramantaM bhagavAMstArayatvAtmaj~nAnoDupena kR^itArthabuddhimApAdayatvabhayaM gamayatvityarthaH /
tamevamuktavantaM hovAca yadvai kiJNcaitadadhyagIShThA adhItavAnasi /
adhyayanena tadarthaj~nAnamupalakShyate j~nAtavAnasItyetannAmaivaitat /
"vAcA'rambhaNaM vikAro nAmadheyam"iti shruteH //3 //


_______________________________________________________________________


START ChUp 7,1.4

#<nAma vA R^igvedo yajurvedaH sAmaveda AtharvaNash caturtha itihAsapurANaH paJNcamo vedAnAM vedaH pitryo rAshir daivo nidhir vAkovAkyam ekAyanaM devavidyA brahmavidyA bhUtavidyA kShatravidyA nakShatravidyA sarpadevajanavidyA |
nAmaivaitat |
nAmopAssveti || ChUp_7,1.4 ||>#

__________


ChUpBh_7,1.4 nAma vA R^igvedo yajurveda ityAdi nAmaivaitat /
nAmopAHsva brahmeti brahmabuddhyA /
yathA pratimAM viShNubuddhyopAste tadvat //4 //


_______________________________________________________________________


START ChUp 7,1.5

#<sa yo nAma brahmety upAste |
yAvan nAmno gataM tatrAsya yathAkAmacAro bhavati yo nAma brahmety upAste |
asti bhagavo nAmno bhUya iti |
nAmno vAva bhUyo 'stIti |
tan me bhagavAn bravItv iti || ChUp_7,1.5 ||>#

__________


ChUpBh_7,1.5 sa yastu nAma brahmetyupAste tasya yatphalaM bhavati tacchR^iNu yAvannAmno gataM nAmno gocaraM tatra tasminnAmaviShaye 'sya yathAkAmacAraH kAmacaraNaM rAj~na iva svaviShaye bhavati /
yo nAma brahmetyupAsta ityupasaMhAraH /
kimasti bhagavo nAmno bhUyo 'dhikataraM yadbrahmadR^iShTyarhamanyadityabhiprAyaH /
sanatkumAra Aha nAmno vAva bhUyo 'styevetyukta Aha yadyasti tanme bhagavAnbravItviti //5//

#<iti cchAndogyopaniShadi saptamAdhyAyasya prathamaH khaNDaH>#

=======================================================================

START ChUp 7,2.1

#<vAg vAva nAmno bhUyasI |
vAg vA R^igvedaM vij~nApayati yajurvedaM sAmavedam AtharvaNaM caturtham itihAsapurANaM paJNcamaM vedAnAM vedaM pitryaM rAshiM daivaM nidhiM vAkovAkyam ekAyanaM devavidyAM brahmavidyAM bhUtavidyAM kShatravidyAM nakShatravidyAM sarpadevajanavidyAM divaM ca pR^ithivIM ca vAyuM cAkAshaM cApash ca tejash ca devAMsh ca manuShyAMsh ca pashUMsh ca vayAMsi ca tR^iNavanaspatI¤ shvApadAny AkITapataN^gapipIlakaM dharmaM cAdharmaM |
ca satyaM cAnR^itaM ca sAdhu cAsAdhu ca hR^idayaj~naM cAhR^idayaj~naM ca |
yad vai vAÇ nAbhaviShyan na dharmo nAdharmo vyaj~nApayiShyan na satyaM nAnR^itaM na sAdhu nAsAdhu na hR^idayaj~no nAhR^idayaj~naH |
vAg evaitad sarvaM vij~nApayati vAcam upAssveti || ChUp_7,2.1 ||>#

__________


ChUpBh_7,2.1 vAgvAva /
vAgitIndriyaM jihvAbhUlAdiShvaShTasu sthAneShu sthitaM varNAnAmabhivyaJNjakam /
varNAshca nAmeti nAmno vAgbhUyasItyucyate /
kAryaddhi kAraNaM bhUyo dR^iShTaM loke yathA putrAtpitA tadvat /
kathaM ca vAÇnAmno bhUyasItyAhavAgvA R^igvedaM vij~nApayatyayamR^igveda iti /
tathA yajurvedamityAdi samAnam /
hR^idayaj~naM hR^idayapriyam /
tadviparItamahR^idayaj~nam /
yadyadi vAÇnAbhaviShyaddharmAdi na vyaj~nApayiShyadvAgabhAve 'dhyayanAbhAve tadarthashravaNAbhAvastacchravaNAbhAve dharmAdi na vyaj~nApayiShyanna vij~nAtamabhaviShyadityarthaH /
tasmAdvAgevaitacchabdoccAraNena sarvaM vij~nApayatyato bhUyasI vAÇnAmnastasmAdvAcaM brahmetyupAHsva //1 //


_______________________________________________________________________


START ChUp 7,2.2

#<sa yo vAcaM brahmety upAste |
yAvad vAco gataM tatrAsya yathAkAmacAro bhavati yo vAcaM brahmety upAste |
asti bhagavo vAco bhUya iti |
vAco vAva bhUyo 'stIti |
tan me bhagavAn bravItv iti || ChUp_7,2.2 ||>#

__________


ChUpBh_7,2.2 samAnamanyat //2//

#<iti cchAndogyopaniShadi saptamAdhyAyasya dvitIyaH khaNDaH>#

=======================================================================

START ChUp 7,3.1

#<mano vAva vAco bhUyaH |
yathA vai dve vAmalake dve vA kole dvau vAkShau muShTir anubhavaty evaM vAcaM ca nAma ca mano 'nubhavati |
sa yadA manasA manasyati mantrAn adhIyIyety athAdhIte |
karmANi kurvIyety atha kurute |
putrAMsh ca pashUMsh ceccheyety athecchate |
imaM ca lokam amuM ceccheyety athecchate |
mano hy AtmA |
mano hi lokaH |
mano hi brahma |
mana upAssveti || ChUp_7,3.1 ||>#

__________


ChUpBh_7,3.1 mano manasyanavishiShTamantaHkaraNaM vAco bhUyaH /
taddhi manasyanavyApAravadvAcaM vaktavye prerayati /
tena vAÇmanasyantarbhavati /
yacca yasminnantarbhavati tattasya vyApakatvAttato bhUyo bhavati /
yathA vai loke dve vA'malake phale dve vA kole badaraphale dvau vAkShau vibhItakaphale muShTiranubhavati muShTiste phale vyApnoti muShTau hi te antarbhavataH /
evaM vAcaM ca nAma cA'malakAdivanmano 'nubhavati /
sa yadA puruShe yasminkAle manasAntaHkaraNena manasyati manasyanaM vivakShAbuddhiH kathaM?mantrAnadhIyIyoccArayeyamityevaM vivakShAM kR^itvAthAdhIte tathA karmANi kurvIyeti cikIrShAbuddhiM kR^itvAtha kurute putrAMshca pashUMshceccheyeti prAptIcchAM kR^itvA tatprAptyupAyAnuShThAnenAthecchate putrAdInprApnotItyarthaH /
tathemaM ca lokamamuM copAyeneccheyeti tatpraptyupAyAnuShThAnenAthecchace prApnoti /
mano hyAtmA'tmanaH kartR^itvaM bhoktR^itvaM ca sati manasi nAnyatheti mano hyAtmetyucyate /
mano hi lokaH satyeva hi manasi loko bhavati tatprAptyupAyAnuShThAnaM ceti mano hi loko yasmAttasmAnmano hi brahma /
yata evaM tasmAnmana upAHsveti //1 //


_______________________________________________________________________


START ChUp 7,3.2

#<sa yo mano brahmety upAste |
yAvan manaso gataM tatrAsya yathAkAmacAro bhavati yo mano brahmety upAste |
asti bhagavo manaso bhUya iti |
manaso vAva bhUyo 'stIti |
tan me bhagavAn bravItv iti || ChUp_7,3.2 ||>#

__________


ChUpBh_7,3.2 sa yo ityAdi samAnam //2//

#<iti cchAndogyopaniShadi saptamAdhyAyasya tR^itIyaH khaNDaH>#

=======================================================================

START ChUp 7,4.1

#<saMkalpo vAva manaso bhUyAn |
yadA vai saMkalpayate 'tha manasyati |
atha vAcam Irayati |
tAm u nAmnIyUati |
nAmni mantrA ekaM bhavanti |
mantreShu karmANi || ChUp_7,4.1 ||>#

__________


ChUpBh_7,4.1 saMkalpo vAva manaso bhUyAn /
saMkalpo 'pi manasyanavadantaHkaraNavR^ittiH kartavyAkartavyaviShayavibhAgena samarthanam /
vibhAgena hi samarthite viShaye cikIrShAbuddhirmanasyanAnantaraM bhavati /
katham /
yadA vai saMkalpayate kartavyAdiviShayAnvibhajata idaM kartuM yuktamiti, atha manasyati mantrAnadhIyIyetyAdi /
athAnantaraM vAcamIrayati mantrAdyuccAraNe /
tAM ca vAcamu nAmni nAmoccAraNanimittaM vivakShAM kR^itverayati nAmni nAmasAmAnye mantrAH shabdavisheShAH santa ekaM bhavantyantarbhavantItyarthaH /
sAmAnye hi visheSho 'ntabhavati /
mantreShu karmANyekaM bhavanti /
mantraprakAshitAni karmANi kriyante nAmantrakamasti karma /
yaddhi mantraprakAshanena labdhasattAkaM satkarma brAhmaNenedaM kartavyamasmai phalAyeti vidhIyate /
yApyutpattirbrAhmaNeShu karmaNAM dR^ishyate sApi mantreShu labdhasattAkAnAmeva karmaNAM spaShTIkaraNam /
na hi mantrAprakAshitaM karma kiJNcidbrAhmaNa utpannaM dR^ishyate /
trayIvihitaM karmeti prasiddham loke /
trayIshabdashca ÌgyajuHsAmasamAkhyA /
mantreShu karmANi kavayo yAnyapashyanniti cA'tharvaNe /
tasmAdyuktaM mantreShu karmANyekaM bhavantIti //1 //


_______________________________________________________________________


START ChUp 7,4.2

#<tAni ha vA etAni saMkalpaikAyanAni saMkalpAtmakAni saMkalpe pratiShThitAni |
samakÊpatAM dyAvApR^ithivI |
samakalpetAM vAyush cAkAshaM ca |
samakalpantApash ca tejash ca |
teShAM saMkÊptyai varShaM saMkalpate |
varShasya saMkÊptyA annaM saMkalpate |
annasya saMkÊptyai prANAH saMkalpante |
prANAnAM saMkÊptyai mantrAH saMkalpante |
mantrANAM saMkÊptyai karmANi saMkalpante |
karmaNAM saMkÊptyai lokaH saMkalpate |
lokasya saMkÊptyai sarvaM saMkalpate |
sa eSha saMkalpaH |
saMkalpam upAssveti || ChUp_7,4.2 ||>#

__________


ChUpBh_7,4.2 tAni ha vA etAni mana AdIni saMkalpaikAyanAni saMkalpa eko 'yanaM gamanaM pralayo yeShAM tAni saMkalpaikAyanAni saMkalpAtmakAnyutpattau saMkalpe pratiShThitAni sthitau samakÊpatAM saMkalpaM kR^itavatyAviva hi dyaushca pR^ithivI ca dyAvApR^ithivyau nishcale lakShyete /
tathA samakalpetAM vAyushcA'kAshaM caitAvapi saMkalpaM kR^itavantAviva tathA samakalpantAmApashca tejashca svena rUpema nishcalAni lakShyante /
yatasteShAM dyAvApR^ithivyAdInAM saMkÊptyai saMkalpanimittaM varShaM saMkalpante /
annamayA hi prANA annopaShTambhakAH /
"annaM dAma"iti hi shrutiH /
teShAM saMkÊptyai mantrAH saMkalpante /
prANAvAnhi mantrAnadhIte nAbalaH /
mantrANAM hi saMkÊptyai karmANyagnihotrAdIni saMkalpante 'nuShThIyamAnAni mantraprakAshitAni samarthIbhavanti phalAya /
tato lokaH phalaM saMkalpate karmakartR^isamavAyitayA samarthIbhavatItyarthaH /
lokasya saMkÊptyai sarvaM jagatsaMkalpate svarUpAvaikalyAya /
etaddhIdaM sarvaM jagadyatphalAvasAnaM tatsarvaM saMkalpamUlam /
ato vishiShTaH sa eSha saMkalpaH /
ataH saMkalpamupAHsvetyuktvA phalamAha tadupAsakasya //2 //


_______________________________________________________________________


START ChUp 7,4.3

#<sa yaH saMkalpaM brahmety upAste |
kÊptAn vai sa lokAn dhruvAn dhruvaH pratiShThitAn pratiShThito 'vyathamAnAn avyathamAno 'bhisidhyati |
yAvat saMkalpasya gataM tatrAsya yathAkAmacAro bhavati yaH saMkalpaM brahmety upAste |
asti bhagavaH saMkalpAd bhUya iti |
saMkalpAd vAva bhUyo 'stIti |
tan me bhagavAn bravItv iti || ChUp_7,4.3 ||>#

__________


ChUpBh_7,4.3 sa yaH saMkalpaM brahmeti brahmabuddhyopAstekÊptAnvai dhAtrAsyeme lokAH phalamiti kÊptAnsamarthitAnsaMkalpitAnsa vidvAndhruvAnnityAnatyantAdhruvApekShayA dhruvashca svayam /
lokino hyadhruvatve loke dhruvakÊptivyartheti dhruvaH sanpratiShThitAnupakaraNasaMpannAnityarthaH /
pashuputrAdibhiH pratitiShThatIti darshanAtsvayaM ca pratiShThita AtmIyopakaraNasaMpanno 'vyathamAnAnamitrAditrAsarah itAnavyathamAnashca svayamabhisidhyatyabhiprApnotItyarthaH /
yAvatsaMkalpasya gataM saMkalpagocarastatrAsya yathAkAmacAro bhavati AtmanaH saMkalpasya na tu sarveShAM saMkalpasyeti /
uttaraphalavirodhAt /
yaH saMkalpaM brahmetyupAsta ityAdi pUrvavat //3//

#<iti cchAndogyopaniShadi saptamAdhyAyasya caturthaH khaNDaH>#

=======================================================================

START ChUp 7,5.1

#<cittaM vAva saMkalpAd bhUyaH |
yadA vai cetayate 'tha saMkalpayate |
atha manasyati |
atha vAcam Irayati |
tAm u nAmnIyUati |
nAmni mantrA ekaM bhavanti |
mantreShu karmANi || ChUp_7,5.1 ||>#

__________


ChUpBh_7,5.1 cittaM vAva saMkalpAdbhUyaH /
cittaM cetayitR^itvaM prAptakAlAnurUpabodhavattvamatItAna gataviShayaprayojananirUpaNasAmarthyaM ca tatsaMkalpAdapi bhUyaH /
katham /
yadA vai prAptamiti cetayate tadA dAnAya vApohAya vAtha saMkalpayate 'tha manasyatItyAdi pUrvavat //1 //


_______________________________________________________________________


START ChUp 7,5.2

#<tAni ha vA etAni cittaikAyanAni cittAtmAni citte pratiShThitAni |
tasmAd yady api bahuvid acitto bhavati nAyam astIty evainam AhuH |
yad ayaM veda yad vA ayaM vidvAn nettham acittaH syAd iti |
atha yady alpavic cittavAn bhavati tasmA evota shushrUShante |
cittaM hy evaiShAm ekAyanam |
cittam AtmA |
cittaM pratiShThA |
cittam upAssveti || ChUp_7,5.2 ||>#

__________


ChUpBh_7,5.2 tAni saMkalpAdIni karmaphalAntAni cittaikAyanAni cittAtmAni cittotpattIni citte pratiShThitAni cittasthitAnItyapi pUrvavat /
kiJNca cittasya mAhAtmyam /
yasmAccittaM saMkalpAdimUlaM tasmAdyadyapi bahuvidbahushAsrAdiparij~nAnavAnsannacitto bhavati prAptAdicetayitR^itvasAmarthyavirahito bhavati taM nipuNA laukikAnAyamasti vidyamAno 'pyasatsama evetyenamAhuH /
yaccAyaM kiJNcicchAsrAdi veda shrutavAMstadapyasya vR^ithaiveti kathayanti /
kasmAt /
yadyayaM vidvAnsyAditthamevamacitto na syAttasmAdasya shrutamapyashrutamevetyAhurityarthaH /
athAlpavidapi yadi cittavAnbhavati tasmA etasmai taduktArthagrahaNAyaivotApi shushrUShante shrotumicchanti /
tasmAcca cittaM hyevaiShAM saMkalpAdInAmekAyanamityAdi pUrvavat //2 //


_______________________________________________________________________


START ChUp 7,5.3

#<sa yash cittaM brahmety upAste |
cittAn vai sa lokAn dhruvAn dhruvaH pratiShThitAn pratiShThito 'vyathamAnAn avyathamAno 'bhisidhyati |
yAvac cittasya gataM tatrAsya yathAkAmacAro bhavati yash cittaM brahmety upAste |
asti bhagavash cittAd bhUya iti |
cittAd vAva bhUyo 'stIti |
tan me bhagavAn bravItv iti || ChUp_7,5.3 ||>#

__________


ChUpBh_7,5.3 cittAnupacitAnhuddhimadguNaiH sa cittopAsako dhruvAnityAdi coktArtham //3//

#<iti cchAndogyopaniShadi saptamAdhyAyasya paJNcamaH khaNDaH>#

=======================================================================

START ChUp 7,6.1-2

#<dhyAnaM vAva cittAd bhUyaH |
dhyAyatIva pR^ithivI |
dhyAyatIvAntarikSham |
dhyAyatIva dyauH |
dhyAyantIvApaH |
dhyAyantIva parvatAH |
dhyAyantIva devamanuShyAH |
tasmAd ya iha manuShyANAM mahattAM prApnuvanti dhyAnApAdAMshA ivaiva te bhavanti |
atha ye 'lpAH kalahinaH pishunA upavAdinas te |
atha ye prabhavo dhyAnApAdAMshA ivaiva te bhavanti |
dhyAnam upAssveti || ChUp_7,6.1 ||>#

#<sa yo dhyAnaM brahmety upAste |
yAvad dhyAnasya gataM tatrAsya yathAkAmacAro bhavati yo dhyAnaM brahmety upAste |
asti bhagavo dyAnAd bhUya iti |
dhyAnAd vAva bhUyo 'stIti |
tan me bhagavAn bravItv iti || ChUp_7,6.2 ||>#

__________


ChUpBh_7,6.1-2 dhyAnaM vAva cittAdbhUyaH /
dhyAnaM nAma shAsroktadevatAdyAlambaneShvacalo bhinnajAtIyairanantaritaH pratyayasaMtAnaH /
ekAgrateti yamAhuH /
dR^ishyate ca dhyAnasya mAhAtmyaM phalataH /
katham /
yathA yogI dhyAyannishcalo bhavati dhyAnaphalalAbhe /
evaM dhyAyatIva nishcalA dR^ishyate pR^ithivI /
dhyAyatIvAntarikShamityAdi samAnamanyat /
devAshca manuShyAshca devamanuShyA manuShyA eva vA devasamA devamanuShyAH shamAdiguNasaMpannA manuShyA devasvarUpaM na jahatItyarthaH /
yasmAdevaM vishiShTaM dhyAnaM tasmAdya iha loke manuShyANAmeva dhanairvidyayA guNairvA mahattAM mahattvaM prApnuvanti dhanAdimahattvahetuM labhanta ityarthaH /
dhyAnApAdAMshA iva dhyAnasyA'pAdanamApAdo dhyAnaphalalAbha ityetattasyAMsho 'vayavaH kalA kAciddhyAnaphalalAbhakalAvanta ivaivetyarthaH /
te bhavanti nishcalA iva lakShyante na kShudrA iva /
atha ye punaralpAH kShudrAH kiJNcidapi dhanAdimahattvaikadeshamaprAptAste pUrvoktaviparItAH kalahinaH kalahashIlAH pishunAH paradoShodbhAsakA upavAdinaH paradoShaM sAmIpyayuktameva vadituM shIlaM yoShAM ta upavAdinashca bhavanti /
atha ye mahattvaM prAptA dhanAdinimittaM te 'nyAnprati prabhavantIti prabhavo vidyAcAryarAjeshvarAdayo dhyAnApAdAMshA ivetyAdyuktArtham /
ato dR^ishyate dhyAnasya mahattvaM phalato 'to bhUyashcittAdatastadupAHsvetyAdyuktArtham //1-2 //
#<iti cchAndogyopaniShadi saptamAdhyAyasya ShaShThaH khaNDaH>#

=======================================================================

START ChUp 7,7.1

#<vij~nAnaM vAva dhyAnAd bhUyaH |
vij~nAnena vA R^igvedaM vijAnAti yajurvedaM sAmavedam AtharvaNaM caturtham itihAsapurANaM paJNcamaM vedAnAM vedaM pitryaM rAshiM daivaM nidhiM vAkovAkyam ekAyanaM devavidyAM brahmavidyAM bhUtavidyAM kShatravidyAM nakShatravidyAM sarpadevajanavidyAM divaM ca pR^ithivIM ca vAyuM cAkAshaM cApash ca tejash ca devAMsh ca manuShyAMsh ca pashUMsh ca vayAMsi ca tR^iNavanaspatI¤ chvApadAny AkITapataN^gapipIlakam |
dharmaM cAdharmaM ca satyaM cAnR^itaM ca sAdhu cAsAdhu ca hR^idayaj~naM cAhR^idayaj~naM cAnnaM ca rasaM cemaM ca lokam amuM ca vij~nAnenaiva vijAnAti |
vij~nAnam upAssveti || ChUp_7,7.1 ||>#

__________


ChUpBh_7,7.1 vij~nAnaM vAva dhyAnAdbhUyaH /
vij~nAnaM shAsrArthaviShayaM j~nAnaM tasya dhyAnakAraNatvAddhyAnAdbhUyastvam /
kathaM ca tasya bhUyastvamityAha-vij~nAnena vA R^igvedaM vijAnAtyayamR^igveda iti pramANatayA yasyArthaj~nAnaM dhyAnakAraNam /
tathA yajurvedamityAdi /
kiJNca pashvAdIMshca dharmAdharmau shAsrasiddhau /
sAdhvasAdhunI lokataH siddhe, smArte vA dR^iShTAdR^iShTAviShayaM ca sarvaM vij~nAnenaiva vijAnAtItyarthaH /
tasmAdyuktaM dhyAnAdij~nAnasya bhUyastvam ato vij~nAnamupAHsveti //1 //


_______________________________________________________________________


START ChUp 7,7.2

#<sa yo vij~nAnaM brahmety upAste |
vij~nAnavato vai sa lokA¤ j~nAnavato 'bhisidhyati |
yAvad vij~nAnasya gataM tatrAsya yathAkAmacAro bhavati yo vij~nAnaM brahmety upAste |
asti bhagavo vij~nAnAd bhUya iti |
vij~nAnAd vAva bhUyo 'stIti |
tan me bhagavAn bravItv iti || ChUp_7,7.2 ||>#

__________


ChUpBh_7,7.2 shR^iNUpAsanaphalaM vij~nAnavato vij~nAnaM yeShu lokeShu tAnvij~nAnavato lokAJNj~nAnavatashcAbhisidhyatyabhiprApnoti /
vij~nAnaM shAsrArthaviShayaM j~nAnamanyaviShayaM naipuNyaM tadvadbhiryuktAMllokAnnAprApnotItyarthaH /
yAvadvij~nAnasyetyAdi pUrvavat //2//

#<iti cchAndogyopaniShadi saptamAdhyAyasya saptamaH khaNDaH>#

=======================================================================

START ChUp 7,8.1-2

#<balaM vAva vij~nAnAd bhUyaH |
api ha shataM vij~nAnavatAm eko balavAn Akampayate |
sa yadA balI bhavaty athotthAtA bhavati |
uttiShThan paricaritA bhavati |
paricarann upasattA bhavati |
upasIdan draShTA bhavati shrotA bhavati mantA bhavati boddhA bhavati kartA bhavati vij~nAtA bhavati |
balena vai pR^ithivI tiShThati balenAntarikShaM balena dyaur balena parvatA balena devamanuShyA balena pashavash ca vayAMsi ca tR^iNavanaspatayaH shvApadAny AkITapataN^gapipIlakam |
balena lokas tiShThati |
balam upAssveti || ChUp_7,8.1 ||>#

#<sa yo balam upAste |
yAvad balasya gataM tatrAsya yathAkAmacAro bhavati yo balaM brahmety upAste |
asti bhagavo balAd bhUya iti |
balAd vAva bhUyo 'stIti |
tan me bhagavAn bravItv iti || ChUp_7,8.2 ||>#

__________


ChUpBh_7,8.1-2 balaM vAva vij~nAnAdbhUyaH /
balamityannopayogajanitaM manaso vij~neye pratibhAnasAmarthyam /
anashanAdR^igAdIni na vai mA pratibhAnti bho iti shruteH /
sharIre 'pi tadevotthAnAdisAmarthyaM yasmAdvij~nAnavatAM shatamapyekaH prANI balavAnA kampayate yathA hastI matto manuShyANAM shataM samuditamapi /
yasmAdevamannAdyupayoganimittaM balaM tasmAtsa puruSho yadA balI balena tadvAnbhavatyathotthAtotthAnasya kartottiShThaMshca gurUNAmAcAryasya ca paricaritA paricaraNasya shushrUShAyAH kartA bhavati paricarannupasattA teShAM samIpago 'ntaraN^gaH prayo bhavatItyarthaH /
upasIdaMshca samIpyaM gacchannekAgratayA'cAryasyAnyasya copadeShTurgurordraShTA bhavati /
tatastaduktasya shrotA bhavati /
tata idamebhiruktamevamupapadyata ityupapattito mantA bhavati manvAnashca boddhA bhavatyevamevedamiti /
tata evaM nishcitya taduktArthasya kartAnuShThAtA bhavati vij~nAtAnuShThAnaphalasyAnubhavitA bhavatItyarthaH /
kiJNca balasya mAhAtmyaM balena vai pR^ithivI tiShThatItyAdyujvartham //1-2 //
#<iti cchAndogyopaniShadi saptamAdhyAyasyAShTamaH khaNDaH>#

=======================================================================

START ChUp 7,9.1

#<annaM vAva balAd bhUyaH |
tasmAd yady api dasha rAtrIr nAshnIyAt |
yady u ha jIvet |
athavAdraShTAshrotAmantAboddhAkartAvij~nAtA bhavati |
athAnnasyAye draShTA bhavati shrotA bhavati mantA bhavati boddhA bhavati kartA bhavati vij~nAtA bhavati |
annam upAssveti || ChUp_7,9.1 ||>#

__________


ChUpBh_7,9.1 annaM vAva balAdbhUyaH /
balahetutvAt /
kathamannasya balahetutvamityucyate /
yasmAdbalakAraNamannaM tasmAdyadyapi kashciddasha rAtrIrnAshnIyAtso 'nnopayogAnimittasya balasya hAnyA mriyate na cenmriyate yadyu ha jIvet /
dR^ishyante hi mAsamapyanashnanto jIvantaH /
athavA sa jIvannapyadraShTA bhavati gurorapi tata evAshrotetyAdi pUrvaviparItaM sarvaM bhavati /
atha yadA bahUnyahAnyanashito darshanAdikriyAsvasamarthaH sannannasyA'yI /
AgamanamAyo 'nnasya prAptirityarthaH /
sA yasya vidyate so 'nnasyA'yI /
Aya ityetadvarNavyatyayena /
athAnnasyA'yA ityapi pATha evamevArthaH /
draShTetyAdikAryashravaNAt /
dR^ishyate hyannopayoge darshanAdisAmarthyaM na tadaprAptAvato 'nnamupAHsveti //1 //


_______________________________________________________________________


START ChUp 7,9.2

#<sa yo 'nnaM brahmety upAste |
annavato vai sa lokAn pAnavato 'bhisidhyati |
yAvad annasya gataM tatrAsya yathAkAmacAro bhavati yo 'nnaM brahmety upAste |
asti bhagavo 'nnAd bhUya iti |
annAd vAva bhUyo 'stIti |
tan me bhagavAn bravItv iti || ChUp_7,9.2 ||>#

__________


ChUpBh_7,9.2 phalaM cAnnavataH prabhUtAnnAnvai sa lokAnpAnavataH prabhUtodakAMshcAnnapAnayornityasaMbandhAllokAnabhisi dhyati /
samAnamanyat //2//

#<iti cchAndogyopaniShadi saptamAdhyAyasya navamaH khaNDaH>#

=======================================================================

START ChUp 7,10.1

#<Apo vAvAnnAd bhUyasyaH |
tasmAd yadA suvR^iShTir na bhavati vyAdhIyante prANA annaM kanIyo bhaviShyatIti |
atha yadA suvR^iShTir bhavaty AnandinaH prANA bhavanty annaM bahu bhaviShyatIti |
Apa evemA mUrtA yeyaM pR^ithivI yad antarikShaM yad dyaur yat parvatA yad devamanuShyA yat pashavash ca vayAMsi ca tR^iNavanaspatayaH shvApadAny AkITapataN^gapipIlakam |
Apa evemA mUrtAH |
apa upAssveti || ChUp_7,10.1 ||>#

__________


ChUpBh_7,10.1 Apo vAvAnnAdbhUyasyo 'nnakAraNatvAt /
yasmAdevaM tasmAdyadA yasminkAle suvR^iShTiH sasyahitA shobhanA vR^iShTirna bhavati tadA vyAdhIyante prANA duHkhino bhavanti /
kiMnimittamityAhAnnamasminsaMvatsare naH kanIyo 'lpataraM bhaviShyatIti /
atha punaryadA suvR^iShTirbhavati tadA'nandinaH sukhino hR^iShTAH prANAH prANino bhavantyantaM bahu prabhUtaM bhaviShyatIti /
apsaMbhavatvAnmUrtasyAnnasyA'pa evemA mUrtAmR^irtabhedAkArapariNatA iti mUrtA yeyaM pR^ithivI yadantarikShamityAdi /
Apa evemA mUrtA ato 'pa upAHsveti //1 //


_______________________________________________________________________


START ChUp 7,10.2

#<sa yo 'po brahmety upAste |
Apnoti sarvAn kAmAMs tR^iptimAn bhavati |
yAvad apAM gataM tatrAsya yathAkAmacAro bhavati yo 'po brahmety upAste |
asti bhagavo 'dbhyo bhUya iti |
adbhyo vAva bhUyo 'stIti |
tan me bhagavAn bravItv iti || ChUp_7,10.2 ||>#

__________


ChUpBh_7,10.2 phalaM-sa yo 'po brahmetyupAsta Apnoti sarvAnkAmAnkAmyAnmUrtimato viShayAnityarthaH /
apsaMbhavatvAcca tR^ipterambupAsanAttR^iptimAMshca bhavati /
samAnamanyat //2//

#<iti cchAndogyopaniShadi saptamAdhyAyasya dashamaH khaNDaH>#

=======================================================================

START ChUp 7,11.1

#<tejo vAvAdbhyo bhUyaH |
tad vA etad vAyum AgR^ihyAkAsham abhitapati tadAhur nishocati nitapati varShiShyati vA iti |
teja eva tatpUrvaM darshayitvAthApaH sR^ijate |
tad etad UrdhvAbhish ca tirashcIbhish ca vidyudbhir AhrAdAsh caranti tasmAd Ahur vidyotate stanayati varShiShyati vA iti |
teja eva tatpUrvaM darshayitvAthApaH sR^ijate |
teja upAssveti || ChUp_7,11.1 ||>#

__________


ChUpBh_7,11.1 tejo vAvAdbhyo bhUyaH /
tejaso 'pakAraNatvAt /
kathamapkAraNatvamityAha /
yasmAdabyonistejastasmAttadvA etattejo vAyumAgR^ihyAvaShTabhya svAtmanA nishcalIkR^itya vAyumAkAshamabhitapatyAkAshamabhivyApnuvattapati yadA tadA'hurlaukikA nishocati saMtapati sAmAnyena jagannitapati dehAnato varShiShyati vA iti /
prasiddhaM hi loke kAraNamabhyudyataM dR^iShTavataH kArya bhaviShyatIti vij~nAnam /
teja eva tatpUrvamAtmAnamudbhUtaM darshayitvAthAnantaramapaH sR^ijate 'to 'psraShTR^itvAdbhUnyo 'dbhyastejaH /
kiJNcAnyattadetatteja eva stanayitnurUpeNa varShaheturbhavati /
katham /
UrdhvAbhishcordhvagAbhirvidyudbhistirashcIbhishca tiryaggatAbhishca sahA'hrAdAH stananashabdAshcaranti /
tasmAttaddarshanAdAhurlaukikA vidyotate stanayati varShiShyati vA ityAdyuktArtham /
atasteja upAHsveti //1 //


_______________________________________________________________________


START ChUp 7,11.2

#<sa yas tejo brahmety upAste |
tejasvI vai sa tejasvato lokAn bhAsvato 'pahatatamaskAn abhisidhyati |
yAvat tejaso gataM tatrAsya yathAkAmacAro bhavati yas tejo brahmety upAste |
asti bhagavas tejaso bhUya iti |
tejaso vAva bhUyo 'stIti |
tan me bhagavAn bravItv iti || ChUp_7,11.2 ||>#

__________


ChUpBh_7,11.2 tasya tejasa upAsanaphalaM-tejasvI vai bhavati /
tejasvata eva ca lokAnbhAsvataH prakAshavato 'pahatatamaskAnbAhyAdhyAtmikAj~nAnAdyapanItatamaskAnabhisidhyati /
R^ijvarthamanyat //2//

#<iti cchAndogyopaniShadi saptamAdhyAyasyaikAdashaH khaNDaH>#

=======================================================================

START ChUp 7,12.1

#<AkAsho vAva tejaso bhUyAn |
AkAshe vai sUryAcandramasAv ubhau vidyun nakShatrANy agniH |
AkAshenAhvAyati |
AkAshena sR^iNoti |
AkAshena pratisR^iNoti |
AkAshe ramate |
AkAshe na ramate |
AkAshe jAyate |
AkAsham abhijAyate |
AkAsham upAssveti || ChUp_7,12.1 ||>#

__________


ChUpBh_7,12.1 AkAsho vAva tejaso bhUyAn /
vAyusahitasya tejasaH kAraNatvAdvyomno vAyumAgR^ihyeti tejasA sahokto vAyuriti pR^ithagiha noktastejasaH /
kAraNaM hi loke kAryAdbhUyo dR^iShTam /
yathA ghaTAdibhyo mR^ittathA'kAsho vAyusahitasya tejasaH kAraNamiti tato bhUyAn /
katham /
AkAsho vai sUryAcandramasAvubhau tejorUpau vidyunnakShatrANyagnishca tejorUpANyAkAshe 'ntaH /
yacca yasyAntarvarti tadalpaM bhUya itarat /
kiJNcA'kAshenA'hvayati cAnyamanya AhUtashcetara AkAshena shR^iNotyanyoktaM ca shabdamanyaH pratishR^iNotyAkAshe ramate krIDatyanyonyaM sarvastathA na ramate cA'kAshe vadhvAdiviyoga AkAshe jAyate na mUrtenAvaShTabdhe /
tathA'kAshamabhilakShyAN^kurAdi jAyate na pratilomam /
ata AkAshamupAHsva //1 //


_______________________________________________________________________


START ChUp 7,12.2

#<sa ya AkAshaM brahmety upAste |
AkAshavato vai sa lokAn prakAshavato 'saMbAdhAn urugAyavato 'bhisidhyati |
yAvad AkAshasya gataM tatrAsya yathAkAmacAro bhavati ya AkAshaM brahmety upAste |
asti bhagava AkAshAd bhUya iti |
AkAshad vAva bhUyo 'stIti |
tan me bhagavAn bravItv iti || ChUp_7,12.2 ||>#

__________


ChUpBh_7,12.2 phalaM shR^iNvAkAshavato vai vistArayuktAnsa vidvAMllokAnprakAshavataH /
prakAshAkAshayornityasaMbandhAtprakAshavatashca lokAnasaMbAdhAnsaMbAdhanaM saMbAdhaH saMbAdho 'nyonyapIDA tadrahitAnasaMbAdhAnurugAyavato vistIrNagatInvistIrNapracArAMllokAnabhisidhyati /
yAvadAkAshasyetyAdyuktArtham //2//

#<iti cchAndogyopaniShadi saptamAdhyAyasya dvAdashaH khaNDaH>#

=======================================================================

START ChUp 7,13.1-2

#<smaro vAvAkAshAd bhUyaH |
tasmAd yady api bahava AsIrann a smaranto naiva te kaMcana shR^iNuyur na manvIran na vijAnIran |
yadA vAva te smareyur atha shR^iNuyur atha manvIrann atha vijAnIran |
smareNa vai putrAn vijAnAti smareNa pashUn |
smaram upAssveti || ChUp_7,13.1 ||>#

#<sa yaH smaraM brahmety upAste |
yAvat smarasya gataM tatrAsya yathAkAmacAro bhavati yaH smaraM brahmety upAste |
asti bhagavaH smarAd bhUya iti |
smarAd vAva bhUyo 'stIti |
tan me bhagavAn bravItv iti || ChUp_7,13.2 ||>#

__________


ChUpBh_7,13.1-2 smaro vAvA'kAkAshAdbhUyaH /
smaraNaM smaro 'ntaHkaraNadharmaH /
sa AkAshAdbhUyAniti draShTavyaM liN^gavyatyayena smartuH smaraNe hi satyAkAshAdi sarvamarthavatsmaraNavato bhogyatvAt /
asati tu smarame sadapyasadeva /
sattvakAryAbhAvAt /
nApi sattvaM smR^ityabhAve shakyamAkAshAdInAmavagantumityataH smaraNasyA'kAshAdbhR^iyastvam /
dR^ishyate hi loke smaraNasya bhUyastvaM yasmAttasmAdyadyapi samuditA bahava ekasminnAsIrannupavisheyuste tatrA'sInA anyonyabhAShitamapi na smarantashcetsyurnaiva te kaJNcana shabdaM shR^iNuyustathA na manvIranmantavyaM cetsmareyustadA manvIransmR^ityabhAvAnna manvIraMstathA na vijAnIran /
yadA vAva te smareyurmantavyaM vij~nAtavyaM shrotavyaM cAtha shR^iNuyuratha manvIrannatha vijAnIran /
tathA smareNa vai mama putrA eta iti putrAnvijAnAti smareNa pashUn /
ato bhUyastvAtsmaramupAHsveti /
uktArthamanyat //1-2 //
#<iti cchAndogyopaniShadi saptamAdhyAyasya trayodashaH khaNDaH>#

=======================================================================

START ChUp 7,14.1

#<AshA vAva smarAd bhUyasI |
Asheddho vai smaro mantrAn adhIte karmANi kurute putrAMsh ca pashUMsh cecchata imaM ca lokaM amuM cecchate |
AshAm upAssveti || ChUp_7,14.1 ||>#

__________


ChUpBh_7,14.1 AshA vAva smarAdbhUyasI /
AshAprAptavastvAkAN^kShA'shA tR^iShNA kAma iti yAmAhuH paryAyaiH sA ca smarAdbhUyasI /
katham /
AshayA /
hyantaHkaraNasthayA smarati smartavyam /
AshAviShayarUpaM smarannasau smaro bhavatyata Asheddha AshayAbhivardhitaH smarabhUtaH smarannR^igAdInmantrAnadhIte 'dhItya ca tadarthaM brAhmaNebhyo vidhIMshca shrutvA karmANi kurute tatphalAshayaiva putrAMshca karmaphalabhUtAnicchate 'bhivAJNchatyAshayaiva tatsAdhanAnyanutiShThati /
imaM ca lokamAsheddha eva smaraMllokasaMgrahahetubhiricchate /
amuM ca lokamAsheddhaH smaraMstatsAdhanAnuShThAnenecchate 'ta AshArashAnAvabaddhaM smarAkAshAdinAmaparyantaM jagaccakrIbhUtaM pratiprANi /
atra Asha AyAH smarAdapi bhUyastvamityata AshAmupAHsva //1 //


_______________________________________________________________________


START ChUp 7,14.2

#<sa ya AshAM brahmety upAste |
AshayAsya sarve kAmAH samR^idhyanti |
amoghA hAsyAshiSho bhavanti |
yAvad AshAyA gataM tatrAsya yathAkAmacAro bhavati ya AshAM brahmety upAste |
asti bhagava AshAyA bhUya iti |
AshAyA bhUyo 'stIti |
tan me bhagavAn bravItv iti || ChUp_7,14.2 ||>#

__________


ChUpBh_7,14.2 yastvAshAM brahmetyupAste shR^iNu tasya phalam /
AshayA sadopAsitayAsyopAsakasya sarve kAmAH samR^idhyanti samR^iddhiM gacchanti /
amoghA hAsyA'shiShaH prArthanAH sarvA bhavanti yatprArthitaM sarvaM tadavashyaM bhavatItyarthaH /
yAvadAshAyA gatamityAdi pUrvavat //2//

#<iti cchAndogyopaniShadi saptamAdhyAyasya caturdasha khaNDaH>#

=======================================================================

START ChUp 7,15.1

#<prANo vAva AshAyA bhUyAn |
yathA vA arA nAbhau samarpitA evam asmin prANe sarvaM samarpitam |
prANaH prANena yAti |
prANaH prANaM dadAti |
prANAya dadAti |
prANo ha pitA |
prANo mAtA |
prANo bhrAtA |
prANaH svasA |
prANa AcAryaH |
prANo brAhmaNaH || ChUp_7,15.1 ||>#

__________


ChUpBh_7,15.1 nAmopakramamAshAntaM kAryakAraNatvena nimittanaimittikatvena cottarottarabhUyastayAvasthitaM smR^itinimittasadbhAvamAshArashanApAshairvipAshitaM sarvaM sarvato bisamiva tantubhiryasminprANe samarpitam /
yena ca sarvato vyApinAntarbahirgatena sUtre maNigaNA iva sUtreNa grathitaM vidhR^itaM ca /
sa eSha prANo vA AshAyA bhUyAn /
kathamasya bhUyastvamityAha dR^iShTAntena samarthayaMstadbhUyastvam /
yathA vai loke rathacakrasyArA rathanAbhau samarpitAH saMprotAH saMpraveshitA ityetat /
evamasmiMlliN^gasaMghAtarUpe prANe praj~nAtmani dehike mukhye yasminparA devatA nAmarUpavyAkaraNAyA'darshAdau pratibimbivajjIvenA'tmanAnupratiShTA /
yashca mahArAjasyeva sarvAdhikArIshvarasya /
"kasminnannvahamutkrAnta utkrAnto baviShyAmi kasminvA pratiShThite pratiShThAsyAmIti sa prANamasR^ijata"iti shruteH yastu cchAyevAnugata Ishvaram /
"tadyathA rathasyAreShu nemirarpito nAbhAvarA arpitA evamevaitA bhUtamAtrAH praj~nAmAtrAsvarpitAH praj~nAmAtrAH prANe 'rpitAH /
" "sa eSha prANa eva praj~nAtmA"iti kauShItakinAm /
ata evamasminprANe sarvaM yathoktaM samarpitam /
ataH sa eSha prANo 'paratantraH prANena svashaktyaiva yAti nAnyakR^itaM gamanAdikriyAsvasya sAmarthyamityarthaH /
sarvaM kriyAkArakaphalabhedajAtaM prANa eva na prANAdbahirbhUtamastIti prakaraNArthaH /
prANaH prANaM dadAti yaddadAti tatsvItmabhUtameva /
yasmai dadAti tadapi prANAyaiva /
ataH pitrAdyAkhyo 'pi prANa eva //1 //


_______________________________________________________________________


START ChUp 7,15.2

#<sa yadi pitaraM vA mAtaraM vA bhrAtaraM vA svasAraM vAcAryaM vA brAhmaNaM vA kiMcid bhR^isham iva pratyAha |
dhik tvAstv ity evainam AhuH |
pitR^ihA vai tvam asi mAtR^ihA vai tvam asi bhrAtR^ihA vai tvam asi svasR^ihA vai tvam asy AcAryahA vai tvam asi brAhmaNahA vai tvam asIti || ChUp_7,15.2 ||>#

__________


ChUpBh_7,15.2 kathaM pitrAdishabdAnAM prasiddhArthotsargeNa prANaviShayatvamiti /
ucyate - sati prANe pitrAdiShu pitrAdishabdaprayogAttadutkrAntau ca prayogAbhAvAt /
kathaM tadityAha /
sa yaH kashcitpitrAdInAmanyatamaM yadi taM bhR^ishamiva tadananurUpamiva kiJNcidvacanaM tvaN^kArAdiyuktaM pratyAha tadainaM pArshvasthA Ahurvivekino dhiktvAstu dhigastu tvAmityevam /
pitR^ihA vai tvaM piturhantetyAdi //2 //


_______________________________________________________________________


START ChUp 7,15.3

#<atha yady apy enAn utkrAntaprANA¤ chUlena samAsaM vyatiShaMdahet |
naivainaM brUyuH pitR^ihAsIti na mAtR^ihAsIti na bhrAtR^ihAsIti na svasR^ihAsIti nAcAryahAsIti na brAhmaNahAsIti || ChUp_7,15.3 ||>#

__________


ChUpBh_7,15.3 athainAnevotkrAntaprANAMstyaktadehAnatha yadyapi shUlena samAsaM samasya vyatidahedvyatyasya saMdahedevamapyatikrUraM karma samAsavyatyAsAdiprakAreNa dahanalakShaNaM taddehasaMbaddhameva kurvANaM naivainaM brUyuH pitR^ihetyAdi /
tasmAdanvayavyatirekAbhyAmavagamyata etatpitrAdyAkhyo 'pi prANa eveti //3 //


_______________________________________________________________________


START ChUp 7,15.4

#<prANo hy evaitAni sarvANi bhavati |
sa vA eSha evaM pashyann evaM manvAna evaM vijAnann ativAdI bhavati |
taM ced brUyur ativAdy asIti |
ativAdy asmIti brUyAt |
nApahnuvIta || ChUp_7,15.4 ||>#

__________


ChUpBh_7,15.4 tasmAtprANo hyevaitAni pitrAdIni sarvANi bhavati calAni sthirANi ca /
sa vA eSha prANavidevaM yathoktaprakAreNa pashyanphalato 'nubhavannevaM manvAna upapattibhishcintayannevaM vijAnannupapattibhiH saMyojyaivameveti nishcayaM kurvannityarthaH /
mananavij~nAnAbhyAM hi saMbhUtaH shAsrArtho nishcito dR^iShTo bhavet /
ata evaM pashyannativAdI bhavati nAmAdyAshAntamatItya vadanashIlo bhavatItyarthaH /
taM cedbrUyustaM yadyevamativAdinaM sarvadA sarvaiH shabdairnAmAdyAshAntamatItya vartamAnaM prANamevaM vadantamevaM pashyantamativadanashIlamativAdinaM brahmAdistambaparyantasya hi jagataH prANa AtmAhamiti bruvANaM yadi brUyurativAdyasIti /
bADhamativAdyasmIti brUyAnnApahnuvIta /
kasmAddhyasAvapahnuvIta /
yatprANaM sarveshvaramayamahamasmItyAtmatvenopagataH //4//

#<iti cchAndogyopaniShadi saptamAdhyAyasya paJNcadashaH khaNDaH>#

7.16.1

#<eSha tu vA ativadati yaH satyenAtivadati so 'haM bhagavaH satyenAti-># #<vadAnIti satyaM tveva vijij~nAsitavyamiti satyaM bhagavo vijij~nAsa iti //1//>#

__________


ChUpBh_7,16.1 sa eSha nAradaH sarvAtishayaM prANaM svamAtmAnaM sarvAtmAnaM shrutvA nAtaH paramastItyupararAma /
na pUrvavatkimasti bhagavaH prANAdbhUya iti papraccha /
yatastamevaM vikArAnR^itabrahmavij~nAnena parituShTamakR^itArthaM paramArthasatyAtivAdinamAtmAnaM manyamAnaM yogyaM shiShyaM mithyAgrahavisheShAdvipracyAvayannAha bhagavAnsanatkumAraH /
eSha tu vA ativadati yamahaM vakShyAmi na prANavidativAdI paramArthataH /
nAmAdyapekShaM tu tasyAtivAditvam /
yastu bhUmAkhyaM sarvAtikrAntaM tattvaM paramArthasatyaM veda so 'tivAdItyata Aha-eSha tu vA ativadati yaH sateyana paramArthasatyavij~nAnavattayAtivadati /
so 'haM tvAM prapanno bhagavansatyenAtivadAni tathAmAM niyunaktu bhagavAnyathAhaM satyenAtivadAnItyabhiprAyaH /
yadyevaM satyenAtivaditumicchasi satyameva tu tAvadvijij~nAsitavyamityukta Aha nAradaH /
tathAstu tarhi satya bhagavo vijij~nAse visheSheNa j~nAtumiccheyaM tvatto 'hamiti //1//

#<iti cchAndogyopaniShadi saptamAdhyAyasya ShoDashaH khaNDaH>#


_______________________________________________________________________


START ChUp 7,17.1

#<yadA vai vijAnAty atha satyaM vadati |
nAvijAnan satyaM vadati |
vijAnann eva satyaM vadati |
vij~nAnaM tv eva vijij~nAsitavyam iti |
vij~nAnaM bhagavo vijij~nAsa iti || ChUp_7,17.1 ||>#

__________


ChUpBh_7,17.1 yadA vai satyaM paramArthato vijAnAtIdaM paramArthaH satyamiti, tato 'nR^itaM vikArajAtaM vAcArambhaNaM hitvA sarvavikArAvasthaM sadevaikaM satyamiti tadevAtha vadati yadvadati /
nanu vikAro 'pi satyameva /
"nAmarUpe satyaM tAbhya mayaM prANashchannaH" /
"prANA vai satyaM teShAmeSha satyam"iti shrutyantarAt /
satyamuktaM satyatvaM shrutyantare vikArasya na tu paramArthApekShamuktaM kiM tarhIndriyaviShayatvApekShaM sacca tyacceti satyamityuktaM taddvAreNa ca paramArthasatyasyopalabdhirvivakShiteti /
prANA vai satyaM teShAmeSha satyamiti coktam /
ihApi tadiShTameva /
iha tu praNaviShayAtparamArthasatyavij~nAnAbhimAnAdvyutthApya nAradaM yatsadeva satyaM paramArthato bhUmAkhyaM tadvij~nApayiShyAmItyeSha visheShato vivakShitor'thaH /
nAvijAnansatyaM vadati yastvavijAnanvadati so 'gnyAdishabdenAgnyadInparamArthasadrUpAnmanyamAno vadati na tu te rUpatrayavyatirekeNa paramArthaH santi /
tathA tAnyapi rUpANi sadapekShayA naiva santItyato nAvijAnansatyaM vadati /
vijAnanneva satyaM vadati /
na ca tatsatyavij~nAnamavijij~nAsitamaprArthitaM j~nAyata ityAha-vij~nAnaM tveva vijij~nAsitavyamiti /
yadyevaM vij~nAnaM bhagavo vijij~nAsa iti /
evaM satyAdInAM cottarottarANAM karotyantAnAM pUrvapUrvahetutvaM vyAkhyeyam //1//

#<iti cchAndogyopaniShadi saptamAdhyAyasya saptadashaH khaNDaH>#


_______________________________________________________________________


START ChUp 7,18.1

#<yadA vai  manute 'tha vijAnAti |
nAmatvA vijAnAti |
matvaiva vijAnAti |
matis tv eva vijij~nAsitavyeti |
matiM bhagavo vijij~nAsa iti || ChUp_7,18.1 ||>#

__________


ChUpBh_7,18.1 yadA vai manuta iti /
matirmananaM tarko mantavyaviShaya AdaraH //1//

#<iti cchAndogyopaniShadi saptamAdhyAyasyAShTadashaH khaNDaH>#


_______________________________________________________________________


START ChUp 7,19.1

#<yadA vai shraddadhAty atha manute |
nAshraddadhan manute |
shraddadhad eva manute |
shraddhA tv eva vijij~nAsitavyeti |
shraddhAM bhagavo vijij~nAsa iti || ChUp_7,19.1 ||>#

__________


ChUpBh_7,19.1 AstikyabuddhiH shraddhA //1//

#<iti cchAndogyopaniShadi saptamAdhyAyasyaikonaviMshaH khaNDaH>#


_______________________________________________________________________


START ChUp 7,20.1

#<yadA vai nistiShThaty atha shraddadhAti |
nAnistiShTha¤ chraddadhAti |
nistiShThann eva shraddadhAti |
niShThA tv eva vijij~nAsitavyeti |
niShThAM bhagavo vijij~nAsa iti || ChUp_7,20.1 ||>#

__________


ChUpBh_7,20.1 niShThA gurushushrUShAdistatparatvaM brahmavij~nAnAya //1//

#<iti cchAndogyopaniShadi saptamAdhyAyasya viMshaH khaNDaH>#


_______________________________________________________________________


START ChUp 7,21.1

#<yadA vai karoty atha nistiShThati |
nAkR^itvA nistiShThati |
kR^itvaiva nistiShThati |
kR^itis tv eva vijij~nAsitavyeti |
kR^itiM bhagavo vijij~nAsa iti || ChUp_7,21.1 ||>#

__________


ChUpBh_7,21.1 yadA vai karoti /
kR^itirindriyasaMyamashcittaikAgratAkaraNaM ca /
satyAM hi tasyAM niShThAdIni yathoktAni bhavanti vij~nAnAvasAnAni //1//

#<iti cchAndogyopaniShadi saptamAdhyAyasyaikaviMshaH khaNDaH>#


_______________________________________________________________________


START ChUp 7,22.1

#<yadA vai sukhaM labhate 'tha karoti |
nAsukhaM labdhvA karoti |
sukham eva labdhvA karoti |
sukhaM tv eva vijij~nAsitavyam iti |
sukhaM bhagavo vijij~nAsa iti || ChUp_7,22.1 ||>#

__________


ChUpBh_7,22.1 sApi kR^itiryadA sukhaM labhate sukhaM niratishayaM vakShyamANaM labdhavyaM mayeti manyate tadA bhavatItyarthaH /
yathA dR^iShTaphalasukhA kR^itistathehApi nAsukhaM labdhvA karoti /
bhaviShyadapi phalaM labdhvetyucyate /
taduddishya pravR^ittyupapatteH /
athedAnIM kR^ityAdiShUttarottareShu satsu satyaM svayameva pratibhAsata iti na tadvij~nAnAya pR^ithagyatnaH kArya iti prAptaM tata idamucyate /
sukhaM tveva vijij~nAsitavyamityAdi /
sukhaM bhagavo vijij~nAsa ityabhimukhIbhUtAyA'ha //1//

#<iti cchAndogyopaniShadi saptamAdhyAyasya dvAviMshaH khaNDaH>#


_______________________________________________________________________


START ChUp 7,23.1

#<yo vai bhUmA tat sukham |
nAlpe sukham asti |
bhUmaiva sukham |
bhUmA tv eva vijij~nAsitavya iti |
bhUmAnaM bhagavo vijij~nAsa iti || ChUp_7,23.1 ||>#

__________


ChUpBh_7,23.1 yo vai bhUmA mahanniratishayaM bahviti paryAyAstatsukham /
tator'vAksAtishayatvAdalpam /
atastasminnalpe sukhaM nAsti /
alpasyAdhikatR^iShNAhetutvAt /
tR^iShNA ca duHkhabIjaM /
na hi duHkhabIjaM sukhaM dR^iShTaM jvarAdi loke /
tasmAdyuktaM nAlpe sukhamastIti /
ato bhUmaiva sukham /
tR^iShNAdiduHkhabIjatvAsaMbhavAdbhUmnaH //1//

#<iti cchAndogyopaniShadi saptamAdhyAyasya trayoviMshaH khaNDaH>#


_______________________________________________________________________


START ChUp 7,24.1

#<yatra nAnyat pashyati nAnyac chR^iNoti nAnyad vijAnAti sa bhUmA |
atha yatrAnyat pashyaty anyac chR^iNoty anyad vijAnAti tad alpam |
yo vai bhUmA tad amR^itam |
atha yad alpaM tan martyam |
sa bhagavaH kasmin pratiShThita iti |
sve mahimni yadi vA na mahimnIti || ChUp_7,24.1 ||>#

__________


ChUpBh_7,24.1 kiMlakShaNo 'sau bhUmetyAha-yatra yasminbhUmni tattve nAnyaddraShTavyamanyena karaNena draShTAnyo vibhakto dR^ishyAtpashyati /
tathA nAnyacchR^iNoti /
nAmarUpayorevAntarbhAvAdviShayabhedasya tadgrAhakayoreveha darshanashravaNayorgrahaNamanyeShAM copalakShaNArthatvena /
mananaM cAtroktaM draShTavyaM nAnyanmanuta iti /
prAyasho mananapUrvakatvAdvij~nAnasya /
tathA nAnyadvijAnAti /
evaMlakShaNo yaH sa bhUmA /
kimatra prasidrAnyadarshanAbhAvo bhUmnyucyate nAnyatpashyatItyAdinA, athAnyanna pashyatyAtmAnaM pashyatItyetat /
kiJNcAtaH /
yadyanyadarshanAdyabhAvamAtramityucyate tadA dvaitasaMvyavahAravilakShaNo bhUmetyuktaM bhavati /
athAnyadrashanavisheShapratiShedhenA'tmAnaM pashyatItyucyate tadaikasminneva kriyAkArakaphalabhedo 'bhyupagato bhavet /
yadyevaM ko doShaH syAt /
nanvayameva doShaH saMsArAnivR^ittiH /
kriyAkArakaphalabhedo hi saMsAra iti /
Atmaikatva eva kriyAkArakaphalabhedaH saMsAravilakShaNa iti cet /
na /
Atmano nirvisheShaikatvAbhyupagame darshanAdikriyAkArakaphalabhedAbhyupagamasya shabdamAtratvAt /
anyadarshanAdyabhAvoktipakShe 'pi yatretyanyanna pashyatIti ca visheShaNe anarthake syAtAmiti cet /
dR^ishyate hi loke yatra shUnye gR^ihe 'nyanna pashyatItyukte stambhAdInAtmAnaM ca na na pashyatIti gamyate /
evamihApIti cet /
na /
tattvamasItyekatvopadeshAdadhikaraNAdhikartavyabhedAnupapatteH /
tathA sadekamevAdvitIyaM satyamiti ShaShThe nirdhAritatvAt /
"adR^ishye 'nAtmye" "na saMdR^ishe tiShThati rUpamasya" "vij~nAtAramare kena vijAnIyAt"ityAdishrutibhyaH svAtmani darshanAdyanupapattiH /
yatreti visheShaNamanarthakaM prAptamiti cet /
na /
avidyAkR^itabhedApekShatvAt /
yathA satyekatvAdvitIyatvabuddhiM prakR^itAmapekShya sadekamevAdvitIyamiti saMkhyAdyanarhamapyucyate /
evaM bhUmnyekasminneva yatreti visheShaNam /
avidyAvasthAyAmanyadarshanAnuvAdena ca bhUmnastadabhAvatvalakShaNasya vivakShitatvAnnAnyatpashyatIti visheShaNam /
tasmAtsaMsAravyavahAro bhUmni nAstIti samudAyArthaH /
atha yatrAvidyAviShaye 'nyo 'nyenAnyatpashyatIti tadalpamavidyAkAlabhAvItyarthaH /
yathA svapnadR^ishyaM vastu prAk prabodhAttatkAlabhAvIti tadvat /
tata eva tanmartyaM vinAshi svapnavastuvadeva tadviparoto bhUmA yastadamR^itam /
tacchabdo 'mR^itatvaparaH /
sa tarhyevaMlakShaNo bhUmA he bhagavankasminpratiShThita ityuktavantaM nAradaM pratyAha sanatkimAraH /
sve mahimnIti sva AtmIye mahimni mAhAtmye vibhUtau pratiShThito bhUmA /
yadi pratiShThAmicchasi kvacidyadi vA paramArthameva pR^icchasi na mahimnyapi pratiShThita iti brUmaH /
apratiShThito 'nAshrito bhUmA kvacidapItyarthaH //1 //


_______________________________________________________________________


START ChUp 7,24.2

#<go 'shvam iha mahimety AcakShate hastihiraNyaM dAsabhAryaM kShetrANy AyatanAnIti |
nAham evaM bravImi |
bravImIti hovAca |
anyo hy anyasmin pratiShThita iti || ChUp_7,24.2 ||>#

__________


ChUpBh_7,24.2 yadi svamahimni pratiShThito bhUmA kathaM tarhyapratiShTha ucyate /
shR^iNu /
go 'shvAdIha mahimetyAcakShate /
gAvashcAshvAshca go 'shvaM dvandvaikavadbhAvaH /
sarvatra gavAshvAdi mahimeti prasiddhaM tadAshritastatpratiShThashcaitro bhavati, yathA nAhamevaM svato 'nyaM mahimAnamAshrito bhUmA caitravaditi bravImyatra hetutvenAnyo hyanyasminpratiShThita iti vyavahitena sambandhaH /
kintvevaM bravImIti hovAca-sa evetyAdi //2//

#<iti cchAndogyopaniShadi saptamAdhyAyasya caturviMshaH khaNDaH>#

=======================================================================

START ChUp 7,25.1

#<sa evAdhastAt sa upariShTAt sa pashcAt sa purastAt sa dakShiNataH sa uttarataH |
sa evedaM sarvam iti |
athAto 'haMkArAdesha eva |
aham evAdhastAd aham upariShTAd ahaM pashcAd ahaM purastAd ahaM dakShiNato 'ham uttarato 'ham evedaM sarvam iti || ChUp_7,25.1 ||>#

__________


ChUpBh_7,25.1 kasmAtpunaH kvacinna pratiShThita ityucyate /
yasmAtsa eva bhUmAdhastAnna tadvyatirekeNAnyadvidyate yasminpratiShThitaH syAt /
tathopariShTAdityAdi samAnam /
sati bhUmno 'nyasminbhUmA hi pratiShThitaH syAnna tu tadasti /
sa eva tu sarvam /
atastasmAdasau na kvacitpratiShThitaH /
yatra nAnyatpashyatItyadhikaraNAdhikartavyatAnirdeshAtsa evAdhastAditi ca parokShanirdeshAddraShTarjIvAdanyobhUmA syAdityAshaN^kA kasyacinmA bhUdityathAto 'nantaramahaN^kArAdesho 'haN^kAreNA'dishyata ityahaN^kArAdeshaH /
draShTurananyatvadarshanArthaM bhUmaiva nirdishyate 'haN^kAreNAhamevAdhastAdityAdinA //1 //


_______________________________________________________________________


START ChUp 7,25.2

#<athAta AtmAdesha eva |
AtmaivAdhastAd AtmopariShTAd AtmA pashcAd AtmA purastAd AtmA dakShiNata Atmottarata AtmaivedaM sarvam iti |
sa vA eSha evaM pashyann evaM manvAna evaM vijAnann Atmaratir AtmakrIDa Atmamithuna AtmAnandaH sa svarAD bhavati |
tasya sarveShu lokeShu kAmacAro bhavati |
atha ye 'nyathAto vidur anyarAjAnas te kShayyalokA bhavanti |
teShAM sarveShu lokeShv akAmacAro bhavati || ChUp_7,25.2 ||>#

__________


ChUpBh_7,25.2 ahaN^kAreNa dehAdisaMghAto 'pyAdishyate 'vivekibhirityatastadAshaN^kA mA bhUdityathAnantaramAtmAdesha Atmanaiva kevalena satsvarUpeNa shuddhenA'dishyate /
Atmaiva sarvataH sarvamityevamekamajaM sarvato vyomavatpUrNamanyashUnyaM pashyansa vA eSha vidvAnmananavij~nAnAbhyAmAtmaratirAtmanyeva ratI ramaNaM yasya so 'yamAtmaratiH /
tathA'tmakrIDaH /
dehamAtrasAdhanA ratirbAhyasAdhanA krIDA /
loke srIbhiH sakhibhishca krIDatIti darshanAt na tathA viduShaH kiM tarhyAtmavij~nAnanimittamevobhayaM bhavatItyarthaH /
mithunaM dvaMndvajanitaM sukhaM tadapi dvandvanirapekShaM yasya viduShaH /
tathA'tmAnandaH shabdAdinimitta Anando 'viduShAM na tathAsya viduShaH kiM tarhyAtmanimittameva sarvaM sarvadA sarvaprakAreNa ca dehajIvitabhogAdinimittabAhyavastunirapekSha ityarthaH /
sa evaMlakShaNo vidvAJNjIvanneva svArAjye 'bhiShiktaH patite 'pi dehe svarADeva bhavati /
yata evaM bhavati tata eva tasya sarveShu lokeShu kAmacAro bhavati /
prANAdiShu pUrvabhUmiShu tatrAsyeti tAvanmAtraparicchinnakAmacAratvamuktamanrAjatvaM cArthaprAptaM sAtishayatvAdyathAprAptasvArAjyakAmacAratvAnuvAdena tatannivR^ittirihocyate sa svarADityAdinA /
atha punarye 'nyathAta uktadarshanAdanyathA vaiparItyena yathoktameva vA samyaÇna viduste 'nyarAjAno bhavanti anyaH paro rAjA svAmI yeShAM te 'nyarAjAnaste /
kiJNca kShayyo loko yeShAM te kShayylokAH /
bhedadarshanasyAlpaviShayatvAdalpaM ca tanmartyamityavocAma /
tasmAdye dvaitadarshinaste kShayyalokAH svadarshanAnurUpyeNaiva bhavantyata eva teShAM sarveShu lokeShvakAmacAro bhavati //2//

#<iti cchAndogyopaniShadi saptamAdhyAyasya paJNcaviMshaH khaNDaH>#

=======================================================================

START ChUp 7,26.1

#<tasya ha vA etasyaivaM pashyata evaM manvAnasyaivaM vijAnata AtmataH prANa Atmata AshAtmataH smara Atmata AkAsha Atmatas teja Atmata Apa Atmata AvirbhAvatirobhAvAv Atmato 'nnam Atmato balam Atmato vij~nAnam Atmato dhyAnam Atmatash cittam AtmataH saMkalpa Atmato mana Atmato vAg Atmato nAmAtmato mantrA AtmataH karmANy Atmata evedaM sarvam iti || ChUp_7,26.1 ||>#

__________


ChUpBh_7,26.1 tasya ha vA etasyetyAdi svArAjyaM prAptasya prakR^itasya viduSha ityarthaH /
prAksadAtmavij~nAnAtsvAtmano 'nyasmAtsataH prANAdernAmAntasyotpattipralayAvabhUtAM sadAtmAvij~nAne tu satIdAnIM svAtmata eva saMvR^ittau tathA sarvo 'pyanyo vyavahAra Atmata eva viduShaH //1 //


_______________________________________________________________________


START ChUp 7,26.2

#<tad eSha shlokaH |
na pashyo mR^ityuM pashyati na rogaM nota duHkhatAm |
sarvaM ha pashyaH pashyati sarvam Apnoti sarvashaH |
iti |
sa ekadhA bhavati tridhA bhavati paJNcadhA |
saptadhA navadhA caiva punash caikAdasha smR^itaH |
shataM ca dasha caikash ca sahasrANi ca viMshatiH |
AhArashuddhau sattvashuddhiH |
sattvashuddhau dhruvA smR^itiH |
smR^itilambhe sarvagranthInAM vipramokShaH |
tasmai mR^iditakaShAyAya tamasas pAraM darshayati bhagavAn sanatkumAraH |
taM skanda ity AcakShate || ChUp_7,26.2 ||>#

__________


ChUpBh_7,26.2 kiJNca tadetasminnartha eSha shloko mantro 'pi bhavati /
na pashyaH pashyatIti pashyo yathoktadarshI vidvAnityarthaH /
mR^ityuM maraNaM rogaM jvarAdi duHkhatAM duHkhabhAvaM cApi na pashyati /
sarvaM ha sarvameva sa pashyaH pashyatyAtmAnameva sarvaM tataH sarvamApnoti sarvashaH sarvaprakArairiti /
kiJNca sa vidvAnprAksR^iShTiprabhedAdekadhaiva bhavatyekadhaiva ca saMsridhAdibhedairanantabhedaprakAro bhavati sR^iShTikAle /
punaH saMhArakAle mUlameva svaM pAramArthakamekadhAbhAvaM pratipadyate svatantra eveti vidyAM phalena prarocayanstauti /
athedAnIM yathoktAyA vidyAyAH samyagavabhAsakAraNaM mukhAvabhAsakAraNasyevA'darshasya vishuddhikAraNaM sAdhanamupadishyate-AhArashuddhau /
Ahriyata ityAhAraH shabdAdiviShayavij~nAnaM bhokturbhogAyA'hriyate vishuddhikAraNaM sAdhanamupadishyate-AhArashuddhau /
Ahriyata ityAharaH shabdAdiviShayavij~nAnaM bhokturbhogAyA'hriyate tasya viShayopalabdhilakShaNasya vij~nAnasya shuddhirAhArashuddhI rAgadveShamohadoShairasaMsR^iShTaM viShayavij~nAnamityarthaH /
tasyAmAhArAshuddhau satyAM tadvato 'ntaHkaraNasya sattvasya shuddhirnairmalyaM bhavati /
sattvashuddhau ca satyAM yathAvagate bhUmAtmani dhruvAvicchinnA smR^itiravismaramaM bhavati /
tasyAM ca labdhAyAM smR^itilambhe sati sarveShAmavidyAkR^itAnarthapAsharUpANAmanekajanmAntarAnubhavabhAvanAkaThinIkR^itAnAM hR^idayAkShayANAM granthInAM vipramokSho visheSheNa pramokShaNaM vinAsho bhavatIti /
yata etaduttarottaraM yathoktamAhArashuddhimUlaM tasmAtsA kAryetyarthaH /
sarvaM shAsrArthamasheShata uktvA'khyAyikAmupasaMharati shrutiH-tasmai mR^iditakaShAyAya vArkShAdiriva kaShAyo rAgadveShAdidoShaH sattvasya raJNjanArUpatvAtsa j~nAnavairAgyAbhyAsarUpakShAreNa kShAlito mR^idito vinAshito yasya nAradasya tasmai yogyAya mR^iditakaShAyAya tamaso 'vidyAlakShaNAtpAraM paramArthatattvaM darshayati darshitavAnityarthaH /
ko 'sau, bhagavAn-"utpattiM pralayaM caiva bhUtAnAmAgatiM gatim /
vetti vidyAmavidyAM ca sa vAcyo bhagavAniti //
" evandharmA sanatkumAraH /
tameva sanatkumAraM devaM skanda ityAcakShate kathayanti tadvidaH /
dvirvacanamadhyAyaparisamAptyartham //2 // //

#<iti cchAndogyopaniShadi saptamAdhyAyasya ShaDviMshaH khaNDaH>#
#<iti cchAndogyopaniShadbrahmaNe saptamodhyAyaH samAptaH>#


_____________________________________________________________


#<atha aShTamo 'dhyAyaH>#
#<oM>#


_______________________________________________________________________


START ChUp 8,1.1

#<atha yad idam asmin brahmapure daharaM puNDarIkaM veshma daharo 'sminn antarAkAsaH |
tasmin yad antas tad anveShTavyaM tad vAva vijij~nAsitavyam iti || ChUp_8,1.1 ||>#

__________


ChUpBh_8,1.1
yadyapi digdeshakAlAdibhedashUnyaM brahma sadekamevAdvitIyamAtmaivedaM sarvamiti ShaShThasaptamayoradhigataM tathApIha mandabuddhInAM digdeshAdibhedavadvastvityevaM bhAvitA buddhirna shakyate sahasA paramArthaviShayA kartumityanadhigamya ca brahma na puruShArthasiddhiriti tadadhigamAya hR^idayapuNDarIkadesha upadeShTavyaH /
yadyapi satsamyakpratyayaikaviShayA kartumityAnadhigamya ca brahma na puruShArthasiddhiriti tadadhigamAya hR^idayapuNDarIkadesha upadeShTavyaH /
yadyapi satsamyakpratyayaikaviShayaM nirguNaM cA'tmatattvaM tathApi mandabuddhInAM guNavattvasyeShTatvAtsatyakAmAdiguNavattvaM ca vaktavyam /
tathA yadyapi brahmavidAM stryAdiviShayebhyaH svayamevoparamo bhavati tathApyanekajanmaviShayasevAbhyAsajanitA viShayaviShayA tR^iShNA na sahasA nivartayituM shakyata iti brahmacaryAdisAdhanavisheSho vidhAtavyaH /
tathA yadyapyAtmaikatvavidAM gantR^igamanagantavyAbhAvAdavidyAvisheShasthitinimittakShaye gagana iva vidyududbhUta iva vAyurdagdhendhana ivAgniH svAtmanyeva nivR^ittistathApi gantR^igamanAdivAsitabuddhInAM hR^idayadeshaguNavishiShTabrahmopAsakAnAM mUrdhanyayA nADyA gatirvaktavyetyaShTamaH prapAThaka Arabhyate /
digdeshaguNagatiphalabhedashUnyaM hi paramArthasadadvayaM brahmamandabuddhInAmasadiva pratibhAti /
sanmArgasthAstAvadbhavantu tataH shanaiH paramArthasadapi grAhayiShyAmIti manyate shrutiH /
athAnantaraM yadidaM vakShyamANaM daharamalpaM puNDarIkaM puNDarIkasadR^ishaM veshmeva veshma dvArapAlAdimattvAt /
asminbrahmapure brahmaNaH parasya puraM rAj~no 'nekaprakR^itimadyathApuraM tathedamanekendriyamanobuddhibhiH svAmyarthakAribhiryuktamiti brahmapuram /
pure ca veshma rAj~no yathA tathA tasminbrahmapure sharIre daharaM veshma brahmaNa upalabdhyadhiShThAnamityarthaH /
yathA viShNoH shAlagrAmaH /
asminhi svavikArashiN^ge dehe nAmarUpavyAkaraNAya praviShTaM sadAkhyaM braÇma jIvenA'tmanetyuktam /
tasmAdasminhR^idayapuNDarIke veshmanyupasaMhR^itakaraNairbAhyaviShayaviraktairvisheShato brahmacaryasatyasAdhanAbhyAM yuktervakShyamANaguNavaddhyAyamAnairbrahmopalabhyata iti prakaraNArthaH /
daharo 'lpataro 'smindahare veshmani veshmano 'lpatvAttadantarvartino 'lpataratvaM veshmanaH /
antarAkAsha AkAshAkhyaM brahma /
AkAsho vai nAmeti hi vakShyati /
AkAsha ivAsharIratvAtsUkShmatvasarvagatatvasAmAnyAcca /
tasminnAkAshAkhye yadantarmadhye tadanveShTavyam /
tadvAva tadeva ca visheSheNa jij~nAsitavyaM gurvAshrayashravaNAdyupAyairanviShya ca sAkShAtkaraNIyamityarthaH //1 //


_______________________________________________________________________


START ChUp 8,1.2

#<taM ced brUyur yad idam asmin brahmapure daharaM puNDarIkaM veshma daharo 'sminn antarAkAshaH kiM tad atra vidyate yad anveShTavyaM yad vAva vijij~nAsitavyam iti |
sa brUyAt || ChUp_8,1.2 ||>#

__________


ChUpBh_8,1.2 taM cedevamuktavantamAcAryaM yadi brUyurantevAsinashcodayeyuH, kathaM, yadidamasminbrahmapure paricchinne 'ntardaharaM puNDarIkaM veshma tato 'pyantaralpatara evA'kAshaH /
puNDarIka eva veshmani tAvatkiM syAt /
kiM tato 'lpatare khe yadbhavedityAhuH /
daharo 'sminnantarAkAshaH kiM tadatra vidyate na kiJNcana vidyata ityabhiprAyaH /
yadi nAma badaramAtraM kimapi vidyate kiM tasyAnveShaNena vijij~nAsanena vA phalaM vijij~nAsituH syAt /
ato yatttrAnveShTavyaM vijij~nAsitavyaM vA na tena prayojanamityuktavataH sa AcAryo brUyAditi shrutervacanam //2 //


_______________________________________________________________________


START ChUp 8,1.3

#<yAvAn vA ayam AkAshas tAvAn eSho 'ntarhR^idaya AkAshaH |
ubhe 'smin dyAvApR^ithivI antar eva samAhite |
ubhAv agnish ca vAyush ca sUryAcandramasAv ubhau vidyun nakShatrANi |
yac cAsyehAsti yac ca nAsti sarvaM tad asmin samAhitam iti || ChUp_8,1.3 ||>#

__________


ChUpBh_8,1.3 shR^iNuta /
tatra yadbrUtha puNDarIkAntaHkhasyAlpatvAttatsthamalpataraM syAditi /
tadasat /
na hi khaM puNDarIkaveshamagataM puNDarIkAdalpataraM matvAvocaM daharo 'rsminnantarAkAsha iti /
kiM tarhi puNDarIkamalpaM tadanuvidhAyi tatsthamantaHkaraNaM puNDarIkAkAshaparicchinnaM tasminvishuddhe saMhR^itakaraNAnAM yoginAM svaccha ivodake pratibimbarUpamAdarsha iva ca shuddhe svacchaM vij~nAnajyotiH svarUpAvabhAsaM tAvanmAtraM brahmopalabhyata iti daharo 'sminnantarAkAsha ityavocAmAntaHkaraNopAdhinimittam /
svatastu yAvAnvai prasiddhaH parimANato 'yamAkAsho bhautikastAvAneSho 'ntarhR^idaya AkAsho yasminnanveShTavyaM vijij~nAsitavyaM cAvocAma /
nApyAkAshatulyaparimANatvamabhipretya tAvAnityucyate /
kiM tarhi brahmaNo 'nurUpasya dR^iShTAntAntarasyAbhAvAt /
kathaM punarnA'kAshasamameva brahmetyavagamyate /
"yenA'vR^itaM khaM ca divaM mahIM ca" /
"tasmAdvA etasmAdAtmana AkAshaH saMbhUtaH" "etasminnu khalvakShare gArgyAkAshaH"ityAdishrutibhyaH /
kiJNcobhe 'smindyAvApR^ithivI brahmAkAshe buddhyupAdhivishiShTe 'ntareva samAhite samyagAhite sthite yathA vA arA nAbhAvityuktaM hi /
tathobhAvagnishca vAyushcetyAdi samAnam /
yaccAsyA'tmana AtmIyatvena dehavato 'sti vidyata iha loke /
tatA yaccA'tmIyatvena na vidyate /
naShTaM bhaviShyacca nAstItyucyate /
na tvatyantamevAsat /
tasya hR^idyAkAshe samAdhAnAnupapatteH //3 //


_______________________________________________________________________


START ChUp 8,1.4

#<taM ced brUyur asmiMsh cedaM brahmapure sarvaM samAhitaM sarvANi ca bhUtAni sarve ca kAmA yad enaj jarA vApnoti pradhvaMsate vA kiM tato 'tishiShyata iti || ChUp_8,1.4 ||>#

__________


ChUpBh_8,1.4 taM cedevamuktavantaM brUyuH punarantevAsinaH asmiMshcedyathokte cedyadi brahmapuropalakShitAntarAkAsha ityarthaH /
idaM sarvaM samAhitaM sarvANi ca bhUtAni sarve ca kAmAH /
kathamAcAryeNAnuktAH kAmA antevAsibhirucyante /
naiSha doShaH yaccAsyehAsti yacca nAstItyuktA eva hyAcAryeNa kAmAH /
api ca sarvashabdena coktA eva kAmAH /
yadA yasminkAla etaccharIraM brahmapurAkhyaM jarAvalIpalitAdilakShaNA vayohAnirvA'pnoti shasrAdinA vA vR^ikNaM pradhvaMsate visraMsate vinashyati kiM tato 'nyadatishiShyate /
ghaTAshritakShIradadhisnehAdivadghaTanAshe dehanAshe 'pi dehAshrayamuttarottaraM pUrvapUrvanAshAnnashyatItyabhiprAyaH /
evaM prApte nAshe kiM tato 'nyadyathoktAdatishiShyate 'vatiShThate na kiJNcanAvatiShThata ityabhIprAyaH //4 //


_______________________________________________________________________


START ChUp 8,1.5

#<sa brUyAt |
nAsya jarayaitaj jIryati na vadhenAsya hanyate |
etat satyaM brahmapuram asmin kAmAH samAhitAH |
eSha AtmApahatapApmA vijaro vimR^ityur vishoko vijighatso 'pipAsaH satyakAmaH satyasaMkalpaH |
yathA hy eveha prajA anvAvishanti yathAnushAsanam |
yaM yam antam abhikAmA bhavanti yaM janapadaM yaM kShetrabhAgaM taM tam evopajIvanti || ChUp_8,1.5 ||>#

__________


ChUpBh_8,1.5 evamantevAsibhishcoditaH sa AcAryo brUyAttanmatimapanayan /
katham /
asya dehasya jarayaitadyathoktamantarAkAshAkhyaM braÇma yasminsarva samAhitaM na jIryati dehavanna vikriyata ityarthaH /
na cAsya vadhena shasrAdighAtenaitaddhanyate yathA'kAshaM kimu tato 'pi sUkShmataramashabdamasparshaM brahma dehendriyAdidoShairna spR^ishyata ityetasminnavasare vaktavyaM prAptaM tatprakR^itavyAsaN^go mA bhUditi nocyate /
indravirocanAkhyAyikAyAmupariShTAdvakShyAmo yuktitaH /
etatsatyamavitathaM brahmapuraM brahmaiva puraM brahmapuraM sharIrAkhyaM tu brahmapuraM brahmopalakShaNArthatvAt /
tattvanR^itameva /
"vAcA'rambhaNaM vikAro nAmadheyam"iti shruteH /
tadvikAre 'nR^ite 'pi dehashuN^ge brahmopalabhyata iti brahmapuramityuktaM vyAvahArikam /
satyaM tu brahmapurametadeva brahma /
sarvavyavahArAspadatvAt /
ato 'sminpuNDarIkopalakShite brahmapure sarve kAmA ye bahirbhavadbhiH prArthyante te 'sminneva svAtmani samAhitAH /
atastatprAptyupAyamevAnutiShThata bAhyaviShayatR^iShmAM tyajatetyabhiprAyaH /
eSha AtmA bhavatAM svarUpam /
shR^iNuta tasya lakShaNam /
apahatapApmA /
apahataH pApmA dharmAdharmAkhyo yasya so 'yamapahatapApmA /
tathA vijaro vigatajaro vimR^ityushca /
taduktaM pUrvameva na vadhenAsya hanyata iti /
kimartha punarucyate /
yadyapi dehasaMbandhibhyAM jarAmR^ityubhyAM na saMbadhyate 'nyathApi saMbandhastAbhyAM syAdityAshaN^kAnivR^ittyartham /
vishoko vigatashokaH /
shoko nAmeShTAdiviyoganimitto mAnasaH saMtApaH /
vijighatso vigatAshanecchaH /
apipAso 'pAnecchaH /
nanvapahatapApmatvena jarAdayaH shokAntAH pratiShiddhA eva bhavanti /
kAraNapratiShedhAt /
dharmAdharmakAryA hi ta iti /
jarAdipratiShedhena vA dharmAdharmayoH kAryAbhAve vidyamAnayorapyasatsamatvamiti pR^ithakpratiShedho 'narthakaH syAt /
satyamevaM tathApi dharmakAryA nandavyatirekeNa svAbhAvikAnando yatheshvare vij~nAnamAnandaM brahmeti shruteH /
tathAdharmakAryajarAdivyatirekeNApi jarAdiduHkhasvarUpaM svAbhAvikaM syAdityAshaN^kyeta /
ato yuktastannivR^ittaye jarAdInAM dharmAdharmAbhyAM pR^ithakpratiShedhaH /
jarAdigrahaNaM sarvaduHkhopalakShaNArtham /
pApanimittAnAM tu duHkhAnAmAnantyAtpratyekaM ca tatpratiShedhasyAshakyatvAtsarvaduHkhapratiShedhArthaM yuktamevApahatapApmatvavacanam /
satyA avitathAH kAmA yasya so 'yaM satyakAmaH /
vitathA hi saMsAriNAM kAmAH /
Ishvarasya tadviparItAH /
tathA kAmahetavaH saMkalpA api satyA yasya sa satyasaMkalpaH /
saMkalpAH kAmAshca shuddhasattvopAdhinimittA Ishvarasya citraguvat /
na svato neti netItyuktatvAt /
yathoktalakShaNa evA'tmA vij~neyo gurubhyaH shAstratashcA'tmasaMvedyatayA ca svArAjyakAmaiH /
na cedvij~nAyate ko doShaH syAditi /
shR^iNutAtra doShaM dR^iShTAntena /
yathA hyeveha loke prajA anvAvishantyanuvartante /
yathAnushAsanaM yatheha prajA anyaM svAminaM manyamAnAH svasya svAmino yathA yathAnushAsanaM tathA tathAnvAvishanti /
kim /
yaM yamantaM pratyantaM janapadaM kShetrabhAgaM cAbhikAmA arthinyo bhavantyAtmabuddhyanurUpaM taM tameva ca pratyantAdimupajIvantIti /
eSha dR^iShTAnto 'svAtantryadeShaM prati puNyaphalopabhoge //5 //


_______________________________________________________________________


START ChUp 8,1.6

#<tad yatheha karmajito lokaH kShIyata evam evAmutra puNyajito lokaH kShIyate |
tad ya ihAtmAnam ananuvidya vrajanty etAMsh ca satyAn kAmAMs teShAM sarveShu lokeShv akAmacAro bhavati |
atha ya ihAtmAnam anivudya vrajanty etaMsh ca satyAn kAmAMs teShAM sarveShu lokeShu kAmacAro bhavati || ChUp_8,1.6 ||>#

__________


ChUpBh_8,1.6 athAnyo dR^iShTAntastatkShayaM prati tadyathehetyAdiH /
tattatra yatheha loke tAsAmeva svAmyanushAsanAnuvartinInAM prajAnAM sevAdijito lokaH parAdhInopabhogaH kShIyate 'ntavAnbhavati /
athedAnIM dArShTAntikamupasaMharati-evamevAmutrAgnihotrAdipuNyaj ito lokaH parAdhInopabhogaH kShIyata evetyukto doSha eShAmiti viShayaM darshayati-tadya ityAdinA /
tattatrehAsmiMlloke j~nAnakarmaNoradhikR^itA yogyAH santa AtmAnaM yathoktalakShaNaM shAstrAcAryopadiShTamananuvidya yathopadeshamanu svasaMvedyatAmakR^itvA vrajanti dehAdasmAt prayanti ya etAMshca yathoktAn satyAn satyasaMkalpakAryAMshca svAtmasthAn kAmAnananuvidya vrajanti teShAM sarveShu lokeShvakAmacAro 'svatantratA bhavati /
yathA rAjAnushAsanAnuvartinInAM prajAnAmityarthaH /
atha ye 'nya iha loka AtmAnaM shAsrAcAryoradeshamanuvidya svAtmasaMvedyatAmApAdya vrajanti yathoktAMshca satyAnkAmAMsteShAM sarveShu lokeShu kAmacAro bhavati rAj~na iva sArvabhaumasyeha loke //6//

#<iti cchAndogyopaniShadi aShTamAdhyAyasya prathamaH khaNDaH>#

=======================================================================

START ChUp 8,2.1

#<sa yadi pitR^ilokakAmo bhavati |
saMkalpAd evAsya pitaraH samuttiShThanti |
tena pitR^ilokena saMpanno mahIyate || ChUp_8,2.1 ||>#

__________


ChUpBh_8,2.1 kathaM sarveShu lokeShu kAmacAro bhavatIti, ucyate-ya AtmAnaM yatoktalakShaNaM hR^idi sAkShAtkR^itavAnvakShyamANabrahmacaryAdisAdhanasaMpannaH saMstatsthAMshca satyAnkAmAnsa tyaktadeho yadi pitR^ilokakAmaH pitaro janayitArasta eva sukhahetutvena bhogyatvAllokA ucyante teShu kAmo yasya taiH pitR^ibhiH saMbandhecchA yasya bhavati tasya saMkalpamAtrAdeva pitaraH samuttiShThintyAtmasaMbandhitAmApadyante /
vishuddhasattvatayA satyasaMkalpatvAdIshvarasyeva tena pitR^ilokena bhogena saMpannaH saMpattiriShTaprAptistayA samR^iddho mahIyate pUjyate vardhate vA mahimAnamanubhavati //1 //


_______________________________________________________________________


START ChUp 8,2.2-9

#<atha yadi mAtR^ilokakAmo bhavati |
saMkalpAd evAsya mAtaraH samuttiShThanti |
tena mAtR^ilokena saMpanno mahIyate || ChUp_8,2.2 ||>#

#<atha yadi bhrAtR^ilokakAmo bhavati |
saMkalpAd evAsya bhrAtaraH samuttiShThanti |
tena bhrAtR^ilokena saMpanno mahIyate || ChUp_8,2.3 ||>#

#<atha yadi svasR^ilokakAmo bhavati |
saMkalpAd evAsya svasAraH samuttiShThanti |
tena svasR^ilokena saMpanno mahIyate || ChUp_8,2.4 ||>#

#<atha yadi sakhilokakAmo bhavati |
saMkalpAd evAsya sakhAyaH samuttiShThanti |
tena sakhilokena saMpanno mahIyate || ChUp_8,2.5 ||>#

#<atha yadi gandhamAlyalokakAmo bhavati |
saMkalpAd evAsya gandhamAlye samuttiShThataH |
tena gandhamAlyalokena saMpanno mahIyate || ChUp_8,2.6 ||>#

#<atha yady annapAnalokakAmo bhavati |
saMkalpAd evAsyAnnapAne samuttiShThataH |
tenAnnapAnalokena saMpanno mahIyate || ChUp_8,2.7 ||>#

#<atha yadi gItavAditalokakAmo bhavati |
saMkalpAd evAsya gItavAdite samuttiShThataH |
tena gItavAditalokena saMpanno mahIyate || ChUp_8,2.8 ||>#

#<atha yadi strIlokakAmo bhavati |
saMkalpAd evAsya striyaH samuttiShThanti |
tena strIlokena saMpanno mahIyate || ChUp_8,2.9 ||>#


__________


ChUpBh_8,2.2,3,4,5,6,7,8,9 samAnamanyat /
mAtaro janayitryo 'tItAH sukhahetubhUtAH sAmardhyAt /
na hi duHkhahetubhUtAsu grAmasUkarAdijanmanimittAsu mAtR^iShu vishuddhasattvasya yogina icchA tatsaMbandho vA yuktaH //2-9 //


_______________________________________________________________________


START ChUp 8,2.10

#<yaM yam antam abhikAmo bhavati |
yaM kAmaM kAmayate |
so 'sya saMkalpAd eva samuttiShThati |
tena saMpanno mahIyate || ChUp_8,2.10 ||>#

__________


ChUpBh_8,2.10 yaM yanamtaM pradeshamabhikAmo bhavati /
yaM ca kAmaM kAmayate yathoktavyatirekeNApi so 'syAntaH prAptumiShTaH kAmashca saMkalpAdeva samuttiShThatyasya /
tenecchAvighAtatayAbhipretArthaprAptyA ca saMpanno mahIyata ityuktArtham //10//

#<iti cchAndogyopaniShadi aShTamAdhyAyasya dvitIyaH khaNDaH>#

=======================================================================

START ChUp 8,3.1

#<ta ime satyAH kAmA anR^itApidhAnAH |
teShAM satyAnAM satAm anR^itam apidhAnam |
yo yo hy asyetaH praiti na tam iha darshanAya labhate || ChUp_8,3.1 ||>#

__________


ChUpBh_8,3.1 yathoktAtmadhyAnasAdhanAnuShThAnaM prati sAdhakAnAmutsAhajananArthamanukroshantyAha-kaShTamidaM khalu vartate yatsvAtmasthAH shakyaprApyA api ta ime satyAH kAmA anR^itApidhAnAsteShAmAtmasthAnAM svAshrayANAmeva satAmanR^itaM ba3hyaviShayeShu stryannabhojanAcchAdanAdiShu tR^iShNA tannimittaM ca svecchApracAratvaM mithyAj~nAnanimittatvAdanR^itamityucyate /
tannimittaM satyAnAM kAmAnAmaprAptirityapidhAnamivApidhAnam /
kathamanR^itApidhAnanimittaM teShAmalAbha iti, ucyate-yo yo hi yasmAdasya jantoH putro bhrAtA veShTa ito 'smAllokAtpraiti pragacchati mriyate tamiShTaM putraM bhrAtaraM vA svahR^idayAkAshe vidyamAnamapIha punardarshanAyecchannapi na labhate //1 //


_______________________________________________________________________


START ChUp 8,3.2

#<atha ye cAsyeha jIvA ye ca pretA yac cAnyad icchan na labhate sarvaM tad atra gatvA vindate |
atra hy asyaite satyAH kAmA anR^itApidhAnAH |
tad yathApi hiraNyanidhiM nihitam akShetraj~nA upary upari saJNcaranto na vindeyuH |
evam evemAH sarvAH prajA ahar ahar gacchantya etaM brahmalokaM na vindanty anR^itena hi pratyUDhAH || ChUp_8,3.2 ||>#

__________


ChUpBh_8,3.2 atha punarye cAsya viduSho jantorjIvA jIvantIha putrA bhrAtrAdayo vA ye ca pretA mR^itA iShTAH saMbandhino yaccAnyadiha loke vastrAnnapAnAdi ratnAdi vA vastvicchanna labhate tatsarvamatra hR^idayAkAshAkhye brahmaNi gatvA yathoktena vidhinA vindate labhate /
atrAsminhArdAkAshe hi yasmAdasyaite yathoktAH satyAH kAmA vartante 'natApidhAnAH /
kathamiva tadanyAyyamityucyate-tattatra yathA hiraNyanidhiM hiraNyameva punargrahaNAya nidhAtR^ibhirnidhIyata iti nidhistaM hiraNyanidhiM nihitaM bhUmeradhastAnnikShiptamakShetraj~nA nidhishAsrairnidhikShetramajAnantaste nidheruparyupari saMcaranto 'pi nidhiM na vindeyuH shakyavedanamapi /
evamevemA avidyavatyaH sarvA imAH prajA yathoktaM hR^idayAkAshAkhyaM brahmalokaM brahmaiva loko brahmalokastamaharahaH pratyahaM gacchantyo 'pi suShuptakAle na vidandanti na labhanta eSho 'haM brahmalokabhAvamApanno 'smyadyeti /

anR^itena hi yathoktena hi yasmAtpratyUDhA hR^itAH svarUpAdavidyAdidoShairbahipakR^iShTA ityarthaH /
ataH kaShTamidaM vartate jantUnAM yatsvAyattamapi brahma na labhyata ityabhiprAyaH //2 //


_______________________________________________________________________


START ChUp 8,3.3

#<sa vA eSha AtmA hR^idi |
tasyaitad eva niruktaM hR^idy ayam iti tasmAd dhR^id ayam |
ahar ahar vA evaMvit svargaM lokam eti || ChUp_8,3.3 ||>#

__________


ChUpBh_8,3.3 sa vai ya AtmApahatapApmeti prakR^ito vaishabdena taM smArayatyeSha vivakShita AtmA hR^idi hR^idayapuNDarIka AkAshashabdenAbhihitaH /
tasyaitasya hR^idayasyaitadeva niruktaM nirvacanaM nAnyata /
hR^idyayamAtmA vartata iti yasmAt tasmAddhR^idayaM hR^idayanAmanirvacanaprasiddhyApi svahR^idaya AtmetyavagantavyamityabhiprAyaH /
aharaharvai pratyahamevaMviddhR^idyayamAtmeti jAnansvargaM lokaM hArdaM brahmaiti pratipadyate /
nanvanevaMvidapi suShuptakAle hArdaM brahma pratipadyata eva suShuptakAle satA somya tadA saMpanna ityuktatvAt /
bADhamevaM tathApyasti visheShaH /
yathA jAnannajAnaMshca sarvo jantuH sadbrahmaiva tathApi tattvamasIti pratibodhito vidvAnsadeva nAnyo 'smIti jAnansadeva bhavati /
evameva vidvAnavidvAMshcasuShupte yadyapi satsaMpadyate tathApyevaMvideva svargaM lokametItyucyate /
dehapAte 'pi vidyAphalasyAvashyaMbhAvitvAdityeSha visheShaH //3 //


_______________________________________________________________________


START ChUp 8,3.4

#<atha ya eSha saMprasAdo 'smAc charIrAt samutthAya paraM jyotir upasaMpadya  svena rUpenAbhiniShpadyata eSha Atmeti hovAca |
etad amR^itam abhayam etad brahmeti |
tasya ha vA etasya brahmaNo nAma satyam iti || ChUp_8,3.4 ||>#

__________


ChUpBh_8,3.4 suShuptakAle svenA'manA satA saMpannaH sansamyakprasIdatIti jAgratsvapnayorviShayendriyasaMyogajAtaM kAluShyaM jahAtIti saMprasAdashabdo yadyapi sarvajantUnAM sAdhAraNastathApyevaMvitsvargaM lokametIti prakR^itatvAdeSha saMprasAda iti saMnihitavadyatnavisheShAtso 'thedaM sharIraM hitvAsmAccharIrAtsamutthAya sharIrAtmabhAvanAM parityajyetyarthaH /
na tvAsanAdiva samutthAyetIha yuktam /
svena rUpeNeti visheShaNAt /
na hyanyata utthAya svarUpaM saMpattavyam /
svarUpameva hi tanna bhavati pratipattavyaM cetsyAt /
paraM paramAtmalakShaNaM vij~naptisvabhAvaM jyotirupasaMpadya svAsthyamupagamyetyetat /
svena AtmIyena rUpeNAbhiniShpadyate prAgetasyAH svarUpasaMpatteravidyayA dehamevAparaM rUpamAtmatvenopagata iti tadapekShayedamucyate svena rUpeNeti /
asharIratA hyAtmanaH svarUpaM yatsvaM paraM jyotiHsvarUpamApadye saMprasAda eSha Atmeti hovAca /
sa brUyAditi yaH shrutyA niyukto 'ntevAsibhyaH /
kiJNcaitadamR^itamavinAshi bhUmA yo vai bhUmA tadamR^itamityuktam /
ata evAbhayaM bhUmno dvitIyAbhAvAdata etadbrahmeti /
tasya ha vA etasya brahmaNo nAmAbhidhAnam /
kiM tatsatyamiti /
satyaM hyavitathaM brahma /
tatsatyaM sa Atmeti hyuktam /
atha kimarthamidaM nAma punarucyate /
tadupAsanavidhistutyartham //4//


8.3.5 #<tAni ha vA etAni trINyakSharANi satIyamiti tadyatsattdamR^itamatha yatti tanmartyamatha># #<yadyaM tenobhe yacchati yadanenobhe yacchati tasmAdyamaharaharvA evaMvitsvargaM lokameti //5//>#

__________


ChUpBh_8,3.5 tAni ha vA etAni brahmaNo nAmAkSharANi trINyetAni satIyAmati sakArastakAro yamiti ca /
takAra IkAraH uccAraNArtho 'nubandhaH /
hrasvenaivAkShareNa punaH pratinirdeshAtteShAm /
tattatra yatsatsakArastadamR^itaM sadbrahmAmR^itavAcakatvAdamR^ita eva sakArastakAranto nirdiShTaH /
atha yattitakArastanmartyam /
atha yadyamakSharaM tenAkShareNAmR^itamartyAkhye pUrve ubhe 'kShare yacchati yamayati niyamayati vashIkarotyAtmana ityarthaH /
yadyasmAdanena yamityetenobhe yacchati tasmAdyAm /
saMyate iva hyetena yamA lakShyete /
braÇmanAmAkSharasyApIdamamR^itatvAdidharmavattvaM mahAbhAgyaM kimuta nAmavata ityupAsyatvAya stUyate /
brahmanAmanirvacanenaiva nAmavato vettaivaMvit /
aharaharvA evaMvitsvargaM lokametItyuktArtham //5//

#<iti cchAndogyopaniShadi aShTamAdhyAyasya tR^itIyaH khaNDaH>#

=======================================================================

START ChUp 8,4.1

#<atha ya AtmA sa setur dhR^itir eShAM lokAnAm asaMbhedAya |
naitaM setum ahorAtre tarato na jarA na mR^ityur na shoko na sukR^itam |
sarve pApmAno 'to nivartante |
apahatapApmA hy eSha brahmalokaH || ChUp_8,4.1 ||>#

__________


ChUpBh_8,4.1 atha ya Atmeti /
uktalakShaNo yaH saMprasAdastasya svarUpaM vakShyamANairuktaishca guNaiH punaH stUyate brahmacaryasAdhanasaMbandhArtham /
ya eSha yathoktalakShaNa AtmA sa seturiva setuH /
vidhR^itirvidharaNaH /
anena hi sarvaM jagadvarNAshramAdikriyAkArakaphalAdibhedaniyamaiH karturanurUpaM vidadhatA vidhR^itam /
adhriyamANaM hIshvareNedaM vishvaM vinashyedyatastasmAtsa seturvidhR^itiH /
kimarthaM sa seturityAha-eShAM bhUrAdInAM kartR^ikarmalAshrayANAmasaMbhedAyAvidAraNAyAvinAshAyetyetat /
kiMvishShTashcAsau seturityAha-naitam setumAtmAnamahorAtre sarvasya janimataH paricchedake satI naitaM tarataH /
yathAnye saMsAriNaH kAlenAhorAtrAdilakShaNena paricchedyA na tathAyaM kAlaparicchedya ityabhiprAyaH /
"yasmAdarvAksaMvatsaro 'hobhiH parivartata"iti shrutyantarAt /
ata evainaM na jarA tarati na prApnoti /
tathA na mR^ityurna shoko na sukR^itaM na dR^iShkR^itaM sukR^itaduShkR^ite dharmAdharmai /
prAptiratra taraNashabdenAbhipretA nAtikramaNam /
kAraNaM hyAtmA /
na shakyaM hi kAraNAtikramaNaM kartuM kAryeNa /
ahorAtrAdi ca sarvaM sataH kAryam /
anyena hyanyasya prAptiratikramaNaM vA kriyeta /
na tu tenaiva tasya /
na hi ghaTena mR^itprApyate 'tikramyate vA /
yadyapi pUrvaM ya AtmApahatapApmetyAdinA pApmAdipratiShedha ukta eva tathApIhAyaM visheSho na taratIti prAptiviShayatvaM pratiShidhyate /
tatrA visheSheNa jarAdyabhAvamAtramuktam /
ahorAtrAdyA uktA anuktAshcAnye sarve pApmAna ucyante 'to 'smAdAtmanaH setornivartante 'prApyaivetyarthaH /
apahatapApmA hyeSha brahmaiva loko brahmaloka uktaH //1 //


_______________________________________________________________________


START ChUp 8,4.2

#<tasmAd vA etaM setuM tIrtvA andhaH sann anandho bhavati |
viddhaH sann aviddho bhavati |
upatApI sann anupatApI bhavati |
tasmAd vA etaM setuM tIrtvA api naktam ahar evAbhiniShpadyate |
sakR^id vibhAto hy evaiSha brahmalokaH || ChUp_8,4.2 ||>#

__________


ChUpBh_8,4.2 yasmAcca pApmakArya mAndhyAdi sharIravataH syAnna tvasharIrasya tasmAdvA etamAtmAnaM setuM tIrvA prApyAnandho bhavati dehavattve pUrvamandho 'pi san /
tatA viddhaH sandehavattve sa dehaviyoge setuM tIrtvA prApyAnandho bhavati dehavattve pUrvamandho 'pi san /
tathA viddhaH sandehavattve sa dehaviyogo setuM prApyAviddho bhavati /
tathopatApI rogAdyupatApavAnsannanupatApI bhavati /
kiJNca yasmAdahorAtre na staH setau tasmAdvA etaM setuM tIrtvA prApya naktamapi tamorUpaM rAtrirapi sarvamaharevAbhiniShpadyate /
vij~naptyAtmajyotiH svarUpamaharivAhaH sadaikarUpaM viduShaH saMpadyata ityarthaH /
sakR^idvibhAtaH sadA vibhAtaH sadaikarUpaH svena rUpeNaiSha brahmalokaH //2 //


_______________________________________________________________________


START ChUp 8,4.3

#<tad ya evaitaM brahmalokaM brahmacaryeNAnuvindanti teShAm evaiSha brahmalokaH |
teShAM sarveShu lokeShu kAmacAro bhavati || ChUp_8,4.3 ||>#

__________


ChUpBh_8,4.3 tattatraivaM satyetaM yathoktaM brahmalokaM brahmacaryeNa srIviShayatR^iShNAtyAgena shAsrAcAryopadeshamanuvindanti svAtmasaMvedyatAmApAdayanti ye teShAmeva brahmacaryasAdhanavatAM brahmavidAmeSha brahmalokaH nAnyeShAM srIviShayasaMparkajAtatR^iShNAnAM brahmavidAmapItyarthaH /
teShAM sarveShu lokeShu kAmacAro bhavatItyuktArtham /
tasmAtparamametatsAdhanaM brahmacaryaM brahmavidAmityabhiprAyaH //3//

#<iti cchAndogyopaniShadi aShTamAdhyAyasya caturthaH khaNDaH>#

=======================================================================

START ChUp 8,5.1

#<atha yad yaj~na ity AcakShate brahmacaryam eva tat |
brahmacaryeNa hy eva yo j~nAtA taM vindate |
atha yad iShTam ity AcakShate brahmacaryam eva tat |
brahmacaryeNa hy eveShTvAtmAnam anuvindate || ChUp_8,5.1 ||>#

__________


ChUpBh_8,5.1 ya AtmA setutvAdiguNaiH stutastatprAptaye j~nAnasahakArisAdhanAntaraM brahmacaryAkhyaM vidAtavyamityAha /
yaj~nAdibhishca tatstauti kartavyArtham- atha yadyaj~na ityAcakShate loke paramapuruShArthasAdhanaM kathayanti shiShTAstadbrahmacaryameva /
yaj~nasyApi yatphalaM tadbrahmacaryavAllaMbhate 'to yaj~no 'pi brahmacaryaM bhavati pratipattavyam /
kathaM brahmacaryaM yaj~na ityAha-brahmacaryeNaiva hi yasmAdyo j~nAtAsa taM brahmalokaM yaj~nasyApi pAramparyeNa phalabhUtaM vindate labhate tato yaj~no 'pi brahmacaryameveti /
yo j~nAtetyakSharAnuvR^itteryaj~no brahmacaryameva /
atha yadiShTamityAcakShate brahmacaryameva tat /
katham /
brahmacaryeNaiva sAdhanena tamIshvaramiShTvA pUjayitvAthavaiShaNAmAtmaviShayAM kR^itvA tamAtmAnamanuvindate /
eShaNAdiShTamapi brahmacaryameva //1 //


_______________________________________________________________________


START ChUp 8,5.2

#<atha yat sattrAyaNam ity AcakShate brahmacaryam eva tat |
brahmacaryeNa hy eva sata Atmanas trANaM vindate |
atha yan maunam ity AcakShate brahmacaryam eva tat |
brahmacaryeNa hy evAtmAnam anuvidya manute || ChUp_8,5.2 ||>#

__________


ChUpBh_8,5.2 atha yatsattrAyaNamityAcakShate brahmacaryameva tattathA sataH parasmAdAtmana AtmanasrANaM rakShaNaM brahmacaryasAdhanena vindate /
ataH sattrAyaNashabdamapi brahmacaryameva sat /
atha yanmaunamityAcakShate brahmacaryameva tadbrahmacaryeNaiva sAdhanena yuktaH sannAtmAnaM shAsrAcAryAbhyAmanuvidya pashcAnmanute dhyAyati /
ato maunashabdamapi brahmacaryameva //2 //


_______________________________________________________________________


START ChUp 8,5.3

#<atha yad anAshakAyanam ity AcakShate brahmacaryam eva tat |
eSha hy AtmA na nashyati yaM brahmacaryeNAnuvindate |
atha yad araNyAyanam ity AcakShate brahmacaryam eva tat |
tat arash ca ha vai Nyash cArNavau brahmaloke tR^itIyasyAm ito divi |
tad airaMmadIyaM saraH |
tad ashvatthaH somasavanaH |
tad aparAjitA pUr brahmaNaH prabhuvimitaM hiraNmayam || ChUp_8,5.3 ||>#

__________


ChUpBh_8,5.3 atha yadanAshakAyanamityAcakShate brahmacaryameva tat /
yamAtmAnaM brahmacaryeNAnuvindate sa eSha hyAtmA brahmacaryasAdhanavato na nashyati tasmAdanAshakAyanamapi brahmacaryameva /
atha yadaraNyAyanamityAcakShate brahmacaryameva tat /
araNyashabdayorarNavayorbrahmacaryavato 'yanAdaraNyAyanaM brahmacaryam /
yo j~nAnAdyaj~na eShaNAdiShTaM satasrANAtsattrAyaNaM mananAnmaunamanashanAdanAshakAyanamaraNyayorgamanAdaraNyAyanamityAdibhirmahadbhiH puruShArthasAdhanaiH stutatvAdbrahmacaryaM paramaM j~nAnasya sahakArikAraNaM sAdhanamityato brahmavidA yatnato rakShaNIyamityarthaH /
tattatra hi brahmaloke 'rashca ha vai prasiddho NyashcArNavau samudropame vA sarasI tR^itIyasyAM bhuvamantarikShaM cApekShya tR^itIyA dyaustasyAM tR^itIyasyAmito 'smAllokAdArabhya gaNyamAnAyAM divi /
tattatraiva cairamirAnnaM tanmaya airo maNDastena pUrNamairaM madIyaM tadupayoginAM madakaraM harShotpAdakaM saraH /
tatraiva cAshvattho vR^ikShaH somasavano nAmataH somo 'mR^itaM tanniHsravo 'mR^itasrava iti vA /
tatraiva ca brahmaloke brahmacaryasAdhanarahitairbrahmacaryasAdhanavadbhyo 'nyairna jIyata ityaparAjitA nAma pUH purI brahmaNo hiraNyagarbhasya /
brahmaNA ca prabhuNA visheSheNa mitaM nirmitaM tacca hiraNmayaM sauvarNaM prabhuvimitaM maNDapamiti vAkyasheShaH //3 //


_______________________________________________________________________


START ChUp 8,5.4

#<tad ya evaitAv araM ca NyaM cArNavau brahmaloke brahmacaryeNAnuvindanti teShAm evaiSha brahmalokaH |
teShAM sarveShu lokeShu kAmacAro bhavati || ChUp_8,5.4 ||>#

__________


ChUpBh_8,5.4 tattatra hi brahmaloka etAvarNavau yAvaraNyAkhyAvuktau brahmacaryeNa sAdhanenAnuvindanti ye teShAmevaiSha yo vyAkhyAto brahmalokasteShAM ca brahmacaryasAdhavanatAM brahmavidAM sarveShu lokeShu kAmacAro bhavati /
nAnyeShAmabrahmacaryaparANAM bAhyaviShayAsaktabuddhInAM kadAcidapItyarthaH /
nanvatra tvamindrastvaM yamastvaM varuNa ityAdibhiryathA kashcitstUyate mahArha evamiShTAdibhiH shabdairna stryAdiviShayatR^iShNAnivR^ittimAtraM stutyarhaM kiM tarhi j~nAnasya mokShasAdhanatvAttadeveShTAdibhiH stUyata iti kecit /
na /
stryAdibAhyaviShayatR^iShNApahR^itacittAnAM pratyagAtmavivekavij~nAnAnupapatteH /
"parAJNci khAni vyatR^iNatsvayaMbhUstasmAtparAÇpashyati nAntarAtman"ityAdishrutismR^itishatebhyaH /
j~nAnasahakArikAraNaM stryAdiviShayatR^iShNAnivR^ittisAdhanaM vidhAtavyameveti yuktaiva tatstutiH /
nanu ca yaj~nAdibhiH stutaM brahmacaryamiti yaj~nAdInAM puruShArthasAdhanatvaM gamyate /
satyaM gamyate /
na tviha brahmalokaM prati yaj~nAdInAM sAdhanatvamabhipretya yaj~nAdibhirbrahmacaryaM stUyate kiM tarhi teShAM prasiddhaM puruShArthasAdhanatvamapekShya /
yathendrAdibhI rAjA na tu yatrendrAdInAM vyApArastatraiva rAj~na iti tadvat /
ya imer'NavAdayo brAhmalaukikAH saMkalpajAshca pitrAdayo bhogAste kiM pArthivA ApyAshca yatheha loke dR^ishyante taddhadarNavavR^ikShapUHsvarNamaNDapAnyAhosvinmAnasapratyayamAtrANIti /
kiJNcAtaH, yadi pArthivA ApyAshca sthUlAH syurhR^idyAkAshe samAdhAnAnupapattiH /
purANe ca"manomayAni brahmaloke sharIrAdInI"ti vAkyaM virudhyeta /
"ashokamahimam"ityAdyAshca shrutayaH /
nanu"samudrAH saritaH sarAMsi vApyaH kUpA yaj~nA vedA mantrAdayashca mUrtimanto brahmANamupatiShThanta"iti mAnasatvai virudhyeta purANasmR^itiH /
na /
mUrtimattve prasiddharUpANAmeva tatra gamanAnupapatteH /
tasmAtprasiddhamUrtivyatirekeNa sAgarAdInAM mUrtyantaraM sAgarAdibhirupAttaM brahmalokagantR^i kalpanAyAM yathAprasiddhA eva mAnasya AkAravatyaH puMstryAdyA mUrtayo yuktAH kalpayituM mAnasadehAnurUpyasaMbandhopapatteH /
dR^iShTA hi mAnasya evA'kAravatyaH puMstryAdyA mUrtayaH svapne /
nanu tA anR^itA eva /
ta ime satyAH kAmA iti shrutistathA sati virudhyeta /
na /
mAnasapratyayasya sattvopapatteH /
mAnasA hi pratyayAH srIpuruShAdyAkArAH svapne dR^ishyante /
nanu jAgradvAsanArUpAH svapnadR^ishyA na tu tatra stryAdayaH svapne vidyante /
atyalpamidamucyate /
jAgradviShayA api mAnasapratyayAbhinirvR^ittA eva sadIkShAbhinirvR^ittatejo 'bannamayatvAjjAgradviShayANAm /
saMkalpamUlA hi lokA iti coktam"samakÊpatAM dyAvApR^ithivI"ityatra /
sarvashrutiShu ca pratyagAtmana utpattiH pralayashca tatraiva sthitishca"yathA vA arA nAbhau"ityAdinocyate /
tasmAnmAnasAnAM bAhyAnAM ca viShayANAmitaretarakAryakAraNamiShyata eva bIjAN^kuravat /
yadyapi bAhyA eva mAnasA mAnasA eva ca bAhyA nAnR^itatvaM teShAM kadAcidapi svAtmani bhavati /
nanu svapne dR^iShTAH pratibuddhasyAnR^itA bhavanti viShayAH /
satyameva /
jAgradbodhApekShaM tu tadanR^itatvaM na svataH /
tathA svapnabodhApekShaM ca jAgraddR^iShTaviShayAnR^itatvaM na svataH /
visheShAkAramAtraM tu sarveShAM mithyApratyayanimittamiti vAcA'rambhaNaM vikAro nAmadheyamanR^itaM trINi rUpANItyeva satyam /
tAnyapyAkAravisheShato 'nR^itaM svataH sanmAtrarUpatayA satyam prAksadAtmapratibodhAtsvaviShaye 'pi sarvaM styameva svapnadR^ishyA iveti na kashcidvirodhaH /
tasmAnmAnasA eva brAhmalaukikA araNyAdayaH pitrAdayaH kAmAH /
bAhyaviShayabhogavadashuddhirahitatvAcchuddhasattvasaMkalpajanyA iti niratishayasukhAH satyAshceshvarANAM bhavantItyarthaH /
satsatyAtmapratibodhe 'pi rajjvAmiva kalpitAH sarpAdayaH sadAtmasvarUpatAmeva pratipadyanta iti sadAtmanA satyA eva bhavanti //4//

#<iti cchAndogyopaniShadi aShTamAdhyAyasya paJNcamaH khaNDaH>#

=======================================================================

START ChUp 8,6.1

#<atha yA etA hR^idayasya nADyas tAH piN^galasyANimnas tiShThanti shuklasya nIlasya pItasya lohitasyeti |
asau vAdityaH piN^gala eSha shukla eSha nIla eSha pIta eSha lohitaH || ChUp_8,6.1 ||>#

__________


ChUpBh_8,6.1 yastu hR^idayapuNDarIkagataM yathoktaguNavishiShTaM brahma brahmacaryAdisAdhanasaMpannastyaktabAhyaviShayAnR^itatR^iShNaH sannupAste tasyeyaM mUrdhanyayA nADyA gatirvaktavyeti nADIkhaNDa Arabhyate- atha yA etA vakShyamANA hR^idayasya puNDarIkAkArasya brahmopAsanasthAnasya saMbandhinyo nADyo hR^idayamAMsapiNDAtsarvato viniHsR^itA AdityamaNDalAdiva rashmayastAshcaitAH piN^galasya varNavisheShavishiShTasyANimnaH sUkShmarasasya rasena pUrNAstadAkArA eva tiShThanti vartanta ityarthaH /
tathA shuklasya nIlasya pItasya lohitasya ca rasasya pUrNA iti sarvatrAdhyAhAryam /
saureNa tejasA pittAkhyena pAkAbhinirvR^ittena kaphenAlpena saMparkAtpiN^galaM bhavati sauraM tejaH pittAkhyAm tadeva ca vAtabhUyastvAnnIlaM bhavati /
tadeva ca kaphabhUyastvAcchuklam /
kaphena samatAyAM pItam /
shoNita bAhulyena lohitam /
vaidyakAdvA varNavisheShA anveShTavyAH kathaM bhavantIti /
shrutistvAhA'dityasaMbandhAdeva tattejaso nADIShvanugatasyaite varNavisheShA iti /
katham /
asau vA AdityaH piN^galo varNata eSha AdityaH shuklo 'pyeSha nIla eSha pIta eSha lohita Aditya eva //1 //


_______________________________________________________________________


START ChUp 8,6.2

#<tad yathA mahApatha Atata ubhau grAmau gacchatImaM cAmuM caivam evaitA Adityasya rashmaya ubhau lokau gacchantImaM cAmuM ca |
amuShmAd AdityAt pratAyante tA Asu nADIShu sR^iptAH |
Abhyo nADIbhyaH pratAyante te 'muShminn Aditye sR^iptAH || ChUp_8,6.2 ||>#

__________


ChUpBh_8,6.2 tasyAdhyAtmaM nADIbhiH kathaM saMbandha ityatra dR^iShTAntamAha-tattatra yathA loke mahAnvistIrNaH panthA mahApatha Atato vyApta ubhau gacchatImaM ca saMnihitamamuM ca viprakR^iShTaM dUrasthamevaM yathA dR^iShTAnto mahApatha ubhau grAmau praviShTa evamevaitA Adityasya rashmaya ubhau lokAvamuM cA'dityamaNDalamimaM ca puruShaM gacchantyubhayatra praviShTAH /
yathA mahApathaH /
katham /
amuShmAdAdityamaNDalAtpratAyante saMtatA bhavanti /
tA adhyAtmamAsu piN^galAdivarNAsu yathoktAsu nADIShu sR^iptA gatAH praviShTA ityarthaH /
Abhyo nADIbhyaH pratAyante pravR^ittAH santAnabhUtAH satyaste 'muShmin /
rashmInAmubhayaliN^gatvAtta ityucyante //2 //


_______________________________________________________________________


START ChUp 8,6.3

#<tad yatraitat suptaH samastaH saMprasannaH svapnaM na vijAnAti |
Asu tadA nADIShu sR^ipto bhavati |
taM na kashcana pApmA spR^ishati |
tejasA hi tadA saMpanno bhavati || ChUp_8,6.3 ||>#

__________


ChUpBh_8,6.3 tattatraivaM sati yatra yasminkAla etatsvapanamayaM jIvaH supto bhavati /
svApasya dviprakAratvAdvisheShaNaM samasta iti /
upasaMhR^itasarvakaraNavR^ittirityetat /
ato bAhyaviShayasaMparkajanitakAluShyAbhAvAtsamyak /
prasannaH saMprasanno bhavati /
ata eva svapnaM viShayAkArAbhAsaM mAnasaM svapnapratyayaM na vijAnAti nAnubhavatItyarthaH /
yadaivaM supto bhavatyAsu sauratejaHpUrNAsu yathoktAsu nADIShu tadA sR^iptaH praviShTo nADIbhirdvArabhUtAbhirhR^idayAkAshaM gato bhavatItyarthaH /
na hyanyatra satsaMpatteH svapnAdarshanamastIti sAmarthyAnnADIShviti saptamI tR^itIyayA pariNamyate /
taM satA saMpannaM na kashcana na kashcidapi dharmAdharmarUpaH pApmA spR^ishatIti svarUpAvasthitatvAttadA'tmanaH /
dehendriyavishiShTaM hi sukhaduHkhakAryapradAnena pApmA spR^ishatIti na tu satsaMpannaM svarUpAvasthaM kashcidapi pApmA spraShTumutsahate /
aviShayatvAt /
anyo hyanyasya viShayo bhavati na tvanyatvaM kenacitkutashcidapi satsaMpannasya /
svarUpapracyavanaM tvAtmano jAgratsvapnAvasthAM prati gamanaM bAhyaviShayapratibodho 'vidyAkAmakarmabIjasya brahmavidyAhutAshAdAhanimittamityavocAma ShaShTha eva tadihApi pratyetavyam /
yadaivaM suptaH saureNa tejasA hi nADyantargatena sarvataH saMpanno vyApto bhavati /
ato visheSheNa cakShurAdinADIdvArairbAhyaviShayabhogAyAprasR^itAni karaNAnyasya tadA bhavanti /
tasmAdayaM karaNAnAM nirodhAtsvAtmanyevAvasthitaH svapnaM na vijAnAtIti yuktam //3 //


_______________________________________________________________________


START ChUp 8,6.4

#<atha yatraitad abalimAnaM nIto bhavati |
tam abhita AsInA Ahur jAnAsi mAM jAnAsi mAm iti |
sa yAvad asmAc charIrAd anutkrAnto bhavati |
tAvaj jAnAti || ChUp_8,6.4 ||>#

__________


ChUpBh_8,6.4 tatraivaM satyatha yatra yasminkAle 'balimAnamabalabhAvaM dehasya rogAdinimittaM jarAdinimittaM vA kR^ishIbhAvametannayanaM nItaH prApito devadatto bhavati mumUrSharyadA bhavatItyarthaH /
tamabhitaH sarvato veShTayitvA'sInA j~nAtaya AhurjAnAsi mAM tava putraM jAnAsi mAM pitaraM cetyAdi /
sa mumUrShuryAvadasmAccharIrAdanutkrAnto 'nirgato bhavati tAvatputrAdIJNjAnAti //4 //


_______________________________________________________________________


START ChUp 8,6.5

#<atha yatraitad asmAc charIrAd utkrAmati |
athaitair eva rashmibhir Urdhvam Akramate |
sa om iti vA hod vA mIyate |
sa yAvat kShipyen manas tAvad AdityaM gacchati |
etad vai khalu lokadvAraM viduShAM prapadanaM nirodho 'viduShAm || ChUp_8,6.5 ||>#

__________


ChUpBh_8,6.5 atha yatra yadaitatkriyAvisheShaNamityasmAccharIrAdutkrAmati /
atha tadaitaireva yathoktAbhI rashmibhirUrdhvamAkramate yathAkarmArjitaM lokaM pratyavidvAn /
itarastu vidvAnyathoktasAdhanasaMpannaH sa omityoN^kAreNA'tmAnaM dhyAyanyathApUrvaM vA haiva, udvordhvaM vA vidvAMshceditarastiryaÇvetyabhiprAyaH /
mIyate pramIyate gacchatItyarthaH /
sa vidvAnutkramiShyanyAvatkShipyenmano yAvatA kAlena manasaH kShepaH syAttAvatA kAlenA'dityaM gacchati prapnoti kShipraM gacchatItyartho na tu tAvataiva kAleneti vivakShitam /
kimarthamAdityaM gacchatItyucyate-etadvai khalu prasiddhaM brahmalokasya dvAraM ya Adityastena dvArabhUtena brahmaloka gacchati vidvAn /
ato viduShAM prapadanaM prapadyate brahmalokamanena dvAreNeti prapadanam /
nirodhanaM nirodho 'smAdAdityAdaviduShAM bhavatIti nirodhaH /
saureNa tejasA deha eva niruddhAH santo mUrdhanyayA nADyA notkramanta evetyarthaH /
viShvaÇÇanyA iti shlokAt //5 //


_______________________________________________________________________


START ChUp 8,6.6

#<tad eSha shlokaH |
shataM caikA ca hR^idayasya nADyas tAsAM mUrdhAnam abhiniHsR^itaikA |
tayordhvam Ayann amR^itatvam eti viShvaÇÇ anyA utkramaNe bhavanty utkramaNe bhavanti || ChUp_8,6.6 ||>#

__________


ChUpBh_8,6.6 tadetasminyathokter'tha eSha shloko mantro bhavati /
shataM caikA caikottarashataM nADyo hR^idayasya mAMsapiNDabhUtasya saMbandhinyaH pradhAnato bhavanti /
AnantyAddehanADInAm /
tAsAmekA mUrdhAnamabhiniHsR^itA vinirgatA tayordhvamAyangacchannamR^itatvamamR^itabhAvameti viShvaÇnAnAgatayastiryagvisarpiNya UrdhvagAshcAnyA nADyo bhavanti saMsAragamanadvArabhUtA na tvamR^itatvAya kiM tarhyatkamaNa evotkrAntyarthameva bhavantItyarthaH /
dvirabhyAsaH prakaraNasamAptyarthaH //6//

#<iti cchAndogyopaniShadi aShTamAdhyAyasya ShaShThaH khaNDaH>#

=======================================================================

START ChUp 8,7.1

#<ya AtmA apahatapApmA vijaro vimR^ityur vishoko vijighatso 'pipAsaH satyakAmaH satyasaMkalpaH so 'nveShTavyaH sa vijij~nAsitavyaH |
sa sarvAMsh ca lokAn Apnoti sarvAMsh ca kAmAn yas tam AtmAnam anuvidya vijAnAtIti ha prajApatir uvAca || ChUp_8,7.1 ||>#

__________


ChUpBh_8,7.1 "atha ya eSha saMprasAdo 'smAccharIrAtsamutthAya paraM jyotirupasaMpadya svena rUpeNAbhiniShpadyata eSha Atmeti hovAcaitadamR^itamabhayametadbrahma"ityuktam /
tatra ko 'sau saMprasAdaH, kathaM vA tasyAdhigamo yathA so 'smAccharIrAtsavijij~nAsitavya iti caiSha niyamavidhireva nApUrvavidhiH /
evamanveShTavyo vijij~nAsitavya ityarthaH /
dR^iShTArthatvAdanveShaNavijij~nAsanayoH /
dR^iShTArthatvaM ca darshayiShyati nAhamAtra bhogyaM pashyAmItyanenAsakR^it /
pararUpeNa ca dehAdidharbhairavaganyamAnasyA'tmanaH svarUpAdhigame viparItAdhigamanivR^ittirdR^iShTaM phalamiti niyamArthataivAsya vidheryuktA na tvAgnihotrAdInAmibApUrvavidhitvamiha saMbhavati //1 //


_______________________________________________________________________


START ChUp 8,7.2

#<tad dhobhaye devAsurA anububudhire |
te hocur hanta tam AtmaAnam anvecchAmo yam AtmAnam anviShya sarvAMsh ca lokAn Apnoti sarvAMsh ca kAmAn iti |
indro haiva devAnAm abhipravavrAja virocano 'surANAm |
tau hAsaMvidAnAv eva samitpANI prajApatisakAsham AjagmatuH || ChUp_8,7.2 ||>#

__________


ChUpBh_8,7.2 taddhobhaya ityAdyAkhyAyikAprayojanamuktam /
taddha kila prajApatervacanamubhaye devAsurA devAshcAsurAshca devAsurA anu paramparAgataM svakarNagocarApannamanububudhire 'nubuddhavantaH /
te caitatprajApativaco buddhvA kimakurvannityucyate-te hocuruktavanto 'nyonyaM devAH svapariShadyasurAshca hanta yadyanumatirbhavatAM prajApatinoktaM tamAtmAnamanvicchAmo 'nveShaNaM kurmo yamAtmAnamanviShya sarvAMshca lokAnApnoti sarvAshca kAmAnityuktvendro haiva rAjaiva svayaM devAnAmitarAndevAMshca bhogaparicchadaM ca sarvaM sthApayitvA sharIramAtreNaiva prajApatiM pratyabhipravavrAja pragatavAMstathA virocano 'surANAm /
vinayena guravo 'bhigantavyA ityetaddarshayati /
trailokyarAjyAcca gurutarA vidyate /
yato devAsurarAjau mahArhabhogArhai santau tathA gurumabhyupagatavantau /
tau ha kilAsaMvidAnAvevAnyonyaM saMvidamakurvANau vidyAphalaM pratyanyonyamIrShyAM darshayantau samitpANI samidbhArahastau prajApatisakAshamAjagmaturAgatavantau //2 //


_______________________________________________________________________


START ChUp 8,7.3

#<tau ha dvAtriMshataM varShANi brahmacaryam UShatuH |
tau ha prajApatir uvAca |
kim icchantAv avAstam iti |
tau hocatur ya AtmA apahatapApmA vijaro vimR^ityur vishoko vijighatso 'pipAsaH satyakAmaH satyasaMkalpaH so 'nveShTavyaH sa vijij~nAsitavyaH |
sa sarvAMsh ca lokAn Apnoti sarvAMsh ca kAmAn yas tam AtmAnam anuvidya vijAnAtIti bhagavato vaco vedayante |
tam icchantAv avAstam iti || ChUp_8,7.3 ||>#

__________


ChUpBh_8,7.3 tau ha gatvA dvAtriMshataM varShANi shushrUShAparau bhUtvA brahmacaryamUShaturuShitavantau /
abhiprAyaj~naH prajApatistAvuvAca kimicchantau kiM prayojanamabhipretyecchantAvavAstamuShitavantau yuvAmitItyuktau tau hocatuH /
ya AtmetyAdi bhagavato vaco vedayante shiShTA atastamAtmAnaM j~nAtumicchantAvavAstamiti /
yadyapi prAkprajApateH samIpAgamanAdanyonyamIrShyAyuktAvabUtAM tathApi vidyAprAptiprayojanagauravAttyaktarAgadveShamoherShyAdi doShAveva bhUtvoShaturbrahmacaryaM prajApatau /
tenedaM prakhyApitamAtmavidyAgauravam //3 //


_______________________________________________________________________


START ChUp 8,7.4

#<tau ha prajApatir uvAca ya eSho 'kShiNi puruSho dR^iShyata eSha Atmeti hovAca |
etad amR^itam abhayam etad brahmeti |
atha yo 'yaM bhagavo 'psu parikhyAyate yash cAyam Adarshe katama eSha iti |
eSha u evaiShu sarveShvannteShu parikhyAyata iti hovAca || ChUp_8,7.4 ||>#

__________


ChUpBh_8,7.4 tAvevaM tapasvinau shuddhakalmaShau yogyAvupalabhya prajApatiruvAcaha-ya eSho 'kShiNi puruSho nivR^ittacakShurbhirmR^iditakaShAyairdR^ishyate yogibhirdraShTA, eSha AtmApahatapApmAdiguNo yamavocaM purAhaM yadvij~nAnAtsarvalokakAmAvAptiretadamR^itaM bhamAkhyamata evAbhayamata eva brahma vR^iddhatamamiti /
athaitatprajApatinoktamakShiNi puruSho dR^ishyata iti vacaH shrutvA chAyArUpaM puruShaM jagR^ihatuH /
gR^ihItvA ca dR^iDhIkaraNAya prajApatiM pR^iShTavantau /
atha yo 'yaM he bhagavo 'psu parikhyAyate parisamantAjj~nAyate yashcAyamAdarsha AtmanaH pratibimbAkAraH parikhyAyate khaDgAdau ca katama eSha eShAM bhagavadbhiruktaH kiMvaika eva sarveShviti /
evaM pR^iShTaH prajApatiruvAca-eSha u eva yashcakShuShi draShTA mayokta iti /
etanmanasi kR^itvaiShu sarveShvanteShu madhyeShu parikhyAyata iti hovAca /
nanu kathaM yuktaM shiShyorviparItagrahaNamanuj~nAtuM prajApatervigatadoShasyA'cAryasya sataH /
satyameva, nAnuj~nAtam /
katham /
AtmanyadhyAropitapANDityamahattvaboddhR^itvau hIndravirocanau tathaiva ca prathitau loke /
tau yadi prajApatinA mUDhau yuvAM viparItagrAhiNAvityuktau syAtAM tatastastayoshcitte duHkhaM syAttajjanitAcca cittAvasAdAtpunaH prashnashravaNagrahaNAvadhAraNaM pratyutsAhavidhAtaH syAdato rakShaNIyau shiShyAviti manyate prajApatiH /
gR^ihNItAM tAvattadudasharAvadR^iShTAntenApaneShyAmIti ca /
nanu na yuktameSha u evetyanR^itaM vaktum /
na cAnR^itamuktam /
katham /
Atmanokto 'kShipuruSho manasi saMnihitataraH shiShyagR^ihItAcchAyAtmanaH sarveShAM cAbhyantaraH"sarvAntaraH"iti shruteH /
tamevAvocadeSha u evetyato nAnR^itamuktaM prajApatinA /
tathA ca tayorviparItagrahaNanivR^ittyarthaM hyAha //4//

#<iti cchAndogyopaniShadi aShTamAdhyAyasya saptamaH khaNDaH>#

=======================================================================

START ChUp 8,8.1

#<udasharAva AtmAnam avekShya yad Atmano na vijAnIthas tan me prabrUtam iti |
tau hodasharAve 'vekShAM cakrAte |
tau ha prajApatir uvAca kiM pashyatha iti |
tau hocatuH sarvam evedam AvAM bhagava AtmAnaM pashyAva A lomabhyaH A nakhebhyaH pratirUpam iti || ChUp_8,8.1 ||>#

__________


ChUpBh_8,8.1 udasharAva udakapUrNe sharAvAdAvAtmAnamavekShyAnantaraM yattatrA'tmAnaM pashyantau na vijAnIthastanme mama prabrUtamAcakShIyAthAmityuktau tau ha tathaivodasharAve 'vekShAJNcakrAte 'vekShaNaM cakratuH /
tathA kR^itavantau tau ha prajApatiruvAca kiM pashyatha iti /
nanu tanme prabrUtamityuktAbhyAmudasharAve 'vekShaNaM kR^itvA prajApataye na niveditamidamAvAbhyAM na viditamityanivedite cAj~nAnahetau ha prajApatiruvAca kiM pashyatha iti tatra ko 'bhiprAya iti /
ucyate-naiva tayoridamAvayoraviditamityAshaN^kAbhUcchAyAtmanyAtmapratyayo nishcita evA'sIt /
yena vakShyati tau ha shAntahR^idayau pravavrajaturiti /
na hyanishcite 'bhipretArthe prashAntahR^idayatvamupapadyate /
tena nocaturidamAvAbhyAmaviditamiti /
viparItagrAhiNau ca shiShyAvanupekShaNIyAviti svayameSha papraccha kiM pashyatha iti, viparItanishcayApanayAya ca vakShyati sAdhvalakR^itAvityevamAdi /
tau hocatuH-sarvamevedamAvAM bhagava AtmAnaM pashyAva A lomabhya A nakhebhyaH pratirUpamiti, yathaivA'vAM he bhagavo lomanakhAdimantau sva evamevedaM lomanakhAdisahitamAvayoH pratirUpamudasharAve pashyAva iti //1 //


_______________________________________________________________________


START ChUp 8,8.2

#<tau ha prajApatir uvAca sAdhvalaMkR^itau suvasanau pariShkR^itau bhUtvodasharAve 'vekShethAm iti |
tau ha sAdhvalaMkR^itau suvasanau pariShkR^itau bhUtvodasharAve 'vekShAM cakrAte |
tau ha prajApatir uvAca kiM pashyatha iti || ChUp_8,8.2 ||>#

__________


ChUpBh_8,8.2 tau ha punaH prajApatiruvAca cchAyAtmanishcayApanayAya, sAdhvalaN^kR^itau yathA svagR^ihe suvasanau mahArhavastraparidhAnau pariShkR^itau chinnalomanakhau ca bhUtvodasharAve tayoshchAyAtmagraho 'panItaH syAt /
sAdhvalaN^kArasuvasanAdInAmAgantukAnAM chAyAkaratvamudasharAve yathA sharIrasaMbaddhAnAmevaM sharIrasyApi cchAyAkaratvaM pUrvaM babhUveti gamyate /
sharIraikadeshAnAM ca lomanakhAdInAM nityatvenAbhipretAnAmakhaNDitAnAM chAyAkaratvaM pUrvamAsIt /
chinneShu ca teShu naiva lomanakhAdicchAyA dR^ishyate 'to lomanakhAdivaccharIrasyApyAgamApAyitvaM siddhamityudasharAvAdau dR^ishyamAnasya tannimittasya ca dehasyAnAtmatvaM siddham udashArAvAdau chAyAkaratvAddehasaMbaddhAlaN^kArAdivat /
na kevalametAvadetena yAvatkiJNcidAtmIyatvAbhimataM sukhaduHkharAgadveShamohAdi ca kAdAcitkatvAnnakhalomAdivadanAtmeti pratyetavyam /
evamasheShamithyAgrahApanayanimitte sAdhvalaN^kArAdidR^iShTAnte prajApatinokte shrutvA tathA kR^itavatorapi cchAyAtmaviparItagraho nApajagAma yasmAttasmAtsvadoSheNaiva kenacitpratibaddhavivekavij~nAnAvindravirocanAvabhUtAmit i gamyate /
tau pUrvavadeva dR^iDhanishcayau papraccha kiM pashyatha iti //2 //


_______________________________________________________________________


START ChUp 8,8.3

#<tau hocatur yathaivedam AvAM bhagavaH sAdhvalaMkR^itau suvasanau pariShkR^itau sva evam evemau bhagavaH sAdhvallaMkR^itau suvasanau pariShkR^itAv iti |
eSha Atmeti hovAca |
etad amR^itam abhayam etad brahmeti |
tau ha shAntahR^idayau pravavrajatuH || ChUp_8,8.3 ||>#

__________


ChUpBh_8,8.3 tau tathaiva pratipanno yathaivedamiti pUrvavadyathA sAdhvalaN^kArAdivishiShTAvAvAM sva evamevemau chAyAtmAnAviti sutarAM viparItanishcayau babhUvatuH /
yasyA'tmano lakShaNaM ya AtmApahatapApmetyuktavA punastadvisheShamanviShyamANayorya eSho 'kShiNi puruSho dR^ishyata iti sAkShAdAtmani nirdiShTe tadviparItagrahApanayAyodasharAvasAdhvalaN^kAradR^iShTAnte 'pyabhihita AtmasvarUpabodhAdviparItagraho nApagataH /
ataH svadoSheNa kenacitpratibaddhavivekavij~nAnasAmarthyAviti matvA yathAbhipretamevA'tmAnaM manasi nidhAyaiSha Atmeti hovAcaitadamR^itamabhayametadbrahmeti prajApatiH pUrvavat /
na tu tadabhipretamAtmAnam /
ya AtmetyAdyAtmalakShaNashravaNenAkShipuruShashrutyA codasharAvAdyupapattyA ca saMskR^itau tAvat /
madvacanaM sarvaM punaH punaH smaratoH pratibandhakShayAcca svayamevA'tmaviShaye viveko bhaviShyatIti manvAnaH punarbrahmacaryAdeshe ca tayoshcittadukhotpattiM parijihIrShankR^itArthabuddhitayA gacchantAvapyupekShitavAnprajApatiH /
tau hendravirocanau shAntahR^idayau tuShTahR^idayau kR^itArthabuddhI ityarthaH /
na tu shama eva, shamashcettayorjAto viparItagraho vigato 'bhaviShyatpravavrajaturgatavantau //3 //


_______________________________________________________________________


START ChUp 8,8.4

#<tau hAnvIkShya prajApatir uvAca |
anupalabhyAtmAnam ananuvidya vrajato yatara etadupaniShado bhaviShyanti devA vA asurA vA te parAbhaviShyantIti |
sa ha shAntahR^idaya eva virocano 'surA¤ jagAma |
tebhyo haitAm upaniShadaM provAca Atmaiveha mahayya AtmA paricaryaH |
AtmAnam eveha mahayann AtmAnaM paricarann ubhau lokAv ApnotImaM cAmuM ceti || ChUp_8,8.4 ||>#

__________


ChUpBh_8,8.4 evaM tayorgatayorindravirocanayo rAj~norbhogAsaktayoryathoktavismaraNaM syAdityAshaN^kyApratyakShaM pratyakShavacanena ca cittaduHkhaM parijihIrShustau dUraM gacchantAvanvIkShya ya AtmApahatapApmetyAdivacanavadetadapyanayoH shravaNagocaratvameShyatIti matvovAca prajApatiH /
anupalabhya yathoktalakShaNamAtmAnamananuvidya svAtmapratyakShaM cAkR^itvA viparItanishcayau ca bhUtvendravirocanAvetau vrajato gaccheyAtAm /
ato yatare devA vAsurA vA kiM visheShitenaitadupaniShada AbhyAM yA gR^ihItA'tmavidyA seyamupaniShadyeShAM devAnAmasurANAM vA ta etadupaniShada evaMvij~nAnA etannishcayA bhaviShyantItyarthaH /
te kiM, parAbhaviShyanti shreyomArgAtparAbhUtA bahirbhUtA vinaShTA bhaviShyantItyarthaH /
svagR^ihaM gacchatoH surAsurarAjayoryo 'surarAjaH sa ha shAntahR^idaya eva sanvirocano 'surAJNjagAma /
gatvA ca tebhyo 'surebhyaH sharIrAtmabuddhiryopaniShattAmetAmupaniShadaM provAcoktavAn /
dehamAtramevA'tmA pitrokta iti /
tasmAdAtmaiva deha iha loka mahayyaH pUjanIyastathA paricaryaH paricaraNIyastathA'tmAnameveha loke dehaM mahayanparicaraMshcobhau lokAvavApnotImaM cAmuM ca /
ihalokaparalokayoreva sarve lokAH kAmAshcAntarbhavantIti rAj~no 'bhiprAyaH //4 //


_______________________________________________________________________


START ChUp 8,8.5

#<tasmAd apyaddyehAdadAnam ashraddadhAnam ayajamAnam Ahur Asuro bateti |
asurANAM hy eShopaniShat |
pretasya sharIraM bhikShayA vasanenAlaMkAreNeti saMskurvanti |
etena hy ammuM lokaM jeShyanto manyante || ChUp_8,8.5 ||>#

__________


ChUpBh_8,8.5 tasmAttatsaMpradAyo 'dyApyanuvartata itIha loke 'dadAnaM dAnamakurvANamavibhAgashIlamashraddadhAnaM satkAryeShu shraddhArahitaM yathAshaktyayajamAnamayajanasvabhAvamAhurAsuraH khalvayaM yata evaMsvabhAvo bateti khidyamAnA AhuH shiShTAH /
asurANAM hi yasmAdashraddadhAnatAdilakShaNaiShopaniShat /
tayopaniShadA saMskR^itAH santaH pretasya sharIraM kuNapaM bhikShayA gandhamAlyAnnAdilakShaNayA vasanena vasrAdinA'cchAdanAdiprakAreNAlaN^kAreNa dhvajapatAkAdikaraNenetyevaM saMskurvantyetena kuNapasaMskAreNAmuM pretya pratipattavyaM lokaM jeShyanto manyante //5//

#<iti cchAndogyopaniShadi aShTamAdhyAyasyAShTamaH khaNDaH>#

=======================================================================

START ChUp 8,9.1

#<atha hendro 'prApyaiva devAn etad bhayaM dadarsha |
yathaiva khalv ayam asmi¤ charIre sAdhvalaMkR^ite sAdhvalaMkR^ito bhavati suvasane suvasanaH pariShkR^ite pariShkR^ita evam evAyam asminn andhe 'ndho bhavati srAme srAmaH parivR^ikNe parivR^ikNaH |
asyaiva sharIrasya nAsham anv eSha nashyati |
nAham atra bhogyaM pashyAmIti || ChUp_8,9.1 ||>#

__________


ChUpBh_8,9.1 atha ha kilendro 'prApyaiva devAndaivyAkrauryAdisaMpadA yuktatvAdgurorvacanaM punaH punaH smaranneva gacchannetadvakShyamANaM bhayaM svAtmagrahaNanimittaM dadarsha dR^iShTavAn /
udasharAvadR^iShTAntena prajApatinA yadartho nyAya uktastadekadesho maghavataH pratyabhAdbuddhau /
yena cchAyAtmagrahaNe doShaM dadarsha /
katham /
yathaiva khalvayamasmiJNcharIre sAdhvalaN^kR^ite chAyAtmApi sAdhvalaN^kR^ito bhavati suvasane ca suvasanaH pariShkR^ite pariShkR^ito yathA nakhalomAdidehAvayavApagame chAyAtmApi pariShkR^ito bhavati nakhalomAdirahito bhavati /
evamevAyaM chAyAtmApyasmiJNcharIre nakhalomAdibhirdehAvayavatvasya tulyatvAdandhe cakShuSho 'pagame 'ndho bavati srAme srAmaH /
srAmaH kilekanetrastasyAndhatvena gatatvAt /
cakShurnAsikA vA yasya sadA sravati sa srAmaH /
parivR^ikNashchinnahastashchinnapAdo vA /
srAme parivR^ikNe vA dehe chAyAtmApi tathA bhavati /
tathAsya dehasya nAshamanveSha nashyati //1 //


_______________________________________________________________________


START ChUp 8,9.2

#<sa samitpANiH punar eyAya |
taM ha prajApatir uvAca |
maghavan yac chAntahR^idayaH prAvrAjIH sArdhaM virocanena kim icchan punar Agama iti |
sa hovAca yathA eva khalvayyaM bhagavo 'smi¤ charIre sAdhvalaMkR^ite sAdhvalaMkR^ito bhavati suvasane suvasanaH pariShkR^ite pariShkR^ita evam evAyam asminn andhe 'ndho bhavati srAme srAmaH parivR^ikNe parivR^ikNaH |
asyaiva sharIrasya nAsham anv eSha nashyati |
nAham atra bhogyaM pashyAmIti || ChUp_8,9.2 ||>#

__________


ChUpBh_8,9.2 ato nAhamatrAsmiMshchAyAtmadarshane dehAtmadarshane vA bhogyaM phalaM pashyAmItyevaM doShaM dehacchAyAtmadarshane 'dhyavasya sa samitpANirbrahmacaryaM vastuM punareyAya /
taM ha prajApatiruvAca-maghavanyacchAntahR^idayaH prAvrAjIH pragatavAnasi virocanena sArdhaM kimicchanpunarAgama iti /
vijAnannapi punaH papracchendrAbhiprayAbhivyaktaye yadvettha tena mopasIdeti yadvat /
tathA ca svAbhiprayAM prakaTamakarodyathaiva khalvayamityadi, evameveti cAnvamodata prajApatiH /
nanu tulye 'kShipuruShashravame dehacchAyAmindro 'grahIdAtmeti dehameva va virocanastatkiMnimittam /
tatra manyate /
yathendrasyodasharAvAdiprajApativacanaM smarato devAnaprAptasyaivA'cAryoktabuddhyA chAyAtmagrahaNaM tatra doShadarshanaM cAbhUt /
na tathA virocanasya kiM tarhi deha evA'tmadarshanaM nApi tatra doShadarshanaM babhUva /
tadvadeva vidyAgrahaNasAmarthyapratibandhadoShAlpatvabahutvApekShamindravirocanayoshchAyAtmadehayorgrahaNam /

indro 'lpadoShatvAddR^ishyata itishrutyarthameva shraddadhAnatayA jagrAhetarashchAyAnimittaM dehaM hitvA shrutyarthaM lakShaNayA jagrAha prajApatinokto 'yamiti doShabhUyastvAt /
yathA kila nIlAnIlayorAdarshe dR^ishyamAnayorvAsasoryannIlaM tanmahArhamiti cchAyAnimittaM vAsa evocyate na cchAyA tadvaditi virocanAbhiprAyaH /
svacittaguNadoShavashAdeva hi shabdArthAvadhAraNaM tulye 'pi shravaNe khyApitaM dAmyata datta dayadhvamiti dakAramAtrashravaNAcchutyantare /
nimittAnyapi tadanuguNAnyeva sahakArINi bhavanti //2 //


_______________________________________________________________________


START ChUp 8,9.3

#<evam evaiSha maghavann iti hovAca |
etaM tv eva te bhUyo 'nuvyAkhyAsyAmi |
vasAparANi dvAtriMshataM varShANIti |
sa hAparANi dvAtriMshataM varShANyuvAsa |
tasmai hovAca || ChUp_8,9.3 ||>#

__________


ChUpBh_8,9.3 evamevaiSha maghavansamyaktvayAvagataM na cchAyAtmetyuvAca prajApatiryo mayokta AtmA prakR^ita etamevA'tmAnaM tu te bhUyaH pUrvaM vyAkhyAtamapyanuvyAkhyAsyAmi /
yasmAtsakR^idvyAkhyAtaM doSharahitAnAmavadhAraNaviShayaM prAptamapi nAgrahIrataH kenaciddoSheNa pratibaddhagrahaNasAmarthastvamatastatkShapaNAya vasAparANi dvAtriMshataM varShANItyuktvA tathoShitavate kShapitadoShAya tasmai hovAca //3//

#<iti cchAndogyopaniShadi aShTamAdhyAyasya navamaH khaNDaH>#

=======================================================================

START ChUp 8,10.1

#<ya eSha svapne mahIyamAnash caraty eSha Atmeti hovAca |
etad amR^itam abhayam etad brahmeti |
sa ha shAntahR^idayaH pravavrAja |
sa hAprApyaiva devAn etad bhayaM dadarsha |
tad yady apIdaM sharIram andhaM bhavaty anandhaH sa bhavati yadi srAmam asrAmaH |
naivaiSho 'sya doSheNa duShyati || ChUp_8,10.1 ||>#

__________


ChUpBh_8,10.1 ya AtmApahatapApmAdilakShaNo ya eSho 'kShiNItyAdinA vyAkhyAta eSha saH /
ko 'sau /
yaH svapne mahIyamAnaH stryAdibhiH pUjyamAnashcaratyanekavidhAnsvapnabhogAnanubhavatItyarthaH /
eSha Atmeti hovAcetyAdi samAnam /
sa haivamukta indraH shAntahR^idayaH pravavrAja /
sa hAprApyaiva devAnpUrvavadasminnapyAtmani bhayaM dadarsha /
katham /
tadidaM sharIraM yadyapyandhaM dhavati svapnAtmA yo 'nandhaH sa bhavati /
yadi srAmamidaM sharIramasrAmashca sa bhavati naivaiSha svapnAtmAsya dehasya doSheNa duShyati //1 //


_______________________________________________________________________


START ChUp 8,10.2-4

#<na vadhenAsya hanyate |
nAsya srAmyeNa srAmaH |
ghnanti tv evainam |
vicchAdayantIva |
apriyavetteva bhavati |
api roditIva nAham atra bhogyaM pashyAmIti || ChUp_8,10.2 ||>#

#<sa samitpANiH punar eyAya |
taM ha prajApatir uvAca |
maghavan yac chAntahR^idayaH prAvrAjIH kim icchan punar Agama iti |
sa hovAca |
tad yady apIdaM bhagavaH sharIram andhaM bhavaty anandhaH sa bhavati yadi srAmam asrAmaH |
naivaiSho 'sya doSheNa duShyati || ChUp_8,10.3 ||>#

#<na vadhenAsya hanyate |
nAsya srAmyeNa srAmaH |
ghnanti tv ivainam |
vicchAdayantIva |
apriyavetteva bhavati |
api roditIva |
nAham atra bhogyaM pashyAmIti |
evam evaiSha maghavann iti hovAca |
etaM tv eva te bhUyo 'nuvyAkhyAsyAmi |
vasAparANi dvAtriMshataM varShANIti |
sa hAparANi dvAtriMshataM varShANyuvAsa |
tasmai hovAca || ChUp_8,10.4 ||>#


__________


ChUpBh_8,10.2-3-4 nApyasya vadhena sa hanyate chAyAtmavanna cAsya srAmyeNa srAmaH svapnAtmA bhavati /
yadadhyAyAdAvAgamamAtreNopanyastaM nAsya jarayaitajjIryatItyAdi tadiha nyAyenopapAdayitumupanyastam /
na tAvadayaM chAyAtmavaddehadoShayuktaH kintu dhnanti tvevainam /
evashabda ivArthe /
ghnantIvainaM kecaneti draShTavyam /
prajApatiM pramANIkurvato 'nR^itavAditvApAdanAnupapatteH /
etadamR^itamityetatprajApativacanaM kathaM mR^iShA kuryAdindrastaM pramANIkurvan /
nanu cchAyApuruShe prajApatinokte 'sya sharIrasya nAshamanveSha nashyatIti doShamabhyadhAttathehApi syAt /
naivam /
kasmAt /
ya eSho 'kShiNi puruSho dR^ishyata iti manyate tadA kathaM prajApatiM pramANIkR^itya punaH shravaNAya samitpANirgacchet /
jagAma ca /
tasmAnna cchAyAtmA prajApatinokta iti manyate /
tathA ca vyAkhyAtaM draShTAkShiNi dR^ishyata iti /
tathA vicchAdayantIva vidrAvayantIva tathA ca putrAdimaraNanimittamapriyavetteva bhavati /
api ca svayamapi roditIva /
nanvapriyaM vettyeva kathaM vetteveti /
ucyate-na amR^itAbhayatvavacanAnupapatteH /
dhyAyatIveti ca shrutyantarAt /
nanu pratyakShavirodha iti cet /
na /
sharIrAtmatvapratyakShavadbhrAntisaMbhavAt /
tiShThatu tAvadapriyavetteva na veti /
nAhamatra bhogyaM pashyAmi /
svapnAtmaj~nAne 'pIShTaM phalaM nopalabha ityabhiprAyaH. evamevaiSha tavAbhiprAyeNeti vAkyaseShaH /
Atmano 'mR^itAbhayaguNavattvasyAbhipretatvAt /
dviruktamapi nyAyato mayA yathAvannAvadhArayati /
tasmAtpUrvavadasyAdyApi pratibandhakAraNamastIti manvAnastatkShapaNAya vasAparANi dvAtriMshataM varShANi brahmacaryamityAdidesha prajApatiH /
tathoShitavate kShapitakalmaShAyA'ha //2-3-4 //
#<iti cchAndogyopaniShadi aShTamAdhyAyasya dashamaH khaNDaH>#

=======================================================================

START ChUp 8,11.1-2

#<tad yatraitat suptaH samastaH saMprasannaH svapnaM na vijAnAtyeSha Atmeti hovAca |
etad amR^itam abhayam etad brahmeti |
sa ha shAntahR^idayaH pravavrAja |
sa hAprApyaiva devAn etad bhayaM dadarsha |
nAha khalv ayam evaM saMpraty AtmAnaM jAnAty ayam aham asmIti |
no evemAni bhUtAni |
vinAsham evApIto bhavati |
nAham atra bhogyaM pashyAmIti || ChUp_8,11.1 ||>#

#<sa samitpANiH punar eyAya |
taM ha prajApatir uvAca - maghavan yac chAntahR^idayaH prAvrAjIH kim icchan punar Agama iti |
sa hovAca nAha khalv ayaM bhagava evaM saMpraty AtmAnaM jAnAty ayam aham asmIti |
no evemAni bhUtAni |
vinAsham evApIto bhavati |
nAham atra bhogyaM pashyAmIti || ChUp_8,11.2 ||>#

__________


ChUpBh_8,11.1-2 pUrvavadetaM tveva ta ityAdyuktvA tadyatraitatsupta ityadi vyAkhyAtaM vAkyam /
akShiNi yo draShTA svapne ca mahIyamAnashcarati sa eSha suptaH samastaH saMprasannaH svapnaM na vijAnAtyeSha Atmeti hovAcaitadamR^itamabhayametadbrahmeti svAbhipretameva /
maghavAMstatrApi doShaM dadarsha /
katham /
nAha naiva suShuptastho 'pyAtmA khalvayaM saMprati samyagidAnIM cA'tmAnaM jAnAti naivaM jAnAti /
katham /
ayamahamasmIti no evemAni bhUtAni ceti /
yathA jAgrati svapne vA /
ato vinAshameva vinAshamiveti pUrvavaddraShTavyam /
apIto 'pigato bhavati, vinaShTa iva bhavatItyabhiprAyaH /
j~nAne hi sati j~nAtuH sadbhAvo 'vagamyate nAsati j~nAne /
na ca suShuptasya j~nAnaM dR^ishyate 'to vinaShTa ivetyabhiprAyaH na tu vinAshamevA'tmano manyate 'mR^itAbhayavacanasya prAmANyamicchan //1-2 //


_______________________________________________________________________


START ChUp 8,11.3

#<evam evaiSha maghavann iti hovAca |
etaM tv eva te bhUyo 'nuvyAkhyAsyAmi |
no evAnyatraitasmAt |
vasAparANi paJNca varShANIti |
sa hAparANi paJNca varShANyuvAsa |
tAny ekashataM saMpeduH |
etat tad yad AhuH |
ekashataM ha vai varShANi maghavAn prajApatau brahmacaryam uvAsa |
tasmai hovAca || ChUp_8,11.3 ||>#

__________


ChUpBh_8,11.3 pUrvavadevamevetyuktvA yo mayoktasribhiH paryAyaistamevaitaM no evAnyatraitasmAdAtmano 'nyaM kaJNcana kiM tarhyetameva vyAkhyAsyAmi /
svalpastu doShastavAvashiShTastatkShapaNAya vasAparANyanyAni paJNca varShANItyuktaH sa tathA cakAra /
tasmai mR^iditakaShAyAdidoShAya sthAnatrayadoShasaMbandharahitamAtmanaHsvarUpamapahatapApmatvAdilakShaNaM maghavate tasmai hovAca /
tAnyekashataM varShANi saMpeduH saMpannAni babhUvuH /
yadAhurloke shiShTA ekashataM ha vai varShANi maghavAnprajApatau brahmacaryamuvAseti tadetaddvAtriMshatamityAdinA darshitamityAkhyAyikAto 'pasR^itya shrutyocyate /
evaM kilaitadindratvAdapi gurutaramindreNApi mahatA yatnenaikottaravarShashatakR^itAyAsena prAptamAtmaj~nAnamato nAtaH paraM puruShArthAntaramastItyAtmaj~nAnaM stauti //3//

#<iti cchAndogyopaniShadi aShTamAdhyAyasyaikAdashaH khaNDaH>#

=======================================================================

START ChUp 8,12.1

#<maghavan martyaM vA idaM sharIram AttaM mR^ityunA |
tad asyAmR^itasyAsharIrasyAtmano 'dhiShThAnam |
Atto vai sasharIraH priyApriyAbhyAm |
na vai sasharIrasya sataH priyApriyayor apahatir asti |
asharIraM vAva santaM na priyApriye spR^ishataH || ChUp_8,12.1 ||>#

__________


ChUpBh_8,12.1 maghavanmartyaM vai maraNadharmIdaM sharIram /
yanmanyase 'kShyAdhArAdilakShaNaH saMprasAdalakShaNa AtmA mayokto vinAshamevApIto bhavatIti /
shR^iNu tatra kAraNam /
yadidaM sharIraM vai tadetanmartyaM vinAshi /
taccA'ttaM mR^ityunA grastaM satatameva /
kadAcideva mriyata iti martyamityukte na tathA saMtrAso bhavati yathA grastameva sadA vyAptameva mR^ityunetyukta iti vairAgyArthaM visheSha ityucyata AttaM mR^ityuneti /
kathaM nAma dehAbhimAnato viraktaH sannivartata iti /
sharIramityatra sahendriyamanobhirucyate /
taccharIramasya saMprasAdasya tristhAnatayA gamyamAnasyAmR^itasya maraNAdidehandriyamanodharmavarjitasyetyetat /
amR^itasyetyanenaivAsharIratve siddhe punarasharIrasyeti vacanaM vAyvAdivatsAvayavatvamUrtimattve mA bhUtAmityAtmanaH /
Atmano vA sata IkShitustejobannAdikrameNotpannamadhiShThAnam /
jIvarUpeNa pravishya sadevAdhitiShThatyasminniti vAdhiShThAnam /
yasyedamIdR^ishaM nityameva mR^ityugrastaM dharmAdharmajanitatvAtpriyApriyavadadhiShThAnaM tadadhiShThitastadvAnsasharIro bhavati /
asharIrasvabhAvasyA'tmanastadevAhaM sharIraM sharIrameva cAhamityavivekAdAtmabhAvaH sasharIratvaM ata eva sasharIraH sannAtto grastaH priyApriyAbhyAm /
prasiddhametat /
tasya ca na vai sasharIrasya sataH priyApriyayorbAhyaviShayasaMyogaviyoganimittayorbAhyaviShayasaMyogaviyogau mameti manyamAnasyApahatirvinAsha ucchedaH santatirUpayornAstIti /
taM punardehAbhimAnAdasharIrasvarUpavij~nAnena vinartitAvivekaj~nAnasharIraM santaM priyApriye na spR^ishataH /
spR^ishiH pratyekaM saMbadhyata iti priyaM na spR^ishatyapriyaM na spR^ishatIti vAkyadvayaM bhavati /
"na mlecchAshucyadhArmikaiH saha saMbhAShete"ti yadvat /
dharmAdharmakArye hi te /
asharIratA tu svarUpamiti tatra dharmAdharmayorasaMbhavAttatkAryabhAvo dUrata evetyato na priyApriye spR^ishataH /
nanu yadi priyamapyasharIraM na spR^ishatIti yanmaghavatoktaM suShuptastho vinAshamevApIto bhavatIti tadevehApyApannam /
naiSha doShaH dharmAdharmakAryayoH sharIrasaMbandhinoH priyApriyayoH pratiShedhasya vivakShitatvAt asharIraM na priyApriye spR^ishata iti /
AgamApAyinorhi sparshashabdo dR^iShTo yathA shItasparsha uShNasparsha iti na tvagneruShNaprakAshayoH svabhAvabhUtayoragninA sparsha iti bhavati tathAgneH saviturvoShNaprakAshavatsvarUpabhUtasyA'nandasya priyasyApi neha pratiShedhaH"vij~nAnamAnandaM brahma" "Anando brahma"ityAdishrutibhyaH /
ihApi bhUmaiva sukhamityuktatvAt /
nanu bhUmnaH priyasyaikatve 'saMvedyatvAtsvarUpeNa vA nityasaMvedyatvAnnirvisheShateti nendrasya tadiShTam /
"nAha khalvayaM saMpratyAtmAnaM jAnAtyayamahamasmIti no evomAni bhUtAni vinAshamevApIto bhavati nAhamatra bhogyaM pashyAmi"ityuktatvAt /
taddhondrasyeShTaM yadbhatAni cA'tmAnaM ca jAnAti na cApriyaM kiJNcidvetti sa sarvAMshca lokAnApnoti sarvAMshca kAmAnyena j~nAnena satyametadiShTamindrasyemAni bhUtAni matto 'nyAni lokAH kAmAshca sarve matto 'nye 'hameShAM svAmIti /
na tvetadindrasya hitam /
hitaM cendrasya prajApatinA vaktavyam /
vyomavadasharIrAtmatayA sarvabhUtalokakAmAtmatvopagamena yA prAptistaddhitamindrAya vaktavyamiti prajApatinAbhipretam /
na tu rAj~no rAjyAptivadanyatvena /
tatraivaM sati kaM kena vijAnIyAdAtmaikatva imAni bhUtAnyayamahamasmIti /
nanvasminpakShe"strIbhirvA yAnairvA" "sa yadi pitR^ilokakAmaH" "sa ekadhA bhavati"ityAdyaishvaryashrutayo 'nupapannAH /
na /
sarvAtmanaH sarvaphalasaMbandhopapatteravirodhAt /
mR^ida iva sarvaghacakarakakuNDAdyAptiH /
nanu sarvAtmatve duHkhasaMbandho 'pi syAditi cenna, duHkhasyApyAtmatvopagamAdavirodhaH /
AtmanyavidyAkalpanAnimittAni duHkhAni rajjvAmiva sarpAdikalpanAnimittAni /
sAcAvidyAsharIrAtmaikatvasvarUpadarshanena duHkhanimittocchinneni duHkhasaMbandhAshaN^kA na saMbhavati /
shuddhasattvasaMkalpanimittAnAM tu kAmAnAmIshvaradehasaMbandhaH sarvabhUteShu mAnasAnAM para eva sarvasattvopAdhidvAreNa bhokteti sarvAvidyAkR^itasaMvyavahArANAM para evA'tmA'spadaM nAnyo 'stIti vedAntasiddhAntaH /
ya eSho 'kShiNi puruSho dR^ishyati iti cchAyApuruSha eva prajApatinoktaH /
svapnasuShuptayoshcAnya eva /
na paro 'pahatapApmatvAdilakShaNo virodhAditi kecinmanyante /
chAyAdyAtmanAM copadeshe prayojanamAcakShate /
AdAvevocyamAne kila durvij~neyatvAtparasyA'tmano 'tyantabAhyaviShayAsaktacetaso 'tyantasUkShmavastushravaNe vyAmoho mA bhUditi /
yathA kila dvitIyAyAM sUkShmaM candraM didarshayiShurvR^ikShaM kaJNcitpratyakShamAdau darshayati pashyAmumeSha candra iti, tato 'nyaM tato 'pyanyaM girimUrdhAnaM ca candrasamIpasthaM eSha candra iti tato 'sau candraM pashyati, evametadya eSho 'kShiNItyAdyuktaM prajApatinA tribhiH paryAyairna para iti /
caturthe tu paryAye dehAnmartyAtsamutthAyAsharIratAmApanno jyotiHsvarUpam /
yasminnuttamapuruShe stryAdibhirjakShatkrIDanramamANo bhavati sa uttmaH puruShaH para ukta iti cA'huH /
satyaM, ramaNIyA tAvadiyaM vyAkhyA shrotum /
na tvartho 'sya granthasyaivaM saMbhavati /
katham /
akShiNi puruSho dR^ishyata ityupanyasya shiShyAbhyAM chAyAtmani gR^ihIte tayostadviparItagrahaNaM matvA tadapanayAyodasharAvopanyAsaH kiM pashyatha iti ca prashnaH sAdhvalaN^kAropadeshashcAnarthakaH syAt yadi cchAyAtmaiva prajApatinAkShiNi dR^ishyata ityupadiShTaH /
kiJNca yadi svayamupadiShTa iti grahaNasyApyapanayakAraNaM vaktavyaM syAt /
svapnasuShuptAtmagrahaNayorapi tadapanayakAraNaM ca svayaM brUyAt na coktaM[tenaTatena manyAmahe nAkShiNi cchAyAtmA prajApatinopadiShTaH /

kiM cAnyadakShiNi draShTA ceddR^ishyata ityupadiShTaH syAttata idaM yuktam /
etaM tveva ta ityuktvA svapne 'pi draShTurevopadeshaH /
svapne na draShTopadiShTa iti cenna /
api roditIvApriyavettevetyupadeshAt /
na ca draShTuranyaH kashcitsvapne mahIyamAnashcarati /
atrAyaM puruShaH svayaJNjyotiriti nyAyataH shrutyantare siddhatvAt /
yadyapi svapne sadhIrbhavati tathApi na dhIH svapnabhogopalabdhiM prati karaNatvaM bhajate /
kiM tarhi paTacitravajjAgradvAsanAshrayA dR^ishyaiva dhIrbhavatIti na draShTuH svayaJNjyotiShTvabAdhaH syAt /
kiJNcAnyat /
jAgratsvapnyorbhUtAni cA'tmAnaM ca jAnAtImAni bhUtAnyayamahamasmIti /
prAptau satyAM pratiShedho yuktaH syAnnAha khalvayamityAdi /
tathA cetanasyaivAvidyAnimittayoH sharIratve sati priyApriyayorapahatirnAstItyuktvA tasyaivAsharIrasya sato vidyAyAM satyAM sasharIratve prAptayoH pratiShedho yukto 'sharIraM vAva santaM na priyApriye spR^ishata iti /
ekashcA'tmA svapnabuddhAntayormahAmatsyavadasaN^gaH saMcaratIti shrutyantare siddham /
yaccoktaM saMprasAdaH sharIrAtsamutthAya yasminstryAdibhI ramamANo bhavati so 'nyaH saMprasAdAdadhikaraNanirdiShTa uttamaH puruSha iti /
tadapyasat /
caturthe 'pi paryAya eta tveva ta iti vacanAt /
yadi tato 'nyo 'bhipretaH syAtpUrvavadetaM tveva ta iti na brUyAnmR^iShA prajApatiH /
kiJNcAnyattejobannAdInAM sraShTuH sataH svavikAradehashuN^ge praveshaM darshayitvA praviShTAya puvastattvamasItyupadesho mR^iShA prasajyeta /
tasmiMstvaM stryAdibhI rantA bhaviShyasIti yukta upadesho 'bhaviShyadyadi saMprasAdAdanya uttamaH puruSho bhavet /
tathA bhUmnyahamevetyAdishyA'tmaivedaM sarvamiti nopasamahariShyadyadi bhUmA jIvAdanyo 'bhaviShyat /
"nAnyo 'to 'sti draShTA"ityAdishrutyantarAcca /
sarvashrutiShu ca parasminnAtmashabdaprayogo nAbhaviShyatpratyagAtmA cetsarvajantUnAM para AtmA na bhavettasmAdeka evA'tmA prakaraNI siddhaH /
na cA'tmanaH saMsAritvam /
avidyAdhyastatvAdAtmani saMsArasya /
na hi rajjushuktikAgaganAdiShu sarparajatamalAdIni mithyAj~nAnAdhyastAni teShAM bhavantIti /
etena sasharIrasya priyApriyayorapahatirnAstIti vyAkhyAtam /
yaccasthitamapriyavetteveti nApriyavettaiveti siddham /
evaM ca sati sarvaparyAyeShvetadamR^itabhayametadbrahmeti prajApatervacanam /
yadi vA prajApaticchadbharUpAyAH shrutervacanaM satyameva bhavet /
na catatkutarkabuddhyA mR^iShA kartuM yuktam /
tato gurutarasya pramANAntarasyAnupapatteH /
nanu pratyakShaM duHkhAdyapriyavettR^itvamavyabhicAryanubhUyata iti cenna /
jarAdirahito jIrNo 'haM jAto 'hamAyuShmAngauraH kR^iShNo mR^ita ityAdipratyakShAnubhavavattadupapatteH /
sarvamapyetatsatyamiti cedastyevaitadevaM duravagamaM yena devarAjo 'pyudasharAvAdidarshitAvinAshayuktirapi mumohaivAtra vinAshamevApIto bhavatIti /
tathA virocano mahAprAj~naH prAjApatyo 'pi dehamAtrAtmadarshano babhUva /
tathendrasyA'tmavinAshabhayasAgara eva vainAshikA nyamajjan /
tathA sAMkhyA draShTAraM dehAdivyatiriktamavagamyApi tyaktAgamapramANatvAnmR^ityuviShaya evAnyatvadarshane tasthuH /
tathAnye kANAdAdidarshanAH kaShAyaraktamiva kShArAdibhirvasraM navabhirAtmaguNairyuktamAtmadravyaM vishodhayituM pravR^ittAH /
tathAnye karmiNo bAhyaviShayApahR^itacetaso vedapramANA api paramArthasatyamAtmaikatvaM vinAshamivendravanmanyamAnA ghaTIyantravadArohAvarohaprakArairanishaM bambhramati /
kimanye kShudrajantavo vivekahInAH svabhAvata eva bahirviShayApahR^itacetasaH /
tasmAdidaM tyaktasarvabAhyaiShaNairananyasharaNaiH paramahaMsaparivrAjakairatyAshramibhirvedAntavij~nAnaparaireva vedanIyaM pUjyatamaiH prAjApatyaM cemaM saMpradAyamanusaradbhirupanibaddhaM prakaraNacatuShTayena /
tathAnushAsatyadyApi ta eva nAnya iti //1 //


_______________________________________________________________________


START ChUp 8,12.2

#<asharIro vAyuH |
abhraM vidyut stanayitnur asharIrANy etAni |
tad yathaitAny amuShmAd AkAshAt samutthAya paraM jyotir upasaMpadya svena rUpeNAbhiniShpadyante || ChUp_8,12.2 ||>#

__________


ChUpBh_8,12.2 tatrAsharIrasya saMprasAdasyAvidyayA sharIreNAvisheShatAM sasarIratAmeva saMprAptasya sharIrAtsamutthAya svena rUpeNa yathAbhiniShpattistathA vaktavyeti dR^iShTAnta ucyate-asharIro vAyuravidyamAnaM shiraHpANyAdimaccharIramasyetyasharIraH /
kiM cAbhraM vidyutstanayitnurityetAni cAsharIrANi /
tattatraivaM sati varShAdiprayojanAvasAne yathA /
amuShmAditi bhUmiShThA shrutirdyulokasaMbandhinamAkAshadeshaM vyapadishati /
etAni yathoktAnyAkAshasamAnarUpatAmApannAni svena vAyvAdirUpeNAgR^ihyamANAnyAkAshAkhyatAM gatAni yathA saMprasAdo 'vidyAvasthAyAM sharIrAtmabhAvamevApannaH, tAni ca tathAbhUtAnyamuShmAddyulokasambandhina AkAshadeshAtsamuttiShThanti varShaNAdiprayojanAbhinirvR^ittaye /
katham /
shishirApAye sAvitra paraM jyotiH prakR^iShTaM graiShmakamupasaMpadya sAvitramabhitApaM prApyetyarthaH /
AdityAbhitApena pR^ithagbhAvamApAditAH santaH svena svena rUpeNa purovAtAdivAyurUpeNa stimitabhAvaM hitvAbhramapi bhUmiparvatahastyAdirUpeNa vidyudapi svena jyotirlatAdicapalarUpeNa stanayitnurapi svena garjitAshanirUpeNetyevaM prAvR^iDAgame svena svena rUpeNAbhiniShpadyante //2 //


_______________________________________________________________________


START ChUp 8,12.3

#<evam evaiSha saMprasAdo 'smAc charIrAt samutthAya paraM jyotir upasaMpadya svena rUpeNAbhiniShpadyate |
sa uttamapuruShaH |
sa tatra paryeti jakShat krIDan ramamANaH strIbhir vA yAnair vA j~nAtibhir vA nopajanaM smarann idaM sharIram |
sa yathA prayogya AcaraNe yukta evam evAyam asmi¤ charIre prANo yuktaH || ChUp_8,12.3 ||>#

__________


ChUpBh_8,12.3 yathAyaM dR^iShTAnto vAyvAdInAmAkAshAdisAmyagamanavadavidyayA saMsArAvasthAyAM sharIrasAmyamApanno 'hamamuShya putro jAto jIrNo mariShya ityevaMprakAraM prajApatineva maghavAnyathoktena krameNa nAsi tvaM dehendriyAdidharmA tattvamasIti pratibodhitaH sansa eSha saMprasAdo jIvo 'smAccharIrAdAkAshAdiva vAyvAdayaH samutthAya dehAdivailakShaNyamAtmano rUpamavagamya dehAtmabhAvanAM hitvetyetat /
svena rUpeNa sadAtmanaivAbhiniShpadyata iti vyAkhyAtaM purastAt /
sa yena svena rUpeNa saMprasAdo 'bhiniShpadyate prAkpratibodhAttadbhrAntinimittAtsarpo bhavati yatA rajjuH pashcAtkR^itaprakAshA rajjvAtmanA svena rUpeNAbhiniShpadyate /
evaM ca sa uttamapuruSha uttamashcAsau puruShashcetyuttamapuruShaH sa evottamapuruSho 'kShisvapnapuruShau vyaktAvavyaktashca suShuptaH samastaH saMprasanno 'sharIrashca svena rUpeNeti /
eShAmeSha svena rUpeNAvasthitaH kSharAkSharau vyAkR^itAvyAkR^itAvapekShyottamapuruShaH kR^itanirvacano hyayaM gItAsu /
sa saMprasAdaH svena rUpeNa tatra svAtmani svasthatayA sarvAtmabhUtaH paryeti kvacidindrAdyAtmanA jakShaddhasanbhakShayanvA bhakShyAnuccAvacAnIpsitAnkvacinmanomAtraiH saMkalpAdeva samutthitairbrAhmalaukikairvA krIDanstryAdibhI ramamANashca manasaiva nopajanaM srIpuMsayoranyonyopagamena jAyata ityupajanamAtmabhAvena vA'tmasAmIpyena jAyata ityupajanamidaM sharIraM tanna smaran /
tatsmaraNe hi duHkhameva syAt /
duHkhAtmakatvAttasya /
nanvanubhUtaM cenna smaredasarvaj~natvaM muktasya /
naiSha doShaH /
yena mithyAj~nAnAdinA janitaM tacca mithyAj~nAnAdi vidyayoccheditamatastannAnubhUtameveti na tadasmaraNe sarvaj~natvahAniH /
na hyu nmattena grahagR^ihItena vA yadanubhUtaM tadunmAdAdyapadame 'pi smartavyaM syAttathehApi saMsAribhiravidyAdoShavadbhiryadanubhUyate tatsarvAtmAnamasharIraM na spR^ishati /
avidyAnimittAbhAvAt /
ye tUcchinnadoShairmR^iditakaShAyairmAnasAH satyAH kAmA anR^itApidhAnA anubhUyante vidyAbhivyaN^gyatvAtta eva muktena sarvAtmabhUtena saMbadhyanta ityAtmaj~nAnastutaye nirdishyante 'taH sAdhvetadvishinaShTi-ya ete brahmaloka iti /
yatra kvacana bhavanto 'pi brahmaNyeva hi te loke bhavantIti sarvAtmatvAdbrahmaNa ucyante /
nanu kathamekaH'sannAnyatpashyati nAnyadvijAnAti sa bhUmA'kAmAMshca brAhmalaukikAn'pashyan ramata'iti ca viruddham /
yathaiko yasminneva kShaNe pashyati sa tasminneva kShaNe na pashyati ceti /
naiSha doShaH /
shrutyantare parihR^itatvAt /
draShTurdR^iShTeraviparilopAtpashyanneva bhavati /
draShTuranyatvena kAmAnAmabhAvAnna pashyati ceti /
yadyapi suShupte taduktaM muktasyApi sarvaikatvAtsamAno dvitIyAbhAvaH /
kena kaM pashyediti coktameva /
asharIrasvarUpo 'pahatapApmAdilakShaNaH sankathameSha puruSho 'kShiNi dR^ishyata ityuktaH prajApatinA /
tatra yathAsAvakShiNi sAkShAddR^ishyate tadvaktavyamitIdamArabhyate /
tatra ko heturakShiNi darshana ityAha-sa dR^iShTAnto yathA prayogyaH prayogyaparo vA sashabdaH /
prayujyata iti prayogyo 'shvo balIvarde vA /
yathA loka AcaratyanenetyAcaraNo ratho 'no vA tasminnAcaraNe yuktastadAkarShaNAya, evamasmiJNcharIre rathasthAnIye prANaH paJNcavR^ittirindriyamanobuddhisaMyuktaH praj~nAtmA vij~nAnakriyAshaktidvayasaMmUrchitAtmA yuktaH svakarmaphalopabhoganimittaM niyuktaH /
kasminnvahamutkrAnta utkrAnto bhavisaShyAmi kasminvA pratiShThite pratiShThAsyAmIti /
IshvareNa rAj~neva sarvAdhikArI darshanashravaNaceShTAvyApAre 'dhikR^itaH /
tasyaiva tu mAtraikadeshashcakShurindriyaM rUpopalabdhidvArabhUtam //3 //


_______________________________________________________________________


START ChUp 8,12.4

#<atha yatraitad AkAsham anuviShaNNaM cakShuH sa cAkShuShaH puruSho darshanAya cakShuH |
atha yo vededaM jighrANIti sa AtmA gandhAya ghrANam |
atha yo vededam abhivyAharANIti sa AtmA abhivyAhArAya vAk |
atha yo vededaM shR^iNvAnIti sa AtmA shravaNAya shrotram || ChUp_8,12.4 ||>#

__________


ChUpBh_8,12.4 atha yatra kR^iShNatAropalakShitamAkAshaM dehacchidramanuviShaNNamanuShaktamanugataM tatra sa prakR^ito 'sharIra AtmA cAkShuShashcakShuShi bhava iti cAkShuShastasya darshanAya rUpopalabdhaye cakShuH karaNaM yasya taddehAdibhiH saMhatatvAtparasya draShTurarthe so 'tra cakShuShi darshanena liN^gena dR^ishyate paro 'sharIro 'saMhataH /
akShiNi dR^ishyata iti prajApatinoktaM sarvendriyadvAropalakShaNArtham /
sarvaviShayopalabdhA hi sa eveti /
sphuTopalabdhihetutvAttvakShiNIti visheShavacanaM sarvashrutiShu /
"ahamadarshamiti tatsatyaM bhavatI"ti ca shruteH /
athApi yo 'smindehe veda kathamidaM sugandhi durgandhi vA jighrANItyasya gandhaM vijAnIyAmiti sa AtmA tasya gandhAya gandhavij~nAnAya ghrANam /
atha yo vededaM vacanamabhivyAharANIti vadiShyAmIti sa AtmAbhivyavaharaNakriyAsiddhaye karaNaM vAgindriyam /
atha yo vededaM shR^iNavAnIti sa AtmA shravaNAya shrotram //4 //


_______________________________________________________________________


START ChUp 8,12.5

#<atha yo vededaM manvAnIti sa AtmA |
mano 'sya daivaM cakShuH |
sa vA eSha etena daivena cakShuShA manasaitAn kAmAn pashyan ramate ya ete brahmaloke || ChUp_8,12.5 ||>#


__________


ChUpBh_8,12.5 atha yo vedadaM manvAnIti mananavyApAramindriyAsaMspR^iShTaM kevalaM manvAnIti veda sa AtmA mananAya manaH /

yo veda sa AtmetyevaM sarvatra prayogAdvedanamasya svarUpamityavagamyate /
yathA yaH purastAtprakAshayati sa Adityo yo dakShiNato yaH pashcAdya uttarato ya UrdhvaM prakAshayati sa Aditya ityukte prakAshasvarUpaH sa iti gamyate /
darshanAdi kriyAnirvR^ittyarthAni tu cakShurAdikaraNAni /
idaM cAsyA'tmanaH sAmarthyAdavagamyate /
AtmanaH sattAmAtra eva j~nAnakartR^itvaM na tu vyApR^itatayA /
yathA savituH sattAmAtra eva prakAshanakartR^itvaM na tu vyApR^itatayeti tadvat /
mano 'syA'tmano daivamaprAkR^itamitarendriyairasAdhAraNaM cakShushcaShTe pashyatyaneneti cakShuH /
vartamAnakAlaviShayANi cendriyANyato 'daivAni tAni /
manastu trikAlaviShayopalabdhikaraNaM mR^iditadoShaM ca sUkShmavyavahitAdisarvopalabdhikaraNaM ceti daivaM cakShurucyate /
sa vai muktaH svarUpApanno 'vidyAkR^itadehendriyamanoviyuktaH sarvAtmabhAvamApannaH sanneSha vyomavadvishuddhaH sarveshvaro manaupAdhiH sannetenaiveshvareNa manasaitAnkAmAnsavitR^iprakAshavannityapratatena darshanena pashyan ramate /
kAnkAmAniti vishinaShTi-ya ete brahmaNi loke hiraNyanidhivadbAhyaviShayAsaN^gAnR^itenApihitAH saMkalpamAtralabhyAstAnityarthaH //5 //


_______________________________________________________________________


START ChUp 8,12.6

#<taM vA etaM devA AtmAnam upAsate |
tasmAt teShAM sarve ca lokA AttAH sarve ca kAmAH |
sa sarvAMsh ca lokAn Apnoti sarvAMsh ca kAmAn yas tam AtmAnam anuvidya vijAnAti |
iti ha prajApatir uvAca prajApatir uvAca || ChUp_8,12.6 ||>#

__________


ChUpBh_8,12.6 yasmAdeSha indrAya prajApatinokta AtmA tasmAttataH shrutvA tamAtmAnamadyatve 'pi devA upAsate /
tadupAsanAcca teShAM sarve ca lokA AttAH prAptAH sarve ca kAmAH /
yadarthaM hIndra ekashataM varShANi prajApatau brahmacaryamuvAsa tatphalaM prAptaM devairityabhiprAyaH /
tadyuktaM devAnAM mahAbhAgyatvAnna tvidAnIM manuShyANAmalpajIvitatvAnmandatarapraj~natvAcca saMbhavatIti prApta idamucyate-sa sarvAMshca lokAnApnoti sarvAMshca kAmAnidAnIntano 'pi /
ko 'sau /
indrAdivadyastamAtmAnamanuvidya vijAnAtIti ha sAmAnyena kila prajApatiruvAca /
ataH sarveShAmAtmaj~nAnaM tatphalaprAptishca tulyaiva bhavatItyarthaH /
dvirvacanaM prakaraNasamAptyartham //6//

#<iti cchAndogyopaniShadi aShTamAdhyAyasya dvAdashaH khaNDaH>#

=======================================================================

START ChUp 8,13.1

#<shyAmAc chabalaM prapadye |
shabalAc chyAmaM prapadye |
ashva iva romANi vidhUya pApaM candra iva rAhor mukhAt pramucya dhUtvA sharIram akR^itaM kR^itAtmA brahmalokam abhisaMbhavAmIty abhisaMbhavAmIti || ChUp_8,13.1 ||>#

__________


ChUpBh_8,13.1 shyAmAcchabalaM prapadya ityAdimantrAmnAya pAvano japArthashca dhyAnArtho vA /
shyAmo gambhIro varNaH shyAma iva shyAmo hArdaM brahmAtyantaduravagAhyatvAttaddhArda brahma j~nAtvA dhyAnena tasmAcchyAmAcchabalaM shabala iva shabalo 'raNyAdyanekakAmamishratvAdbrahmalokasya shAbalya taM brahmalokaM shabalaM prapadye manasA sharIrapAtAdvordhvaM gaccheyam /
yasmAdahaM shabalAdbrahmalokAnnAmarUpavyAkaraNAya shyAmaM prapadye hArdabhAvaM prapanno 'smItyabhiprAyaH /
atastameva prakR^itisvarUpamAtmAnaM shabalaM prapadya ityarthaH /
kathaM shabalaM brahmalokaM prapadya ityucyate-ashva iva svAni lomAni vidhUya kampanena shramaM pAMsvAdi ca romato 'panIya yathA nirmalo bhavatyevaM hArdabrahmaj~nAnena vidhUya pApaM dharmAdharmAkyaM candra iva ca rAhugrastastasmAdrahormukhAtmapramucya bhAsvaro bhavati yathaivaM dhUtvA prahAra sharIraM sarvAnarthAshrayamihaiva dhyAnena kR^itAtmA kR^itakR^ityaH sannakR^itaM nityaM brahmalokamabhisaMbhavAmIti /
dvirvacanaM mantrasamAptyartham //1//

#<iti cchAndogyopaniShadi aShTamAdhyAyasya trayodashaH khaNDaH>#

=======================================================================

START ChUp 8,14.1

#<AkAsho vai nAma nAmarUpayor nirvahitA |
te yadantarA tad brahma tad amR^itaM sa AtmA |
prajApateH sabhAM veshma prapadye yasho 'haM bhavAmi brAhmaNAnAM yasho rAj~nAm yasho vishAm |
yasho 'ham anuprApatsi |
sa hAhaM yashasAM yashaH |
shyetam adatkam adatkaM shyetaM lindu mAbhigAM lindu mAbhigAm || ChUp_8,14.1 ||>#

__________


ChUpBh_8,14.1 AkAsho vA ityAdi brahmaNo lakShaNanirdeshArthamAdhyAnAya /
AkAsho vai nAma shrutiShu prasiddha AtmA /
AkAsha ivAsharIratvAsUkShmatvAcca /
sa cA'kAsho nAmarUpayoH svAtmasthayorjagadbIjabhUtayoH salilasyeva phenasthAnIyayornirvahitA nirvoDhA vyAkartA /
te nAmarUpe yadantarA yasya brahmaNo 'ntarA madhye vartete, tayorvA nAmarUpayorantarA madhye yannAmarUpAbhyAmaspR^iShTaM yadityetattadbrahma nAmarUpavilakShaNaM nAmarUpAbhyAmaspR^iShTaM tathApi tayornirvoDhutvaM lakShaNaM brahmetyarthaH /
idameva maitreyIbrAhmaNenoktaM cinmAtrAnugamAtmasarvatra citsvarUpataiveti gamyata ekavAkyatA /
kartha tadavagamyata ityAha-sa AtmA /
AtmA hi nAma sarvajantUnAM pratyakcetanaH svasaMvedyaH prasiddhastenaiva svarUpeNonnIyAsharIro vyomavatsarvagata AtmA brahmetyavagantavyam /
taccA'tmA brahmAmR^itamamaraNadharmA /
ata Urdhva mantraH /
prajApatishcaturmukhastasya sabhAM veshma prabhuvimitaM veshma prapadye gaccheyam /
kiJNca yasho 'haM yasho nAmA'tmAhaM bhavAmi brAhmaNAnAm /
brAhmaNA eva hi visheShatastamupAsate tatasteShAM yasho bhavAmi /
tathA rAj~nAM vishAM ca /
te 'pyadhikR^itA eveti teShAmapyAtmA bhavAmi /
tadyasho 'hamanuprApatsyanuprAptumicchAmi sa hAhaM yashasAmAtmanAM dehendriyamanobuddhilakShaNAnAmAtmA /
kimarthamahamevaM prapadya iti, ucyate-shyetaM varNataH pakvabadarasamaM rohitam /
tathAdatkaM dantarahitamapyadatkaM bhakShayitR^i srIvyaJNjanaM tatsevinAM tejobalavIryavij~nAnadharmANAmapahantR^i vinAshayitrityetat /
yadevaMlakShaNaM shyetaM lindu picchilaM tanmAbhigAM mAbhigaccheyam /
dvirvacanamatyantAnarthahetutvapradarshanArtham //1//

#<iti cchAndogyopaniShadi aShTamAdhyAyasya caturdashaH khaNDaH>#


=======================================================================


START ChUp 8,15.1

#<tad dhaitad brahmA prajApataya uvAca prajApatir manave manuH prajAbhyaH |
AcAryakulAd vedam adhItya yathAvidhAnaM guroH karmAtisheSheNAbhisamAvR^itya kuTumbe shucau deshe svAdhyAyam adhIyAno dharmikAn vidadhad Atmani sarvendriyANi saMpratiShThApyAhiMsan sarvabhUtAny anyatra tIrthebhyaH |
sa khalv evaM vartayan yAvad AyuShaM brahmalokam abhisaMpadyate |
na ca punar Avartate na ca punar Avartate || ChUp_8,15.1 ||>#

__________


ChUpBh_8,15.1 taddhaitadAtmaj~nAnaM sopakaraNamomityetadakSharamityAdyaiH sahopAsanaistadvAcakena granthenAShTAdhyAyIlakShaNena saha brahmA hiraNyagarbhaH parameshvaro vA taddvAreNa prajApataye kashyapAyovAca /
asAvapi manave svaputrAya /
manuH prajAbhya ityevaM shrutyarthasaMpradAyaparamparayA'gatamupaniShadvij~nAnamadyApi vidvatsvavagamyate /
yatheha ShaShThAdyadhyAyatraye prakAshitAtmavidyA saphalAvagamyate tathA karmaNAM na kashcanArtha iti prApte tadAnarthakyaprAptiparijihIrShayedaM karmaNo vidvadbhiranuShThIyamAnasya vishiShTaphalavattvenArthavattvamucyate-AcAryakulAdvedamadhItya sahArthato 'dhyayanaM kR^itvA yathAvidhAnaM yathAsmR^ityuktairniyamairyuktaH sannityarthaH /
sarvasyApi vidheH smR^ityuktasyopakaparvANakaM prati kartavyatve gurushushrUShAyAH prAdhAnyapradarshanArthamAha-guroH karma yatkartavyaM tatkR^itvA karmashUnyo yo 'tishiShTaH kAlastena kAlena vedamadhItyetyarthaH /
evaM hi niyamavatAdhIto vedaH karmaj~nAnaphalaprAptaye bhavati nAnyathetyabhiprAyaH /
abhisamAvR^itya dharmajij~nAsAM samApayitvA gurukulannivR^itya nyAyato dArAnAhR^itya kuTumbe sthitvA gArhatthve vihite karmaNi tiShThannityarthaH /
tatrApi gArhasthyavihitAnAM karmaNAM svAdhyAyasya prAdhAnyapradarshanArthamucyate-shucau vivikte 'medhyAdirahite deshe yatAvadAsInaH svAdhyAyamadhIyAno naityakamadhikaM ca yathAshakti R^igAdyabhyAsaM ca kurvandhArmikAnputrA¤shiShyAMshca dharmayuktAnvidadhaddhArmikatvena tAnniyamayannAtmani svahR^idaye hArde brahmaNi sarvendriyANi saMpratiShThApyopasaMhR^ityendriyagrahaNAtkarmANi ca saMnyasyAhiMsahiMnsAM parapIDAmakurvansarvabhUtAni sthAvarajaN^gamAni bhUtAnyapIDayannityarthaH /
bhikShAnimittamaTanAdinApi parapIDA syAdityata Aha-anyatra tIrthebhyaH /
tIrthaM nAma shAsrAnuj~nAviShayastato 'nyatretyarthaH /
sarvAshramiNAM caitatsamAnam tIrthebhyo 'nyatrahiMsaiveti /
anye varNayanti kuTumba evaitatsarvaM kurvansa khalvadhikR^ito yAvadAyuShaM yAvajjIvamevaMyathoktena prakAreNaiva vartayanbrahmalokamabhisaMpadyatedehAnte /
na ca punarAvartate sharIragrahaNAya /
punarAvR^itteH prAptAyAH pratiShedhAt /
arcirAdinA mArgeNa kAryabrahmalokabhisaMpadya yAvadbrahmalokasthitistAvattatraiva tiShThati prAktato nA'vartata ityarthaH /
dvirabhyAsa upaniShadvidyAparisamAptyarthaH //1 // //

#<iti cchAndogyopaniShadi aShTamAdhyAyasya paJNcadashaH khaNDaH>#
#<iti shrImadgovindabhagavatpUjyapAdashiShyaparamahaMsapar ivrAjakAcAryashrImacchaN^karabhagavatpAdakR^itau cchAndogyopaniShadvivaraNe aShTamo 'dhyAyaH>#
