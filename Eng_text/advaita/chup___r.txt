Chandogya-Upanisad (Chandogyopanisad)
Mula text extracted from the commented version.


Input by members of the Sansknet project
(formerly: www.sansknet.org)


This GRETIL version has been converted from a custom Devanagari encoding.


The mula text of this GRETIL version has been checked against the edition
by V.P. Limaye and R.D. Vadekar (Eighteen Principal Upanisads, vol. 1, 
Poona 1958), and the electronic version available on TITUS. 
In cases of divergence, preference has usually been given to the printed 
edition.



___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 Ç             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                M             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________






om ity etad akSharam udgItham upAsIta |
om iti hy udgAyati |
tasyopavyAkhyAnam || ChUp_1,1.1 ||


eShAM bhUtAnAM pR^ithivI rasaH |
pR^ithivyA Apo rasaH |
apAm oShadhayo rasaH |
oShadhInAM puruSho rasaH |
puruShasya vAg rasaH |
vAca R^ig rasaH |
R^icaH sAma rasaH |
sAmna udgItho rasaH || ChUp_1,1.2 ||


sa eSha rasAnAM rasatamaH paramaH parArdhyo 'ShTamo yadudgIthaH || ChUp_1,1.3 ||


katamA katama rk katamat katamat sAma katamaH katama udgItha iti vimR^iShTaM bhavati || ChUp_1,1.4 ||


vAg evark |
prANaH sAma |
om ity etad akSharam udgIthaH |
tad vA etan mithunaM yad vAk ca prANash cark ca sAma ca || ChUp_1,1.5 ||


tad etan mithunam om ity etasminn akShare saMsR^ijyate |
yadA vai mithunau samAgacchata Apayato vai tAv anyo 'nyasya kAmam || ChUp_1,1.6 ||


ApayitA ha vai kAmAnAM bhavati ya etad evaM vidvAn akSharam udgItham upAste || ChUp_1,1.7 ||


tad vA etad anuj~nAkSharam |
yad dhi kiMcAnujAnAty om ity eva tad Aha |
eSho eva samR^iddhir yad anuj~nA |
samardhayitA ha vai kAmAnAM bhavati ya etad evaM vidvAn akSharam udgItham upAste || ChUp_1,1.8 ||


teneyaM trayI vidyA vartate |
om ity AshrAvayati |
om iti shaMsati |
om ity udgAyati |
etasyaiva akSharasyApacityai mahimnA rasena || ChUp_1,1.9 ||


tenobhau kurutaH |
yash caitad evaM veda yash ca na veda |
nAnA tu vidyA cAvidyA ca |
yad eva vidyayA karoti shraddhayopaniShadA tad eva vIryavattaraM bhavatIti khalv etasyaivAkSharasyopavyAkhyAnaM bhavati || ChUp_1,1.10 ||


devAsurA ha vai yatra saMyetire |
ubhaye prAjApatyAs tad dha devA udgItham Ajahrur anenainAn abhibhaviShyAma iti || ChUp_1,2.1 ||


te ha nAsikyaM prANam udgItham upAsAM cakrire |
taM ha asurAH pApmanA vividhuH |
tasmAt tenobhayaM jighrati surabhi ca durgandhi ca |
pApmanA hy eSha viddhaH || ChUp_1,2.2 ||


atha ha vAcam udgItham upAsAM cakrire |
tAM hAsurAH pApmanA vividhuH |
tasmAt tayobhayaM vadati satyaM cAnR^itaM ca |
pApmanA hy eShA viddhA || ChUp_1,2.3 ||


atha ha cakShur udgItham upAsAM cakrire |
tad dhAsurAH pApmanA vividhuH |
tasmAt tenobhayaM pashyati darshanIyaM cAdarshanIyaM ca |
pApmanA hy etad viddham || ChUp_1,2.4 ||


atha ha shrotram udgItham upAsAM cakrire |
tad dhAsurAH pApmanA vividhuH |
tasmAt tenobhayaM shR^iNoti shravaNIyaM cAshravaNIyaM ca |
pApmanA hy etad viddham || ChUp_1,2.5 ||


atha ha mana udgItham upAsAM cakrire |
tad dhAsurAH pApmanA vividhuH |
tasmAt tenobhayaM saMkalpayate saMkalpanIyaM ca |
pApmanA hy etad viddham || ChUp_1,2.6 ||


atha ha ya evAyaM mukhyaH prANas tam udgItham upAsAM cakrire |
taM hAsurA R^itvA vidadhvaMsur yathAshmAnam AkhaNam R^itvA vidhvaMsetaivam || ChUp_1,2.7 ||


evaM yathAshmAnam AkhaNam R^itvA vidhvaMsata evaM haiva sa vidhvaMsate ya evaMvidi pApaM kAmayate yash cainam abhidAsati |
sa eSho 'shmAkhaNaH || ChUp_1,2.8 ||


naivaitena surabhi na durgandhi vijAnAti |
apahatapApmA hy eShaH |
tena yad ashnAti yat pibati tenetarAn prANAn avati |
etam u evAntato 'vittvotkrAmati |
vyAdadAty evAntata iti || ChUp_1,2.9 ||


taM hAN^girA udgItham upAsAM cakre |
etam u evAN^girasaM manyante 'N^gAnAM yad rasaH || ChUp_1,2.10 ||


tena taM ha bR^ihaspatir udgItham upAsAM cakre |
etam u eva bR^ihaspatiM manyante |
vAg ghi bR^ihatI tasyA eShapatiH || ChUp_1,2.11 ||


tena taM hAyAsya udgItham upAsAM cakre |
etam u evAyAsyaM manyante |
AsyAd yad ayate || ChUp_1,2.12 ||


tena taM ha bako dAlbhyo vidAM cakAra |
sa ha naimishIyAnAm udgAtA babhUva |
sa ha smaibhyaH kAmAn AgAyati || ChUp_1,2.13 ||


AgAtA ha vai kAmAnAM bhavati ya etad evaM vidvAn akSharam udgItham upAste |
ity adhyAtmam || ChUp_1,2.14 ||


athAdhidaivatam |
ya evAsau tapati tam udgItham upAsIta |
udyan vA eSha prajAbhya udgAyati |
udyaMs tamo bhayam apahanti |
apahantA ha vai bhayasya tamaso bhavati ya evaM veda || ChUp_1,3.1 ||


samAna u evAyaM cAsau ca |
uShNo 'yam uShNo 'sau |
svara itImam AcakShate svara iti pratyAsvara ity amum |
tasmAd vA etam imam amuM ca udgItham upAsIta || ChUp_1,3.2 ||


atha khalu vyAnam evodgItham upAsIta |
yad vai prANiti sa prANaH |
yad apAniti so 'pAnaH |
atha yaH prANApAnayoH saMdhiH sa vyAnaH |
yo vyAnaH sA vAk |
tasmAd aprANann anapAnan vAcam abhivyAharati || ChUp_1,3.3 ||


yA vAk sark |
tasmAd aprANann anapAnann R^icam abhvyAharati |
yark tat sAma |
tasmAd aprANann anapAnan sAma gAyati |
yat sAma sa udgIthaH |
tasmAd aprAnann anapAnann udgAyati || ChUp_1,3.4 ||


ato yAny anyAni vIryavanti karmANi yathAgner manthanam AjeH saraNaM dR^iDhasya dhanuSha Ayamanam aprANann anapAnaMs tAni karoti |
etasya hetor vyAnam evodgItham upAsIta || ChUp_1,3.5 ||


atha khalUdgIthAkSharANy upAsIta ud-gI-tha iti |
prANa evot |
prANena hy uttiShThati |
vag gIH |
vAco ha gira ity AcakShate |
annaM tham |
anne hIdaM sarvaM sthitam || ChUp_1,3.6 ||


dyaur evot |
antarikShaM gIH |
pR^ithivI tham |
Aditya evot |
vAyur gIH |
agnis tham |
sAmaveda evot |
yajurvedo gIH |
R^igvedas tham |
dugdhe 'smai vAg dohaM yo vAco dohaH |
annavAn annAdo bhavati |
ya etAny evaM vidvAn udgIthAkSharANy upAsta ud-gI-tha iti || ChUp_1,3.7 ||


atha khalv AshIH samR^iddhiH |
upasaraNAnIty upAsIta |
yena sAmnA stoShyan syAt tat sAmopadhAvet || ChUp_1,3.8 ||


yasyAm R^ici tAm R^icaM, yad ArSheyaM tam R^iShiM, yAM devatAm abhiShToShyan syAt tAM devatAm upadhAvet || ChUp_1,3.9 ||


yena cchandasA stoShyan syAt tac chanda upadhAvet |
yena stomena stoShyamANaH syAt taM stomam upadhAvet || ChUp_1,3.10 ||


yAM disham abhiShToShyan syAt tAM disham upadhAvet || ChUp_1,3.11 ||


AtmAnam antata upasR^itya stuvIta kAmaM dhyAyann apramattaH |
abhyAsho ha yad asmai sa kAmaH smR^idhyeta yatkAmaH stuvIteti yatkAmaH stuvIteti || ChUp_1,3.12 ||


om ity etad akSharam udgItham upAsIta |
om iti hy udgAyati |
tasyopavyAkhyAnam || ChUp_1,4.1 ||


devA vai mR^ityor bibhyatas trayIM vidyAM prAvishan |
te chandobhir acchAdayan |
yad ebhir acchAdayaMs tac chandasAM chandastvam || ChUp_1,4.2 ||


tAn u tatra mR^ityur yathA matsyam udake paripashyed evaM paryapashyad R^ici sAmni yajuShi |
te nu vittvordhvA R^icaH sAmno yajuShaH svaram eva prAvishan || ChUp_1,4.3 ||


yadA vA R^icam Apnoty om ity evAtisvarati evaM sAmaivaM yajuH |
eSha u svaro yad etad akSharam etad amR^itam abhayam |
tat pravishya devA amR^itA abhavan || ChUp_1,4.4 ||


sa ya etad evaM vidvAn akSharaM praNauty etad evAkSharaM svaram amR^itam abhayaM pravishati |
tat pravishya yad amR^itA devAs tad amR^ito bhavati || ChUp_1,4.5 ||


atha khalu ya udgIthaH sa praNavo yaH praNavaH sa udgItha iti |
asau vA Aditya udgItha eSha praNavaH |
om iti hy eSha svarann eti || ChUp_1,5.1 ||


etam u evAham abhyagAsiShaM tasmAn mama tvam eko 'sIti ha kauShItakiH putram uvAca |
rashmIMs tvaM paryAvartayAt |
bahavo vai te bhaviShyanti |
ity adhidaivatam || ChUp_1,5.2 ||


athAdhyAtmam |
ya evAyaM mukhyaH prANas tam udgItham upAsita |
om iti hy eSha svarann eti || ChUp_1,5.3 ||


etam u evAham abhyagAsiShaM tasmAn mama tvam eko 'sIti ha kauShItakiH putram uvAca |
prANAMs tvaM bhUmAnam abhigAyatAd bahavo vai me bhaviShyantIti || ChUp_1,5.4 ||


atha khalu ya udgIthaH sa praNavo yaH praNavaH sa udgItha iti |
hotR^iShadanAd dha evApi durudgItham anusamAharatIty anusamAharatIti || ChUp_1,5.5 ||


iyam evark |
agniH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
iyam eva sA |
agnir amaH |
tat sAma || ChUp_1,6.1 ||


antarikSham evark |
vAyuH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
antarikSham eva sA |
vAyur amaH |
tat sAma || ChUp_1,6.2 ||


dyaur evark |
AdityaH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
dyaur eva sA |
Adityo 'maH |
tat sAma || ChUp_1,6.3 ||


nakShatrAny evark |
candramAH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
nakShatrANy eva sA |
candramA amaH |
tat sAma || ChUp_1,6.4 ||


atha yad etad Adityasya shuklaM bhAH saivark |
atha yan nIlaM paraHkR^iShNaM tat sAma |
tad etad etasyAm R^icy adhyUDhaM sAma |
tasmad R^icy adhyUDhaM sAma gIyate || ChUp_1,6.5 ||


atha yad evaitad Adityasya shuklaM bhAH saiva sA |
atha yan nIlaM paraHkR^iShNaM tad amaH |
tat sAma |
atha ya eSho 'ntarAditye hiraNmayaH puruSho dR^ishyate hiraNyashmashrur hiraNyakesha A praNakhAt sarva eva suvarnaH || ChUp_1,6.6 ||


tasya yathA kapyAsaM puNDarIkam evam akShiNI |
tasyod iti nAma |
sa eSha sarvebhyaH pApmabhya uditaH |
udeti ha vai sarvebhyaH pApmabhyo ya evaM veda || ChUp_1,6.7 ||


tasyark ca sAma ca geShNau |
tasmAd udgIthaH |
tasmAt tv eva udgAtA |
etasya hi gAtA |
sa eSha ye cAmuShmAt parAJNco lokAs teShAM ceShTa devakAmAnAM ca |
ity adhidaivatam || ChUp_1,6.8 ||


athAdhyAtmam |
vAg evark |
prANaH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
vAg eva sA |
prANo 'maH |
tat sAma || ChUp_1,7.1 ||


cakShur evark |
AtmA sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
cakShur eva sA |
AtmAmaH |
tat sAma || ChUp_1,7.2 ||


shrotram evark |
manaH sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
shrotram eva sA |
mano 'maH |
tat sAma || ChUp_1,7.3 ||


atha yad etad akShnaH shuklaM bhAH saivark |
atha yan nIlaM paraHkR^iShNaM tat sAma |
tad etad etasyAm R^icy adhyUDhaM sAma |
tasmAd R^icy adhyUDhaM sAma gIyate |
atha yad evaitad akShNaH shuklaM bhAH saiva sA |
atha yan nIlaM paraHkR^iShNaM tad amaH |
tat sAma || ChUp_1,7.4 ||


atha ya eSho 'ntar akShiNi puruSho dR^ishyate saivark |
tat sAma |
tad uktham |
tad yajuH |
tad brahma |
tasya etasya tad eva rUpaM yad amuShya rUpam |
yAv amuShya geShNau tau tau goShNau |
yan nAma tan nAma || ChUp_1,7.5 ||


sa eSha ye caitasmAd arvAJNco lokAs teShAM ceShTe manuShyakAmAnAM ceti |
tad ya ime vINAyAM gAyanty etaM te gAyanti |
tasmAt te dhanasanayaH || ChUp_1,7.6 ||


atha ya etad evaM vidvAn sAma gAyaty ubhau sa gAyati |
so 'munaiva sa eSha ye cAmuShmAt parAJNco lokAs tAMsh cApnoti devakAmAMsh ca || ChUp_1,7.7 ||


athAnenaiva ye caitasmAd arvAJNco lokAs tAMsh cApnoti manuShyakAmAMsh ca |
tasmAd u haivaMvid udgAtA brUyAt || ChUp_1,7.8 ||


kaM te kAmam AgAyAnIti |
eSha hy eva kAmAgAnasyeShTe ya evaM vidvAn sAma gAyati sAma gAyati || ChUp_1,7.9 ||


trayo hodgIthe kushalA babhUvuH shilakaH shAlAvatyash caikitAyano dAlbhyaH pravAhaNo jaivalir iti |
te hocur udgIthe vai kushalAH smo hantodgIthe kathAM vadAma iti || ChUp_1,8.1 ||


tatheti ha samupavivishuH |
sa ha prAvahaNo jaivalir uvAca |
bhagavantAv agre vadatAm |
bhrAmaNayor vadator vAcaM shroShyAmIti || ChUp_1,8.2 ||


sa ha shilakaH shAlAvatyash caikitAyanaM dAlbhyam uvAca hanta tvA pR^icchAnIti |
pR^iccheti hovAca || ChUp_1,8.3 ||


kA sAmno gatir iti |
svara iti hovAca |
svarasya kA gatir iti |
prANa iti hovAca |
annasya kA gatir iti |
annam iti hovAca |
annasya kA gatir iti |
Apa iti hovAca || ChUp_1,8.4 ||


apAM kA gatir iti |
asau loka iti hovAca |
amuShya lokasya kA gatir iti |
na svargaM lokam atinayed iti hovAca |
svargaM vayaM lokaM sAmAbhisaMsthApayAmaH |
svargasaMstAvaM hi sAmeti || ChUp_1,8.5 ||


taM ha shilakaH shAlAvatyash caikitAyanaM dAlbhyam uvAcApratiShThitaM vai kila te dAlbhya sAma |
yas tv etarhi brUyAn mUrdhA te vipatiShyatIti mUrdhA te vipated iti || ChUp_1,8.6 ||


hantAham etad bhagavatto vedAnIti |
viddhIti hovAca |
amuShya lokasya kA gatir iti |
ayaM loka iti hovAca |
asya lokasya kA gatir iti |
na pratiShThAM lokam atinayed iti hovAca |
pratiShThAM vayaM lokaM sAmAbhisaMsthApayAmaH |
pratiShThAsaMstAvaM hi sAmeti || ChUp_1,8.7 ||


taM ha pravAhaNo jaivalir uvAca |
antavad vai kila te shAlAvatya sAma |
yas tv etarhi brUyAn mUrdhA te vipatiShyatIti mUrdhA te vipated iti |
hantAham etad bhagavatto vedAnIti |
viddhIti hovAca || ChUp_1,8.8 ||


asya lokasya kA gatir iti |
AkAsha iti hovAca |
sarvANi ha vA imAni bhUtAny AkAshAd eva samutpadyante |
AkAshaM praty astaM yanti |
AkAsho hy evaibhyo jyAyAn |
AkAshaH parAyaNam || ChUp_1,9.1 ||


sa eSha parovarIyAn udgIthaH |
sa eSho 'nantaH |
parovarIyo hAsya bhavati parovarIyaso ha lokA¤ jayati ya etad evaM vidvAn parovarIyAMsam udgItham upAste || ChUp_1,9.2 ||


taM haitam atidhanvA shaunaka udarashANDilyAyoktvovAca |
yAvat ta enaM prajAyAm udgIthaM vediShyante parovarIyo haibhyas tAvad asmiMl loke jIvanaM bhaviShyati || ChUp_1,9.3 ||


tathAmuShmiMl loke loka iti |
sa ya etam eva vidvAn upAste parovarIya eva hAsyAmuShmiMl loke jIvanaM bhavati tathAmuShmiMl loke loka iti loke loka iti || ChUp_1,9.4 ||


maTacIhateShu kuruShv ATikyA saha jAyayoShastir ha cAkrAyaNa ibhyagrAme pradrANaka uvAsa || ChUp_1,10.1 ||


sa hebhyaM kulmAShAn khAdantaM bibhikShe |
taM hovAca |
neto 'nye vidyante yac ca ye ma ima upanihitA iti || ChUp_1,10.2 ||


eteShAM me dehIti hovAca |
tAn asmai pradadau |
hantAnupAnam iti |
ucchiShTaM vai me pItaM syAd iti hovAca || ChUp_1,10.3 ||


na svid ete 'py ucchiShTA iti |
na vA ajIviShyam imAn akhAdann iti hovAca |
kAmo ma udapAnam iti || ChUp_1,10.4 ||


sa ha khAditvAtisheShA¤ jAyAyA AjahAra |
sAgra eva subhikShA babhUva |
tAn pratigR^ihya nidadhau || ChUp_1,10.5 ||


sa ha prAtaH saMjihAna uvAca |
yad batAnnasya labhemahi labhemahi dhanamAtrAm |
rAjAsau yakShyate |
sa mA sarvair Artvijyair vR^iNIteti || ChUp_1,10.6 ||


taM jAyovAca |
hanta pata ima eva kulmAShA iti |
tAn khAditvAmuM yaj~naM vitatam eyAya || ChUp_1,10.7 ||


tatrodgAtHn AstAve stoShyamANAn upopavivesha |
sa ha prastotaram uvAca || ChUp_1,10.8 ||


prastotar yA devatA prastAvam anvAyattA tAM ced avidvAn prastoShyasi mUrdhA te vipatiShyatIti || ChUp_1,10.9 ||


evam evodgAtAram uvAca |
udgAtar yA devatodgItham anvAyattA tAM ced avidvAn udgAsyasi mUrdhA te vipatiShyatIti || ChUp_1,10.10 ||


evam eva pratihartAram uvAca |
pratihartar yA devatA pratihAram anvAyattA tAM ced avidvAn pratihariShyasi mUrdhA te vipatiShyatIti |
te ha samAratAs tUShNIm AsAM cakrire || ChUp_1,10.11 ||


atha hainaM yajamAna uvAca |
bhagavantaM vA ahaM vividiShANIti |
uShastir asmi cAkrAyaNa iti hovAca || ChUp_1,11.1 ||


sa hovAca |
bhagavantaM vA aham ebhiH sarvair ArtvijyaiH paryaiShiSham |
bhagavato vA aham avittyAnyAn avR^iShi || ChUp_1,11.2 ||


bhagavAMs tv eva me sarvair Artvijyair iti |
tatheti |
atha tarhy eta eva samatisR^iShTAH stuvatAm |
yAvat tv ebhyo dhanaM dadyAs tAvan mama dadyA iti |
tatheti ha yajamAna uvAca || ChUp_1,11.3 ||


atha hainaM prastotopasasAda |
prastotar yA devatA prastAvam anvAyattA tAM ced avidvAn prastoShyasi mUrdhA te vipatiShyatIti mA bhagavAn avocat |
katamA sA devateti || ChUp_1,11.4 ||


prANa iti hovAca |
sarvANi ha vA imAni bhUtAni prANam evAbhisaMvishanti |
prANam abhyujjihate |
saiShA devatA prastAvam anvAyattA |
tAM ced avidvAn prAstoShyo mUrdhA te vipatiShyat tathoktasya mayeti || ChUp_1,11.5 ||


atha hainam udgAtopasasAda |
udgAtar yA devatodgItham anvAyattA tAM ced avidvAn udgAsyasi mUrdhA te vipatiShyatIti mA bhagavAn avocat |
katamA sA devatA iti || ChUp_1,11.6 ||


Aditya iti hovAca |
sarvANi ha vA imAni bhUtAny Adityam uccaiH santaM gAyanti |
saiShA devatodgItham anvAyattA |
tAM ced avidvAn udagAsyo mUrdhA te vyapatiShyat tathoktasya mayeti || ChUp_1,11.7 ||


atha hainaM pratihartopasasAda |
pratihartar yA devatA pratihAram anvAyattA tAM ced avidvAn pratihariShyasi mUrdhA te vipatiShyatIti mA bhagavAn avocat |
katamA sA devateti || ChUp_1,11.8 ||


annam iti hovAca |
sarvANi ha vA imAni bhUtany annam eva pratiharamANAni jIvanti |
saiShA devatA pratihAram anvAyattA |
tAM ced avidvAn pratyahariShyo mUrdhA te vyapatiShyat tathoktasya mayeti tathoktasya mayeti || ChUp_1,11.9 ||


athAtaH shauva udgIthaH |
tad dha bako dAlbhyo glAvo vA maitreyaH svAdhyAyam udvavrAja || ChUp_1,12.1 ||


tasmai shvA shvetaH prAdur babhUva |
tam anye shvAna upasametyocuH |
annaM no bhagavAn AgAyatu |
ashanAyAma vA iti || ChUp_1,12.2 ||


tAn hovAcehaiva mA prAtar upasamIyateti |
tad dha bako dAlbhyo glAvo vA maitreyaH pratipAlayAM cakAra || ChUp_1,12.3 ||


te ha yathaivedaM bahiShpavamAnena stoShyamANAH saMrabdhAH sarpantIty evam AsasR^ipuH |
te ha samupavishya hi¤ cakruH || ChUp_1,12.4 ||


o3madA3ma |
oM3 pibA3ma |
oM3 devo varuNaH prajApatiH savitA2'nnam ihA2'harat |
annapate3'nnamihA2''harA2''haro3miti || ChUp_1,12.5 ||


ayaM vAva loko hAukAraH |
vAyur hAikAraH  |
candramA athakAraH |
AtmehakAraH |
agnir IkAraH || ChUp_1,13.1 ||


Aditya UkAraH |
nihava ekAraH |
vishve devA auhoyikAraH |
prajapatir hiN^kAraH |
prANaH svaraH |
annaM yA |
vAg virAT || ChUp_1,13.2 ||


aniruktas trayodashaH stobhaH saMcaro huN^kAraH || ChUp_1,13.3 ||


dugdhe 'smai vAg dohaM yo vAco dohaH |
annavAn annAdo bhavati |
ya etAm evaM sAmnAm upaniShadaM vedopaniShadaM veda || ChUp_1,13.4 ||


samastasya khalu sAmna upAsanaM sAdhu |
yat khalu sAdhu tat sAmety AcakShate |
yad asAdhu tad asAmeti || ChUp_2,1.1 ||


tad utApy AhuH |
sAmnainam upAgAd iti sAdhunainam upAgAd ity eva tad AhuH |
asAmnainam upAgAd ity eva tad AhuH || ChUp_2,1.2 ||


athotApy AhuH |
sAma no bateti yat sAdhu bhavati sAdhu batety eva tad AhuH |
asAma no bateti yad asAdhu bhavaty asAdhu batety eva tad AhuH || ChUp_2,1.3 ||


sa ya etad evaM vidvAn sAdhu sAmety upAste 'bhyAsho ha yad enaM sAdhavo dharmA A ca gaccheyur upa ca nameyuH || ChUp_2,1.4 ||


lokeShu paJNcavidhaM sAmopAsIta |
pR^ithivI hiN^kAraH |
agniH prastAvaH |
antarikSham udgIthaH |
AdityaH pratihAraH |
dyaur nidhanam |
ity UrdhveShu || ChUp_2,2.1 ||


athAvR^itteShu |
dyaur hiN^kAraH |
AdityaH prastAvaH |
antarikSham udgIthaH |
agniH pratihAraH |
pR^ithivI nidhanam || ChUp_2,2.2 ||


kalpante hAsmai lokA UrdhvAsh cAvR^ittash ca ya etad evaM vidvAMl lokeShu paJNcavidhaM sAmopAste || ChUp_2,2.3 ||


vR^iShTau paJNcavidhaM sAmopAsIta |
purovAto hiN^kAraH |
megho jAyate sa prastAvaH |
varShati sa udgIthaH |
vidyotate stanayati sa pratihAraH || ChUp_2,3.1 ||


udgR^ihNAti tan nidhanaM varShayati ha ya etad evaM vidvAn vR^iShTau paJNcavidhaM sAmopAste || ChUp_2,3.2 ||


sarvAsv apsu paJNcavidhaM sAmopAsIta |
megho yat saMplavate sa hiN^kAraH |
yad varShati sa prastAvaH |
yAH prAcyaH syandante sa udgIthaH |
yAH pratIcyaH sa pratihAraH |
samudro nidhanam || ChUp_2,4.1 ||


na hApsu praity apsumAn bhavati ya etad evaM vidvAn sarvAsv apsu paJNcavidhaM sAmopAste || ChUp_2,4.2 ||


R^ituShu paJNcavidhaM sAmopAsIta |
vasanto hiN^kAraH |
grIShmaH prastAvaH |
varShA udgIthaH |
sharat pratihAraH |
hemanto nidhanam || ChUp_2,5.1 ||


kalpante hAsmA R^itava R^itumAn bhavati ya etad evaM vidvAn R^ituShu paJNcavidhaM sAmopAste || ChUp_2,5.2 ||


pashuShu paJNcavidhaM sAmopAsIta |
ajA hiN^kAraH |
avayaH prastAvaH |
gAva udgIthaH |
ashvaH pratihAraH |
puruSho nidhanam || ChUp_2,6.1 ||


bhavanti hAsya pashavaH pashumAn bhavati ya etad evaM vidvAn pashuShu paJNcavidhaM sAmopAste || ChUp_2,6.2 ||


prANeShu paJNcavidhaM parovarIyaH sAmopAsIta |
prANo hiN^kAraH |
vAk prastAvaH |
cakShur udgIthaH |
shrotraM pratihAraH |
mano nidhanam |
parovarIyAMsi vA etAni || ChUp_2,7.1 ||


parovarIyo hAsya bhavati parovarIyaso ha lokA¤ jayati ya etad evaM vidvAn prANeShu paJNcavidhaM parovarIyaH sAmopAste |
iti tu paJNcavidhasya || ChUp_2,7.2 ||


atha saptavidhasya |
vAci saptavidh.am sAmopAsIta |
yat kiMca vAco hum iti sa hiN^kAraH |
yat preti sa prastAvaH |
yad eti sa AdiH || ChUp_2,8.1 ||


yad ud iti sa udgIthaH |
yat pratIti sa pratihAraH |
yad upeti sa upadravaH |
yan nIti tan nidhanam || ChUp_2,8.2 ||


dugdhe 'smai vAg dohaM yo vAco dohaH |
annavAn annAdo bhavati |
ya etad evaM vidvAn vAci saptavidhaM sAmopAste || ChUp_2,8.3 ||


atha khalv amum AdityaM saptavidhaM sAmopAsIta |
sarvadA samas tena sAma |
mAM prati mAM pratIti sarveNa samas tena sAma || ChUp_2,9.1 ||


tasminn imAni sarvANi bhUtAny anvAyattAnIti vidyAt |
tasya yat purodayAt sa hiN^kAraH |
tad asya pashavo 'nvAyattAH |
tasmAt te hiN^kurvanti |
hiN^kArabhAjino hy etasya sAmnaH || ChUp_2,9.2 ||


atha yat prathamodite sa prastAvaH |
tad asya manuShyA anvAyattAH |
tasmAt te prastutikAmAH prashaMsAkAmAH |
prastAvabhAjino hy etasya sAmnaH || ChUp_2,9.3 ||


atha yat saMgavavelAyAM sa AdiH |
tad asya vayAMsy anvAyattAni |
tasmAt tAny antarikShe 'nArambhaNAny AdAyAtmAnaM paripatanti |
AdibhAjIni hy etasya sAmnaH || ChUp_2,9.4 ||


atha yat saMprati madhyaMdine sa udgIthaH |
tad asya devA anvAyattAH |
tasmAt te sattamAH prAjApatyAnAm |
udgIthabhAjino hy etasya sAmnaH || ChUp_2,9.5 ||


atha yad UrdhvaM madhyaMdinAt prAg aparAhNAt sa pratihAraH |
tad asya garbhA anvAyattAH |
tasmAt te pratihR^itA nAvapadyante |
pratihArabhAjino hy etasya sAmnaH || ChUp_2,9.6 ||


atha yad Urdhvam aparAhNAt prAg astam ayAt sa upadravaH |
tad asyAraNyA anvAyattAH |
tasmAt te puruShaM dR^iShTvA kakShaM shvabhram ity upadravanti |
upadravabhAjino hy etasya sAmnaH || ChUp_2,9.7 ||


atha yat prathamAstamite tan nidhanam |
tad asya pitaro 'nvAyattAH |
tasmAt tAn nidadhati |
nidhanabhAjino hy etasya sAmnaH |
evaM khalv amum AdityaM saptavidhaM sAmopAste || ChUp_2,9.8 ||


atha khalv AtmasaMmitam atimR^ityu saptavidhaM sAmopAsIta |
hiN^kAra iti tryakSharam |
prastAva iti tryakSharam |
tat samam || ChUp_2,10.1 ||


Adir iti dvyakSharam |
pratihAra iti caturakSharam |
tata ihaikam |
tat samam || ChUp_2,10.2 ||


udgItha iti tryakSharam upadrava iti caturakSharaM tribhis tribhiH samaM bhavati |
akSharam atishiShyate tryakSharam |
tat samam || ChUp_2,10.3 ||


nidhanam iti tryakSharam |
tat samam eva bhavati |
tAni ha vA etAni dvAviMshatir akSharANi || ChUp_2,10.4 ||


ekaviMshatyAdityam Apnoti |
ekaviMsho vA ito 'sAv AdityaH |
dvAviMshena param AdityAj jayati |
tan nAkam |
tad vishokam || ChUp_2,10.5 ||


ApnotIhAdityasya jayam |
paro hAsyAdityajayAj jayo bhavati ya etad evaM vidvAn AtmasaMmitam atimR^ityu saptavidhaM sAmopAste sAmopAste || ChUp_2,10.6 ||


mano hiN^kAraH |
vAk prastAvaH |
cakShur udgIthaH |
shrotraM pratihAraH |
prANo nidhanam |
etad gAyatraM prANeShu protam || ChUp_2,11.1 ||


sa ya evam etad gAyatraM prANeShu protaM veda |
prANI bhavati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
mahAmanAH syAt |
tad vratam || ChUp_2,11.2 ||


abhimanthati sa hiN^kAraH |
dhUmo jAyate sa prastAvaH |
jvalati sa udgIthaH |
aN^gArA bhavanti sa pratihAraH |
upashAmyati tan nidhanam |
saMshAmyati tan nidhanam |
etad rathaMtaram agnau protam || ChUp_2,12.1 ||


sa ya evam etad rathaMtaram agnau protaM veda |
brahmavarcasy: annAdo bhavati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
na pratyaÇÇ agnim AcAmen na niShThIvet |
tad vratam || ChUp_2,12.2 ||


upamantrayate sa hiN^kAraH |
j~napayate sa prastAvaH |
striyA saha shete sa udgIthaH |
prati strIM saha shete sa pratihAraH |
kAlaM gacchati tan nidhanam |
pAraM gacchati tan nidhanam |
etad vAmadevyaM mithune protam || ChUp_2,13.1 ||


sa ya evam etad vAmadevyaM mithune protaM veda |
mithunI bhavati |
mithunAn mithunAt prajAyate |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
na kAMcana pariharet |
tad vratam || ChUp_2,13.2 ||


udyan hiN^kAraH |
uditaH prastAvaH |
madhyaMdina udgIthaH |
aparAhNaH pratihAraH |
astaM yan nidhanam |
etad bR^ihad Aditye protam || ChUp_2,14.1 ||


sa ya evam etad bR^ihad Aditye protaM veda |
tejasvy: annAdo  bhavati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
tapantaM na nindet |
tad vratam || ChUp_2,14.2 ||


abhrANi saMplavante sa hiN^kAraH |
megho jAyate sa prastAvaH |
varShati sa udgIthaH |
vidyotate stanayati sa pratihAraH |
udgR^ihNAti tan nidhanam |
etad vairUpaM parjanye protam || ChUp_2,15.1 ||


sa ya evam etad vairUpaM parjanye protaM veda |
virUpAMsh ca surUpaMsh ca pashUn avarundhe |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
varShantaM na nindet |
tad vratam || ChUp_2,15.2 ||


vasanto hiN^kAraH |
grIShmaH prastAvaH |
varShA udgIthaH |
sharat pratihAraH |
hemanto nidhanam |
etad vairAjam R^ituShu protam || ChUp_2,16.1 ||


sa ya evam etad vairAjam R^ituShu protaM veda |
virAjati prajayA |
pashubhir brahmavarcasena |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
R^itUn na nindet |
tad vratam || ChUp_2,16.2 ||


pR^ithivI hiN^kAraH |
antarikShaM prastAvaH |
dyaur udgIthaH |
dishaH pratihAraH |
samudro nidhanam |
etAH shakvaryo lokeShu protAH || ChUp_2,17.1 ||


sa ya evam etAH shakvaryo lokeShu protA veda |
lokI bhavati sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
lokAn na nindet |
tad vratam || ChUp_2,17.2 ||


ajA hiN^kAraH |
avayaH prastAvaH |
gAva udgIthaH |
ashvAH pratihAraH |
puruSho nidhanam |
etA revatyaH pashuShu protAH || ChUp_2,18.1 ||


sa ya evam etA revatyaH pashuShu protA veda |
pashumAn bhavati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
pashUn na nindet |
tad vratam || ChUp_2,18.2 ||


loma hiN^kAraH |
tvak prastAvaH |
mAMsam udgIthaH |
asthi pratihAraH |
majjA nidhanam |
etad yaj~nAyaj~nIyam aN^geShu protam || ChUp_2,19.1 ||


sa ya evam etad yaj~nAyaj~nIyam aN^geShu protaM veda |
aN^gI bhavati |
nAN^gena vihUrchati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
saMvatsaraM majj~no nAshnIyAt |
tad vratam |
majj~no nAshnIyAd iti vA || ChUp_2,19.2 ||


agnir hiN^kAraH |
vAyuH prastAvaH |
Aditya udgIthaH |
nakShatrANi pratihAraH |
candramA nidhanam |
etad rAjanaM devatAsu protam || ChUp_2,20.1 ||


sa ya evam etad rAjanaM devatAsu protaM veda |
etAsAm eva devatAnAM salokatAM sarShTitAM sAyujyaM gacchati |
sarvam Ayur eti |
jyog jIvati |
mahAn prajayA pashubhir bhavati |
mahAn kIrtyA |
brAhmaNAn na nindet |
tad vratam || ChUp_2,20.2 ||


trayI vidyA hiN^kAraH |
traya ime lokAH sa prastAvaH |
agnir vAyur AdityaH sa udgIthaH |
nakShatrANi vayAMsi marIcayaH sa pratihAraH |
sarpA gandharvAH pitaras tan nidhanam |
etat sAma sarvasmin protam || ChUp_2,21.1 ||


sa ya evam etat sAma sarvasmin protaM veda sarvaM ha bhavati || ChUp_2,21.2 ||


tad eSha shlokaH |
yAni paJNcadhA trINi trINi |
tebhyo na jyAyaH param anyad asti || ChUp_2,21.3 ||


yas tad veda sa veda sarvam |
sarvA disho balim asmai haranti |
sarvam asmIty upAsita |
tad vrataM tad vratam || ChUp_2,21.4 ||


vinardi sAmno vR^iNe pashavyam ity agner udgIthaH |
aniruktaH prajApateH |
niruktaH somasya |
mR^idu shlakShNaM vAyoH |
shlakShNaM balavad indrasya |
krauJNcaM bR^ihaspateH |
apadhvAntaM varuNasya |
tAn sarvAn evopaseveta |
vAruNaM tv eva varjayet || ChUp_2,22.1 ||


amR^itatvaM devebhya AgAyAnIty AgAyet |
svadhAM pitR^ibhya AshAM manuShyebhyas tR^iNodakaM pashubhyaH svargaM lokaM yajamAnAyAnnam Atmana AgAyAnIty etAni manasA dhyAyann apramattaH stuvIta || ChUp_2,22.2 ||


sarve svarA indrasyAtmAnaH |
sarva UShmANaH prajApater AtmAnaH |
sarve sparshA mR^ityor AtmAnaH |
taM yadi svareShUpAlabheta |
indraM sharaNaM prapanno 'bhUvaM sa tvA prati vakShyatIty enaM brUyAt || ChUp_2,22.3 ||


atha yady enam UShmAsUpAlabheta |
prajApatiM sharaNaM prapanno 'bhUvaM sa tvA prati pekShyatIty enaM brUyAt |
atha yady enaM sparsheShUpAlabheta |
mR^ityuM sharaNaM prapanno 'bhUvaM sa tvA prati dhakShyatIty enaM brUyAt || ChUp_2,22.4 ||


sarve svarA ghoShavanto balavanto vaktavyA indre balaM dadAnIti |
sarva UShmANo 'grastA anirastA vivR^itA vaktavyAH prajApater AtmAnaM paridadAnIti |
sarve sparshA leshenAnabhinihitA vaktavyA mR^ityor AtmAnaM pariharANIti || ChUp_2,22.5 ||


trayo dharmaskandhAH |
yaj~no 'dhyayanaM dAnam iti prathamaH |
tapa eva dvitIyaH |
brahmacAryAcAryakulavAsI tR^itIyo 'tyantam AtmAnam AcAryakule 'vasAdayan |
sarva ete puNyalokA bhavanti |
brahmasaMstho 'mR^itatvam eti || ChUp_2,23.1 ||


prajApatir lokAn abhyatapat |
tebhyo 'bhitaptebhyas trayI vidyA saMprAsravat |
tAm abhyatapat |
tasyA abhitaptAyA etAny akSharANi saMprasrvanta bhUr bhuvaH svar iti || ChUp_2,23.2 ||


tAny abhyatapat |
tebhyo 'bhitaptebhya oMkAraH saMprAsravat |
tad yathA shaN^kunA sarvANi parNAni saMtR^iNNAny evam oMkAreNa sarvA vAk saMtR^iNNA |
oMkAra evedaM sarvam oMkAra eva idaM sarvam || ChUp_2,23.3 ||


brahmavAdino vadanti |
yad vasUnAM prAtaHsavanam |
rudrANAM mAdhyaMdinaM savanam |
AdityAnAM ca vishveShAM ca devAnAM tR^itIyasavanam || ChUp_2,24.1 ||


kva tarhi yajamAnasya loka iti |
sa yas taM na vidyAt kathaM kuryAt |
atha vidvAn kuryAt || ChUp_2,24.2 ||


purA prAtaranuvAkasyopAkaraNAj jaghanena gArhapatyasyodAÇmukha upavishya sa vAsavaM sAmAbhigAyati || ChUp_2,24.3 ||


lo 3 kadvAram apAvA 3 rNU 33 |
pashyema tvA vayaM rA 33333 hu 3 m A 33 jyA 3 yo 3 A 32111 iti || ChUp_2,24.4 ||


atha juhoti |
namo 'gnaye pR^ithivIkShite lokakShite |
lokaM me yajamAnAya vinda |
eSha vai yajamAnasya lokaH |
etA asmi || ChUp_2,24.5 ||


atra yajamAnaH parastAd AyuShaH svAhA |
apajahi parigham ity uktvottiShThati |
tasmai vasavaH prAtaHsavanaM saMprayacchanti || ChUp_2,24.6 ||


purA mAdhyandinasya savanasyopAkaraNAj jaghanenAgnIdhrIyasyodaÇmukha upavishya sa raudraM sAmAbhigAyati || ChUp_2,24.7 ||


lo 3 kadvAramapAvAr 3 NU 33 |
pashyema tvA vayaM vairA 33333 hu 3 m A 33 jyA 3 yo 3 A 32111 iti || ChUp_2,24.8 ||


atha juhoti |
nAmo vAyave 'ntarikShakShite lokakShite |
lokaM me yajamAnAya vinda |
eSha vai yajamAnasya lokaH |
etAsmi || ChUp_2,24.9 ||


atra yajamAnaH parastAd AyuShaH svAhA |
apajahi parigham ity uktvottiShThati |
tasmai rudrA mAdhyandinaM savanaM saMprayacchanti || ChUp_2,24.10 ||


purA tR^itIyasavanasyopAkaraNAj jaghanenAhavanIyasyodaÇmukha upavishya sa AdityaM sa vaishvadevaM sAmAbhigAyati || ChUp_2,24.11 ||


atha vaishvadevam |
lo3kadvAramapAvA3rNU33 |
pashyema tvA vayaM sAmrA 33333 hu3m A 33 jyA 3 yo 3 A 32111 iti || ChUp_2,24.13 ||


atha juhoti |
nama Adityebhyash ca vishvebhyash ca devebhyo divikShidbhyo lokakShidbhyaH |
lokaM me yajamAnAya vindata || ChUp_2,24.14 ||


eSha vai yajamAnasya lokaH |
etAsmy atra yajamAnaH parastAd AyuShaH svAhA |
apahata parigham ity uktvottiShThati || ChUp_2,24.15 ||


tasmA AdityAsh ca vishve ca devAs tR^itIyasavanaM saMprayacchanti |
eSha ha vai yaj~nasya mAtrAM veda ya evaM veda ya evaM veda || ChUp_2,24.16 ||


asau vA Adityo devamadhu |
tasya dyaur eva tirashcInavaMshaH |
antarikSham apUpaH |
marIcayaH putrAH || ChUp_3,1.1 ||


tasya ye prAJNco rashmayas tA evAsya prAcyo madhunADyaH |
R^ica eva madhukR^itaH |
R^igveda eva puShpam |
tA amR^itA ApaH |
tA vA etA R^icaH || ChUp_3,1.2 ||


etam R^igvedam abhyatapan |
tasyAbhitaptasya yashas teja indriyaM vIryam annAdyaM raso 'jAyata || ChUp_3,1.3 ||


tad vyakSharat |
tad Adityam abhito 'shrayat |
tad vA etad yad etad Adityasya rohitaM rUpam || ChUp_3,1.4 ||


atha ye 'sya dakShiNA rashmayas tA evAsya dakShiNA madhunADyaH |
yajUMShy eva madhukR^itaH |
yajurveda eva puShpam |
tA amR^itA ApaH || ChUp_3,2.1 ||


tAni vA etAni yajUMShy etaM yajurvedam abhyatapan |
tasya abhitaptasya yashas teja indriyaM vIryam annAdyaM raso 'jAyata || ChUp_3,2.2 ||


tad vyakSharat |
tad Adityam abhito 'shrayat |
tad vA etad yad etad Adityasya shuklaM rUpam || ChUp_3,2.3 ||


atha ye 'sya pratyaJNco rashmAyas tA evAsya pratIcyo madhunADyaH |
sAmAny eva madhukR^itaH |
sAmaveda eva puShpam |
tA amR^itA ApaH || ChUp_3,3.1 ||


tAni vA etAni sAmAny etaM sAmavedam abhyatapan |
tasyAbhitaptasya yashas teja indriyaM vIryam annAdyaM raso 'jAyata || ChUp_3,3.2 ||


tad vyakSharat |
tad Adityam abhito 'shrayat |
tad vA etad yad etad Adityasya kR^iShNaM rUpam || ChUp_3,3.3 ||


atha ye 'syodaJNco rashmayas tA evAsyodIcyo madhunADyaH |
atharvAN^girasa eva madhukR^itaH |
itihAsapurANaM puShpam |
tA amR^itA ApaH || ChUp_3,4.1 ||


te vA ete 'tharvAN^girasa etad itihAsapUrANam abhyatapan |
tasyAbhitaptasya yashas teja indriyAM vIryam annAdyaM raso 'jAyata || ChUp_3,4.2 ||


tad vyakSharat |
tad Adityam abhito 'shrayat |
tad vA etad yad etad Adityasya paraHkR^iShNaM rUpam || ChUp_3,4.3 ||


atha ye 'syordhvA rashmayas tA evAsyordhvA madhunADyaH |
guhyA evAdeshA madhukR^itaH |
brahmaiva puShpaM |
tA amR^itA ApaH || ChUp_3,5.1 ||


te vA ete guhyA AdeshA etad brahmAbhyatapan |
tasyAbhitaptasya yashas teja indriyaM vIryam annAdyaM raso 'jAyata || ChUp_3,5.2 ||


tad vyakSharat |
tad Adityam abhito 'shrayat |
tad vA etad yad etad Adityasya madhye kShobhata iva || ChUp_3,5.3 ||


te vA ete rasAnAM rasAH |
vedA hi rasAH |
teShAm ete rasAH |
tAni vA etAny amR^itAnAm amR^itAni |
vedA hy amR^itAH |
teShAm etAny amR^itAni || ChUp_3,5.4 ||


tad yat prathamam amR^itaM tad vasava upajIvanty agninA mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,6.1 ||


ta etad eva rUpam abhisaMvishanti |
etasmAd rUpAd udyanti || ChUp_3,6.2 ||


sa ya etad evam amR^itaM veda vasUnAm evaiko bhUtvAgninaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,6.3 ||


sa yAvad AdityaH purastAd udetA pashcAd astam etA vasUnAm eva tAvad AdhipatyaM svArAjyaM paryetA || ChUp_3,6.4 ||


atha yad dvitIyam amR^itaM tad rudrA upajIvantIndreNa mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,7.1 ||


ta etad eva rUpam abhisaMvishanti |
etasmAd rUpAd udyanti || ChUp_3,7.2 ||


sa ya etad evam amR^itaM veda rudrANAm evaiko bhUtvendreNaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,7.3 ||


sa yAvad AdityaH purastAd udetA pashcAd astam etA dvis tAvad dakShiNata udetottarato 'stam etA rudrANAm eva tAvad AdhipatyaM svArAjyaM paryetA || ChUp_3,7.4 ||


atha yat tR^itIyam amR^itaM tad AdityA upajIvanti varuNena mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,8.1 ||


ta etad eva rUpam abhisaMvishanti |
etasmAd rUpAd udyanti || ChUp_3,8.2 ||


sa ya etad evam amR^itaM vedAdityAnAm evaiko bhUtvA varuNenaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,8.3 ||


sa yAvad Adityo dakShiNata udetottarato 'stam etA dvis tAvat pashcAd udetA purastAd astam etAdityAnAm eva tAvad AdhipatyaM svArAjyaM paryetA || ChUp_3,8.4 ||


atha yac caturtham amR^itaM tan maruta upajIvanti somena mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,9.1 ||


ta etad eva rUpam abhisaMvishanti |
etasmAd rUpAd udyanti || ChUp_3,9.2 ||


sa ya etad evam amR^itaM veda marutAm evaiko bhUtvA somenaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,9.3 ||


sa yAvad AdityaH pashcAd udetA purastAd astam etA dvis tAvad uttarata udetA dakShiNato 'stam etA marutAm eva tAvad AdhipatyaM svArAjyaM paryetA || ChUp_3,9.4 ||


atha yat paJNcamam amR^itaM tat sAdhyA upajIvanti brahmaNA mukhena |
na vai devA ashnanti na pibanti |
etad evAmR^itaM dR^iShTvA tR^ipyanti || ChUp_3,10.1 ||


ta etad eva rUpam abhisaMvishanti |
etasmAd rUpAd udyanti || ChUp_3,10.2 ||


sa ya etad evam amR^itaM veda sAdhyAnAm evaiko bhUtvA brahmaNaiva mukhenaitad evAmR^itaM dR^iShTvA tR^ipyati |
sa etad eva rUpam abhisaMvishati |
etasmAd rUpAd udeti || ChUp_3,10.3 ||


sa yAvad Aditya uttarata udetA dakShiNato 'stam etA dvis tAvad Urdhvam udetArvAg astam etA sAdhyAnAm eva tAvad AdhipatyaM svArAjyaM paryetA || ChUp_3,10.4 ||


atha tata Urdhva udetya naivodetA nAstam etaikala eva madhye sthAtA |
tad eSha shlokaH || ChUp_3,11.1 ||


na vai tatra na nimloca |
nodiyAya kadAcana |
devAs tenAhaM satyena |
mA virAdhiShi brahmaNeti || ChUp_3,11.2 ||


na ha vA asmA udeti na nimlocati |
sakR^id divA haivAsmai bhavati |
ya etAm evaM brahmopaniShadaM veda || ChUp_3,11.3 ||


tad dhaitad brahmA prajApataya uvAca |
prajApatir manave |
manuH prajAbhyaH |
tad dhaitad uddAlakAyAruNaye jyeShThAya putrAya pitA brahma provAca || ChUp_3,11.4 ||


idaM vAva taj jyeShThAya putrAya pitA brahma prabrUyAt praNAyyAya vAntevAsine || ChUp_3,11.5 ||


nAnyasmai kasmaicana |
yady apy asmA imAm adbhiH parigR^ihItAM dhanasya pUrNAM dadyAd etad eva tato bhUya iti || ChUp_3,11.6 ||


gAyatrI vA idaM sarvaM bhUtaM yad idam kiJNca |
vAg vai gAyatrI |
vAg vA idaM sarvaM bhUtaM gAyati ca trAyate ca || ChUp_3,12.1 ||


yA vai sA gAyatrIyaM vAva sA yeyaM pR^ithivI |
asyAM hIdaM sarvaM bhUtaM pratiShThitam |
etAm eva nAtishIyate || ChUp_3,12.2 ||


yA vai sA pR^ithivIyaM vAva sA yad idam asmin puruShe sharIram |
asmin hIme prANAH pratiShThitAH |
etad eva nAtishIyante || ChUp_3,12.3 ||


yad vai tat puruShe sharIram idaM vAva tad yad idam asminn antaH puruShe hR^idayam |
asmin hIme prANAH pratiShThitAH |
etad eva nAtishIyante || ChUp_3,12.4 ||


saiShA catuShpadA ShaDvidhA gAyatrI |
tad etad R^icAbhyanUktam || ChUp_3,12.5 ||


tAvAn asya mahimA tato jyAyAMsh ca puruShaH |
pAdo 'sya sarvA bhUtAni tripAd asyAmR^itaM divIti || ChUp_3,12.6 ||


yad vai tad brahmetIdaM vAva tad yo 'yaM bahirdhA puruShAd AkAshaH |
yo vai sa bahirdhA puruShAd AkAshaH || ChUp_3,12.7 ||


ayaM vAva sa yo 'yam antaH puruSha AkAshaH |
yo vai so 'ntaH puruSha AkAshaH || ChUp_3,12.8 ||


ayaM vAva sa yo 'yam antarhR^idaya AkAshaH |
tad etat pUrNam apravarti |
pUrNam apravartinIM shriyaM labhate ya evaM veda || ChUp_3,12.9 ||


tasya ha vA etasya hR^idayasya paJNca devasuShayaH |
sa yo 'sya prAÇ suShiH sa prANaH |
tac cakShuH |
sa AdityaH |
tad etat tejo 'nnAdyam ity upAsIta |
tejasvy annAdo bhavati ya evaM veda || ChUp_3,13.1 ||


atha yo 'sya dakShiNaH suShiH sa vyAnaH |
tac chrotram |
sa candramAH |
tad etac chrIsh ca yashash cety upAsIta |
shrImAn yashasvI bhavati ya evaM veda || ChUp_3,13.2 ||


atha yo 'sya pratyaÇ suShiH so 'pAnaH |
sA vAk |
so 'gniH |
tad etad brahmavarcasam annAdyam ity upAsIta |
brahmavarcasy annAdo bhavati ya evaM veda || ChUp_3,13.3 ||


atha yo 'syodaÇ suShiH sa samAnaH |
tan manaH |
sa parjanyaH |
tad etat kIrtish ca vyuShTish cetyupAsIta |
kIrtimAn vyuShTimAn bhavati ya evaM veda || ChUp_3,13.4 ||


atha yo 'syordhvaH suShiH sa udAnaH |
sa vAyuH |
sa AkAshaH |
tad etad ojash ca mahash cety upAsIta |
ojasvI mahasvAn bhavati ya evaM veda || ChUp_3,13.5 ||


te vA ete paJNca brahmapuruShAH svargasya lokasya dvArapAH |
sa ya etAn evaM paJNca brahmapuruShAn svargasya lokasya dvArapAn vedAsya kule vIro jAyate |
pratipadyate svargaM lokaM ya etAn evaM paJNca brahmapuruShAn svargasya lokasya dvArapAn veda || ChUp_3,13.6 ||


atha yad ataH paro divo jyotir dIpyate vishvataHpR^iShTheShu sarvataHpR^iShTheShv anuttameShUttameShu lokeShv idaM vAva tad yad idam asminn antaH puruShe jyotiH |
tasyaiShA dR^iShTir yatraitad asmi¤ charIre saMsparshenoShNimAnaM vijAnAti |
tasyaiShA shrutir yatraitat karNAv apigR^ihya ninadam iva nadathur ivAgner iva jvalata upashR^inoti |
tad etad dR^iShTaM ca shrutaM cety upAsIta |
cakShuShyaH shruto bhavati ya evaM veda ya evaM veda || ChUp_3,13.7 ||


sarvaM khalv idaM brahma tajjalAn iti shAnta upAsIta |
atha khalu kratumayaH puruSho yathAkratur asmiMl loke puruSho bhavati tathetaH pretya bhavati |
sa kratuM kurvIta || ChUp_3,14.1 ||


manomayaH prANasharIro bhArUpaH satyasaMkalpa AkAshAtmA sarvakarmA sarvakAmaH sarvagandhaH sarvarasaH sarvam idam abhyatto 'vAky anAdaraH || ChUp_3,14.2 ||


eSha ma AtmA antarhR^idaye 'NIyAn vrIher vA yavAd vA sarShapAd vA shyAmAkAd vA shyAmAkataNDulAd vA |
eSha ma AtmA antarhR^idaye jyAyAn pR^ithivyA jyAyAn antarikShAj jyAyAn divo jyAyAn ebhyo lokebhyaH || ChUp_3,14.3 ||


sarvakarmA sarvakAmaH sarvagandhaH sarvarasaH sarvam idam abhyatto 'vAkyanAdaraH |
eSha ma AtmA antarhR^idaye |
etad brahma |
etam itaH pretyAbhisaMbhavitA asmIti yasya syAd addhA na vicikitsA asti |
iti ha smAha shANDilyaH shANDilyaH || ChUp_3,14.4 ||


antarikShodaraH kosho bhUmibudhno na jIryati |
disho hy asya sraktayo dyaur asyottaraM bilam |
sa eSha kosho vasudhAnas tasmin vishvam idaM shritam || ChUp_3,15.1 ||


tasya prAcI dig juhUr nAma |
sahamAnA nAma dakShiNA |
rAj~nI nAma pratIcI |
subhUtA nAmodIcI |
tAsAM vAyur vatsaH |
sa ya etam evaM vAyuM dishAM vatsaM veda na putrarodaM roditi |
so 'ham etam evaM vAyuM dishAM vatsaM veda |
mA putrarodaM rudam || ChUp_3,15.2 ||


ariShTaM koshaM prapadye 'munAmunAmunA |
prANaM prapadye 'munAmunAmunA |
bhUH prapadye 'munAmunAmunA |
bhuvaH prapadye 'munAmunAmunA |
svaH prapadye 'munAmunAmunA || ChUp_3,15.3 ||


sa yad avocaM prANaM prapadya iti |
prAno vA idaM sarvaM bhUtaM yad idaM kiMca |
tam eva tat prApatsi || ChUp_3,15.4 ||


atha yad avocaM bhuvaH prapadya ity agniM prapadye vAyuM prapadya AdityaM prapadya ity eva tad avocam || ChUp_3,15.6 ||


atha yad avocaM svaH prapadya ity R^igvedaM prapadye yajurvedaM prapadye sAmavedaM prapadya ity eva tad avocam || ChUp_3,15.7 ||


puruSho vAva yaj~naH |
tasya yAni caturviMshativarShANi tat prAtaHsavanam |
caturviMshatyakSharA gAyatrI |
gAyatraM prAtaHsavanam |
tad asya vasavo 'nvAyattAH |
prANA vAva vasavaH |
ete hIdaM sarvaM vAsayanti || ChUp_3,16.1 ||


taM ced etasmin vayasi kiMcid upatapet sa brUyAt |
prANA vasava idaM me prAtaHsavanaM mAdhyaMdinaM savanam anusaMtanuteti mAhaM prANAnAM vasUnAM madhye yaj~no vilopsIyeti |
ud dhaiva tata ety agado ha bhavati || ChUp_3,16.2 ||


atha yAni catushcatvAriMshad varShANi tan mAdhyaMdinaM savanam |
catushcatvAriMshadakSharA triShTup |
traiShTubhaM mAdhyaMdinaM savanam |
tad asya rudrA anvAyattAH |
prANA vAva rudrAH |
ete hIdaM sarvaM rodayanti || ChUp_3,16.3 ||


taM ced etasmin vayasi kiMcid upatapet sa brUyAt |
prANA rudrA idaM me mAdhyaMdinaM savanaM tR^itIyasavanam anusaMtanuteti mAhaM prANAnAM rudrANAM madhye yaj~no vilopsIyeti |
ud dhaiva tata ety agado ha bhavati || ChUp_3,16.4 ||


atha yAny aShTAcatvAriMshad varShANi tat tR^itIyasavanam |
aShTAcatvAriMshadakSharA jagatI |
jAgataM tR^itIyasavanam |
tad asyAdityA anvAyattAH |
prANA vAvAdityAH |
ete hIdaM sarvam Adadate || ChUp_3,16.5 ||


taM ced etasmin vayasi kiMcid upatapet sa brUyAt |
prANA AdityA idaM me tR^itIyasavanam Ayur anusaMtanuteti mAhaM prANAnAm AdityAnAM madhye yaj~no vilopsIyeti |
ud dhaiva tata ety agado haiva bhavati || ChUp_3,16.6 ||


etad dha sma vai tad vidvAn Aha mahidAsa aitareyaH |
sa kiM ma etad upatapasi yo 'ham anena na preShyAm iti |
sa ha ShoDashaM varShashatam ajIvat |
pra ha ShoDashaM varShashataM jIvati ya evaM veda || ChUp_3,16.7 ||


sa yad ashishiShati yat pipAsati yan na ramate tA asya dIkShAH || ChUp_3,17.1 ||


atha yad ashnAti yat pibati yad ramate tad upasadair eti || ChUp_3,17.2 ||


atha yad dhasati yaj jakShati yan maithunaM carati stutashastrair eva tad eti || ChUp_3,17.3 ||


atha yat tapo dAnam Arjavam ahiMsA satyavacanam iti tA asya dakShiNAH || ChUp_3,17.4 ||


tasmAd AhuH soShyaty asoShTeti |
punar utpAdanam evAsya tat |
maraNam evAvabhR^ithaH || ChUp_3,17.5 ||


tad dhaitad ghora AN^girasaH kR^iShNAya devakIputrAyoktvovAca |
apipAsa eva sa babhUva |
so 'ntavelAyAm etat trayaM pratipadyetAkShitam asy acyutam asi prANasaMshitam asIti |
tatraite dve R^icau bhavataH || ChUp_3,17.6 ||


Adit pratnasya retasaH |
ud vayaM tamasaspari |
jyotiH pashyanta uttaram |
svaH pashyanta uttaram |
devaM devatrA sUryam aganma jyotir uttamam iti jyotir uttamam iti || ChUp_3,17.7 ||


mano brahmety upAsIta |
ity adhyAtmam |
athAdhidaivatam |
AkAsho brahma |
ity ubhayam AdiShTaM bhavaty adhyAtmaM cAdhidaivataM ca || ChUp_3,18.1 ||


tad etac catuShpAd brahma |
vAk pAdaH prANaH pAdash cakShuH pAdaH shrotraM pAdaH |
ity adhyAtmam |
athAdhidaivatam |
agniH pAdo vAyuH pAda AdityaH pAdo dishaH pAdaH |
ity ubhayam evAdiShTaM bhavaty adhyAtmaM cAdhidaivataM ca || ChUp_3,18.2 ||


vAg eva brahmaNash caturthaH pAdaH |
so 'gninA jyotiShA bhAti ca tapati ca |
bhAti ca tapati ca kIrtyA yashasA brahmavarcasena ya evaM veda || ChUp_3,18.3 ||


prANa eva brahmaNash caturthaH pAdaH |
sa vAyunA jyotiShA bhAti ca tapati ca |
bhAti ca tapati ca kIrtyA yashasA brahmavarcasena ya evaM veda || ChUp_3,18.4 ||


cakShur eva brahmaNash caturthaH pAdaH |
sa Adityena jyotiShA bhAti ca tapati ca |
bhAti ca tapati ca kIrtyA yashasA brahmavarcasena ya evaM veda || ChUp_3,18.5 ||


shrotram eva brahmaNash caturthaH pAdaH |
sa digbhir jyotiShA bhAti ca tapati ca |
bhAti ca tapati ca kIrtyA yashasA brahmavarcasena ya evaM veda ya evaM veda || ChUp_3,18.6 ||


Adityo brahmety AdeshaH |
tasyopavyAkhyAnam |
asad evedam agra AsIt |
tat sad AsIt |
tat samabhavat |
tad ANDaM niravartata |
tat saMvatsarasya mAtrAm ashayata |
tan nirabhidyata |
te ANDakapAle rajataM ca suvarNaM cAbhavatAm || ChUp_3,19.1 ||


tad yad rajataM seyaM pR^ithivI |
yat suvarNaM sA dyauH |
yaj jarAyu te parvatAH |
yad ulbaM (sa) samegho nIhAraH |
yA dhamanayas tA nadyaH |
yad vAsteyam udakaM sa samudraH || ChUp_3,19.2 ||


atha yat tad ajAyata so 'sAv AdityaH |
taM jAyamAnaM ghoShA ulUlavo 'nUdatiShThant sarvANi ca bhUtAni sarve ca kAmAH |
tasmAt tasyodayaM prati pratyAyanaM prati ghoShA ulUlavo 'nUttiShThanti sarvANi ca bhUtAni sarve ca kAmAH || ChUp_3,19.3 ||


sa ya etam evaM vidvAn AdityaM brahmety upAste |
abhyAsho ha yad enaM sAdhavo ghoShA A ca gaccheyur upa ca nimreDeran nimreDeran || ChUp_3,19.4 ||


jAnashrutir ha pautrAyaNaH shraddhAdeyo bahudAyI bahupAkya Asa |
sa ha sarvata AvasathAn mApayAM cakre sarvata eva me 'nnam atsyantIti || ChUp_4,1.1 ||


atha ha haMsA nishAyAm atipetuH |
tad dhaivaM haMso haMsam abhyuvAda |
ho ho 'yi bhallAkSha bhallAkSha jAnashruteH pautrAyaNasya samaM divA jyotir AtataM tan mA prasAN^kShIs tat tvAM mA pradhAkShIr iti || ChUp_4,1.2 ||


tam u ha paraH pratyuvAca kam v ara enam etat santaM sayugvAnam iva raikvam Attha iti |
yo nu kathaM sayugvA raikva iti || ChUp_4,1.3 ||


yathA kR^itAya vijitAyAdhareyAH saMyanty evam enaM sarvaM tad abhisameti yat kiMca prajAH sAdhu kurvanti |
yas tad veda yat sa veda sa mayaitad ukta iti || ChUp_4,1.4 ||


tad u ha jAnashrutiH pautrAyaNa upashushrAva |
sa ha saMjihAna eva kShattAram uvAcAN^gAre ha sayugvAnam iva raikvam Attheti |
yo nu kathaM sayugvA raikva iti || ChUp_4,1.5 ||


yathA kR^itAya vijitAyAdhareyAH saMyanty evam enaM sarvaM tad abhisameti yat kiMca prajAH sAdhu kurvanti |
yas tad veda yat sa veda sa mayaitad ukta iti || ChUp_4,1.6 ||


sa ha kShattAnviShya nAvidam iti pratyeyAya |
taM hovAca yatrAre brAhmaNasyAnveShaNA tad enam arccheti || ChUp_4,1.7 ||


so 'dhastAc chakaTasya pAmAnaM kaShamANam upopavivesha |
taM hAbhyuvAda tvaM nu bhagavaH sayugvA raikva iti |
ahaM hy arA 3 iti ha pratijaj~ne |
sa ha kShattAvidam iti pratyeyAya || ChUp_4,1.8 ||


tad u ha jAnashrutiH pautrAyaNaH ShaT shatAni gavAM niShkam ashvatarIrathaM tad AdAya praticakrame |
taM hAbhyuvAda || ChUp_4,2.1 ||


raikvemAni ShaT shatAni gavAm ayaM niShko 'yam ashvatarIrathaH |
anu ma etAM bhagavo devatAM shAdhi yAM devatAm upAssa iti || ChUp_4,2.2 ||


tam u ha paraH pratyuvAcAha hAretvA shUdra tavaiva saha gobhir astv iti |
tad u ha punar eva jAnashrutiH pautrAyaNaH sahasraM gavAM niShkam ashvatarIrathaM duhitaraM tad AdAya praticakrame || ChUp_4,2.3 ||


taM hAbhyuvAda |
raikvedaM sahasraM gavAm ayaM niShko 'yam ashvatarIratha iyaM jAyAyaM grAmo yasminn Asse 'nv eva mA bhagavaH shAdhIti || ChUp_4,2.4 ||


tasyA ha mukham upodgR^ihNann uvAcAjahAremAH shUdrAnenaiva mukhenAlApayiShyathA iti |
te haite raikvaparNA nAma mahAvR^iSheShu yatrAsmA uvAsa |
tasmai hovAca || ChUp_4,2.5 ||


vAyur vAva saMvargaH |
yadA vA agnir udvAyati vAyum evApyeti |
yadA sUryo 'stam eti vAyum evApyeti |
yadA candro 'stam eti vAyum evApyeti || ChUp_4,3.1 ||


yadApa ucchuShyanti vAyum evApiyanti |
vAyur hy evaitAn sarvAn saMvR^iN^kte |
ity adhidaivatam || ChUp_4,3.2 ||


athAdhyAtmam |
prANo vAva samvargaH |
sa yadA svapiti prANam eva vAg apy eti |
prANaM cakShuH |
prANaM shrotram |
prANaM manaH |
prANo hy evaitAn sarvAn saMvR^iN^kta iti || ChUp_4,3.3 ||


tau vA etau dvau samvargau |
vAyur eva deveShu prANaH prANeShu || ChUp_4,3.4 ||


atha ha shaunakaM ca kApeyam abhipratAriNaM ca kAkShaseniM pariviShyamANau brahmacArI bibhikShe |
tasmA u ha na dadatuH || ChUp_4,3.5 ||


sa hovAca |
mahAtmanash caturo deva ekaH kaH sa jagAra bhuvanasya gopAH |
taM kApeya nAbhipashyanti martyA abhipratArin bahudhA vasantam |
yasmai vA etad annaM tasmA etan na dattam iti || ChUp_4,3.6 ||


tad u ha shaunakaH kApeyaH pratimanvAnaH pratyeyAya |
AtmA devAnAM janitA prajAnAM hiraÇyadaMShTro babhaso 'nasUriH |
mahAntam asya mahimAnam Ahur anadyamAno yad anannam atti |
iti vai vayam brahmacArin nedam upAsmahe dattAsmai bhikShAm iti || ChUp_4,3.7 ||


tasmai u ha daduH |
te vA ete paJNcAnye paJNcAnye dasha santas tat kR^itam |
tasmAt sarvAsu dikShv annam eva dasha kR^itam |
saiShA virAD annAdI |
tayedaM sarvaM dR^iShTam |
sarvam asya idaM dR^iShTaM bhavaty annAdo bhavati ya evaM veda ya evaM veda || ChUp_4,3.8 ||


satyakAmo ha jAbAlo jabAlAM mAtaram AmantrayAM cakre |
brahmacaryaM bhavati vivatsyAmi kiMgotro nv aham asmIti || ChUp_4,4.1 ||


sA hainam uvAca |
nAham etad veda tAta yadgotras tvam asi |
bahv aham carantI paricAriNI yauvane tvAm alabhe |
sAham etan na veda yadgotras tvam asi |
jabAlA tu nAmAham asmi |
satyakAmo nAma tvam asi |
sa satyakAma eva jAbAlo bruvIthA iti || ChUp_4,4.2 ||


sa ha hAridrumataM gautamam etyovAca |
brahmacaryaM bhagavati vatsyAmi |
upeyAM bhagavantam iti || ChUp_4,4.3 ||


taM hovAca kiMgotro nu somyAsIti |
sa hovAca |
nAham etad veda bho yadgotro 'ham asmi |
apR^icchaM mAtaram |
sA mA pratyabravId bahv aham carantI paricariNI yauvane tvAm alabhe |
sAham etan na veda yadgotras tvam asi |
jabAlA tu nAmAham asmi |
satyakAmo nAma tvam asIti |
so 'haM satyakAmo jAbAlo 'smi bho iti || ChUp_4,4.4 ||


taM hovAca |
naitad abrahmaNo vivaktum arhati |
samidhaM somyAhara |
upa tvA neShye na satyAd agA iti |
tam upanIya kR^ishAnAm abalAnAM catuHshatA gA nirAkR^itya uvAcemAH somyAnusaMvrajeti |
tA abhiprasthApayann uvAca |
nAsahasreNAvarteyeti |
sa ha varShagaNaM provAsa |
tA yadA sahasraM sampeduH || ChUp_4,4.5 ||


atha hainam R^iShabho 'bhyuvAda satyakAma 3 iti |
bhagava iti ha pratishushrAva |
prAptAH somya sahasraM smaH |
prApaya na AcAryakulam || ChUp_4,5.1 ||


brahmaNash ca te pAdaM bravANi iti |
bravItu me bhagavAn iti |
tasmai hovAca |
prAcI dik kalA |
praticI dik kalA |
dakShiNA dik kalA |
udIcI dik kalA |
eSha vai somya catuShkalaH pAdo brahmaNaH prakAshavAn nAma || ChUp_4,5.2 ||


sa ya etam evaM vidvAMsh catuShkalaM pAdaM brahmaNaH prakAshavAn ity upAste prakAshavAn asmiMl loke bhavati |
prakAshavato ha lokA¤ jayati ya etam evaM vidvAMsh catuShkalaM pAdaM brahmaNaH prakAshavAn ity upAste || ChUp_4,5.3 ||


agniShTe pAdaM vakteti |
sa ha shvo bhUte gA abhiprasthApayAM cakAra |
tA yatrAbhisAyaM babhUvus tatrAgnim upasamAdhAya gA uparudhya samidham AdhAya pashcAd agneH prAÇ upopavivesha || ChUp_4,6.1 ||


tam agnir abhyuvAda satyakAma 3 iti |
bhagava iti ha pratishushrAva || ChUp_4,6.2 ||


brahmaNaH somya te pAdaM bravANIti |
bravItu me bhagavAn iti |
tasmai ha uvAca |
pR^ithivI kalA |
antarikShaM kalA |
dyauH kalA |
samudraH kalA |
eSha vai somya catuShkalaH pAdo brahmaNo 'nantavAn nAma || ChUp_4,6.3 ||


sa ya etam evaM vidvAMsh catuShkalaM pAdaM brahmaNo 'nantavAn ity upAste 'nantavAn asmiMl loke bhavati |
anantavato ha lokA¤ jayati ya etam evaM vidvAMsh catuShkalaM pAdaM brahmaNo 'nantavAn ity upAste || ChUp_4,6.4 ||


brahmaNaH somya te pAdaM bravANIti |
bravItu me bhagavAn iti |
tasmai hovAca |
agniH kalA |
sUryaH kalA |
candraH kalA |
vidyut kalA |
eSha vai somya catuShkalaH pAdo brahmaNo jyotiShmAn nAma || ChUp_4,7.3 ||


sa ya etam evaM vidvAMsh catuShkalaM pAdaM brahmaNo jyotiShmAn ity upAste jyotiShmAn asmiMl loke bhavati |
jyotiShmato ha lokA¤ jayati ya etam evaM vidvAMsh catuShkalaM pAdaM brahmaNo jyotiShmAn ity upAste || ChUp_4,7.4 ||


madguShTe pAdaM vakteti |
sa ha shvo bhUte gA abhiprasthApayAM cakAra |
tA yatrAbhisAyaM babhUvus tatrAgnim upasamAdhAya gA uparudhya samidham AdhAya pashcAd agneH prAÇ upopavivesha || ChUp_4,8.1 ||


taM madgur upanipatyAbhyuvAda satyakAma 3 iti |
bhagava iti ha pratishushrAva || ChUp_4,8.2 ||


brahmaNaH somya te pAdaM bravANIti |
bravItu me bhagavAn iti |
tasmai hovAca |
prANaH kalA |
cakShuH kalA |
shrotraM kalA |
manaH kalA |
eSha vai somya catuShkalaH pAdo brahmaNa AyatanavAn nAma || ChUp_4,8.3 ||


sa ya etam evaM vidvAMsh catuShkalaM pAdaM brahmaNa AyatanavAn ity upAsta AyatanavAn asmiMl loke bhavati |
Ayatanavato ha lokA¤ jayati ya etam evaM vidvAMsh catuShkalaM pAdaM brahmaNa AyatanavAn ity upAste || ChUp_4,8.4 ||


prApa hAcaryakulam |
tam Acaryo 'bhyuvAda satyakAma 3 iti |
bhagava iti ha pratishushrAva || ChUp_4,9.1 ||


brahmavid iva vai somya bhAsi |
ko nu tvAnushashAseti |
anye manuShyebhya iti ha pratijaj~ne |
bhagavAMs tv eva me kAme brUyAt || ChUp_4,9.2 ||


shrutaM hy eva me bhagavaddR^ishebhya AcAryAd dhaiva vidyA viditA sAdhiShThaM prApatIti |
tasmai ha etad eva uvAca |
atra ha na kiMcana vIyAyeti vIyAyeti || ChUp_4,9.3 ||


upakosalo ha vai kAmalAyanaH satyakAme jAbAle brahmacAryam uvAsa |
tasya ha dvAdasha vArShAny agnIn paricacAra |
sa ha smAnyAn antevAsinaH samAvartayaMs taM ha smaiva na samAvartayati || ChUp_4,10.1 ||


taM jAyovAca tapto brahmacArI kushalam agnIn paricacArIt |
mA tvA agnayaH paripravocan |
prabrUhy asmA iti |
tasmai hAprocyaiva pravAsAM cakre || ChUp_4,10.2 ||


sa ha vyAdhinA anashituM dadhre |
tam AcAryajAyA uvAca brahmacArinn ashAna |
kiM nu na ashnAsi iti |
sa ha uvAca bahava ime 'smin puruShe kAmA nAnAtyAyAH |
vyAdhIbhIH pratipUrNo 'smi |
na as/iShyAmi iti || ChUp_4,10.3 ||


atha hAgnayaH samUdire |
tapto brahmacArI kushalaM naH paryacArIt |
hantAsmai prabravAmeti tasmai hocuH |
prANo brahma kaM brahma khaM brahmeti || ChUp_4,10.4 ||


sa hovAca |
vijAnAmy ahaM yat prANo brahma |
kaM ca tu khaM ca na vijAnAmIti |
te hocuH |
yad vAva kaM tad eva kham |
yad eva khaM tad eva kam iti |
prANaM ca hAsmai tad AkAshaM cocuH || ChUp_4,10.5 ||


atha hainaM gArhapatyo 'nushashAsa pR^ithivy agnir annam Aditya iti |
ya eSha Aditye puruSho dR^ishyate so 'ham asmi sa eva aham asmi iti || ChUp_4,11.1 ||


sa ya etam evaM vidvAn upAste |
apahate pApakR^ityAm |
lokI bhavati |
sarvam Ayur eti |
jyog jIvati |
na asya avarapuruShAH kShIyante |
upa vayaM taM bhuJNjAmo 'smiMsh ca loke 'muShmiMsh ca |
ya etam evaM vidvAn upAste || ChUp_4,11.2 ||


atha ha enam anvAhAryapacano 'nushashAsa Apo disho nakShatrANi candramA iti |
ya eSha candramasi puruSho dR^iShyate so 'ham asmi sa eva aham asmi iti || ChUp_4,12.1 ||


sa ya etam evaM vidvAn upAste |
apahate pApakR^ityAm |
lokI bhavati |
sarvam Ayur eti |
jyog jIvati |
na asya avarapuruShAH kShIyante |
upa vayaM taM bhuJNjAmo 'smiMsh ca loke 'muShmiMsh ca |
ya etam evaM vidvAn upAste || ChUp_4,12.2 ||


atha hainam AhavanIyo 'nushashAsa prANa AkAsho dyaur vidyud iti |
ya eSha vidyuti puruSho dR^ishyate so 'ham asmi sa evAham asmIti || ChUp_4,13.1 ||


sa ya etam evaM vidvAn upAste |
apahate pApakR^ityAm |
lokI bhavati |
sarvam ayur eti |
jyog jIvati |
nAsyAvarapuruShAH kShIyante |
upa vayaM taM bhuJNjAmo 'smiMsh ca loke 'muShmiMsh ca |
ya etam evaM vidvAn upAste || ChUp_4,13.2 ||


te hocuH |
upakosalaiShA somya te 'smadvidyAtmavidyA ca |
AcAryas tu te gatiM vakteti |
AjagAma hAsyAcAryaH |
tam AcAryo 'bhyuvAdopakosala 3 iti || ChUp_4,14.1 ||


bhagava iti ha pratishushrAva |
brahmavida iva somya mukhaM bhAti |
ko nu tvAnushashAseti |
ko nu mAnushishyAd bho itIhApeva nihnute |
ime nUnam IdR^ishA anyAdR^ishA itIhAgnIn abhyUde |
kiM nu somya kila te 'vocann iti || ChUp_4,14.2 ||


idam iti ha pratijaj~ne |
lokAn vAva kila somya te 'vocan |
ahaM tu te tad vakShyAmi yathA puShkarapalAsha Apo na shliShyanta evam evaMvidi pApaM karma na shliShyata iti |
bravItu me bhagavAn iti |
tasmai hovAca || ChUp_4,14.3 ||


ya eSho 'kShiNi puruSho dR^ishyata eSha Atmeti hovAca |
etad amR^itam abhayam etad brahmeti |
tad yady apy asmin sarpir vodakaM vA siJNcati vartmanI eva gacchati || ChUp_4,15.1 ||


etaM saMyadvAma ity AcakShate |
etaM hi sarvANi vAmAny abhisaMyanti |
sarvANy enaM vAmAny abhisaMyanti ya evaM veda || ChUp_4,15.2 ||


eSha u eva vAmanIH |
eSha hi sarvANi vAmAni nayati |
sarvANi vAmAni nayati ya evaM veda || ChUp_4,15.3 ||


eSha u eva bhAmanIH |
eSha hi sarveShu lokeShu bhAti |
sarveShu lokeShu bhAti ya evaM veda || ChUp_4,15.4 ||


atha yad u caivAsmi¤ chavyaM kurvanti yadi ca nArciSham evAbhisaMbhavanti |
arciSho 'haH |
ahna ApUryamANapakSham |
ApUryamANapakShAd yAn ShaD udaÇÇ eti mAsAMs tAn |
mAsebhyaH saMvatsaram |
saMvatsarAd Adityam |
AdityAc candramasam |
candramaso vidyutam |
tat puruSho 'mAnavaH |
sa enAn brahma gamayati |
eSha devapatho brahmapathaH |
etena pratipadyamAnA imaM mAnavam AvartaM nAvartante nAvartante || ChUp_4,15.5 ||


eSha ha vai yaj~no yo 'yaM pavate |
eSha ha yann idaM sarvaM punAti |
yad eSha yann idaM sarvaM punAti |
tasmAd eSha eva yaj~naH |
tasya manash ca vAk ca vartanI || ChUp_4,16.1 ||


tayor anyatarAM manasA saMskaroti brahmA |
vAcA hotAdhvaryur udgAtAnyatarAm |
sa yatropAkR^ite prAtaranuvAke purA paridhAnIyAyA brahmA vyavavadati || ChUp_4,16.2 ||


anyatarAm eva vartanIM saMskaroti |
hIyate 'nyatarA |
sa yathaikapAd vrajan ratho vaikena cakreNa vartamAno riShyaty evam asya yaj~no riShyati |
yaj~naM riShyantaM yajamAno 'nu riShyati |
sa iShTvA pApIyAn bhavati || ChUp_4,16.3 ||


atha yatra upAkR^ite prAtaranuvAke na purA paridhAnIyAyA brahmA vyavavadaty ubhe eva vartanI saMskurvanti |
na hIyate 'nyatarA || ChUp_4,16.4 ||


sa yathobhayapAd vrajan ratho vobhAbhyAM cakrAbhyAM vartamAnaH pratitiShThaty evam asya yaj~naH pratitiShThati yaj~naM pratitiShThantaM yajamAno 'nu pratitiShThati |
sa iShTvA shreyAn bhavati || ChUp_4,16.5 ||


prajApatir lokAn abhyatapat |
teShAM tapyamAnAnAM rasAn prAvR^ihat |
agniM pR^ithivyAH |
vAyum antarikShAt |
AdityaM divaH || ChUp_4,17.1 ||


sa etAs tisro devatA abhyatapat |
tAsAM tapyamAnAnAM rasAn prAvR^ihat |
agner R^icaH |
vAyor yajUMShi |
sAmAny AdityAt || ChUp_4,17.2 ||


sa etAM trayIM vidyAm abhyatapat |
tasyAs tapyamAnAyA rasAn prAvR^ihat |
bhUr ity R^igbhyaH |
bhuvar iti yajurbhyaH |
svar iti sAmabhyaH || ChUp_4,17.3 ||


tad yady R^ikto riShyed bhUH svAheti gArhapatye juhuyAt |
R^icAm eva tadrasenarcAM vIryeNarcAM yaj~nasya viriShTaM saMdadhAti || ChUp_4,17.4 ||


atha yadi yajuShTo riShyed bhuvaH svAheti dakShiNAgnau juhuyAt |
yajuShAm eva tadrasena yajuShAM vIryeNa yajuShAM yaj~nasya viriShTaM saMdadhAti || ChUp_4,17.5 ||


atha yadi sAmato riShyet svaH svAhety AhavanIye juhuyAt |
sAmnAm eva tadrasena sAmnAM vIryeNa sAmnAM yaj~nasya viriShTaM saMdadhAti || ChUp_4,17.6 ||


tad yathA lavaNena suvarNaM saMdadhyAt |
suvarNena rajataM rajatena trapu trapuNA sIsaM sIsena lohaM lohena dAru dAru carmaNA || ChUp_4,17.7 ||


evam eShAM lokAnAm AsAM devatAnAm asyAs trayyA vidyAyA vIryeNa yaj~nasya viriShTaM saMdadhAti |
bheShajakR^ito ha vA eSha yaj~no yatraivaMvid brahmA bhavati || ChUp_4,17.8 ||


eSha ha vA udakpravaNo yaj~no yatraivaMvid brahmA bhavati |
evaMvidaM ha vA eShA brahmANam anu gAthA |
yato yata Avartate tat tad gacchati || ChUp_4,17.9 ||


mAnavaH |
brahmaivaika R^itvik kurUn ashvAbhirakShati |
evaMvid dha vai brahmA yaj~naM yajamAnaM sarvAMsh cartvijo 'bhirakShati |
tasmAd evaMvidam eva brahmANaM kurvIta nAnevaMvidaM nAnevaMvidam || ChUp_4,17.10 ||


yo ha vai jyeShThaM ca shreShThaM ca veda jyeShThash ca ha vai shreShThash ca bhavati |
prANo vAva jyeShThash ca shreShThash ca || ChUp_5,1.1 ||


yo ha vai vasiShThaM veda vasiShTho ha svAnAM bhavati |
vAg vAva vasiShThaH || ChUp_5,1.2 ||


yo ha vai pratiShThAM veda prati ha tiShThaty asmiMsh ca loke 'muShmiMsh ca |
cakShur vAva pratiShThA || ChUp_5,1.3 ||


yo ha vai saMpadaM veda saM hAsmai kAmAH padyante daivAsh ca mAnuShAsh ca |
shrotraM vAva saMpat || ChUp_5,1.4 ||


yo ha vA AyatanaM vedAyatanaM ha svAnAM bhavati |
mano ha vA Ayatanam || ChUp_5,1.5 ||


atha ha prANA ahaMshreyasi vyUdire |
ahaM shreyAn asmy ahaM shreyAn asmIti || ChUp_5,1.6 ||


te ha prANAH prajApatiM pitaram etyocuH bhagavan ko naH shreShTha iti |
tAn hovAca |
yasmin va utkrAnte sharIraM pApiShThataram iva dR^ishyeta sa vaH shreShTha iti || ChUp_5,1.7 ||


sA ha vAg uccakrAma |
sA saMvatsaraM proShya paryetyovAca |
katham ashakatarte maj jIvitum iti |
yathA kalA avadantaH prANantaH prANena pashyantash cakShuShA shR^iNvantaH shrotreNa dhyAyanto manasaivam iti |
pravivesha ha vAk || ChUp_5,1.8 ||


cakShur hoccakrAma |
tat saMvatsaraM proShya paryetyovAca |
katham ashakatarte maj jIvitum iti |
yathAndhA apashyantaH prANantaH prANena vadanto vAcA shR^iNvantaH shrotreNa dhyAyanto manasaivam iti |
pravivesha ha cakShuH || ChUp_5,1.9 ||


shrotraM hoccakrAma |
tat saMvatsaraM proShya paryetyovAca katham ashakatarte maj jIvitum iti |
yathA badhirA ashR^iNvantaH prANantaH prANena vadanto vAcA pashyantash cakShuShA dhyAyanto manasaivam iti |
pravivesha ha shrotram || ChUp_5,1.10 ||


mano hoccakrAma |
tat saMvatsaraM proShya paryetyovAca |
katham ashakatarte maj jIvitum iti |
yathA bAlA amanasaH prANantaH prANena vadanto vAcA pashyantash cakShuShA shR^iNvantaH shrotreNaivam iti |
pravivesha ha manaH || ChUp_5,1.11 ||


atha ha prANa uccikramiShan sa yathA suhayaH paDvIshashaN^kUn saMkhided evam itarAn prANAn samakhidat |
taM hAbhisametyocuH |
bhagavann edhi |
tvaM naH shreShTho 'si |
motkramIr iti || ChUp_5,1.12 ||


atha hainaM vAg uvAca |
yad ahaM vasiShTho 'smi tvaM tadvasiShTho 'sIti |
atha hainaM cakShur uvAca |
yad ahaM pratiShThAsmi tvaM tatpratiShThAsIti || ChUp_5,1.13 ||


atha hainaM shrotram uvAca |
yad ahaM saMpad asmi tvaM tatsaMpad asIti |
atha hainaM mana uvAca |
yad aham Ayatanam asmi tvaM tadAyatanam asIti || ChUp_5,1.14 ||


na vai vAco na cakShUMShi na shrotrANi na manAMsIty AcakShate |
prANA ity evAcakShate |
prANo hy evaitAni sarvANi bhavati || ChUp_5,1.15 ||


sa hovAca kiM me 'nnaM bhaviShyatIti |
yat kiMcid idam A shvabhya A shakunibhya iti hocuH |
tad vA etad anasyAnnam |
ano ha vai nAma pratyakSham |
na ha vA evaMvidi kiMcanAnannaM bhavatIti || ChUp_5,2.1 ||


sa hovAca kiM me vAso bhaviShyatIti |
Apa iti hocuH |
tasmAd vA etad ashiShyantaH purastAc copariShTAc cAdbhiH paridadhati |
lambhuko ha vAso bhavati |
anagno ha bhavati || ChUp_5,2.2 ||


tad dhaitat satyakAmo jAbAlo goshrutaye vaiyAghrapadyAyoktvovAca |
yady apy enac chuShkAya sthANave brUyAj jAyerann evAsmi¤ chAkhAH praroheyuH palAshAnIti || ChUp_5,2.3 ||


atha yadi mahaj jigamiShet, amAvAsyAyAm dIkShitvA paurNamAsyAM rAtrau sarvauShadhasya mantham dadhimadhunor upamathya jyeShThAya shreShThAya svAhety agnAv Ajyasya hutvA manthe saMpAtam avanayet || ChUp_5,2.4 ||


vasiShThAya svAhety agnAv Ajyasya hutvA manthe saMpAtam avanayet |
pratiShThAyai svAhety agnAv Ajyasya hutvA manthe saMpAtam avanayet |
saMpade svAhety agnAv Ajyasya hutvA manthe saMpAtam avanayet |
AyatanAya svAhety agnAv Ajyasya hutvA manthe saMpAtam avanayet || ChUp_5,2.5 ||


atha pratisR^ipyAJNjalau mantham AdhAya japati |
amo nAmAsi |
amA hi te sarvam idam |
sa hi jyeShThaH shreShTho rAjAdhipatiH |
sa mA jyaiShThyaM shraiShThyaM rAjyam AdhipatyaM gamayatu |
aham evedaM sarvam asAnIti || ChUp_5,2.6 ||


atha khalv etayarcA paccha AcAmati |
tat savitur vR^iNImaha ity AcAmati |
vayaM devasya bhojanam ity AcAmati |
shreShThaM sarvadhAtamam ity AcAmati |
turaM bhagasya dhImahIti sarvaM pibati |
nirNijya kaMsaM camasaM vA pashcAd agneH saMvishati |
carmaNi vA sthaNDile vA vAcaMyamo 'prasAhaH |
sa yadi striyaM pashyet samR^iddhaM karmeti vidyAt || ChUp_5,2.7 ||


tad eSha shlokaH |
yadA karmasu kAmyeShu striyaM svapneShu pashyati |
samR^iddhiM tatra jAnIyAt tasmin svapnanidarshane tasmin svapnanidarshane || ChUp_5,2.8 ||


shvetaketur hAruNeyaH paJNcAlAnAM samitim eyAya |
taM ha pravAhaNo jaivalir uvAca |
kumArAnu tvA ashiShat piteti |
anu hi bhagava iti || ChUp_5,3.1 ||


vettha yad ito 'dhi prajAH prayantIti |
na bhagava iti |
vettha yathA punar Avartanta 3 iti |
na bhagava iti |
vettha pathor devayAnasya pitR^iyANasya ca vyAvartanA 3 iti |
na bhagava iti || ChUp_5,3.2 ||


vettha yathAsau loko na saMpUryata 3 iti |
na bhagava iti |
vettha yathA paJNcamyAm AhutAv ApaH puruShavacaso bhavantIti |
naiva bhagava iti || ChUp_5,3.3 ||


athAnu kim anu shiShTho 'vocathA yo hImAni na vidyAt |
kathaM so 'nushiShTo bruvIteti |
sa hAyastaH pitur ardham eyAya |
taM hovAcAnanushiShya vAva kila mA bhagavAn abravId anu tvAshiSham iti || ChUp_5,3.4 ||


paJNca mA rAjanyabandhuH prashnAn aprAkShIt |
teShAM naikaMcanAshakaM vivaktum iti |
sa hovAca yathA mA tvaM tadaitAn avado yathAham eShAM naikaMcana veda |
yady aham imAn avediShyaM kathaM te nAvakShyam iti || ChUp_5,3.5 ||


sa ha gautamo rAj~no 'rdham eyAya |
tasmai ha prAptAyArhAM cakAra |
sa ha prAtaH sabhAga udeyAya |
taM hovAca |
mAnuShasya bhagavan gautama vittasya varaM vR^iNIthA iti |
sa hovAca |
tavaiva rAjan mAnuShaM vittam |
yAm eva kumArasyAnte vAcam abhAShathAs tAm eva me brUhIti |
sa ha kR^icchrI babhUva || ChUp_5,3.6 ||


taM ha ciraM vasety Aj~nApayAM cakAra |
taM hovAca |
yathA mA tvaM gautamAvadaH |
yatheyaM na prAk tvattaH purA vidyA brAhmaNAn gacchati |
tasmAd u sarveShu lokeShu kShatrasyaiva prashAsanam abhUd iti |
tasmai hovAca || ChUp_5,3.7 ||


asau vAva loko gautamAgniH |
tasyAditya eva samit |
rashmayo dhUmaH |
ahar arciH |
candramA aN^gArAH |
nakShatrANi visphuliN^gAH || ChUp_5,4.1 ||


tasminn etasminn agnau devAH shraddhAM juhvati |
tasyA AhuteH somo rAjA saMbhavati || ChUp_5,4.2 ||


parjanyo vAva gautamAgniH |
tasya vAyur eva samit |
abhraM dhUmaH |
vidyud arciH |
ashanir aN^gArAH |
hrAdunayo visphuliN^gAH || ChUp_5,5.1 ||


tasminn etasminn agnau devAH somaM rAjAnaM juhvati |
tasyA Ahuter varShaM saMbhavati || ChUp_5,5.2 ||


pR^ithivI vAva gautamAgniH |
tasyAH samvatsara eva samit |
AkAsho dhUmaH |
rAtrir arciH |
disho 'N^gArAH |
avAntaradisho visphuliN^gAH || ChUp_5,6.1 ||


tasminn etasminn agnau devA varShaM juhvati |
tasyA Ahuter annaM saMbhavati || ChUp_5,6.2 ||


puruSho vAva gautamAgniH |
tasya vAg eva samit |
prANo dhUmaH |
jihvArciH |
cakShur aN^gArAH |
shrotraM visphuliN^gAH || ChUp_5,7.1 ||


tasminn etasminn agnau devA annaM juhvati |
tasyA Ahuter retaH sambhavati || ChUp_5,7.2 ||


yoShA vAva gautamAgniH |
tasyA upastha eva samit |
yad upamantrayate sa dhUmaH |
yonir arciH |
yad antaH karoti te 'N^gArAH |
abhinandA visphuliN^gAH || ChUp_5,8.1 ||


tasminn etasminn agnau devA reto juhvati |
tasyA Ahuter garbhaH saMbhavati || ChUp_5,8.2 ||


iti tu paJNcamyAm AhutAv ApaH puruShavacaso bhavantIti |
sa ulbAvR^ito garbho dasha vA nava vA mAsAn antaH shayitvA yAvad vAtha jAyate || ChUp_5,9.1 ||


sa jAto yAvadAyuShaM jIvati |
taM pretaM diShTam ito 'gnaya eva haranti yata eveto yataH saMbhUto bhavati || ChUp_5,9.2 ||


tad ya itthaM viduH |
ye ceme 'raNye shraddhA tapa ity upAsate |
te 'rciSham abhisaMbhavanti |
arciSho 'haH |
ahna ApUryamANapakSham |
ApUryamANapakShAd yAn ShaD udaÇÇ eti mAsAMs tAn || ChUp_5,10.1 ||


mAsebhyaH saMvatsaram |
saMvatsarAd Adityam |
AdityAc candramasam |
candramaso vidyutam |
tat puruSho 'mAnavaH |
sa enAn brahma gamayati |
eSha devayAnaH panthA iti || ChUp_5,10.2 ||


atha ya ime grAma iShTApUrte dattam ity upAsate |
te dhUmam abhisaMbhavanti |
dhUmAd rAtrim |
rAtrer aparapakSham |
aparapakShAd yAn ShaD dakShiNaiti mAsAMs tAn |
naite saMvatsaram abhiprApnuvanti || ChUp_5,10.3 ||


mAsebhyaH pitR^ilokam |
pitR^ilokAd AkAsham |
AkAsAc candramasam |
eSha somo rAjA |
tad devAnAm annam |
taM devA bhakShayanti || ChUp_5,10.4 ||


tasmin yavAtsaMpAtam uShitvAthaitam evAdhvAnaM punar nivartante |
AkAsham |
AkAshAd vAyum |
vAyur bhUtvA dhUmo bhavati |
dhUmo bhUtvAbhraM bhavati || ChUp_5,10.5 ||


abhraM bhUtvA megho bhavati |
megho bhUtvA pravarShati |
ta iha vrIhiyavA oShadhivanaspatayas tilamAsA iti jAyante 'to vai khalu durniShprapataram |
yo yo hy annam atti yo retaH siJNcati tad bhUya eva bhavati || ChUp_5,10.6 ||


tad ya iha ramaNIyacaraNA abhyAsho ha yat te ramaNIyAM yonim Apadyeran brAhmaNayoniM vA kShatriyayoniM vA vaishyayoniM vA |
atha ya iha kapUyacaraNA abhyAsho ha yat te kapUyAM yonim Apadyera¤ shvayonim vA sUkarayoniM vA caNDAlayoniM vA || ChUp_5,10.7 ||


athaitayoH pathor na katareNacana tAnImAni kShudrANy asakR^idAvartIni bhUtAni bhavanti jAyasva mriyasveti |
etat tR^itIyaM sthAnam |
tenAsau loko na saMpUryate |
tasmAj jugupseta |
tad eSha shlokaH || ChUp_5,10.8 ||


steno hiraNyasya surAM pibaMsh ca |
guros talpam Avasan brahmahA ca |
ete patanti catvAraH paJNcamash cAcaraMs tair iti || ChUp_5,10.9 ||


atha ha ya etAn evaM paJNcAgnIn veda na saha tair apy Acaran pApmanA lipyate |
shuddhaH pUtaH puNyaloko bhavati ya evaM veda ya evaM veda || ChUp_5,10.10 ||


prAcInashAla aupamanyavaH satyayaj~naH pauluShir indradyumno bhAllaveyo janaH shArkarAkShyo buDila AshvatarAshvis te haite mahAshAlA mahAshrotriyAH sametya mImAMsAM cakruH |
ko na AtmA kiM brahmeti || ChUp_5,11.1 ||


te ha saMpAdayAM cakruH |
uddAlako vai bhagavanto 'yam AruNiH saMpratImam AtmAnaM vaishvAnaram adhyeti |
taM hantAbhyAgacchAmeti |
taM hAbhyAjagmuH || ChUp_5,11.2 ||


sa ha saMpAdayAM cakAra |
prakShyanti mAm ime mahAshAlA mahAshrotriyAH |
tebhyo na sarvam iva pratipatsye |
hantAham anyam abhyanushAsAnIti || ChUp_5,11.3 ||


tAn hovAca |
ashvapatir vai bhagavanto 'yaM kaikeyaH saMpratImam AtmAnaM vaishvAnaram adhyeti |
taM hantAbhyAgacchAmeti |
taM hAbhyAjagmuH || ChUp_5,11.4 ||


tebhyo ha prAptebhyaH pR^ithag arhANi kArayAM cakAra |
sa ha prAtaH saMjihAna uvAca |
na me steno janapade na kadaryo na madyapaH |
nAnAhitAgnir nAvidvAn na svairI svairiNI kutaH |
yakShyamANo vai bhagavanto 'ham asmi |
yAvad ekaikasmA R^itvije dhanaM dAsyAmi tAvad bhagavadbhyo dAsyAmi |
vasantu bhagavanta iti || ChUp_5,11.5 ||


te hocuH |
yena haivArthena puruShash caret taM haiva vadet |
AtmAnam evemaM vaishvAnaraM saMpraty adhyeShi |
tam eva no brUhIti || ChUp_5,11.6 ||


tAn hovAca |
prAtar vaH prativaktAsmIti |
te ha samitpANayaH pUrvAhNe praticakramire |
tAn hAnupanIyaivaitad uvAca || ChUp_5,11.7 ||


aupamanyava kaM tvam AtmAnam upAssa iti |
divam eva bhagavo rAjann iti hovAca |
eSha vai sutejA AtmA vaishvAnaro yaM tvam AtmAnam upAsse |
tasmAt tava sutaM prasutam AsutaM kule dR^ishyate || ChUp_5,12.1 ||


atsy annaM pashyasi priyam |
atty annaM pashyati priyam bhavaty asya brahmavarcasaM kule ye etam evam AtmAnaM vaishvAnaram upAste |
mUdhA tv eSha Atmana iti hovAca |
mUrdhA te vyapatiShyad yan mAM nAgamiShya iti || ChUp_5,12.2 ||


atha hovAca satyayaj~naM pauluShim |
prAcInayogya kaM tvam AtmAnam upAssa iti |
Adityam eva bhagavo rAjann iti hovAca |
eSha vai vishvarUpa AtmA vaishvAnaro yaM tvam AtmAnam upAste |
tasmAt tava bahu vishvarUpaM kule dR^ishyate || ChUp_5,13.1 ||


pravR^itto 'shvatarIratho dAsI niShkaH |
atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
cakShuSh Tv etad Atmana iti hovAca |
andho 'bhaviShyo yan mAM nAgamiShya iti || ChUp_5,13.2 ||


atha hovAcendradyumnaM bhAllaveyam |
vaiyAghrapadya kaM tvam AtmAnam upAssa iti |
vAyum eva bhagavo rAjann iti hovAca |
eSha vai pR^ithagvartmAtmA vaishvAnaro yaM tvam AtmAnam upAsse |
tasmAt tvAM pR^ithag balaya Ayanti pR^ithag rathashreNayo 'nuyanti || ChUp_5,14.1 ||


atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
prANas tv eSha Atmana iti hovAca |
prANas ta udakramiShyad yan mAM nAgamiShya iti || ChUp_5,14.2 ||


atha hovAca janaM shArkarAkShyam |
shArkarAkShya kaM tvam AtmAnam upAssa iti |
AkAsham eva bhagavo rAjann iti hovAca |
eSha vai bahula AtmA vaishvAnaro yaM tvam AtmAnam upasse |
tasmAt tvaM bahulo 'si prajayA ca dhanena ca || ChUp_5,15.1 ||


atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
saMdehas tv eSha Atmana iti hovAca |
saMdehas te vyashIryad yan mAM nAgamiShya iti || ChUp_5,15.2 ||


atha hovAca buDilam AshvatarAshvim |
vaiyAghrapadya kaM tvam AtmAnam upAssa iti |
apa eva bhagavo rAjann iti hovAca |
eSha vai rayir AtmA vaishvAnaro yaM tvam AtmAnam upAsse |
tasmAt tvaM rayimAn puShTimAn asi || ChUp_5,16.1 ||


atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
bastis tv eSha Atmana iti hovAca |
bastis te vyabhetsyad yan mAM nAgamiShya iti || ChUp_5,16.2 ||


atha hovAcoddAlakam AruNim |
gautama kaM tvam AtmAnam upassa iti |
pR^ithivIm eva bhagavo rAjann iti hovAca |
eSha vai pratiShThAtmA vaishvAnaro yaM tvam AtmAnam upAsse |
tasmAt tvaM pratiShThito 'si prajayA ca pashubhish ca || ChUp_5,17.1 ||


atsy annaM pashyasi priyam |
atty annaM pashyati priyaM bhavaty asya brahmavarcasaM kule ya etam evam AtmAnaM vaishvAnaram upAste |
pAdau tv etAv Atmana iti hovAca |
pAdau te vyamlAsyetAM yan mAM nAgamiShya iti || ChUp_5,17.2 ||


tAn hovAca |
ete vai khalu yUyaM pR^ithag ivemam AtmAnaM vaishvAnaraM vidvAMso 'nnam attha |
yas tv etam evaM prAdeshamAtram abhivimAnam AtmAnaM vaishvAnaram upAste |
sa sarveShu lokeShu sarveShu bhUteShu sarveShv Atmasv annam atti || ChUp_5,18.1 ||


tasya ha vA etasyAtmano vaishvAnarasya mUrdhaiva sutejAsh cakShur vishvarUpaH prANaH pR^ithagvartmAtmA saMdeho bahulo bastir eva rayiH pR^ithivy eva pAdAv ura eva vedir lomANi barhir hR^idayaM gArhapatyo mano 'nvAhAryapacana Asyam AhavanIyaH || ChUp_5,18.2 ||


tad yad bhaktaM prathamam Agacchet tad dhomIyam |
sa yAM prathamAm AhutiM juhuyAt tAM juhuyAt prANAya svAheti |
prANas tR^ipyati || ChUp_5,19.1 ||


prANe tR^ipyati cakShus tR^ipyati |
cakShuShi tR^ipyaty Adityas tR^ipyati |
Aditye tR^ipyati dyaus tR^ipyati |
divi tR^ipyantyAM yat kiMca dyaush cAdityash cAdhitiShThatas tat tR^ipyati |
tasyAnu tR^iptiM tR^ipyati prajayA pashubhir annAdyena tejasA brahmavarcaseneti || ChUp_5,19.2 ||


atha yAM dvitIyAM juhuyAt tAM juhuyAd vyAnAya svAheti |
vyAnas tR^ipyati || ChUp_5,20.1 ||


vyAne tR^ipyati shrotraM tR^ipyati |
shrotre tR^ipyati candramAs tR^ipyati |
candramasi tR^ipyati dishas tR^ipyanti |
dikShu tR^ipyantIShu yat kiMca dishash candramAsh cAdhitiShThanti tat tR^ipyati |
tasyAnu tR^iptiM tR^ipyati prajayA pashubhir annAdyena tejasA brahmavarcaseneti || ChUp_5,20.2 ||


atha yAM tR^itIyAM juhuyAt tAM juhuyAd apAnAya svAheti |
apAnas tR^ipyati || ChUp_5,21.1 ||


apAne tR^ipyati vAk tR^ipyati |
vAci tR^ipyantyAm agnis tR^ipyati |
agnau tR^ipyati pR^ithivI tR^ipyati |
pR^ithivyAM tR^ipyantyAM yat kiM ca pR^ithivI cAgnish cAdhitiShThatas tat tR^ipyati |
tasyAnutR^iptiM tR^ipyati prajayA pashubhir annAdyena tejasA brahmavarcaseneti || ChUp_5,21.2 ||


atha yAM caturthIM juhuyAt tAM juhuyAt samAnAya svAheti |
samAnas tR^ipyati || ChUp_5,22.1 ||


samAne tR^ipyati manas tR^ipyati |
manasi tR^ipyati parjanyas tR^ipyati |
parjanye tR^ipyati vidyut tR^ipyati |
vidyuti tR^ipyantyAM yat kiM ca vidyuc ca  parjanyash cAdhitiShThatas tat tR^ipyati |
tasyAnu tR^iptiM tR^ipyati prajayA pashubhir annAdyena tejasA brahmavarcaseneti || ChUp_5,22.2 ||


atha yAm paJNcamIM juhuyAt tAM juhuyAt udAnAya svAheti |
udAnas tR^ipyati || ChUp_5,23.1 ||


udAne tR^ipyati tvak tR^ipyati tvaci tR^ipyantyAM vAyus tR^ipyati |
vAyau tR^ipyaty AkAshas tR^ipyati |
AkAshe tR^ipyati yat kiMca vAyush cAkAshash cAdhitiShThatas tat tR^ipyati |
tasyAnu tR^iptiM tR^ipyati prajayA pashubhir annAdyena tejasA brahmavarcaseneti || ChUp_5,23.2 ||


sa ya idam avidvAn agnihotraM juhoti yathAN^gArAn apohya bhasmani juhuyAt tAdR^ik tat syAt || ChUp_5,24.1 ||


atha ya etad evaM vidvAn agnihotraM juhoti tasya sarveShu lokeShu sarveShu bhUteShu sarveShv Atmasu hutaM bhavati || ChUp_5,24.2 ||


tad yatheShIkAtUlam agnau protaM pradUyetaivaM hAsya sarve pApmAnaH pradUyante ya etad evaM vidvAn agnihotraM juhoti || ChUp_5,24.3 ||


tasmAd u haivaMvid yady api caNDAlAya ucchiShTaM prayacchet |
Atmani haivAsya tad vaishvAnare hutaM syAd iti |
tad eSha shlokaH || ChUp_5,24.4 ||


yatheha kShudhitA bAlA mAtaraM paryupAsate |
evaM sarvANi bhUtAny agnihotram upAsata || ChUp_5,24.5 ||


shvetaketur hAruNeya Asa |
taM ha pitovAca shvetaketo vasa brahmacaryam |
na vai somyAsmat kulIno 'nanUcya brahmabandhur iva bhavatIti || ChUp_6,1.1 ||


sa ha dvAdashavarSha upetya caturviMshativarShaH sarvAn vedAn adhItya mahAmanA anUcAnamAnI stabdha eyAya |
taM ha pitovAca || ChUp_6,1.2 ||


shvetaketo yan nu somyedaM mahAmanA anUcAnamAnI stabdho 'si |
uta tam Adesham aprAkShyaH yenAshrutaM shrutaM bhavaty amataM matam avij~nAtaM vij~nAtam iti |
kathaM nu bhagavaH sa Adesho bhavatIti || ChUp_6,1.3 ||


yathA somyaikena mR^itpiNDena sarvaM mR^inmayaM vij~nAtaM syAt |
vAcArambhaNaM vikAro nAmadheyaM mR^ittikety eva satyam || ChUp_6,1.4 ||


yathA somyaikena lohamaNinA sarvaM lohamayaM vij~nAtaM syAt |
vAcArambhaNaM vikAro nAmadheyaM loham ity eva satyam || ChUp_6,1.5 ||


yathA somyaikena nakhanikR^intanena sarvaM kArShNAyasaM vij~nAtaM syAt |
vAcArambhaNaM vikAro nAmadheyaM kR^iShNAyasam ity eva satyam |
evaM somya sa Adesho bhavatIti || ChUp_6,1.6 ||


na vai nUnaM bhagavantas ta etad avediShuH |
yad dhy etad avediShyan kathaM me nAvakShyan |
iti bhagavAMs tv eva me bravItv iti |
tathA somyeti hovAca || ChUp_6,1.7 ||


sad eva somyedam agra AsId ekam evAdvitIyam |
tad dhaika Ahur asad evedam agra AsId ekam evAdvitIyam |
tasmAd asataH saj jAyata || ChUp_6,2.1 ||


kutas tu khalu somyaivaM syAd iti hovAca |
katham asataH saj jAyeta |
sat tv eva somyedam agra AsId ekam evAdvitIyam || ChUp_6,2.2 ||


tad aikShata |
bahu syAM prajAyeyeti |
tat tejo 'sR^ijata |
tat teja aikShata |
bahu syAM prajAyeyeti |
tad apo 'sR^ijata |
tasmAd yatra kva ca shocati svedate vA puruShas tejasa eva tad adhy Apo jAyante || ChUp_6,2.3 ||


teShAM khalv eShAM bhUtAnAM trINy eva bIjAni bhavanty ANDajaM jIvajam udbhijjam iti || ChUp_6,3.1 ||


seyaM devataikShata |
hantAham imAs tisro devatA anena jIvenAtmanAnupravishya nAmarUpe vyAkaravANIti || ChUp_6,3.2 ||


tAsAM trivR^itaM trivR^itam ekaikAM karavANIti |
seyaM devatemAs tisro devatA anenaiva jIvenAtmanAnupravishya nAmarUpe vyAkarot || ChUp_6,3.3 ||


tAsAM trivR^itaM trivR^itam ekaikAm akarot |
yathA tu khalu somyemAs tisro devatAs trivR^it trivR^id ekaikA bhavati tan me vijAnIhIti || ChUp_6,3.4 ||


yad agne rohitaM rUpaM tejasas tad rUpam |
yac chuklaM tad apAm |
yat kR^iShNaM tad annasya |
apAgAd agner agnitvam |
vAcArambhaNaM vikAro nAmadheyaM trINi rUpANIty eva satyam || ChUp_6,4.1 ||


yad Adityasya rohitaM rUpaM tejasas tad rUpam |
yac chuklaM tad apAm |
yat kR^iShNaM tad annasya |
apAgAd AdityAd Adityatvam |
vAcArambhaNaM vikAro nAmadheyaM trINi rUpANIty eva satyam || ChUp_6,4.2 ||


yac candramaso rohitaM rUpaM tejasas tad rUpam |
yac chuklaM tad apAm |
yat kR^iShNaM tad annasya |
apAgAc candrAc candratvam |
vAcArambhaNaM vikAro nAmadheyaM trINi rUpANIty eva satyam || ChUp_6,4.3 ||


yad vidyuto rohitaM rUpaM tejasas tad rUpam |
yac chuklaM tad apAm |
yat kR^iShNaM tad annasya |
apAgAd vidyuto vidyuttvam |
vAcArambhaNaM vikAro nAmadheyaM trINi rUpANIty eva satyam || ChUp_6,4.4 ||


etad dha sma vai tadvidvAMsa AhuH pUrve mahAshAlA mahAshrotriyAH |
na no 'dya kashcanAshrutam amatam avij~nAtam udAhariShyati |
iti hy ebhyo vidAM cakruH || ChUp_6,4.5 ||


yad u rohitam ivAbhUd iti tejasas tad rUpam iti tad vidAM cakruH |
yad u shuklam ivAbhUd ity apAM rUpam iti tad vidAM cakruH |
yad u kR^iShNam ivAbhUd ity annasya rUpam iti tad vidAM cakruH || ChUp_6,4.6 ||


yad v avij~nAtam ivAbhUd ity etAsAm eva devatAnAM samAsa iti tad vidAM cakruH |
yathA nu khalu somyemAs tisro devatAH puruShaM prApya trivR^it trivR^id ekaikA bhavati tan me vijAnIhIti || ChUp_6,4.7 ||


annam ashitaM tredhA vidhIyate |
tasya yaH sthaviShTho dhAtus tat purIShaM bhavati |
yo madhyamas tan mAMsam |
yo 'NiShThas tan manaH || ChUp_6,5.1 ||


ApaH pItAs tredhA vidhIyante |
tAsAM yaH sthaviShTho dhAtus tan mUtraM bhavati |
yo madhyamas tal lohitam |
yo 'NiShThaH sa prANaH || ChUp_6,5.2 ||


tejo 'shitaM tredhA vidhIyate |
tasya yaH sthaviShTho dhAtus tad asthi bhavati |
yo madhyamaH sa majjA |
yo 'NiShThaH sA vAk || ChUp_6,5.3 ||


annamayaM hi somya manaH |
ApomayaH prANaH |
tejomayI vAg iti |
bhUya eva mA bhagavAn vij~nApayatv iti |
tathA somyeti hovAca || ChUp_6,5.4 ||


dadhnaH somya mathyamAnasya yo 'NimA sa UrdhvaH samudIShati |
tat sarpir bhavati || ChUp_6,6.1 ||


evam eva khalu somyAnnasyAshyamAnasya yo 'NimA sa UrdhvaH samudIShati |
tan mano bhavati || ChUp_6,6.2 ||


apAM somya pIyamAnAnAM yo 'NimA sa UrdhvaH samudIShati |
sA prAno bhavati || ChUp_6,6.3 ||


tejasaH somyAshyamAnasya yo 'NimA sa UrdhvaH samudIShati |
sA vAg bhavati || ChUp_6,6.4 ||


annamayaM hi somya manaH |
ApomayaH prANaH |
tejomayI vAg iti |
bhUya eva mA bhagavAn vij~nApayatv iti |
tathA somyeti hovAca || ChUp_6,6.5 ||


ShoDashakalaH somya puruShaH |
paJNcadashAhAni mAshIH |
kAmam apaH piba |
ApomayaH prANo na pibato vicchetsyata iti || ChUp_6,7.1 ||


sa ha paJNcadashAhAni nAsha |
atha hainam upasasAda kiM bravImi bho iti |
R^icaH somya yajUMShi sAmAnIti |
sa hovAca na vai mA pratibhAnti bho iti || ChUp_6,7.2 ||


taM hovAca yathA somya mahato 'bhyAhitasyaiko 'N^gAraH khadyotamAtraH parishiShTaH syAt |
tena tato 'pi na bahu dahet |
evaM somya te ShoDashAnAM kalAnAm ekA kalA atishiShTA syAt |
tayaitarhi vedAn nAnubhavasi |
ashAna |
atha me vij~nAsyasIti || ChUp_6,7.3 ||


sa hAsha |
atha hainam upasasAda |
taM ha yat kiM ca papraccha sarvaM ha pratipede || ChUp_6,7.4 ||


taM hovAca |
yathA somya mahato 'bhyAhitasyaikam aN^gAraM khadyotamAtraM parishiShTaM taM tR^inair upasamAdhAya prAjvalayet tena tato 'pi bahu dahet || ChUp_6,7.5 ||


evaM somya te ShoDashAnAM kalAnAm ekA kalAtishiShTAbhUt |
sAnnenopasamAhitA prAjvAlI |
tayaitarhi vedAn anubhavasi |
annamayaM hi somya manaH |
ApomayaH prANaH |
tejomayI vAg iti |
tad dhAsya vijaj~nAv iti vijaj~nAv iti || ChUp_6,7.6 ||


uddAlako hAruNiH shvetaketuM putram uvAca svapnAntaM me somya vijAnIhIti |
yatraitat puruShaH svapiti nAma satA somya tadA saMpanno bhavati |
svam apIto bhavati |
tasmAd enaM svapitIty AcakShate |
svaM hy apIto bhavati || ChUp_6,8.1 ||


sa yathA shakuniH sUtreNa prabaddho dishaM dishaM patitvAnyatrAyatanam alabdhvA bandhanam evopashrayate |
evam eva khalu somya tan mano dishaM dishaM patitvAnyatrAyatanam alabdhvA prANam evopashrayate |
prANabandhanaM hi somya mana iti || ChUp_6,8.2 ||


ashanApipAse me somya vijAnIhIti |
yatraitat puruSho 'shishiShati nAmApa eva tad ashitaM nayante |
tad yathA gonAyo 'shvanAyaH puruShanAya ity evaM tad apa AcakShate 'shanAyeti |
tatraitac chuN^gam utpatitaM somya vijAnIhi |
nedam amUlaM bhaviShyatIti || ChUp_6,8.3 ||


tasya kva mUlaM syAd anyatrAnnAt |
evam eva khalu somyAnnena shuN^genApo mUlam anviccha |
adbhiH somya shuN^gena tejo mUlam anviccha |
tejasA somya shuN^gena sanmUlam anviccha |
sanmUlAH somyemAH sarvAH prajAH sadAyatanAH satpratiShThAH || ChUp_6,8.4 ||


atha yatraitat puruShaH pipAsati nAma teja eva tat pItaM nayate |
tad yathA gonAyo 'shvanAyaH puruShanAya ity evaM tat teja AcaShTa udanyeti |
tatraitad eva shuN^gam utpatitaM somya vijAnIhi |
nedam amUlaM bhaviShyatIti || ChUp_6,8.5 ||


tasya kva mUlaM syAd anyatrAdbhyaH |
adbhiH somya shuN^gena tejo mUlam anviccha |
tejasA somya shuN^gena sanmUlam anviccha |
sanmUlAH somyemAH sarvAH prajAH sad AyatanAH satpratiShThAH |
yathA nu khalu somyemAs tisro devatAH puruShaM prApya trivR^it trivR^id ekaikA bhavati tad uktaM purastAd eva bhavati |
asya somya puruShasya prayato vAÇ manasi saMpadyate manaH prANe prANas tejasi tejaH parasyAM devatAyAm || ChUp_6,8.6 ||


sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,8.7 ||


yathA somya madhu madhukR^ito nistiShThanti nAnAtyayAnAM vR^ikShANAM rasAn samavahAram ekatAM rasaM gamayanti || ChUp_6,9.1 ||


te yathA tatra na vivekaM labhante 'muShyAhaM vR^ikShasya raso 'smy amuShyAhaM vR^ikShasya raso 'smIti |
evam eva khalu somyemAH sarvAH prajAH sati saMpadya na viduH sati saMpadyAmaha iti || ChUp_6,9.2 ||


ta iha vyaghro vA siMho vA vR^iko vA varAho vA kITo vA pataN^go vA daMsho vA mashako vA yad yad bhavanti tad Abhavanti || ChUp_6,9.3 ||


sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,9.4 ||


imAH somya nadyaH purastAt prAcyaH syandante pashcAt pratIcyaH |
tAH samudrAt samudram evApiyanti |
sa samudra eva bhavati |
tA yathA tatra na vidur iyam aham asmIyam aham asmIti || ChUp_6,10.1 ||


evam eva khalu somyemAH sarvAH prajAH sata Agamya na viduH sata AgacchAmaha iti |
ta iha vyAghro vA siMho vA vR^iko vA varAho vA kITo vA pataN^go vA daMsho vA mashako vA yad yad bhavanti tad Abhavanti || ChUp_6,10.2 ||


sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,10.3 ||


asya somya mahato vR^ikShasya yo mUle 'bhyAhanyAj jIvan sraved yo madhye 'bhyAhanyAj jIvan sraved yo 'gre 'bhyAhanyAj jIvan sravet |
sa eSha jIvenAtmanAnuprabhUtaH pepIyamAno modamAnas tiShThati || ChUp_6,11.1 ||


asya yad ekAM shAkhAM jIvo jahAty atha sA shuShyati |
dvitIyAM jahAty atha sA shuShyati |
tR^itIyAM jahAty atha sA shuShyati |
sarvaM jahAti sarvaH shuShyati || ChUp_6,11.2 ||


evam eva khalu somya viddhIti ha uvAca |
jIvApetaM vAva kiledaM mriyate na jIvo mriyata iti |
sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,11.3 ||


nyagrodhaphalam ata Ahareti |
idaM bhagava iti |
bhinddhIti |
bhinnaM bhagava iti |
kim atra pashyasIti |
aNvya ivemA dhAnA bhagava iti |
AsAm aN^gaikAM bhinddhIti |
bhinnA bhagava iti |
kim atra pashyasIti |
na kiMcana bhagava iti || ChUp_6,12.1 ||


taM hovAca yaM vai somyaitam aNimAnaM na nibhAlayasa etasya vai somyaiSho 'Nimna evaM mahAnyagrodhas tiShThati |
shraddhatsva somyeti || ChUp_6,12.2 ||


sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,12.3 ||


lavaNam etad udake 'vadhAyAtha mA prAtar upasIdathA iti |
sa ha tathA cakAra |
taM hovAca |
yad doShA lavaNam udake 'vAdhA aN^ga tad Ahareti |
tad dhAvamR^ishya na viveda || ChUp_6,13.1 ||


yathA vilInam eva |
an;gAsyAntAd AcAmeti |
katham iti |
lavaNam iti |
madhyAd AcAmeti |
katham iti |
lavaNam iti |
antAd AcAmeti |
katham iti |
lavaNam iti |
abhiprAsyaitad atha mopasIdathA iti |
tad dha tathA cakAra |
tac chashvat saMvartate |
taM hovAcAtra vAva kila tat somya na nibhAlayase 'traiva kileti || ChUp_6,13.2 ||


sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,13.3 ||


yathA somya puruShaM gandhArebhyo 'bhinaddhAkSham AnIya taM tato 'tijane visR^ijet |
sa yathA tatra prAÇ vodaÇ vA adharAÇ vA pratyaÇ vA pradhmAyItAbhinaddhAkSha AnIto 'bhinaddhAkSho visR^iShTaH || ChUp_6,14.1 ||


tasya yathAbhinahanaM pramucya prabrUyAd etAM dishaM gandhArA etAM dishaM vrajeti |
sa grAmAd grAmaM pR^icchan paNDito medhAvI gandhArAn evopasaMpadyeta |
evam evehAcAryavAn puruSho veda |
tasya tAvad eva ciraM yAvan na vimokShye 'tha saMpatsya iti || ChUp_6,14.2 ||


sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,14.3 ||


puruShaM somyotopatApinaM j~nAtayaH paryupAsate jAnAsi mAM jAnAsi mAm iti |
tasya yAvan na vAÇ manasi saMpadyate manaH prANe prANas tejasi tejaH parasyAM devatAyAM tAvaj jAnAti || ChUp_6,15.1 ||


atha yadAsya vAÇ manasi saMpadyate manaH prANe prANas tejasi tejaH parasyAM devatAyAm atha na jAnAti || ChUp_6,15.2 ||


sa ya eSho 'Nimaitad Atmyam idaM sarvam |
tat satyam |
sa AtmA |
tat tvam asi shvetaketo iti |
bhUya eva mA bhagavAn vij~nApayatv iti |
tathA somyeti hovAca || ChUp_6,15.3 ||


puruShaM somyota hastagR^ihItam Anayanti |
apahArShIt steyam akArShIt parashum asmai tapateti |
sa yadi tasya kartA bhavati tata evAnR^itam AtmAnaM kurute |
so 'nR^itAbhisaMdho 'nR^itenAtmAnam antardhAya parashuM taptaM pratigR^ihNAti |
sa dahyate |
atha hanyate || ChUp_6,16.1 ||


atha yadi tasyAkartA bhavati |
tata eva satyam AtmAnaM kurute |
sa satyAbhisandhaH satyenAtmAnam antardhAya parashuM taptaM pratigR^ihNAti |
sa na dahyate |
atha mucyate || ChUp_6,16.2 ||


sa yathA tatra nAdAhyeta |
etad Atmyam idaM sarvam |
tat satyam |
sa AtmA |
tat tvam asi shvetaketo iti |
tad dhAsya vijaj~nAv iti vijaj~nAv iti || ChUp_6,16.3 ||


adhIhi bhagava iti hopasasAda sanatkumAraM nAradaH |
taM hovAca yad vettha tena mopasIda |
tatas ta UrdhvaM vakShyAmIti |
sa hovAca || ChUp_7,1.1 ||


R^igvedaM bhagavo 'dhyemi yajurvedaM sAmavedam AtharvaNaM caturtham itihAsapurANaM paJNcamaM vedAnAM vedaM pitryaM rAshiM daivaM nidhiM vAkovAkyam ekAyanaM devavidyAM brahmavidyAM bhUtavidyAM kShatravidyAM nakShatravidyAM sarpadevajanavidyAm etad bhagavo 'dhyemi || ChUp_7,1.2 ||


so 'haM bhagavo mantravid evAsmi nAtmavit |
shrutaM hy eva me bhagavaddR^ishebhyas tarati shokam Atmavid iti |
so 'haM bhagavaH shocAmi |
taM mA bhagavA¤ chokasya pAraM tArayatv iti |
taM hovAca yad vai kiMcaitad adhyagIShThA nAmaivaitat || ChUp_7,1.3 ||


nAma vA R^igvedo yajurvedaH sAmaveda AtharvaNash caturtha itihAsapurANaH paJNcamo vedAnAM vedaH pitryo rAshir daivo nidhir vAkovAkyam ekAyanaM devavidyA brahmavidyA bhUtavidyA kShatravidyA nakShatravidyA sarpadevajanavidyA |
nAmaivaitat |
nAmopAssveti || ChUp_7,1.4 ||


sa yo nAma brahmety upAste |
yAvan nAmno gataM tatrAsya yathAkAmacAro bhavati yo nAma brahmety upAste |
asti bhagavo nAmno bhUya iti |
nAmno vAva bhUyo 'stIti |
tan me bhagavAn bravItv iti || ChUp_7,1.5 ||


vAg vAva nAmno bhUyasI |
vAg vA R^igvedaM vij~nApayati yajurvedaM sAmavedam AtharvaNaM caturtham itihAsapurANaM paJNcamaM vedAnAM vedaM pitryaM rAshiM daivaM nidhiM vAkovAkyam ekAyanaM devavidyAM brahmavidyAM bhUtavidyAM kShatravidyAM nakShatravidyAM sarpadevajanavidyAM divaM ca pR^ithivIM ca vAyuM cAkAshaM cApash ca tejash ca devAMsh ca manuShyAMsh ca pashUMsh ca vayAMsi ca tR^iNavanaspatI¤ shvApadAny AkITapataN^gapipIlakaM dharmaM cAdharmaM |
ca satyaM cAnR^itaM ca sAdhu cAsAdhu ca hR^idayaj~naM cAhR^idayaj~naM ca |
yad vai vAÇ nAbhaviShyan na dharmo nAdharmo vyaj~nApayiShyan na satyaM nAnR^itaM na sAdhu nAsAdhu na hR^idayaj~no nAhR^idayaj~naH |
vAg evaitad sarvaM vij~nApayati vAcam upAssveti || ChUp_7,2.1 ||


sa yo vAcaM brahmety upAste |
yAvad vAco gataM tatrAsya yathAkAmacAro bhavati yo vAcaM brahmety upAste |
asti bhagavo vAco bhUya iti |
vAco vAva bhUyo 'stIti |
tan me bhagavAn bravItv iti || ChUp_7,2.2 ||


mano vAva vAco bhUyaH |
yathA vai dve vAmalake dve vA kole dvau vAkShau muShTir anubhavaty evaM vAcaM ca nAma ca mano 'nubhavati |
sa yadA manasA manasyati mantrAn adhIyIyety athAdhIte |
karmANi kurvIyety atha kurute |
putrAMsh ca pashUMsh ceccheyety athecchate |
imaM ca lokam amuM ceccheyety athecchate |
mano hy AtmA |
mano hi lokaH |
mano hi brahma |
mana upAssveti || ChUp_7,3.1 ||


sa yo mano brahmety upAste |
yAvan manaso gataM tatrAsya yathAkAmacAro bhavati yo mano brahmety upAste |
asti bhagavo manaso bhUya iti |
manaso vAva bhUyo 'stIti |
tan me bhagavAn bravItv iti || ChUp_7,3.2 ||


saMkalpo vAva manaso bhUyAn |
yadA vai saMkalpayate 'tha manasyati |
atha vAcam Irayati |
tAm u nAmnIyUati |
nAmni mantrA ekaM bhavanti |
mantreShu karmANi || ChUp_7,4.1 ||


tAni ha vA etAni saMkalpaikAyanAni saMkalpAtmakAni saMkalpe pratiShThitAni |
samakÊpatAM dyAvApR^ithivI |
samakalpetAM vAyush cAkAshaM ca |
samakalpantApash ca tejash ca |
teShAM saMkÊptyai varShaM saMkalpate |
varShasya saMkÊptyA annaM saMkalpate |
annasya saMkÊptyai prANAH saMkalpante |
prANAnAM saMkÊptyai mantrAH saMkalpante |
mantrANAM saMkÊptyai karmANi saMkalpante |
karmaNAM saMkÊptyai lokaH saMkalpate |
lokasya saMkÊptyai sarvaM saMkalpate |
sa eSha saMkalpaH |
saMkalpam upAssveti || ChUp_7,4.2 ||


sa yaH saMkalpaM brahmety upAste |
kÊptAn vai sa lokAn dhruvAn dhruvaH pratiShThitAn pratiShThito 'vyathamAnAn avyathamAno 'bhisidhyati |
yAvat saMkalpasya gataM tatrAsya yathAkAmacAro bhavati yaH saMkalpaM brahmety upAste |
asti bhagavaH saMkalpAd bhUya iti |
saMkalpAd vAva bhUyo 'stIti |
tan me bhagavAn bravItv iti || ChUp_7,4.3 ||


cittaM vAva saMkalpAd bhUyaH |
yadA vai cetayate 'tha saMkalpayate |
atha manasyati |
atha vAcam Irayati |
tAm u nAmnIyUati |
nAmni mantrA ekaM bhavanti |
mantreShu karmANi || ChUp_7,5.1 ||


tAni ha vA etAni cittaikAyanAni cittAtmAni citte pratiShThitAni |
tasmAd yady api bahuvid acitto bhavati nAyam astIty evainam AhuH |
yad ayaM veda yad vA ayaM vidvAn nettham acittaH syAd iti |
atha yady alpavic cittavAn bhavati tasmA evota shushrUShante |
cittaM hy evaiShAm ekAyanam |
cittam AtmA |
cittaM pratiShThA |
cittam upAssveti || ChUp_7,5.2 ||


sa yash cittaM brahmety upAste |
cittAn vai sa lokAn dhruvAn dhruvaH pratiShThitAn pratiShThito 'vyathamAnAn avyathamAno 'bhisidhyati |
yAvac cittasya gataM tatrAsya yathAkAmacAro bhavati yash cittaM brahmety upAste |
asti bhagavash cittAd bhUya iti |
cittAd vAva bhUyo 'stIti |
tan me bhagavAn bravItv iti || ChUp_7,5.3 ||


dhyAnaM vAva cittAd bhUyaH |
dhyAyatIva pR^ithivI |
dhyAyatIvAntarikSham |
dhyAyatIva dyauH |
dhyAyantIvApaH |
dhyAyantIva parvatAH |
dhyAyantIva devamanuShyAH |
tasmAd ya iha manuShyANAM mahattAM prApnuvanti dhyAnApAdAMshA ivaiva te bhavanti |
atha ye 'lpAH kalahinaH pishunA upavAdinas te |
atha ye prabhavo dhyAnApAdAMshA ivaiva te bhavanti |
dhyAnam upAssveti || ChUp_7,6.1 ||


sa yo dhyAnaM brahmety upAste |
yAvad dhyAnasya gataM tatrAsya yathAkAmacAro bhavati yo dhyAnaM brahmety upAste |
asti bhagavo dyAnAd bhUya iti |
dhyAnAd vAva bhUyo 'stIti |
tan me bhagavAn bravItv iti || ChUp_7,6.2 ||


vij~nAnaM vAva dhyAnAd bhUyaH |
vij~nAnena vA R^igvedaM vijAnAti yajurvedaM sAmavedam AtharvaNaM caturtham itihAsapurANaM paJNcamaM vedAnAM vedaM pitryaM rAshiM daivaM nidhiM vAkovAkyam ekAyanaM devavidyAM brahmavidyAM bhUtavidyAM kShatravidyAM nakShatravidyAM sarpadevajanavidyAM divaM ca pR^ithivIM ca vAyuM cAkAshaM cApash ca tejash ca devAMsh ca manuShyAMsh ca pashUMsh ca vayAMsi ca tR^iNavanaspatI¤ chvApadAny AkITapataN^gapipIlakam |
dharmaM cAdharmaM ca satyaM cAnR^itaM ca sAdhu cAsAdhu ca hR^idayaj~naM cAhR^idayaj~naM cAnnaM ca rasaM cemaM ca lokam amuM ca vij~nAnenaiva vijAnAti |
vij~nAnam upAssveti || ChUp_7,7.1 ||


sa yo vij~nAnaM brahmety upAste |
vij~nAnavato vai sa lokA¤ j~nAnavato 'bhisidhyati |
yAvad vij~nAnasya gataM tatrAsya yathAkAmacAro bhavati yo vij~nAnaM brahmety upAste |
asti bhagavo vij~nAnAd bhUya iti |
vij~nAnAd vAva bhUyo 'stIti |
tan me bhagavAn bravItv iti || ChUp_7,7.2 ||


balaM vAva vij~nAnAd bhUyaH |
api ha shataM vij~nAnavatAm eko balavAn Akampayate |
sa yadA balI bhavaty athotthAtA bhavati |
uttiShThan paricaritA bhavati |
paricarann upasattA bhavati |
upasIdan draShTA bhavati shrotA bhavati mantA bhavati boddhA bhavati kartA bhavati vij~nAtA bhavati |
balena vai pR^ithivI tiShThati balenAntarikShaM balena dyaur balena parvatA balena devamanuShyA balena pashavash ca vayAMsi ca tR^iNavanaspatayaH shvApadAny AkITapataN^gapipIlakam |
balena lokas tiShThati |
balam upAssveti || ChUp_7,8.1 ||


sa yo balam upAste |
yAvad balasya gataM tatrAsya yathAkAmacAro bhavati yo balaM brahmety upAste |
asti bhagavo balAd bhUya iti |
balAd vAva bhUyo 'stIti |
tan me bhagavAn bravItv iti || ChUp_7,8.2 ||


annaM vAva balAd bhUyaH |
tasmAd yady api dasha rAtrIr nAshnIyAt |
yady u ha jIvet |
athavAdraShTAshrotAmantAboddhAkartAvij~nAtA bhavati |
athAnnasyAye draShTA bhavati shrotA bhavati mantA bhavati boddhA bhavati kartA bhavati vij~nAtA bhavati |
annam upAssveti || ChUp_7,9.1 ||


sa yo 'nnaM brahmety upAste |
annavato vai sa lokAn pAnavato 'bhisidhyati |
yAvad annasya gataM tatrAsya yathAkAmacAro bhavati yo 'nnaM brahmety upAste |
asti bhagavo 'nnAd bhUya iti |
annAd vAva bhUyo 'stIti |
tan me bhagavAn bravItv iti || ChUp_7,9.2 ||


Apo vAvAnnAd bhUyasyaH |
tasmAd yadA suvR^iShTir na bhavati vyAdhIyante prANA annaM kanIyo bhaviShyatIti |
atha yadA suvR^iShTir bhavaty AnandinaH prANA bhavanty annaM bahu bhaviShyatIti |
Apa evemA mUrtA yeyaM pR^ithivI yad antarikShaM yad dyaur yat parvatA yad devamanuShyA yat pashavash ca vayAMsi ca tR^iNavanaspatayaH shvApadAny AkITapataN^gapipIlakam |
Apa evemA mUrtAH |
apa upAssveti || ChUp_7,10.1 ||


sa yo 'po brahmety upAste |
Apnoti sarvAn kAmAMs tR^iptimAn bhavati |
yAvad apAM gataM tatrAsya yathAkAmacAro bhavati yo 'po brahmety upAste |
asti bhagavo 'dbhyo bhUya iti |
adbhyo vAva bhUyo 'stIti |
tan me bhagavAn bravItv iti || ChUp_7,10.2 ||


tejo vAvAdbhyo bhUyaH |
tad vA etad vAyum AgR^ihyAkAsham abhitapati tadAhur nishocati nitapati varShiShyati vA iti |
teja eva tatpUrvaM darshayitvAthApaH sR^ijate |
tad etad UrdhvAbhish ca tirashcIbhish ca vidyudbhir AhrAdAsh caranti tasmAd Ahur vidyotate stanayati varShiShyati vA iti |
teja eva tatpUrvaM darshayitvAthApaH sR^ijate |
teja upAssveti || ChUp_7,11.1 ||


sa yas tejo brahmety upAste |
tejasvI vai sa tejasvato lokAn bhAsvato 'pahatatamaskAn abhisidhyati |
yAvat tejaso gataM tatrAsya yathAkAmacAro bhavati yas tejo brahmety upAste |
asti bhagavas tejaso bhUya iti |
tejaso vAva bhUyo 'stIti |
tan me bhagavAn bravItv iti || ChUp_7,11.2 ||


AkAsho vAva tejaso bhUyAn |
AkAshe vai sUryAcandramasAv ubhau vidyun nakShatrANy agniH |
AkAshenAhvAyati |
AkAshena sR^iNoti |
AkAshena pratisR^iNoti |
AkAshe ramate |
AkAshe na ramate |
AkAshe jAyate |
AkAsham abhijAyate |
AkAsham upAssveti || ChUp_7,12.1 ||


sa ya AkAshaM brahmety upAste |
AkAshavato vai sa lokAn prakAshavato 'saMbAdhAn urugAyavato 'bhisidhyati |
yAvad AkAshasya gataM tatrAsya yathAkAmacAro bhavati ya AkAshaM brahmety upAste |
asti bhagava AkAshAd bhUya iti |
AkAshad vAva bhUyo 'stIti |
tan me bhagavAn bravItv iti || ChUp_7,12.2 ||


smaro vAvAkAshAd bhUyaH |
tasmAd yady api bahava AsIrann a smaranto naiva te kaMcana shR^iNuyur na manvIran na vijAnIran |
yadA vAva te smareyur atha shR^iNuyur atha manvIrann atha vijAnIran |
smareNa vai putrAn vijAnAti smareNa pashUn |
smaram upAssveti || ChUp_7,13.1 ||


sa yaH smaraM brahmety upAste |
yAvat smarasya gataM tatrAsya yathAkAmacAro bhavati yaH smaraM brahmety upAste |
asti bhagavaH smarAd bhUya iti |
smarAd vAva bhUyo 'stIti |
tan me bhagavAn bravItv iti || ChUp_7,13.2 ||


AshA vAva smarAd bhUyasI |
Asheddho vai smaro mantrAn adhIte karmANi kurute putrAMsh ca pashUMsh cecchata imaM ca lokaM amuM cecchate |
AshAm upAssveti || ChUp_7,14.1 ||


sa ya AshAM brahmety upAste |
AshayAsya sarve kAmAH samR^idhyanti |
amoghA hAsyAshiSho bhavanti |
yAvad AshAyA gataM tatrAsya yathAkAmacAro bhavati ya AshAM brahmety upAste |
asti bhagava AshAyA bhUya iti |
AshAyA bhUyo 'stIti |
tan me bhagavAn bravItv iti || ChUp_7,14.2 ||


prANo vAva AshAyA bhUyAn |
yathA vA arA nAbhau samarpitA evam asmin prANe sarvaM samarpitam |
prANaH prANena yAti |
prANaH prANaM dadAti |
prANAya dadAti |
prANo ha pitA |
prANo mAtA |
prANo bhrAtA |
prANaH svasA |
prANa AcAryaH |
prANo brAhmaNaH || ChUp_7,15.1 ||


sa yadi pitaraM vA mAtaraM vA bhrAtaraM vA svasAraM vAcAryaM vA brAhmaNaM vA kiMcid bhR^isham iva pratyAha |
dhik tvAstv ity evainam AhuH |
pitR^ihA vai tvam asi mAtR^ihA vai tvam asi bhrAtR^ihA vai tvam asi svasR^ihA vai tvam asy AcAryahA vai tvam asi brAhmaNahA vai tvam asIti || ChUp_7,15.2 ||


atha yady apy enAn utkrAntaprANA¤ chUlena samAsaM vyatiShaMdahet |
naivainaM brUyuH pitR^ihAsIti na mAtR^ihAsIti na bhrAtR^ihAsIti na svasR^ihAsIti nAcAryahAsIti na brAhmaNahAsIti || ChUp_7,15.3 ||


prANo hy evaitAni sarvANi bhavati |
sa vA eSha evaM pashyann evaM manvAna evaM vijAnann ativAdI bhavati |
taM ced brUyur ativAdy asIti |
ativAdy asmIti brUyAt |
nApahnuvIta || ChUp_7,15.4 ||


yadA vai vijAnAty atha satyaM vadati |
nAvijAnan satyaM vadati |
vijAnann eva satyaM vadati |
vij~nAnaM tv eva vijij~nAsitavyam iti |
vij~nAnaM bhagavo vijij~nAsa iti || ChUp_7,17.1 ||


yadA vai  manute 'tha vijAnAti |
nAmatvA vijAnAti |
matvaiva vijAnAti |
matis tv eva vijij~nAsitavyeti |
matiM bhagavo vijij~nAsa iti || ChUp_7,18.1 ||


yadA vai shraddadhAty atha manute |
nAshraddadhan manute |
shraddadhad eva manute |
shraddhA tv eva vijij~nAsitavyeti |
shraddhAM bhagavo vijij~nAsa iti || ChUp_7,19.1 ||


yadA vai nistiShThaty atha shraddadhAti |
nAnistiShTha¤ chraddadhAti |
nistiShThann eva shraddadhAti |
niShThA tv eva vijij~nAsitavyeti |
niShThAM bhagavo vijij~nAsa iti || ChUp_7,20.1 ||


yadA vai karoty atha nistiShThati |
nAkR^itvA nistiShThati |
kR^itvaiva nistiShThati |
kR^itis tv eva vijij~nAsitavyeti |
kR^itiM bhagavo vijij~nAsa iti || ChUp_7,21.1 ||


yadA vai sukhaM labhate 'tha karoti |
nAsukhaM labdhvA karoti |
sukham eva labdhvA karoti |
sukhaM tv eva vijij~nAsitavyam iti |
sukhaM bhagavo vijij~nAsa iti || ChUp_7,22.1 ||


yo vai bhUmA tat sukham |
nAlpe sukham asti |
bhUmaiva sukham |
bhUmA tv eva vijij~nAsitavya iti |
bhUmAnaM bhagavo vijij~nAsa iti || ChUp_7,23.1 ||


yatra nAnyat pashyati nAnyac chR^iNoti nAnyad vijAnAti sa bhUmA |
atha yatrAnyat pashyaty anyac chR^iNoty anyad vijAnAti tad alpam |
yo vai bhUmA tad amR^itam |
atha yad alpaM tan martyam |
sa bhagavaH kasmin pratiShThita iti |
sve mahimni yadi vA na mahimnIti || ChUp_7,24.1 ||


go 'shvam iha mahimety AcakShate hastihiraNyaM dAsabhAryaM kShetrANy AyatanAnIti |
nAham evaM bravImi |
bravImIti hovAca |
anyo hy anyasmin pratiShThita iti || ChUp_7,24.2 ||


sa evAdhastAt sa upariShTAt sa pashcAt sa purastAt sa dakShiNataH sa uttarataH |
sa evedaM sarvam iti |
athAto 'haMkArAdesha eva |
aham evAdhastAd aham upariShTAd ahaM pashcAd ahaM purastAd ahaM dakShiNato 'ham uttarato 'ham evedaM sarvam iti || ChUp_7,25.1 ||


athAta AtmAdesha eva |
AtmaivAdhastAd AtmopariShTAd AtmA pashcAd AtmA purastAd AtmA dakShiNata Atmottarata AtmaivedaM sarvam iti |
sa vA eSha evaM pashyann evaM manvAna evaM vijAnann Atmaratir AtmakrIDa Atmamithuna AtmAnandaH sa svarAD bhavati |
tasya sarveShu lokeShu kAmacAro bhavati |
atha ye 'nyathAto vidur anyarAjAnas te kShayyalokA bhavanti |
teShAM sarveShu lokeShv akAmacAro bhavati || ChUp_7,25.2 ||


tasya ha vA etasyaivaM pashyata evaM manvAnasyaivaM vijAnata AtmataH prANa Atmata AshAtmataH smara Atmata AkAsha Atmatas teja Atmata Apa Atmata AvirbhAvatirobhAvAv Atmato 'nnam Atmato balam Atmato vij~nAnam Atmato dhyAnam Atmatash cittam AtmataH saMkalpa Atmato mana Atmato vAg Atmato nAmAtmato mantrA AtmataH karmANy Atmata evedaM sarvam iti || ChUp_7,26.1 ||


tad eSha shlokaH |
na pashyo mR^ityuM pashyati na rogaM nota duHkhatAm |
sarvaM ha pashyaH pashyati sarvam Apnoti sarvashaH |
iti |
sa ekadhA bhavati tridhA bhavati paJNcadhA |
saptadhA navadhA caiva punash caikAdasha smR^itaH |
shataM ca dasha caikash ca sahasrANi ca viMshatiH |
AhArashuddhau sattvashuddhiH |
sattvashuddhau dhruvA smR^itiH |
smR^itilambhe sarvagranthInAM vipramokShaH |
tasmai mR^iditakaShAyAya tamasas pAraM darshayati bhagavAn sanatkumAraH |
taM skanda ity AcakShate || ChUp_7,26.2 ||


atha yad idam asmin brahmapure daharaM puNDarIkaM veshma daharo 'sminn antarAkAsaH |
tasmin yad antas tad anveShTavyaM tad vAva vijij~nAsitavyam iti || ChUp_8,1.1 ||


taM ced brUyur yad idam asmin brahmapure daharaM puNDarIkaM veshma daharo 'sminn antarAkAshaH kiM tad atra vidyate yad anveShTavyaM yad vAva vijij~nAsitavyam iti |
sa brUyAt || ChUp_8,1.2 ||


yAvAn vA ayam AkAshas tAvAn eSho 'ntarhR^idaya AkAshaH |
ubhe 'smin dyAvApR^ithivI antar eva samAhite |
ubhAv agnish ca vAyush ca sUryAcandramasAv ubhau vidyun nakShatrANi |
yac cAsyehAsti yac ca nAsti sarvaM tad asmin samAhitam iti || ChUp_8,1.3 ||


taM ced brUyur asmiMsh cedaM brahmapure sarvaM samAhitaM sarvANi ca bhUtAni sarve ca kAmA yad enaj jarA vApnoti pradhvaMsate vA kiM tato 'tishiShyata iti || ChUp_8,1.4 ||


sa brUyAt |
nAsya jarayaitaj jIryati na vadhenAsya hanyate |
etat satyaM brahmapuram asmin kAmAH samAhitAH |
eSha AtmApahatapApmA vijaro vimR^ityur vishoko vijighatso 'pipAsaH satyakAmaH satyasaMkalpaH |
yathA hy eveha prajA anvAvishanti yathAnushAsanam |
yaM yam antam abhikAmA bhavanti yaM janapadaM yaM kShetrabhAgaM taM tam evopajIvanti || ChUp_8,1.5 ||


tad yatheha karmajito lokaH kShIyata evam evAmutra puNyajito lokaH kShIyate |
tad ya ihAtmAnam ananuvidya vrajanty etAMsh ca satyAn kAmAMs teShAM sarveShu lokeShv akAmacAro bhavati |
atha ya ihAtmAnam anivudya vrajanty etaMsh ca satyAn kAmAMs teShAM sarveShu lokeShu kAmacAro bhavati || ChUp_8,1.6 ||


sa yadi pitR^ilokakAmo bhavati |
saMkalpAd evAsya pitaraH samuttiShThanti |
tena pitR^ilokena saMpanno mahIyate || ChUp_8,2.1 ||


atha yadi mAtR^ilokakAmo bhavati |
saMkalpAd evAsya mAtaraH samuttiShThanti |
tena mAtR^ilokena saMpanno mahIyate || ChUp_8,2.2 ||


atha yadi bhrAtR^ilokakAmo bhavati |
saMkalpAd evAsya bhrAtaraH samuttiShThanti |
tena bhrAtR^ilokena saMpanno mahIyate || ChUp_8,2.3 ||


atha yadi svasR^ilokakAmo bhavati |
saMkalpAd evAsya svasAraH samuttiShThanti |
tena svasR^ilokena saMpanno mahIyate || ChUp_8,2.4 ||


atha yadi sakhilokakAmo bhavati |
saMkalpAd evAsya sakhAyaH samuttiShThanti |
tena sakhilokena saMpanno mahIyate || ChUp_8,2.5 ||


atha yadi gandhamAlyalokakAmo bhavati |
saMkalpAd evAsya gandhamAlye samuttiShThataH |
tena gandhamAlyalokena saMpanno mahIyate || ChUp_8,2.6 ||


atha yady annapAnalokakAmo bhavati |
saMkalpAd evAsyAnnapAne samuttiShThataH |
tenAnnapAnalokena saMpanno mahIyate || ChUp_8,2.7 ||


atha yadi gItavAditalokakAmo bhavati |
saMkalpAd evAsya gItavAdite samuttiShThataH |
tena gItavAditalokena saMpanno mahIyate || ChUp_8,2.8 ||


atha yadi strIlokakAmo bhavati |
saMkalpAd evAsya striyaH samuttiShThanti |
tena strIlokena saMpanno mahIyate || ChUp_8,2.9 ||


yaM yam antam abhikAmo bhavati |
yaM kAmaM kAmayate |
so 'sya saMkalpAd eva samuttiShThati |
tena saMpanno mahIyate || ChUp_8,2.10 ||


ta ime satyAH kAmA anR^itApidhAnAH |
teShAM satyAnAM satAm anR^itam apidhAnam |
yo yo hy asyetaH praiti na tam iha darshanAya labhate || ChUp_8,3.1 ||


atha ye cAsyeha jIvA ye ca pretA yac cAnyad icchan na labhate sarvaM tad atra gatvA vindate |
atra hy asyaite satyAH kAmA anR^itApidhAnAH |
tad yathApi hiraNyanidhiM nihitam akShetraj~nA upary upari saJNcaranto na vindeyuH |
evam evemAH sarvAH prajA ahar ahar gacchantya etaM brahmalokaM na vindanty anR^itena hi pratyUDhAH || ChUp_8,3.2 ||


sa vA eSha AtmA hR^idi |
tasyaitad eva niruktaM hR^idy ayam iti tasmAd dhR^id ayam |
ahar ahar vA evaMvit svargaM lokam eti || ChUp_8,3.3 ||


atha ya eSha saMprasAdo 'smAc charIrAt samutthAya paraM jyotir upasaMpadya  svena rUpenAbhiniShpadyata eSha Atmeti hovAca |
etad amR^itam abhayam etad brahmeti |
tasya ha vA etasya brahmaNo nAma satyam iti || ChUp_8,3.4 ||


atha ya AtmA sa setur dhR^itir eShAM lokAnAm asaMbhedAya |
naitaM setum ahorAtre tarato na jarA na mR^ityur na shoko na sukR^itam |
sarve pApmAno 'to nivartante |
apahatapApmA hy eSha brahmalokaH || ChUp_8,4.1 ||


tasmAd vA etaM setuM tIrtvA andhaH sann anandho bhavati |
viddhaH sann aviddho bhavati |
upatApI sann anupatApI bhavati |
tasmAd vA etaM setuM tIrtvA api naktam ahar evAbhiniShpadyate |
sakR^id vibhAto hy evaiSha brahmalokaH || ChUp_8,4.2 ||


tad ya evaitaM brahmalokaM brahmacaryeNAnuvindanti teShAm evaiSha brahmalokaH |
teShAM sarveShu lokeShu kAmacAro bhavati || ChUp_8,4.3 ||


atha yad yaj~na ity AcakShate brahmacaryam eva tat |
brahmacaryeNa hy eva yo j~nAtA taM vindate |
atha yad iShTam ity AcakShate brahmacaryam eva tat |
brahmacaryeNa hy eveShTvAtmAnam anuvindate || ChUp_8,5.1 ||


atha yat sattrAyaNam ity AcakShate brahmacaryam eva tat |
brahmacaryeNa hy eva sata Atmanas trANaM vindate |
atha yan maunam ity AcakShate brahmacaryam eva tat |
brahmacaryeNa hy evAtmAnam anuvidya manute || ChUp_8,5.2 ||


atha yad anAshakAyanam ity AcakShate brahmacaryam eva tat |
eSha hy AtmA na nashyati yaM brahmacaryeNAnuvindate |
atha yad araNyAyanam ity AcakShate brahmacaryam eva tat |
tat arash ca ha vai Nyash cArNavau brahmaloke tR^itIyasyAm ito divi |
tad airaMmadIyaM saraH |
tad ashvatthaH somasavanaH |
tad aparAjitA pUr brahmaNaH prabhuvimitaM hiraNmayam || ChUp_8,5.3 ||


tad ya evaitAv araM ca NyaM cArNavau brahmaloke brahmacaryeNAnuvindanti teShAm evaiSha brahmalokaH |
teShAM sarveShu lokeShu kAmacAro bhavati || ChUp_8,5.4 ||


atha yA etA hR^idayasya nADyas tAH piN^galasyANimnas tiShThanti shuklasya nIlasya pItasya lohitasyeti |
asau vAdityaH piN^gala eSha shukla eSha nIla eSha pIta eSha lohitaH || ChUp_8,6.1 ||


tad yathA mahApatha Atata ubhau grAmau gacchatImaM cAmuM caivam evaitA Adityasya rashmaya ubhau lokau gacchantImaM cAmuM ca |
amuShmAd AdityAt pratAyante tA Asu nADIShu sR^iptAH |
Abhyo nADIbhyaH pratAyante te 'muShminn Aditye sR^iptAH || ChUp_8,6.2 ||


tad yatraitat suptaH samastaH saMprasannaH svapnaM na vijAnAti |
Asu tadA nADIShu sR^ipto bhavati |
taM na kashcana pApmA spR^ishati |
tejasA hi tadA saMpanno bhavati || ChUp_8,6.3 ||


atha yatraitad abalimAnaM nIto bhavati |
tam abhita AsInA Ahur jAnAsi mAM jAnAsi mAm iti |
sa yAvad asmAc charIrAd anutkrAnto bhavati |
tAvaj jAnAti || ChUp_8,6.4 ||


atha yatraitad asmAc charIrAd utkrAmati |
athaitair eva rashmibhir Urdhvam Akramate |
sa om iti vA hod vA mIyate |
sa yAvat kShipyen manas tAvad AdityaM gacchati |
etad vai khalu lokadvAraM viduShAM prapadanaM nirodho 'viduShAm || ChUp_8,6.5 ||


tad eSha shlokaH |
shataM caikA ca hR^idayasya nADyas tAsAM mUrdhAnam abhiniHsR^itaikA |
tayordhvam Ayann amR^itatvam eti viShvaÇÇ anyA utkramaNe bhavanty utkramaNe bhavanti || ChUp_8,6.6 ||


ya AtmA apahatapApmA vijaro vimR^ityur vishoko vijighatso 'pipAsaH satyakAmaH satyasaMkalpaH so 'nveShTavyaH sa vijij~nAsitavyaH |
sa sarvAMsh ca lokAn Apnoti sarvAMsh ca kAmAn yas tam AtmAnam anuvidya vijAnAtIti ha prajApatir uvAca || ChUp_8,7.1 ||


tad dhobhaye devAsurA anububudhire |
te hocur hanta tam AtmaAnam anvecchAmo yam AtmAnam anviShya sarvAMsh ca lokAn Apnoti sarvAMsh ca kAmAn iti |
indro haiva devAnAm abhipravavrAja virocano 'surANAm |
tau hAsaMvidAnAv eva samitpANI prajApatisakAsham AjagmatuH || ChUp_8,7.2 ||


tau ha dvAtriMshataM varShANi brahmacaryam UShatuH |
tau ha prajApatir uvAca |
kim icchantAv avAstam iti |
tau hocatur ya AtmA apahatapApmA vijaro vimR^ityur vishoko vijighatso 'pipAsaH satyakAmaH satyasaMkalpaH so 'nveShTavyaH sa vijij~nAsitavyaH |
sa sarvAMsh ca lokAn Apnoti sarvAMsh ca kAmAn yas tam AtmAnam anuvidya vijAnAtIti bhagavato vaco vedayante |
tam icchantAv avAstam iti || ChUp_8,7.3 ||


tau ha prajApatir uvAca ya eSho 'kShiNi puruSho dR^iShyata eSha Atmeti hovAca |
etad amR^itam abhayam etad brahmeti |
atha yo 'yaM bhagavo 'psu parikhyAyate yash cAyam Adarshe katama eSha iti |
eSha u evaiShu sarveShvannteShu parikhyAyata iti hovAca || ChUp_8,7.4 ||


udasharAva AtmAnam avekShya yad Atmano na vijAnIthas tan me prabrUtam iti |
tau hodasharAve 'vekShAM cakrAte |
tau ha prajApatir uvAca kiM pashyatha iti |
tau hocatuH sarvam evedam AvAM bhagava AtmAnaM pashyAva A lomabhyaH A nakhebhyaH pratirUpam iti || ChUp_8,8.1 ||


tau ha prajApatir uvAca sAdhvalaMkR^itau suvasanau pariShkR^itau bhUtvodasharAve 'vekShethAm iti |
tau ha sAdhvalaMkR^itau suvasanau pariShkR^itau bhUtvodasharAve 'vekShAM cakrAte |
tau ha prajApatir uvAca kiM pashyatha iti || ChUp_8,8.2 ||


tau hocatur yathaivedam AvAM bhagavaH sAdhvalaMkR^itau suvasanau pariShkR^itau sva evam evemau bhagavaH sAdhvallaMkR^itau suvasanau pariShkR^itAv iti |
eSha Atmeti hovAca |
etad amR^itam abhayam etad brahmeti |
tau ha shAntahR^idayau pravavrajatuH || ChUp_8,8.3 ||


tau hAnvIkShya prajApatir uvAca |
anupalabhyAtmAnam ananuvidya vrajato yatara etadupaniShado bhaviShyanti devA vA asurA vA te parAbhaviShyantIti |
sa ha shAntahR^idaya eva virocano 'surA¤ jagAma |
tebhyo haitAm upaniShadaM provAca Atmaiveha mahayya AtmA paricaryaH |
AtmAnam eveha mahayann AtmAnaM paricarann ubhau lokAv ApnotImaM cAmuM ceti || ChUp_8,8.4 ||


tasmAd apyaddyehAdadAnam ashraddadhAnam ayajamAnam Ahur Asuro bateti |
asurANAM hy eShopaniShat |
pretasya sharIraM bhikShayA vasanenAlaMkAreNeti saMskurvanti |
etena hy ammuM lokaM jeShyanto manyante || ChUp_8,8.5 ||


atha hendro 'prApyaiva devAn etad bhayaM dadarsha |
yathaiva khalv ayam asmi¤ charIre sAdhvalaMkR^ite sAdhvalaMkR^ito bhavati suvasane suvasanaH pariShkR^ite pariShkR^ita evam evAyam asminn andhe 'ndho bhavati srAme srAmaH parivR^ikNe parivR^ikNaH |
asyaiva sharIrasya nAsham anv eSha nashyati |
nAham atra bhogyaM pashyAmIti || ChUp_8,9.1 ||


sa samitpANiH punar eyAya |
taM ha prajApatir uvAca |
maghavan yac chAntahR^idayaH prAvrAjIH sArdhaM virocanena kim icchan punar Agama iti |
sa hovAca yathA eva khalvayyaM bhagavo 'smi¤ charIre sAdhvalaMkR^ite sAdhvalaMkR^ito bhavati suvasane suvasanaH pariShkR^ite pariShkR^ita evam evAyam asminn andhe 'ndho bhavati srAme srAmaH parivR^ikNe parivR^ikNaH |
asyaiva sharIrasya nAsham anv eSha nashyati |
nAham atra bhogyaM pashyAmIti || ChUp_8,9.2 ||


evam evaiSha maghavann iti hovAca |
etaM tv eva te bhUyo 'nuvyAkhyAsyAmi |
vasAparANi dvAtriMshataM varShANIti |
sa hAparANi dvAtriMshataM varShANyuvAsa |
tasmai hovAca || ChUp_8,9.3 ||


ya eSha svapne mahIyamAnash caraty eSha Atmeti hovAca |
etad amR^itam abhayam etad brahmeti |
sa ha shAntahR^idayaH pravavrAja |
sa hAprApyaiva devAn etad bhayaM dadarsha |
tad yady apIdaM sharIram andhaM bhavaty anandhaH sa bhavati yadi srAmam asrAmaH |
naivaiSho 'sya doSheNa duShyati || ChUp_8,10.1 ||


na vadhenAsya hanyate |
nAsya srAmyeNa srAmaH |
ghnanti tv evainam |
vicchAdayantIva |
apriyavetteva bhavati |
api roditIva nAham atra bhogyaM pashyAmIti || ChUp_8,10.2 ||


sa samitpANiH punar eyAya |
taM ha prajApatir uvAca |
maghavan yac chAntahR^idayaH prAvrAjIH kim icchan punar Agama iti |
sa hovAca |
tad yady apIdaM bhagavaH sharIram andhaM bhavaty anandhaH sa bhavati yadi srAmam asrAmaH |
naivaiSho 'sya doSheNa duShyati || ChUp_8,10.3 ||


na vadhenAsya hanyate |
nAsya srAmyeNa srAmaH |
ghnanti tv ivainam |
vicchAdayantIva |
apriyavetteva bhavati |
api roditIva |
nAham atra bhogyaM pashyAmIti |
evam evaiSha maghavann iti hovAca |
etaM tv eva te bhUyo 'nuvyAkhyAsyAmi |
vasAparANi dvAtriMshataM varShANIti |
sa hAparANi dvAtriMshataM varShANyuvAsa |
tasmai hovAca || ChUp_8,10.4 ||


tad yatraitat suptaH samastaH saMprasannaH svapnaM na vijAnAtyeSha Atmeti hovAca |
etad amR^itam abhayam etad brahmeti |
sa ha shAntahR^idayaH pravavrAja |
sa hAprApyaiva devAn etad bhayaM dadarsha |
nAha khalv ayam evaM saMpraty AtmAnaM jAnAty ayam aham asmIti |
no evemAni bhUtAni |
vinAsham evApIto bhavati |
nAham atra bhogyaM pashyAmIti || ChUp_8,11.1 ||


sa samitpANiH punar eyAya |
taM ha prajApatir uvAca - maghavan yac chAntahR^idayaH prAvrAjIH kim icchan punar Agama iti |
sa hovAca nAha khalv ayaM bhagava evaM saMpraty AtmAnaM jAnAty ayam aham asmIti |
no evemAni bhUtAni |
vinAsham evApIto bhavati |
nAham atra bhogyaM pashyAmIti || ChUp_8,11.2 ||


evam evaiSha maghavann iti hovAca |
etaM tv eva te bhUyo 'nuvyAkhyAsyAmi |
no evAnyatraitasmAt |
vasAparANi paJNca varShANIti |
sa hAparANi paJNca varShANyuvAsa |
tAny ekashataM saMpeduH |
etat tad yad AhuH |
ekashataM ha vai varShANi maghavAn prajApatau brahmacaryam uvAsa |
tasmai hovAca || ChUp_8,11.3 ||


maghavan martyaM vA idaM sharIram AttaM mR^ityunA |
tad asyAmR^itasyAsharIrasyAtmano 'dhiShThAnam |
Atto vai sasharIraH priyApriyAbhyAm |
na vai sasharIrasya sataH priyApriyayor apahatir asti |
asharIraM vAva santaM na priyApriye spR^ishataH || ChUp_8,12.1 ||


asharIro vAyuH |
abhraM vidyut stanayitnur asharIrANy etAni |
tad yathaitAny amuShmAd AkAshAt samutthAya paraM jyotir upasaMpadya svena rUpeNAbhiniShpadyante || ChUp_8,12.2 ||


evam evaiSha saMprasAdo 'smAc charIrAt samutthAya paraM jyotir upasaMpadya svena rUpeNAbhiniShpadyate |
sa uttamapuruShaH |
sa tatra paryeti jakShat krIDan ramamANaH strIbhir vA yAnair vA j~nAtibhir vA nopajanaM smarann idaM sharIram |
sa yathA prayogya AcaraNe yukta evam evAyam asmi¤ charIre prANo yuktaH || ChUp_8,12.3 ||


atha yatraitad AkAsham anuviShaNNaM cakShuH sa cAkShuShaH puruSho darshanAya cakShuH |
atha yo vededaM jighrANIti sa AtmA gandhAya ghrANam |
atha yo vededam abhivyAharANIti sa AtmA abhivyAhArAya vAk |
atha yo vededaM shR^iNvAnIti sa AtmA shravaNAya shrotram || ChUp_8,12.4 ||


atha yo vededaM manvAnIti sa AtmA |
mano 'sya daivaM cakShuH |
sa vA eSha etena daivena cakShuShA manasaitAn kAmAn pashyan ramate ya ete brahmaloke || ChUp_8,12.5 ||


taM vA etaM devA AtmAnam upAsate |
tasmAt teShAM sarve ca lokA AttAH sarve ca kAmAH |
sa sarvAMsh ca lokAn Apnoti sarvAMsh ca kAmAn yas tam AtmAnam anuvidya vijAnAti |
iti ha prajApatir uvAca prajApatir uvAca || ChUp_8,12.6 ||


shyAmAc chabalaM prapadye |
shabalAc chyAmaM prapadye |
ashva iva romANi vidhUya pApaM candra iva rAhor mukhAt pramucya dhUtvA sharIram akR^itaM kR^itAtmA brahmalokam abhisaMbhavAmIty abhisaMbhavAmIti || ChUp_8,13.1 ||


AkAsho vai nAma nAmarUpayor nirvahitA |
te yadantarA tad brahma tad amR^itaM sa AtmA |
prajApateH sabhAM veshma prapadye yasho 'haM bhavAmi brAhmaNAnAM yasho rAj~nAm yasho vishAm |
yasho 'ham anuprApatsi |
sa hAhaM yashasAM yashaH |
shyetam adatkam adatkaM shyetaM lindu mAbhigAM lindu mAbhigAm || ChUp_8,14.1 ||


tad dhaitad brahmA prajApataya uvAca prajApatir manave manuH prajAbhyaH |
AcAryakulAd vedam adhItya yathAvidhAnaM guroH karmAtisheSheNAbhisamAvR^itya kuTumbe shucau deshe svAdhyAyam adhIyAno dharmikAn vidadhad Atmani sarvendriyANi saMpratiShThApyAhiMsan sarvabhUtAny anyatra tIrthebhyaH |
sa khalv evaM vartayan yAvad AyuShaM brahmalokam abhisaMpadyate |
na ca punar Avartate na ca punar Avartate || ChUp_8,15.1 ||


