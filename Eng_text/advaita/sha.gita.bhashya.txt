Bhagavadgita
with the commentary ascribed to Samkara (Adhyayas 1-17)

Input by ... (Gaudiya Grantha Mandira)


___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 N^             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                m             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________




BhG 1


atha arjuna-viShAda-yogo nAma
prathamo 'dhyAyaH |

==============================

bhagavat-shaN^karAcArya-kR^ita-bhAShyam

upodghATaH

om
nArAyaNaH paro 'vyaktAd aNDam avyakta-sambhavam |
aNDasyAntas tv ime lokAH sapta-dvIpA ca medinI ||

sa bhagavAn sR^iShTvedam jagat | tasya ca sthitim cikIrShuH marIchyAdIn agre sR^iShTvA prajApatIn pravR^itti-lakShaNam dharmam grAhayAmAsa vedoktam | tato 'nyAn ca sanaka-sanandanAdIn utpAdya nivR^itti-lakShaNam dharmam j~nAna-vairAgya-lakShaNam grAhayAmAsa | dvividho hi vedokto dharmaH pravR^itti-lakShaNo nivR^itti-lakShaNash ca | jagataH sthiti-kAraNam | prANinAm sAkShAd abhyudaya-niHshreyasa-hetur yaH sa dharmo brAhmaNAdyair varNibhir Ashramibhish ca shreyo 'rthibhir anuShThIyamAnaH | dIrgheNa kAlena anuShThAtÌNAm kAmodbhavAd dhIyamAna-viveka-j~nAna-hetukena adharmeNa abhibhUyamAne dharme, pravardhamAne ca adharme, jagataH sthitim paripipAlayiShuH sa Adi-kartA nArAyaNAkhyo viShNur bhaumasya brahmaNo brAhmaNatvasya cAbhirakShaNArtham devakyAm vasudevAd amshena kR^iShNaH kila sambabhUva | brAhmaNatvasya hi rakShaNena rakShitaH syAd vaidiko dharmaH tad-adhInatvAd varNAshrama-bhedAnAm | 

sa ca bhagavAn j~nAnaishvarya-shakti-bala-vIrya-tejobhiH sadA sampannas triguNAtmikAm vaiShNavIm svAm mAyAm mUla-prakR^itim vashIkR^itya, ajo 'vyayo bhUtAnAm Ishvaro nitya-shuddha-buddha-mukta-svabhAvo 'pi san, sva-mAyayA dehavAn iva jAta iva ca lokAnugraham kurvan lakShyate | sva-prayojanAbhAve 'pi bhUtAnujighR^ikShayA vaidikam hi dharma-dvayam arjunAya shoka-moha-mahodadhau nimagnAya upadidesha guNAdhikair hi gR^ihIto 'nuShThIyamAnash ca dharmaH pracayam gamiShyatIti | tam dharmam bhagavatA yathopadiShTam veda-vyAsaH sarvaj~no bhagavAn gItAkhyaiH saptabhiH shloka-shatair upanibabandha |

tad idam gItA-shAstram samasta-vedArtha-sAra-saN^graha-bhUtam durvij~nayArtham tad-arthAviShkaraNAya anekair vivR^ita-pada-padArtha-vAkya-vAkyArtha-nyAyam api atyanta-viruddhAnekArthatvena laukikair gR^ihyamANam upalabhyAham vivekato 'rtha-nirdhAraNArtham samkShepato vivaraNam kariShyAmi | 

tasya asya gItA-shAstrasya samkShepataH prayojanam param niHshreyasam sa-hetukasya samsArasya atyantoparama-lakShaNam | tac ca sarva-karma-sannyAsa-pUrvakAd Atma-j~nAna-niShThA-rUpAd dharmAd bhavati | tathA imam eva gItArtha-dharmam uddishya bhagavataivoktam | sa hi dharmaH suparyApto brahmaNaH pada-vedane [Mbh 14.16.12] ity anugItAsu | tatraiva coktam - naiva dharmI na cAdharmI na caiva hi shubhAshubhI [Mbh 14.19.7], yaH syAd ekAyane lInas tUShNIm kimcid acintayan [Mbh 14.19.1], j~nAnam samnyAsa-lakShaNam [Mbh 14.43.26] iti ca | ihApi cAnte uktam arjunAya - sarva-dharmAn parityajya mAm ekam sharaNam vraja [GItA 18.66] iti | 

abhyudayArtho 'pi yaH pravR^itti-lakShaNo dharmo varNAn AshramAmsh coddishya vihitaH sa devAdi-sthAna-prApti-hetur api san, IshvarArpaNa-buddhyAnuShThIyamAnaH sattva-shuddhaye bhavati phalAbhisandhi-varjitaH | shuddha-sattvasya ca j~nAna-niShThAyogyatA-prApti-dvAreNa j~nAnotpatti-hetutvena ca niHshreyasa-hetutvam api pratipadyate | tathA cemam evArtham abhisandhAya vakShyati brahmaNy AdhAya karmANi [GItA 5.10], yoginaH karma kurvanti saN^gam tyaktvAtma-shuddhaye [GItA 5.11] iti | 

imam dviprakAram dharmam niHshreyasa-prayojanam | paramArtha-tattvam ca vAsudevAkhyam para-brahmAbhidheya-bhUtam visheShataH abhivya¤jayad vishiShTa-prayojana-sambandhAbhidheyavad gItA-shAstram | yatas tad-artha-vij~nAnena samasta-puruShArtha-siddhiH | ataH tad-vivaraNe yatnaH kriyate mayA ||


BhG 1


dharma-kShetre kuru-kShetre samavetA yuyutsavaH |
mAmakAH pANDavAsh caiva kim akurvata samjaya ||BhG_1.1||

samjaya uvAca
dR^iShTvA tu pANDavAnIkam vyUDham duryodhanas tadA |
AcAryam upasamgamya rAjA vacanam abravIt ||BhG_1.2||
pashyaitAm pANDu-putrANAm AcArya mahatIm camUm |
vyUDhAm drupada-putreNa tava shiShyeNa dhImatA ||BhG_1.3||
atra shUrA maheShvAsA bhImArjuna-samA yudhi |
yuyudhAno virATash ca drupadash ca mahArathaH ||BhG_1.4||
dhR^iShTaketush cekitAnaH kAshirAjash ca vIryavAn |
purujit kuntibhojash ca shaibyash ca nara-pumgavaH ||BhG_1.5||
yudhAmanyush ca vikrAnta uttamaujAsh ca vIryavAn |
saubhadro draupadeyAsh ca sarva eva mahA-rathAH ||BhG_1.6||
asmAkam tu vishiShTA ye tAn nibodha dvijottama |
nAyakA mama sainyasya samj~nArtham tAn bravImi te ||BhG_1.7||
bhavAn bhIShmash ca karNash ca kR^ipash ca samitimjayaH |
ashvatthAmA vikarNash ca saumadattir jayadrathaH ||BhG_1.8||
anye ca bahavaH shUrA mad-arthe tyakta-jIvitAH |
nAnA-shastra-praharaNAH sarve yuddha-vishAradAH ||BhG_1.9||
aparyAptam tad asmAkam balam bhIShmAbhirakShitam |
paryAptam tv idam eteShAm balam bhImAbhirakShitam ||BhG_1.10||
ayaneShu ca sarveShu yathA-bhAgam avasthitAH |
bhIShmam evAbhirakShantu bhavantaH sarva eva hi ||BhG_1.11||
tasya samjanayan harSham kuru-vR^iddhaH pitAmahaH |
simha-nAdam vinadyoccaiH shaN^kham dadhmau pratApavAn ||BhG_1.12||
tataH shaN^khAsh ca bheryash ca paNavAnaka-gomukhAH |
sahasaivAbhyahanyanta sa shabdas tumulo 'bhavat ||BhG_1.13||
tataH shvetair hayair yukte mahati syandane sthitau |
mAdhavaH pANDavash caiva divyau shaN^khau pradadhmatuH ||BhG_1.14||
pAJNcajanyam hR^iShIkesho devadattam dhanamjayaH |
pauNDram dadhmau mahA-shaN^kham bhIma-karmA vR^ikodaraH ||BhG_1.15||
ananta-vijayam rAjA kuntI-putro yudhiShThiraH |
nakulaH sahadevash ca sughoSha-maNipuShpakau ||BhG_1.16||
kAshyash ca parameShvAsaH shikhaNDI ca mahA-rathaH |
dhR^iShTadyumno virATash ca sAtyakish cAparAjitaH ||BhG_1.17||
drupado draupadeyAsh ca sarvashaH pR^ithivI-pate |
saubhadrash ca mahAbAhuH shaN^khAn dadhmuH pR^ithak pR^ithak ||BhG_1.18||
sa ghoSho dhArtarAShTrANAm hR^idayAni vyadArayat |
nabhash ca pR^ithivIm caiva tumulo vyanunAdayan ||BhG_1.19||
atha vyavasthitAn dR^iShTvA dhArtarAShTrAn kapi-dhvajaH |
pravR^itte shastra-sampAte dhanur udyamya pANDavaH ||BhG_1.20||
hR^iShIkesham tadA vAkyam idam Aha mahI-pate |
senayor ubhayor madhye ratham sthApaya me 'cyuta ||BhG_1.21||
yAvad etAn nirIkShe 'ham yoddhu-kAmAn avasthitAn |
kair mayA saha yoddhavyam asmin raNa-samudyame ||BhG_1.22||
yotsyamAnAn avekShe 'ham ya ete 'tra samAgatAH |
dhArtarAShTrasya durbuddher yuddhe priya-cikIrShavaH ||BhG_1.23||
evam ukto hR^iShIkesho guDAkeshena bhArata |
senayor ubhayor madhye sthApayitvA rathottamam ||BhG_1.24||
bhIShma-droNa-pramukhataH sarveShAm ca mahIkShitAm |
uvAca pArtha pashyaitAn samavetAn kurUn iti ||BhG_1.25||
tatrApashyat sthitAn pArthaH pitÌn atha pitAmahAn |
AcAryAn mAtulAn bhrAtÌn putrAn pautrAn sakhIms tathA ||BhG_1.26||
shvashurAn suhR^idash caiva senayor ubhayor api |
tAn samIkShya sa kaunteyaH sarvAn bandhUn avasthitAn ||BhG_1.27||
kR^ipayA parayAviShTo viShIdann idam abravIt |
dR^iShTvemam svajanam kR^iShNa yuyutsum samupasthitam ||BhG_1.28||
sIdanti mama gAtrANi mukham ca parishuShyati |
vepathush ca sharIre me romaharShash ca jAyate ||BhG_1.29||
gANDIvam sramsate hastAt tvak caiva paridahyate |
na ca shaknomy avasthAtum bhramatIva ca me manaH ||BhG_1.30||
nimittAni ca pashyAmi viparItAni keshava |
na ca shreyo 'nupashyAmi hatvA svajanam Ahave ||BhG_1.31||
na kAN^kShe vijayam kR^iShNa na ca rAjyam sukhAni ca |
kim no rAjyena govinda kim bhogair jIvitena vA ||BhG_1.32||
yeShAm arthe kAN^kShitam no rAjyam bhogAH sukhAni ca |
ta ime 'vasthitA yuddhe prANAms tyaktvA dhanAni ca ||BhG_1.33||
AcAryAH pitaraH putrAs tathaiva ca pitAmahAH |
mAtulAH shvashurAH pautrAH shyAlAH sambandhinas tathA ||BhG_1.34||
etAn na hantum icchAmi ghnato 'pi madhusUdana |
api trailokya-rAjyasya hetoH kim nu mahI-kR^ite ||BhG_1.35||
nihatya dhArtarAShTrAn naH kA prItiH syAj janArdana |
pApam evAshrayed asmAn hatvaitAn AtatAyinaH ||BhG_1.36||
tasmAn nArhA vayam hantum dhArtarAShTrAn sva-bAndhavAn |
svajanam hi katham hatvA sukhinaH syAma mAdhava ||BhG_1.37||
yady apy ete na pashyanti lobhopahata-cetasaH |
kula-kShaya-kR^itam doSham mitra-drohe ca pAtakam ||BhG_1.38||
katham na j~neyam asmAbhiH pApAd asmAn nivartitum |
kula-kShaya-kR^itam doSham prapashyadbhir janArdana ||BhG_1.39||
kula-kShaye praNashyanti kula-dharmAH sanAtanAH |
dharme naShTe kulam kR^itsnam adharmo 'bhibhavaty uta ||BhG_1.40||
adharmAbhibhavAt kR^iShNa praduShyanti kula-striyaH |
strIShu duShTAsu vArShNeya jAyate varNa-samkaraH ||BhG_1.41||
samkaro narakAyaiva kula-ghnAnAm kulasya ca |
patanti pitaro hy eShAm lupta-piNDodaka-kriyAH ||BhG_1.42||
doShair etaiH kula-ghnAnAm varNa-samkara-kArakaiH |
utsAdyante jAti-dharmAH kula-dharmAsh ca shAshvatAH ||BhG_1.43||
utsanna-kula-dharmANAm manuShyANAm janArdana |
narake niyatam vAso bhavatIty anushushruma ||BhG_1.44||
aho bata mahat pApam kartum vyavasitA vayam |
yad rAjya-sukha-lobhena hantum svajanam udyatAH ||BhG_1.45||
yadi mAm apratIkAram ashastram shastra-pANayaH |
dhArtarAShTrA raNe hanyus tan me kShemataram bhavet ||BhG_1.46||
evam uktvArjunaH samkhye rathopastha upAvishat |
visR^ijya sasharam cApam shoka-samvigna-mAnasaH ||BhG_1.47||

iti shaN^karAcArya-kR^ite gItA-bhAShye prathamo 'dhyAyaH 
||1||

__________________________________________________________

BhG 2

dvitIyo 'dhyAyaH 

samjaya uvAca
tam tathA kR^ipayAviShTam ashrupUrNAkulekShaNam |
viShIdantam idam vAkyam uvAca madhusUdanaH ||BhG_2.1||
kutas tvA kashmalam idam viShame samupasthitam |
anArya-juShTam asvargyam akIrti-karam arjuna ||BhG_2.2||
klaibyam mA sma gamaH pArtha naitat tvayy upapadyate |
kShudram hR^idaya-daurbalyam tyaktvottiShTha paramtapa ||BhG_2.3||
katham bhIShmam aham samkhye droNam ca madhusUdana |
iShubhiH pratiyotsyAmi pUjArhAv arisUdana ||BhG_2.4||

gurUn ahatvA hi mahAnubhAvA¤
shreyo bhoktum bhaikShyam apIha loke |
hatvArtha-kAmAms tu gurUn ihaiva
bhu¤jIya bhogAn rudhira-pradigdhAn ||BhG_2.5||

na caitad vidmaH kataran no garIyo
yad vA jayema yadi vA no jayeyuH |
yAn eva hatvA na jijIviShAmas
te 'vasthitAH pramukhe dhArtarAShTrAH ||BhG_2.6||

kArpaNya-doShopahata-svabhAvaH
pR^icchAmi tvAm dharma-sammUDha-cetAH |
yac chreyaH syAn nishcitam brUhi tan me
shiShyas te 'ham shAdhi mAm tvAm prapannam ||BhG_2.7||

na hi prapashyAmi mamApanudyAd
yac chokam ucchoShaNam indriyANAm |
avApya bhUmAv asapatnam R^iddham
rAjyam surANAm api cAdhipatyam ||BhG_2.8||

samjaya uvAca
evam uktvA hR^iShIkesham guDAkeshaH parantapaH |
na yotsya iti govindam uktvA tUShNIm babhUva ha ||BhG_2.9||
tam uvAca hR^iShIkeshaH prahasann iva bhArata |
senayor ubhayor madhye viShIdantam idam vacaH ||BhG_2.10||

atra ca dR^iShTvA tu pANDavAnIkam ity Arabhya yAvat na yotsya iti govindam uktvA tUShNIm babhUva ha ity etad-antaH prANinAm shoka-mohAdi-samsAra-bIja-bhUta-doShodbhava-kAraNa-pradarshanArthatvena vyAkhyeyo granthaH | tathA hi -- arjunena rAjya-guru-putra-mitra-suhR^it-svajana-sambandhi-bAndhaveShu aham eteShAm mamaite ity evam bhrAnti-pratyaya-nimitta-sneha-vicchedAdi-nimittau AtmanaH shoka-mohau pradarshitau | katham bhIShmam aham samkhye ity AdinA | shoka-mohAbhyAm hy abhibhUta-viveka-vij~nAnaH svata eva kShatra-dharme yuddhe pravR^itto 'pi tasmAd yuddhAd upararAma | para-dharmam ca bhikShA-jIvanAdikam kartum pravavR^ite | tathA ca sarva-prANinAm shoka-mohAdi-doShAviShTa-cetasAm svabhAvata eva svadharma-parityAgaH pratiShiddha-sevA ca syAt | sva-dharme pravR^ittAnAm api teShAm vAN^-manaH-kAyAdInAm pravR^ittiH phalAbhisamdhi-pUrvikaiva sAhamkArA ca bhavati | tatraivam sati dharmAdharmopacayAd iShTAniShTa-janma-sukha-duHkhAdi-prApti-lakShaNaH samsAro 'nuparato bhavati | ity ataH samsAra-bIja-bhUtau shoka-mohau | tayosh ca sarva-karma-samnyAsa-pUrvakAd Atma-j~nAnAt nAnyato nivR^ittir iti tad-upadidikShuH sarva-lokAnugrahArtham arjunam nimittIkR^itya Aha bhagavAn vAsudevaH--- ashocyAn ityAdi |

atra kecid AhuH-sarva-karma-samnyAsa-pUrvakAd Atma-j~nAna-niShThA-mAtrAd eva kevalAt kaivalyam na prApyata eva | kim tarhi ? agnihotrAdi-shrauta-smArta-karma-sahitAt j~nAnAt kaivalya-prAptir iti sarvAsu gItAsu nishcito 'rtha iti | j~nApakam cAhur asyArthasya -- 
atha cet tvam imam dharmyam samgrAmam na kariShyasi [GItA 2.33] karmaNy evAdhikAras te [GItA 2.47], kuru karmaiva tasmAt tvam [GItA 4.15] ity Adi | himsAdi-yuktatvAt vaidikam karma adharmAya itIyam apy AshaN^kA na kAryA | katham ? kShAtram karma yuddha-lakShaNam guru-bhrAtR^i-putrAdi-himsA-lakShaNam atyantam krUram api sva-dharma iti kR^itvA nAdharmAya | tad-akaraNe ca tataH sva-dharmam kIrtim ca hitvA pApam avApsyasi [GItA 2.33] iti bruvatA yAvaj jIvAdi-shruti-coditAnAm pashv-Adi-himsA-lakShaNAnAm ca karmaNAm prAg eva nAdharmatvam iti sunishcitam uktam bhavati -- iti |

tad asat | j~nAna-karma-niShThayor vibhAga-vacanAd buddhi-dvayAshrayayoH | ashocyAn ity AdinA bhagavatA yAvat svadharmam api cAvekShya ity etad-antena granthena yat-paramArthAtma-tattva-nirUpaNam kR^itam, tat sAmkhyam | tad-viShayA buddhir Atmano janmAdi-ShaD-vikriyAbhAvAd akartA Atmeti prakaraNArtha-nirUpaNAd yA jAyate, sA sAmkhya-buddhiH | sA yeShAm j~nAninAm ucitA bhavati, te sAmkhyAH | etasyA buddher janmanaH prAk Atmano dehAdivyatiriktatvakartR^itvabhoktR^itvabhoktR^itvAdyapekSho dharmAdharma-viveka-pUrvako mokSha-sAdhanAnuShThAna-lakShaNo yogaH | tad-viShayA buddhiH yoga-buddhiH | sA yeShAm karmiNAm ucitA bhavati te yoginaH | tathA ca bhagavatA vibhakte dve buddhI nirdiShTe eShA te 'bhihitA sAmkhye buddhir yoge tv imAm shR^iNu iti | tayosh ca sAmkhya-buddhy-AshrayAm j~nAna-yogena niShThAm sAmkhyAnAm vibhaktAm vakShyati purA vedAtmanA mayA proktA iti | tathA ca yoga-buddhy-AshrayAm karma-yogena niShThAm vibhaktAm vakShyati - karma-yogena yoginAm iti | evam sAmkhya-buddhim yoga-buddhim ca Ashritya dve niShThe vibhakte bhagavataiva ukte j~nAna-karmaNoH kartR^itvAkartR^itvaikatvAnekatva-buddhy-AshrayayoH yugapad-eka-puruShAshrayatvAsambhavam pashyatA | yathA etad-vibhAga-vacanam tathaiva darshitam shAtapathIye brAhmaNe - etam eva pravrAjino lokam icchanto brAhmaNAH pravrajanti [BAU 4.4.22] iti sarva-karma-samnyAsam vidhAya tac-cheSheNa kim prajayA kariShyAmo yeShAm no 'yam AtmAyam lokaH [BAU 4.4.22] iti | tatraiva ca prAg dAra-parigrahAt puruSha Atmo prAkR^ito dharma-jij~nAsottara-kAlam loka-traya-sAdhanam | putram, dvi-prakAram ca vittam mAnuSham dvi-prakAram ca | tatra mAnuSham karma-rUpam pitR^i-loka-prApti-sAdhanam vidyAm ca daivam vittam deva-loka-prApti-sAdhanam | so 'kAmayata [BAU 1.4.17] iti avidyA-kAmavata eva sarvANi karmANi shrautAdIni darshitAni | tebhyo vyutthAya, pravrajanti [BAU 4.4.22] iti vyutthAnam AtmAnam eva lokam icchato 'kAmasya vihitam | tad etad vibhAga-vacanam anupapannam syAd yadi shrauta-karma-j~nAnayoH samuccayo 'bhipretaH syAd bhagavataH |

na cArjunasya prashna upapanno bhavati jyAyasI cet karmaNas te [GItA 3.1] ity AdiH | eka-puruShAnuShTheyatvAsambhavam buddhi-karmaNoH bhagavatA pUrvam anuktam katham arjuno 'shrutam buddhA ca karmaNo jyAyastvam bhagavaty adhyAropayen mR^iShaiva jyAyasI cet karmaNas te matA buddhiH iti |

kim ca -- yadi buddhi-karmaNoH sarveShAm samuccaya uktaH syAt arjunasyApi sa ukta eveti, yac chrAya etayor ekam tan me brUhi sunishcitam iti katham ubhayor upadeshe sati anyatara-viShaya eva prashnaH syAt ? na hi pitta-prashamanArthinaH vaidyena madhuram shItalam ca bhoktavyam ity upadiShTe tayor anyatarat-pitta-prashamana-kAraNam brUhi iti prashnaH sambhavati |

athArjunasya bhagavad-ukta-vacanArtha-vivekAnavadhAraNa-nimittaH prashnaH kalpyeta, tathApi bhagavatA prashnAnurUpam prativacanam deyam -- mayA buddhi-karmaNoH samuccaya uktaH kim artham ittham tvam bhrAnto 'si -- iti | na tu punaH prativacanam ananurUpam pR^iShTAd anyad eva dve niShThA mayA purA proktA iti vaktum yuktam |

nApi smArtenaiva karmaNA buddheH samuccaye abhiprete vibhAga-vacanAdi sarvam upapananam | kim ca -- kShatriyasya yuddham smArtam karma sva-dharma iti jAnataH tat kim karmaNi ghoro mAm niyojayasi ity upAlambho 'nupapannaH |

tasmAd gItA-shAstre IShan-mAtreNApi shrautena smArtena vA karmaNA Atma-j~nAnasya samuccayo na kenacid darshayitum shakyaH | yasya tv aj~nAnAt rAgAdi-doShato vA karmaNi pravR^ittasya yaj~nena dAnena tapasA vA vishuddha-sattvasya j~nAnam utpannam paramArtha-tattva-viShayam ekam evedam sarvam brahma akartR^i ca iti, tasya karmaNi karma-prayojane ca nivR^itte 'pi loka-samgrahArtham yatna-pUrvam yathA pravR^ittiH, tathaiva pravR^ittasya yat pravR^itti-rUpam dR^ishyate na tat karma yena buddheH samuccayaH syAt | yathA bhagavato vAsudevasya kShatra-dharma-ceShTitam na j~nAnena samuccIyate puruShArtha-siddhaye, tadvat tat-phalAbhisamdhy-ahamkArAbhAvasya tulyatvAd viduShaH | tattvavin nAham karomIti manyate, na ca tat-phalam abhisandhatte | yathA ca svargAdi-kAmArthino 'gnihotrAdi-karma-lakShaNa-dharmAnuShThAnAya AhitAgneH kAmye eva agnihotrAdau pravR^ittasya sAmi kR^ite vinaShTA 'pi kAme tad eva agnihotrAdy-anutiShThato 'pi na tat-kAmyam agnihotrAdi bhavati | tathA ca darshayati bhagavAn - kurvann api na lipyate na karoti na lipyate iti tatra tatra || 

yac ca pUrvaiH pUrvataram kR^itam karmaNaiva hi samsiddhim AsthitA janakAdayaH iti, tat tu pravibhajya vij~neyam | tat katham ? yadi tAvat pUrve janakAdayaH tattva-vido 'pi pravR^itta-karmANaH syuH, te loka-samgrahArtham guNA guNeShu vartante iti j~nAnenaiva samsiddhim AsthitAH, karma-samnyAse prApte 'pi karmaNA sahaiva samsiddhim AsthitAH, na karma-samnyAsam kR^itavanta ity arthaH | 

atha na te tattva-vidaH | Ishvara-samarpitena karmaNA sAdhana-bhUtena samsiddhim sattva-shuddhim, j~nAnotpatti-lakShaNAm vA samsiddhim, AsthitA janakAdaya iti vyAkhyeyam | etam evArtham vakShyati bhagavAn sattva-shuddhaye karma kurvanti iti | sva-karmaNA tam abhyarcya siddhim vindati mAnavaH ity uktvA siddhim prAptasya punar-j~nAna-niShThAm vakShyati -- siddhim prApto yathA brahma ity AdinA || 

tasmAd gItA-shAstre kevalAd eva tattva-j~nAnAn mokSha-prAptiH na karma-samuccitAt iti nishcito 'rthaH | yathA cAyam arthaH, tathA prakaraNasho vibhajya tatra tatra darshayiShyAmaH || 

tatraiva dharma-sammUDha-cetaso mithyA-j~nAnavato mahati shoka-sAgare nimagnasya arjunasya anyatrAtma-j~nAnAd uddharaNam apashyan bhagavAn vAsudevaH tataH kR^ipayA arjunam uddidhArayiShuH Atma-j~nAnAyAvatArayann Aha - 

shrI-bhagavAn uvAca
ashocyAn anvashocas tvam praj~nA-vAdAmsh ca bhAShase |
gatAsUn agatAsUmsh ca nAnushocanti paNDitAH ||BhG_2.11||

na shocyA ashocyAH bhIShma-droNAdayaH | sad-vR^ittatvAt paramArtha-svarUpeNa ca nityatvAt, tAn ashocyAn anvashoco 'nushocitavAn asi te mriyante man-nimittam, aham tair vinAbhUtaH kim kariShyAmi rAjya-sukhAdinA iti | tvam praj~nA-vAdAn praj~nAvatAm buddhimatAm vAdAmsh ca vacanAni ca bhAShase | tad etat mauDhyam pANDityam ca viruddham Atmani darshayasi unmatta iva ity abhiprAyaH | yasmAt gatAsUn gata-prANAn mR^itAn, agatAsUn agata-prANAn jIvatash ca 
nAnushocanti paNDitAH Atmaj~nAH | paNDA Atma-viShayA buddhir yeShAm te hi paNDitAH, pANDityam nirvidya [BAU 3.5.1] iti shruteH | paramArthatas tu tAn nityAn ashocyAn anushocasi, ato mUDho 'si ity abhiprAyaH ||BhGS_2.11||

==============================

kutas te ashocyAH ? yato nityAH | katham ? 

na tv evAham jAtu nAsam na tvam neme janAdhipAH |
na caiva na bhaviShyAmaH sarve vayam ataH param ||BhG_2.12||

na tv eva jAtu kadAcid aham nAsam kintv Asam eva | atIteShu dehotpatti-vinAsheShu ghaTAdiShu viyad iva nitya eva aham Asam ity abhiprAyaH | tathA na tvam nAsIH, kintv AsIr eva | tathA neme janAdhipA Asan kintv Asann eva | tathA na caiva na bhaviShyAmaH, kintu bhaviShyAma eva, sarve vayam ato 'smAd deha-vinAshAt param uttara-kAle 'pi | triShv api kAleShu nityA Atma-svarUpeNa ity arthaH | dehAbhedAnuvR^ittyA bahu-vacanam, nAtma-bhedAbhiprAyeNa ||BhGS_2.12||

==============================

tatra katham iva nitya Atmeti dR^iShTAntam Aha -

dehino 'smin yathA dehe kaumAram yauvanam jarA |
tathA dehAntara-prAptir dhIras tatra na muhyati ||BhG_2.13||

deho 'sya astIti dehI, tasya dehino dehavataH Atmano 'smin vartamAne dehA yathA yena prakAreNa kaumAram kumAra-bhAvo bAlyAvasthA, yauvanam yUno bhAvo madhyamAvasthA, jarA vayo-hAniH jIrNAvasthA, ity etAH tisro 'vasthAH anyonya-vilakShaNAH | tAsAm prathamAvasthA-nAshe na nAshaH, dvitIyAvasthopajane na upajana AtmanaH | kim tarhi ?avikriyasyaiva dvitIya-tR^itIyAvasthA-prAptiH Atmano dR^iShTA | tathA tadvad eva dehAd anyo deho dehAntaram, tasya prAptiH dehAntara-prAptiH avikriyasyaiva Atmana ity arthaH | dhIro dhImAn tatraivam sati na muhyati na moham Apadyate ||BhGS_2.13||

==============================

yadyapy Atma-vinAsha-nimitto moho na sambhavati nitya AtmA iti vijAnataH, tathApi shItoShNa-sukha-duHkha-prApti-nimitto moho laukiko dR^ishyate, sukha-viyoga-nimitto moho duHkha-samyoga-nimitta ca shokaH | ity etad arjunasya vacanam AshaN^kaya bhagavAn Aha -

mAtrA-sparshAs tu kaunteya shItoShNa-sukha-duHkhadAH |
AgamApAyino 'nityAs tAms titikShasva bhArata ||BhG_2.14||

mAtrA AbhiH mIyante shabdAdaya iti shrotrAdIni indriyANi | mAtrANAm sparshAH shabdAdibhiH samyogAH | te shItoShNasukha-duHkha-dAH shItam uShNam sukham duHkham ca prayacchantIti | athavA spR^ishyanta iti sparshA viShayAH shabdAdayaH | mAtrAsh ca sparshAsh ca shItoShNa-sukha-duHkha-dAH | shItam kadAcit sukham kadAcit duHkham | tathA uShNam api aniyata-svarUpam | sukha-duHkhe punaH niyata-rUpe yato na vyabhicarataH | atas tAbhyAm pR^ithak shItoShNayoH grahaNam | yasmAt te mAtrA-sparshAdayaH AgamApAyinaH AgamApAyashIlAH tasmAt anityAH | ataH tAn shItoShNAdIn titikShasva prasahasva | teShu harSham viShAdam vA mA kArShIH ity arthaH ||BhGS_2.14|| 

==============================

shItoShNAdIn sahataH kim syAd iti shR^iNu ---

yam hi na vyathayanty ete puruSham puruSharShabha |
sama-duHkha-sukham dhIram so 'mR^itatvAya kalpate ||BhG_2.15||

yam hi puruSham same duHkha-sukhe yasya tam sama-duHkha-sukham sukha-duHkha-prAptau harSha-viShAda-rahitam dhIram dhImantam na vyathayanti na cAlayanti nityAtma-darshanAt ete yathoktAH shItoShNAdayaH, sa nityAtma-svarUpa-darsha-niShTho dvandva-sahiShNuH amR^itatvAya amR^ita-bhAvAya mokShAyety arthaH kalpate samartho bhavati ||BhGS_2.15||

==============================

itash ca shoka-mohau akR^itvA shItoShNAdi-sahanam yuktam, yasmAt ---

nAsato vidyate bhAvo nAbhAvo vidyate sataH |
ubhayor api dR^iShTo 'ntas tv anayos tattva-darshibhiH ||BhG_2.16||

na asato  'vidyamAnasya shItoShNAdeH sa-kAraNasya na vidyate nAsti bhAvo bhavanam astitA || 
na hi shItoShNAdi sa-kAraNam pramANair nirUpyamANam vastu sambhavati | vikAro hi saH, vikArash ca vyabhicarati | yathA ghaTAdi-samsthAnam cakShuShA nirUpyamANam mR^id-vyatirekeNAnupalabdher asat | tathA sarvo vikAraH kAraNa-vyatirekeNAnupalabdher asat | janma-pradhvamsAbhyAm prAg Urdhvam cAnupalabdheH | kAryasya ghaTAdeH mR^id-Adi-kAraNasya ca tat-kAraNa-vyatirekeNAnupalabdher asattvam || 

tad-asattve sarvAbhAva-prasaN^ga iti cet, na | sarvatra buddhi-dvayopalabdheH, sad-buddhir asad-buddhir iti | yad-viShayA buddhir na vyabhicarati, tat sat | yad-viShayA vyabhicarati, tad asat | iti sad-asad-vibhAge buddhi-tantre sthite | sarvatra dve buddhI sarvair upalabhyete samAnAdhikaraNe na nIlotpalavat, san ghaTaH san paTaH, san hastI iti | evam sarvatra | tayor buddhyoH ghaTAdi-buddhir vyabhicarati | tathA ca darshitam | na tu sad-buddhiH | tasmAt ghaTAdi-buddhi-viShayo 'san, vyabhicArAt | na tu sad-buddhi-viShayaH, avyabhicArAt || 
ghaTe vinaShTe ghaTa-buddhau vyabhicarantyAm sad-buddhir api vyabhicaratIti cet na | paTAd evapi sad-buddhi-darshanAt | visheShaNa-viShayaiva sA sad-buddhiH |

sad-buddhivat ghaTa-buddhir api ghaTAntarA dR^ishyata iti cet, na | paTAdau adarshanAt || 

sad-buddhir api naShTe ghaTe na dR^ishyata iti cet, na | visheShyAbhAvAt | sad-buddhir visheShaNa-viShayA satI visheShyAbhAve visheShaNAnupapattau kim-viShayA syAt ? na tu punaH sad-buddheH viShayAbhAvAt || 

ekAdhikaraNatvam ghaTAdi-visheShyAbhAve na yuktam iti cet, na | idam udakam iti marIcy-Adau anyatarAbhAve 'pi sAmAnAdhikaraNya-darshanAt || 

tasmAd dehAder dvandvasya ca sa-kAraNasya asato na vidyate bhAva iti | tathA satash ca Atmano 'bhAvo 'vidyamAnatA na vidyate, sarvatrAvyabhicArAt ity avocAma || 

evam AtmAnAtmanoH sad-asatoH ubhayor api dR^iShTaH upalabdho 'nto nirNayaH sat sad eva, asat asad eveti, tv anayoH yathoktayoH tattva-darshibhiH | tad iti sarva-nAma sarvam ca brahma, tasya nAma tad iti, tad-bhAvas tattvam, brahmaNo yAthAtmyam | tad draShTum shIlam yeShAm te tattva-darshinaH, tais tattva-darshibhiH | tvam api tattva-darshinAm dR^iShTim Ashritya shokam moham ca hitvA shItoShNAdIni niyatAniyata-rUpANi dvandvAni vikAro 'yam asann eva marIci-jalavan mithyAvabhAsate iti manasi nishcitya titikShasva ity abhiprAyaH ||BhGS_2.16||


==============================


kim punas tat yat sad eva sarvadaiva astIti | ucyate ---

avinAshi tu tad viddhi yena sarvam idam tatam |
vinAsham avyayasyAsya na kashcit kartum arhati ||BhG_2.17||

avinAshi na vinaShTum shIlam yasyeti | tu-shabdo 'sato visheShaNArthaH | tat viddhi vijAnIhi | kim ? yena sarvam idam jagat tatam vyAptam sad-Akhyena brahmaNA sAkAsham, AkAshenaiva ghaTAdayaH | vinAsham adarshanam abhAvam | avyayasya na vyeti upacayApacayau na yAti iti avyayam tasya avyayasya | naitat sadAkhyam brahma svena rUpeNa vyeti vyabhicarati, niravayavatvAt, dehAdivat | nApy AtmIyena, AtmIyAbhAvAt | yathA devadatto dhana-hAnyA vyeti, na tu evam brahma vyeti | ato 'vyayasya asya brahmaNaH vinAsham na kashcit kartum arhati, na kashcit atmAnam vinAshayitum shaknoti Ishvaro 'pi | AtmA hi brahma, svAtmani ca kriyAvirodhAt ||BhGS_2.17|| 

==============================

kim punas tad asat yat svAtma-sattAm vyabhicaratIti, ucyate -

antavanta ime dehA nityasyoktAH sharIriNaH |
anAshino 'prameyasya tasmAd yudhyasva bhArata ||BhG_2.18||

antaH vinAshaH vidyate yeShAm te antavantaH | yathA mR^igatR^iShNikAdau sad-buddhiH anuvR^ittA pramANanirUpaNAnte vicchidyate, sa tasya antaH | tathA ime dehAH svapnamAyAdehAdivaca antavantaH nityasya sharIriNaH sharIravato 'nAshino 'prameyarya Atmano 'ntavanta iti uktAH vivekibhirity arthaH | nityasya anAshinaH iti na punaruktam | nityatvasya dvividhatvAt lokA, nAshasya ca | yathA deho bhasmIbhUto 'darshanam gato naShTa ucyate | vidyamAno 'pi yathA anyathA pariNato vyAdhyAdi-yukto jAto naShTa ucyate | tatra nityasya Th anAshinaH iti dvividhenApi nAshena asambandho 'syety arthaH | anyathA pR^ithivyAdivad api nityatvam syAt AtmanaH | tat mA bhUditi nityasya anAshinaH ityAha | aprameyamya na prameyasya pratyakShAdi-pramANaiH aparicchAdyasyety arthaH || 

nanu Agamena AtmA paricchidyate, pratyakShAdinA ca pUrvam | na | AtmanaH svataHsiddhatvAt | sirA hi Atmani pramAtari pramitsoH pramANAnveShaNA bhavati | na hi pUrvam itthamaham iti AtmAnamapramAya pa cAt prameyaparicchAdAya pravartate | na hi AtmA nAma kasyacit aprasiddho bhavati | shAstram tu antyam pramANam atad-dharmAdhyAropaNa-mAtra-nivartakatvena pramANatvam AtmanaH pratipadyate, na hy aj~nAtArthaj~nApakatvena | tathA ca shrutiH --- yat sAkShAd aparokShAd brahma ya AtmA sarvAntaraH [BAU 3.4.1] iti | yasmAd evam nityo 'vikriyash cAtmA tasmAd yudhyasva, yuddhAd uparamam mA kArShIH ity arthaH |

na hy atra yuddha-kartavyatA vidhIyate, yuddhe pravR^itta eva hi asau shoka-moha-pratibaddhaH tUShNIm Aste | ataH tasya pratibandhApanayana-mAtram bhagavatA kriyate | tasmAd yudhyasva iti anuvAda-mAtram, na vidhiH ||BhGS_2.18||

==============================

shoka-mohAdi-samsAra-kAraNa-nivR^itty-artham gItA-shAstram, na pravartakam ity etasyArthasya sAkShi-bhUte R^icau AninAya bhagavAn | yat tu manyase yuddhA bhIShmAdayo mayA hanyante aham eva teShAm hantA iti, eShA buddhir mR^iShaiva te | katham ?

ya enam vetti hantAram yash cainam manyate hatam |
ubhau tau na vijAnIto nAyam hanti na hanyate ||BhG_2.19||

ya enam prakR^itam dehinam vetti vijAnAti hantAram hanana-kriyAyAH kartAram ya ca enam anyo manyate hatam deha-hananena hato 'ham iti hanana-kriyAyAH karma-bhUtam | tau ubhau na vijAnItaH na j~nAtavantau avivekena AtmAnam | hantA aham, hato 'smy aham iti deha-hananena AtmAnam aham pratyaya-viShayam yau vijAnItaH tau Atma-svarUpAnabhij~nau ity arthaH | yasmAt na ayam atmA hanti na hanana-kriyAyAH kartA bhavati, na ca hanyate na ca karma bhavatIty arthaH, avikriyatvAt ||BhGS_2.19|| 

==============================

katham avikriya Atmeti dvitIyo mantraH -- 

na jAyate mriyate vA kadAcin
nAyam bhUtvA bhavitA vA na bhUyaH |
ajo nityaH shAshvato 'yam purANo
na hanyate hanyamAne sharIre ||BhG_2.20||

na jAyate notpadyate, jani-lakShaNA vastu-vikriyA na Atmano vidyate ity arthaH | tathA na mriyate vA | vA-shabdaH cArthe | na mriyate ca iti antyA vinAsha-lakShaNA vikriyA pratiShidhyate | kadAcic chabdaH sarva-vikriyA-pratiShedhaiH sambadhyate -- na kadAcit jAyate, na kadAcit mriyate, ity evam | yasmAt ayam AtmA bhUtvA bhavana-kriyAm anubhUya pashcAt abhavitA abhAvam gantA na bhUyaH punaH, tasmAt na mriyate | yo hi bhUtvA na bhavitA sa mriyata ity ucyate lokA | vA-shabdAt na-shabdAc ca ayam AtmA abhUtvA vA bhavitA dehavat na bhUyaH | tasmAt na jAyate | yo hi abhUtvA bhavitA sa jAyata ity ucyate | naivam AtmA | ato na jAyate | yasmAd evam tasmAt ajaH, yasmAt na mriyate tasmAt nityash ca | 

yadyapi Ady-antayor vikriyayoH pratiShedhe sarvA vikriyAH pratiShiddhA bhavanti, tathApi madhya-bhAvinInAm vikriyANAm sva-shabdair eva pratiShedhaH kartavyo 'nuktAnAm api yauvanAdi-samasta-vikriyANAm pratiShedho yathA syAt ity Aha-- shAshvata ity AdinA | shAshvata iti apakShaya-lakShaNA vikriyA pratiShidhyate | shashvad-bhavaH shAshvataH | na apakShIyate svarUpeNa, niravayavatvAt | nApi guNa-kShayeNa apakShayaH, nirguNatvAt | apakShaya-viparItApi vR^iddhi-lakShaNA vikriyA pratiShidhyate --- purANa iti | yo hi avayavAgamena upacIyate sa vardhate abhinava iti ca ucyate | ayam tu AtmA niravayavatvAt purApi nava eveti purANaH na vardhate ity arthaH | tathA na hanyate | hantiH atra vipariNAmArthe draShTavyo 'punaruktatAyai | na vipariNamyate ity arthaH | 

hanyamAne vipariNamyamAne 'pi sharIrAH | asmin mantre ShaD-bhAva-vikArA laukika-vastu-vikriyA Atmani pratiShidhyante | sarva-prakAra-vikriyA-rahita AtmA iti vAkyArthaH | yasmAd evam tasmAt ubhau tau na vijAnItaH iti pUrveNa mantreNa asya sambandhaH ||BhGS_2.20|| 

==============================

ya enam vetti hantAram ityanena mantreNa hanana-kriyAyAH kartA karma ca na bhavati iti pratij~nAya, na jAyate ity anena avikriyatvam hetum uktvA pratij~nAtArtham upasamharati-- 

vedAvinAshinam nityam ya enam ajam avyayam |
katham sa puruShaH pArtha kam ghAtayati hanti kam ||BhG_2.21||

veda vijAnAti avinAshinam antya-bhAva-vikAra-rahitam nityam vipariNAma-rahitam yo veda iti sambandhaH | enam pUrveNa matreNokta-lakShaNam ajam janma-rahitam avyayam apakShaya-rahitam katham kena prakAreNa sa vidvAn puruSho 'dhikR^itaH hanti hanana-kriyAm karoti, katham vA ghAtayati hantAram prayojayati | na kathamcit kamcit hanti, na kathamcit kamcit ghAtayati iti ubhayatra AkShepaH evArthaH prashnArthAsambhavAt | hetv-arthasya ca avikriyatvasya tulyatvAt viduShaH sarva-karma-pratiShedha eva prakaraNArtho 'bhipreto bhagavatA | hantes tu AkShepaH udAharaNArthatvena kathitaH | viduShaH kam karmAsambhave hetu-visheSham pashyan karmANy AkShipati bhagavAn katham sa puruShaH iti | 

nanu ukta evAtmano 'vikriyatvam sarva-karmAsambhava-kAraNa-visheShaH | satyam uktaH | na tu sa kAraNa-visheShaH, anyatvAt viduSho 'vikriyAd AtmanaH | na hi avikriyam sthANum viditavataH karma na sambhavati iti cet, na | viduShaH AtmatvAt | na dehAdi-samghAtasya vidvattA | ataH pArisheShyAt asamhata AtmA vidvAn avikriyaH iti tasya viduShaH karmAsambhavAt AkShepo yuktaH katham sa puruShaH iti | yathA buddhyAdy AhR^itasya shabdAdy-arthasya avikriya eva san buddhi-vR^itty-aviveka-vij~nAnena avidyayA upalabdhA AtmA kalpyate, evam eva AtmAnAtma-viveka-j~nAnena buddhi-vR^ittyA vidyA asatya-rUpayaiva paramArthato 'vikriya eva AtmA vidvAn ucyate | viduShaH karmAsambhava-vacanAt yAni karmANi shAstreNa vidhIyante tAni aviduSho vihitAni iti bhagavato nishcayo 'vagamyate || 

nanu vidyApi aviduSha eva vidhIyate, vidita-vidyasya piShTa-peShaNavat vidyA-vidhAnAnarthakyAt | tatra aviduShaH karmANi vidhIyante na viduShaH iti visheSho nopapadyate iti cet, na | anuShTheyasya bhAvAbhAva-visheShopapatteH | agnihotrAdi-vidhy-artha-j~nAnottara-kAlam agnihotrAdi-karma aneka-sAdhanopasamhAra-pUrvakam anuShTheyam kartA aham, mama kartavyam ity evam prakAra-vij~nAnavato 'viduShaH yathA anuShTheyam bhavati, na tu tathA na jAyate ity Ady Atma-svarupa-vidhy-artha-j~nAnottara-kAla-bhAvi kimcid anuShTheyam bhavati | kintu nAham kartA, nAham bhoktA ity Ady AtmaikatvAkartR^itvAdi-viShaya-j~nAnAt nAnyad utpadyate iti eSha visheSha upapadyate | yaH punaH kartA aham iti vetti AtmAnam, tasya mama idam kartavyam iti avashyambhAvinI buddhiH syAt | tad-apekShayA so 'dhikriyate iti tam prati karmANi sambhavanti | sa ca avidvAn ubhau tau na vijAnItaH iti vacanAt visheShitasya ca viduShaH karmAkShepa-vacanAt katham sa puruShaH iti | 

tasmAt visheShitasya avikriyAtma-darshinaH viduShaH mumukSho ca sarva-karma-samnyAse eva adhikAraH | ata eva bhagavAn nArAyaNaH sAmkhyAn viduSho 'viduSha ca karmiNaH pravibhajya dve niShThe grAhayati-j~nAna-yogena sAmkhyAnAm karma-yogena yoginAm iti | tathA ca putrAya Aha bhagavAn vyAsaH - dvAv imAv atha panthAnau [MahAÁA 241.6] ity Adi | tathA ca kriyA-pathash caiva purastAt pashcAt samnyAsash ca iti | etam eva vibhAgam punaH punar darshayiShyati bhagavAn --- atattvavit ahamkAra-vimUDhAtmA kartAham iti manyate, tattvavit tu, nAham karomi iti | tathA ca sarva-karmANi manasA samnyasyAste ityAdi || 

tatra kecit paNDitam-manyA vadanti --- janmAdi-ShaD-bhAva-vikriyA-rahito 'vikriyo 'kartA eko 'ham AtmA iti na kasyacit j~nAnam utpadyate, yasmin sati sarva-karma-samnyAsaH upadishyate iti | tan na | na jAyate ityAdi shAstropadeshAnarthakya-prasaN^gAt | yathA ca shAstropadesha-sAmarthyAt dharmAdharmAstitva-vij~nAnam kartush ca dehAntara-sambandha-vij~nAnam utpadyate, tathA shAstrAt tasyaiva Atmano 'vikriyatvAkartR^itvaikatvAdi-vij~nAnam kasmAt notpadyate iti praShTavyAH te | karaNAgocaratvAt iti cet, na | manasaivAnudraShTavyam [BAU 4.4.19] iti shruteH | shAstrAcAryopadesha-shama-damAdi-samskR^itam mana Atma-darshane karaNam | tathA ca tad adhigamAya anumAne Agame ca sati j~nAnam notpadyata iti sAhasa-mAtram etat | j~nAnam ca utpadyamAnam tad-viparItam aj~nAnam avashyam bAdhate ity abhyupagantavyam | tac ca aj~nAnam darshitam hantA aham, hato 'smi iti ubhau tau na vijAnIta iti | atra ca AtmanaH hanana-kriyAyAH kartR^itvam karmatvam hetu-kartR^itvam ca aj~nAna-kR^itam darshitam | tac ca sarva-kriyAsv api samAnam kartR^itvAdeH avidyA-kR^itatvam avikriyatvAt AtmanaH | vikriyAvAn hi kartA AtmanaH karma-bhUtam anyam prayojayati kuru iti | 

tad etat avisheSheNa viduShaH sarva-kriyAsu kartR^itvam hetu-kartR^itvam ca pratiShedhati bhagavAn vAsudevo viduShaH karmAdhikArAbhAva-pradarshanArtham vedAvinAshinam, katham sa puruShaH ity AdinA | kva punaH viduSho 'dhikAra iti etad uktam pUrvam eva j~nAna-yogena sAmkhyAnAm iti | tathA ca sarva-karma-samnyAsam vakShyati sarva-karmANi manasA ity AdinA || 

nanu manasA iti vacanAt na vAcikAnAm kAyikAnA ca samnyAsaH iti cet, na | sarva-karmANi iti visheShitatvAt | mAnasAnAm eva sarva-karmaNAm iti cet, na | mano-vyApAra-pUrvakatvAd vAk-kAya-vyApArANAm mano-vyApArAbhAve tad-anupapatteH | shAstrIyANAm vAk-kAya-karmaNAm kAraNAni mAnasAni karmANi varjayitvA anyAni sarva-karmANi manasA samnyasyed iti cet, na | naiva kurvan na kArayan iti visheShaNAt | sarva-karma-samnyAso 'yam bhagavatA uktaH mariShyato na jIvata iti cet, na | nava-dvAre pure dehI Aste iti visheNAnupapatteH | na hi sarva-karma-samnyAsena mR^itasya tad-dehe Asanam sambhavati | 

akurvato 'kArayata ca dehe samnyasya iti sambandho na dehe Aste iti cet, na | sarvatra Atmano 'vikriyatvAvadhAraNAt | Asana-kriyAyAsh cAdhikaraNApekShatvAt | tad-anapekShatvAc ca samnyAsasya | sampUrvas tu nyAsa-shabdo 'tra tyAgArthaH, na nikShepArthaH | tasmAt gItA-shAstre Atma-j~nAnavataH samnyAsa eva adhikAro na karmaNIti tatra tatra upariShTAt Atma-j~nAna-prakaraNe darshayiShyAmaH ||BhGS_2.21|| 

==============================

prakR^itam tu vakShyAmaH | tatra Atmano 'vinAshitvam pratij~nAtam | tat kim iveti, ucyate - 

vAsAmsi jIrNAni yathA vihAya
navAni gR^ihNAti naro 'parANi |
tathA sharIrANi vihAya jIrNAni
anyAni samyAti navAni dehI ||BhG_2.22||

vAsAmsi vastrANi jIrNAni durbalatAm gatAni yathA loke vihAya parityajya navAni abhinavAni gR^ihNAti upAdatte naraH puruSho 'parANi anyAni, tathA tadvad eva sharIrANi vihAya jIrNAni anyAni samyAti samgacchati navAni dehI AtmA puruShavat avikriya evety arthaH ||BhGS_2.22|| 

==============================

kasmAt avikriya eveti, Aha --- 

nainam chindanti shastrANi nainam dahati pAvakaH |
na cainam kledayanty Apo na shoShayati mArutaH ||BhG_2.23||

enam prakR^itam dehinam na chindanti shastrANi, niravayavatvAt nAvayava-vibhAgam kurvanti | shastrANi asy-AdIni | tathA nainam dahati pAvakaH, agnir api na bhasmIkaroti | tathA na cainam kledayanti ApaH | apAm hi sAvayavasya vastuna AdrIbhAva-karaNena avayava-vishleShApAdane sAmarthyam | tan na niravayave Atmani sambhavati | tathA snehavat dravyam sneha-shoShaNena nAshayati vAyuH | enam tv AtmAnam na shoShayati mAruto 'pi ||BhGS_2.23|| 

==============================

yata evam tasmAt -- 

acchedyo 'yam adAhyo 'yam akledyo 'shoShya eva ca |
nityaH sarva-gataH sthANur acalo 'yam sanAtanaH ||BhG_2.24||

yasmAt anyonya-nAsha-hetu-bhUtAni enam AtmAnam nAshayitum notsahante asyAdIni tasmAt nityaH | nityatvAt sarvagataH | sarva-gatatvAt sthANur iva, sthira ity etat | sthiratvAt acalo 'yam AtmA | ataH sanAtanash cirantanaH, na kAraNAt kutashcin niShpannaH, abhinava ity arthaH | 

naiteShAm lokAnAm paunaruktyam codanIyam, yataH ekenaiva lokAn AtmanaH nityatvam avikriyatvam coktam na jAyate mriyate vA ity AdinA | tatra yad eva Atma-viShayam kimcid ucyate, tad etasmAt lokArthAn nAtiricyate | kimcic chabdataH punaruktam, kimcid arthataH iti | durbodhatvAt Atma-vastunaH punaH punaH prasaN^gam ApAdya shabdAntareNa tad eva vastu nirUpayati bhagavAn vAsudevaH katham nu nAma samsAriNAm asamsAritva-buddhi-gocaratAm Apannam sat avyaktam tattvam samsAra-nivR^ittaye syAt iti ||BhGS_2.24||

==============================
kim ca-- 

avyakto 'yam acintyo 'yam avikAryo 'yam ucyate |
tasmAd evam viditvainam nAnushocitum arhasi ||BhG_2.25||

avyaktaH sarva-karaNAviShayatvAt na vyajyata iti avyakto 'yam AtmA | ataeva acintyo 'yam | yad dhi indriya-gocaras tac cintA-viShayatvam Apadyate | ayam tv AtmA anindriya-gocaratvAt acintyaH | ataeva avikAryaH, yathA kShIram dadhyAtaJNcanAdinA vikAri na tathA ayam AtmA | niravayavatvAc cAvikriyaH | na hi niravayavam kimcit vikriyAtmakam dR^iShTAm | avikriyatvAt avikAryo 'yam AtmA ucyate | tasmAt evam yathokta-prakAreNa enam AtmAnam viditvA tvam na anushocitum arhasi hantAham eShAm, mayaite hanyanta iti ||BhGS_2.25|| 

==============================

Atmano 'nityatvam abhyupagamya idam ucyate --- 

atha cainam nityajAtam nityam vA manyase mR^itam |
tathApi tvam mahAbAho naivam shocitum arhasi ||BhG_2.26||

atha ca iti abhyupagamArthaH | enam prakR^itam AtmAnam nitya-jAtam loka-prasiddhayA praty aneka-sharIrotpatti jAto jAta iti manyase | tathA prati-tat-tad-vinAsham nityam vA manyase mR^itam mR^ito mR^ita iti | tathApi tathAbhAve 'py Atmani tvam mahAbAho, na evam shocitum arhasi, janmavato nAsho nAshavato janma cety etAv avashyambhAvinAv iti ||BhGS_2.26|| 

==============================

tathA ca sati-- 

jAtasya hi dhruvo mR^ityur dhruvam janma mR^itasya ca |
tasmAd aparihArye 'rthe na tvam shocitum arhasi ||BhG_2.27||

jAtasya hi labdha-janmanaH dhruvo 'vyabhicArI mR^ityur maraNam dhruva janma mR^itasya ca | tasmAd aparihAryo 'yam janma-maraNa-lakShaNo 'rthaH | tasminn aparihArye 'rthe na tvam shocitum arhasi ||BhGS_2.27|| 


==============================

kArya-karaNa-samghAtAtma-kAnyapi bhUtAny uddishya shoko na yuktaH kartum, yataH-

avyaktAdIni bhUtAni vyakta-madhyAni bhArata |
avyakta-nidhanAny eva tatra kA paridevanA ||BhG_2.28||

avyaktAdIny avyaktam adarshanam anupalabdhiH Adir yeShAm bhUtAnAm putra-mitrAdi-kArya-karaNa-samghAtAtmakAnAm tAni avyaktadIni bhUtAni prAg-utpatteH, utpannAni ca prAN^-maraNAt vyakta-madhyAni | avyakta-nidhanAny eva punar avyaktam adarshanam nidhanam maraNam yeShAm tAni avyakta-nidhanAni | maraNAd Urdhvam apy avyaktatAm eva pratipadyante ity arthaH | tathA coktam --- 

adarshanAd ApatitaH punash cAdarshanam gataH | 
nAsau tava na tasya tvam vR^ithA kA paridevanA || [MahA. StrI. 2.13] iti | 

tatra kA paridevanA ko vA pralApo 'dR^iShTa-dR^iShTa-pranaShTa-bhrAnti-bhUteShu bhUteShv ity arthaH ||BhGS_2.28||

==============================

durvij~neyo 'tham prakR^ita AtmA | kim tvAmevaikamupAlabhe sAdhAraNe bhrAntinimitte | katham durvij~neyo 'yamAtmA ityata Aha --- 

Ashcaryavat pashyati kashcid enam
Ashcaryavad vadati tathaiva cAnyaH |
Ashcaryavac cainam anyaH shR^iNoti
shrutvApy enam veda na caiva kashcit ||BhG_2.29||


Ashcaryavat Ashcaryam adR^iShTa-pUrvam adbhutam akasmAd dR^ishyamAnam tena tulyam Ashcaryavat Ashcaryam iva enam AtmAnam pashyati kashcit | Ashcaryavad enam vadati tathaiva cAnyaH | Ashcaryavac ca enam anyaH sR^iNoti | shrutvA dR^iShTvA uktvApi enam AtmAnam veda na caiva kashcit | athavA yo 'yam AtmAnam pashyati sa Ashcarya-tulyaH, yo vadati ya ca sR^iNoti so 'neka-sahasreShu kashcid eva bhavati | ato durbodha AtmA ity abhiprAyaH ||BhGS_2.29|| 

==============================

athedAnIm prakaraNArtham upasamharan brUte - 

dehI nityam avadhyo 'yam dehe sarvasya bhArata |
tasmAt sarvANi bhUtAni na tvam shocitum arhasi ||BhG_2.30||

dehI sharIrI nityam sarvadA sarvAvasthAsu avadhyaH niravayavatvAn nityatvAc ca | tatra avadhyo 'yam dehe sharIre sarvasya sarva-gatatvAt sthAvarAdiShu sthito 'pi sarvasya prANi-jAtasya dehe vadhyamAne 'py ayam dehI na vadhyo yasmAt, tasmAd bhIShmAdIni sarvANi bhUtAni uddishya na tvam shocitum arhasi ||BhGS_2.30|| 

==============================

iha paramArtha-tattvApekShAyAm shoko moho vA na sambhavatIty uktam | na kevalam paramArtha-tattvApekShAyAm eva, kim tu --- 

sva-dharmam api cAvekShya na vikampitum arhasi |
dharmyAd dhi yuddhAc chreyo 'nyat kShatriyasya na vidyate ||BhG_2.31||

svadharmam api svo dharmaH kShatriyasya yuddham tam api avekShya tvam na vikampitum pracalitum nArhasi kShatriyasya svAbhAvikAd dharmAd Atma-svAbhAvyAd ity abhiprAyaH | tac ca yuddham pR^ithivI-jaya-dvAreNa dharmArtham prajA-rakShaNArtham ceti dharmAd anapetam param dharmyam | tasmAd dharmyAd yuddhAc chreyo 'nyat kShatriyasya na vidyate hi yasmAt ||BhGS_2.31||

==============================

kutash ca tat yuddham kartavyam iti, ucyate --- 

yadR^icchayA copapannam svarga-dvAram apAvR^itam |
sukhinaH kShatriyAH pArtha labhante yuddham IdR^isham ||BhG_2.32||

yadR^icchayA ca aprArthitatayA upapannam Agatam svarga-dvAram apAvR^itam udghATitam ya etad IdR^isham yuddham labhante kShatriyAH he pArtha, kim na sukhinas te ? ||BhGS_2.32|| 

==============================
etam kartavyatA-prAptam api - 

atha cet tvam imam dharmyam samgrAmam na kariShyasi |
tataH sva-dharmam kIrtim ca hitvA pApam avApsyasi ||BhG_2.33||

atha cet tvam imam dharmyam dharmAd anapetam vihitam samgrAmam yuddham na kariShyasi cet, tataH tad-akaraNAt svadharmam kIrtim ca mahA-devAdi-samAgama-nimittAm hitvA kevalam pApam avApsyasi ||BhGS_2.33|| 

==============================

na kevalam svadharma-kIrti-parityAgaH - 

akIrtim cApi bhUtAni kathayiShyanti te 'vyayAm |
sambhAvitasya cAkIrtir maraNAd atiricyate ||BhG_2.34||

akIrtim cApi yuddhA bhUtAni kathayiShyanti te tava avyayAm dIrgha-kAlAm | dharmAtmA shUra ity evam AdibhiH guNaiH sambhAvitasya ca akIrtiH maraNAt atiricyate, sambhAvitasya ca akIrteH varam maraNam ity arthaH ||BhGS_2.34|| 

==============================

kim ca-- 

bhayAd raNAd uparatam mamsyante tvAm mahArathAH |
yeShAm ca tvam bahumato bhUtvA yAsyasi lAghavam ||BhG_2.35||

bhayAt karNAdibhyaH raNAt yuddhAt uparatam nivR^ittam mamsyante cintayiShyanti na kR^ipayeti tvAm mahArathAH duryodhana-prabhR^itayaH | yeShAm ca tvam duryodhanAdInAm bahu-mato bahubhir guNair yuktaH ity evam mataH bahumato bhUtvA punar yAsyasi lAghavam laghu-bhAvam ||BhGS_2.35|| 

==============================
kim ca -- 

avAcya-vAdAmsh ca bahUn vadiShyanti tavAhitAH |
nindantas tava sAmarthyam tato duHkhataram nu kim ||BhG_2.36||

avAcya-vAdAn avaktavya-vAdAmsh ca bahUn aneka-prakArAn vadiShyanti tavAhitAH shatravaH nindantaH kutsayantaH tava tvadIyam sAmarthyam nivAta-kavacAdi-yuddha-nimittam | tatas tasmAt nindA-prApter duHkhAt duHkhataram nu kim ? tataH kaShTataram duHkham nAstIty arthaH ||BhGS_2.36|| 

==============================

yurA punaH kriyamANe karNAdibhiH-

hato vA prApsyasi svargam jitvA vA bhokShyase mahIm |
tasmAd uttiShTha kaunteya yuddhAya kR^ita-nishcayaH ||BhG_2.37||

hato vA prApsyasi svargam, hataH san svargam prApsyasi | jitvA vA karNAdIn shUrAn bhokShyase mahIm | ubhayathApi tava lAbha evety abhiprAyaH | yata evam tasmAt uttiShTha kaunteya yuddhAya kR^itAni ca yaH jeShyAmi shatrUn, mariShyAmi vA iti nishcayam kR^itvety arthaH ||BhGS_2.37|| 

==============================

tatra yuddham svadharma ity evam yudhyamAnasyopadesham imam sR^iNu - 

sukha-duHkhe same kR^itvA lAbhAlAbhau jayAjayau |
tato yuddhAya yujyasva naivam pApam avApsyasi ||BhG_2.38||

sukha-duHkhe same tulye kR^itvA, rAga-dveShAv apy akR^itvety etat | tathA lAbhAlAbhau jayAjayau ca samau kR^itvA tato yuddhAya yujyasva ghaTAsva | na evam yuddham kurvan pApam avApsyasi | ity eSha upadeshaH prAsaN^gikaH ||BhGS_2.38|| 
 
==============================

shoka-mohApanayanAya laukiko nyAyaH svadharmam api cAvekShya ity AdyaiH lokair uktaH, na tu tAtparyeNa | paramArtha-darshanam iha prakR^itam | tac coktam upasamhriyate -- eShA te 'bhihitA iti shAstra-viShaya-vibhAga-pradarshanAya | iha hi pradarshite punaH shAstra-viShaya-vibhAge upariShTAt j~nAna-yogena sAmkhyAnAm karma-yogena yoginAm iti niShThA-dvaya-viShayam shAstram sukham pravartiShyate, shrotArash ca viShaya-vibhAgena sukham grahIShyanti ity ata Aha --- 

eShA te 'bhihitA sAmkhye buddhir yoge tv imAm shR^iNu |
buddhyA yukto yayA pArtha karmabandham prahAsyasi ||BhG_2.39||

eShA te tubhyam abhihitA uktA sAmkhye paramArtha-vastu-viveka-viShaye buddhir j~nAnam sAkShAt shoka-mohAdi-samsAra-hetu-doSha-nivR^itti-kAraNam | yoge tu tat-prApty-upAye niHsaN^gatayA dvandva-prahANa-pUrvakam IshvarArAdhanArthe karma-yoge karmAnuShThAne samAdhi-yoge cemAm anantaram evocyamAnAm buddhim shR^iNu | tAm ca buddhim stauti prarocanArtham -- buddhyA yayA yoga-viShayayA yuktaH | he pArtha, karma-bandham karmaiva dharmAdharmAkhyo bandhaH karma-bandhas tam prahAsyasi Ishvara-prasAda-nimitta-j~nAna-prApter ity abhiprAyaH ||BhGS_2.39|| 

==============================

kim cAnyat -- 

nehAbhikrama-nAsho 'sti pratyavAyo na vidyate |
svalpam apy asya dharmasya trAyate mahato bhayAt ||BhG_2.40||


neha mokSha-mArge karma-yoge abhikrama-nAsho 'bhikramaNam abhikramaH prArambhas tasya nAsho nAsti yathA kR^iShyAdeH | yoga-viShaye prArambhasya na anaikAntika-phalatvam ity arthaH | kim ca nApi cikitsAvat pratyavAyo vidyate bhavati | kim tu svalpam api asya dharmasya yoga-dharmasya anuShThitam trAyate rakShati mahataH bhayAt samsAra-bhayAt janma-maraNAdi-lakShaNAt ||BhGS_2.40|| 

==============================

yeyam sAmkhye buddhir uktA yoge ca, vakShyamANa-lakShaNA sA - 

vyavasAyAtmikA buddhir ekeha kuru-nandana |
bahu-shAkhA hy anantAsh ca buddhayo 'vyavasAyinAm ||BhG_2.41||

vyavasAyAtmikA nishcaya-svabhAvA ekA eva buddhir itara-viparIta-buddhi-shAkhA-bhedasya vAdhikA, samyak-pramANa-janitatvAt, iha shreyo-mArge | he kurunandana ! yAH punar itarA viparIta-buddhayaH, yAsAm shAkhA-bheda-pracAra-vashAt ananto 'pAro 'nuparataH 
samsAro nitya-pratato vistIrNo bhavati, pramANa-janita-viveka-buddhi-nimitta-vashAc ca uparatAsv ananta-bheda-buddhiShu samsAro 'py uparamate tA buddhayo bahu-shAkhAH bahvvayaH shAkhAH yAsAm tAH bahu-shAkhAH, bahu-bhedA ity etat | pratishAkhA-bhedena hy anantA ca buddhayaH | keShAm ? avyavasAyinAm pramANa-janita-viveka-buddhi-rahitAnAm ity arthaH ||BhGS_2.41|| 

==============================

yeShAm vyavasAyAtmikA buddhir nAsti te-- 

yAm imAm puShpitAm vAcam pravadanty avipashcitaH |
veda-vAda-ratAH pArtha nAnyad astIti vAdinaH ||BhG_2.42||

yAm imAm vakShyamANAm puShpitAm puShpita iva vR^ikShaH shobhamAnAm shrUyamANa-ramaNIyAm vAcam vAkya-lakShaNAm pravadanti | ke ? avipashcito 'medhaso 'vivekina ity arthaH | veda-vAda-ratAH bahvy-artha-vAda-phala-sAdhana-prakAshakeShu veda-vAkyeShu ratAH he pArtha, na anyat svarga-prApty-Adi-phala-sAdhanebhyaH karmabhyo 'sti ity evam vAdinaH vadana-shIlAH ||BhGS_2.42|| 

==============================
 
te ca -- 

kAmAtmAnaH svarga-parA janma-karma-phala-pradAm |
kriyA-visheSha-bahulAm bhogaishvarya-gatim prati ||BhG_2.43||

kAmAtmAnaH kAmasvabhAvAH, kAmaparA ity arthaH | svarga-parAH svargaH paraH puruShArthaH yeShAm te svarga-parAH svarga-pradhAnAH | janma-karma-phala-pradAm karmaNaH phalam karma-phalam janmaiva karma-phalam janma-karma-phalam tat pradadAtIti janma-karma-phala-pradA, tAm vAcam | pravadanti ity anuShajyate | kriyA-visheSha-bahulAm kriyANAm visheShAH kriyA-visheShAH te bahulA yasyAm vAci tAm svarga-pashu-putrAdy-arthAH yayA vAcA bAhulyena prakAshyante | bhogaishvarya-gatim prati bhogash ca aishvaryam ca bhogaishvarye, tayor gatiH prAptiH bhogaishvarya-gatiH, tAm prati sAdhana-bhUtAH ye kriyA-visheShAH tad-bahulAm tAm vAcam pravadantaH mUDhAH samsAre parivartante ity abhiprAyaH ||BhGS_2.43|| 

==============================

teShAm ca - 

bhogaishvarya-prasaktAnAm tayApahR^ita-cetasAm |
vyavasAyAtmikA buddhiH samAdhau na vidhIyate ||BhG_2.44||

bhogaishvarya-prasaktAnAm bhogaH kartavyaH caishvaryam ca iti bhogaishvaryayor eva praNayavatAm tad-Atma-bhUtAnAm | tayA kriyA-visheSha-bahulayA vAcA apahR^ita-cetasAm AcchAdita-viveka-praj~nAnAm vyavasAyAtmikA sAmkhye yoge vA buddhiH samAdhau samAdhIyate asmin puruShopabhogAya sarvam iti samAdhiH antaHkaraNam buddhiH tasmin samAdhau, na vidhIyate na bhavati ity arthaH ||BhGS_2.44||

==============================

ya evam viveka-buddhi-rahitAH teShAm kAmAtmanAm yat phalam tad Aha - 

traiguNya-viShayA vedA nistraiguNyo bhavArjuna |
nirdvandvo nitya-sattva-stho niryoga-kShema AtmavAn ||BhG_2.45||

traiguNya-viShayAH traiguNyam samsAro viShayaH prakAshayitavyaH yeShAm te vedAH traiguNya-viShayAH | tvam tu nistraiguNyo bhava arjuna, niShkAmo bhava ity arthaH | nirdvandvaH sukha-duHkha-hetU sa-pratipakShau padArthau dvandva-shabda-vAcyau | tataH nirgataH nirdvandvo bhava | nitya-sattva-sthaH sadA sattva-guNAshrito bhava | tathA niryoga-kShemo 'nupAttasya upAdAnam yogaH, upAttasya rakShaNam kShemaH, yoga-kShema-pradhAnasya shreyasi pravR^ittir duShkarA ity ataH niryoga-kShemo bhava | AtmavAn apramattash ca bhava | eSha tava upadeshaH sva-dharmam anutiShThataH ||BhGS_2.45|| 

==============================

sarveShu vedokteShu karmasu yAny uktAny anantAni phalAni tAni nApekShyante cet, kim artham tAni IshvarAyety anuShThIyante ity ucyate | sR^iNu - 

yAvAn artha udapAne sarvataH samplutodake |
tAvAn sarveShu vedeShu brAhmaNasya vijAnataH ||BhG_2.46||

yathA loke kUpa-taDAgAdy-anekasmin udapAne paricchinnodake yAvAn yAvat-parimANaH snAna-pAnAdir arthaH phalam prayojanam sa sarvo 'rthaH sarvataH samplutodake 'pi yo 'rthaH tAvAn eva sampadyate, tatra antarbhavatIty arthaH | evam tAvAn tAvat-parimANa eva sampadyate sarveShu vedeShu vedokteShu karmasu yo 'rthaH yat karma-phalam so 'rthaH brAhmaNasya samnyAsinaH paramArtha-tattvam vijAnataH yo 'rthaH yat vij~nAna-phalam sarvataH samplutodaka-sthAnIyam tasmin tAvAn eva sampadyate tatraivAntarbhavatIty arthaH | yathA kR^itAya vijitAyAdhareyAH samyanty evam enam sarvam tad abhisameti yat kimcit prajAH sAdhu kurvanti yas tad veda yat sa veda [ChAU 4.1.2] iti shruteH | sarvam karmAkhilam iti ca vakShyati | tasmAt prAk j~nAna-niShThAdhikAra-prApteH karmaNy adhikR^itena kUpa-taDAgAdy-artha-sthAnIyam api karma kartavyam ||BhGS_2.46|| 

==============================

tava ca - 

karmaNy evAdhikAras te mA phaleShu kadAcana |
mA karma-phala-hetur bhUr mA te saN^go 'stv akarmaNi ||BhG_2.47||

karmaNy evAdhikAro na j~nAna-niShThAyAm te tava | tatra ca karma kurvataH mA phaleShu adhikAro 'stu, karma-phala-tR^iShNA mA bhUt kadAcana kasyAmcid apy avasthAyAm ity arthaH | yadA karma-phale tR^iShNA te syAt tadA karma-phala-prApter hetuH syAH, evam mA karma-phala-hetuH bhUH | yadA hi karma-phala-tR^iShNA-prayuktaH karmaNi pravartate tadA karma-phalasyaiva janmano hetur bhavet | yadi karma-phalam neShyate, kim karmaNA duHkha-rUpeNa ? iti mA te tava saN^go 'stv akarmaNi akaraNe prItir mA bhUt ||BhGS_2.47||

==============================


yadi karma-phala-prayuktena na kartavyam karma, katham tarhi kartavyam iti | ucyate -

yogasthaH kuru karmANi saN^gam tyaktvA dhanamjaya |
siddhy-asiddhyoH samo bhUtvA samatvam yoga ucyate ||BhG_2.48||

yoga-sthaH san kuru karmANi kevalam IshvarArtham | tatrApIshvaro me tuShyatu iti saN^gam tyaktvA dhanamjaya | phala-tR^iShNA-shUnyena kriyamANe karmaNi sattva-shuddhijA j~nAna-prApti-lakShaNA siddhiH, tad-viparyayajA asiddhiH, tayoH siddhy-asiddhyor api samaH tulyo bhUtvA kuru karmANi | ko 'sau yogo yatra-sthaH kuru ity uktam ? idam eva tat --- siddhy-asiddhyoH samatvam yoga ucyate ||BhGS_2.48||

==============================


yat punaH samatva-buddhi-yuktam IshvarArAdhanArtham karmoktam, etasmAt karmaNaH -- 

dUreNa hy avaram karma buddhi-yogAd dhanamjaya |
buddhau sharaNam anviccha kR^ipaNAH phala-hetavaH ||BhG_2.49||

dUreNa ativiprakarSheNa atyantam eva hy avaram adhamam nikR^iShTam karma phalArthinA kriyamANam buddhi-yogAt samatva-buddhi-yuktAt karmaNaH, janma-maraNAdi-hetutvAt | he dhanamjaya, yata evam tataH yoga-viShayAyAm buddhau tat-paripAka-jAyAm vA sAmkhya-buddhau sharaNam Ashrayam abhaya-prApti-kAraNam anviccha prArthayasva, paramArtha-j~nAna-sharaNo bhavety arthaH | yato 'varam karma kurvANAH kR^ipaNAH dInAH phala-hetavaH phala-tR^iShNA-prayuktAH santaH, yo vA etad akSharam gArgy aviditvAsmAl lokAt praiti sa kR^ipaNaH [BAU 3.8.10] iti shruteH ||BhGS_2.49||

==============================

samatva-buddhi-yuktaH san svadharmam anutiShThan yat phalam prApnoti tac chR^iNu -- 

buddhi-yukto jahAtIha ubhe sukR^ita-duShkR^ite |
tasmAd yogAya yujyasva yogaH karmasu kaushalam ||BhG_2.50||

buddhi-yuktaH karma-samatva-viShayayA buddhyA yukto buddhi-yuktaH saH jahAti parityajati iha asmin loke ubhe sukR^ita-duShkR^ite puNya-pApe sattva-shuddhi-j~nAna-prApti-dvAreNa yataH, tasmAt samatva-buddhi-yogAya yujyasva ghaTAsva | yogo hi karmasu kaushalam sva-dharmAkhyeShu karmasu vartamAnasya yA siddhy-asiddhyoH samatva-buddhir IshvarArpita-cetastayA tat kaushalam kushala-bhAvaH | tad dhi kaushalam yad bandhana-svabhAvAny api karmANi samatva-buddhyA svabhAvAn nivartante | tasmAt samatva-buddhi-yukto bhava tvam ||BhGS_2.50|| 

==============================

yasmAt - 
karmajam buddhi-yuktA hi phalam tyaktvA manIShiNaH |
janma-bandha-vinirmuktAH padam gacchanty anAmayam ||BhG_2.51||

karmajam phalam tyaktvA iti vyavahitena sambandhaH | iShTAniShTa-deha-prAptiH karmajam phalam karmabhyo jAtam buddhi-yuktAH samatva-buddhi-yuktAH santaH hi yasmAt phalam tyaktvA parityajya manIShiNaH j~nAnino bhUtvA, janma-bandha-vinirmuktAH janmaiva bandhaH janma-bandhaH tena vinirmuktAH jIvanta eva janma-bandhAt vinirmuktAH santaH, padam paramam viShNoH mokShAkhyam gacchanti anAmayam sarvopadrava-rahitam ity arthaH | athavA buddhi-yogAd dhanamjaya ity Arabhya paramArtha-darshana-lakShaNaiva sarvataH samplutodaka-sthAnIyA karma-yogaja-sattva-shuddha-janitA buddhir darshitA, sAkShAt-sukR^ita-duShkR^ita-prahANAdi-hetutva-shravaNAt ||BhGS_2.51|| 

==============================

yogAnuShThAna-janita-sattva-shuddhajA buddhiH kadA prApsyate ity ucyate --- 

yadA te moha-kalilam buddhir vyatitariShyati |
tadA gantAsi nirvedam shrotavyasya shrutasya ca ||BhG_2.52||


yadA yasmin kAle te tava moha-kalilam mohAtmakam aviveka-rUpam kAluShyam yena AtmAnAtma-viveka-bodham kaluShIkR^itya viShayam pratyantaH-karaNam pravartate, tat tava buddhiH vyatitariShyati vyatikramiShyati, atishuddha-bhAvam ApAtryate ity arthaH | tadA tasmin kAle gantAsi prApsyasi nirvedam vairAgyam shrotavyasya shrutasya ca, tadA shrotavyam shrutam ca te niShphalam pratibhAtIty abhiprAyaH ||BhGS_2.52|| 

==============================

moha-kalilAtyaya-dvAreNa labdhAtma-vivekaja-praj~naH kadA karma-yogajam phalam paramArtha-yogam avApsyAmIti cet, tat sR^iNu -- 

shruti-vipratipannA te yadA sthAsyati nishcalA |
samAdhAv acalA buddhis tadA yogam avApsyasyi ||BhG_2.53||

shruti-vipratinnA aneka-sAdhya-sAdhana-sambandha-prakAshana-shrutibhiH shravaNaiH pravR^itti-nivR^itti-lakShaNaiH vipratipannA nAnA-pratinnA vikShiptA satI te tava buddhir yadA yasmin kAle sthAsyati sthirIbhUtA bhaviShyati nishcalA vikShepa-calana-varjitA satI samAdhau, samAdhIyate cittam asminn iti samAdhir AtmA, tasmin Atmani ity etat | acalA tatrApi vikalpa-varjitA ity etat | buddhir antaHkaraNam | tadA tasmin kAle yogam avApsyasi viveka-praj~nAm samAdhim prApsyasi ||BhGS_2.53||

==============================

prashnabIjam pratilabhya arjuna uvAcalabdhasamAdhipraj~nasya lakShaNabubhutsayA --- 
arjuna uvAca-

arjuna uvAca
sthita-praj~nasya kA bhAShA samAdhi-sthasya keshava |
sthita-dhIH kim prabhASheta kim AsIta vrajeta kim ||BhG_2.54||

sthitA pratiShThitA aham asmi param brahma iti praj~nA yasya saH sthita-praj~nas tasya sthita-praj~nasya kA bhAShA kim bhAShaNam vacanam katham asau parair bhAShyate samAdhi-sthasya samAdhau sthitasya he keshava | sthita-dhIH sthita-praj~naH svayam vA kim prabhASheta | kim AsIta vrajeta kim Asanam vrajanam vA tasya katham ity arthaH | sthita-praj~nasya lakShaNam anena lokena pR^icchayate ||BhGS_2.54||

==============================

yo hy Adita eva samnyasya karmANi j~nAna-yoga-niShThAyAm pravR^ittaH, yash ca karma-yogena, tayoH prajahAti ity Arabhya A adhyAya-parisamApteH sthita-praj~na-lakShaNam sAdhanam copadishyate | sarvatraiva hi adhyAtma-shAstre kR^itArtha-lakShaNAni yAni tAny eva sAdhanAni upadishyante, yatna-sAdhyatvAt | yAni yatna-sAdhyAni sAdhanAni lakShaNAni ca bhavanti tAni shrI-bhagavAn uvAca-- 
prajahAti yadA kAmAn sarvAn pArtha mano-gatAn |
Atmany evAtmanA tuShTaH sthita-praj~nas tadocyate ||BhG_2.55||

prajahAti prakarSheNa jahAti parityajati yadA yasmin kAle sarvAn samastAn kAmAn icchA-bhedAn he pArtha, mano-gatAn manasi praviShTAan hR^idi praviShTAn | sarva-kAma-parityAge tuShTi-kAraNAbhAvAt sharIra-dhAraNa-nimitta-sheShe ca sati unmatta-pramattasyeva pravR^ittiH prAptA, ity ata ucyate --- Atmany eva pratyag-Atma-svarUpe eva AtmanA svenaiva bAhya-lAbha-nirapekShas tuShTAH paramArtha-darshanAmR^ita-rasa-lAbhena anyasmAd alam-pratyayavAn sthita-praj~naH sthitA pratiShThitA AtmAnAtma-vivekajA praj~nA yasya saH sthita-praj~naH vidvAn tadA ucyate | tyakta-putra-vitta-lokaiShaNaH samnyAsI AtmArAma Atma-krIDAH sthita-praj~na ity arthaH ||BhGS_2.55|| 

==============================

kim ca -- 

duHkheShv anudvigna-manAH sukheShu vigata-spR^ihaH |
vIta-rAga-bhaya-krodhaH sthita-dhIr munir ucyate ||BhG_2.56||

duHkheShv AdhyAtmikAdiShu prApteShu na udvignam na prakShubhitam duHkha-prAptau mano yasya so 'yam anudvigna-manAH | tathA sukheShu prApteShu vigatA spR^ihA tR^iShNA yasya, na agnir iva indhanAdy-AdhAne sukhAny anu vivardhate sa vigata-spR^ihaH | vIta-rAga-bhaya-krodhaH rAga ca bhayam ca krodha ca vItA vigatA yasmAt sa vIta-rAga-bhaya-krodhaH | sthita-dhIH sthita-praj~no muniH samnyAsI tadA ucyate ||BhGS_2.56|| 

==============================

kim ca-- 

yaH sarvatrAnabhisnehas tat tat prApya shubhAshubham |
nAbhinandati na dveShTi tasya praj~nA pratiShThitA ||BhG_2.57||

yaH muniH sarvatra deha-jIvitAdiShv api anabhisneho 'bhisneha-varjitas tat tat prApya shubhAshubham tat tat shubham ashubham vA labdhvA nAbhinandati na dveShTi shubham prApya na tuShyati na hR^iShyati, ashubham ca prApya na dveShTi ity arthaH | tasya evam harSha-viShAda-varjitasya vivekajA praj~nA pratiShThitA bhavati ||BhGS_2.57|| 

==============================

kim ca -- 

yadA samharate cAyam kUrmo 'N^gAnIva sarvashaH |
indriyANIndriyArthebhyas tasya praj~nA pratiShThitA ||BhG_2.58||

yadA samharate samyag upasamharate cAyam j~nAna-niShThAyAm pravR^itto yatiH kUrmo 'N^gAni iva yathA kUrmo bhayAt svAny aN^gAni upasamharati sarvashaH sarvataH, evam j~nAna-niShThaH indriyANi indriyArthebhyaH sarva-viShayebhya upasamharate | tasya praj~nA pratiShThitA ity uktArtham vAkyam ||BhGS_2.58||


==============================

tatra viShayAn anAharataH AturasyApi indriyANi kUrmAN^gAnIva samhriyante na tu tad-viShayo rAgaH sa katham samhriyate ity ucyate - 

viShayA vinivartante nirAhArasya dehinaH |
rasa-varjam raso 'py asya param dR^iShTvA nivartate ||BhG_2.59||

yadyapi viShayAH viShayopalakShitAni viShaya-shabda-vAcyAni indriyANi nirAhArasya anAhriyamANa-viShayasya kaShTe tapasi sthitasya mUrkhasyApi vinivartante dehino dehavataH rasa-varjam raso rAgo viShayeShu yas tam varjayitvA | rasa-shabdo rAge prasiddhaH, sva-rasena pravR^ittaH rasikaH rasaj~naH, ity Adi-darshanAt | so 'pi raso ra¤jana-rUpaH sUkShmo 'sya yateH param paramArtha-tattvam brahma dR^iShTvA upalabhya aham eva tat iti vartamAnasya nivartate nirbIjam viShaya-vij~nAnam sampadyate ity arthaH | nAsati samyag-darshane rasasya ucchedaH | tasmAt samyag-darshanAtmikAyAH praj~nAyAH sthairyam kartavyam ity abhiprAyaH ||BhGS_2.59|| 

==============================

samyag-darshana-lakShaNa-praj~nA-sthairyam cikIrShatA Adau indriyANi sva-vashe sthApayitavyAni, yasmAt tad-anavasthApane doSham Aha --- 

yatato hy api kaunteya puruShasya vipashcitaH |
indriyANi pramAthIni haranti prasabham manaH ||BhG_2.60||

yatataH prayatnam kurvataH hi yasmAt kaunteya puruShasya vipashcitaH medhAvino 'pi iti vyavahitena sambandhaH | indriyANi pramAthIni pramathana-shIlAni viShayAbhimukham hi puruSham vikShobhayanti AkulIkurvanti, AkulIkR^itya ca haranti prasabham prasahya prakAsham eva pashyato viveka-vij~nAna-yuktam manaH ||BhGS_2.60||

==============================

yatas tasmAt-- 

tAni sarvANi samyamya yukta AsIta mat-paraH |
vashe hi yasyendriyANi tasya praj~nA pratiShThitA ||BhG_2.61||

tAni sarvANi samyamya samyamanam vashIkaraNam kR^itvA yuktaH samAhitaH san AsIta mat-paro 'ham vAsudevaH sarva-pratyag-AtmA paro yasya sa mat-paraH, nAnyo 'ham tasmAt ity AsIta ity arthaH | evam AsInasya yater vashe hi yasyendriyANi vartante abhyAsa-balAt tasya praj~nA pratiShThitA ||BhGS_2.61||

==============================

athedAnIm parAbhaviShyataH sarvAnartha-mUlam idam ucyate -- 

dhyAyato viShayAn pumsaH saN^gas teShUpajAyate |
saN^gAt samjAyate kAmaH kAmAt krodho 'bhijAyate ||BhG_2.62||
krodhAd bhavati sammohaH sammohAt smR^iti-vibhramaH |
smR^iti-bhramshAd buddhi-nAsho buddhi-nAshAt praNashyati ||BhG_2.63||

dhyAyatash cintayato viShayAt shabdAdIn viShaya-visheShAn AlocayataH pumsaH puruShasya saN^gaH AsaktiH prItis teShu viShayeShu upajAyate utpadyate | saN^gAt prIteH samjAyate samutpadyate kAmas tR^iShNA | kAmAt kutashcit pratihatAt krodho 'bhijAyate |

krodhAd bhavati sammoho 'vivekaH kAryAkArya-viShayaH | kruddho hi sammUDhaH san gurum apy Akroshati | sammohAt smR^iti-vibhramaH shAstrAcAryopadeshAhita-samskAra-janitAyAH smR^ite syAt vibhramo bhramshaH smR^ity-utpatti-nimitta-prAptau anutpattiH | tataH smR^iti-bhramshAt buddhi-nAshaH buddhi-nAshaH | kAryAkArya-viShaya-vivekAyogyatA antaH-karaNasya buddher nAsha ucyate | buddher nAshAt praNashyati | tAvad eva hi puruShaH yAvad antaHkaraNam tadIyam kAryAkArya-viShaya-viveka-yogyam | tad-ayogyatve naShTa eva puruSho bhavati | ataH tasyAntaH-karaNasya buddher nAshAt praNashyati puruShArthAyogyo bhavatIty arthaH ||BhGS_2.62-63|| 
 
==============================

sarvAnarthasya mUlamuktam viShayAbhidhyAnam | atha idAnIm mokShakAraNamidamucyate -- 

rAga-dveSha-viyuktais tu viShayAn indriyaish caran |
Atma-vashyair vidheyAtmA prasAdam adhigacchati ||BhG_2.64||

rAga-dveSha-viyuktai rAgash ca dveShash ca rAga-dveShau, tat-puraHsarA hi indriyANAm pravR^ittiH svAbhAvikI, tatra yo mumukShuH bhavati saH tAbhyAm viyuktaiH shrotrAdibhir indriyair viShayAn avarjanIyAn caran upalabhamAnaH Atma-vashyair Atmano vashyAni vashIbhUtAni indriyANi tair Atma-vashyair vidheyAtmA icchAtaH vidheya AtmA antaH-karaNam yasya so 'yam prasAdam adhigacchati | prasAdaH prasannatA svAsthyam ||BhGS_2.64||

==============================

prasAde sati kim syAt ity ucyate -
 
prasAde sarva-duHkhAnAm hAnir asyopajAyate |
prasanna-cetaso hy Ashu buddhiH paryavatiShThate ||BhG_2.65||

prasAde sarva-duHkhAnAm AdhyAtmikAdInAm hAnir vinAsho 'sya yater upajAyate | kim ca - prasanna-cetasaH svasthAntaH-karaNasya hi yasmAt Ashu shIghram buddhiH paryavatiShThate AkAsham iva pari samantAt avatiShThate, Atma-svarUpeNaiva nishcalIbhavatIty arthaH | 
evam prasanna-cetaso 'vasthita-buddhiH kR^ita-kR^ityatA yataH, tasmAt rAga-dveSha-viyuktair indriyaiH shAstrA-viruddheShu avarjanIyeShu yuktaH samAcaret iti vAkyArthaH ||BhGS_2.65|| 

==============================

seyam prasannatA stUyate -- 

nAsti buddhirayuktasya na cAyuktasya bhAvanA |
na cAbhAvayataH shAntir ashAntasya kutaH sukham ||BhG_2.66||

nAsti na vidyate na bhavatIty arthaH, buddhiH Atma-svarUpa-viShayA ayuktasya asamAhitAntaH-karaNasya | na ca asti ayuktasya bhAvanA Atma-j~nAnAbhiniveshaH | tathA -- na cAsty abhAvayata Atma-j~nAnAbhinivesham akurvataH shAntir upashamaH | ashAntasya kutaH sukham ? indriyANAm hi viShaya-sevA-tR^iShNAtaH nivR^ittir yA tat-sukham, na viShaya-viShayA tR^iShNA | duHkham eva hi sA | na tR^iShNAyAm satyAm sukhasya gandha-mAtram apy upapadyate ity arthaH ||BhGS_2.66|| 

==============================

ayuktasya kasmAd buddhir nAsti ity ucyate -

indriyANAm hi caratAm yan mano 'nuvidhIyate |
tad asya harati praj~nAm vAyur nAvam ivAmbhasi ||BhG_2.67||

indriyANAm hi yasmAt caratAm sva-sva-viShayeShu pravartamAnAnAm yat mano 'nuvidhIyate anupravartate tat indriya-viShaya-vikalpanena pravR^ittam mano 'sya yateH harati praj~nAm AtmAnAtma-vivekajAm nAshayati | katham ? vAyuH nAvam iva ambhasi udake jigamiShatAm mArgAduddhR^itya unmArge yathA vAyuH nAvam pravartayati, evam Atma-viShayAm praj~nAm hR^itvA mano viShaya-viShayAm karoti ||BhGS_2.67||

==============================

yatato hi ity upanyastasyArthasya anekadhA upapattim uktvA tam cArtham upapAdya upasamharati --- 

tasmAd yasya mahAbAho nigR^ihItAni sarvashaH |
indriyANIndriyArthebhyas tasya praj~nA pratiShThitA ||BhG_2.68||

indriyANAm pravR^ittau doSha upapAdito yasmAt tasmAt yasya yateH he mahAbAho, nigR^ihItAni sarvashaH sarva-prakAraiH mAnasAdi-bhedaiH indriyANi indriyArthebhyaH shabdAdibhyas tasya praj~nA pratiShThitA ||BhGS_2.68|| 

==============================

yo 'yam laukiko vaidika ca vyavahAraH sa utpanna-viveka-j~nAnasya sthita-praj~nasya avidyAkAryatvAt avidyA-nivR^ittau nivartate, avidyAyA ca vidyA-virodhAt nivR^ittiH, ity etam artham sphuTIkurvann Aha --- 

yA nishA sarva-bhUtAnAm tasyAm jAgarti samyamI |
yasyAm jAgrati bhUtAni sA nishA pashyato muneH ||BhG_2.69||

yA nishA rAtriH sarva-padArthAnAm aviveka-karI tamaH-svabhAvatvAt sarva-bhUtAnAm sarveShAm bhUtAnAm | kim tat paramArtha-tattvam sthita-praj~nasya viShayaH | yathA naktam-carANAm ahar eva sad anyeShAm nishA bhavati, tadvat naktam-cara-sthAnIyAnAm aj~nAnAm sarva-bhUtAnAm nisheva nishA paramArtha-tattvam, agocaratvAd atad-buddhInAm | tasyAm paramArtha-tattva-lakShaNAyAm aj~nAna-nidrAyAH prabuddho jAgarti samyamI samyamavAn, jitendriyo yogIty arthaH | yasyAm grAhya-grAhaka-bheda-lakShaNAyAm avidyA-nishAyAm prasuptAny eva bhUtAni jAgrati iti ucyante, yasyAm nishAyAm prasuptA iva svapna-dR^ishaH, sA nishA avidyA-rUpatvAt paramArtha-tattvam pashyato muneH |

ataH karmANi avidyAvasthAyAm eva codyante, na vidyAvasthAyAm | vidyAyAm hi satyAm udite savitari shArvaram iva tamaH praNAsham upagacchati avidyA | prAk vidyotpatteH avidyA pramANa-buddhyA gR^ihyamANA kriyA-kAraka-phala-bheda-rUpA satI sarva-karma-hetutvam pratipadyate | na apramANa-buddhyA gR^ihyamANAyAH karma-hetutvopapattiH, pramANa-bhUtena vedena mama coditam kartavyam karma iti hi karmaNi kartA pravartate, na avidyA-mAtram idam sarvam bheda-jAtam iti j~nAnam tasya Atmaj~nasya sarva-karma-samnyAse eva adhikAro na pravR^ittau | tathA ca darshayiShyati --- tad-buddhayas tad-AtmAnaH ity AdinA j~nAna-niShThAyAm eva tasya adhikAram |

tatrApi pravartaka-pramANAbhAve pravR^itty-anupapattiH iti cet, na | svAtma-viShayatvAd Atma-vij~nAnasya | na hy AtmanaH svAtmani pravartaka-pramANApekShatA, AtmatvAd eva | tad-antatvAc ca sarva-pramANAnAm pramANatvasya | na hy Atma-svarUpAdhigame sati punaH pramANa-prameya-vyavahAraH sambhavati | pramAtR^itvam hy AtmanaH nivartayati antyam pramANam | nivartayad eva cApramANIbhavati, svapna-kAla-pramANam iva prabodhe | loke ca vastv-adhigame pravR^itti-hetutvAdarshanAt pramANasya | tasmAn nAtma-vidaH karmaNy adhikAra iti siddham ||BhGS_2.69||

==============================

viduShas tyaktaiShaNasya sthita-praj~nasya yater eva mokSha-prAptiH, na tu asamnyAsinaH kAma-kAminaH ity etam artham dR^iShTAntena pratipAdayiShyan Aha -

ApUryamANam acala-pratiShTham
samudram ApaH pravishanti yadvat |
tadvat kAmA yam pravishanti sarve
sa shAntim Apnoti na kAma-kAmI ||BhG_2.70||

ApUryamANam adbhir acala-pratiShTham acalatayA pratiShThA avasthitiH yasya tam acala-pratiShTham samudram ApaH sarvato gatAH pravishanti svAtmastham avikriyam eva santam yadvat, tadvat kAmAH viShaya-samnidhAv api sarvataH icchA-visheShAH yam puruSham --- samudram iva ApaH -- avikurvantaH pravishanti sarve Atmany eva pralIyante na svAtma-vasham kurvanti, sa shAntir mokSham Apnoti, netaraH kAma-kAmI, kAmyanta iti kAmAH viShayAH tAn kAmayitum shIlam yasya saH kAma-kAmI, naiva prApnotIty arthaH ||BhGS_2.70|| 

==============================

yasmAd evam tasmAt - 

vihAya kAmAn yaH sarvAn pumAmsh carati niHspR^ihaH |
nirmamo nirahamkAraH sa shAntim adhigacchati ||BhG_2.71||

vihAya parityajya kAmAn yaH samnyAsI pumAn sarvAn asheShataH kArtsnyena carati, jIvana-mAtra-ceShTAsheShaH paryaTatIty arthaH | niHspR^ihaH sharIra-jIvana-mAtre 'pi nirgatA spR^ihA yasya saH niHspR^ihaH san nirmamaH sharIra-jIvana-mAtrAkShipta-parigrahe 'pi mamedam ity abhinivesha-varjitaH, nirahamkAraH vidyAvattvAdi-nimittAtma-sambhAvanA-rahitaH ity etat | sa evambhUtaH sthita-praj~naH brahmavit shAntim sarva-samsAra-duHkhoparama-lakShaNAm nirvANAkhyAm adhigacchati prApnoti brahma-bhUto bhavati ity arthaH ||BhGS_2.71||

==============================

saiShA j~nAna-niShThA stUyate -

eShA brAhmI sthitiH pArtha nainAm prApya vimuhyati |
sthitvAsyAm anta-kAle 'pi brahma-nirvANam R^icchati ||BhG_2.72||

eShA yathoktA brAhmI brahmaNi bhavA iyam sthitiH sarvam karma samnyasya brahma-rUpeNaiva avasthAnam ity etat | he pArtha, nainAm sthitim prApya labdhvA na vimuhyati na moham prApnoti | sthitvAsyAm sthitau brAhmyAm yathoktAyAm anta-kAle 'pi antye vayasy api brahma-nirvANam brahma-nirvR^itim mokSham R^icchati gacchati | kim u vaktavyam brahmacaryAd eva samnyasya yAvaj jIvam yo brahmaNy eva avatiShThate sa brahma-nirvANam R^icchati iti ||BhGS_2.72|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-shiShyasya shrImac-chamkara-bhagavataH kR^itau shrImad-bhagavad-gItA-bhAShye dvitIyo 'dhyAyaH || 


__________________________________________________________

BhG 3

tR^itIyo 'dhyAyaH shaN^kara-bhAShyam 

shAstrasya pravR^itti-nivR^itti-viShaya-bhUte dve buddhI bhagavatA nirdiShTe, sAN^khye buddhir yoge buddhir iti ca | tatra prajahAti yadA kAmAn ity Arabhya A adhyAya-parisamApteH sAN^khya-buddhy-AshritAnAm samnyAsam kartavyam uktvA teShAm tan-niShThatayaiva ca kR^itArthatA uktA eShA brAhmI sthitiH iti | arjunAya ca karmaNy evAdhikAras te, mA saN^go 'stv akarmaNi iti karma eva kartavyam uktavAn yoga-buddhim Ashritya, na tata eva shreyaH-prAptim uktavAn | tad etad AlakShya paryAkulIbhUta-buddhir arjuna uvAca - katham bhaktAya shreyo 'rthine yat sAkShAt shreyaH-sAdhanam sAN^khya-buddhi-niShThAm shrAvayitvA mAm karmaNi dR^iShTAnekAnartha-yukte pAramparyeNApi anaikAntika-shreyaH-prApti-phale niyu¤jyAd iti yuktaH paryAkulIbhAvo 'rjunasya | tad-anurUpa-prashnaH jyAyasI cet ity AdiH | prashnApAkaraNa-vAkyam ca bhagavatA uktam yathokta-vibhAga-viShaye shAstre | 

kecit tu arjunasya prashnArtham anyathA kalpayitvA tat-pratikUlam bhagavataH prativacanam varNayanti | yathA ca AtmanA sambandha-granthe gItArtho nirUpitas tat-pratikUlam ceha punaH prashna-prativacanayor artham nirUpayanti | katham ? tatra sambandha-granthe tAvat sarveShAm AshramiNAm j~nAna-karmaNoH samuccayo gItA-shAstre nirUpito 'rtha ity uktam | punaH visheShitam ca yAvaj-jIva-shruti-coditAni karmANi parityajya kevalAd eva j~nAnAn mokShaH prApyata ity etad ekAntenaiva pratiShiddham iti | 

iha tv Ashrama-vikalpam darshayatA yAvaj-jIva-shruti-coditAnAm eva karmaNAm parityAga uktaH | tat katham IdR^isham viruddham artham arjunAya brUyAd bhagavAn, shrotA vA katham viruddham artham avadhArayet | tatraitat syAd gR^ihasthAnAm eva shrauta-karma-parityAgena kevalAd eva j~nAnAn mokShaH pratiShidhyate na tv AshramAntarANAm iti | 

etad api pUrvottar-viruddham eva | katham, sarvAshramiNAm j~nAna-karmaNoH samuccayo gItA-shAstre nishcito 'rtha iti pratij~nAya iha katham tad-viruddham kevalAd eva j~nAnAn mokSham brUyAd AshramAntarANAm |

atha matam shrauta-karmApekShayaitad-vacanam kevalAd eva j~nAnAt shrauta-karma-rahitAd gR^ihasthAnAm mokShaH pratiShidhyate iti | tatra gR^ihasthAnAm vidyamAnam api smArtam karmAvidyamAnavad upekShya j~nAnAd eva kevalAn na mokSha ity ucyata iti | etad api viruddham | katham ? gR^ihasthasyaiva smArta-karmaNA samuccitAd j~nAnAn mokShaH pratiShidhyate na tu AshramAntarANAm iti katham vivekibhiH shakyam avadhArayitum |

kim ca, yadi mokSha-sAdhanatvena smArtAni karmANi Urdhva-retasAm samuccIyante tathA gR^ihasthasyApi iShyatAm smArtair eva samuccayo na shrautaiH | 

atha shrautaiH smArtaish ca gR^ihasthasyaiva samuccayo mokShAya Urdhva-retasAm tu smArta-karma-mAtra-samuccitAj j~nAnAn mokSha iti | tatraivam sati gR^ihasthasyAyAsa-bAhulyam shrautam smArtam ca bahu-duHkha-rUpam karma shirasi aropitam syAt | 

atha gR^ihasthasyaivAyAsa-bAhulya-kAraNAn mokShaH syAn nAshramAntarANAm shrauta-nitya-karma-rahitatvAd iti | tad apy asat | sarvopaniShatsu itihAsa-purANa-yoga-shAstre ca j~nAnAN^gatvena mumukShoH sarva-karma-samnyAsa-vidhAnAd Ashrama-vikalpa-samuccaya-vidhAnAc ca shruti-smR^ityoH | 

siddhas tarhi sarvAshramiNAm j~nAna-karmaNoH samuccayaH ? na, mumukShoH sarva-karma-samnyAsa-vidhAnAt | vyutthAyAtha bhikShAcaryam caranti [BAU 3.5.1], tasmAt samnyAsam eShAm tapasAm atiriktam AhuH [NAU 2.79], nyAsa evAtyarecayet [NAU 2.78], iti | na karmaNA na prajayA dhanena tyAgenaike 'mR^itatvam AnashuH [NAU 2.12] iti ca | brahmacaryAd eva pravrajet [JAvAU 4] ity AdyAH shrutayaH |

tyaja dharmam adharmam ca ubhe satyAnR^ite tyaja |
ubhe satyAnR^ite tyaktvA yena tyajasi tat tyaja ||
samsAram eva niHsAram dR^iShTvA sAra-didR^ikShayA |
pravrajanty akR^itodvAhAH param vairAgyam AshritAH || iti bR^ihaspatir api kacam prati | 

   karmaNA badhyate jantur vidyayA ca vimucyate |
tasmAt karma na kurvanti yatayaH pAra-darshinaH || [Mbh 12.241.7] iti shukAnushAsanam |

ihApi sarva-karmANi manasA samnyasya ity Adi | mokShasya cAkAryatvAn mumukShoH karmAnarthakyam | nityAni pratyavAya-parihArArtham anuShTheyAni iti cet, na | asamnyAsi-viShayatvAt pratyavAya-prApteH | na hi agnikAryAdy-akaraNAt samnyAsinaH pratyavAyaH kalpayitum shakyo yathA brahmacAriNAm asamnyAsinAm api karmiNAm | na tavan nityAnAm karmaNAm abhAvAd eva bhAva-rUpasya pratyavAyasya utpattiH kalpayitum shakyA katham asataH sajjAyate [ChAU 6.2.2] iti asataH sajjanmAsambhava-shruteH | 

yadi vihitAkaraNAd asambhAvyam api pratyavAyam brUyAd vedas tadA anartha-karo vedaH apramANam ity uktam syAt | vihitasya karaNAkaraNayoH duHkha-mAtra-phalatvAt | tathA ca kArakam shAstram na j~nApakam iti anupapannArtham kalpitam syAt | na caitad iShTam | tasmAn na samnyAsinAm karmANi ato j~nAna-karmaNoH samuccayAnupapattiH | jyAyasI cet karmaNas te matA buddhir iti | arjunasya prashnAnupapattesh ca |

yadi hi bhagavatA dvitIye adhyAye j~nAnam karma ca samuccayena tvayAnuShTheyam ity uktam syAt tato 'rjunasya prashno 'nupapanno jyAyasI cet karmaNas te matA buddhir janArdana iti | arjunAya ced buddhi-karmaNI tvayAnuShTheye iti ukte yA karmaNo jyAyasI buddhiH sA apy uktA eveti tat kim karmaNi ghore mAm niyojayasi keshava iti prashno na kathamcana upapadyate |

na cArjunasyaiva jyAyasI buddhir nAnuShTheyeti bhagavatoktam pUrvam iti kalpayitum yuktam, yena jyAyasI ced iti prashnaH syAt | yadi punar ekasya puruShasya j~nAna-karmaNor virodhAd yugapad anuShThAnam na sambhavatIti bhinna-puruShAnuShTheyatvam bhagavatA pUrvam uktam syAt tato 'yam prashna upapannaH jyAyasI ced ity AdiH |

avivekataH prashna-kalpanAyAm api bhinna-puruShAnuShTheyatvena bhagavataH prativacanam nopapadyate | na cAj~nAna-nimittam bhagavat-prativacanam kalpyam | asmAc ca bhinna-puruShAnuShTheyatvena j~nAna-karma-niShThayor bhagavataH prativacana-darshanAt, j~nAna-karmaNoH samuccayAnupapattiH | tasmAt kevalAd eva j~nAnAn mokSha ity eSho 'rtho nishcito gItAsu sarvopaniShatsu ca | j~nAna-karmaNor ekam vada nishcitya iti ca eka-viShayaiva prArthanAnupapannobhayoH samuccaya-sambhave | 

kuru karmaiva tasmAt tvam iti ca j~nAna-niShThA-sambhavam arjunasyAvadhAraNena darshayiShyati | 

arjuna uvAca
jyAyasI cet karmaNas te matA buddhir janArdana |
tat kim karmaNi ghore mAm niyojayasi keshava ||BhG_3.1||

jyAyasI shreyasI cet yadi karmaNaH sakAshAt te tava matA abhipretA buddhir j~nAnam | he janArdana ! yadi buddhi-karmaNI samuccite iShTe tadaikam shreyaH-sAdhanam iti karmaNo jyAyasI buddhir iti karmaNo 'tirikta-karaNam buddher anupapannam arjunena kR^itam syAt | na hi tad eva tasmAt phalato 'tiriktam syAt | tathA ca, karmaNaH shreyaskarI bhagavatoktA buddhiH | ashreyaskaram ca karma kurv iti mAm pratipAdayati, tat kim nu kAraNam iti bhagavata upAlambham iva kurvan tat kim kasmAt karmaNi ghore krUre himsA-lakShaNe mAm niyojayasi keshava iti ca yad Aha, tac ca nopapadyate | atha smArtenaiva karmaNA samuccayaH sarveShAm bhagavatokto 'rjunena cAvadhArita cet, tat kim karmaNi ghore mAm niyojayasi ity Adi katham yuktam vacanam ||BhGS_3.1||

==============================

kim ca - 

vyAmishreNeva vAkyena buddhim mohayasIva me |
tad ekam vada nishcitya yena shreyo 'ham ApnuyAm ||BhG_3.2||

vyAmishreNeva, yadyapi vivaktAbhidhAyI bhagavAn, tathApi mama manda-buddher vyAmishram iva bhagavad-vAkyam pratibhAti | tena mama buddhim mohayasIva, mama buddhi-vyAmohApanayAya hi pravR^ittas tvam tu katham mohayasi ? ataH bravImi | buddhim mohayasi iva me mama iti | tvam tu bhinna-kartR^ikayoH j~nAna-karmaNor eka-puruShAnuShThAnAsambhavam yadi manyase, tatraivam sati tat tayor ekam buddhim karma vA idam evArjunasya yogyam buddhi-shakty-avasthAnurUpam iti nishcitya vada brUhi, yena j~nAnena karmaNA vA anyatareNa shreyo 'ham ApnuyAm prApnuyAm | 

yadi hi karma-niShThAyAm guNa-bhUtam api j~nAnam bhagavatoktam syAt | tat katham tayor ekam vada ity eka-viShayaivArjunasya shushrUShA syAt | na hi bhagavatA pUrvam uktam anyatarad eva j~nAna-karmaNoH vakShyAmi, naiva dvayam iti, yena ubhaya-prApty-asambhavam Atmano manyamAna ekam eva prArthayet ||BhGS_3.2|| 

==============================

prashnAnurUpam eva prativacanam -

shrI-bhagavAn uvAca
loke 'smin dvividhA niShThA purA proktA mayAnagha |
j~nAna-yogena sAmkhyAnAm karma-yogena yoginAm ||BhG_3.3||

loke 'smin shAstrArthAnuShThAnAdhikR^itAnAm traivarNikAnAm dvi-vidhA dvi-prakArA niShThA sthitiH anuShTheya-tAtparyam purA pUrvam sargAdau prajAH sR^iShTvA tAsAm abhyudaya-niHshreyasa-prApti-sAdhanam vedArtha-sampradAyam AviShkurvatA proktA mayA sarvaj~nena IshvareNa he anaghApApa | tatra kA sA dvividhA niShThA ity Aha - tatra j~nAna-yogena j~nAnam eva yogas tena sAmkhyAnAm AtmAnAtma-viShaya-viveka-vij~nAnavatAm brahmacaryAshramAd eva kR^ita-samnyAsAnAm vedAnta-vij~nAna-sunishcitArthAnAm paramahamsa-parivrAjakAnAm brahmaNy evAvasthitAnAm niShThA proktA | karma-yogena karma eva yogaH karma-yogas tena karma-yogena yoginAm karmiNAm niShThA proktA ity arthaH | 

yadi caikena puruSheNa ekasmai puruShArthAya j~nAnam karma ca samuccityAnuShTheyam bhagavatA iShTam uktam vakShyamANam vA gItAsu vedeShu coktam, katham ihArjunAya upasannAya priyAya vishiShTAbhinna-puruSha-kartR^ike eva j~nAna-karma-niShThe brUyAt ? yadi punar arjuno j~nAnam karma ca dvayam shrutvA svayam evAnuShThAsyati anyeShAm tu bhinna-puruShAnuShTheyatAm vakShyAmi iti matam bhagavataH kalpyeta, tadA rAga-dveShavAn apramANa-bhUto bhagavAn kalpitaH syAt | tac cAyuktam | tasmAt kayApi yuktyA na samuccayo j~nAna-karmaNoH || 

yad arjunenoktam karmaNo jyAyastvam buddhes tac ca sthitam anirAkaraNAt | tasyAsh ca j~nAna-niShThAyAH samnyAsinAm evAnuShTheyatvam , bhinna-puruShAnuShTheyatva-vacanAt | bhagavata evam evAnumatam iti gamyate ||BhGS_3.3||

==============================

mAm ca bandha-kAraNe karmaNy eva niyojayasi iti viShaNNa-manasam arjunam karma nArabhe ity evam manvAnam AlakShya Aha bhagavAn - na karmaNAman ArambhAd iti | athavA - j~nAna-karma-niShThayoH paraspara-virodhAd ekena puruSheNa yugapad anuShThAtum ashakyatve sati itaretarAnapekShayor eva puruShArtha-hetutve prApte karma-niShThAyA j~nAna-niShThA-prApti-hetutvena puruShArtha-hetutvam, na svAtantryeNa | j~nAna-niShThA tu karma-niShThopAya-labdhAtmikA satI svAtantryeNa puruShArtha-hetuH anyAnapekShA, ity etam artham pradarshayiShyan Aha bhagavAn - 

na karmaNAm anArambhAn naiShkarmyam puruSho 'shnute |
na ca samnyasanAd eva siddhim samadhigacchati ||BhG_3.4 ||

na karmaNA kriyANAm yaj~nAdInAm iha janmani janmAntare vA anuShThitAnAm upAtta-durita-kShaya-hetutvena sattva-shuddhi-kAraNAnAm tat-kAraNatvena ca j~nAnotpatti-dvAreNa j~nAna-niShThA-hetUnAm, 

j~nAnam utpadyate pumsAm kShayAt pApasya karmaNaH | 
yathAdarshatala-prakhye pashyaty AtmAnam Atmani || [Mbh 12 208.8] ity Adi smaraNAt | 

anArambhAd ananuShThAnAt naiShkarmyam niShkarma-bhAvam karma-shUnyatAm j~nAna-yogena niShThAm niShkriyAtma-svarUpeNaivAvasthAnam iti yAvat | puruSho nAshnute na prApnotIty arthaH |
karmaNAm anArambhAn naiShkarmyam nAshnuta iti vacanAt tad-viparyayAt teShAm ArambhAn naiShkarmyam ashnuta iti gamyate | kasmAt punaH kAraNAt karmaNAm anArambhAn naiShkarmyam nAshnute iti ? ucyate, karmArambhasyaiva naiShkarmyopAyatvAt | na hy upAyam antareNa upeya-prAptir asti | karma-yogopAyatvam ca naiShkarmya-lakShaNasya j~nAna-yogasya, shrutau iha ca pratipAdanAt | shrutau tAvat prakR^itasyAtma-lokasya vedyasya vedanopAyatvena tam etam vedAnuvacanena brAhmaNA vividiShanti yaj~nena [BAU 4.4.22] ity AdinA karma-yogasya j~nAna-yogopAyatvam pratipAditam | ihApi ca - samnyAsas tu mahAbAho duHkham Aptum ayogataH [kraItA 5.6], yoginaH karma kurvanti saN^gam tyaktvAtmashuddhaye [kraItA 5.11], yaj~no dAnam tapash caiva pAvanAni manIShiNAm [kraItA 18.5] ity Adi pratipAdayiShyati | 

nanu cAbhayam sarva-bhUtebhyo dattvA naiShkarmyam Acaret ity Adau kartavya-karma-samnyAsAd api naiShkarmya-prAptim darshayati | loke ca karmaNAm anArambhAn naiShkarmyam iti prasiddhataram | atash ca naiShkarmyArthinaH kim karmArambheNa ? iti prAptam | ata Aha- na ca samnyasanAd eveti | nApi samnyasanAd eva kevalAt karma-parityAga-mAtrAd eva j~nAna-rahitAt siddhim naiShkarmya-lakShaNAm j~nAna-yogena niShThAm samadhigacchati na prApnoti ||BhGS_3.4|| 

==============================

kasmAt punaH kAraNAt karma-samnyAsa-mAtrAd eva kevalAt j~nAna-rahitAt siddhim naiShkarmya-lakShaNAm puruSho nAdhigacchati iti hetv-AkAN^kShAyAm Aha - 

na hi kashcit kShaNam api jAtu tiShThaty akarmakR^it |
kAryate hy avashaH karma sarvaH prakR^itijair guNaiH ||BhG_3.5||

na hi yasmAt kShaNam api kAlam jAtu kadAcit kashcit tiShThaty akarma-kR^it san | kasmAt ? kAryate pravartyate hi yasmAd avasha evAsvatantra eva karma sarvaH prANI prakR^iti-jaiH prakR^itito jAtaiH sattva-rajas-tamobhiH guNaiH | aj~na iti vAkya-sheShaH, yato vakShyati guNair yo na vicAlyate iti | sAmkhyAnAm pR^ithak-karaNAt aj~nAnAm eva hi karma-yogaH, na j~nAninAm | j~nAninAm tu guNair acAlyamAnAnAm svatash calanAbhAvAt karma-yogo nopapadyate | tathA ca vyAkhyAtam vedAvinAshinam [kraItA 2.21] ity atra ||BhGS_3.5|| 

==============================

yat tv anAtmaj~naH coditam karma nArabhate iti tad asad evety Aha - 

karmendriyANi samyamya ya Aste manasA smaran |
indriyArthAn vimUDhAtmA mithyAcAraH sa ucyate ||BhG_3.6||

karmendriyANi hastAdIni samyamya samhR^itya ya Aste tiShThati manasA smaran cintayan indriyArthAn viShayAn vimUDhAtmA vimUDhAntaH-araNo mithyAcAro mR^iShAcAraH pApAcAraH sa ucyate ||BhGS_3.6|| 

==============================

yas tv indriyANi manasA niyamyArabhate 'rjuna |
karmendriyaiH karma-yogam asaktaH sa vishiShyate ||BhG_3.7||

yas tu punaH karmaNy adhikR^ito 'j~naH buddhIndriyANi manasA niyamya Arabhate arjuna karmendriyaiH vAk-pANy-AdibhiH | kim Arabhate ity Aha-karma-yogam asaktaH san phalAbhisandhi-varjitaH sa vishiShyate itarasmAt mithyAcArAt ||BhGS_3.7|| 

==============================

yataH evam ataH-

niyatam kuru karma tvam karma jyAyo hy akarmaNaH |
sharIrayAtrApi ca te na prasidhyed akarmaNaH ||BhG_3.8||

niyatam nityam shAstropadiShTam | yo yasmin karmaNy adhikR^itaH phalAya cAshrutam tan niyatam karma, tat kuru tvam he arjuna ! yataH karma jyAyo 'dhikataram phalataH | hi yasmAd akarmaNo 'karaNAt anArambhAt | katham ? sharIra-yAtrA sharIra-sthitir api ca te tava na prasidhyet prasiddhim na gacchet akarmaNo 'karaNAt | ato dR^iShTaH karmAkarmaNor visheSho loke ||BhGS_3.8||

==============================

yac ca manyase bandhArthatvAt karma na kartavyam iti tad apy asat | katham ?

yaj~nArthAt karmaNo 'nyatra loko 'yam karma-bandhanaH |
tad artham karma kaunteya muktasaN^gaH samAcara ||BhG_3.9||

yaj~no vai viShNuH [TaittS 1.7.4] iti shruter yaj~na IshvaraH | tad-artham yat kriyate tat yaj~nArtham karma | tasmAt karmaNo 'nyatrAnyena karmaNA loko 'yam adhikR^itaH karma-kR^it karma-bandhanaH [Taitt.BhA. 3.1.6] karma bandhanam yasya so 'yam karma-bandhano lokaH, na tu yaj~nArthAt | atas tad-artham yaj~nArtham karma kaunteya, mukta-saN^gaH karma-phala-saN^ga-varjitaH san samAcAra nirvartaya ||BhGS_3.9||

==============================

itash cAdhikR^itena karma kartavyam - 

saha-yaj~nAH prajAH sR^iShTvA purovAca prajApatiH |
anena prasaviShyadhvam eSha vo 'stv iShTa-kAma-dhuk ||BhG_3.10||

saha-yaj~nAH yaj~na-sahitAH prajAs trayo varNAs tAH sR^iShTvotpAdya purA pUrvam sargAdAv uvAca uktavAn prajApatiH prajAnAm srAShTA | anena yaj~nena prasaviShyadhvam prasavo vR^iddhir utpattis tAm kurudhvam | eSha yaj~no vo yuShmAkam astu bhavatu iShTa-kAma-dhuk | iShTAn abhipretAn kAmAn phala-visheShAn dogdhIti iShTa-kAma-dhuk ||BhGS_3.10||

==============================

katham ?

devAn bhAvayatAnena te devA bhAvayantu vaH |
parasparam bhAvayantaH shreyaH param avApsyatha ||BhG_3.11||

devAn indrAdIn bhAvayata vardhayatAnena yaj~nena | te devA bhAvayantu ApyAyayantu vR^iShTy-AdinA vo yuShmAn | evam parasparam anyonyam bhAvayantaH shreyaH param mokSha-lakShaNam vij~nAna-prApti-krameNAvApsyatha | svargam vA param shreyo 'vApsyatha ||BhGS_3.11|| 

==============================

kim ca - 

iShTAn bhogAn hi vo devA dAsyante yaj~na-bhAvitAH |
tair dattAn apradAyaibhyo yo bhuN^kte stena eva saH ||BhG_3.12||

iShTAn abhipretAn bhogAn hi vo yuShmabhyam devA dAsyante vitariShyanti | strI-pashu-putrAdIn yaj~na-bhAvitA yaj~nair vardhitAs toShitA ity arthaH | tair devair dattAn bhogAn apradAyAdattvA, AnR^iNyam akR^itvety arthaH | ebhyo devebhyaH | yo bhuN^kte sva-dehendriyANy eva tarpayati stena eva taskara eva sa devAdi-svApahArI ||BhGS_3.12||

==============================

ye punaH- 

yaj~na-shiShTAshinaH santo mucyante sarva-kilbiShaiH |
bhu¤jate te tv agham pApA ye pacanty Atma-kAraNAt ||BhG_3.13||

deva-yaj~nAdIn nirvartya tac-chiShTam ashanam amR^itAkhyam ashitum shIlam yeShAm te yaj~na-shiShTAshinaH santo mucyante sarva-kilbiShaiH sarva-pApaish cully-Adi-paJNca-sUnAkR^itaiH pramAda-kR^ita-himsAdi-janitaish cAnyaiH | ye tv Atmambharayo bhu¤jate te tv agham pApam svayam api pApA ye pacanti pAkam nirvartayanti Atma-kAraNAt Atma-hetoH ||BhGS_3.13||

==============================

itash cAdhikR^itena karma kartavyam | jagac-cakra-pravR^itti-hetur hi karma | katham ? ity ucyate - 

annAd bhavanti bhUtAni parjanyAd anna-sambhavaH |
yaj~nAd bhavati parjanyo yaj~naH karma-samudbhavaH ||BhG_3.14||

annAd bhuktAl lohita-retaH-pariNatAt pratyakSham bhavanti jAyante bhUtAni | parjanyAd vR^iShTer annasya sambhavo 'nna-sambhavaH | yaj~nAd bhavati parjanyaH | 

agnau prAstAhutiH samyag Adityam upatiShThate |
AdityAj jAyate vR^iShTir vR^iShTer annam tataH prajAH || [Manu 3.76] iti smR^iteH | 

yaj~no 'pUrvam | sa ca yaj~naH karma-samudbhavaH | R^itvig-yajamAnayosh ca vyApAraH karma, tad-samudbhavo yasya yaj~nasyApUrvasya sa yaj~naH karma-samudbhavaH ||BhGS_3.14||

==============================

tac caivamvidham karma kuto jAtam ity Aha - 

karma brahmodbhavam viddhi brahmAkShara-samudbhavam |
tasmAt sarva-gatam brahma nityam yaj~ne pratiShThitam ||BhG_3.15||

karma brahmodbhavam | brahma vedaH | sa udbhavaH kAraNam prakAshako yasya tat karma brahmodbhavam viddhi vijAnIhi | brahma punaH vedAkhyam akShara-samudbhavam akSharam brahma paramAtmA samudbhavo yasya tat akShara-samudbhavam | brahma veda ity arthaH | yasmAt sAkShAt paramAtmAkhyAd akSharAt puruSha-niHshvAsavat samudbhUtam brahma tasmAt sarvArtha-prakAshakatvAt sarva-gatam | sarva-gatam api sat nityam sadA yaj~na-vidhi-pradhAnatvAt yaj~ne pratiShThitam ||BhGS_3.15|| 

==============================

evam pravartitam cakram nAnuvartayatIha yaH |
aghAyur indriyArAmo mogham pArtha sa jIvati ||BhG_3.16||

evam ittham IshvareNa veda-yaj~na-pUrvakam jagac-cakram pravartitam nAnuvartayatIha loke yaH karmaNy adhikR^itaH sann aghAyur agham pApam Ayur jIvanam yasya so 'ghAyuH pApa-jIvana iti yAvat | indriyArAmaH indriyair ArAmaH AramaNam AkrIDA viShayeShu yasya sa indriyArAmo mogham vR^ithA he pArtha, sa jIvati | tasmAd aj~nenAdhikR^itena kartavyam eva karmeti prakaraNArthaH | prAg Atma-j~nAna-niShThA-yogyatA-prAptes tAdarthyena karma-yogAnuShThAnam adhikR^itenAnAtmaj~nena kartavyam evety etan na karmaNAm anArambhAd [GItA 3.4] ity ata Arabhya sharIra-yAtrApi ca te na prasidhyed akarmaNa [GItA 3.8] ity evam antena pratipAdya, yaj~nArthAt karmaNo 'nyatra [GItA 3.9] ity AdinA mogham pArtha sa jIvati ity evam antenApi granthena prAsaN^gikam adhikR^itasyAnAtmavidaH karmAnuShThAne bahu kAraNam uktam | tad-akaraNe ca doSha-samkIrtanam kR^itam ||BhGS_3.16||

==============================

evam sthite kim evam pravartitam caktram sarveNAnuvartanIyam ? Aho svit pUrvokta-karma-yogAnuShThAnopAya-prApyAm anAtma-vidA j~nAna-yogenaiva niShThAm Atma-vidbhiH sAmkhyair anuShTheyAm aprAptenaiva ? ity evam artham arjunasya prashnam AshaN^kaya svayam eva vA shAstrArthasya viveka-pratipatty-artham etam vai tam AtmAnam viditvA nivR^itta-mithyA-j~nAnAH santo brAhmaNA mithyA-j~nAnavadbhyo 'vashyam kartavyebhyaH putraiShaNAdibhyo vyutthAyAtha bhikShA-caryam sharIra-sthiti-mAtra-prayuktam caranti | na teShAm Atma-j~nAna-niShThA-vyatirekeNAnyat kAryam asti [BAU 3.5.1] ity evam shruty-artham iha gItA-shAstre pratipipAdayiShitam AviShkurvann Aha bhagavAn - 

yas tv Atma-ratir eva syAd Atma-tR^iptash ca mAnavaH |
Atmany eva ca samtuShTas tasya kAryam na vidyate ||BhG_3.17||

yas tu sAmkhya Atma-j~nAna-niShTha Atma-ratiH Atmany eva ratir na viShayeShu yasya sa Atma-ratir eva syAd bhaved Atma-tR^iptash cAtmanaiva tR^ipto nAnna-rasAdinA sa mAnavo manuShyaH samnyAsI Atmany eva ca santuShTaH | santoSho hi bAhyArtha-lAbhe sarvasya bhavati, tam anapekShya Atmany eva ca santuShTaH sarvato vIta-tR^iShNa ity etat | ya IdR^ishaH Atma-vit tasya kAryam karaNIyam na vidyate nAstIty arthaH ||BhGS_3.17||

==============================

kim ca - 

naiva tasya kR^itenArtho nAkR^iteneha kashcana |
na cAsya sarva-bhUteShu kashcid artha-vyapAshrayaH ||BhG_3.18||

naiva tasya paramAtma-rateH kR^itena karmaNArthaH prayojanam asti | astu tarhy akR^itenAkaraNena pratyavAyAkhyo 'narthaH | nAkR^iteneha loke kashcana kashcid api pratyavAya-prApti-rUpaH Atma-hAni-lakShaNo vA naivAsti | na cAsya sarva-bhUteShu brahmAdi-sthAvarAnteShu bhUteShu kashcid artha-vyapAshrayaH prayojana-nimitta-kriyA-sAdhyo vyapAshrayaH | vyapAshrayaNam Alambanam kamcit bhUta-visheSham Ashritya na sAdhyaH kashcid artho 'sti, yena tad-arthA kriyA anuShTheyA syAt | na tvam etasmin sarvataH samplutodaka-sthAnIye samyag-darshane vartase ||BhGS_3.18|| 

==============================

yataH evam - 

tasmAd asaktaH satatam kAryam karma samAcara |
asakto hy Acaran karma param Apnoti pUruShaH ||BhG_3.19||

tasmAt asaktaH saN^gavarjitaH satatam sarvadA kAryam kartavyam nityam karma samAcara nirvartaya | asakto hi yasmAt samAcaran IshvarArtham karma kurvan param mokSham Apnoti pUruShaH sattvashuddhidvAreNa ity arthaH ||BhGS_3.19|| 

==============================

yasmAc ca - 

karmaNaiva hi samsiddhim AsthitA janakAdayaH |
loka-samgraham evApi sampashyan kartum arhasi ||BhG_3.20||

karmaNaiva hi yasmAt pUrve kShatriyAH vidvAmsaH samsiddhim mokSham gantum AsthitAH pravR^ittAH | ke ? janakAdayaH janakA vapatiprabhR^itayaH | yadi te prAptasamyagdarshanAH, tataH lokasamgrahArtham prArabdhakarmatvAt karmaNA sahaivAsamnyasyaiva karma samsiddhimAsthitA ity arthaH | athAprAptasamyagadarshanAH janakAdayaH, tadA karmaNA sattvashuddhisAdhanabhUtena ktrameNa samsiddhimAsthitA iti vyAkhyeyaH lokaH | atha manyase pUrverapi janakAdibhiH ajAnadbhireva kartavyam karma kR^itam | tAvatA nAvashyamanyena kartavyam samyagdarshanavatA kR^itAtheneti | tathApi prArabdhakarmAyattaH tvam lokasamgraham evApi lokasya unmArgapravR^ittinivAraNam lokasamgrahaH, tamevApi prayojanam sampashyan kartum arhasi ||BhGS_3.20||
==============================

loka-samgrahaH kim artham kartavya ity ucyate - 

yad yad Acarati shreShThas tat tad evetaro janaH |
sa yat pramANam kurute lokas tad anuvartate ||BhG_3.21||

yadyat karma Acarati karoti shreShThaH pradhAnaH tattadeva karma Acarati itaro 'nyaH janaH tadanugataH | kim ca saH shreShThaH yat pramANam kurute laukikam vaidikam vA lokaH tat anuvartate tadeva pramANIkaroti ity arthaH ||BhGS_3.21||

==============================

yady atra te loka-samgraha-kartavyatAyAm vipratipattis tarhi mAm kim na pashyasi ? 

na me pArthAsti kartavyam triShu lokeShu kimcana |
nAnavAptam avAptavyam vartaiva ca karmaNi ||BhG_3.22||

na me mama pArtha nAsti na vidyate kartavyam triShv api lokeShu kimcana kimcid api | kasmAt ? nAnavAptam aprAptam avAptavyam prApaNIyam | tathApi varta eva ca karmaNy aham ||BhGS_3.22|| 

==============================

yadi hy aham na varteyam jAtu karmaNy atandritaH |
mama vartmAnuvartante manuShyAH pArtha sarvashaH ||BhG_3.23||

yadi hi punar aham na varteya jAtu kadAcit karmaNy atandrito 'nalasaH san mama shreShThasya sato vatrma mArgam anuvartante manuShyAH | he pArtha ! sarvashaH sarva-prakAraiH ||BhGS_3.23||

==============================

utsIdeyur ime lokA na kuryAm karma ced aham |
samkarasya ca kartA syAm upahanyAm imAH prajAH ||BhG_3.24||

utsIdeyur vinashyeyur ime sarve lokAH loka-sthiti-nimittasya karmaNo 'bhAvAt na kuryAm karma ced aham | kim ca, samkarasya ca kartA syAm | tena kAraNena upahanyAm imAH prajAH | prajAnAm anugrahAya pravR^itta upahatim upahananam kuryAm ity arthaH | mama IshvarasyAnanurUpam Apadyate ||BhGS_3.24||

==============================

yadi punar aham iva tvam kR^itArtha-buddhiH, Atmavid anyo vA, tasyApi AtmanaH kartavyAbhAve 'pi parAnugraha eva kartavya ity Aha - 

saktAH karmaNy avidvAmso yathA kurvanti bhArata |
kuryAd vidvAms tathAsaktash cikIrShur loka-samgraham ||BhG_3.25||

saktAH karmaNy asya karmaNaH phalam mama bhaviShyatIti kecid avidvAmso yathA kurvanti bhArata, kuryAd vidvAn Atmavit tathAsaktaH san | tadvat kim artham karoti ? tat sR^iNu - cikIrShuH kartum icchuH loka-samgraham ||BhGS_3.25|| 

==============================

evam loka-samgraham cikIrSher na mamAtma-vidaH kartavyam asti anyasya vA loka-samgraham muktvA | tatas tasya Atma-vidaH idam upadishyate - 

na buddhi-bhedam janayed aj~nAnAm karma-saN^ginAm |
joShayet sarva-karmANi vidvAn yuktaH samAcaran ||BhG_3.26||

buddhi-bhedo buddhi-bhedo mayA idam kartavyam bhoktavyam cAsya karmaNaH phalam iti nishcaya-rUpAyA buddher bhedanam cAlanam buddhi-bhedas tam na janayen notpAdayed aj~nAnAm avivekinAm karma-saN^ginAm karmaNy AsaktAnAm AsaN^gavatAm | kim nu kuryAt ? joShayet kArayet sarva-karmANi vidvAn svayam tad evAviduShAm karma yukto 'bhiyuktaH samAcaran ||BhGS_3.26|| 

==============================

avidvAn aj~naH katham karmasu sajjate ? ity Aha - 

prakR^iteH kriyamANAni guNaiH karmANi sarvashaH |
ahamkAra-vimUDhAtmA kartAham iti manyate ||BhG_3.27||

prakR^iteH prakR^itiH pradhAnam sattva-rajas-tamasAm guNAnAm sAmyAvasthA | tasyAH prakR^iteH guNaiH vikAraiH kArya-karaNa-rUpaiH kriyamANAni karmANi laukikAni shAstrIyANi ca sarvashaH sarva-prakArair ahamkAra-vimUDhAtmA kArya-karaNa-samghAtAtma-pratyayo 'hamkAras tena vividham nAnAvidham mUDha AtmA antaH-karaNam yasya so 'yam kArya-karaNa-dharmA kArya-karaNAbhimAnI avidyayA karmANi Atmani manyamAnaH tat-tat-karmaNAm aham karteti manyate ||BhGS_3.27|| 

==============================

yaH punar vidvAn - 

tattvavit tu mahAbAho guNa-karma-vibhAgayoH |
guNA guNeShu vartanta iti matvA na sajjate ||BhG_3.28||

tattvavit tu mahAbAho | kasya tattvavit ? guNakarmavibhAgayoH guNavibhAgasya karmavibhAgasya ca tattvavit ity arthaH | guNAH karaNAtmakAH guNeShu viShayAtmakeShu vartante na AtmA iti matvA na sajjate saktim na karoti ||BhGS_3.28|| 

==============================
 
ye punaH - 

prakR^iter guNa-sammUDhAH sajjante guNa-karmasu |
tAn akR^itsna-vido mandAn kR^itsnavin na vicAlayet ||BhG_3.29||

prakR^iteH guNaiH samyak mUDhAH sammohitAH santaH sajjante guNAnAm karmasu guNa-karmasu vayam karma kurmaH phalAya iti | tAn karma-saN^gino 'kR^itsna-vidaH karma-phala-mAtra-darshino mandAn manda-praj~nAn kR^itsna-vit Atma-vit svayam na vicAlayet buddhi-bheda-karaNam eva cAlanam tan na kuryAt ity arthaH ||BhGS_3.29|| 

==============================
 
katham punaH karmaNy adhikR^itenAj~nena mumukShuNA karma kartavyam iti, ucyate -- 

mayi sarvANi karmANi samnyasyAdhyAtma-cetasA |
nirAshIr nirmamo bhUtvA yudhyasva vigata-jvaraH ||BhG_3.30||

mayi vAsudeve parameshvare sarvaj~ne sarvAtmani sarvANi karmANi samnyasya nikShipyAdhyAtma-cetasA viveka-buddhyA, aham kartA IshvarAya bhR^ityavat karomi ity anayA buddhyA | kim ca, nirAshIs tyaktAshIH nirmamo mama-bhAvash ca nirgato yasya tava sa tvam nirmamo bhUtvA yudhyasva vigata-jvaro vigata-santApo vigata-shokaH sann ity arthaH ||BhGS_3.30|| 

==============================
 
yad etan mama matam karma kartavyam iti sa-pramANam uktam tat tathA - 

ye me matam idam nityam anutiShThanti mAnavAH |
shraddhAvanto 'nasUyanto mucyante te 'pi karmabhiH ||BhG_3.31||

ye me madIyam idam matam nityam anutiShThanti anuvartante mAnavA manuShyAH shraddhAvantaH shraddadhAnA anasUyanto 'sUyAm ca mayi parama-gurau vAsudeve 'kurvanto, mucyante te 'py evambhUtAH karmabhir dharmAdharmAkhyaiH ||BhGS_3.31|| 

==============================

ye tv etad abhyasUyanto nAnutiShThanti me matam |
sarva-j~nAna-vimUDhAms tAn viddhi naShTAn acetasaH ||BhG_3.32||

ye tu tad-viparItA etan mama matam abhyasUyanto nindanto nAnutiShThanti nAnuvartante me matam | sarveShu j~nAneShu vividham mUDhAs te | sarva-j~nAna-vimUDhAms tAn viddhi jAnIhi naShTAn nAsham gatAn acetaso 'vivekinaH ||BhGS_3.32|| 

==============================

kasmAt punaH kAraNAt tvadIyam matam nAnutiShThantaH para-dharmAn anutiShThanti ? sva-dharmam ca nAnuvartante ? tvat-pratikUlAH katham na bibhyati tvac-chAsanAtikrama-doShAt ? tatrAha - 

sadR^isham ceShTate svasyAH prakR^iter j~nAnavAn api |
prakR^itim yAnti bhUtAni nigrahaH kim kariShyati ||BhG_3.33||

sadR^isham anurUpam ceShTate ceShTAm karoti | kasyAH ? svasyAH svakIyAyAH prakR^iteH | prakR^itir nAma pUrva-kR^ita-dharmAdharmAdi-samskArA vartamAna-janmAdAv abhivyaktAH | sA prakR^itiH | tasyAH sadR^isham eva sarvo jantur j~nAnavAn api ceShTate, kim punar mUrkhaH ? tasmAt prakR^itim yAnty anugacchanti bhUtAni prANinaH | nigraho niShedha-rUpaH kim kariShyati mama vAnyasya vA ? durnigrahA prakR^itir iti vAkya-sheShaH ||BhGS_3.33||

==============================

yadi sarvo jantur AtmanaH prakR^iti-sadR^isham eva ceShTate, na ca prakR^iti-shUnyaH kashcid asti, tataH puruShakArasya viShayAnupapatteH shAstrAnarthakya-prAptAv idam ucyate - 

indriyasyendriyasyArthe rAga-dveShau vyavasthitau |
tayor na vasham Agacchet tau hy asya paripanthinau ||BhG_3.34||

indriyasyendriyasyArthe sarvendriyANAm arthe shabdAdi-viShaye iShTe rAgo 'niShTe dveSha ity evam pratIndriyArtham rAgadveShAv avashyambhAvinau tatrAyam puruShakArasya shAstrArthasya ca viShaya ucyate | shAstrArthe pravR^ittaH pUrvam eva rAga-dveShayor vasham nAgacchet | yA hi puruShasya prakR^itiH sA rAga-dveSha-puraHsaraiva sva-kArye puruSham pravartayati | tadA svadharma-parityAgaH para-dharmAnuShThAnam ca bhavati | yadA punA rAga-dveShau tat-pratipakSheNa niyamayati tadA shAstra-dR^iShTir eva puruSho bhavati, na prakR^iti-vashaH | tasmAt tayo rAga-dveShayor vasham nAgacchet | yatas tau hy asya puruShasya paripanthinau shreyo-mArgasya vighna-kartArau taskarAv iva pathIty arthaH ||BhGS_3.34|| 

==============================

tatra rAga-dveSha-prayukto manyate shAsrArtham apy anyathA para-dharmo 'pi dharmatvAd anuShTheya eva iti, tad asat - 

shreyAn sva-dharmo viguNaH para-dharmAt svanuShThitAt |
sva-dharme nidhanam shreyaH para-dharmo bhayAvahaH ||BhG_3.35||

shreyAn prashasyataraH svo dharmaH svadharmo viguNo 'pi vigata-guNo 'pi anuShThIyamAnaH para-dharmAt svanuShThitAt sAdguNyena sampAditAd api | sva-dharme sthitasya nidhanam maraNam api shreyaH para-dharme sthitasya jIvitAt | kasmAt ? para-dharmaH bhayAvahaH narakAdi-lakShaNam bhayam AvahatIti yataH ||BhGS_3.35|| 

==============================

yadyapi anartha-mUlam dhyAyato viShayAn pumsa [GItA 2.62] iti rAga-dveShau hy asya paripanthinau [GItA 3.34] iti coktam | vikShiptam anavadhAritam ca tad uktam | tat samkShiptam nishcitam ca idam eveti j~nAtum icchan arjuna uvAca j~nAte hi tasmin tad-ucchedAya yatnam kuryAm iti arjuna uvAca- 

atha kena prayukto 'yam pApam carati pUruShaH |
anicchann api vArShNeya balAd iva niyojitaH ||BhG_3.36||

atha kena hetu-bhUtena prayuktaH san rAj~neva bhR^ityo 'yam pApam karma carati Acarati pUruShaH puruShaH svayam anicchann api he vArShNeya vR^iShNi-kula-prasUta ! balAd iva niyojito rAj~nevety ukto dR^iShTAntaH ||BhGS_3.36|| 

==============================

shR^iNu tvam tam vairiNam sarvAnartha-karam yam tvam pR^icchasIti bhagavAn uvAca - 

kAma eSha krodha eSha rajo-guNa-samudbhavaH |
mahAshano mahA-pApmA viddhy enam iha vairiNam ||BhG_3.37||

aishvaryasya samagrasya dharmasya yashasaH shriyaH | 
vairAgyasyAtha mokShasya ShaNNAm bhaga itIN^ganA || [ViP 6.5.74] 

ity aishvaryAdi-ShaTkam yasmin vAsudeve nityam apratibaddhatvena sAmastyena ca vartate, 

utpattim pralayam caiva bhUtAnAm Agatim gatim | 
vetti vidyAm avidyAm ca sa vAcyo bhagavAn iti || [ViP 6.5.78] 

utpatty-Adi-viShayam ca vij~nAnam yasya sa vAsudevo vAcyo bhagavAn iti | 

kAma iti | kAma eSha sarva-loka-shatrur yan-nimittA sarvAnartha-prAptiH prANinAm | sa eSha kAmaH pratihataH kenacit krodhatvena pariNamate | ataH krodho 'py eSha eva rajo-guNa-samudbhavo rajash ca tad-guNash ca rajo-guNaH sa samudbhavo yasya sa kAmo rajo-guNa-samudbhavaH | rajo-guNasya vA samudbhavaH | kAmo hy udbhUto rajaH pravartayan puruSham pravartayati | tR^iShNayA hy ahamkArita iti duHkhinAm rajaH-kArye sevAdau pravR^ittAnAm pralApaH shrUyate | mahAshano mahad ashanam asyeti mahAshanaH | ataeva mahA-pApmA | kAmena hi prerito jantuH pApam karoti | ato viddhy enam kAmam iha samsAre vairiNam ||BhGS_3.37|| 

==============================

katham vairI ? iti dR^iShTAntaiH pratyAyayati - 

dhUmenAvriyate vahnir yathAdarsho malena ca |
yatholbenAvR^ito garbhas tathA tenedam AvR^itam ||BhG_3.38||

dhUmena sahajenAvriyate vahniH prakAshAtmako 'prakAshAtmakena, yathA vA Adarsho malena ca, yatholbena ca jarAyuNA garbha-veShTanena cAvR^ita AcchAdito garbhas tathA tenedam AvR^itam ||BhGS_3.38|| 

==============================

kim punas tad idam-shabda-vAcyam yat kAmenAvR^itam ity ucyate - 

AvR^itam j~nAnam etena j~nAnino nitya-vairiNA |
kAma-rUpeNa kaunteya duShpUreNAnalena ca ||BhG_3.39||

AvR^itam etena j~nAnam j~nAnino nitya-vairiNA, j~nAnI hi jAnAty anenAham anarthe prayuktaH pUrvam eveti | duHkhI ca bhavati nityam eva | ato 'sau j~nAnino nitya-vairI, na tu mUrkhasya | sa hi kAmam tR^iShNA-kAle mitram iva pashyan tat-kArye duHkhe prApte jAnAti tR^iShNayAham duHkhitvam ApAdita iti, na pUrvam eva | ato j~nAnina eva nitya-vairI | kim-rUpeNa ? kAma-rUpeNa kAma icchaiva rUpam asyeti kAmarUpas tena duShpUreNa duHkhena pUraNam asyeti duShpUras tenAnalena nAsyAlam paryAptir vidyata ity analas tena ca ||BhGS_3.39|| 

==============================

kim adhiShThAnaH punaH kAmo j~nAnasyAvaraNatvena vairI sarvasya lokasya ? ity apekShAyAm Aha, j~nAte hi shatror adhiShThAne sukhena nibarhaNam kartum shakyata iti- 

indriyANi mano buddhir asyAdhiShThAnam ucyate |
etair vimohayaty eSha j~nAnam AvR^itya dehinam ||BhG_3.40||

indriyANi mano buddhish cAsya kAmasyAdhiShThAnam Ashraya ucyate | etair indriyAdibhir Ashrayair vimohayati vividham mohayaty eSha kAmo j~nAnam AvR^itya AcchAdya dehinam sharIriNam ||BhGS_3.40|| 

==============================

yata evam - 

tasmAt tvam indriyANy Adau niyamya bharatarShabha |
pApmAnam prajahi hy enam j~nAna-vij~nAna-nAshanam ||BhG_3.41||

tasmAt tvam indriyANy Adau pUrvam eva niyamya vashIkR^itya bharatarShabha pApmAnam pApAcAram kAmam prajahihi parityaja enam prakR^itam vairiNam j~nAna-vij~nAna-nAshanam j~nAnam shAstrata AcAryatash cAtmAdInAm avabodhaH | vij~nAnam visheShatas tad-anubhavas tayor j~nAna-vij~nAnayoH shreyaH-prApti-hetvor nAshanam nAsha-karam prajahihi AtmanaH parityajety arthaH ||BhGS_3.41|| 

==============================
 
indriyANy Adau niyamya kAmam shatrum jahihi ity uktam | tatra kim AshrayaH kAmam jahyAt ity ucyate -- 

indriyANi parANy Ahur indriyebhyaH param manaH |
manasas tu parA buddhir yo buddheH paratas tu saH ||BhG_3.42||

indriyANi shrotrAdIni paJNca | deham sthUlam bAhyam paricchinnam cApekShya saukShmyAntaratva-vyApitvAdy-apekShayA parANi prakR^iShTAny AhuH paNDitAH | tathA indriyebhyaH param manaH samkalpa-vikalpAtmakam | tathA manasas tu parA buddhir nishcayAtmikA | tathA yaH sarva-dR^ishyebhyo buddhy-antebhyo 'bhyantaro yam dehinam indriyAdibhir Ashrayair yuktaH kAmo j~nAnAvaraNa-dvAreNa mohayatIty uktam | buddheH paratas tu sa | sa buddher draShTA | para AtmA ||BhGS_3.42|| 

==============================
 
tataH kim -- 

evam buddheH param buddhvA samstabhyAtmAnam AtmanA |
jahi shatrum mahAbAho kAma-rUpam durAsadam ||BhG_3.43||

evam buddheH param AtmAnam buddhvA j~nAtvA samstabhya samyak stambhanam kR^itvAtmAnam svenaivAtmanA samskR^itena manasA samyak samAdhAyety arthaH | jahy enam shatrum he mahAbAho ! kAma-rUpam durAsadam duHkhenAsada AsAdanam prAptir yasya tam durAsadam durvij~neyAneka-visheSham iti ||BhGS_3.43|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda- 
shiShyasya shrImac-chamkara-bhagavataH kR^itau shrImad-bhagavad-gItA-bhAShye 
tR^itIyo 'dhyAyaH 
||3|| 


__________________________________________________________

BhG 4

atha caturtho 'dhyAyaH
(shaN^kara-bhAShyaH)

yo 'yam yogo 'dhyAya-dvayenokto j~nAna-niShThA-lakShaNaH sa sannyAsaH karma-yogopAyaH | yasmin vedArthaH parisamAptaH pravR^itti-lakShaNo nivR^itti-lakShaNash ca gItAsu ca sarvAsv ayam eva yogo vivakShito bhagavatA | ataeva parisamAptaH pravR^ittim vedArtham manvAnas tam vamsha-kathanena stauti shrI-bhagavAn | 

shrI-bhagavAn uvAca
imam vivasvate yogam proktavAn aham avyayam |
vivasvAn manave prAha manur ikShvAkave 'bravIt ||BhG_4.1||

imam adhyAya-dvayenoktam yogam vivasvate AdityAya sargAdau proktavAn aham | jagat-paripAlayitÌNAm kShatriyANAm balAdhAnAya | tena yoga-balena yuktAH samarthA bhavanti brahma parirakShitum, brahma-kShatre paripAlite jagat paripAlayitum alam | avyayam avyaya-phalatvAt | na hy asya samyag darshana-niShThA-lakShaNasya mokShAkhyam phalam vyeti | sa ca vivasvAn manave prAha | manur ikShvAkave sva-putrAyAdirAjAyAbravIt ||BhGS_4.1||

==============================

evam paramparA-prAptam imam rAjarShayo viduH |
sa kAleneha mahatA yogo naShTaH parantapa ||BhG_4.2||

evam kShatriya-paramparA-prAptam imam rAjarShayo rAjAnash ca te R^iShayash ca rAjarShayo vidur imam yogam | sa yogaH kAleneha mahatA dIrgheNa naShTo vicchinna-sampradAyaH samvR^itto he parantapa ! Atmano vipakSha-bhUtAH para ucyante tAn shaurya-tejo-gabhastibhir bhAnur iva tApayatIti parantapaH shatru-tApana ity arthaH ||BhGS_4.2||

==============================

durlabhAn ajitendriyAn prApya naShTam yogam imam upalabhya lokam cApuruShArtha-sambandhinam - 

sa evAyam mayA te 'dya yogaH proktaH purAtanaH |
bhakto 'si me sakhA ceti rahasyam hy etad uttamam ||BhG_4.3||

sa evAyam mayA te tubhyam adya idAnIm yogaH proktaH purAtanaH | bhakto 'si me sakhA cAsIti | rahasyam hi yasmAd etad uttamam yogo j~nAnam ity arthaH ||BhGS_4.3||
 
==============================

bhagavatA vipratiShiddham uktam iti mA bhUt kasyacid buddhir iti parihArArtham codyam iva kurvann arjuna uvAca -

aparam bhavato janma param janma vivasvataH |
katham etad vijAnIyAm tvam Adau proktavAn iti ||BhG_4.4||

aparam arvAg vasudeva-gR^ihe bhavato janma param pUrvam sargAdau janma utpattiH vivasvata Adityasya | tat katham etad vijAnIyAm aviruddhArthatayA yas tvam evAdau proktavAn imam yogam | sa eva tvam idAnIm mahyam proktavAn asIti ||BhGS_4.4||

==============================

yA vAsudeve anIshvarAsarvaj~nAshaN^kA mUrkhANAm tAm pariharan shrI-bhagavAn uvAca padartho hy arjunasya prashnaH -

bahUni me vyatItAni janmAni tava cArjuna |
tAny aham veda sarvANi na tvam vettha parantapa ||BhG_4.5||

bahUni me mama vyatItAni atikrAntAni janmAni tava ca he arjuna tAny aham veda jAne sarvANi na tvam vettha jAnIShe | dharmAdharmAdi-pratibaddha-j~nAna-shaktitvAt | aham punar nitya-shuddha-buddha-mukta-svabhAvatvAd anAvaraNa-j~nAna-shaktir iti vedAham | he parantapa ||BhGS_4.5||

==============================

katham tarhi tava nityeshvarasya dharmAdharmAbhAve 'pi janma ? ity ucyate - 

ajo 'pi sann avyayAtmA bhUtAnAm Ishvaro 'pi san |
prakR^itim svAm adhiShThAya sambhavAmy Atma-mAyayA ||BhG_4.6||

ajo 'pi janma-rahito 'pi san, tathAvyayAtmAkShINa-j~nAna-shakti-svabhAvo 'pi san, tathA bhUtAnAm brahmAdi-stamba-paryantAnAm Ishvara Ishana-shIlo 'pi san | prakR^itim svAm mama vaiShNavIm mAyAm triguNAtmikAm yasyA vashe sarvam idam jagad vartate | yayA mohitam jagat sat svam AtmAnam vAsudevam na jAnAti | tAm prakR^itim svAm adhiShThAya vashIkR^itya sambhavAmi dehavAn iva bhavAmi jAta ivAtma-mAyayAtmano mAyayA, na paramArthato lokavat ||BhGS_4.6|| 

==============================

tac ca janma kadA kim-artham ca ? ity ucyate - 

yadA yadA hi dharmasya glAnir bhavati bhArata |
abhyutthAnam adharmasya tadAtmAnam sR^ijAmy aham ||BhG_4.7||

yadA yadA hi dharmasya glAnir hAnir varNAshramAdi-lakShaNasya prANinAm abhyudaya-niHshreyasa-sAdhanasya bhavati | bhArata ! abhyutthAnam udbhavo 'dharmasya tadAtmAnam sR^ijAmy aham mAyayA ||BhGS_4.7||
 
==============================

kim-artham ? 

paritrANAya sAdhUnAm vinAshAya ca duShkR^itAm |
dharma-samsthApanArthAya sambhavAmi yuge yuge ||BhG_4.8||

paritrANAya parirakShaNAya sAdhUnAm san-mArga-sthAnAm | vinAshAya ca duShkR^itAm pApa-kAriNAm | kim ca dharma-samsthApanArthAya dharmasya samyak-sthApanam tad-artham sambhavAmi | yuge yuge pratiyugam ||BhGS_4.8||
 
==============================

janma karma ca me divyam evam yo vetti tattvataH |
tyaktvA deham punar janma naiti mAm eti so 'rjuna ||BhG_4.9||

taj-janma mAyA-rUpam, karma ca sAdhu-paritrANAdi, me mama divyam aprAkR^itam aishvaram evam yathoktam yo vetti tattvatas tattvena yathAvat tyaktvA deham imam punar janma punar utpattim naiti na prApnoti, mAm ety Agacchati, sa mucyate he 'rjuna ||BhGS_4.9||

==============================

naiSha mokSha-mArga idAnIm pravR^ittaH | kim tarhi ? pUrvam api - 

vIta-rAga-bhaya-krodhA man-mayA mAm upAshritAH |
bahavo j~nAna-tapasA pUtA mad-bhAvam AgatAH ||BhG_4.10||

vIta-rAga-bhaya-krodhAH - rAgash ca bhayam ca krodhash ca rAga-bhaya-krodhAH, vItA vigatA rAga-bhaya-krodhA yebhyas te vIta-rAga-bhaya-krodhAH | man-mayA brahma-vida IshvarAbheda-darshinaH | mAm eva parameshvaram upAshritAH | kevala-j~nAna-niShThA ity arthaH | bahavo 'neke j~nAna-tapasA j~nAnam eva ca paramAtma-viShayam tapaH | tena j~nAna-tapasA | pUtAH parAm shuddhim gatAH santaH | mad-bhAvam Ishvara-bhAvam mokSham AgatAH samanuprAptAH | itara-tapo-nirapekShA j~nAna-niShThA ity asya liN^gam j~nAna-tapaseti visheShaNam ||BhGS_4.10||

==============================

tava tarhi rAga-dveShau staH | yena kebhyashcit evAtma-bhAvam prayacchasi, na sarvebhyaH | ity ucyate - 

ye yathA mAm prapadyante tAms tathaiva bhajAmy aham |
mama vartmAnuvartante manuShyAH pArtha sarvashaH ||BhG_4.11||

ye yathA yena prakAreNa yena prayojanena yat-phalArthitayA mAm prapadyante tAms tathaiva tat-phala-dAnena bhajAmy anugR^ihNAmy aham ity etat | teShAm mokSham pratyanarthitvAt | na hy ekasya mumukShutvam phalArthitvam ca yugapat sambhavati | ato ye yat-phalArthinas tAms tat-phala-pradAnena, ye yathokta-kAriNas tv aphalArthino mumukShavash ca tAn j~nAna-pradAnena | ye j~nAninaH sannyAsino mumukShavash ca tAn mokSha-pradAnena, tathArtAnArti-haraNena ity evam yathA prapadyante ye tAms tathaiva bhajAmIty arthaH | na punAr rAga-dveSha-nimittam moha-nimittam vA kamcid bhajAmi | sarvathApi sarvAvasthasya mameshvarasya vartma mArgam anuvartante manuShyAH | yat-phalArthitayA yasmin karmaNy adhikR^itA ye prayatante te manuShyA atra ucyante he pArtha sarvashaH sarva-prakAraiH ||BhGS_4.11||

==============================

yadi taveshvarasya rAgAdi-doShAbhAvAt sarva-prANiShv anujighR^ikShAyAm tulyAyAm sarva-phala-pradAna-samarthe ca tvayi sati vAsudevaH sarvam [GItA 7.19] iti j~nAnenaiva mumukShavaH santaH kasmAt tvAm eva sarve na pratipadyante ? iti shR^iNu tatra kAraNam -

kAN^kShantaH karmaNAm siddhim yajanta iha devatAH |
kShipram hi mAnuShe loke siddhir bhavati karmajA ||BhG_4.12||

kAN^kShanto 'bhIpsantaH karmaNAm siddhim phala-niShpattim prArthayanto yajanta ihAsmin loke devatA indrAdgny-AdyAH | atha yo 'nyAm devatAm upAste 'nyo 'sAv anyo 'ham asmIti na sa veda, yathA pashuH | evam sa devAnAm [BAU 1.4.10] iti shruteH | teShAm hi bhinna-devatAyAjinAm phalAkAN^kShiNAm kShipram shIghram hi yasmAn mAnuShe loke | manuShya-loke hi shAstrAdhikAraH | kShipram hi mAnuShe loke iti visheShaNAt | anyeShv api karma-phala-siddhim darshayati bhagavAn | mAnuShe loke varNAshramAdi-karmAdhikAra iti visheShaH | teShAm ca varNAshramAdhikAriNAm karmiNAm phala-siddhiH kShipram bhavati karmajA karmaNo jAtA ||BhGS_4.12||

==============================

mAnuSha eva loke varNAshramAdi-karmAdhikAraH | nAnyeShu lokeShv iti niyamaH kim-nimittaH ? iti | athavA varNAshramAdi-pravibhAgopetA manuShyA mama vartmAnuvartante sarvasha [GItA 4.11] ity uktam kasmAt punaH kAraNAn niyamena tavaiva vartmAnuvartante, nAnyasya kim ? ucyate - 

cAtur-varNyam mayA sR^iShTam guNa-karma-vibhAgashaH |
tasya kartAram api mAm viddhy akartAram avyayam ||BhG_4.13||

cAturvarNyam catvAra eva varNAsh cAturvarNyam mayeshvareNa sR^iShTam utpAditam brAhmaNo 'sya mukham AsIt [ãk 8.4.19.2, YajuH 32.11] ity Adi shruteH | guNa-karma-vibhAgasho guNa-vibhAgashaH karma-vibhAgashash ca | guNAH sattva-rajas-tamAmsi | tatra sAttvikasya sattva-pradhAnasya brAhmaNasya shamo damas tapaH [GItA 18.42] ity AdIni karmANi | sattvopa-sarjana-rajaH-pradhAnasya kShatriyasya shaurya-tejaH-prabhR^itIni karmANi | tama-upasarjana-rajaH-pradhAnasya vaishyasya kR^iShy-AdIni karmANi | raja-upasarjana-tamaH-pradhAnasya shUdrasya shushrUShaiva karma | ity evam guNa-karma-vibhAgashash cAturguNyam mayA sR^iShTam ity arthaH | tac cedam cAturvarNyam nAnyeShu lokeShu | ato mAnuShe loke iti visheShaNam | hanta tarhi cAturvarNya-sargAdeH karmaNaH kartR^itvAt tat-phalena yujyase 'to na tvam nitya-mukto nityeshvarash ceti | ucyate - yadyapi mAyA-samvyavahAreNa tasya karmaNaH kartAram api santam mAm paramArthato viddhy akartAram, ataevAvyayam asamsAriNam ca mAm viddhi ||BhGS_4.13||

==============================

yeShAm tu karmaNAm kartAram mAm manyase paramArthatas teShAm akartaivAham | yato -

na mAm karmANi limpanti na me karma-phale spR^ihA |
iti mAm yo 'bhijAnAti karmabhir na sa badhyate ||BhG_4.14||

na mAm tAni karmANi limpanti dehAdy-ArambhakatvenAhaN^kArAbhAvAt | na ca teShAm karmaNAm phale me mama spR^ihA tR^iShNA | yeShAm tu samsAriNAm aham kartety AbhimAnaH karmasu spR^ihA tat-phaleShu ca tAn karmANi limpantIti yuktam | tad-abhAvAn na mAm karmANi limpantIti | evam yo 'nye 'pi mAm AtmatvenAbhijAnAti nAham kartA na me karma-phale spR^iheti na karmabhir na badhyate | tasyApi na dehAdy-ArambhakAni karmANi bhavantIty arthaH ||BhGS_4.14||

==============================

nAham kartA, na me karma-phale spR^iheti -

evam j~nAtvA kR^itam karma pUrvair api mumukShubhiH |
kuru karmaiva tasmAt tvam pUrvaiH pUrvataram kR^itam ||BhG_4.15||

evam j~nAtvA kR^itam karma pUrvair apy atikrAntair mumukShubhiH | kuru tena karmaiva tvam | na tuShNIm Asanam nApi samnyAsaH kartavyaH | tasmAt tvat-pUrvair apy anuShThitatvAd yady anAtmaj~nas tvam tad Atma-shuddhy-artham | tattvavic cet loka-samgrahArtham | pUrve janakAdibhiH pUrvataram kR^itam | nAdhunAtana-kR^itam nivartitam ||BhGS_4.15||

==============================

tatra karma cet kartavyam tvad-vacanAd eva karomy aham | kim visheShitena ? pUrvaiH pUrvataram kR^itam [GItA 4.15] iti | ucyate -- yasmAn mahad vaiShamyam karmaNi | katham ? 

kim karma kim akarmeti kavayo 'py atra mohitAH |
tat te karma pravakShyAmi yaj j~nAtvA mokShyase 'shubhAt ||BhG_4.16||

kim karma kim cAkarmeti kavayo medhAvino 'py atrAsmin karmAdi-viShaye mohitA moham gatAH | atas te tubhyam aham karmAkarma ca pravakShyAmi yaj j~nAtvA viditvA karmAdi mokShyase 'shubhAt samsArAt ||BhGS_4.16||

==============================

na caitat tvayA mantavyam, karma nAma dehAdi-ceShTA loka-prasiddham, akarma nAma tad-akriyA tUShNIm Asanam | kim tatra boddhavyam ? iti | kasmAt ? ucyate -

karmaNo hy api boddhavyam boddhavyam ca vikarmaNaH |
akarmaNash ca boddhavyam gahanA karmaNo gatiH ||BhG_4.17||

karmaNaH shAstra-vihitasya hi yasmAd apy asti boddhavyam | boddhavyam cAsty eva vikarmaNaH pratiShiddhasya | tathAkarmaNash ca tUShNImbhAvasya boddhavyam astIti triShv apy adhyAhAraH kartavyaH | yasmAd gahanA viShamA durj~nAnA karmaNa ity upalakShaNArtham karmAdInAm karmAkarma-vikarmaNAm gatir yAthAtmyam tattvam ity arthaH ||BhGS_4.17||

==============================

kim punas tattvam karmAder yad boddhavyam vakShyAmIti pratij~nAtam ? ucyate -- 

karmaNy akarma yaH pashyed akarmaNi ca karma yaH |
sa buddhimAn manuShyeShu sa yuktaH kR^itsna-karma-kR^it ||BhG_4.18||

karmaNi | karma kriyata iti karma vyApAra-mAtram, tasmin karmaNy akarma karmAbhAvam yaH pashyet | akarmaNi ca karmAbhAve kartR^i-tantratvAt pravR^itti-nivR^ittyor vastv aprApyaiva hi sarva eva kriyAkArakAdi-vyavahAro 'vidyAbhUmAv eva karma yaH pashyet pashyati | sa buddhimAn manuShyeShu, sa yukto yogI ca kR^itsna-karma-kR^it samasta-karma-kR^ic ca sa iti stUyate karmAkarmaNor itaretara-darshI |

nanu kim idam viruddham ucyate karmaNy akarma yaH pashyed iti | akarmaNi ca karma iti | na hi karmAkarma syAd akarma vA karma, tatra viruddham katham pashyed draShTA ? na | akarmaiva paramArthataH sat-karmavad avabhAsate mUDha-dR^iShTer lokasya, tathA karmaivAkarmavat | tatra yathAbhUta-darshanArtham Aha bhagavAn karmaNy akarma yaH pashyed ity Adi | ato na viruddham buddhimattvAdy-upapattesh ca | boddhavyam iti ca yathAbhUta-darshanam ucyate | na ca viparIta-j~nAnAd ashubhAn mokShaNam syAt yaj j~nAtvA mokShyase 'shubhAt [GItA 4.16] iti coktam | tasmAt karmAkarmaNI viparyayeNa gR^ihIte prANibhis tad-viparyaya-grahaNa-nivR^itty-artham bhagavato vacanam karmaNy akarma yaH ity Adi | 

na cAtra karmAdhikaraNa-karmAsti, kuNDe badarANIva | nApy akarmAdhikaraNam karmAsti karmAbhAvatvAd akarmaNaH | ato viparIta-gR^ihIte eva karmAkarmaNI laukikaiH, yathA mR^igatR^iShNikAyAm udakam shuktikAyAm vA rajatam | 

nanu karma karmaiva sarveShAm na kvacid vyabhicarati | tan na nau-sthasya nAvi gacchantyAm taTasthesv agatiShu nageShu pratikUla-gati-darshanAt | dUreShu cakShuShAsannikR^iShTeShu gacchatsu gaty-abhAva-darshanAt | evam ihApy akarmaNy aham karomIti karma-darshanam karmaNi cAkarma-darshanam viparIta-darshanam yena, tan-nirAkaraNArtham ucyate karmaNy akarma yaH pashyet ity Adi |

tad etad ukta-prativacanam apy asakR^id atyanta-viparIta-darshana-bhAvitatayA momuhyamAno lokaH shrutam apy asakR^it tattvam vismR^itya vismR^itya mithyA-prasaN^gam avatAryAvatArya codayatIti punaH punar uttaram Aha bhagavAn | durvij~neyatvam cAlakShya vastunaH | avyakto 'yam acintyo 'yam [GItA 2.25], na jAyate mriyate [GItA 2.27] ity AdinAtmani karmAbhAvaH shruti-smR^iti-nyAya-prasiddha ukto vakShyamANash ca | tasminn Atmani karmAbhAve 'karmaNi karma-viparIta-darshanam atyanta-nirUDham | yataH kim karma kim akarmeti kavayo 'py atra mohitAH [GItA 4.16] dehAdy-Ashrayam karmAtmany adhyAropya | aham kartA mamaitat karma, mayAsya karmaNaH phalam bhoktavyam iti ca | tathA aham tUShNIm bhavAmi, yenAham nirAyAso 'karmA sukhI syAm iti kArya-karaNAshraya-vyApAroparamam tat-kR^itam casukhitvam Atmany adhyAropya na karomi kimcit tUShNIm sukham Asam ity abhimanyate lokaH | tatredam lokasya viparIta-darshanApanayanAyAha bhagavAn karmaNy akarma yaH pashyed ity Adi |

atra ca karma karmaiva sat kArya-karaNAshrayam karma-rahito 'vikriya Atmani sarvair adhyastam | yataH paNDito 'py aham karomIti manyate | atha Atma-samavetatayA sarva-loka-prasiddhe karmaNi nadI-kula-stheShv iva gatiH pratilaumyena | ato 'karma karmAbhAvam yathA-bhUtam gaty-abhAvam iva vR^ikSheShu yaH pashyet | akarmaNi ca kArya-karaNa-vyApAroparame karmavad Atmany adhyAropite tUShNIm akurvan sukham Ase ity ahaN^kArAbhisandhi-hetutvAt tasminn akarmaNi ca karma yaH pashyet | ya evam karmAkarma-vibhAgaj~naH sa buddhimAn paNDito manuShyeShu | sa yukto yogI kR^itsna-karma-kR^ic ca | so 'shubhAn mokShitaH kR^ita-kR^ityo bhavatIty arthaH |

ayam shloko 'nyathA vyAkhyAtaH kaishcit | katham ? nityAnAm kila karmaNAm IshvarArthe 'nuShThIyamAnAnAm tat-phalAbhAvAd akarmANi tAny ucyante gauNyA vR^ittyA | teShAm cAkaraNam akarma | tac ca pratyavAya-phalatvAt karmocyate gauNyaiva vR^ittyA | tatra nitye karmaNy akarma yaH pashyet phalAbhAvAt | yathA dhenur api gaur agaur ucyate kShIrAkhyam phalam na prayacchatIti tadvat | tathA nityAkaraNe tv akarmaNi karmaH Ashyen narakAdi-pratyavAya-phalam prayacchatIti | naitad yuktam vyAkhyAnam | evam-j~nAnAd ashubhAn mokShAnupapatteH | yaj j~nAtvA mokShyase 'shubhAt [GItA 4.16] iti bhagavatoktam vacanam bodhyeta | katham ? nityAnAm anuShThAnAd ashubhAt syAn nAma mokShaNam | na tu teShAm phalAbhAva-j~nAnAt | na hi nityAnAm phalAbhAva-j~nAnam ashubha-mukti-phalatvena coditam nitya-karma-j~nAnam vA | na ca bhagavativehoktam | 

etenAkarmaNi karma-darshanam pratyuktam | na hy akarmaNi karmeti darshanam kartavyatayeha codyate, nityasya tu kartavyatA-mAtram | na cAkaraNAn nityasya pratyavAyo bhavatIti vij~nAnAt kimcit phalam syAt | nApi nityAkaraNam j~neyatvena coditam | nApi karmAkarmeti mithA-darshanAd ashubhAn mokShaNam | buddhimattvam, yuktatA, kR^itsna-karma-kR^ittvAdi ca phalam upapadyate stutir vA | mithyA-j~nAnam eva hi sAkShAd ashubha-rUpam kuto 'nyasmAd ashubhAn mokShaNam ? na hi tamas tamaso nivartakam bhavati | 

nanu karmaNi yad akarma-darshanam akarmaNi vA karma-darshanam, na tan-mithyA-j~nAnam | kim tarhi gauNam phala-bhAvAbhAva-nimittam ? na, karmAkarma-vij~nAnAd api gauNAt phalasyAshravaNAt | nApi shruta-hAnya-shruta-parikalpanayA kashcid visheSho labhyate | sva-shabdenApi shakyam vaktum nitya-karmaNAm phalam nAsty akaraNAc ca teShAm naraka-pAtaH syAd iti | tatra vyAjena para-vyAmoha-rUpeNa karmaNy akarma yaH pashyed ity AdinA kim ? tatraiva vyAcakShANena bhagavatoktam vAkyam loka-vyAmohArtham iti vyaktam kalpitam syAt | na caitac chadma-rUpeNa vAkyena rakShaNIyam vastu, nApi shabdAntareNa punaH punar ucyamAnam subodham syAd ity evam vaktum yuktam | karmaNy evAdhikAras te [GItA 2.47] ity atra hi sphuTatara ukto 'rtho na punar vaktavyo bhavati | sarvatra ca prashastam boddhavyam ca kartavyam eva, na niShprayojanam boddhavyam ity ucyate |

na ca mithyA-j~nAnam boddhavyam bhavati tat-pratyupasthApitam vA vastv-AbhAsam | nApi nityAnAm akaraNAd abhAvAt prayavAya-bhAvotpattiH | nAsato vidyate bhAvo [GItA 2.16] iti vacanAt | tat-katham asataH saj jAyate [ChAU 6.2.2] iti ca darshitam | asataH saj-janma-pratiShedhAd asataH sad-utpattim bruvatA 'sad eva sad bhavet | sac cAsad bhaved ity uktam syAt | tac cAyuktam, sarva-pramANa-virodhAt | na ca niShphalam vidadhyAt karma shAstram duHkha-svarUpatvAt | duHkhasya ca buddhi-pUrvakatayA kAryatvAnupapatteH | tad-akaraNe ca naraka-pAtAbhyupagame 'narthAyaiva | ubhayathApi karaNe 'karaNe ca shAstram niShphalam kalpitam syAt | svAbhyupagama-virodhash ca nityam niShphalam karmety abhyupagamya mokSha-phalAyeti bruvataH | tasmAd yathA-shruta evArthaH karmaNy akarma ya ity AdeH | tathA ca vyAkhyAto 'smAbhiH shlokaH ||BhGS_4.18||

==============================

tad etat karmaNy akarmAdi-darshanam stUyate - 

yasya sarve samArambhAH kAma-samkalpa-varjitAH |
j~nAnAgni-dagdha-karmANam tam AhuH paNDitam budhAH ||BhG_4.19||

yasya yathokta-darshinaH sarve yAvantaH samArambhAH karmANi samArabhyanta iti samArambhAH | kAma-samkalpa-varjitAH kAmaistat-kAraNaish ca saN^kalpa-varjitA mudhaiva ceShTA-mAtrA anuShThIyante | pravR^ittena cel loka-saN^grahArtham, nivR^ittena cej jIvana-mAtrArtham, tam j~nAnAgni-dagdha-karmANam karmAdAv akarmAdi-darshanam j~nAnam, tad evAgnis tena j~nAnAgninA dagdhAni shubhAshubha-lakShaNAni karmANi yasya | tam AhuH paramArthataH paNDitam budhAH brahma-vidaH ||BhGS_4.19||

==============================

yas tu karmAdAv akarmAdi-darshI so 'karmAdi-darshanAd eva niShkarmA sannyAsI jIvana-mAtrArtha-ceShTaH san karmaNi na pravartate, yadyapi prAg-vivekataH pravR^ittaH | yas tu prArabdha-karmA sann uttara-kAlam utpannAtma-samyag-darshanaH syAt, sa sarva-karmaNi prayojanam apashyan sa-sAdhanam karma pariyajaty eva | sa kutashcin nimittAt karma-parityAgAsambhave sati karmaNi tat-phale ca saN^ga-rahitatayA sva-prayojanAbhAvAl loka-saN^grahArtham pUrvavat karmaNi pravR^itto 'pi naiva kimcit karoti j~nAnAgni-dagdha-karmatvAt tadIyam karmAkarmaiva sampadyata ity etam artham darshayiShyann Aha - 

tyaktvA karma-phalAsaN^gam nitya-tR^ipto nirAshrayaH |
karmaNy abhipravR^itto 'pi naiva kimcit karoti saH ||BhG_4.20||

tyaktvA karmasv abhimAnam phalAsaN^gam ca yathoktena j~nAnena nitya-tR^ipto nirAkAN^kSho viShayeShv ity arthaH | nirAshraya Ashraya-rahitaH | Ashrayo nAma yad Ashritya puruShArtham sisAdhayiShati | dR^iShTAdR^iShTa-phala-sAdhanAshraya-rahita ity arthaH | viduShA kriyamANam karma paramArthato 'karmaiva | tasya niShkriyAtma-darshana-sampannatvAt | tenaivambhUtena sva-prayojanAbhAvAt sa-sAdhanam karma parityaktavyam eveti prApte, tato nirgamAsambhavAl loka-saN^graha-cikIrShayA shiShTa-vigarhaNAparijihIrShayA vA pUrvavat karmaNy-abhipravR^itto 'pi niShkryAtma-darshana-sampannatvAn naiva kimcit karoti saH ||BhGS_4.20||

==============================

yaH punaH pUrvokta-viparItaH prAg eva karmAmbhAd brahmaNi sarvAntare pratyag-Atmani niShkriye samjAtAtma-darshanaH, sa dR^iShTAdR^iShTeShTa-viShayAshIr vivarjitatayA dR^iShTAdR^iShTArthe karmaNi prayojanam apyashyan sa-sAdhanam karma samnyasya sharIra-yAtrA-mAtra-ceShTo yatir j~nAna-niShTho mucyata iti | etad artham darshayitum Aha- 

nirAshIr yata-cittAtmA tyakta-sarva-parigrahaH |
shArIram kevalam karma kurvan nApnoti kilbiSham ||BhG_4.21||

nirAshIr nirgatA AshiSho yasmAt sa nirAshIH | yata-cittAtmA cittam antaH-karaNam | AtmA bAhyaH kArya-karaNa-samghAtaH | tAv ubhAv api yatau samyatau yasya sa yata-cittAtmA | tyakta-sarva-parigrahaH - tyaktaH sarvaH parigraho yena sa tyakta-sarva-parigrahaH | shArIram sharIra-sthiti-mAtra-prayojanam kevalam tatrApi abhimAna-varjitam karma kurvan | nApnoti na prApnoti kilbiSham aniShTa-rUpam pApam dharmam ca | dharmo 'pi mumukShor aniShTa-rUpam kilbiSham eva | bandhApAdakatvAt | tasmAt tAbhyAm mukto bhavati, samsArAn mukto bhavatIty arthaH | 

kim ca shArIram kevalam karmety atra kim sharIra-nirvartyam shArIram karmAbhipretam ? Aho svic charIra-sthiti-mAtra-prayojanam shArIram karma ? iti | kim cAto yadi sharIra-nirvartyam shArIram karma yadi vA sharIra-sthiti-mAtra-prayojanam sharIram ? iti | ucyate -- yadA sharIra-nirvartyam karma shArIram abhipretam syAt tadA dR^iShTAdR^iShTa-prayojanam karma pratiShiddham api sharIreNa kurvan nApnoti kilbiSham iti bruvato viruddhAbhidhAnam prasajyeta | shAstrIyam ca karma dR^iShTAdR^iShTa-prayojanam sharIreNa kurvan nApnoti kilbiSham ity api bruvato 'prApta-pratiShedha-prasaN^gaH | shArIram karma kurvan iti visheShaNAt kevala-shabda-prayogAc ca vAN^-manasa-nirvartyam karma vidhi-pratiShedha-viShayam dharmAdharma-shabda-vAcyam kurvan prApnoti kilbiSham ity uktam syAt |

tatrApi vAN^-manasAbhyAm vihitAnuShThAna-pakShe kilbiSha-prApti-vacanam viruddham Apadyeta | pratiShiddha-sevi-pakShe 'pi bhUtArthAnuvAda-mAtram anarthakam syAt | yadA tu sharIra-sthiti-mAtra-prayojanam shArIram karmAbhipretam bhavet, tadA dR^iShTAdR^iShTa-prayojanam karma vidhi-pratiShedha-gamyam sharIra-vAN^-manasa-nirvartyam anyad akruvams tair eva sharIrAdibhiH sharIra-sthiti-mAtra-prayojanam kevala-shabda-prayogAt aham karomi ity abhimAna-varjitaH sharIrAdi-ceShTA-mAtram loka-dR^iShTyA kurvan nApnoti kilbiSham | evambhUtasya pApa-shabda-vAcya-kilbiSha-prApty-asambhavAt kilbiSham samsAram nApnoti | j~nAnAgni-dagdha-sarva-karmatvAd apratibandhena mucyate eveti pUrvokta-samyag-darshana-phalAnuvAda evaiShaH | evam sharIram kevalam karma ity asyArthasya parigrahe niravadyam bhavati ||BhGS_4.21||

==============================

tyakta-sarva-parigrahasya yater annAdeH sharIra-sthiti-hetorH parigrahasyAbhAvAd yAcanAdinA sharIra-sthitau kartavyatAyAm prAptAyAm ayAcitam asamk ptam upapannam yadR^icchayA [Mbh 14.46.19; Baudhayana-dharma-sUtra 21.8.12] ity AdinA vacanenAnuj~nAtam yateH sharIra-sthiti-hetor annAdeH prApti-dvAram AviShkurvann Aha -

yadR^icchA-lAbha-santuShTo dvandvAtIto vimatsaraH |
samaH siddhAv asiddhau ca kR^itvApi na nibadhyate ||BhG_4.22||

yadR^icchA-lAbha-santuShTaH prArthitopanato lAbho yadR^icchA-lAbhaH, tena santuShTaH samjAtAlam-pratyayaH | dvandvAtIto dvandvaiH shItoShNAdibhir hanyamAno 'py aviShaNNa-citto dvandvAtIta ucyate | vimatsaro vigata-matsaro nirvaira-buddhiH | samas tulyo yadR^icchA-lAbhasya siddhAv asiddhau ca, ya evambhUto yatir annAdeH sharIra-sthiti-hetor lAbhAlAbhayoH samo harSha-viShAda-varjitaH, karmAdAv akarmAdi-darshI, yathA-bhUtAtma-darshana-niShThaH san sharIra-sthiti-mAtra-prayojane bhikShATanAdi-karmaNi sharIrAdi-nirvartye naiva kimcit karomIti [GItA 5.8] guNA guNeShu vartanta [GItA 3.28] ity evam sadA samparicakShANa AtmanaH kartR^itvAbhAvam pashyann eva kimcid bhikShATanAdikam karma karoti | loka-vyavahAra-sAmAnya-darshanena tu laukikair Aropita-kartR^itve bhikShATanAdau karmaNi kartA bhavati | svAnubhavena tu shAstra-pramANAdi-janitenAkartraiva | sa evam parAdhyAropita-kartR^itvam sharIra-sthiti-mAtra-prayojanam bhikShATanAdikam karma kR^itvApi na nibadhyate, bandha-hetoH karmaNaH sahetukasya j~nAnAgninA dagdhatvAd ity uktAnuvAda evaiShaH ||BhGS_4.22||

==============================

tyaktvA karma-phalAsaN^gam [GItA 4.20] ity anena shlokena yaH prArabdha-karmA san yadA niShkriya-brahmAtma-darshana-sampannaH syAt tadA tasyAtmanaH kartR^i-karma-prayojanAbhAva-darshinaH karma-parityAge prApte kutashcin nimittAt tad-asambhave sati pUrvavat tasmin karmaNy abhipravR^ittasyApi naiva kimcit karoti sa [GItA 4.20] itikarmAbhAvaH pradarshitaH | yasyaivam karmAbhAvo darshitas tasyaiva -

gata-saN^gasya muktasya j~nAnAvasthita-cetasaH |
yaj~nAyAcarataH karma samagram pravilIyate ||BhG_4.23||

gata-saN^gasya sarvato nivR^ittAsakter muktasya nivR^itta-dharmAdharmAdi-bandhanasya, j~nAnAvasthita-cetaso j~nAna evAvasthitam ceto yasya so 'yam j~nAnAvasthita-cetAH | tasya yaj~nAya yaj~na-nirvR^itty-artham Acarato nirvartayataH karma samagram sahAgreNa phalena vartata iti samagram karma tat-samagram pravilIyate vinashyatIty arthaH ||BhGS_4.23||

==============================

kasmAt punaH kAraNAt kriyamANam karma svakAryArambham akurvat samagram pravilIyata ity ucyate ? yataH -

brahmArpaNam brahma havir brahmAgnau brahmaNA hutam |
brahmaiva tena gantavyam brahma-karma-samAdhinA ||BhG_4.24||

brahmArpaNam yena karaNena brahmavid havir agnAv arpayati | tad brahmaiveti pashyati tasyAtma-vyatirekeNAbhAvam pashyati | yathA shuktikAyAm rajatAbhAvam pashyati tad ucyate brahmaivArpaNam iti | yathA yad rajatam tac chuktikaiveti | brahma arpaNam ity asamaste pade yad-arpaNa-buddhyA gR^ihyate loke tad asya brahma-vido brahmaivety arthaH |

brahma havis tathA yad dhavir buddhyA gR^ihyamANam tad brahmaivAsay | tathA brahmAgnau iti samastam padam | agnir api brahmaiva | yatra hUyate brahmaNA kartrA brahmaiva kartety arthaH | yat tena hutam havana-kriyA tad brahmaiva | yat tena gantavyam phalam tad api brahmaiva | brahma-karma-samAdhinA brahmaiva karma brahma-karma tasmin samAdhir yasya sa brahma-karma-samAdhis tena brahma-karma-samAdhinA brahmaiva gantavyam | 

evam loka-saN^graham cikIrShuNApi kriyamANam karam, paramArthato 'karma brahma-buddhy-upamR^iditvAt | evam sati nivR^itta-karmaNo 'pi sarva-karma-sannyAsinaH samyag-darshana-stuty-artham yaj~natva-sampAdanam j~nAnasya sutarAm upapadyate | yad-arpaNAdy-adhiyaj~ne prasiddham tad asyAdhyAtmam brahmaiva paramArtha-darshina iti | anyathA sarvasya brahmatve 'rpaNAdInAm eva visheShato brahmatvAbhidhAnam anarthakam syAt | tasmAd brahmaivedam sarvam ity abhijAnato viduShaH sarva-karmAbhAvaH |

kAraka-buddhy-abhAvAc ca | nahi kAraka-buddhi-rahitam yaj~nAkhyam karma dR^iShTam | sarvam evAgni-hotrAdikam karma shabda-samarpita-devatA-visheSha-sampradAnAdi-kAraka-buddhimat-kartr-abhimAna-phalAbhisandhimac ca dR^iShTam | nopamR^idita-kriyAkAraka-phala-bheda-buddhimat kartR^itvAbhimAna-phalAbhisandhi-rahitam vA | idam tu brahma-buddhy-upamR^iditArpaNAdi-kAraka-kriyA-phala-bheda-buddhi karmAto 'karmaiva tat | 

tathA ca darshitam karmaNy akarma yaH pashyet [GItA 4.18], karmaNy abhipravR^itto 'pi naiva kimcit karoti saH [GItA 4.20], guNA guNeShu vartante [GItA 3.28], naiva kimcit karomIti yukto manyeta tattvavit [GItA 5.8] ity AdibhiH | tathA ca darshayams tatra tatra kriyA-kAraka-phala-bheda-buddhy-upamardam karoti | dR^iShTA ca kAmyAgnihotrAdau kAmopamardena kAmyAgnihotrAdi-hAniH | tathA mati-pUrvakAm atipUrvakAdInAm karmaNAm kArya-visheShasyArambhakatvam dR^iShTam | tathehApi brahma-buddhy-upamR^iditArpaNAdi-kAraka-kriyA-phala-bheda-buddher bAhya-ceShTA-mAtreNa karmApi viduSho 'karma sampadyate | ata uktam samagram pravilIyate [GItA 4.23] iti |

atra kecid AhuH - yad brahma tad arpaNAdIni | brahmaiva kilArpaNAdinA paJNca-vidhena kArakAtmanA vyavasthitam sat tad eva karma karoti | tatra nArpaNAdi-buddhir nivartyate | kintv arpaNAdiShu brahma-buddhir AdhIyate | yathA pratimAdau viShNv-Adi-buddhiH, yathA vA nAmAdau brahma-buddhir iti | satyam evam api syAd yadi j~nAna-yaj~na-stuty-artham prakaraNam na syAt | atra tu samyag-darshanam j~nAna-yaj~na-shabditam anekAn yaj~na-shabditAn kriyA-visheShAn upanyasya shreyAn dravya-mayAd yaj~nAj j~nAna-yaj~naH parantapa [GItA 4.33] iti j~nAnam stauti | atra ca samartham idam vacanam brahmArpaNam ity Adi j~nAnasya yaj~natva-sampAdane, anyathA sarvasya brahmatve 'rpaNAdInAm eva visheShato brahmatvAbhidhAnam anarthakam syAt | ye tv arpaNAdiShu pratimAyAm viShNu-dR^iShTivad brahma-dR^iShTiH kShipyate | nAmAdiShv iva ceti bruvate, na teShAm brahma-vidyokteha vivakShitA syAt | arpaNAdi-viShayatvAj j~nAnasya | na ca dR^iShTi-sampAdana-j~nAnena mokSha-phalam prApyate | brahmaiva tena gantavyam iti cocyate |

viruddham ca samyag-darshanam antareNa mokSha-phalam prApyata iti | prakR^iti-virodhash ca | samyag-darshanam ca prakR^itam karmaNy akarma yaH pashyet [GItA 4.18] ity atrAnte ca samyag-darshanam tasyaivopasamhArAt | shreyAn dravya-mayAd yaj~nAj j~nAna-yaj~naH parantapa [GItA 4.33] j~nAnam labdhvA parAm shAntim [GItA 4.39] ity AdinA samyag-darshana-stutim eva kurvann upakShINo 'dhyAyaH | tatrAkasmAd arpaNAdau brahma-dR^iShTir aprakaraNe pratimAyAm iva viShNu-dR^iShTir ucyata ity anupapannam | tasmAd yathA-vyAkhyAtArtha evAyam shlokaH ||BhGS_4.24||

==============================

tatrAdhunA samyag-darshanasya yaj~natvam sampAdya tat-stuty-artham anye 'pi yaj~nA upakShipyante -

daivam evApare yaj~nam yoginaH paryupAsate |
brahmAgnAv apare yaj~nam yaj~nenaivopajuhvati ||BhG_4.25||

daivam eva devA ijyante yena yaj~nenAsau daivo yaj~nas tam evApare yaj~nam yoginaH karmiNaH paryupAsate, kurvantIty arthaH | brahmAgnau satyam j~nAnam anantam brahma [TaittU 2.1] vij~nAnam Anandam brahma [BAU 3.9.28], yat sAkShAd aparokShAd brahma ya AtmA sarvAntaraH [BAU 3.4.1], ity Adi vacanoktam ashanAyApipAsAdi-sarva-samsAra-dharma-varjitam neti neti [BAU 4.4.22] iti nirastAsheSha-visheSham brahma-shabdenocyate | brahma ca tad-agnish ca sa homAdhikaraNatva-vivakShayA brahmAgnis tasmin brahmAgnAv apare 'nye brahma-vido yaj~nam yaj~na-shabda-vAcya AtmA Atma-nAmasu yaj~na-shabdasya pAThAt [Nirukti 14.11] tam AtmAnam yaj~nam paramArthataH param eva brahma santam buddhyAdy-upAdhi-samyuktam adhyasta-sarvopAdhi-dharmakam Ahuti-rUpam yajNinaivAtmanaivokta-lakShaNopajuhvati prakShipanti, sopAdhikasyAtmano nirupAdhikena para-brahma-svarUpeNaiva yad darshanam, sa tasmin homas tam kurvanti, brahmAtmaikatva-darshana-niShThAH sannyAsina ity arthaH | so 'yam samyag-darshana-lakShaNo yaj~no daiva-yaj~nAdiShu yaj~neShUpakShipyante brahmArpaNam ity Ad-shlokaiH prastutaH shreyAn dravya-mayAd yaj~nAj j~nAna-yaj~naH parantapa [GItA 4.33] ity AdinA stuty-artham ||BhGS_4.25||

==============================

shrotrAdInIndriyANy anye samyamAgniShu juhvati |
shabdAdIn viShayAn anya indriyAgniShu juhvati ||BhG_4.26||

shrotrAdInIndriyANy anye yoginaH samyamAgniShu pratIndriyam samyamo bhidyata iti bahu-vacanam | samyamA evAgnayas teShu juhvati | indriya-samyamam eva kurvantIty arthaH | shabdAdIn viShayAn anya indriyAgniShu juhvati, indriyANy evAgnayas teShv indriyAgniShu juhvati shrotrAdibhir aviruddha-viShaya-grahaNam homam manyante ||BhGS_4.26||

==============================

kim ca -
sarvANIndriya-karmANi prANa-karmANi cApare |
Atma-samyama-yogAgnau juhvati j~nAna-dIpite ||BhG_4.27||

sarvANIndriya-karmANi indriyANAm karmANIndriya-karmANi | tathA prANa-karmANi prANo vAyur AdhyAtmikas tat-karmANy AkuJNcana-prasAraNAdIni tAni cApara Atma-samyama-yogAgnau, Atmani samyama Atma-samyamaH | sa eva yogAgnis tasminn Atma-samyama-yogAgnau juhvati prakShipanti | j~nAna-dIpite sneheneva pradIpite viveka-vij~nAnenojjvala-bhAvam ApAdite pravilApayantIty arthaH ||BhGS_4.27||

==============================

dravya-yaj~nAs tapo-yaj~nA yoga-yaj~nAs tathApare |
svAdhyAya-j~nAna-yaj~nAsh ca yatayaH samshita-vratAH ||BhG_4.28||

dravya-yaj~nAs tIrtheShu dravya-viniyogam yaj~na-buddhyA kurvanti ye te dravya-yaj~nAH | tapo-yaj~nAs tapo yaj~no yeShAm tapasvinAm te tapo-yaj~nAH | yoga-yaj~nAH prANAyAma-pratyAhArAdi-lakShaNo yogo yaj~no yeShAm te yoga-yaj~nAH | tathApare svAdhyAya-j~nAna-yaj~nAsh ca svAdhyAyo yathA-vidhi R^ig-Ady-abhyAso yaj~no yeShAm te svAdhyAya-yaj~nAH | j~nAna-yaj~nA j~nAnam shAstrArtha-parij~nAnam yaj~no yeShAm te j~nAna-yaj~nAH | svAdhyAya-yaj~nA j~nAna-yaj~nAsh ca yatayo yatana-shIlAH | shamsita-vratAH samyak shitAni tanUkR^itAni tIkShNIkR^itAni vratAni yeShAm te samshita-vratAH ||BhGS_4.28||

==============================

kim ca -
apAne juhvati prANam prANe 'pAnam tathApare |
prANApAna-gatI ruddhvA prANAyAma-parAyaNAH ||BhG_4.29||

apAne 'pAna-vR^ittau juhvati pratikShipanti prANam prANa-vR^ittim, pUrakAkhyam prANAyAmam kurvantIty arthaH | prANe 'pAnam tathApare juhvati | recakAkhyam ca prANAyAmam kurvantIty etat | prANApAna-gatI mukhya-nAsikAbhyAm vAyor nirgamanam prANasya gatis tad-viparyayeNAdho-gamanam apAnasya gatis, te prANApAna-gatI | ete ruddhvA nirudhya prANAyAma-parAyaNAH prANAyAma-tat-parAH kumbhakAkhyam prANAyAmam kurvantIty arthaH ||BhGS_4.29|| 

==============================

kim ca -

apare niyatAhArAH prANAn prANeShu juhvati |
sarve 'py ete yaj~na-vido yaj~na-kShapita-kalmaShAH ||BhG_4.30||

apare niyatAhArA niyataH parimita AhAro yeShAm te niyatAhArAH santaH, prANAn vAyu-bhedAn prANeShv eva juhvati | yasya yasya vAyor jayaH kriyata itarAn vAyu-bhedAn tasmin tasmin juhvati, te tatra praviShTA iva bhavanti | sarve 'py ete yaj~na-vido yaj~na-kShapitakalmaShA yaj~nair yathoktaiH kShapito nAshitaH kalmaSho yeShAm te yaj~na-kShapita-kalmaShAH ||BhGS_4.30|| 

==============================

evam yathoktAn yaj~nAn nirvatrya --- 

yaj~na-shiShTAmR^ita-bhujo yAnti brahma sanAtanam |
nAyam loko 'sty ayaj~nasya kuto 'nyaH kurusattama ||BhG_4.31||

yaj~na-shiShTAmR^ita-bhujo yaj~nAnAm shiShTam yaj~na-shiShTam yaj~na-shiShTam ca tad amR^itam ca yaj~na-shiShTAmR^itam tad bhu¤jata iti yaj~na-shiShTAmR^ita-bhujaH | yathoktAn yaj~nAn kR^itvA tac-chiShTena kAlena yathA-vidhi-coditam annam amR^itAkhyam bhu¤jate iti yaj~na-shiShTAmR^ita-bhujo yAnti gacchanti brahma sanAtanam cirantanam mumukShavash cet | kAlAtikramApekShayeti sAmarthyAd gamyate | nAyam lokaH sarva-prANi-sAdhAraNo 'py asti yathoktAnAm yaj~nAnAm eko 'pi yaj~no yasya nAsti so 'yaj~nas tasya | kuto 'nyo vishiShTa-sAdhana-sAdhyaH kuru-sattama ||BhGS_4.31||

==============================

evam bahu-vidhA yaj~nA vitatA brahmaNo mukhe |
karmajAn viddhi tAn sarvAn evam j~nAtvA vimokShyase ||BhG_4.32||

evam yathoktA bahu-vidhA bahu-prakArA yaj~nA vitatA vistIrNA brahmaNo vedasya mukhe dvAre veda-dvAreNa avagamyamAnA brahmaNo mukhe vitatA ucyante | tad yathA vAci hi prANam juhumaH ity AdayaH | karmajAn kAyika-vAcika-mAnasa-karmodbhavAn viddhi tAn sarvAn anAtmajAn, nirvyApAro hy AtmA | ata evam j~nAtvA vimokShyase 'shubhAt | na mad-vyApArA ime, nirvyApAro 'ham udAsIna ity evam j~nAtvAsmAt samyag-darshanAn mokShyase samsAra-bandhanAd ity arthaH ||BhGS_4.32|| 

==============================

brahmArpaNam [GItA 4.24] ity Adi lokena samyag-darshanasya yaj~natvam sampAditam | yaj~nAsh cAneka upadiShTAH | taiH siddha-puruShArtha-prayojanair j~nAnam stUyate | katham ? --- 

shreyAn dravya-mayAd yaj~nAj j~nAna-yaj~naH parantapa |
sarvam karmAkhilam pArtha j~nAne parisamApyate ||BhG_4.33||

shreyAn dravya-mayAt dravya-sAdhana-sAdhyAd yaj~nAj j~nAna-yaj~no he paramtapa | dravya-mayo hi yaj~naH phalasyArambhakaH, j~nAna-yaj~no na phalArambhakaH, ataH shreyAn prashasyataraH | katham ? yataH sarvam karma samastam akhilam apratibaddham pArtha j~nAne mokSha-sAdhane sarvataH samplutodaka-sthAnIye parisamApyate antarbhavatIty arthaH | yathA kR^itAya vijitAyAdhareyAH samyanty evam enam sarvam tad abhisameti yat kimcit prajAH sAdhu kurvanti yas tad veda yat sa veda [ChAU 4.1.4] iti shruteH ||BhGS_4.33||

==============================

tad etad vishiShTAm j~nAnam tarhi kena prApyata ity ucyate --- 

tad viddhi praNipAtena pariprashnena sevayA |
upadekShyanti te j~nAnam j~nAninas tattva-darshinaH ||BhG_4.34||

tat viddhi vijAnIhi yena vidhinA prApyate iti | AcAryAn abhigamya, praNipAtena prakarSheNa nIcaiH patanam praNipAto dIrgha-namaskAras tena | katham bandhaH ? katham mokShaH ? kA vidyA ? kA cAvidyA ? iti pariprashnena, sevayA guru-shushrUShayA evam AdinA | prashrayeNAvarjitA AcAryA upadekShyanti kathayiShyanti te j~nAnam yathokta-visheShaNam j~nAninaH | j~nAnavanto 'pi kecid yathAvat tattva-darshana-shIlAH, apare na | ato vishinaShTi tattva-darshina iti | ye samyag-darshinas tair upadiShTam j~nAnam kArya-kShamam bhavati | netarad iti bhagavato matam ||BhGS_4.34||

==============================

tathA ca satIdamapi samartham vacanam -- 

yaj j~nAtvA na punar moham evam yAsyasi pANDava |
yena bhUtAny asheSheNa drakShyasy Atmany atho mayi ||BhG_4.35||

yaj j~nAtvA yaj j~nAnam tair upadiShTam adhigamya prApya punar bhUyo moham evam yathedAnIm moham gato 'si punar evam na yAsyasi he pANDAva | kim ca ---- yena j~nAnena bhUtAny asheSheNa brahmAdIni stamba-paryantAni drakShyasi sAkShAd Atmani pratyag Atmani mat-samsthAnImAni bhUtAnIty atho api mayi vAsudeve parameshvare cemAnIti | kShetraj~neshvaraikatvam sarvopaniShat-prasiddham drakShyasIty arthaH ||BhGS_4.35|| 

==============================

kim caitasya j~nAnasya mAhAtmyam --- 

api ced asi pApebhyaH sarvebhyaH pApa-kR^ittamaH |
sarvam j~nAna-plavenaiva vR^ijinam santariShyasi ||BhG_4.36||

api ced asi pApebhyaH pApa-kR^idbhyaH sarvebhyo 'tishayena pApa-kR^it pApa-kR^ittamaH sarvam j~nAna-plavenaiva j~nAnam eva plavam kR^itvA vR^ijinam vR^ijinArNavam pApa-samudram samtariShyasi | dharmo 'pIha mumukShoH pApam ucyate ||BhGS_4.36|| 

==============================

j~nAnam katham nAshayati pApam ? iti sa-dR^iShTAntam ucyate --- 

yathaidhAmsi samiddho 'gnir bhasmasAt kurute 'rjuna |
j~nAnAgniH sarva-karmANi bhasmasAt kurute tathA ||BhG_4.37||

yathaidhAmsi kAShThAni samiddhaH samyag iddho dIpto 'gnir bhasmasAt bhasmIbhAvam kurute he arjuna, j~nAnam eva agnir j~nAnAgniH sarva-karmANi bhasmasAt kurute tathA nirbIjIkarotIty arthaH | na hi sAkShAd eva j~nAnAgniH karmANIndhanavat bhasmIkartum shaknoti | tasmAt samyag darshanam sarva-karmaNAm nirbIjatve kAraNam ity abhiprAyaH | sAmarthyAd yena karmaNA arIram Arabdham tat pravR^itta-phalatvAd upabhogenaiva kShIyate | tasya tAvad eva ciram yAvan na vimokShye 'tha sampatsye [ChAU 6.14.1] ato yAny apravR^itta-phalAni j~nAnotpatteH prAk kR^itAni j~nAna-sahabhAvIni cAtItAneka-janma-kR^itAni ca tAny eva sarvANi bhasmasAt kurute ||BhGS_4.37||

==============================

yataH evam ataH--- 

na hi j~nAnena sadR^isham pavitram iha vidyate |
tat svayam yoga-samsiddhaH kAlenAtmani vindati ||BhG_4.38||

na hi j~nAnena sadR^isham tulyam pavitram pAvanam shuddhi-karam iha vidyate | taj j~nAnam svayam eva yoga-samsiddho yogena karma-yogena samAdhi-yogena ca samsiddhaH samskR^ito yogyatAm ApannaH san mumukShuH kAlena mahatA Atmani vindati labhate ity arthaH ||BhGS_4.38|| 

==============================

yenaikAntena j~nAna-prAptir bhavati sa upAya upadishyate --- 

shraddhAvAml labhate j~nAnam tat-paraH samyatendriyaH |
j~nAnam labdhvA parAm shAntim acireNAdhigacchati ||BhG_4.39||

shraddhAvAn shraddhAlur labhate j~nAnam | shraddhAlutve 'pi bhavati kashcin manda-prasthAnaH, ata Aha --- tat-paraH | gurUpAsadanAdAv abhiyukto j~nAna-labdhy-upAye shraddhAvAn | tat-paro 'py ajitendriyaH syAt ity ata Aha --- samyatendriyaH | samyatAni viShayebhyo nivartitAni yasyendriyANi sa samyatendriyaH | ya evambhUtaH shraddhAvAn tat-paraH samyatendriyash ca so 'vashyam j~nAnam labhate | praNipAtAdis tu bAhyo 'naikAntiko 'pi bhavati, mAyAvitvAdi-sambhavAt | na tu tat shraddhAvattvAdau ity ekAntato j~nAna-labdhy-upAyaH | kim punar j~nAna-lAbhAt syAd ity ucyate -- j~nAnam labdhvA param mokShAkhyAm shAntim uparatim acireNa kShipram evAdhigacchati | samyag-darshanAt kShipram eva mokSho bhavatIti sarva-shAstra-nyAya-prasiddhaH sunishcito 'rthaH ||BhGS_4.39||

==============================

atra samshayo na kartavyaH, pApiShTho hi samshayaH | katham ity ucyate --- 

aj~nash cAshraddadhAnash ca samshayAtmA vinashyati |
nAyam loko 'sti na paro na sukham samshayAtmanaH ||BhG_4.40||

aj~nash cAnAtmaj~nash cAshraddadhAnash ca guru-vAkya-shAstreShv avishvAsavAmsh ca samshayAtmA ca samshaya-cittash ca vinashyati | aj~nAshraddadhAnau yadyapi vinashyataH, na tathA yathA samshayAtmA | samshayAtmA tu pApiShThaH sarveShAm | katham ? nAyam sAdhAraNo 'pi loko 'sti | tathA na paro lokaH | na sukham, tatrApi samshayotpatteH samshayAtmanaH samshaya-cittasya | tasmAt samshayo na kartavyaH ||BhGS_4.40|| 


==============================

kasmAt ? ---- 

yoga-samnyasta-karmANam j~nAna-samchinna-samshayam |
Atmavantam na karmANi nibadhnanti dhana¤jaya ||BhG_4.41||

yoga-samnyasta-karmANam paramArtha-darshana-lakShaNena yogena samnyastAni karmANi yena paramArtha-darshinA dharmAdharmAkhyAni tam yoga-samnyasta-karmANam | katham yoga-samnyasta-karmA ? ity Aha - j~nAna-samchinna-samshayam j~nAnenAtmeshvaraikatva-darshana-lakShaNena samchinnaH samshayo yasya yo j~nAna-samchinna-samshayaH | ya evam yoga-samnyasta-karmA tam Atmavantam apramattam guNa-ceShTA-rUpeNa dR^iShTAni karmANi na nibadhnanty aniShTAdi-rUpam phalam nArabhante | he dhanamjaya ||BhGS_4.41|| 

==============================

yasmAt karma-yogAnuShThAnAd ashuddhi-kShaya-hetuka-j~nAna-samchinna-samshayo na nibadhyate karmabhir j~nAnAgni-dagdha-karmatvAd eva, yasmAc ca j~nAna-karmAnuShThAna-viShaye samshayavAn vinashyati --- 

tasmAd aj~nAna-sambhUtam hR^it-stham j~nAnAsinAtmanaH |
chittvainam samshayam yogam AtiShThottiShTha bhArata ||BhG_4.42||

tasmAt pApiShTham aj~nAna-sambhUtam aj~nAnAd avivekAj jAtam hR^it-stham hR^idi buddhau sthitam j~nAnAsinA shoka-mohAdi-doSha-haram samyag darshanam j~nAnam tad evAsiH khaDgas tena j~nAnAsinA AtmanaH svasya, Atma-viShayatvAt samshayasya | na hi parasya samshayaH pareNa cchettavyatAm prAptaH, yena svasyeti visheShyeta | ata Atma-viShayo 'pi svasyaiva bhavati | chittvA enam samshayam sva-vinAsha-hetu-bhUtam, yogam samyag-darshanopAyam karmAnuShThAnam AtiShTha kurv ity arthaH | uttiShTha cedAnIm yuddhAya bhArata iti ||BhGS_4.42|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda- 
shiShyasya shrImac-chamkara-bhagavataH kR^itau shrImad-bhagavad-gItA-bhAShye 
caturtho 'dhyAyaH 
||4||


__________________________________________________________

BhG 5

atha paJNcamo 'dhyAyaH
(shaN^kara-bhAShya)

arjuna uvAca - 

samnyAsam karmaNAm kR^iShNa punar yogam ca shamsasi |
yac chreya etayor ekam tan me brUhi sunishcitam ||BhG_5.1||

samnyAsam parityAgam karmaNAm AstrIyANAm anuShTheya-visheShANAm shamsasi prashamsasi kathayasIty etat | punar yogam ca teShAm eva anuShThAnam avashya-kartavyam shamsasi | ato me katarat shreyaH iti samshayaH - kim karmAnuShThAnam shreyaH, kim vA tad-dhAnam iti | prashasyataram cAnuShTheyam | atash ca yat shreyaH prashasyataram etayoH karma-samnyAsa-karma-yogayor yad-anuShThAnAt shreyo 'vAptir mama syAd iti manyase, tad ekam anyatarat saha eka-puruShAnuShTheyatvAsambhavAt me brUhi sunishcitam abhipretam taveti ||BhGS_5.1|| 

 - o)O(o - 

svAbhiprAyam AcakShANo nirNayAya shrI-bhagavAn uvAca - 

samnyAsaH karma-yogash ca niHshreyasa-karAv ubhau |
tayos tu karma-samnyAsAt karma-yogo vishiShyate ||BhG_5.2||

samnyAsaH karmaNAm parityAgaH karma-yogash ca teShAm anuShThAnam tAv ubhAv api niHshreyasa-karau mokSham kurvAte j~nAnotpatti-hetutvena | ubhau yadyapi niHshreyasa-karau, tathApi tayos tu niHshreyasa-hetvoH karma-samnyAsAt kevalAt karma-yogo vishiShyata iti karma-yogam stauti ||BhGS_5.2|| 

 - o)O(o - 

kasmAt iti Aha - 

j~neyaH sa nitya-samnyAsI yo na dveShTi na kAN^kShati |
nirdvandvo hi mahA-bAho sukham bandhAt pramucyate ||BhG_5.3||

j~neyo j~nAtavyaH sa karma-yogI nitya-samnyAsI iti yo na dveShTi kimcit na kAN^kShati duHkha-sukhe tat-sAdhane ca | evamvidho yaH, karmaNi vartamAno 'pi sa nitya-samnyAsI iti j~nAtavya ity arthaH | nirdvandvo dvandva-varjito hi yasmAt mahAbAho sukham bandhAd anAyAsena pramucyate ||BhGS_5.3|| 

 - o)O(o - 

samnyAsa-karma-yogayor bhinna-puruShAnuShTheyayor viruddhayoH phale 'pi virodho yuktaH | na tUbhayor niHshreyasa-karatvam eveti prApta idam ucyate -

sAmkhya-yogau pR^ithag bAlAH pravadanti na paNDitAH |
ekam apy AsthitaH samyag ubhayor vindate phalam ||BhG_5.4||

sAmkhya-yogau pR^ithag viruddha-bhinna-phalau bAlAH pravadanti na paNDitAH | paNDitAs tu j~nAnina ekam phalam aviruddham icchanti | katham ? ekam api sAmkhya-yogayoH samyag AsthitaH samyag anuShThitavAn ity arthaH, ubhayor vindate phalam | ubhayos tad eva hi niHshreyasam phalam | ato na phale virodho 'sti |

nanu samnyAsa-karma-yoga-shabdena prastutya sAmkhya-yogayoH phalaikatvam katham ihAprakR^itam bravIti ? naiSha doShaH - yadyapy arjunena samnyAsam karma-yogam ca kevalam abhipretya prashnaH kR^itaH | bhagavAms tu tad-aparityAgenaiva svAbhipretam ca visheSham samyojya shabdAntara-vAcyatayA prativacanam dadau sAmkhya-yogAv iti | tAv eva samnyAsa-karma-yogau j~nAna-tad-upAya-sama-buddhitvAdi-samyuktau sAmkhya-yoga-shabda-vAcyAv iti bhagavato matam | ato na aprakR^ita-prakriyeti ||BhGS_5.4||

 - o)O(o - 

ekasyApi samyag anuShThAnAt katham ubhayoH phalam vindate ? ity ucyate - 

yat sAmkhyaiH prApyate sthAnam tad yogair api gamyate |
ekam sAmkhyam ca yogam ca yaH pashyati sa pashyati ||BhG_5.5||

yat sAmkhyair j~nAna-niShThaiH samnyAsibhiH prApyate sthAnam mokShAkhyam tad yogair api j~nAna-prApty-upAyatveneshvare samarpya karmANy AtmanaH phalam anabhisamdhAyAnutiShThanti ye te yogA yoginaH | tair api paramArtha-j~nAna-samnyAsa-prApti-dvAreNa gamyata ity abhiprAyaH | ata ekam sAN^khyam ca yogam ca yaH pashyati phalaikatvAt sa pashyati samyak pashyatIty arthaH ||BhGS_5.5|| 

 - o)O(o - 

evam tarhi yogAt samnyAsa eva vishiShyate | katham tarhIdam uktam tayos tu karma-samnyAsAt karma-yogo vishiShyate [GItA 5.2] iti ? sR^iNu tatra kAraNam - tvayA pR^iShTAm kevalam karma-samnyAsam karma-yogam cAbhipretya tayor anyataraH kaH shreyAn ? iti | tad-anurUpam prativacanam mayoktam karma-samnyAsAt karma-yogo vishiShyate iti j~nAnam anapekShya | j~nAnApekShas tu samnyAsaH sAmkhyam iti mayAbhipretaH | paramArtha-yogash ca sa eva | yas tu karma-yogo vaidikaH sa ca tAdarthyAt yogaH samnyAsa iti copacaryate | katham tAdarthyam ? ity ucyate -

samnyAsas tu mahAbAho duHkham Aptum ayogataH |
yoga-yukto munir brahma nacireNAdhigacchati ||BhG_5.6||

samnyAsas tu pAramArthiko duHkham Aptum prAptum ayogato yogena vinA | yoga-yukto vaidikena karma-yogena vaidikena karma-yogeneshvara-samarpita-rUpeNa phala-nirapekSheNa yukto muniH | mananAd Ishvara-svarUpasya muniH | brahma paramAtma-j~nAna-niShThA-lakShaNatvAt prakR^itaH samnyAso brahmocyate | nyAsa iti brahmA brahmA hi paraH [MahAnArU 78] iti shruteH | brahma paramArtha-samnyAsam paramArtha-j~nAna-niShThA-lakShaNam na cireNa kShipram evAdhigacchati prApnoti | ato mayoktam karma-yogo vishiShyata iti ||BhGS_5.6||

 - o)O(o - 

yadA punar ayam samyag-darshana-prApty-upAyatvena -

yoga-yukto vishuddhAtmA vijitAtmA jitendriyaH |
sarva-bhUtAtma-bhUtAtmA kurvann api na lipyate ||BhG_5.7||

yogena yukto yoga-yukto vishuddhAtmA vishuddha-sattvo vijitAtmA vijita-deho jitendriyash ca sarva-bhUtAtma-bhUtAtmA sarveShAm brahmAdInAm stamba-paryantAnAm bhUtAnAm Atma-bhUta AtmA pratyak-cetano yasya sa sarva-bhUtAtma-bhUtAtmA samyag-darshIty arthaH | sa tatraivam vartamAno loka-samgrahAya karma kurvann api na lipyate na karmabhir badhyate ity arthaH ||BhGS_5.7||

 - o)O(o - 

na cAsau paramArthataH karotIty ataH - 

naiva kim cit karomIti yukto manyeta tattva-vit |
pashya¤ shR^iNvan spR^isha¤ jighrann ashnan gacchan svapa¤ shvasan ||BhG_5.8||
pralapan visR^ijan gR^ihNann unmiShan nimiShann api |
indriyANIndriyArtheShu vartanta iti dhArayan ||BhG_5.9||

yuktaH samAhitaH san manyeta cintayet | tattvavid Atmano yAthAtmyam tattvam vettIti tattva-vit paramArtha-darshIty arthaH | kadA katham vA tattvam avadhArayan manyeta ? ity ucyate | manyeteti pUrveNa sambandhaH | yasyaivam tattva-vidaH sarva-kArya-karaNa-ceShTAsu karmasv akarmaiva pashyataH samyag-darshinas tasya sarva-karma-samnyAsa evAdhikAraH karmaNo 'bhAva-darshanAt | na hi mR^iga-tR^iShNikAyAm udaka-buddhyA pAnAya pravR^itta udakAbhAva-j~nAne 'pi tatraiva pAna-prayojanAya pravartate ||BhGS_5.8-9||

 - o)O(o - 

yas tu punar atattva-vit pravR^ittash ca karma-yoge - 

brahmaNy AdhAya karmANi saN^gam tyaktvA karoti yaH |
lipyate na sa pApena padma-patram ivAmbhasA ||BhG_5.10||

brahmaNIshvara AdhAya nikShipya tad-artham karma karomIti bhR^itya iva svAmy-artham sarvANi karmANi | mokShe 'pi phale saN^gam tyaktvA karoti yaH sarva-karmANi, lipyate na sa pApena na sambadhyate padma-patram ivAmbhasodakena ||BhGS_5.10||

 - o)O(o - 

kevalam sattva-shuddhi-mAtram eva phalam tasya karmaNaH syAt, yasmAt - 

kAyena manasA buddhyA kevalair indriyair api |
yoginaH karma kurvanti saN^gam tyaktvAtma-shuddhaye ||BhG_5.11||

kAyena dehena manasA buddhyA ca kevalair mamatva-varjitaiH IshvarAyaiva karma karomi, na mama phalAya iti mamatva-buddhi-shUnyair indriyair api - kevala-shabdaH kAyAdibhir api pratyekam sambadhyate, sarva-vyApAreShu mamatA-varjanAya | yoginaH karmiNaH karma kurvanti saN^gam tyaktvA phala-viShayam Atma-shuddhaye sattva-shuddhaya ity arthaH | tasmAt tatraiva tavAdhikAra iti kuru karmaiva ||BhGS_5.11|| 

 - o)O(o - 

yasmAc ca - 

yuktaH karma-phalam tyaktvA shAntim Apnoti naiShThikIm |
ayuktaH kAma-kAreNa phale sakto nibadhyate ||BhG_5.12||

yukta IshvarAya karmaNi karomi na mama phalAya ity evam samAhitaH san karma-phalam tyaktvA parityajya shAntim mokShAkhyAm Apnoti naiShThikIm niShThAyAm bhavAm sattva-shuddhi-j~nAna-prApti-sarva-karma-samnyAsa-j~nAna-niShThA-krameNeti vAkya-sheShaH | yas tu punar ayukto 'samAhitaH kAma-kAreNa | karaNam kAraH kAmasya kAraH kAma-kAraH | tena kAma-kAreNa kAma-preritatayety arthaH | mama phalAya idam karomi karma ity evam phale sakto nibadhyate | atas tvam yukto bhava ity arthaH ||BhGS_5.12|| 

 - o)O(o - 

yas tu paramArtha-darshI saH - 

sarva-karmANi manasA samnyasyAste sukham vashI |
nava-dvAre pure dehI naiva kurvan na kArayan ||BhG_5.13||

sarvANi karmANi sarva-karmANi samnyasya parityajya nityam naimittikam kAmyam pratiShiddham ca | tAni sarvANi karmANi manasA viveka-buddhyA, karmAdAv akarma-sandarshanena samtyajyety arthaH | Aste tiShThati sukham | tyakta-vAN^-manaH-kAya-ceShTo nirAyAsaH prasanna-citta Atmano 'nyatra nivR^itta-sarva-bAhya-prayojana iti sukham Aste ity ucyate | vashI jitendriya ity arthaH | kva katham Aste ? ity Aha - nava-dvAre pure | sapta shIrShANyAny Atmana upalabdhi-dvArANi, arvAk dve mUtra-purISha-visargArthe, tair dvArair nava-dvAram puram ucyate sharIram puram iva puram | Atmaika-svAmikam, tad-artha-prayojanaish ca indriya-mano-buddhi-viShayair aneka-phala-vij~nAnasyotpAdakaiH paurair ivAdhiShThitam | tasmin nava-dvAre pure dehI sarvam karma samnyasyAste | 

kim visheShaNena ? sarvo hi dehI samnyAsy asamnyAsI vA dehe evAste | tatrAnarthakam visheShaNam iti | ucyate - yas tv aj~no dehI dehendriya-samghAta-mAtrAtma-darshI sa sarvo 'pi gehe bhUmAv Asane vA ' 'sa iti manyate | na hi deha-mAtrAtma-darshino geha iva dehe Asa iti pratyayaH sambhavati | dehAdi-samghAta-vyatiriktAtma-darshinas tu dehe Ase iti pratyaya upapadyate | para-karmaNAm ca parasminn Atmany avidyayayAdhyAropitAnAm vidyayA viveka-j~nAnena manasA samnyAsa upapadyate | utpanna-viveka-j~nAnasya sarva-karma-samnyAsino 'pi geha iva deha eva nava-dvAre pura Asanam | prArabdha-phala-karma-samskAra-sheShAnuvR^ittyA deha eva visheSha-vij~nAnotpatteH | dehe evAsta ity asty eva visheShaNa-phalam vidvad-avidvat-pratyaya-bhedApekShatvAt |

yadyapi kArya-karaNa-karmANy avidyayAtmany adhyAropitAni samnyasyAste ity uktam, tathApi AtmasamavAyi tu kartR^itvam kArayitR^itvam ca syAt ity AshaN^kyAha - naiva kurvan svayam na kArya-karaNAni kArayan kriyAsu pravartayan | kim ? yat tat kartR^itvam kArayitR^itvam ca dehinaH svAtma-samavAyi sat samnyAsAn na sambhavati ? yathA gacchato gatir gamana-vyApAra-parityAge na syAt tadvat ? kim vA svata eva Atmano nAsti iti ? atrocyate - nAsty AtmanaH svataH kartR^itvam kArayitR^itvam ca | uktam hi -- avikAryo 'yam ucyate [GItA 2.55], sharIra-stho 'pi kaunteya na karoti na lipyate [GItA 3.26] iti | dhyAyatIva lelAyatIva [BAU 4.3.7] iti ca shruteH ||BhGS_5.13||
- o)O(o - 

kim ca - 

na kartR^itvam na karmANi lokasya sR^ijati prabhuH |
na karma-phala-samyogam svabhAvas tu pravartate ||BhG_5.14||

na kartR^itvam svataH kurv iti nApi karmANi ratha-ghaTa-prAsAdAdInIpsitatamAni lokasya sR^ijaty utpAdayati prabhur AtmA | nApi rathAdi kR^itavatas tat-phalena samyogam na karma-phala-samyogam | yadi kimcid api svato na karoti na kArayati ca dehI, kas tarhi kurvan kArayan ca pravartata iti, ucyate - svabhAvas tu svo bhAvaH svabhAvo 'vidyA-lakShaNA prakR^itir mAyA pravartate daivI hi [GItA 7.14] ity AdinA vakShyamANA ||BhGS_5.14|| 

- o)O(o - 

paramArthatas tu - 

nAdatte kasya cit pApam na caiva sukR^itam vibhuH |
aj~nAnenAvR^itam j~nAnam tena muhyanti jantavaH ||BhG_5.15||

nAdatte na ca gR^ihNAti bhaktasyApi kasyacit pApam | na caivAdatte sukR^itam bhaktaiH prayuktam vibhuH | kim-artham tarhi bhaktaiH pUjAdi-lakShaNam yAga-dAna-homAdikam ca sukR^itam prayujyate ity Aha - aj~nAnenAvR^itam j~nAnam viveka-vij~nAnam, tena muhyanti karomi kArayAmi bhokShye bhojayAmIty evam moham gacchanty avivekinaH samsAriNo jantavaH ||BhGS_5.15|| 

- o)O(o - 

j~nAnena tu tad aj~nAnam yeShAm nAshitam AtmanaH |
teShAm Adityavaj j~nAnam prakAshayati tatparam ||BhG_5.16||

j~nAnena tu yena aj~nAnena AvR^itAH muhyanti jantavas tat aj~nAnam yeShAm jantUnAm viveka-j~nAnena Atma-viShayeNa nAshitam Atmano bhavati, teShAm jantUnAm Adityavat yathAdityaH samastam rUpa-jAtam avabhAsayati tadvat j~nAnam j~neyam vastu sarvam prakAshayati tat param paramArtha-tattvam ||BhGS_5.16||

- o)O(o - 

 yat param j~nAnam prakAshitam - 

tad-buddhayas tad-AtmAnas tan-niShThAs tat-parAyaNAH |
gacchanty apunar-AvR^ittim j~nAna-nirdhUta-kalmaShAH ||BhG_5.17||

tasmin brahmaNi gatA buddhir yeShAm te tad-buddhayaH, tad-AtmAnas tad eva param brahma AtmA yeShAm te tad-AtmanAH, tan-niShThAH niShThA abhiniveshas tAtparyam sarvANi karmANi samnyasya tasmin brahmaNy eva avasthAnam yeShAm te tan-niShThAH, tat-parAyaNA ca tad eva param ayanam parA gatir yeShAm bhavati te tat-parAyaNAH kevalAtma-rataya ity arthaH | yeShAm j~nAnena nAshitam Atmano 'j~nAnam te gacchanti evam-vidyAH apunar-AvR^ittim apunar-deha-sambandham j~nAna-nirdhUta-kalmaShA yathoktena j~nAnena nirdhUto nAshitaH kalmaShaH pApAdi-samsAra-kAraNa-doSho yeShAm te j~nAna-nirdhUta-kalmaShA yatayaH ity arthaH ||BhGS_5.17||

- o)O(o - 

yeShAm j~nAnena nAshitam Atmano 'j~nAnam te paNDitAH katham tattvam payantIty ucyate - 

vidyA-vinaya-sampanne brAhmaNe gavi hastini |
shuni caiva shvapAke ca paNDitAH sama-darshinaH ||BhG_5.18||

vidyA-vinaya-sampanne vidyA ca vinayash ca vidyA-vinayau, vinaya upAmaH, tAbhyAm vidyA-vinayAbhyAm sampanno vidyA-vinaya-sampanno vidvAn vinItash ca yo brAhmaNas tasmin brAhmaNe gavi hastini shuni caiva shvapAke ca paNDitAH sama-darshinaH | vidyA-vinaya-sampanne uttama-samskAravati brAhmaNe sAttvike, madhyamAyAm ca rAjasyAm gavi, samskAra-hInAyAm atyantam eva kevala-tAmase hasty-Adau ca, sattvAdi-guNais taj-jaish ca samskArais tathA rAjasais tathA tAmasaish ca samskArair atyantam evAspR^iShTAm samam ekam avikriyam tad brahma draShTum shIlam yeShAm te paNDitAH sama-darshinaH ||BhGS_5.18||

- o)O(o - 

nanv abhojyAnnAs te doShavantaH, samAsamAbhyAm viShama-same pUjAtaH [Gautama-dharma-sUtra 2.8.20] iti smR^iteH | na te doShavantaH | katham ? -

ihaiva tair jitaH sargo yeShAm sAmye sthitam manaH |
nirdoSham hi samam brahma tasmAd brahmaNi te sthitAH ||BhG_5.19||

ihaiva jIvadbhireva taiH samadarshibhiH paNDitair jito vaIkR^itaH sargo janma, yeShAm sAmye sarva-bhUteShu brahmaNi samabhAve sthitam ni calIbhUtam mano 'ntaHkaraNam | nirdoSham yadyapi doShavatsu vapAkAdiShu mUDhais taddoShair doShavat iva vibhAvyate, tathApi taddoShair aspR^iShTAm iti nirdoSham doShavarjitam hi yasmAt | nApi svaguNabhedabhinnam, nirguNatvAt caitanyasya | vakShyati ca bhagavAn icchAdInAm kShetradharmatvam, anAditvAnnirguNatvAt iti ca | nApy antyA visheShAH Atmano bhedakAH santi, pratisharIram teShAm sattve pramANAnupapatteH | ataH samam brahma ekam ca | tasmAt brahmaNi eva te sthitAH | tasmAt na doShagandhamAtramapi tAn spR^iati, dehAdisamghAtAtma-darshanAbhimAnAbhAvAt teShAm | dehAdisamghAtAtma-darshanAbhimAnavadviShayam tu tat sUtram samAsamAbhyAm viShamasame pUjAtaH iti, pUjAviShayatvena visheShaNAt | dR^ishyate hi brahmavit ShaDAN^gavit caturvedavit iti pUjAdAnAdau guNavisheShasambandhaH kAraNam | brahma tu sarvaguNadoShasambandhavarjitamityatar brahmaNi te sthitAH iti yuktam | karmaviShayam ca samAsamAbhyAm ity Adi | idam tu sarva-karma-samnyAsaviShayam prastutam, sarva-karmANi manasA ityArabhya AdhyAyaparisamApteH ||BhGS_5.19||

- o)O(o - 

yasmAt nirdoSham samam brahmAtmA, tasmAt - 

na prahR^iShyet priyam prApya nodvijet prApya cApriyam |
sthira-buddhir asammUDho brahmavid brahmaNi sthitaH ||BhG_5.20||

na prahR^iSheyet praharSham na kuryAt priyam iShTAm prApya labdhvA | nodvijet prApya cApriyam aniShTAm labdhvA | deha-mAtrAtma-darshinAm hi priyApriya-prAptI harSha-viShAdau kurvAte, na kevalAtma-darshinaH, tasya priyApriya-prApty-asambhavAt | kim ca - sarva-bhUteShv ekaH samo nirdoSha Atmeti sthirA nirvicikitsA buddhir yasya sa sthira-buddhir asammUDhaH sammoha-varjitash ca syAt yathokta-brahmavid brahmaNi sthito 'karma-kR^it sarva-karma-samnyAsIty arthaH ||BhGS_5.20||

- o)O(o - 

kim ca, brahmaNi sthitaH - 

bAhya-sparsheShv asaktAtmA vindaty Atmani yat sukham |
sa brahma-yoga-yuktAtmA sukham akShayam ashnute ||BhG_5.21||

bAhya-sparsheShu bAhyA ca te sparshAsh ca bAhya-sparshAH | spR^ishyante iti sparshAH shabdAdayo viShayAs teShu bAhya-sparsheShu | asakta AtmA antaH-karaNam yasya so 'yam asaktAtmA viShayeShu prIti-varjitaH san vindati labhate | Atmani yat sukham tad vindatIty etat | sa brahma-yoga-yuktAtmA brahmaNi yogaH samAdhir brahma-yogas tena brahma-yogena yuktaH samAhitas tasmin vyApR^ita AtmA antaH-karaNam yasya sa brahma-yoga-yuktAtmA | sukham akShayam ashnute vyApnoti | tasmAd bAhya-viShaya-prIteH kShaNikAyA indriyANi nivartayed Atmany akShaya-sukhArthIty arthaH ||BhGS_5.21||

- o)O(o - 

itash ca nivartayet -

ye hi samsparshajA bhogA duHkha-yonaya eva te |
Ady-anta-vantaH kaunteya na teShu ramate budhaH ||BhG_5.22||

ye hi yasmAt samssparshajA viShayendriya-samsparshebhyo jAtA bhogA bhuktayo duHkha-yonaya eva te, avidyA-kR^itatvAt | dR^ishyante hy AdhyAtmikAdIni duHkhAni tan-nimittAny eva | yathA iha-loke tathA para-loke 'pIti gamyate eva-shabdAt | na samsAre sukhasya gandha-mAtram apy astIti buddhvA viShaya-mR^iga-tR^iShNikAyA indriyANi nivartayet | na kevalam duHkha-yonaya eva, Ady-anta-vantash ca, Adir viShayendriya-samyogo bhogAnAm antash ca tad-viyoga eva | ataH Ady-anta-vanto 'nityAH, madhya-kShaNa-bhAvitvAt ity arthaH | kaunteya, na teShu bhogeShu ramate budho viveky avagata-paramArtha-tattvaH | atyanta-mUDhAnAm eva hi viShayeShu ratir dR^ishyate, yathA pashu-prabhR^itInAm ||BhGS_5.22||

- o)O(o - 

ayam ca shreyo-mArga-pratipakShI kaShTatamo doShaH sarvAnartha-prApti-hetur durnivArash ceti tat-parihAre yatnAdhikyam kartavyam ity Aha bhagavAn -

shaknotIhaiva yaH soDhum prAk sharIra-vimokShaNAt |
kAma-krodhodbhavam vegam sa yuktaH sa sukhI naraH ||BhG_5.23||

shaknoty utsahata ihaiva jIvann eva yaH soDhum prasahitum prAk pUrvam sharIravimokShaNAt A maraNAt ity arthaH | maraNa-sImA-karaNam jIvato 'vayambhAvi hi kAma-krodhodbhavo vegaH, anantanimittavAn hi saH iti yAvat maraNam tAvat na visrAmbhaNIya ity arthaH | kAmaH indriyagocaraprApte iShTo viShaye shrUyamANe smaryamANe vA anubhUte sukhahetau yA ga§dhas tR^iShNA sa kAmaH | krodhash cAtmanaH pratikUleShu duHkha-hetuShu dR^iyamAneShu shrUyamANeShu smaryamANeShu vA yo dveShaH sa krodhaH | tau kAma-krodhAv udbhavo yasya vegasya sa kAma-krodhodbhavo vegaH | romAJNcana-prahR^iShTa-netra-vadanAdi-liN^go 'ntaH-karaNa-prakShobha-rUpaH kAmodbhavo vegaH | gAtra-prakampa-prasveda-samdaShTauShTha-puTa-rakta-netrAdi-liN^gaH krodhodbhavo vegaH | tam kAma-krodhodbhavam vegam ya utsahate prasahate soDhum prasahitum, so yukto yogI sukhI ceha loke naraH || ||BhGS_5.23|| 

- o)O(o - 

katham-bhUtash ca brahmaNi sthito brahma prApnoti ? ity Aha bhagavAn - 

yo 'ntaH-sukho 'ntarArAmas tathAntar-jyotir eva yaH |
sa yogI brahma-nirvANam brahma-bhUto 'dhigacchati ||BhG_5.24||

yo 'ntaH-sukho 'ntar Atmani sukham yasya so 'ntaH-sukhaH, tathAntar evAtmany ArAma AramaNam AkrIDA yasya so 'ntar-ArAmaH | tathaivAntar eva Atmany eva jyotiH prakAsho yasya so 'ntar-jyotir eva, ya IdR^ishaH so yogI brahma-nirvANam brahmaNi nirvR^itim mokSham iha jIvann eva brahma-bhUtaH sann adhigacchati prApnoti ||BhGS_5.24|| 

- o)O(o - 

kim ca - 

labhante brahma-nirvANam R^iShayaH kShINa-kalmaShAH |
chinna-dvaidhA yatAtmAnaH sarva-bhUta-hite ratAH ||BhG_5.25||

labhante brahma-nirvANam mokSham R^iShayaH samyag-darshinaH samnyAsinaH kShINa-kalmaShAH kShINa-pApA nirdoShAsh chinna-dvaidhAH chinna-samshayA yatAtmAnaH samyatendriyAH sarva-bhUta-hite ratAH sarveShAm bhUtAnAm hite AnukUlye ratA ahimsakA ity arthaH ||BhGS_5.25|| 

- o)O(o - 

kim ca - 

kAma-krodha-viyuktAnAm yatInAm yata-cetasAm |
abhito brahma-nirvANam vartate viditAtmanAm ||BhG_5.26||

kAma-krodha-viyuktAnAm kAmash ca krodhash ca kAma-krodhau tAbhyAm viyuktAnAm yatInAm samnyAsinAm yata-cetasAm samyatAntaH-karaNAnAm abhita ubhayato jIvatAm mR^itAnAm ca brahma-nirvANam mokSho vartate viditAtmanAm vidito j~nAta AtmA yeShAm te viditAtmanAm teShAm viditAtmanAm samyag-darshinAm ity arthaH ||BhGS_5.26|| 

- o)O(o - 
samyag darshana-niShThAnAm samnyAsinAm sadyo-muktir uktA | karma-yogash ca IshvarArpita-sarva-bhAveneshvare brahmaNy AdhAya kriyamANaH sattva-shuddhi-j~nAna-prApti-sarva-karma-samnyAsa-krameNa mokShAya iti bhagavAn pade pade 'bravIt, vakShyati ca | athedAnIm dhyAna-yogam samyag-darshanasya antaraN^gam vistareNa vakShyAmIti tasya sUtra-sthAnIyAn shlokAn upadishati sma - 

sparshAn kR^itvA bahir bAhyAmsh cakShush caivAntare bhruvoH |
prANApAnau samau kR^itvA nAsAbhyantara-cAriNau ||BhG_5.27||
yatendriya-mano-buddhir munir mokSha-parAyaNaH |
vigatecchA-bhaya-krodho yaH sadA mukta eva saH ||BhG_5.28||

sparshAn shabdAdIn kR^itvA bahir bAhyAn shrotrAdi-dvAreNAntar-buddhau praveshitAH shabdAdayo viShayAs tAn acintayato shabdAdayo bAhyA bahir eva kR^itA bhavanti | tAn evam bahiH kR^itvA cakShush caivAntare bhruvoH kR^itvety anuShajyate | tathA prANApAnau nAsAbhyantara-cAriNau samau kR^itvA | yatendriya-mano-buddhir yatAni samyatAnIndriyANi mano buddhish ca yasya sa yatendriya-mano-buddhiH | mananAt muniH samnyAsI | mokSha-parAyaNa evam deha-samsthAnAn mokSha-parAyaNo mokSha eva param ayanam parA gatir yasya so 'yam mokSha-parAyaNo munir bhavet | vigatecchA-bhaya-krodha icchA ca bhayam ca krodhash cecchA-bhaya-krodhAs te vigatAH yasmAt sa vigatecchA-bhaya-krodhaH | ya evam vartate sadA samnyAsI, mukta eva saH | na tasya mokSho 'nyaH kartavyo 'sti ||

- o)O(o - 

bhoktAram yaj~na-tapasAm sarva-loka-maheshvaram |
suhR^idam sarva-bhUtAnAm j~nAtvA mAm shAntim R^icchati ||BhG_5.29||

evam samAhita-cittena kim vij~neyam ity ucyate | bhoktAram yaj~na-tapasAm yaj~nAnAm tapasAm ca kartR^i-rUpeNa devatA-rUpeNa ca, sarva-loka-maheshvaram sarveShAm lokAnAm mahAntam Ishvaram suhR^idam sarva-bhUtAnAm sarva-prANinAm pratyupakAra-nirapekShatayA upakAriNam sarva-bhUtAnAm hR^idayeshayam sarva-karma-phalAdhyakSham sarva-pratyaya-sAkShiNam mAm nArAyaNam j~nAtvA shAntim sarva-samsAroparatim R^icchati prApnoti ||BhGS_5.29||

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-shiShyasya shrImac-chamkara-bhagavataH kR^itau shrImad-bhagavad-gItA-bhAShye paJNcamo 'dhyAyaH || 
||5||  

__________________________________________________________

BhG 6

atha ShaShTho 'dhyAyaH

(shaN^karAcArya-bhAShyaH)

atItAnantarAdhyAyAnte dhyAna-yogasya samyag darshanam praty antaraN^gasya sUtra-bhUtAH shlokAH sparshAn kR^itvA bahiH [GItA 5.27] ity Adaya upadiShTaH | teShAm vR^itti-sthAnIyo 'yam ShaShTho 'dhyAya Arabhyate | tatra dhyAna-yogasya bahiraN^gam karmeti yAvad dhyAna-yogArohaNa-samarthas tAvad gR^ihasthenAdhikR^itena kartavyam karma ity atas tat stauti |

nanu kim-artham dhyAna-yogArohaNa-sImA-karaNam, yAvatAnuShTheyam eva vihitam karma yAvajjIvam | na, ArurukShor muner yogam karma kAraNam ucyate [GItA 3.3] iti visheShaNAt | ArUDhasya ca shamenaiva sambandha-karaNAt | ArurukShor ArUDhasya ca shamaH karmash cobhayam kartavyatvenAbhipretam cet syAt tadArurukShor ArUDhasya ceti shama-karma-viShaya-bhedena visheShaNam vibhAga-karaNam cAnarthakam syAt |

tatrAshramiNAm kashcid yogam ArurukShur bhavati | ArUDhash ca kashcit | anye nArurukShavaH | na cArUDhAH | tAn apekShyArurukShor ArUDhasya ceti visheShaNam vibhAga-karaNam copapadyata eveti cet, na | tasyaiveti vacanAt | punar yoga-grahaNAc ca yogArUDhasyeti | ya AsIt pUrvam yogam ArurukShus tasyaivArUDhasya shama eva kartavyaH | kAraNam yoga-phalam pratyucyateti | ato na yAvaj-jIvam kartavyatva-prAptiH kasyacid api karmaNaH | yoga-vibhraShTa-vacanAc ca |

gR^ihasthasya cet karmiNo yogo vihitaH ShaShThe 'dhyAye, sa yoga-vibhraShTo 'pi karma-gatim karma-phalam prApnotIti tasya nAshAshaN^kAnupapannA syAt | avashyam hi kR^itam karma kAmyam nityam vA mokShasya nityatvAd anArabhyatve svam phalam Arabhata eva | nityasya ca karmaNo veda-pramANAvabuddhatvAt phalena bhavitavyam ity avocAma | anyathA vedasyAnarthArthatva-prasaN^gAd iti | 

na ca karmaNi saty ubhaya-vibhraShTa-vacanam arthavat | karmaNo vibhramsha-kAraNAnupapatteH | karma kR^itam Ishvare samnyasyety ataH kartari karma phalam nArabhateti cen, na | Ishvare samnyAsasyAdhikatara-phala-hetutvopapatteH | mokShAyaiveti cet, sva-karmaNAm kR^itAnAm Ishvare nyAso mokShAyaiva, na phalAntarAya yoga-sahitaH | 

yogAc ca vibhraShTa ity atas tam prati nAsha-shaN^kA yuktaiveti cet, na | ekAkI yata-cittAtmA nirAshIr aparigrahaH [GItA 6.10] brahmacAri-vrate sthitaH [GItA 6.14] iti karma-samnyAsa-vidhAnAt | na cAtra gR^ihasthasya nirAshIr aparigrahaH ity Adi-vacanam anukUlam | ubhaya-vibhraShTa-prashnAnupapattesh ca |

anAshrita ity anena karmiNa eva samnyAsitvam yogitvam coktam, pratiShiddham ca niragneH akriyasya ca samnyAsitvam yogitvam ceti cet, na | dhyAna-yogam prati bahiraN^gasya sataH karmaNaH phalAkAN^kShA-samnyAsa-stuti-paratvAt | 

na kevalam niragnir akriya eva samnyAsI yogI ca | kim tarhi ? karmy api, karma-phalAsaN^gam samnyasya karma-yogam anutiShThan sattva-shuddhy-artham, sa samnyAsI ca yogI ca bhavatIti stUyate | na caikena vAkyena karma-phalAsaN^ga-samnyAsa-stutish caturthAshrama-pratiShedhash copapadyate | na ca prasiddham niragner akriyasya paramArtha-samnyAsinaH shruti-smR^iti-purANetihAsa-yoga-shAstreShu vihitam samnyAsitvam yogitvam ca pratiShedhati bhagavAn | sva-vacana-virodhAc ca - sarva-karmANi manasA samnyasya... naiva kurvan na kArayan Aste [GItA 5.13] maunI samtuShTo yena kenacit... aniketaH sthira-matiH [GItA 12.19] vihAya kAmAn yaH sarvAn pumAmsh carati niHspR^ihaH [GItA 2.71] sarvArambha-parityAgI [GItA 12.16] iti ca tatra tatra bhagavatA sva-vacanAni darshitAni | tair virudhyetash caturthAshrama-pratiShedhaH | tasmAn muner yogam ArurukShoH pratipanna-gArhasthyasyAgnihotrAdi-karma phala-nirapekSham anuShThIyamAnam dhyAna-yogArohaNa-sAdhanatvam sattva-shuddhi-dvAreNa pratipadyata iti sa samnyAsI ca yogI ceti stUyate -

anAshritaH karma-phalam kAryam karma karoti yaH |
sa samnyAsI ca yogI ca na niragnir na cAkriyaH ||BhG_6.1||

anAshrito -- nAshrito 'nAshritaH | kim ? karma-phalam karmaNAm phalam karma-phalam yat tad-anAshritaH, karma-phala-tR^iShNA-rahita ity arthaH | yo hi karma-phale tR^iShNAvAn sa karma-phalam Ashrito bhavati | ayam tu tad-viparItaH, ato 'nAshritaH karma-phalam | evambhUtaH san kAryam kartavyam nityam kAmya-viparItam agnihotrAdikam karma karoti nirvartayati | yaH kashcid IdR^ishaH karmI sa karmy antarebhyo vishiShyate | ity evam artham Aha - sa samnyAsI ca yogI ceti | samnyAsaH parityAgaH sa yasyAsti sa samnyAsI ca yogI ca | yogash citta-samAdhAnam sa yasyAsti sa yogI ceti evamguNa-sampanno 'yam mantavyaH | na kevalam niragnir akriya eva samnyAsI yogI ceti mantavyaH | nirgatAH agnayaH karmAN^ga-bhUtA yasmAt sa niragniH | akriyash cAnagni-sAdhanApy avidyamAnAH kriyAs tapo-dAnAdikA yasyAsAv akriyaH ||BhGS_6.1||

==============================

nanu ca niragneH akriyasyaiva shruti-smR^iti-yoga-shAstreShu samnyAsitvam yogitvam ca prasiddham | katham iha sAgneH sa-kriyasya ca samnyAsitvam yogitvam cAprasiddham ucyata iti | naiSha doShaH, kayAcid guNa-vR^ittyA ubhayasya sampipAdayiShitatvAt | tat katham ? karma-phala-samkalpa-samnyAsAt samnyAsitvam, yogAN^gatvena ca karmAnuShThAnAt karma-phala-samkalpasya ca citta-vikShepa-hetoH parityAgAd yogitvam ceti gauNam ubhayam | na punar mukhyam samnyAsitvam yogitvam cAbhipretam ity etam artham darshayitum Aha - 

yam samnyAsam iti prAhur yogam tam viddhi pANDava |
na hy asamnyasta-samkalpo yogI bhavati kashcana ||BhG_6.2||

yam sarva-karma-tat-phala-parityAga-lakShaNam paramArtha-samnyAsam samnyAsam iti prAhuH shruti-smR^iti-vidaH, yogam karmAnuShThAna-lakShaNam tam paramArtha-samnyAsam viddhi jAnIhi he pANDAva | karma-yogasya pravR^itti-lakShaNasya tad-viparItena nivR^itti-lakShaNena paramArtha-samnyAsena kIdR^isham sAmAnyam aN^gIkR^itya tad-bhAva ucyate ity apekShAyAm idam ucyate - asti hi paramArtha-samnyAsena sAdR^ishyam kartR^i-dvArakam karma-yogasya | yo hi paramArtha-samnyAsI sa tyakta-sarva-karma-sAdhanatayA sarva-karma-tat-phala-viShayam samkalpam pravR^itti-hetu-kAma-kAraNam samnyasyati | ayam api karma-yogI karma kurvANa eva phala-viShayam samkalpam samnyasyatIti | etam artham darshayiShyann Aha - na hi yasmAd asamnyasta-samkalpo 'samnyasto 'parityaktaH saN^kalpo 'bhisandhir yena so 'samnyasta-saN^kalpaH kashcana kashcid api karmI yogI samAdhAnavAn bhavati | na sambhavatIty arthaH | phala-samkalpasya citta-vikShepa-hetutvAt | tasmAd yaH kashcana karmI samnyasta-phala-samkalpo bhavet sa yogI samAdhAnavAn avikShipta-citto bhavet | citta-vikShepa-hetoH phala-samkalpasya samnyastatvAd ity abhiprAyaH | yogAN^gatvena karmAnuShThAnAt karma-phala-saN^kalpasya vA citta-vikShepa-hetoH parityAgAt yogitvam ceti samnyAsitvam cety abhipretam ucyate |[*NOTE: This last sentence not found in all editions.] ||BhGS_6.2||

==============================

evam paramArtha-samnyAsa-karma-yogayoH kartR^i-dvArakam samnyAsa-sAmAnyam apekShya yam samnyAsam iti prAhur yogam tam viddhi pANDAva [GItA 6.2] iti karma-yogasya stuty-artham samnyAsatvam uktam | dhyAna-yogasya phala-nirapekShaH karma-yogo bahiraN^gam sAdhanam iti tam samnyAsatvena stutvAdhunA karma-yogasya dhyAna-yoga-sAdhanatvam darshayati - 

ArurukShor muner yogam karma kAraNam ucyate |
yogArUDhasya tasyaiva shamaH kAraNam ucyate ||BhG_6.3||

ArurukShor AroDhum icchataH, anArUDhasya, dhyAna-yoge 'vasthAtum ashaktasyaivety arthaH | kasya tasyArurukShoH ? muneH, karma-phala-samnyAsina ity arthaH | kim ArurukShoH ? yogam | karma kAraNam sAdhanam ucyate | yogArUDhasya punas tasyaiva shamar upashamaH sarva-karmabhyo nivR^ittiH kAraNam yogArUDhasya sAdhanam ucyate ity arthaH | yAvad yAvat karmabhya uparamate, tAvat tAvat nirAyAsasya jitendriyasya cittam samAdhIyate | tathA sati sa jhaTiti yogArUDho bhavati | tathA coktam vyAsena - 

naitAdR^isham brAhmaNasyAsti vittam
yathaikatA samatA satyatA ca | 
shIlam sthitir daNDa-nidhAnam Arjavam 
tatas tatash coparamaH kriyAbhyaH || [Mbh 12.175.37] iti ||BhGS_6.3||

==============================

athedAnIm kadA yogArUDho bhavatIty ucyate - 

yadA hi nendriyArtheShu na karmasv anuShajjate |
sarva-samkalpa-samnyAsI yogArUDhas tadocyate ||BhG_6.4||

yadA samAdhIyamAna-citto yogI hIndriyArtheShv indriyANAm arthAH shabdAdayas teShv indriyArtheShu karmasu ca nitya-naimittika-kAmya-pratiShiddheShu prayojanAbhAva-buddhyA nAnuShajjate 'nuShaN^gam kartavyatA-buddhim na karotIty arthaH | sarva-samkalpa-samnyAsI sarvAn samkalpAn ihAmutrArtha-kAma-hetUna samnyasitum shIlam asyeti sarva-samkalpa-samnyAsI | yogArUDhaH prApta-yoga ity etat, tadA tasmin kAla ucyate | sarva-samkalpa-samnyAsIti vacanAt sarvAmsh ca kAmAn sarvANi ca karmANi samnyasyed ity arthaH | samkalpa-mUlA hi sarve kAmAH - samkalpa-mUlaH kAmo vai yaj~nAH samkalpa-sambhavAH [Manu 2.3] 

kAma jAnAmi te mUlam samkalpAt tvam hi jAyase | 
na tvAm samkalpayiShyAmi tena me na bhaviShyasi || [Mabh 12.177.25] ity Adi-smR^iteH | 

sarva-kAma-parityAge ca sarva-karma-samnyAsaH siddho bhavati | sa yathA-kAmo bhavati tat-kratur bhavati yat kratur bhavati tat karma kurute [BAU 4.4.5] ity Adi shrutibhyaH | yad yad dhi kurute jantus tat tat kAmasya ceShTitam [Manu 2.4] ity Adi-smR^itibhyash ca | nyAyAc ca - na hi sarva-samkalpa-samnyAse kashcit spanditum api shaktaH | tasmAt sarva-samkalpa-samnyAsIti vacanAt sarvAn kAmAn sarvANi karmANi ca tyAjayati bhagavAn ||BhGS_6.4|| 

==============================

yadaivam yogArUDhaH, tadA tena AtmA udbhR^ito bhavati samsArAd anartha-jAtAt | ataH - 

uddhared AtmanAtmAnam nAtmAnam avasAdayet |
Atmaiva hy Atmano bandhur Atmaiva ripur AtmanaH ||BhG_6.5||

uddharet samsAra-sAgare nimagnam AtmanAtmAnam tata ut Urdhvam hared uddharet, yogArUDhatAm ApAdayed ity arthaH | nAtmAnam avasAdayet nAdho nayeta, nAdho gamayet | Atmaiva hi yasmAd Atmano bandhuH | na hy anyaH kashcit bandhuH, yaH samsAra-muktaye bhavati | bandhur api tAvat mokSham prati pratikUla eva, snehAdi-bandhanAyatanatvAt | tasmAt yuktam avadhAraNam Atmaiva hy Atmano bandhur iti | Atmaiva ripuH shatruH | yo 'nyo 'pakArI bAhyaH shatruH so 'pi Atma-prayukta eveti yuktam evAvadhAraNam Atmaiva ripur Atmana iti ||BhGS_6.5||

==============================

Atmaiva bandhur Atmaiva ripur Atmana ity uktam | tatra kim-lakShaNa AtmA Atmano bandhuH, kim-lakShaNo vA AtmAtmano ripur ity ucyate - 

bandhur AtmAtmanas tasya yenAtmaivAtmanA jitaH |
anAtmanas tu shatrutve vartetAtmaiva shatruvat ||BhG_6.6||

bandhur AtmAtmanas tasya, tasyAtmanaH sa AtmA bandhur yenAtmanAtmaiva jitaH | AtmA kArya-karaNa-samghAto yena vashIkR^itaH, jitendriya ity arthaH | anAtmanas tv ajitAtmanas tu shatrutve shatru-bhAve varteta Atmaiva shatruvat, yathAnAtmA shatrur Atmano 'pakArI, tathAtmA Atmano 'pakAre varteta ity arthaH ||BhGS_6.6||

==============================

jitAtmanaH prashAntasya paramAtmA samAhitaH |
shItoShNa-sukha-duHkheShu tathA mAnApamAnayoH ||BhG_6.7||

jitAtmanaH kArya-karaNa-samghAta AtmA jito yena sa jitAtmA tasya jitAtmanaH, prashAntasya prasannAntaH-karaNasya sataH samnyAsinaH paramAtmA samAhitaH sAkShAd-Atma-bhAvena vartate ity arthaH | kim ca shItoShNa-sukha-duHkheShu tathA mAne 'pamAne ca mAnApamAnayoH pUjA-paribhavayoH samaH syAt ||BhGS_6.7|| 

==============================

j~nAna-vij~nAna-tR^iptAtmA kUTastho vijitendriyaH |
yukta ity ucyate yogI sama-loShTAshma-kAJNcanaH ||BhG_6.8||

j~nAna-vij~nAna-tR^iptAtmA j~nAnam shAstrokta-padArthAnAm parij~nAnam, vij~nAnam tu shAstrato j~nAtAnAm tathaiva svAnubhava-karaNam, tAbhyAm j~nAna-vij~nAnAbhyAm tR^iptaH samjAtAlam-pratyayaH AtmAntaH-karaNam yasya sa j~nAna-vij~nAna-tR^iptAtmA, kUTAstho 'prakampyaH, bhavatIty arthaH | vijitendriyash ca | ya IdR^ishaH, yuktaH samAhita iti sa ucyate kathyate | sa yogI sama-loShTAshma-kAJNcanaH loShTAshma-kAJNcanAni samAni yasya saH sama-loShTAshma-kAJNcanaH ||BhGS_6.8|| 

==============================

kim ca - 

suhR^in-mitrAry-udAsIna-madhya-stha-dveShya-bandhuShu |
sAdhuShv api ca pApeShu sama-buddhir vishiShyate ||BhG_6.9||

suhR^id ity Adi lokArdham ekam padam | suhR^it iti pratyupakAram anapekShya upakartA, mitram snehavAn, ariH shatruH, udAsIno na kasyacit pakSham bhajate, madhya-stho yo viruddhayor ubhayoH hitaiShI, dveShya Atmano 'priyaH, bandhuH sambandhI ity eteShu sAdhuShu shAstrAnuvartiShu api ca pApeShu pratiShiddha-kAriShu sarveShv eteShu sama-buddhiH | kaH kim-karmA ity avyApR^ita-buddhir ity arthaH | vishiShyate, vimucyate iti vA pAThAntaram | yogArUDhAnAm sarveShAm ayam uttama ity arthaH ||BhGS_6.9|| 

==============================

ata evam uttama-phala-prAptaye - 

yogI yu¤jIta satatam AtmAnam rahasi sthitaH |
ekAkI yata-cittAtmA nirAshIr aparigrahaH ||BhG_6.10||

yogI dhyAyI yu¤jIta samAdadhyAt satatam sarvadAtmAnam antaH-karaNam rahasi ekAnte giri-guhAdau sthitaH san ekAkI asahAyaH | rahasi sthitaH ekAkI ceti visheShaNAt samnyAsam kR^itvA ity arthaH | yata-cittAtmA cittam antaH-karaNam AtmA dehash ca samyatau yasya sa yata-cittAtmA, nirAshIr vIta-tR^iShNo 'parigrahaH parigraha-rahitash cety arthaH | samnyAsitve 'pi tyakta-sarva-parigrahaH san yu¤jIta ity arthaH ||BhGS_6.10||

==============================

athedAnIm yogam yu¤jataH AsanAhAra-vihArAdInAm yoga-sAdhanatvena niyamo vaktavyaH, prApta-yogasya lakShaNam tat-phalAdi ca, ity ata Arabhyate | tatrAsanam eva tAvat prathamam ucyate - 

shucau deshe pratiShThApya sthiram Asanam AtmanaH |
nAtyucchritam nAtinIcam cailAjina-kushottaram ||BhG_6.11||

shucau shuddhe vivikte svabhAvataH samskArato vA, deshe sthAne pratiShThApya sthiram acalam Atmana Asanam nAtyucchritam nAtIva ucchritam nApy atinIcam, tac ca cailAjina-kushottaram cailam ajinam kushAsh cottare yasminn Asane tad Asanam cailAjina-kushottaram | pATha-kramAd viparIto 'tra kramash cailAdInAm ||BhGS_6.11||

==============================

pratiShThApya, kim ? 

tatraikAgram manaH kR^itvA yata-cittendriya-kriyaH |
upavishyAsane yu¤jyAd yogam Atma-vishuddhaye ||BhG_6.12||

tatra tasminn Asana upavishya yogam yu¤jyAt | katham ? sarva-viShayebhya upasamhR^itya ekAgram manaH kR^itvA yata-cittendriya-kriyash cittam cendriyANi ca cittendriyANi teShAm kriyAH samyatA yasya sa yata-cittendriya-kriyaH | sa kim-artham yogam yu¤jyAd ity Aha - Atma-vishuddhaye 'ntaH-karaNasya vishuddhy-artham ity etat ||BhGS_6.12||

==============================

bAhyam Asanam uktam | adhunA sharIra-dhAraNam katham ity ucyate - 

samam kAya-shiro-grIvam dhArayann acalam sthiraH |
samprekShya nAsikAgram svam dishash cAnavalokayan ||BhG_6.13||

samam kAya-shiro-grIvam kAyash ca shirash ca grIvA ca kAya-shiro-grIvam tat samam dhArayan acalam ca | samam dhArayatash calanam sambhavati | ato vishinaShTi - acalam iti | sthiraH sthiro bhUtvA ity arthaH | svam nAsikAgram samprekShya samyak prekShaNam darshanam kR^itvaiveti | iva-shabdo lupto draShTavyaH | na hi sva-nAsikAgra-samprekShaNam iha vidhitsitam | kim tarhi ? cakShuSho dR^iShTi-samnipAtaH | sa cAntaH-karaNa-samAdhAnApekSho vivakShitaH | sva-nAsikAgra-samprekShaNam eva ced vivakShitam, manas tatraiva samAdhIyeta, nAtmani | Atmani hi manasaH samAdhAnam vakShyati Atma-samstham manaH kR^itveti | tasmAd iva-shabda-lopenAkShNor dR^iShTi-samnipAta eva samprekShya ity ucyate | dishash cAnavalokayan dishAm cAvalokanam antarA kurvan ity etat ||BhGS_6.13||

==============================
 
kim ca - 

prashAntAtmA vigata-bhIr brahmacAri-vrate sthitaH |
manaH samyamya mac-citto yukta AsIta mat-paraH ||BhG_6.14||

prashAntAtmA prakarSheNa shAntaH AtmAntaH-karaNam yasya so 'yam prashAntAtmA, vigata-bhIH vigata-bhayaH, brahmacAri-vrate sthitaH | brahmacAriNo vratam brahmacaryam guru-shushrUShA-bhikShAnna-bhukty-Adi tasmin sthitaH | tad-anuShThAtA bhaved ity arthaH | kim ca, manaH samyamya manaso vR^ittIr upasamhR^itya ity etat, mac-citto mayi parameshvare cittam yasya so 'yam mac-cittaH, yuktaH samAhitaH sann AsIta upavishet | mat-paro 'ham paro yasya so 'yam mat-paro bhavati | kashcit rAgI strI-cittaH, na tu striyam eva paratvena gR^ihNAti | kim tarhi ? rAjAnam mahA-devam vA | ayam tu mac-citto mat-parash ca ||BhGS_6.14|| 

==============================
 
 athedAnIm yoga-phalam ucyate - 

yu¤jann evam sadAtmAnam yogI niyata-mAnasaH |
shAntim nirvANa-paramAm mat-samsthAm adhigacchati ||BhG_6.15||

yujan samAdhAnAm kurvann evam yathoktena vidhAnena sadAtmanAm sarvadA yogI niyata-mAnaso niyatam samyatam mAnasam mano yasya so 'yam niyata-mAnasaH, shAntim uparatim nirvANa-paramAm nirvANam mokShas tat paramA niShThA yasyAH shAnteH sA nirvANa-paramA tAm nirvANa-paramAm. mat-samsthAm mad-adhInAm adhigacchati prApnoti ||BhGS_6.15|| 

==============================

idAnIm yoginaH AhArAdi-niyama ucyate -

nAtyashnatas tu yogo 'sti na caikAntam anashnataH |
nash cAtisvapna-shIlasya jAgrato naiva cArjuna ||BhG_6.16||

nAtyashnata Atma-sammitam anna-parimANam atItyAshnato 'tyashnato na yogo 'sti | na caikAntam anashnato yogo 'sti | yad u ha vA Atma-sammitam annam tad avati tan na hinasti yad bhUyo hinasti tad yat kanIyo 'nnam na tad avati [ÁatapathaB 9.2.1.2] iti shruteH | tasmAt yogI na Atma-sammitAd annAd adhikam nyUnam vAshnIyAt | athavA, yogino yoga-shAstre paripaThitAd anna-parimANAd atimAtram ashnato yogo nAsti | uktam hi - 

ardham sa-vya¤janAnnasya tR^itIyam udakasya ca | 
vAyoH samcaraNArtham tu caturtham avasheShayet || ity Adi parimANam | 

tathA - na cAtisvapna-shIlasya yogo bhavati naiva cAtimAtram jAgrato bhavati cArjuna || 

==============================
 
katham punar yogo bhavatIty ucyate - 

yuktAhAra-vihArasya yukta-ceShTasya karmasu |
yukta-svapnAvabodhasya yogo bhavati duHkhahA ||BhG_6.17||

yuktAhAra-vihArasya Ahriyata ity AhAro 'nnam, viharaNam vihAraH pAda-kramaH, tau yuktau niyata-parimANau yasya sa yuktAhAra-vihAras tasya, tathA yukta-ceShTasya yuktA niyatA ceShTA yasya karmasu tasya | tathA yukta-svapnAvabodhasya yuktau svapnash cAvabodhash ca tau niyata-kAlau yasya tasya, yuktAhAra-vihArasya yukta-ceShTasya karmasu yukta-svapnAvabodhasya yogino yogo bhavati duHkhahA duHkhAni sarvANi hantIti duHkhahA, sarva-samsAra-duHkha-kShaya-kR^id yogo bhavatIty arthaH ||BhGS_6.17||

==============================


athAdhunA kadA yukto bhavati ? ity ucyate - 

yadA viniyatam cittam Atmany evAvatiShThate |
niHspR^ihaH sarva-kAmebhyo yukta ity ucyate tadA ||BhG_6.18||

yadA viniyatam visheSheNa niyatam samyatam ekAgratAm Apannam cittam hitvA bAhyArtha-cintAm Atmany eva kevale 'vatiShThate, svAtmani sthitim labhate ity arthaH | niHspR^ihaH sarva-kAmebhyo nirgatA dR^iShTAdR^iShTa-viShayebhyaH spR^ihA tR^iShNA yasya yoginaH sa yuktaH samAhita ity ucyate tadA tasmin kAle ||BhGS_6.18|| 

==============================

tasya yoginaH samAhitam yat cittam tasyopamocyate - 

yathA dIpo nivAta-stho neN^gate sopamA smR^itA |
yogino yata-cittasya yu¤jato yogam AtmanaH ||BhG_6.19||

yathA dIpaH pradIpo nivAta-stho nivAte vAta-varjite deshe sthito neN^gate na calati, sopamA upamIyate 'nayety upamA yogaj~naish citta-pracAra-darshibhiH smR^itA cintitA yogino yata-cittasya samyatAntaH-karaNasya yu¤jato yogam anutiShThata AtmanaH samAdhim anutiShThata ity arthaH ||BhGS_6.19|| 
==============================

evam yogAbhyAsa-balAd ekAgrIbhUtam nivAta-pradIpa-kalpam sat - 

yatroparamate cittam niruddham yoga-sevayA |
yatra caivAtmanAtmAnam pashyann Atmani tuShyati ||BhG_6.20||

yatra yasmin kAle uparamate cittam uparatim gacchati niruddham sarvato nivArita-pracAram yoga-sevayA yogAnuShThAnena, yatra caiva yasmimsh ca kAla AtmanA samAdhi-parishuddhenAntaH-karaNenAtmAnam param caitanyam jyotiH-svarUpam pashyann upalabhamAnaH sva evAtmani tuShyati tuShTim bhajate ||BhGS_6.20|| 

==============================

kim ca - 

sukham Atyantikam yat tad buddhi-grAhyam atIndriyam |
vetti yatra na caivAyam sthitash calati tattvataH ||BhG_6.21||

sukham Atyantikam atyantam eva bhavatIty Atyantikam anantam ity arthaH, yat tat buddhi-grAhyam buddhyaiva indriya-nirapekShayA gR^ihyate iti buddhi-grAhyam atIndriyam indriya-gocarAtItam aviShaya-janitam ity arthaH, vetti tad IdR^isham sukham anubhavati yatra yasmin kAle, na caivAyam vidvAn Atma-svarUpe sthitas tasmAn naiva calati tattvatas tattva-svarUpAn na pracyavata ity arthaH ||BhGS_6.21|| 

==============================

kim ca - 

yam labdhvA cAparam lAbham manyate nAdhikam tataH |
yasmin sthito na duHkhena guruNApi vicAlyate ||BhG_6.22||

yam labdhvA yam Atma-lAbham labdhvA prApyash cAparam anyal lAbham lAbhAntaram tato 'dhikam astIti na manyate na cintayati | kim ca, yasmin Atma-tattve sthito duHkhena shastra-nipAtAdi-lakShaNena guruNA mahatApi na vicAlyate ||BhGS_6.22|| 

==============================

yatroparamate ity AdyArabhya yAvadbhir visheShaNair vishiShTa AtmAvasthA-visheSho yoga uktaH - 

tam vidyAd duHkha-samyoga-viyogam yoga-samj~nitam |
sa nishcayena yoktavyo yogo 'nirviNNa-cetasA ||BhG_6.23||

tam vidyAd vijAnIyAd duHkha-samyoga-viyogam duHkhaiH samyogo duHkha-samyogaH, tena viyogo duHkha-samyoga-viyogaH, tam duHkha-samyoga-viyogam yoga ity eva samj~nitam viparIta-lakShaNena vidyAd vijAnIyAd ity arthaH | yoga-phalam upasamhR^itya punar anvArambheNa yogasya kartavyatocyate nishcayAnirvedayor yoga-sAdhanatva-vidhAnArtham | sa yathokta-phalo yogo nishcayenAdhyavasAyena yoktavyo 'nirviNNa-cetasA na nirviNNam anirviNNam | kim tat ? cetas tena nirveda-rahitena cetasA cittenety arthaH ||BhGS_6.23|| 

==============================

kim ca - 

samkalpa-prabhavAn kAmAms tyaktvA sarvAn asheShataH |
manasaivendriya-grAmam viniyamya samantataH ||BhG_6.24||

samkalpa-prabhavAn samkalpaH prabhavo yeShAm kAmAnAm te samkalpa-prabhavAH kAmAs tAn tyaktvA parityajya sarvAn asheShato nirlepena | kim ca, manasaiva viveka-yuktena indriya-grAmam indriya-samudAyam viniyamya niyamanam kR^itvA samantataH samantAt ||BhGS_6.24|| 

==============================

shanaiH shanair uparamed buddhyA dhR^iti-gR^ihItayA |
Atmasamstham manaH kR^itvA na kimcid api cintayet ||BhG_6.25||

shanaiH shanair na sahasoparamed uparatim kuryAt | kayA ? buddhyA | kim-vishiShTayA ? dhR^iti-gR^ihItayA dhR^ityA dhairyeNa gR^ihItayA dhR^iti-gR^ihItayA dhairyeNa yuktayA ity arthaH | Atma-samstham Atmani samsthitam Atmaiva sarvam na tato 'nyat kimcid astIty evam Atma-samstham manaH kR^itvA na kimcid api cintayet | eSha yogasya paramo vidhiH ||BhGS_6.25|| 

==============================

tatra evam Atma-samstham manaH kartum pravR^itto yogI - 

yato yato nishcarati mana caJNcalam asthiram |
tatas tato niyamyaitad Atmany eva vasham nayet ||BhG_6.26||

yato yato yasmAd yasmAn nimittAt shabdAder nishcarati nirgacchati svabhAva-doShAn manash caJNcalam atyartham calam, ata evAsthiram, tatas tatas tasmAt tasmAt shabdAder nimittAn niyamya tat-tan-nimittam yAthAtmya-nirUpaNena shabdAdeH nimittAn niyamya tat-tan-namittam yAthAtmya-nirUpaNena AbhAsIkR^itya vairAgya-bhAvanayA ca etat mana Atmany eva vasham nayet Atma-vashyatAm ApAdayet | evam yogAbhyAsa-balAt yogina Atmany eva prashAmyati manaH ||BhGS_6.26|| 
==============================

prashAnta-manasam hy enam yoginam sukham uttamam |
upaiti shAnta-rajasam brahma-bhUtam akalmaSham ||BhG_6.27||

prashAntamanasam prakarSheNa shAntam mano yasya saH prashAntamanAs tam prashAntamanasam hi enam yoginam sukham uttamam nitishayam upaiti upagacchati shAnta-rajasam prakShINa-mohAdi-klesha-rajasam ity arthaH, brahma-bhUtam jIvanmuktam brahmaiva sarvam ity evam nishcayavantam brahma-bhUtam akalmaSham dharmAdharmAdi-varjitam ||BhGS_6.27|| 

==============================


yu¤jann evam sadAtmAnam yogI vigata-kalmaShaH |
sukhena brahma-samsparsham atyantam sukham ashnute ||BhG_6.28||

yu¤jann evam yathoktena krameNa yogI yogAntarAya-varjitaH sadA sarvadAtmAnam vigata-kalmaSho vigata-pApaH, sukhenAnAyAsena brahma-samsparsham brahmaNA pareNa samsparsho yasya tat brahma-samsparrsham sukham atyantam antam atItya vartata ity atyantam utkR^iShTam niratishayam ashnute vyApnoti ||BhGS_6.28|| 

==============================

idAnIm yogasya yat phalam brahmaikatva-darshanam sarva-samsAra-viccheda-kAraNam tat pradarshayate -

sarva-bhUta-stham AtmAnam sarva-bhUtAni cAtmani |
IkShate yoga-yuktAtmA sarvatra sama-darshanaH ||BhG_6.29||

sarva-bhUta-stham sarveShu bhUteShu sthitam svam AtmAnam sarva-bhUtAni ca Atmani brahmAdIni stamba-paryantAni ca sarva-bhUtAni Atmany ekatAm gatAni IkShate pashyati yoga-yuktAtmA samAhitAntaH-karaNaH sarvatra sama-darshanaH sarveShu brahmAdi-sthAvarAnteShu viShameShu sarva-bhUteShu samam nirvisheSham brahmAtmaikatva-viShayam darshanam j~nAnam yasya sa sarvatra sama-darshanaH ||BhGS_6.29|| 

==============================

etasyAtmaikatva-darshanasya phalam ucyate - 

yo mAm pashyati sarvatra sarvam ca mayi pashyati |
tasyAham na praNashyAmi sa ca me na praNashyati ||BhG_6.30||

yo mAm pashyati vAsudevam sarvasyAtmAnam sarvatra sarveShu bhUteShu sarvam ca brahmAdi-bhUta-jAtam mayi sarvAtmani pashyati, tasya evam Atmaikatva-darshino 'ham Ishvaro na praNashyAmi na parokShatAm gamiShyAmi | sa ca me na praNashyati sa ca vidvAn me mama vAsudevasya na praNashyati na parokSho bhavati, tasya ca mama caikAtmakatvAt | svAtmA hi nAmAtmanaH priya eva bhavati | yasmAc cAham eva sarvAtmaikatva-darshI ||BhGS_6.30|| 

==============================

ity etat pUrva-lokArtham samyag darshanam anUdya tat-phalam mokSho 'bhidhIyate -

sarva-bhUta-sthitam yo mAm bhajaty ekatvam AsthitaH |
sarvathA vartamAno 'pi sa yogI mayi vartate ||BhG_6.31||

sarvathA sarva-prakAraiH vartamAno 'pi samyag-darshI yogI mayi vaiShNave parame pade vartate, nityam ukta eva saH, na mokSham prati kenacit pratibadhyate ity arthaH ||BhGS_6.31||

==============================

kim cAnyat - 

Atmaupamyena sarvatra samam pashyati yo 'rjuna |
sukham vA yadi vA duHkham sa yogI paramo mataH ||BhG_6.32||

Atmaupamyena AtmA svayam evopamIyate 'nayety upamA | tasyA upamAyA bhAva aupamyam tenAtmaupamyena, sarvatra sarva-bhUteShu samam tulyam pashyati yo 'rjuna, sa ca kim samam pashyatIty ucyate - yathA mama sukham iShTam tathA sarva-prANinAm sukham anukUlam | vA-shabdash cArthe | yadi vA yac ca duHkham mama pratikUlam aniShTam yathA tathA sarva-prANinAm duHkham aniShTam pratikUlam ity evam Atmaupamyena sukha-duHkhe 'nukUla-pratikUle tulyatayA sarva-bhUteShu samam pashyati, na kasyacit pratikUlam Acarati, ahimsaka ity arthaH | yaH evam ahimsakaH samyag darshana-niShThaH, sa yogI parama utkR^iShTo mato 'bhipretaH sarva-yoginAm madhye ||BhGS_6.32|| 

==============================

etasya yathoktasya samyag-darshana-lakShaNasya yogasya duHkha-sampAdyatAm AlakShya shushruShur dhruvam tat-prApty-upAyam arjuna uvAca - 

yo 'yam yogas tvayA proktaH sAmyena madhusUdana |
etasyAham na pashyAmi caJNcalatvAt sthitim sthirAm ||BhG_6.33||

yo 'yam yogas tvayA proktaH sAmyena samatvena he madhusUdana etasya yogasyAham na pashyAmi nopalabhe, caJNcalatvAn manasaH | kim ? sthirAm acalAm sthitim ||BhGS_6.33|| 

==============================

asiddham tat - 

caJNcalam hi manaH kR^iShNa pramAthi balavad dR^iDham |
tasyAham nigraham manye vAyor iva suduShkaram ||BhG_6.34||

caJNcalam hi manaH | kR^iShNeti kR^iShater vilekhanArthasya rUpam | bhakta-jana-pApAdi-doShAkarShANAt kR^iShNaH, tasya sambuddhiH he kR^iShNa | hi yasmAt manash caJNcalam na kevalam atyartham caJNcalam, pramAthi ca pramathana-shIlam, pramathnAti sharIram indriyANi ca vikShipat sat para-vashIkaroti | kim ca - balavat prabalam, na kenacit niyantum shakyam, durnivAratvAt | kim ca - dR^iDham tantu-nAga-vad acchedyam | tasya evambhUtasya manaso 'ham nigraham nirodham manye vAyor iva yathA vAyor duShkaro nigrahas tato 'pi duShkaram manye ity abhiprAyaH ||BhGS_6.34|| 

==============================

shrI-bhagavAn uvAca, evam etad yathA bravIShi - 

asamshayam mahAbAho mano durNigraham calam |
abhyAsena tu kaunteya vairAgyeNash ca gR^ihyate ||BhG_6.35||

asamshayam nAsti samshayo mano durnigraham calam ity atra he mahAbAho | kimtv abhyAsena tv abhyAso nAmash citta-bhUmau kasyAmcit samAna-pratyayAvR^ittish cittasya | vairAgyeNa vairAgyam nAma dR^iShTAdR^iShTeShTa-bhogeShu doSha-darshanAbhyAsAd vaitR^iShNyam | tena ca vairAgyeNa gR^ihyate vikShepa-rUpaH pracArash cittasya | evam tan mano gR^ihyate nigR^ihyate nirudhyata ity arthaH ||BhGS_6.35|| 

==============================

yaH punar asamyatAtmA, tena - 

asamyatAtmanA yogo duShprApeti me matiH |
vashyAtmanA tu yatatA shakyo 'vAptum upAyataH ||BhG_6.36||

asamyatAtmanAbhyAsa-vairAgyAbhyAm asamyataH AtmAntaH-karaNam yasya so 'yam asamyatAtmA tenAsamyatAtmanA yogo duShprApo duHkhena prApyateti me matiH | yas tu punar vashyAtmAbhyAsa-vairAgyAbhyAm vashyatvam ApAditaH AtmA mano yasya so 'yam vashyAtmA tena vashyAtmanA tu yatatA bhUyo 'pi prayatnam kurvatA shakyo 'vAptum yogar upAyato yathoktAd upAyAt ||BhGS_6.36|| 

==============================

tatra yogAbhyAsAN^gIkaraNena ihaloka-paraloka-prApti-nimittAni karmANi samnyastAni, yoga-siddhi-phalam ca mokSha-sAdhanam samyag darshanam na prAptam iti, yogI yoga-mArgAt maraNa-kAle calita-citta iti tasya nAsham AshaN^kayArjuna uvAca - 

ayatiH shraddhayopeto yogAc calita-mAnasaH |
aprApya yoga-samsiddhim kAm gatim kR^iShNa gacchati ||BhG_6.37||

ayatir aprayatnavAn yoga-mArge shraddhayAstikya-buddhyA copeto yogAd anta-kAle ca calitam mAnasam mano yasya sa calita-mAnaso bhraShTa-smR^itiH so 'prApya yoga-samsiddhim yoga-phalam samyag-darshanam kAm gatim he kR^iShNa gacchati ||BhGS_6.37|| 

==============================

kaccin nobhaya-vibhraShTash chinnAbhram iva nashyati |
apratiShTho mahAbAho vimUDho brahmaNaH pathi ||BhG_6.38||

kashcit kim na ubhaya-vibhraShTaH karma-mArgAt yoga-mArgAc ca vibhraShTaH san chinnAbhram iva nashyati, kim vA na nashyaty apratiShTho nirAshrayo he mahAbAho vimUDhaH san brahmaNaH pathi brahma-prApti-mArge ||BhGS_6.38|| 

==============================

etan me samshayam kR^iShNash chettum arhasy asheShataH |
tvad-anyaH samshayasyAsya chettA na hy upapadyate ||BhG_6.39||

etan me mama samshayam kR^iShNash chettum apanetum arhasy asheShataH | tvad-anyas tvatto 'nyaH R^iShir devo vA cchettA nAshayitA samshayasyAsya na hi yasmAd upapadyate na sambhavati | atas tvam eva cchettum arhasIty arthaH ||BhGS_6.39|| 

==============================

shrI-bhagavAn uvAca - 

pArtha naiveha nAmutra vinAshas tasya vidyate |
na hi kalyANa-kR^it kashcid durgatim tAta gacchati ||BhG_6.40||

he pArtha naiva iha loke nAmutra parasmin vA loke vinAshas tasya vidyate nAsti | nAsho nAma pUrvasmAt hInajanmaprAptiH sa yogabhraShTasya nAsti | na hi yasmAt kalyANakR^it shubhakR^it kashcit durgatim kutsitAm gatim he tAta, tanoti AtmAnam putrarUpeNeti pitA tAta ucyate | pitaiva putreti putro 'pi tAta ucyate | shiShyo 'pi putra ucyate | yato na gacchati ||BhGS_6.40|| 

==============================

kim tv asya bhavati ? - 

prApya puNya-kR^itAm lokAn uShitvA shAshvatIH samAH |
shucInAm shrImatAm gehe yoga-bhraShTo 'bhijAyate ||BhG_6.41||

yoga-mArge pravR^ittaH samnyAsI sAmarthyAt prApya gatvA puNya-kR^itAm ashvamedhAdi-yAjinAm lokAn, tatra coShitvA vAsam anubhUya shAshvatIr nityAH samAH samvatsarAn, tad-bhoga-kShaye shucInAm yathokta-kAriNAm shrImatAm vibhUti-matAm gehe gR^ihe yoga-bhraShTaH abhijAyate ||BhGS_6.41|| 

==============================

atha vA yoginAm eva kule bhavati dhImatAm |
etad dhi durlabhataram loke janma yad IdR^isham ||BhG_6.42||

athavA shrImatAm kulAt anyasmin yoginAm eva daridrANAm kule bhavati jAyate dhImatAm buddhimatAm | etat hi janma, yat daridrANAm yoginAm kule, durlabhataram duHkha-labhyataram pUrvam apekShya loke janma yad IdR^isham yathokta-visheShaNe kule ||BhGS_6.42|| 

==============================

yasmAt - 

tatra tam buddhi-samyogam labhate paurvadehikam |
yatate ca tato bhUyaH samsiddhau kurunandana ||BhG_6.43||

tatra yoginAm kule tam buddhi-samyogam buddhyA samyogam buddhi-samyogam labhate paurvadehikam pUrvasmin dehe bhavam paurvadehikam | yatate ca prayatnam ca karoti tatas tasmAt pUrva-kR^itAt samskArAt bhUyo bahutaram samsiddhau samsiddhi-nimittam he kuru-nandana ||BhGS_6.43|| 

==============================

katham pUrva-deha-buddhi-samyogeti tad ucyate - 

pUrvAbhyAsena tenaiva hriyate hy avasho 'pi saH |
jij~nAsur api yogasya shabda-brahmAtivartate ||BhG_6.44||

yaH pUrva-janmani kR^ito 'bhyAsaH sa pUrvAbhyAsaH, tenaiva balavatA hriyate samsiddhau hi yasmAd avasho 'pi sa yoga-bhraShTaH | na kR^itam ced yogAbhyAsajAt samskArAt balavattaram adharmAdi-lakShaNam karma, tadA yogAbhyAsa-janitena samskAreNa hriyate | adharmash cet balavattaraH kR^itaH, tena yogajo 'pi samskAro 'bhibhUyata eva, tat-kShaye tu yogajaH samskAraH svayam eva kAryam Arabhate, na dIrgha-kAlasthasyApi vinAshas tasyAstIty arthaH | ato jij~nAsur api yogasya svarUpam j~nAtum icchann api yoga-mArge pravR^ittaH samnyAsI yoga-bhraShTaH, sAmarthyAt so 'pi shabda-brahma vedokta-karmAnuShThAna-phalam ativartate 'tikrAmaty apAkariShyati | kim uta buddhvA yo yogam tan-niShTho 'bhyAsam kuryAt ||BhGS_6.44|| 

==============================

kutash ca yogitvam shreya iti - 

prayatnAd yatamAnas tu yogI samshuddha-kilbiShaH |
aneka-janma-samsiddhas tato yAti parAm gatim ||BhG_6.45||

prayatnAd yatamAnaH, adhikam yatamAna ity arthaH | tatra yogI vidvAn samshuddha-kilbiSho vishuddha-kilbiShaH samshuddha-pApo 'neka-janma-samsiddhir anekeShu janmasu kimcit kimcit samskAra-jAtam upacitya tena upacitenAneka-janma-kR^itena samsiddho 'neka-janma-samsiddhas tataH labdha-samyag-darshanaH san yAti parAm prakR^iShTam gatim ||BhGS_6.45|| 

==============================

yasmAd evam tasmAt - 

tapasvibhyo 'dhiko yogI j~nAnibhyo 'pi mato 'dhikaH |
karmibhyash cAdhiko yogI tasmAd yogI bhavArjuna ||BhG_6.46||

tapasvibhyo 'dhiko yogI, j~nAnibhyo 'pi j~nAnam atra shAstrArtha-pANDityam, tadvadbhyo 'pi mato j~nAto 'dhikaH shreShTha iti | karmibhyaH, agnihotrAdi karma, tadvadbhyo 'dhiko yogI vishiShTo yasmAt tasmAd yogI bhavArjuna ||BhGS_6.46|| 

==============================

yoginAm api sarveShAm mad-gatenAntarAtmanA |
shraddhAvAn bhajate yo mAm sa me yuktatamo mataH ||BhG_6.47||

yoginAm api sarveShAm rUdrAdityAdi-dhyAna-parANAm madhye mad-gatena mayi vAsudeve samAhitenAntarAtmanAntaH-karaNena shraddhAvAn shraddadhAnaH san bhajate sevate yo mAm, sa me mama yuktatamo 'tishayena yukto mato 'bhipreta iti || 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda- 
shiShyasya shrImac-chamkara-bhagavataH kR^ita shrImad-bhagavad-gItA-bhAShye 
ShaShTo 'dhyAyaH ||6||


__________________________________________________________

BhG 7

atha j~nAna-vij~nAna-yogAkhyaH saptamo 'dhyAyaH

(shaN^kara-bhAShyaH)
 
yoginAm api sarveShAm mad-gatenAntarAtmanA | 
shraddhAvAnbhajate yo mAm sa me yuktatamo mataH [GItA 6.47] 

iti prashna-bIjam upanyasya, svayam eva IdR^isham madIyam tattvam, evam mad-gatAntar-AtmA syAd ity etat vivakShuH shrI-bhagavAn uvAca - 

mayy AsaktamanAH pArtha yogam yu¤jan madAshrayaH |
asamshayam samagram mAm yathA j~nAsyasi tac chR^iNu ||BhG_7.1||

mayi vakShyamANa-visheShaNe parameshvare Asaktam mano yasya saH mayy Asakta-manAH, he pArtha ! yogam yu¤jan manaH-samAdhAnam kurvan, mad-Ashrayo 'ham eva parameshvaraH Ashrayo yasya saH mad-AshrayaH | yo hi kashcit puruShArthena kenacit arthI bhavati sa tat-sAdhanam karmAgnihotrAdi tapo dAnam vA kimcid Ashrayam pratipadyate, ayam tu yogI mAm evAshrayam pratipadyate, hitvAnyat sAdhanAntaram mayy eva Asakta-manA bhavati | yas tvam evam-bhUtaH san asamshayam samagram samastam vibhUti-bala-shakty-aishvaryAdi-guNa-sampannam mAm yathA yena prakAreNa j~nAsyasi samshayam antareNaivam eva bhagavAn iti, tat sR^iNu ucyamAnam mayA ||BhGS_7.1|| 

==============================
 
tac ca mad-viShayam - 

j~nAnam te 'ham sa-vij~nAnam idam vakShyAmy asheShataH |
yaj j~nAtvA neha bhUyo 'nyaj j~nAtavyam avashiShyate ||BhG_7.2||

j~nAnam te tubhyam aham sa-vij~nAnam vij~nAna-sahitam svAnubhava-yuktam idam vakShyAmi kathayiShyAmy asheShataH kArtsnyena | taj j~nAnam vivakShitam stauti shrotuH abhimukhIkaraNAya - yaj j~nAtvA yaj j~nAnam j~nAtvA neha bhUyaH punar anyat j~nAtavyam puruShArtha-sAdhanam avashiShyate nAvashiShTam bhavati | iti mat-tattva-j~no yaH, sa sarvaj~no bhavatIty arthaH | ato vishiShTa-phalatvAt durlabham j~nAnam ||BhGS_7.2|| 

==============================
 
katham ity ucyate - 

manuShyANAm sahasreShu kash cid yatati siddhaye |
yatatAm api siddhAnAm kash cin mAm vetti tattvataH ||BhG_7.3||

manuShyANAm madhye sahasreShu anekeShu kashcit yatati prayatnam karoti siddhaye siddhy-artham | teShAm yatatAm api siddhAnAm, siddhA eva hi te ye mokShAya yatante, teShAm kashcid eva hi mAm vetti tattvato yathAvat ||BhGS_7.3|| 

==============================
 
shrotAram prarocanenAbhimukhIkR^ityAha -

bhUmir Apo 'nalo vAyuH kham mano buddhir eva ca |
ahamkAra itIyam me bhinnA prakR^itir aShTadhA ||BhG_7.4||

bhUmiH pR^ithivI-tanmAtram ucyate, na sthUlA | bhinnA prakR^itir aShTadhA iti vacanAt | tathAb-Adayo 'pi tanmAtrANy eva ucyante - Apo 'nalo vAyuH kham | mana iti manasaH kAraNam ahamkAro gR^ihyate | buddhir ity ahamkAra-kAraNam mahat-tattvam | ahamkAra ity avidyA-samyuktam avyaktam | yathA viSha-samyuktam annam viSham ity ucyate, evam ahamkAra-vAsanAvad avyaktam mUla-kAraNam ahamkAra ity ucyate, pravartakatvAt ahamkArasya | ahamkAra eva hi sarvasya pravR^itti-bIjam dR^iShTam loke | itIyam yathoktA prakR^itir me mamaishvarI mAyA-shaktir aShTadhA bhinnA bhedam AgatA ||BhGS_7.4|| 

==============================
 
apareyam itas tv anyAm prakR^itim viddhi me parAm |
jIva-bhUtAm mahAbAho yayedam dhAryate jagat ||BhG_7.5||

aparA na parA nikR^iShTAshuddhAnartha-karI samsAra-bandhanAtmikeyam | ito 'syAH yathoktAyAs tv anyAm vishuddhAm prakR^itim mamAtma-bhUtAm viddhi me parAm prakR^iShTam jIva-bhUtAm kShetraj~na-lakShaNAm prANa-dhAraNa-nimitta-bhUtAm he mahAbAho, yayA prakR^ityedam dhAryate jagad antaH-praviShTayA ||BhGS_7.5|| 

==============================
 
etad-yonIni bhUtAni sarvANIty upadhAraya |
aham kR^itsnasya jagataH prabhavaH pralayas tathA ||BhG_7.6||

etad-yonIni ete parApare kShetra-kShetraj~na-lakShaNe prakR^itI yonir yeShAm bhUtAnAm tAni etad-yonIni, bhUtAni sarvANIti evam upadhAraya jAnIhi | yasmAt mama prakR^iti yoniH kAraNam sarva-bhUtAnAm, ato 'ham kR^itsnasya samastasya jagataH prabhava utpattiH pralayo vinAshas tathA | prakR^iti-dvaya-dvAreNAham sarvaj~na Ishvaro jagataH kAraNam ity arthaH ||BhGS_7.6||

==============================
 
yatas tasmAt -

mattaH parataram nAnyat kimcid asti dhanamjaya |
mayi sarvam idam protam sUtre maNigaNA iva ||BhG_7.7||

mattaH parameshvarAt parataram anyat kAraNAntaram kimcit nAsti na vidyate, aham eva jagat-kAraNam ity arthaH, he dhanamjaya | yasmAd evam tasmAt mayi parameshvare sarvANi bhUtAni sarvam idam jagat protam anusyUtam anugatam anuviddham grathitam ity arthaH | dIrgha-tantuShu paTavat, sUtre ca maNi-gaNA iva ||BhGS_7.7|| 

==============================
 
kena kena dharmeNa vishiShTo tvayi sarvam idam protam ity ucyate - 

raso 'ham apsu kaunteya prabhAsmi shashi-sUryayoH |
praNavaH sarva-vedeShu shabdaH khe pauruSham nR^iShu ||BhG_7.8||

raso 'ham, apAm yaH sAram sa rasaH, tasmin rasa-bhUte mayi ApaH protA ity arthaH | evam sarvatra | yathAham apsu rasaH, evam prabhAsmi shashi-sUryayoH | praNava omkAraH sarva-vedeShu, tasmin praNava-bhUte mayi sarve vedAH protAH | tathA khe AkAshe shabdaH sAra-bhUtaH, tasmin mayi kham protam | tathA pauruSham puruShasya bhAvaH pauruSham yataH pum-buddhir nR^iShu, tasmin mayi puruShAH protAH ||BhGS_7.8|| 

==============================

gandhaH pR^ithivyAm ca tejash cAsmi vibhAvasau |
jIvanam sarva-bhUteShu tapash cAsmi tapasviShu ||BhG_7.9||

puNyaH surabhir gandhaH pR^ithivyAm cAham | tasmin mayi gandha-bhUte pR^ithivI protA | puNyatvam gandhasya svabhAvata eva pR^ithivyAm darshitam ab-AdiShu rasAdeH puNyatvopalakShaNArtham | apuNyatvam tu gandhAdInAm avidyA-dharmAdy-apekSham samsAriNAm bhUta-visheSha-samsarga-nimittam bhavati | tejash ca dIptish cAsmi vibhAvasau agnau | tathA jIvanam sarva-bhUteShu, yena jIvanti sarvANi bhUtAni tat jIvanam | tapash cAsmi tapasviShu, tasmin tapasi mayi tapasvinaH protAH ||BhGS_7.9|| 

==============================

bIjam mAm sarva-bhUtAnAm viddhi pArtha sanAtanam |
buddhir buddhimatAm asmi tejas tejasvinAm aham ||BhG_7.10||

bIjam praroha-kAraNam mAm viddhi sarva-bhUtAnAm he pArtha sanAtanam cirantanam | kim ca, buddhir viveka-shaktir antaH-karaNasya buddhimatAm viveka-shaktimatAm asmi | tejaH prAgalbhyam tadvatAm tejasvinAm aham ||BhGS_7.10|| 

==============================

balam balavatAm cAham kAma-rAga-vivarjitam |
dharmAviruddho bhUteShu kAmo 'smi bharatarShabha ||BhG_7.11||

balam sAmarthyam ojo balavatAm aham | tac ca balam kAma-rAga-vivarjitam | kAmash ca rAgash ca kAma-rAgau | kAmas tR^iShNA-samnikR^iShTeShu viShayeShu, rAgo ra¤janA prApteShu viShayeShu - tAbhyAm kAma-rAgAbhyAm vivarjitam dehAdi-dhAraNa-mAtrArtham balam sattvam aham asmi | na tu yat samsAriNAm tR^iShNA-rAga-kAraNam | kim ca - dharmAviruddhaH | dharmeNa shAstrArthenAviruddho yaH prANiShu bhUteShu kAmaH, yathA deha-dhAraNa-mAtrAdy-artho 'shana-pAnAdi-viShayaH, sa kAmo 'smi | he bharatarShabha ||BhGS_7.11|| 

==============================

kim ca - 

ye caiva sAttvikA bhAvA rAjasAs tAmasAsh ca ye |
matta eveti tAn viddhi na tv aham teShu te mayi ||BhG_7.12||

ye caiva sAttvikAH sattva-nirvR^ittA bhAvAH padArthAH, rAjasAH rajo-nirvR^ittAs tAmasAs tamo-nirvR^ittAsh ca, ye kecit prANinAm sva-karma-vashAt jAyante bhAvAH, tAn matta eva jAyamAnAn iti evam viddhi sarvAn samastAn eva | evam yady api te matto jAyante, tathApi na tv aham teShu tad-adhInas tad-vashaH, yathA samsAriNaH | te punar mayi mad-vashAH mad-adhInAH ||BhGS_7.12|| 

==============================

evam-bhUtam api parameshvaram nitya-shuddha-buddha-mukta-svabhAvam sarva-bhUtAtmAnam nirguNam samsAra-doSha-bIja-pradAha-kAraNam mAm nAbhijAnAti jagad ity anukrosham darshayati bhagavAn | tac ca kim-nimittam jagato 'j~nAnam ? ity ucyate - 

tribhir guNa-mayair bhAvair ebhiH sarvam idam jagat |
mohitam nAbhijAnAti mAm ebhyaH param avyayam ||BhG_7.13||

tribhir guNa-mayaiH guNa-vikAraiH rAga-dveSha-mohAdi-prakArair bhAvaiH padArthair ebhir yathoktaiH sarvam idam prANi-jAtam jagan mohitam avivekitAm ApAditam san nAbhijAnAni mAm | ebhyo yathoktebhyo guNebhyaH param vyatiriktam vilakShaNam cAvyayam vyaya-rahitam janmAdi-sarva-bhAva-vikAra-varjitam ity arthaH ||BhGS_7.13|| 

==============================

katham punar daivIm etAm triguNAtmikAm vaiShNavIm mAyAm atikrAmatIty ucyate - 

daivI hy eShA guNa-mayI mama mAyA duratyayA |
mAm eva ye prapadyante mAyAm etAm taranti te ||BhG_7.14||

daivI devasya mameshvarasya viShNoH svabhAva-bhUtA hi yasmAd eShA yathoktA guNa-mayI mama mAyA duratyayA duHkhenAtyayo 'tikramaNam yasyAH sA duratyayA | tatraivam sati sarva-dharmAn parityajya mAm eva mAyAvinam svAtma-bhUtam sarvAtmanA ye prapadyante te 
mAyAm etAm sarva-bhUta-mohinIm taranty atikrAmanti | te samsAra-bandhanAn mucyanta ity arthaH ||BhGS_7.14|| 

==============================

yadi tvAm prapannAH mAyAm etAm taranti, kasmAt tvAm eva sarve na prapadyante ? ity ucyate - 

na mAm duShkR^itino mUDhAH prapadyante narAdhamAH |
mAyayApahR^ita-j~nAnA Asuram bhAvam AshritAH ||BhG_7.15||

na mAm parameshvaram nArAyaNam duShkR^itinaH pApa-kAriNaH mUDhAH prapadyante narAdhamA narANAm madhye 'dhamAH nikR^iShTaH | te ca mAyayApahR^ita-j~nAnAH sammuShita-j~nAnA Asuram bhAvam himsAnR^itAdi-lakShaNam AshritAH ||BhGS_7.15||

==============================

ye punar narottamAH puNya-karmANaH - 

catur-vidhA bhajante mAm janAH sukR^itino 'rjuna |
Arto jij~nAsur arthArthI j~nAnI ca bharatarShabha ||BhG_7.16||

catur-vidhAsh catuH-prakArA bhajante sevante mAm janAH sukR^itinaH puNya-karmANo he 'rjuna | Arta Arti-parigR^ihItas taskara-vyAghra-rogAdinAbhibhUta ApannaH | jij~nAsur bhagavat-tattvam j~nAtum icchati yaH | arthArthI dhana-kAmaH | j~nAnI viShNos tattva-vic ca he bharatarShabha ||BhGS_7.16|| 

==============================

teShAm j~nAnI nitya-yukta eka-bhaktir vishiShyate |
priyo hi j~nAnino 'tyartham aham sa ca mama priyaH ||BhG_7.17||

teShAm caturNAm madhye j~nAnI tattva-vit tattva-vittvAn nitya-yukto bhavati | eka-bhaktish ca, anyasya bhajanIyasyAdarshanAt | ataH sa eka-bhaktir vishiShyate visheSham Adhikyam Apadyate, atiricyata ity arthaH | priyo hi yasmAd aham AtmA j~nAnino 'tas tasyAham atyartham priyaH | prasiddham hi loke AtmA priyo bhavatIti | tasmAj j~nAnina AtmatvAd vAsudevaH priyo bhavatIty arthaH | sa ca j~nAnI mama vAsudevasya Atmaiveti mamAtyartham priyaH ||BhGS_7.17|| 

==============================

na tarhy ArtAdayas trayo vAsudevasya priyAH ? na | kim tarhi ? - 

udArAH sarva evaite j~nAnI tv Atmaiva me matam |
AsthitaH sa hi yuktAtmA mAm evAnuttamAm gatim ||BhG_7.18||

udArA utkR^iShTAH sarva evaite | trayo 'pi mama priyA evety arthaH | na hi kashcin mad-bhakto vAsudevasyApriyo bhavati | j~nAnI tv atyartham priyo bhavatIti visheShaH | tat kasmAt ? ity ata Aha - j~nAnI tv Atmaiva, nAnyo matta iti me mama matam nishcayaH | Asthita AroDhum pravR^ittaH sa j~nAnI hi yasmAd aham eva bhagavAn vAsudevo nAnyo 'smIty evam yuktAtmA samAhita-cittaH san mAm eva param brahma gantavyam anuttamAm gatim gantum pravR^itta ity arthaH ||BhGS_7.18|| 

==============================

j~nAnI punar api stUyate - 

bahUnAm janmanAm ante j~nAnavAn mAm prapadyate |
vAsudevaH sarvam iti sa mahAtmA sudurlabhaH ||BhG_7.19||

bahUnAm janmanAm j~nAnArtha-samskArAshrayANAm ante samAptau j~nAnavAn prApta-paripAka-j~nAno mAm vAsudevam pratyag-AtmAnam pratyakShataH prapadyate | katham ? vAsudevaH sarvam iti | ya evam sarvAtmAnam mAm nArAyaNam pratipadyate, sa mahAtmA | na tat-samo 'nyo 'sti, adhiko vA | ataH sudurlabhaH, manuShyANAm sahasreShv iti hy uktam ||BhGS_7.19||

==============================


Atmaiva sarvm vAsudeva ity evam apratipattau kAraNam ucyate - 

kAmais tais tair hR^ita-j~nAnAH prapadyante 'nya-devatAH |
tam tam niyamam AsthAya prakR^ityA niyatAH svayA ||BhG_7.20||

kAmais tais taiH putra-pashu-svargAdi-viShayair hR^ita-j~nAnAH apahR^ita-viveka-vij~nAnAH prapadyante 'nya-devatAH prApnuvanti vAsudevAd Atmano 'nyA devatAH | tam tam niyamam devatArAdhane prasiddho yo yo niyamas tam tam AsthAya Ashritya prakR^ityA svabhAvena janmAntarArjita-samskAra-visheSheNa niyatAH niyamitAH svayAtmIyayA ||BhGS_7.20|| 

==============================

teShAm ca kAminAm - 

yo yo yAm yAm tanum bhaktaH shraddhayArcitum icchati |
tasya tasyAcalAm shraddhAm tAm eva vidadhAmy aham ||BhG_7.21||

yo yaH kAmI yAm yAm devatA-tanum shraddhayA samyukto bhaktash ca sann arcitum pUjayitum icchati, tasya tasya kAmino 'calAm sthirAm shraddhAm tAm eva vidadhAmi sthirIkaromi ||BhGS_7.21|| 

==============================

yayaiva pUrvam pravR^ittaH svabhAvato yo yAm devatA-tanum shraddhayArcitum icchati - 

sa tayA shraddhayA yuktas tasyA rAdhanam Ihate |
labhate ca tataH kAmAn mayaiva vihitAn hi tAn ||BhG_7.22||

sa tayA mad-vihitayA shraddhayA yuktaH san tasyA devatA-tanvA rAdhanam ArAdhanam Ihate ceShTate | labhate ca tatas tasyA ArAdhitAyA devatA-tanvAH kAmAn IpsitAn mayaiva parameshvareNa sarvaj~nena karma-phala-vibhAga-j~natayA vihitAn nirmitAn tAn, hi yasmAt te bhagavatA vihitAH kAmAs tasmAt tAn avashyam labhate ity arthaH | hitAn iti pada-cchede hitatvam kAmAnAm upacaritam kalpyam | na hi kAmA hitAH kasyacit ||BhGS_7.22||

==============================

yasmAd antavat sAdhana-vyApArAvivekinaH kAminash ca te | ataH - 

antavat tu phalam teShAm tad bhavaty alpa-medhasAm |
devAn deva-yajo yAnti mad-bhaktA yAnti mAm api ||BhG_7.23||

antavad vinAshi tu phalam teShAm tad bhavaty alpa-medhasAm alpa-praj~nAnAm | devAn deva-yajo yAnti devAn yajantIti deva-yajaH, te devAn yAnti | mad-bhaktA yAnti mAm api | evam samAne 'py AyAse mAm eva na prapadyante 'nanta-phalAya | aho khalu kaShTam vartata ity anukrosham darshayati bhagavAn ||BhGS_7.23||

==============================

kim-nimittam mAm eva na prapadyanta ity ucyate - 

avyaktam vyaktim Apannam manyante mAm abuddhayaH |
param bhAvam ajAnanto mamAvyayam anuttamam ||BhG_7.24||

avyaktam aprakAsham vyaktim Apannam prakAsham gatam idAnIm manyante mAm nitya-prasiddham Ishvaram api santam abuddhayo 'vivekinaH param bhAvam param Atma-svarUpam ajAnanto 'vivekinaH mamAvyayam vyaya-rahitam anuttamam niratishayam madIyam bhAvam ajAnanto manyanta ity arthaH ||BhGS_7.24|| 

==============================

tad-aj~nAnam kim-nimittam ity ucyate - 

nAham prakAshaH sarvasya yoga-mAyA-samAvR^itaH |
mUDho 'yam nAbhijAnAti loko mAm ajam avyayam ||BhG_7.25||

nAham prakAshaH sarvasya lokasya, keShAmcid eva mad-bhaktAnAm prakAsho 'ham ity abhiprAyaH | yoga-mAyA-samAvR^ito yogo guNAnAm yuktir ghaTanam saiva mAyA yoga-mAyA | tayA yogamAyayA samAvR^itaH, samchanna ity arthaH | ata eva mUDho loko 'yam nAbhijAnAti mAm ajam avyayam ||BhGS_7.25||

==============================

vedAham samatItAni vartamAnAni cArjuna |
bhaviShyANi ca bhUtAni mAm tu veda na kashcana ||BhG_7.26||

yayA yogamAyayA samAvR^itam mAm loko nAbhijAnAti, nAsau yogamAyA madIyA satI mameshvarasya mAyAvino j~nAnam pratibadhnAti | yathAnyasyApi mAyAvino mAyA j~nAnam tadvat | yataH evam, ataH -- aham tu veda jAne samatItAni samatikrAntAni bhUtAni, vartamAnAni cArjuna, bhaviShyANi ca bhUtAni vedAham | mAm tu veda na kashcana mad-bhaktam mac-charaNam ekam muktvA | mat-tattva-vedanAbhAvAd eva na mAm bhajate ||BhGS_7.26|| 

==============================

kena punar mat-tattva-vedana-pratibandhena pratibaddhAni santi jAyamAnAni sarva-bhUtAni mAm na vidanti ? ity apekShAyAm idam Aha - 

icchA-dveSha-samutthena dvandva-mohena bhArata |
sarva-bhUtAni sammoham sarge yAnti parantapa ||BhG_7.27||

icchA-dveSha-samutthena icchA ca dveShash cecchA-dveShau | tAbhyAm samuttiShThatItIcchA-dveSha-samutthas tenecchA-dveSha-samutthena | keneti visheShApekShAyAm idam Aha - dvandva-mohena dvandva-nimitto moho dvandva-mohas tena | tAv eva icchA-dveShau shItoShNavat paraspara-viruddhau sukha-duHkha-tad-dhetu-viShayau yathA-kAlam sarva-bhUtaiH sambadhyamAnau dvandva-shabdenAbhidhIyete | tatra yadecchA-dveShau sukha-duHkha-tad-dhetu-samprAptyA labdhAtmakau bhavataH, tadA tau sarva-bhUtAnAm praj~nAyAH sva-vashApAdana-dvAreNa paramArthAtma-tattva-viShaya-j~nAnotpatti-pratibandha-kAraNam moham janayataH | na hIcchA-dveSha-doSha-vashIkR^ita-cittasya yathA-bhUtArtha-viShaya-j~nAnam utpadyate bahir api | kim u vaktavyam tAbhyAm AviShTa-buddheH sammUDhasya pratyag-Atmani bahu-pratibandhe j~nAnam notpadyateti | atas tena icchA-dveSha-samutthena dvandva-mohena, bhArata bharatAnvayaja, sarva-bhUtAni sammohitAni santi sammoham sammUDhatAm sarge janmani, utpatti-kAle ity etat, yAnti gacchanti he paramtapa | moha-vashAny eva sarva-bhUtAni jAyamAnAni jAyanta ity abhiprAyaH | yata evam atas tena dvandva-mohena pratibaddha-praj~nAnAni sarva-bhUtAni sammohitAni mAm Atma-bhUtam na jAnanti | ata eva Atma-bhAvena mAm na bhajante ||BhGS_7.27||

==============================

ke punar anena dvandva-mohena nirmuktAH santas tvAm viditvA yathA-shAstram Atma-bhAve bhajanta ity apekShitam artham darshayitum ucyate - 

yeShAm tv anta-gatam pApam janAnAm puNya-karmaNAm |
te dvandva-moha-nirmuktA bhajante mAm dR^iDha-vratAH ||BhG_7.28||

yeShAm tu punar anta-gatam samApta-prAyam kShINam pApam janAnAm puNya-karmaNAm puNyam karma yeShAm sattva-shuddhi-kAraNam vidyate te puNya-karmANas teShAm puNya-karmaNAm, te dvandva-moha-nirmuktA yathoktena dvandva-mohena nirmuktA bhajante mAm paramAtmanAm dR^iDha-vratAH | evam eva paramArtha-tattvam nAnyathety evam sarva-parityAga-vratena nishcita-vij~nAnA dR^iDha-vratA ucyante ||BhGS_7.28|| 

==============================

te kim-artham bhajante ? ity ucyate - 

jarA-maraNa-mokShAya mAm Ashritya yatanti ye |
te brahma tad viduH kR^itsnam adhyAtmam karma cAkhilam ||BhG_7.29||

jarA-maraNa-mokShAya jarA-maraNayor mokShArtham mAm parameshvaram Ashritya mat-samAhita-cittAH santo yatanti prayatante ye, te yad brahma param tad viduH kR^itsnam samastam adhyAtmam pratyag-Atma-viShayam vastu tad viduH | karma cAkhilam samastam viduH ||BhGS_7.29|| 

==============================

sAdhibhUtAdhidaivam mAm sAdhiyaj~nam ca ye viduH |
prayANa-kAle 'pi ca mAm te vidur yukta-cetasaH ||BhG_7.30||

sAdhibhUtAdhidaivam adhibhUtam cAdhidaivam cAdhibhUtAdhidaivam, sahAdhibhUtAdhidaivena vartata iti sAdhibhUtAdhidaivam ca mAm ye viduH | sAdhiyaj~nam ca sahAdhiyaj~nena sAdhiyaj~nam ye viduH, prayANa-kAle maraNa-kAle 'pi ca mAm te viduH | yukta-cetasaH samAhita-cittA iti ||BhGS_7.30|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
saptamo 'dhyAyaH ||

__________________________________________________________

BhG 8

atha brahmAkShara-nirdesho nAma 
aShTamo 'dhyAyaH

(shrImac-chaN^karAcArya-bhagavat-pAda-viracita-bhAShyaH)

==============================

te brahma tad viduH kR^itsnam ity AdinA bhagavatArjunasya prashna-bIjAni upadiShTani | atas tat-prashnArtham arjuna uvAca -

kim tad brahma kim adhyAtmam kim karma puruShottama |
adhibhUtam ca kim proktam adhidaivam kim ucyate ||BhG_8.1||
adhiyaj~naH katham ko 'tra dehe 'smin madhusUdana |
prayANa-kAle ca katham j~neyo 'si niyatAtmabhiH ||BhG_8.2||

==============================

eShAm prashnAnAm yathA-kramam nirNayAya shrI-bhagavAn uvAca - 

akSharam brahma paramam svabhAvo 'dhyAtmam ucyate |
bhUtabhAvodbhava-karo visargaH karma-samj~nitaH ||BhG_8.3||

akSharam na kSharatIty akSharam para AtmA, etasya vAkSharasya prashAsane gArgi [BAU 3.8.9] iti shruteH | omkArasya ca om ity ekAkSharam brahma [GItA 8.13] iti pareNa visheShaNAd agrahaNam | paramam iti ca niratishaye brahmaNy akShare upapannataram visheShaNam | tasyaiva parasya brahmaNaH pratideham pratyag-Atma-bhAvaH svabhAvaH | svo bhAvaH svabhAvo 'dhyAtmam ucyate | AtmAnam deham adhikR^itya pratyag-AtmatayA pravR^ittam paramArtha-brahmAvasAnam vastu svabhAvo 'dhyAtmam ucyate 'dhyAtma-shabdenAbhidhIyate | bhUta-bhAvodbhava-karo bhUtAnAm bhAvo bhUta-bhAvas tasya udbhavo bhUta-bhAvodbhavas tam karotIti bhUta-bhAvodbhava-karaH, bhUta-vastUtpatti-kara ity arthaH | visargo visarjanam devatoddeshena caru-puroDAshAder dravyasya parityAgaH | sa eSha visarga-lakShaNo yaj~naH karma-samj~nitaH karma-shabdita ity etat | etasmAt hi bIja-bhUtAd vR^iShTyaDAdi-krameNa sthAvara-jaN^gamAni bhUtAny udbhavanti ||BhGS_8.3|| 

==============================

adhibhUtam kSharo bhAvaH puruShash cAdhidaivatam |
adhiyaj~no 'ham evAtra dehe deha-bhR^itAm vara ||BhG_8.4||
 
adhibhUtam prANi-jAtam adhikR^itya bhavatIti | ko 'sau ? kSharaH kSharatIti kSharo vinAshI, bhAvo yat kimcit janimat vastv ity arthaH | puruShaH pUrNam anena sarvam iti, puri shayanAt vA, puruShaH AdityAntargato hiraNyagarbhaH, sarva-prANi-karaNAnAm anugrAhakaH, so 'dhidaivatam | adhiyaj~naH sarva-yaj~nAbhimAninI viShNv-AkhyA devatA, yaj~no vai viShNuH [TaittS 1.7.4] iti shruteH | sa hi viShNur aham eva | atrAsmin dehe yo yaj~nas tasyAham adhiyaj~naH | yaj~no hi deha-nirvartyatvena deha-samavAyIti dehAdhikaraNo bhavati, deha-bhR^itAm vara ! ||BhGS_8.4|| 

==============================

anta-kAle ca mAm eva smaran muktvA kalevaram |
yaH prayAti sa mad-bhAvam yAti nAsty atra samshayaH ||BhG_8.5||

anta-kAle maraNa-kAle ca mAm eva parameshvaram viShNum smaran muktvA parityajya kalevaram sharIram yaH prayAti gacchati | sa mad-bhAvam vaiShNavam tattvam yAti | nAsti na vidyate 'trAsminn arthe samshayaH - yAti vA na veti || 

==============================

na mad-viShaya evAyam niyamaH | kim tarhi ? - 

yam yam vApi smaran bhAvam tyajaty ante kalevaram |
tam tam evaiti kaunteya sadA tad-bhAva-bhAvitaH ||BhG_8.6||

yam yam vApi yam yam bhAvam devatA-visheSham smaran cintayan tyajati parityajaty ante 'nta-kAle prANa-viyoga-kAle kalevaram sharIram tam tam eva smR^itam bhAvam eva eti nAnyam kaunteya, sadA sarvadA tad-bhAva-bhAvitas tasmin bhAvas tad-bhAvaH sa bhAvitaH smaryamANatayAbhyasto yena sa tad-bhAva-bhAvitaH san ||BhGS_8.6|| 

==============================

yasmAd evam antyA bhAvanA dehAntara-prAptau kAraNam - 

tasmAt sarveShu kAleShu mAm anusmara yudhya ca |
mayy arpita-mano-buddhir mAm evaiShyasy asamshayaH ||BhG_8.7||

tasmAt sarveShu kAleShu mAm anusmara yathA-shAstram | yudhyash ca yuddham sva-dharmam kuru | mayi vAsudeve 'rpite mano-buddhI yasya tava sa tvam mayy arpita-mano-buddhiH san mAm eva yathA-smR^itam eShyasy AgamiShyasi | asamshayo na samshayo 'tra vidyate ||BhGS_8.7|| 

==============================

kim ca - 

abhyAsa-yoga-yuktena cetasA nAnya-gAminA |
paramam puruSham divyam yAti pArthAnucintayan ||BhG_8.8||

abhyAsa-yoga-yuktena mayi citta-samarpaNa-viShaya-bhUta ekasmims tulya-pratyayAvR^itti-lakShaNo vilakShaNa-pratyayAnantarito 'bhyAsaH sa cAbhyAso yogas tena yuktam tatraiva vyApR^itam yoginash cetas tena | cetasA nAnya-gAminA nAnyatra viShayAntare gantum shIlam asyeti nAnya-gAmi tena nAnya-gAminA, paramam niratishayam puruSham divyam divi sUrya-maNDAle bhavam yAti gacchati he pArthAnucintayan shAstrAcAryopadesham anudhyAyan ity etat ||BhGS_8.8|| 

==============================

kim-vishiShTam ca puraSham yAti ? ity ucyate - 

kavim purANam anushAsitAram
aNor aNIyAmsam anusmared yaH |
sarvasya dhAtAram acintya-rUpam
Aditya-varNam tamasaH parastAt ||BhG_8.9||

kavim krAnta-darshinam sarva-j~nam purANam cirantanam anushAsitAram sarvasya jagataH prashAsitAram aNoH sUkShmAd apy aNIyAmsam sUkShmataram anusmared anucintayed yaH kashcit, sarvasya karma-phala-jAtasya dhAtAram vidhAtAram vicitratayA prANibhyo vibhaktAram, acintya-rUpam nAsya rUpam niyatam vidyamAnam api kenacit cintayitum shakyata ity acintya-rUpas tam, Aditya-varNam Adityasyeva nitya-caitanya-prakAsho varNo yasya tam Aditya-varNam, tamasaH parastAt, aj~nAna-lakShaNAn mohAndhakArAt param tam anucintayad yAtIti pUrveNa sambandhaH ||BhGS_8.9|| 

==============================

kim ca - 

prayANa-kAle manasAcalena
bhaktyA yukto yoga-balena caiva |
bhruvor madhye prANam Aveshya samyak
sa tam param puruSham upaiti divyam ||BhG_8.10||

prayANa-kAle maraNa-kAle manasAcalena calana-varjitena bhaktyA yukto bhajanam bhaktis tayA yukto yoga-balena caiva yogasya balam yoga-balam samAdhija-samskAra-pracaya-janita-citta-sthairya-lakShaNam yoga-balam tena ca yukta ity arthaH | pUrvam hR^idaya-puNDArIke vashIkR^itya cittam tata Urdhva-gAminyA nADyA bhUmi-jaya-krameNa bhruvor madhye prANam Aveshya sthApayitvA samyag-ApramattaH san, sa evam buddhimAn yogI kavim purANam ity Adi-lakShaNam tam param parataram puruSham upaiti pratipadyate divyam dyotanAtmakam ||BhGS_8.10|| 

==============================

[yoga-mArgAnugamanenaiva brahma-vidyAm antareNApi brahma prApyata ity evam prAptam idam ucyate ] punar api vakShyamANenopAyena pratipitsitasya brahmaNo veda-vidvad-anAdi-visheShaNa-visheShyasyAbhidhAnam karoti bhagavAn - 
 
yad akSharam veda-vido vadanti
vishanti yad yatayo vIta-rAgAH |
yad icchanto brahmacaryam caranti
tat te padam samgraheNa pravakShye ||BhG_8.11||

yad akSharam na kSharatIty akSharam avinAshi vedavido vedArthaj~nAH vadanti | tad vA etad akSharam gArgi brAhmaNA abhivadanti [BAU 3.8.8] iti shruteH | sarva-visheSha-nivartakatvenAbhivadanty asthUlam aNv ity Adi | kim ca - vishanti pravishanti samyag-darshana-prAptau satyAm yad yatayo yatana-shIlAH samnyAsino vIta-rAgAH vIto vigataH rAgo yebhyas te vIta-rAgAH | yac cAkSharam icchanto j~nAtum iti vAkya-sheShaH brahmacaryam gurau caranti Acaranti, tat te padam tad akSharAkhyam padam padanIyam te tava samgraheNa, samgrahaH samkShepas tena, samkShepeNa pravakShye kathayiShyAmi ||BhGS_8.11|| 

==============================

sa yo ha vai tad bhagavan manuShyeShu prAyaNAntam omkAram abhidhyAyIta | katamam vAva sa tena lokam jayatIti | tasmai sa hovAca - etad vai satya-kAma param cAparam ca brahma yad omkAraH [PrashnaU 5.1-2] ity upakramya, yaH punar etam trimAtreNa om ity etenaivAkShareNa param puruSham abhidhyAyIta sa sAmabhir unnIyate brahma-lokam [PrashnaU 5.5] ity AdinA vacanena, anyatra dharmAd anyatrAdharmAd [KaThU 1.2.14] iti copakramya 

sarve vedA yat padam Amananti 
tapAmsi sarvANi ca yad vadanti | 
yad icchanto brahmacaryam caranti 
tat te padam samgraheNa bravImy om ity etad [KaThU 1.2.15] 

ity Adibhish ca vacanaiH parasya brahmaNo vAcaka-rUpeNa, pratimAvat pratIka-rUpeNa vA, para-brahma-pratipatti-sAdhanatvena manda-madhyama-buddhInAm vivakShitasya omkArasyopAsanam kAlAntare mukti-phalam uktam yat, tad evehApi kavim purANam anushAsitAram [GItA 8.9] yad akSharam veda-vido vadanti [GItA 8.11] iti copanyastasya parasya brahmaNaH pUrvokta-rUpeNa pratipatty-upAya-bhUtasya omkArasya kAlAntara-mukti-phalam upAsanam yogadhAraNA-sahitam vaktavyam | prasaktAnuprasaktam ca yat kimcid ity evam artha uttare grantha Arabhyate - 

sarva-dvArANi samyamya mano hR^idi nirudhya ca |
mUrdhny AdhAyAtmanaH prANam Asthito yoga-dhAraNAm ||BhG_8.12||
 
sarva-dvArANi sarvANi ca tAni dvArANi ca sarva-dvArANy upalabdhau, tAni sarvANi samyasya samyamanam kR^itvA mano hR^idi hR^idaya-puNDArIke nirUdhya nirodham kR^itvA niShpracAram ApAdya, tatra vashIkR^itena manasA hR^idayAd Urdhva-gAminyA nADyordhvam ArUhya mUrdhny AdhAya AtmanaH prANam AsthitaH pR^ivR^itto yoga-dhAraNAm dhArayitum ||BhGS_8.12|| 

==============================

tatraiva ca dhArayan -

om ity ekAkSharam brahma vyAharan mAm anusmaran |
yaH prayAti tyajan deham sa yAti paramAm gatim ||BhG_8.13||

om iti ekAkSharam brahma brahmaNo 'bhidhAna-bhUtam omkAram vyAharan ucArayan, tad-artha-bhUtam mAm Ishvaram anusmaran anucintayan yaH prayAti mriyate, sa tyajan parityajan deham sharIram - tyajan deham iti prayANa-visheShaNArtham deha-tyAgena prayANam AtmanaH, na svarUpa-nAshenety arthaH - sa evam yAti gacchati paramAm prakR^iShTAm gatim ||BhGS_8.13|| 

==============================

kim ca - 

ananya-cetAH satatam yo mAm smarati nityashaH |
tasyAham sulabhaH pArtha nitya-yuktasya yoginaH ||BhG_8.14||

ananya-cetA nAnya-viShaye ceto yasya so 'yam ananya-cetAH | yogI satatam sarvadA yo mAm parameshvaram smarati | nityashaH satatam iti nairantaryam ucyate, nityashaH iti dIrgha-kAlatvam ucyate | na ShaN-mAsam samvatsaram vA | kim tarhi ? yAvaj-jIvam nairantaryeNa yo mAm smaratIty arthaH | tasya yogino 'ham sulabhaH sukhena labhyo he pArtha, nitya-yuktasya sadA samAhita-cittasya yoginaH | yata evam, ato 'nanya-cetAH san mayi sadA samAhito bhavet ||BhGS_8.14|| 

==============================

tava saulabhyena kim syAt ? ity ucyate | sR^iNu tan mama saulabhyena yad bhavati - 

mAm upetya punar-janma duHkhAlayam ashAshvatam |
nApnuvanti mahAtmAnaH samsiddhim paramAm gatAH ||BhG_8.15||

mAm upetya mAm Ishvaram upetya mad-bhAvam Apadya punar janma punar utpattim nApnuvanti na prApnuvanti | kim-vishiShTam punar-janma na prApnuvanti ? iti, tad-visheShaNam Aha - duHkhAlayam duHkhAnAm AdhyAtmikAdInAm Alayam Ashrayam | AlIyante yasmin duHkhAnIti duHkhAlayam janma | na kevalam duHkhAlayam, ashAshvatam anavasthita-svarUpam ca | nApnuvanti IdR^isham punar-janma mahAtmAno yatayaH samsiddhim mokShAkhyAm paramAm prakR^iShTAm gatAH prAptAH | ye punar mAm na prApnuvanti te punar Avartante ||BhGS_8.15|| 

==============================
 
kim punas tvatto 'nyat prAptAH punar Avartante ? ity ucyate - 

A brahma-bhuvanAl lokAH punar-Avartino 'rjuna |
mAm upetya tu kaunteya punar-janma na vidyate ||BhG_8.16||

A brahma-bhuvanAt bhavanty asmin bhUtAnIti bhuvanam | brahmaNo bhuvanam brahma-bhuvanam, brahma-loka ity arthaH | A brahma-bhuvanAt saha brahma-bhuvanena lokAH sarve punar-AvartinaH punar-Avartana-svabhAvAH | he 'rjuna | mAm ekam upetya tu kaunteya punar-janma punar-utpattiH na vidyate ||BhGS_8.16|| 

==============================

brahma-loka-sahitA lokAH kasmAt punar-AvartinaH ? kAla-paricchinnatvAt | katham ? - 

sahasra-yuga-paryantam ahar yad brahmaNo viduH |
rAtrim yuga-sahasrAntAm te 'ho-rAtra-vido janAH ||BhG_8.17||

sahasra-yuga-paryantam sahasrANi yugAni paryantaH paryavasAnam yasyAhnas tat ahaH sahasra-yuga-paryantam | brahmaNaH prajApater virAjo viduH | rAtrim api yuga-sahasrAntAm ahaH-parimANAm eva | ke vidur ity Aha - te 'ho-rAtra-vidaH kAla-samkhyA-vido janA ity arthaH | yata evam kAla-paricchinnAs te, ataH punar-Avartino lokAH ||BhGS_8.17|| 

==============================

prajApater ahani yad bhavati rAtrau ca, tad ucyate - 

avyaktAd vyaktayaH sarvAH prabhavanty ahar-Agame |
rAtry-Agame pralIyante tatraivAvyakta-samj~nake ||BhG_8.18||

avyaktAd avyaktam prajApateH svApAvasthA | tasmAd avyaktAd vyaktayo vyajyanta iti vyaktayaH sthAvara-jaN^gama-lakShaNAH sarvAH prajAH prabhavanty abhivyajyante, ahna Agamo 'har-Agamas tasmin ahar-Agame kAle brahmaNaH prabodha-kAle | tathA rAtry-Agame brahmaNaH svApa-kAle pralIyante sarvA vyaktayas tatraiva pUrvokte 'vyakta-samj~nake ||BhGS_8.18|| 

==============================

akR^itAbhyAgama-kR^ita-vipraNAsha-doSha-parihArArtham bandha-mokSha-shAstra-pravR^itti-sAphalya-pradarshanArtham avidyAdi-klesha-mUla-karmAshaya-vashAc cAvasho bhUta-grAmo bhUtvA bhUtvA pralIyata ity ataH samsAre vairAgya-pradarshanArtham cedam Aha - 

bhUta-grAmaH sa evAyam bhUtvA bhUtvA pralIyate |
rAtry-Agame 'vashaH pArtha prabhavaty ahar-Agame ||BhG_8.19||

bhUta-grAmo bhUta-samudAyaH sthAvara-jaN^gama-lakShaNo yaH pUrvasmin kalpa AsIt sa evAyam nAnyaH | bhUtvA bhUtvAhar-Agame | pralIyate punaH punaH rAtry-Agame 'hnaH kShaye 'vasho 'svatantra eva | he pArtha | prabhavati jAyate 'vasha evAhar-Agame ||BhGS_8.19||

 ==============================

yad upanyastam akSharam, tasya prApty-upAyo nirdiShTa om ity ekAkSharam brahma [GItA 8.13] ity AdinA | athedAnIm akSharasyaiva svarUpa-nirdidikShayedam ucyate, anena yoga-mArgeNedam gantavyam iti - 

paras tasmAt tu bhAvo 'nyo 'vyakto 'vyaktAt sanAtanaH |
yaH sa sarveShu bhUteShu nashyatsu na vinashyati ||BhG_8.20||

paro vyatirikto bhinnaH | kutaH ? tasmAt pUrvoktAt | tu-shabdo 'kSharasya vivakShitasyAvyaktAd vailakShaNya-visheShaNArthaH | bhAvo 'kSharAkhyam param brahma | vyatiriktatve saty api sAlakShaNya-prasaN^go 'stIti tad-vinivR^itty-artham Aha - anya iti | anyo vilakShaNaH | sa cAvyakto 'nindriya-gocaraH | paras tasmAd ity uktam | kasmAt punaH paraH ? pUrvoktAd bhUta-grAma-bIja-bhUtAd avidyA-lakShaNAd avyaktAt | anyo vilakShaNo bhAva ity abhiprAyaH | sanAtanash cirantano yaH sa bhAvaH sarveShu bhUteShu brahmAdiShu nashyatsu na vinashyati ||BhGS_8.20||

==============================

avyakto 'kShara ity uktas tam AhuH paramAm gatim |
yam prApya na nivartante tad dhAma paramam mama ||BhG_8.21||

yo 'sAv avyakto 'kShara ity uktas tam evAkShara-samj~nakam avyaktam bhAvam AhuH paramAm prakR^iShTAm gatim | yam param bhAvam prApya gatvA na nivartante samsArAya, tad dhAma sthAnam paramam prakR^iShTam mama, viShNoH paramam padam ity arthaH ||BhGS_8.21|| 

==============================

tal-labdher upAya ucyate - 

puruShaH sa paraH pArtha bhaktyA labhyas tv ananyayA |
yasyAntaH-sthAni bhUtAni yena sarvam idam tatam ||BhG_8.22||

puruShaH puri shayanAt pUrNatvAd vA | sa paraH pArtha, paro niratishayaH, yasmAt puruShAn na param kimcit | sa bhaktyA labhyas tu j~nAna-lakShaNayAnanyayA Atma-viShayayA | yasya puruShasyAntaH-sthAni madhya-sthAni bhUtAni kArya-bhUtAni | kAryam hi kAraNasyAntarvarti bhavati | yena puruSheNa sarvam idam jagat tatam vyAptam AkAsheneva ghaTAdi ||BhGS_8.22||

==============================

prakR^itAnAm yoginAm praNavAveshita-brahma-buddhInAm kAlAntara-mukti-bhAjAm brahma-pratipattaya uttaro mArgo vaktavya iti yatra kAle ity Adi vivakShitArtha-samarpaNArtham ucyate, AvR^itti-mArgopanyAsaH itara-mArga-stuty-artham ucyate - 

yatra kAle tv anAvR^ittim AvR^ittim caiva yoginaH |
prayAtA yAnti tam kAlam vakShyAmi bharatarShabha ||BhG_8.23||

yatra kAle prayAtA iti vyavahitena sambandhaH | yatra yasmin kAle tv anAvR^ittim apunar-janma AvR^ittim tad-viparItAm caiva | yogina iti yoginaH karmiNash cocyante | karmiNas tu guNataH karma-yogena yoginAm iti visheShaNAd yoginaH | yatra kAle prayAtA mR^itA yogino 'nAvR^ittim yAnti, yatra kAle ca prayAtAH AvR^ittim yAnti, tam kAlam vakShyAmi bharatarShabha || 

==============================

tam kAlam Aha - 

agnir jyotir ahaH shuklaH ShaN-mAsA uttarAyaNam |
tatra prayAtA gacchanti brahma brahma-vido janAH ||BhG_8.24||

agniH kAlAbhimAninI devatA | tathA jyotir api devataiva kAlAbhimAninI | athavA, agni-jyotiShI yathA shrute eva devate | bhUyasA tu nirdesho yatra kAle tam kAlam iti Amra-vanavat | tathAhar devatAhar-abhimAninI | shuklaH shukla-pakSha-devatA | ShaN-mAsA uttarAyaNam, tatrApi devataiva mArga-bhUtA [BAU 4.3.4] iti sthito 'nyatrAyam nyAyaH | tatra tasmin mArge prayAtA mR^itA gacchanti brahma brahma-vido brahmopAsakA brahmopAsana-parA janAH | krameNeti vAkya-sheShaH | na hi sadyo-mukti-bhAjAm samyag darshana-niShThAnAm gatir Agatir vA kvacid asti | na tasya prANA utkrAmanti [BAU 4.4.6] iti shruteH | brahmasamlInaprANaiva te brahmamayA brahma-bhUtaiva te | 

 ==============================

dhUmo rAtris tathA kR^iShNaH ShaN-mAsA dakShiNAyanam |
tatra cAndramasam jyotir yogI prApya nivartate ||BhG_8.25||

dhUmo rAtrir dhUmAbhimAninI rAtry-abhimAninI ca devatA | tathA kR^iShNaH kR^iShNa-pakSha-devatA | ShaN-mAsA dakShiNAyanam iti ca pUrvavat devataiva | tatra candramasi bhavam cAndramasam jyotiH phalam iShTAdi-kArI yogI karmI prApya bhuktvA tat-kShayAd iha punar nivartate ||BhGS_8.25||

==============================

shukla-kR^iShNe gatI hy ete jagataH shAshvate mate |
ekayA yAty anAvR^ittim anyayAvartate punaH ||BhG_8.26||

shukla-kR^iShNe shuklA ca kR^iShNA ca shukla-kR^iShNe, j~nAna-prakAshakatvAt shuklA, tadabhAvAt kR^iShNA | ete shukla-kR^iShNe hi gatI jagataH ity adhikR^itAnAm j~nAna-karmaNoH, na jagataH sarvasyaiva ete gatI sambhavataH | shAshvate nitye, samsArasya nityatvAt, mate 'bhiprete | tatraikayA shuklayA yAty anAvR^ittim, anyayA itarayA Avartate punar bhUyaH ||BhGS_8.26|| 
==============================

naite sR^itI pArtha jAnan yogI muhyati kashcana |
tasmAt sarveShu kAleShu yoga-yukto bhavArjuna ||BhG_8.27||

na ete yathokte sR^itI mArgau pArtha jAnan samsArAya ekA, anyA mokShAyeti | yogI na muhyati kashcana kashcid api | tasmAt sarveShu kAleShu yoga-yuktaH samAhito bhavArjuna ||BhGS_8.27||

==============================

shR^iNu tasya yogasya mAhAtmyam - 

vedeShu yaj~neShu tapaHsu caiva
dAneShu yat puNya-phalam pradiShTam |
atyeti tat sarvam idam viditvA
yogI param sthAnam upaiti cAdyam ||BhG_8.28||

vedeShu samyag-adhIteShu yaj~neShu ca sAdguNyenAnutiShThiteShu tapaHsu ca sutapteShu dAneShu ca samyag-datteShu yad eteShu puNya-phalam puNyasya phalam puNya-phalam pradiShTam shAstreNa, atyety atItya gacchati sat sarvam phala-jAtam | idam viditvA sapta-prashna-nirNaya-dvAreNoktam artham samyag avadhAryAnuShThAya yogI param prakR^iShTam aishvaram sthAnam upaiti ca pratipadyate | Adyam Adau bhavam kAraNam brahmety arthaH ||BhGS_8.28|| 


iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
brahmAkShara-nirdesho nAma aShTamo 'dhyAyaH 
||8||


__________________________________________________________

BhG 9

atha rAja-vidyA-rAja-guhya-yogo nAma 
navamo 'dhyAyaH

(shAN^kara-bhAShyaH)

aShTame nADy-Adi-dvAreNa dhAraNA-yogaH saguNa uktaH | tasya ca phalam agny-arcir-Adi-krameNa kAlAntare brahma-prApti-lakShaNam evAnAvR^itti-rUpam nirdiShTam | tatrAnenaiva prakAreNa mokSha-prApti-phalam adhigamyate, nAnyathA iti tad AshaN^kA-vyAvivartayiShayA shrI-bhagavAn uvAca - 

idam tu te guhyatamam pravakShyAmy anasUyave |
j~nAnam vij~nAna-sahitam yaj j~nAtvA mokShyase 'shubhAt ||BhG_9.1||

idam brahma-j~nAnam vakShyamANam uktam ca pUrveShu adhyAyeShu, tat buddhau samnidhIkR^itya idam ity Aha | tu-shabdo visheSha-nirdhAraNArthaH | idam eva tu samyag-j~nAnam sAkShAt mokSha-prApti-sAdhanam vAsudevaH sarvam iti [GItA 7.12], Atmaivedam sarvam [ChAU 7.25.2] ekam evAdvitIyam [ChAU 6.2.1] ity Adi-shruti-smR^itibhyaH | nAnyat, atha te ye 'nyathAto vidur anya-rAjAnas te kShayya-lokA bhavanti [ChAU 7.25.2] ity Adi-shrutibhyash ca | te tubhyam guhyatamam gopyatamam pravakShyAmi kathayiShyAmy anasUyave 'sUyA-rahitAya | kim tat ? j~nAnam | kim-vishiShTam ? vij~nAna-sahitam anubhava-yuktam, yaj j~nAtvA prApya mokShyase 'shubhAt samsAra-bandhanAt ||BhGS_9.1|| 

==============================

tac ca - 

rAja-vidyA rAja-guhyam pavitram idam uttamam |
pratyakShAvagamam dharmyam susukham kartum avyayam ||BhG_9.2||

rAja-vidyA vidyAnAm rAjA, dIpty-atishayavattvAt | dIpyate hIyam atishayena brahma-vidyA sarva-vidyAnAm | tathA rAja-guhyam guhyAnAm rAjA | pavitram pAvanam idam uttamam sarveShAm pAvanAnAm shuddhi-kAraNam brahma-j~nAnam utkR^iShTatamam | aneka-janma-sahasra-samcitam api dharmAdharmAdi sa-mUlam karma kShaNa-mAtrAd eva bhasmIkarotIty ataH kim tasya pAvanatvam vaktavyam ? kim ca - pratyakShAvagamam pratyakSheNa sukhAder ivAvagamo yasya tat pratyakShAvagamam | aneka-guNavato 'pi dharma-viruddhatvam dR^iShTam, na tathAtma-j~nAnam dharma-virodhi, kimtu dharmyam dharmAd anapetam | evam api, syAd duHkha-sampAdyam ity ata Aha - susukham kartum, yathA ratna-viveka-vij~nAnam | tatrAlpAyAsAnAm anyeShAm karmaNAm sukha-sampAdyAnAm alpa-phalatvam duShkarANAm ca mahA-phalatvam dR^iShTam iti, idam tu sukha-sampAdyatvAt phala-kShayAt vyetIti prApte, Aha - avyayam iti | nAsya phalataH karmavat vyayo 'stIty avyayam | ataH shraddheyam Atma-j~nAnam ||BhGS_9.2|| 

==============================

ye punaH - 

ashraddadhAnAH puruShA dharmasyAsya paramtapa |
aprApya mAm nivartante mR^ityu-samsAra-vartmani ||BhG_9.3||

ashraddadhAnAH shraddhA-virahitA Atma-j~nAnasya dharmasyAsya svarUpe tat-phale ca nAstikAH pApa-kAriNaH, asurANAm upaniShadam deha-mAtrAtma-darshanam eva pratipannAH | asutR^ipaH pApAH puruShA ashraddadhAnAH | paramtapa ! aprApya mAm parameshvaram, mat-prAptau naivAshaN^keti mat-prApti-mArga-bheda-bhakti-mAtram apy aprApya ity arthaH | nivartante nishcayena vartante | kva ? - mR^ityu-samsAra-vartmani mR^ityu-yuktaH samsAro mR^ityu-samsAras, tasya vartma naraka-tiryag-Adi-prApti-mArgaH, tasminn eva vartanta ity arthaH ||BhGS_9.3|| 

==============================

stutyArjunam abhimukhIkR^ityAha - 

mayA tatam idam sarvam jagad avyakta-mUrtinA |
mat-sthAni sarva-bhUtAni na cAham teShv avasthitaH ||BhG_9.4||

mayA mama yaH paro bhAvas tena tatam vyAptam sarvam idam jagad avyakta-mUrtinA | na vyaktA mUrtiH svarUpam yasya mama so 'ham avyakta-mUrtis tena mayAvyakta-mUrtinA, karaNAgocara-svarUpeNety arthaH | tasmin mayy avyakta-mUrtau sthitAni mat-sthAni, sarva-bhUtAni brahmAdIni stamba-paryantAni | na hi nirAtmakam kimcit bhUtam vyavahArAyAvakalpate | ato mat-sthAni mayAtmanA Atmavattvena sthitAni | ato mayi sthitAnIty ucyante | teShAm bhUtAnAm aham evAtmA ity atas teShu sthita iti mUDha-buddhInAm avabhAsate | ato bravImi - na cAham teShu bhUteShv avasthitaH | mUrtavat samshleShAbhAvena AkAshasyApy antaratamo hy aham | na hy asamsargi vastu kvacit Adheya-bhAvenAvasthitam bhavati ||BhGS_9.4|| 

==============================

ata evAsamsargitvAn mama - 

na ca mat-sthAni bhUtAni pashya me yogam aishvaram |
bhUta-bhR^in na ca bhUta-stho mamAtmA bhUta-bhAvanaH ||BhG_9.5||

na ca mat-sthAni bhUtAni brahmAdIni | pashya me yogam yuktim ghaTAnam me mama aishvaram Ishvarasyemam aishvaram, yogam Atmano yAthAtmyam ity arthaH | tathA ca shrutir asamsargitvAd asaN^gatAm darshayati - asaN^go na hi sajjate [BAU 3.9.26] iti | idam cAshcaryam anyat pashya - bhUta-bhR^id asaN^go 'pi san bhUtAni bibharti | na ca bhUta-sthaH | yathoktena nyAyena darshitatvAt bhUta-sthatvAnupapatteH | katham punar ucyate 'sau mamAtmeti ? vibhajya dehAdi-saN^ghAtam tasminn ahamkAram adhyAropya loka-buddhim anusaran vyapadishati mamAtmeti, na punar Atmana AtmAnya iti lokavad ajAnan | tathA bhUta-bhAvano bhUtAni bhAvayaty utpAdayati vardhayatIti vA bhUta-bhAvanaH ||BhGS_9.5|| 

==============================

yathoktena shloka-dvayenoktam artham dR^iShTantenopapAdayann Aha -

yathAkAsha-sthito nityam vAyuH sarvatra-go mahAn |
tathA sarvANi bhUtAni mat-sthAnIty upadhAraya ||BhG_9.6||

yathA loke AkAsha-sthita AkAshe sthito nityam sadA vAyuH sarvatra gacchatIti sarvatra-go mahAn parimANataH, tathA AkAshavat sarva-gate mayy asamshleSheNaiva sthitAnIty evam upadhAraya vijAnIhi ||BhGS_9.6|| 

==============================

evam vAyur AkAshe iva mayi sthitAni sarva-bhUtAni sthiti-kAle | tAni - 

sarva-bhUtAni kaunteya prakR^itim yAnti mAmikAm |
kalpa-kShaye punas tAni kalpAdau visR^ijAmy aham ||BhG_9.7||

sarva-bhUtAni kaunteya prakR^itim triguNAtmikAm aparAm nikR^iShTam yAnti mAmikAm madIyAm kalpa-kShaye pralaya-kAle | punar bhUyas tAni bhUtAni utpatti-kAle kalpAdau visR^ijAmi utpAdayAmy aham pUrvavat ||BhGS_9.7|| 

==============================

evam avidyA-lakShaNAm - 

prakR^itim svAm avaShTabhya visR^ijAmi punaH punaH |
bhUta-grAmam imam kR^itsnam avasham prakR^iter vashAt ||BhG_9.8||

prakR^itim svAm svIyAm avaShTabhya vashIkR^itya visR^ijAmi punaH punaH prakR^itito jAtam bhUta-grAmam bhUta-samudAyam imam vartamAnam kR^itsnam avasham asvatantram | avidyAdi-doShaiH paravashIkR^itam | prakR^iter vashAt svabhAva-vashAt ||BhGS_9.8|| 

==============================

tarhi tasya te parameshvarasya bhUta-grAmam imam viShamam vidadhataH, tan-nimittAbhyAm dharmAdharmAbhyAm sambandhaH syAd itIdam Aha bhagavAn - 

na ca mAm tAni karmANi nibadhnanti dhanamjaya |
udAsInavad AsInam asaktam teShu karmasu ||BhG_9.9||

na ca mAm Ishvaram tAni bhUta-grAmasya viShama-sarga-nimittAni karmANi nibadhnanti dhanamjaya | tatra karmaNAm asambandhitve kAraNam Aha - udAsInavat AsInam yathA udIsIna upekShakaH kashcit tadvad AsInam Atmano 'vikriyatvAt | asaktam phalAsaN^ga-rahitam, abhimAna-varjitam, aham karomIti teShu karmasu | ato 'nyasyApi kartR^itvAbhimAnAbhAvaH phalAsaN^gAbhAvash cAsambandha-kAraNam, anyathA karmabhir badhyate mUDhaH kosha-kAravad ity abhiprAyaH ||BhGS_9.9||
 
==============================

tatra bhUta-grAmam imam visR^ijAmy udAsInavad AsInam iti ca viruddham ucyate, iti tat-parihArArtham Aha - 

mayAdhyakSheNa prakR^itiH sUyate sa-carAcaram |
hetunAnena kaunteya jagad viparivartate ||BhG_9.10||

mayAdhyakSheNa sarvato dR^ishi-mAtra-svarupeNAvikriyAtmanAdhyakSheNa mayA, mama mAyA triguNAtmikAvidyA-lakShaNA prakR^itiH sUyate utpAdayati sa-carAcaram jagat | tathA ca mantra-varNaH - 

eko devaH sarva-bhUteShu gUDhaH 
sarva-vyApI sarva-bhUtAntarAtmA | 
karmAdhyakShaH sarva-bhUtAdhivAsaH 
sAkShI cetA kevalo nirguNash ca || [ÁvetU 6.11] iti |

hetunA nimittenAnenAdhyakShatvena kaunteya jagat sa-carAcaram vyaktAvyaktAtmakam viparivartate sarvAvasthAsu | dR^ishi-karmatvApatti-nimittA hi jagataH sarvA pravR^ittiH - aham idam bhokShye, pashyAmIdam, shR^iNomIdam, sukham anubhavAmi, duHkham anubhavAmi, tad-artham idam kariShye, idam j~nAsyAmi, ity AdyAvagati-niShThAvagaty-avasAnaiva | yo asyAdhyakShaH parame vyoman [ãk 8.7.17.7, TaittB 2.8.9] ity Adayash ca mantrA etam artham darshayanti | tatash caikasya devasya sarvAdhyakSha-bhUta-caitanya-mAtrasya paramArthataH sarva-bhogAnabhisambandhino 'nyasya cetanAntarasyAbhAve bhoktur anyasyAbhAvAt | kim-nimitteyam sR^iShTir ity atra prashna-prativacane 'nupapanne, ko addhA veda ka iha pravocat | kuta AjAtA kuta iyam visR^iShTiH [ãk 8.7.17.8] ity Adi-mantra-varNebhyaH | darshitam ca bhagavatA - aj~nAnenAvR^itam j~nAnam tena muhyanti jantavaH [GItA 5.15] iti ||BhGS_9.10|| 

==============================
 
evam mAm nitya-shuddha-buddham ukta-svabhAvam sarvaj~nam sarva-jantUnAm AtmAnam api santam - 

avajAnanti mAm mUDhA mAnuShIm tanum Ashritam |
param bhAvam ajAnanto mama bhUta-maheshvaram ||BhG_9.11||

avajAnanty avaj~nAm paribhavam kurvanti mAm mUDhA avivekinaH | mAnuShIm manuShyasambandhinIm tanum deham Ashritam, manuShyadehena vyavaharantamity etat, param prakR^iShTam bhAvam param Atma-tattvam AkAsha-kalpam AkAshAd apy antaratamam ajAnanto mama bhUta-maheshvaram sarva-bhUtAnAm mahAntam Ishvaram svAtmAnam | tatash ca tasya mamAvaj~nAna-bhAvanena AhatAs te varAkAH ||BhGS_9.11|| 

==============================

katham ? - 

moghAshA mogha-karmANo mogha-j~nAnA vicetasaH |
rAkShasIm AsurIm caiva prakR^itim mohinIm shritAH ||BhG_9.12||

moghAshA vR^ithA AshA AshiSho yeShAm te moghAshAH | tathA mogha-karmANo yAni cAgnihotrAdIni tair anuShThIyamAnAni karmANi tAni ca, teShAm bhagavat-paribhavAt, svAtma-bhUtasyAvaj~nAnAt moghAny eva niShphalAni karmANi bhavantIti mogha-karmANaH | tathA mogha-j~nAnA mogham niShphalam j~nAnam yeShAm te mogha-j~nAnAH, j~nAnam api teShAm niShphalam eva syAt | vicetaso vigata-vivekAsh ca te bhavantIty abhiprAyaH | kim ca - te bhavanti rAkShasIm rakShasAm prakR^itim svabhAvam AsurIm asurANAm ca prakR^itim mohinIm moha-karIm dehAtma-vAdinIm shritAH AshritAH, | chindhi, bhindhi, piba, khAda, parasvam apahara, ity evam vadana-shIlAH krUra-karmANo bhavantIty arthaH | asuryA nAma te lokAH [ýshaU 3] iti shruteH ||BhGS_9.12|| 

==============================

ye punaH shraddadhAnA bhagavad-bhakti-lakShaNe mokSha-mArge pravR^ittAH - 

mahAtmAnas tu mAm pArtha daivIm prakR^itim AshritAH |
bhajanty ananya-manaso j~nAtvA bhUtAdim avyayam ||BhG_9.13||

mahAtamAnas tv akShudra-cittAH mAm Ishvaram pArtha daivIm devAnAm prakR^itim shama-dama-dayA-shraddhAdi-lakShaNAm AshritAH santo bhajanti sevante 'nanya-manaso 'nanya-cittA j~nAtvA bhUtAdim bhUtAnAm viyad-AdInAm prANinAm cAdim kAraNam avyayam ||BhGS_9.13|| 

==============================

katham ? -

satatam kIrtayanto mAm yatantash ca dR^iDha-vratAH |
namasyantash ca mAm bhaktyA nitya-yuktA upAsate ||BhG_9.14||

satatam sarvadA bhagavantam brahma-svarUpam mAm kIrtayantaH, yatantash ca indriyopasamhAra-shama-dama-dayAhimsAdi-lakShaNair dharmaiH prayatantash ca, dR^iDha-vratA dR^iDham sthiram acAlyam vratam yeShAm te dR^iDha-vratA namasyantash ca mAm hR^idayeshayam AtmAnam bhaktyA nitya-yuktAH santa upAsate sevante ||BhGS_9.14|| 

==============================


te kena kena prakAreNa upAsate ity ucyate - 

j~nAna-yaj~nena cApy anye yajanto mAm upAsate |
ekatvena pR^ithaktvena bahudhA vishvato-mukham ||BhG_9.15||

j~nAna-yaj~nena j~nAnam eva bhagavad-viShayam yaj~nas tena j~nAna-yaj~nena, yajantaH pUjayantaH mAm Ishvaram cApy anye 'nyAm upAsanAm parityajyopAsate | tac ca j~nAnam - ekatvenaikam eva param brahmeti paramArtha-darshanena yajanta upAsate | kecic ca pR^ithaktvena Aditya-candrAdi-bhedena sa eva bhagavAn viShNur avasthita ity upAsate | kecit bahudhAvasthitaH sa eva bhagavAn sarvato-mukho vishva-rUpa iti tam vishva-rUpam sarvato-mukham bahudhA bahu-prakAreNopAsate ||BhGS_9.15|| 

==============================

yadi bahubhiH prakArair upAsate, katham tvAm eva upAsata iti | ata Aha - 

aham kratur aham yaj~naH svadhAham aham auShadham |
mantro 'ham aham evAjyam aham agnir aham hutam ||BhG_9.16||

aham kratuH shrauta-karma-bhedo 'ham eva | aham yaj~naH smArtaH | kim ca svadhAnnam aham, pitR^ibhyo yad dIyate | aham auShadham sarva-prANibhir yat adyate tat auShadha-shabda-shabditam vrIhi-yavAdi-sAdhAraNam | athavA svadheti sarva-prANi-sAdhAraNam annam, auShadham iti vyAdhy-upashamanArtham bheShajam | mantro 'ham, yena pitR^ibhyo devatAbhyash ca havir dIyate | aham eva Ajyam havish ca | aham agniH, yasmin hUte haviH so 'gnir aham | aham hutam havana-karmash ca ||BhGS_9.16|| 

==============================
kim ca -

pitAham asya jagato mAtA dhAtA pitAmahaH |
vedyam pavitram omkAra R^ik sAma yajur eva ca ||BhG_9.17||

pitA janayitAham asya jagataH, mAtA janayitrI, dhAtA karma-phalasya prANibhyo vidhAtA, pitAmahaH pituH pitA, vedyam veditavyam, pavitram pAvanam omkAraH, R^ik sAma yajue eva ca ||BhGS_9.17|| 

==============================

kim ca - 

gatir bhartA prabhuH sAkShI nivAsaH sharaNam suhR^it |
prabhavaH pralayaH sthAnam nidhAnam bIjam avyayam ||BhG_9.18||

gatiH karma-phalam, bhartA poShTA, prabhuH svAmI, sAkShI prANinAm kR^itAkR^itasya, nivAso yasmin prANino nivasanti, sharaNam ArtAnAm, prapannAnAm Arti-haraH | suhR^it pratyupakArAnapekShaH sann upakArI, prabhava utpattir jagataH, pralayaH pralIyate 'smin iti, tathA sthAnam tiShThaty asminn iti, nidhAnam nikShepaH kAlAntaropabhogyam prANinAm, bIjam praroha-kAraNam praroha-dharmiNAm, avyayam yAvat-samsAra-bhAvitvAt avyayam, na hy abIjam kimcit prarohati | nityam ca praroha-darshanAd bIja-samtatir na vyetIti gamyate ||BhGS_9.18|| 

==============================

kim ca - 

tapAmy aham aham varSham nigR^ihNAmy utsR^ijAmi ca |
amR^itam caiva mR^ityush ca sad asac cAham arjuna ||BhG_9.19||

tapAmy aham Adityo bhUtvA kaishcit rashmibhir ulbaNaiH | aham varSham kaishcid rashmibhir utsR^ijAmi | utsR^ijya punar nigR^ihNAmi kaishcid rashmibhir aShTabhir mAsaiH punar utsR^ijAmi prAvR^iShi | amR^itam caiva devAnAm, mR^ityush ca martyAnAm | sad yasya yat sambandhitayA vidyamAnam tat, tad-viparItam asac caivAham arjuna | na punar atyantam evAsad bhagavAn, svayam kArya-kAraNe vA sad-asatI ||BhGS_9.19|| 

==============================

ye pUrvoktair nivR^itti-prakArair ekatva-pR^ithaktvAdi-vij~nAnair yaj~nair mAm pUjayanta upAsate j~nAna-vidaH, te yathA-vij~nAnam mAm eva prApnuvanti | ye punar aj~nAH kAma-kAmAH - 

traividyA mAm somapAH pUta-pApA
yaj~nair iShTvA svar-gatim prArthayante |
te puNyam AsAdya surendra-lokam
ashnanti divyAn divi deva-bhogAn ||BhG_9.20||
 
traividyA R^ig-yajuH-sAma-vido mAm vasv-Adi-deva-rUpiNam somapAH somam pibantIti somapAH, tenaiva soma-pAnena pUta-pApAH shuddha-kilbiShAH, yaj~nair agniShTomAdibhir iShTvA pUjayitvA svar-gatim svarga-gamanam svar eva gatiH svar-gatis tAm, prArthayante | te ca puNyam puNya-phalam AsAdya samprApya surendra-lokam shatakratoH sthAnam ashnanti bhu¤jate divyAn divi bhavAn aprAkR^itAn deva-bhogAn devAnAm bhogAn ||BhGS_9.20|| 

==============================

te tam bhuktvA svarga-lokam vishAlam
kShINe puNye martya-lokam vishanti |
evam trayI-dharmam anuprapannA
gatAgatam kAma-kAmA labhante ||BhG_9.21||

te tam bhuktvA svarga-lokam vishAlam vistIrNam kShINe puNye martya-lokam vishanti Avishanti | evam yathoktena prakAreNa trayI-dharmam kevalam vaidikam karmAnuprapannA gatAgatam gatam cAgatam ca gatAgatam gamanAgamanam kAma-kAmAH kAmAn kAmayanta iti kAma-kAmA labhante gatAgatam eva, na tu svAtantryam kvacil labhanta ity arthaH ||BhGS_9.21||

==============================

ye punar niShkAmAH samyag-darshinaH -

ananyAsh cintayanto mAm ye janAH paryupAsate |
teShAm nityAbhiyuktAnAm yoga-kShemam vahAmy aham ||BhG_9.22||

ananyA apR^ithag-bhUtAH param devam nArAyaNam Atmatvena gatAH santash cintayanto mAm ye janAH samnyAsinaH paryupAsate, teShAm paramArtha-darshinAm nityAbhiyuktAnAm satatAbhiyoginAm yoga-kShemam yogo 'prAptasya prApaNam kShemas tad-rakShaNam tad-ubhayam vahAmi prApayAmy aham | j~nAnI tv Atmaiva me matam [GItA 7.18] sa ca mama priyaH [GItA 7.17] yasmAd tasmAt te mamAtma-bhUtAH priyAsh ceti |

nanv anyeShAm api bhaktAnAm yoga-kShemam vahaty eva bhagavAn | satyam vahaty eva | kimtv ayam visheShaH - anye ye bhaktAs te AtmArtham svayam api yoga-kShemam Ihante | ananya-darshinas tu nAtmArtham yoga-kShemam Ihante | na hi te jIvite maraNe vAtmano gR^iddhim kurvanti | kevalam eva bhagavac-charaNAs te | ato bhagavAn eva teShAm yoga-kShemam vahatIti ||BhGS_9.22||

==============================

nanv anyApi devatAs tvam eva cet tad-bhaktAsh ca tvAm eva yajante | satyam evam - 

ye 'py anya-devatA-bhaktA yajante shraddhayAnvitAH |
te 'pi mAm eva kaunteya yajanty avidhi-pUrvakam ||BhG_9.23||

ye 'py anya-devatA-bhaktA anyAsu devatAsu bhaktA anya-devatA-bhaktAH santo yajante pUjayanti shraddhayA Astikya-buddhyAnvitA anugatAH, te 'pi mAm eva kaunteya yajanty avidhi-pUrvakam avidhir aj~nAnam tat-pUrvakam yajanta ity arthaH ||BhGS_9.23|| 

==============================

kasmAt te 'vidhi-pUrvakam yajanta ity ucyate | yasmAt - 

aham hi sarva-yaj~nAnAm bhoktA ca prabhur eva ca |
na tu mAm abhijAnanti tattvenAtash cyavanti te ||BhG_9.24||

aham hi sarva-yaj~nAnAm shrautAnAm smArtAnAm ca sarveShAm yaj~nAnAm devatAtmatvena bhoktA ca prabhur eva ca | mat-svAmiko hi yaj~naH, adhiyaj~no 'ham evAtra [GItA 8.4] iti hy uktam | tathA na tu mAm abhijAnanti tattvena yathAvat | atash cAvidhi-pUrvakam iShTvA yAga-phalAc cyavanti pracyavante te ||BhGS_9.24|| 

==============================

ye 'py anya-devatA-bhakti-mattvenAvidhi-pUrvakam yajante, teShAm api yAga-phalam avashyambhAvi | katham ? - 

yAnti deva-vratA devAn pitÌn yAnti pitR^i-vratAH |
bhUtAni yAnti bhUtejyA yAnti mad-yAjino 'pi mAm ||BhG_9.25||

yAnti gacchanti deva-vratA deveShu vratam niyamo bhaktish ca yeShAm te deva-vratA devAn yAnti | pitÌn agniShv AttAdIn yAnti pitR^i-vratAH shrAddhAdi-kriyA-parAH pitR^i-bhaktAH | bhUtAni vinAyaka-mAtR^i-gaNa-catur-bhaginyAdIni yAnti bhUtejyA bhUtAnAm pUjakAH | yAnti mad-yAjino mad-yajana-shIlA vaiShNavA mAm eva yAnti | samAne 'py AyAse mAm eva na bhajante 'j~nAnAt, tena te 'lpa-phala-bhAjo bhavantIty arthaH ||BhGS_9.25|| 

==============================

na kevalam mad-bhaktAnAm anAvR^itti-lakShaNam ananta-phalam, sukhArAdhanash cAham | katham ? - 

patram puShpam phalam toyam yo me bhaktyA prayacchati |
tad aham bhakty-upahR^itam ashnAmi prayatAtmanaH ||BhG_9.26||

patram puShpam phalam toyam udakam yaH me mahyam bhaktyA prayacchati, tat aham patrAdi bhaktyA upahR^itam bhakti-pUrvakam prApitam bhakty-upahR^itam ashnAmi gR^ihNAmi prayatAtmanaH shuddha-buddheH ||BhGS_9.26|| 

==============================

yataH evam, ataH - 

yat karoShi yad ashnAsi yaj juhoShi dadAsi yat |
yat tapasyasi kaunteya tat kuruShva mad-arpaNam ||BhG_9.27||

yat karoShi svataH prAptam, yad ashnAsi, yac ca juhoShi havanam nirvartayasi shrautam smArtam vA, yad dadAsi prayacchasi brAhmaNAdibhyo hiraNyAnnAjyAdi, yat tapasyasi tapash carasi kaunteya, tat kuruShva mad-arpaNam mat-samarpaNam ||BhGS_9.27||

==============================

evam kurvatas tava yat bhavati, tat sR^iNu - 

shubhAshubha-phalair evam mokShyase karma-bandhanaiH |
samnyAsa-yoga-yuktAtmA vimukto mAm upaiShyasi ||BhG_9.28||

shubhAshubha-phalaiH shubhAshubhe iShTAniShTe phale yeShAm tAni shubhAshubha-phalAni karmANi taiH shubhAshubha-phalaiH karma-bandhanaiH karmANy eva bandhanAni karma-bandhanAni taiH karma-bandhanair evam mad-arpaNam kurvan mokShyase | so 'yam samnyAsa-yogo nAma, samnyAsash cAsau mat-samarpaNatayA karmatvAd yogash cAsAv iti, tena samnyAsa-yogena yukta AtmAntaH-karaNam yasya tava sa tvam samnyAsa-yoga-yuktAtmA san vimuktaH karma-bandhanair jIvann eva patite cAsmin sharIre mAm upaiShyasi AgamiShyasi ||BhGS_9.28|| 

==============================

rAga-dveShavAms tarhi bhagavAn, yato bhaktAn anugR^ihNAti, netarAn iti tan na - 

samo 'ham sarva-bhUteShu na me dveShyo 'sti na priyaH |
ye bhajanti tu mAm bhaktyA mayi te teShu cApy aham ||BhG_9.29||

samas tulyo 'ham sarva-bhUteShu | na me dveShyo 'sti na priyaH | agnivad aham - dUra-sthAnAm yathAgniH shItam nApanayati, samIpam upasarpatAm apanayati | tathAham bhaktAn anugR^ihNAmi, netarAn | ye bhajanti tu mAm Ishvaram bhaktyA mayi te - svabhAvata eva, na mama rAga-nimittam - vartante | teShu cApy aham svabhAvata eva varte, netareShu | naitAvatA teShu dveSho mam ||BhGS_9.29|| 

==============================

sR^iNu mad-bhakter mAhAtmyam - 

api cet sudurAcAro bhajate mAm ananya-bhAk |
sAdhur eva sa mantavyaH samyag vyavasito hi saH ||BhG_9.30||
 
api cet yady api sudurAcAraH suShThu durAcAro 'tIva kutsitAcAro 'pi bhajate mAm ananya-bhAk ananya-bhaktiH san, sAdhur eva samyag-vR^itta eva sa mantavyo j~nAtavyaH | samyag yathAvad vyavasito hi saH, yasmAt sAdhu-nishcayaH saH ||BhGS_9.30|| 

==============================

utsR^ijyash ca bAhyAm durAcAratAm antaH samyag-vyavasAya-sAmarthyAt - 

kShipram bhavati dharmAtmA shashvac-chAntim nigacchati |
kaunteya pratijAnIhi na me bhaktaH praNashyati ||BhG_9.31||

kShipram shIghram bhavati dharmAtmA dharma-citta eva | shashvan nityam shAntim copashamam nigacchati prApnoti | sR^iNu paramArtham, kaunteya pratijAnIhi nishcitAm pratij~nAm kuru, na me mama bhakto mayi samarpitAntarAtmA mad-bhakto na praNashyatIti ||BhGS_9.31|| 

==============================

kim ca - 

mAm hi pArtha vyapAshritya ye 'pi syuH pApa-yonayaH |
striyo vaishyAs tathA shUdrAs te 'pi yAnti parAm gatim ||BhG_9.32||

mAm hi yasmAt pArtha vyapAshritya mAm Ashrayatvena gR^ihItvA ye 'pi syuH pApa-yonayaH pApA yonir yeShAm te pApa-yonayaH syur bhaveyuH | pApa-yonayaH pApA yonir yeShAm te pApa-yonayaH pApa-janmAnaH | ke te ? ity Aha -striyo vaishyAs tathA shUdrAs te 'pi yAnti gacchanti parAm prakR^iShTAm gatim ||BhGS_9.32|| 

==============================

kim punar brAhmaNAH puNyA bhaktA rAjarShayas tathA |
anityam asukham lokam imam prApya bhajasva mAm ||BhG_9.33||

kim punar brAhmaNAH puNyAH puNya-yonayo bhaktA rAjarShayas tathA rAjAnash ca te R^iShayash ceti rAjarShayaH | yata evam, ato 'nityam kShaNa-bhaN^guram asukham ca sukha-varjitam imam lokam manuShya-lokam prApya puruShArtha-sAdhanam durlabham manuShyatvam labdhvA bhajasva sevasva mAm ||BhGS_9.33|| 

==============================

katham ? - 

man-manA bhava mad-bhakto mad-yAjI mAm namaskuru |
mAm evaiShyasi yuktvaivam AtmAnam mat-parAyaNaH ||BhG_9.34||

mayi vAsudeve mano yasya tava sa tvam man-manA bhava | tathA mad-bhakto bhava | mad-yAjI mad-yajana-shIlo bhava | mAm eva ca namaskuru | mAm eveshvarasyAgamiShyasi yuktvA samAdhAya cittam | evam AtmAnam mAm aham hi sarveShAm bhUtAnAm AtmA parA ca gatiH param ayanam tam mAm evambhUtam eShyastIty atItena padena sambandhaH | mat-parAyaNaH sann ity arthaH ||BhGS_9.34|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
rAja-vidyA-rAja-guhya-yogo nAma navamo 'dhyAyaH 
||9||


__________________________________________________________

BhG 10

atha vibhUti-yogo nAma dashamo 'dhyAyaH

(bhagavat-pAda-shrImac-chaN^karAcArya-kR^ita-bhAShyam)

saptame 'dhyAye bhagavatas tattvam vibhUtayash ca prakAshitAH, navame ca | athedAnIm yeShu yeShu bhAveShu cintyo bhagavAms te te bhAvA vaktavyAH | tattvam ca bhagavato vaktavyam uktam api, durvij~neyatvAt, ity ataH shrI-bhagavAn uvAca - 

bhUya eva mahA-bAho shR^iNu me paramam vacaH |
yat te 'ham prIyamANAya vakShyAmi hita-kAmyayA ||BhG_10.1||

bhUya eva bhUyaH punar he mahAbAho sR^iNu me madIyam paramam prakR^iShTam niratishaya-vastunaH prakAshakam vaco vAkyam yat paramam te tubhyam prIyamANAya - mad-vacanAt prIyase tvam atIvAmR^itam iva piban, tataH - vakShyAmi hita-kAmyayA hitecchayA ||BhGS_10.1|| 

==============================

kim-artham aham vakShyAmIty ata Aha - 

na me viduH suragaNAH prabhavam na maharShayaH |
aham Adir hi devAnAm maharShINAm ca sarvashaH ||BhG_10.2||

na me vidur na jAnanti sura-gaNA brahmAdayaH | kim te na viduH ? mama prabhavam prabhAvam prabhu-shakty-atishayam, athavA prabhavam prabhavanam utpattim | nApi maharShayo bhR^igv-Adayo viduH | kasmAt te na vidur ity ucyate - aham AdiH kAraNam hi yasmAd devAnAm maharShINAm ca sarvashaH sarva-prakAraiH ||BhGS_10.2|| 

==============================

kim ca - 

yo mAm ajam anAdim ca vetti loka-maheshvaram |
asammUDhaH sa martyeShu sarva-pApaiH pramucyate ||BhG_10.3||

yaH mAm ajam anAdim ca, yasmAt aham Adir devAnAm maharShINAm ca, na mamAnyaH AdiH vidyate | ato 'ham ajo 'nAdi ca | anAditvam ajatve hetuH, tam mAm ajam anAdim ca yo vetti vijAnAti lokamaheshvaram lokAnAm mahAntam Ishvaram turIyam aj~nAnatatkAryavarjitam asammUDhaH sammohavarjitaH saH matryeShu manuShyeShu, sarvapApaiH sarveH pApair mati-pUrvAmatipUrva-kR^itaiH pramucyate pramokShyate ||BhGS_10.3||

==============================
 
itash cAham maheshvaro lokAnAm - 

buddhir j~nAnam asammohaH kShamA satyam damaH shamaH |
sukham duHkham bhavo 'bhAvo bhayam cAbhayam eva ca ||BhG_10.4||

buddhir antaH-karaNasya sUkShmAdy-arthAvabodhana-sAmarthyam, tadvantam buddhimAn iti hi vadanti | j~nAnam AtmAdi-padArthAnAm avabodhaH | asammohaH pratyutpanneShu boddhavyeShu viveka-pUrvikA pravR^ittiH | kShamA AkruShTasya tADitasya vAvikR^ita-cittatA | satyam yathA-dR^iShTasya yathA-shrutasya cAtmAnubhavasya para-buddhi-samkrAntaye tathaivoucAryamANA vAk satyam ucyate | damo bAhyendriyopashamaH | shamo 'ntaH-karaNasyopashamaH | sukham AhlAdaH | duHkham santApaH | bhava udbhavaH | abhAvas tad-viparyayaH | bhayam ca trAsaH, abhayam eva ca tad-viparItam ||BhGS_10.4||

==============================

ahimsA samatA tuShTis tapo dAnam yasho 'yashaH |
bhavanti bhAvA bhUtAnAm matta eva pR^ithag-vidhAH ||BhG_10.5||

ahimsApIDA prANinAm | samatA sama-cittatA | tuShTiH samtoShaH paryApta-buddhir lAbheShu | tapa indriya-samyama-pUrvakam sharIra-pIDAnam | dAnam yathA-shakti samvibhAgaH | yasho dharma-nimittA kIrtiH | ayashas tv adharma-nimittA kIrtiH | bhavanti bhAvA yathoktA buddhy-Adayo bhUtAnAm prANinAm matta eveshvarAt pR^ithag-vidhAH nAnA-vidhAH sva-karmAnurUpeNa ||BhGS_10.5||

==============================

kim ca - 

maharShayaH sapta pUrve catvAro manavas tathA |
mad-bhAvA mAnasA jAtA yeShAm loka imAH prajAH ||BhG_10.6||

maharShayaH sapta bhR^igv-AdayaH pUrve 'tIta-kAla-sambandhinaH, catvAro manavas tathA sAvarNA iti prasiddhAH | te ca mad-bhAvA mad-gata-bhAvanA vaiShNavena sAmarthyena upetAH | mAnasA manasaivotpAditA mayA jAtA utpannAH | yeShAm manUnAm maharShINAm ca sR^iShTir loka imAH sthAvara-jaN^gama-lakShaNAH prajAH ||BhGS_10.6|| 

==============================

etAm vibhUtim yogam ca mama yo vetti tattvataH |
so 'vikampena yogena yujyate nAtra samshayaH ||BhG_10.7||

etAm yathoktAm vibhUtim vistAram yogam ca yuktim cAtmano ghaTanam, athavA yogaishvarya-sAmarthyam sarva-j~natvam yoga-jam yoga ucyate, mama madIyam yogam yo vetti tattvatas tattvena yathAvad ity etat, so 'vikampenApracalitena yogena samyag darshana-sthairya-lakShaNena yujyate sambadhyate | nAtra samshayo nAsminn arthe samshayo 'sti ||BhGS_10.7||

==============================

kIdR^ishenAvikampena yogena yujyate ? ity ucyate - 

aham sarvasya prabhavo mattaH sarvam pravartate |
iti matvA bhajante mAm budhA bhAva-samanvitAH ||BhG_10.8||

aham param brahma vAsudevAkhyam sarvasya jagataH prabhava utpattiH | matta eva sthiti-nAsha-kriyA-phalopabhoga-lakShaNam vikriyA-rUpam sarvam jagat pravartate | ity evam matvA bhajante sevante mAm budhA avagata-paramArtha-tattvAH | bhAva-samanvitA bhAvo bhAvanA paramArtha-tattvAbhiniveshas tena samanvitAH samyuktAH ity arthaH ||BhGS_10.8|| 

==============================

kim ca - 

mac-cittA mad-gata-prANA bodhayantaH parasparam |
kathayantash ca mAm nityam tuShyanti ca ramanti ca ||BhG_10.9||

mac-cittAH, mayi cittam yeShAm te mac-cittAH | mad-gata-prANAH mAm gatAH prAptAsh cakShur-AdayaH prANA yeShAm te mad-gata-prANAH | mayy upasamhR^ita-karaNAH ity arthaH | athavA, mad-gata-prANAH mad-gata-jIvanA ity etat | bodhayanto 'vagamayantaH parasparam anyonyam, kathayantash ca j~nAna-bala-vIryAdi-dharmair vishiShTam mAm | tuShyanti ca paritoSham upayAnti ca ramanti ca ratim ca prApnuvanti priya-samgatyeva ||BhGS_10.9|| 

==============================

ye yathoktaiH prakArair bhajante mAm bhaktAH santaH - 

teShAm satata-yuktAnAm bhajatAm prIti-pUrvakam |
dadAmi buddhi-yogam tam yena mAm upayAnti te ||BhG_10.10||

teShAm satata-yuktAnAm nityAbhiyuktAnAm nivR^itta-sarva-bAhyaiShaNAnAm bhajatAm sevamAnAnAm | kim arthitvAdinA kAraNena ? nety Aha - -prIti-pUrvakam prItiH snehas tat-pUrvakam mAm bhajatAm ity arthaH | dadAmi prayacchAmi buddhi-yogam buddhiH samyag darshanam mat-tattva-viShayam tena yogo buddhi-yogas tam buddhi-yogam, yena buddhi-yogena samyag darshana-lakShaNena mAm parameshvaram Atma-bhUtam Atmatvena upayAnti pratipadyante | ke ? te ye mac-cittatvAdi-prakArair mAm bhajante ||BhGS_10.10|| 

==============================

kim-artham kasya vA tvat-prApti-pratibandha-hetor nAshakam buddhi-yogam teShAm tvad-bhaktAnAm dadAsi ? ity apekShAyAm Aha - 

teShAm evAnukampArtham aham aj~nAna-jam tamaH |
nAshayAmy Atma-bhAva-stho j~nAna-dIpena bhAsvatA ||BhG_10.11||

teShAm eva katham nu nAma shreyaH syAt ity anukampArtham dayA-hetor aham aj~nAna-jam avivekato jAtam mithyA-pratyaya-lakShaNam mohAndhakAram tamo nAshayAmi, Atma-bhAva-stha Atmano bhAvo 'ntaH-karaNAshayas tasminn eva sthitaH san j~nAna-dIpena viveka-pratyaya-rUpeNa bhakti-prasAda-snehAbhiShiktena mad-bhAvanAbhinivesha-vAteritena brahmacaryAdi-sAdhana-samskAra-vat-praj~nAvartinA viraktAntaH-karaNAdhAreNa viShaya-vyAvR^itta-citta-rAga-dveShAkaluShita-nivAtApavaraka-sthena nitya-pravR^ittaikAgrya-dhyAna-janita-samyag-darshana-bhAsvatA j~nAna-dIpenety arthaH ||BhGS_10.11|| 

==============================

yathoktAm bhagavato vibhUtim yogam ca shrutvArjuna uvAca - 

param brahma param dhAma pavitram paramam bhavAn |
puruSham shAshvatam divyam Adi-devam ajam vibhum ||BhG_10.12||

param brahma paramAtmA param dhAma param tejaH pavitram pAvanam paramam prakR^iShTam bhavAn | puruSham shAshvatam nityam divyam divi bhavam Adi-devam sarva-devAnAm Adau bhavam Adi-devam ajam vibhum vibhavana-shIlam ||BhGS_10.12||

==============================

IdR^isham - 

Ahus tvAm R^iShayaH sarve devarShir nAradas tathA |
asito devalo vyAsaH svayam caiva bravIShi me ||BhG_10.13||

AhuH kathayanti tvAm R^iShayo vasiShThAdayaH sarve devarShir nAradas tathA | asito devalo 'pi evam evAha, vyAsash ca, svayam caiva tvam ca bravIShi me ||BhGS_10.13|| 

==============================

sarvam etad R^itam manye yan mAm vadasi keshava |
na hi te bhagavan vyaktim vidur devA na dAnavAH ||BhG_10.14||

sarvam etad yathoktam R^iShibhis tvayA caitad R^itam satyam eva manye, yan mAm prati vadasi bhAShase he keshava | na hi te tava bhagavan vyaktim prabhavam vidur na devA na dAnavAH ||BhGS_10.14||

==============================

yatas tvam devAdInAm AdiH, ataH - 

svayam evAtmanAtmAnam vettha tvam puruShottama |
bhUta-bhAvana bhUtesha deva-deva jagatpate ||BhG_10.15||

svayam eva AtmanAtmAnam vettha jAnAsi tvam niratishaya-j~nAnaishvarya-balAdi-shaktimantam Ishvaram | puruShottama ! bhUtAni bhAvayatIti bhUta-bhAvanaH | he bhUtabhAvana ! bhUtesha ! bhUtAnAm IshitaH ! he deva-deva ! jagat-pate ! ||BhGS_10.15|| 

==============================

vaktum arhasy asheSheNa divyA hy Atma-vibhUtayaH |
yAbhir vibhUtibhir lokAn imAms tvam vyApya tiShThasi ||BhG_10.16||

vaktum kathayitum arhasy asheSheNa | divyA hy Atma-vibhUtayaH | Atmano vibhUtayo yAs tAH vaktum arhasi | yAbhir vibhUtibhir Atmano mAhAtmya-vistarair imAn lokAn tvam vyApya tiShThasi ||BhGS_10.16|| 

==============================

katham vidyAm aham yogims tvAm sadA paricintayan |
keShu keShu ca bhAveShu cintyo 'si bhagavan mayA ||BhG_10.17||

katham vidyAm vijAnIyAm aham he yogin tvAm sadA paricintayan | keShu keShu ca bhAveShu vastuShu cintyo 'si dhyeyo 'si bhagavan mayA ||BhGS_10.17|| 

==============================

vistareNAtmano yogam vibhUtim ca janArdana |
bhUyaH kathaya tR^iptir hi shR^iNvato nAsti me 'mR^itam ||BhG_10.18||

vistareNAtmano yogam yogaishvarya-shakti-visheSham vibhUtim ca vistaram dhyeya-padArthAnAm he janArdana, ardater gati-karmaNo rUpam, asurANAm deva-pratipakSha-bhUtAnAm janAnAm narakAdi-gamayitR^itvAt janArdano 'bhyudaya-niHshreyasa-puruShArtha-prayojanam sarvair janair yAcyate iti vA | bhUyaH pUrvam uktam api kathaya | tR^iptiH paritoSho hi yasmAn nAsti me mama shR^iNvatas tvan-mukha-niHsR^ita-vAkyAmR^itam ||BhGS_10.18|| 

==============================

shrI-bhagavAn uvAca - 

hanta te kathayiShyAmi divyA hy Atma-vibhUtayaH |
prAdhAnyataH kuru-shreShTha nAsty anto vistarasya me ||BhG_10.19||

hanta idAnIm te tava divyA divi bhavA Atma-vibhUtayo 'tmano mama vibhUtayo yAs tAH kathayiShyAmIty etat | prAdhAnyato yatra yatra pradhAnA yA yA vibhUtis tAm tAm pradhAnAm prAdhAnyataH kathayiShyAmy aham kuru-shreShTha ! asheShatas tu varSha-shatenApi na shakyA vaktum, yato nAsty anto vistarasya me mama vibhUtInAm ity arthaH ||BhGS_10.19||

==============================

tatra prathamam eva tAvat sR^iNu - 

aham AtmA guDAkesha sarva-bhUtAshaya-sthitaH |
aham Adish ca madhyam ca bhUtAnAm anta eva ca ||BhG_10.20||

aham AtmA pratyag-AtmA guDAkesha, guDAkA nidrA tasyAH Isho guDAkeshaH, jita-nidra ity arthaH | ghana-kesheti vA | sarva-bhUtAshaya-sthitaH sarveShAm bhUtAnAm Ashaye 'ntar-hR^idi sthito 'ham AtmA pratyag-AtmA nityam dhyeyaH | tad-ashaktena cottareShu bhAveShu cintyo 'ham | yasmAd aham eva Adir bhUtAnAm kAraNam tathA madhyam ca sthitir antaH pralayash ca ||BhGS_10.20||

==============================

evam ca dhyeyo 'ham - 

AdityAnAm aham viShNur jyotiShAm ravir amshumAn |
marIcir marutAm asmi nakShatrANAm aham shashI ||BhG_10.21||

AdityAnAm dvAdashAnAm viShNur nAma Adityo 'ham | jyotiShAm raviH prakAshayitÌNAm amshumAn rashmimAn | marIcir nAma marutAm marud-devatA-bhedAnAm asmi | nakShatrANAm aham shashI candramAH ||BhGS_10.21|| 

==============================

vedAnAm sAma-vedo 'smi devAnAm asmi vAsavaH |
indriyANAm manash cAsmi bhUtAnAm asmi cetanA ||BhG_10.22||

vedAnAm madhye sAma-vedo 'smi | devAnAm rUdrAdityAdInAm vAsava indro 'smi | indriyANAm ekAdashAnAm cakShur-AdInAm manash cAsmi samkalpa-vikalpAtmakam manash cAsmi | bhUtAnAm asmi cetanA kArya-karaNa-samghAte nityAbhivyaktA buddhi-vR^ittish cetanA ||BhGS_10.22||

==============================

rudrANAm shamkarash cAsmi vittesho yakSha-rakShasAm |
vasUnAm pAvakashcAsmi meruH shikhariNAm aham ||BhG_10.23||

rudrANAm ekAdashAnAm shamkarash cAsmi | vitteshaH kuvero yakSha-rakShasAm yakShANAm rakShasAm ca | vasUnAm aShTanAm pAvakash cAsmy agniH | meruH shikhariNAm shikharavatAm aham ||BhGS_10.23|| 

==============================
 

purodhasAm ca mukhyam mAm viddhi pArtha bR^ihaspatim |
senAnInAm aham skandaH sarasAm asmi sAgaraH ||BhG_10.24||

purodhasAm ca rAja-purohitAnAm ca mukhyam pradhAnam mAm viddhi he pArtha bR^ihaspatim | sa hIndrasyeti mukhyaH syAt purodhAH | senAnInAm senApatInAm aham skando deva-senApatiH | sarasAm yAni deva-khAtAni sarAmsi teShAm sarasAm sAgaro 'smi bhavAmi ||BhGS_10.24||

==============================

maharShINAm bhR^igur aham girAm asmy ekam akSharam |
yaj~nAnAm japa-yaj~no 'smi sthAvarANAm himAlayaH ||BhG_10.25||

maharShINAm bhR^igur aham | girAm vAcAm pada-lakShaNAnAm ekam akSharam omkAro 'smi | yaj~nAnAm japa-yaj~no 'smi, sthAvarANAm sthiti-matAm himAlayaH ||BhGS_10.25|| 

==============================

ashvatthaH sarva-vR^ikShANAm devarShINAm ca nAradaH |
gandharvANAm citrarathaH siddhAnAm kapilo muniH ||BhG_10.26||

ashvatthaH sarva-vR^ikShANAm, devarShINAm ca nArado devAH eva santaH R^iShitvam prAptAH mantra-darshitvAt te devarShayaH | teShAm nArado 'smi | gandharvANAm citraratho nAma gandharvo 'smi | siddhAnAm janmanaiva dharma-j~nAna-vairAgyaishvaryAtishayam prAptAnAm kapilo muniH ||BhGS_10.26|| 

==============================

uccaiHshravasam ashvAnAm viddhi mAm amR^itodbhavam |
airAvatam gajendrANAm narANAm ca narAdhipam ||BhG_10.27||

ucaiHshravasam a vAnAm ucaiHshravAH nAmA varAjas tam mAm viddhi vijAnIhy amR^itodbhavam amR^ita-nimitta-mathanodbhavam | airAvatam irAvatyAH apatyam gajendrANAm hastIshvarANAm, tam mAm viddhIty anuvartate | narANAm ca manuShyANAm narAdhipam rAjAnam mAm viddhi jAnIhi ||BhGS_10.27|| 

==============================

AyudhAnAm aham vajram dhenUnAm asmi kAma-dhuk |
prajanash cAsmi kandarpaH sarpANAm asmi vAsukiH ||BhG_10.28||

AyudhAnAm aham vajram dadhIcy-asthi-sambhavam | dhenUnAm dogdhrINAm asmi kAma-dhuk vasiShThasya sarva-kAmAnAm dogdhrI, sAmAnyA vA kAma-dhuk | prajanaH prajanayitAsmi kandarpaH kAmaH | sarpANAm sarpa-bhedAnAm asmi vAsukiH sarpa-rAjaH ||BhGS_10.28|| 

==============================

anantash cAsmi nAgAnAm varuNo yAdasAm aham |
pitÌNAm aryamA cAsmi yamaH samyamatAm aham ||BhG_10.29||

anantash cAsmi nAgAnAm nAga-visheShANAm nAgarAjash cAsmi | varuNo yAdasAm aham ab-devatAnAm rAjAham | pitÌNAm aryamA nAma pitR^i-rAjash cAsmi | yamaH samyamatAm samyamanam kurvatAm aham ||BhGS_10.29|| 

==============================

prahlAdash cAsmi daityAnAm kAlaH kalayatAm aham |
mR^igANAm ca mR^igendro 'ham vainateyash ca pakShiNAm ||BhG_10.30||

prahlAdo nAmash cAsmi daityAnAm diti-vamshyAnAm | kAlaH kalayatAm kalanam gaNanam kurvatAm aham | mR^igANAm ca mR^igendraH simho vyAghro vAham | vainateyash ca garutmAn vinatA-sutaH pakShiNAm patatriNAm ||BhGS_10.30|| 

==============================

pavanaH pavatAm asmi rAmaH shastra-bhR^itAm aham |
jhaShANAm makarash cAsmi srotasAm asmi jAhnavI ||BhG_10.31||

pavano vAyuH pavatAm pAvayitaÌNAm asmi | rAmaH shastra-bhR^itAm aham shastrANAm dhArayitÌNAm dAsharathiH rAmo 'ham | jhaShANAm matsyAdInAm makaro nAma jAti-visheSho 'ham | srotasAm sravantInAm asmi jAhnavI gaN^gA ||BhGS_10.31|| 

==============================

sargANAm Adir antash ca madhyam caivAham arjuna |
adhyAtma-vidyA vidyAnAm vAdaH pravadatAm aham ||BhG_10.32||

sargANAm sR^iShTInAm Adir antash ca madhyam caivAham utpatti-sthiti-layA aham arjuna | bhUtAnAm jIvAdhiShThitAnAm eva Adir antash cety Ady uktam upakrame, iha tu sarvasyaiva sarga-mAtrasyeti visheShaH | adhyAtma-vidyA vidyAnAm mokShArthatvAt pradhAnam asmi | vAdo 'rtha-nirNaya-hetutvAt pravadatAm pradhAnam, ataH so 'ham asmi | pravaktR^i-dvAreNa vadana-bhedAnAm eva vAda-jalpa-vitaNDAnAm iha grahaNam pravadatAm iti ||BhGS_10.32|| 

==============================

akSharANAm akAro 'smi dvandvaH sAmAsikasya ca |
aham evAkShayaH kAlo dhAtAham vishvato-mukhaH ||BhG_10.33||

akSharANAm varNAnAm akAro varNo 'smi | dvandvaH samAso 'smi sAmAsikasya ca samAsa-samUhasya | kim cAham evAkShayaH kAlaH prasiddhaH kShaNAdy-AkhyaH, athavA parameshvaraH kAlasyApi kAlo 'smi | dhAtAham karma-phalasya vidhAtA sarva-jagato vishvato-mukhaH sarvato-mukhaH ||BhGS_10.33|| 

==============================

mR^ityuH sarva-harash cAham udbhavash ca bhaviShyatAm |
kIrtiH shrIr vAk ca nArINAm smR^itir medhA dhR^itiH kShamA ||BhG_10.34||

mR^ityur dvividho dhanAdi-haraH prANa-harash ca | tatra yaH prANa-haraH, sa sarva-hara ucyate | so 'ham ity arthaH | athavA, para IshvaraH pralaye sarva-haraNAt sarva-haraH, so 'ham | udbhava utkarShaH abhyudayas tat-prApti-hetush cAham | keShAm ? bhaviShyatAm bhAvi-kalyANAnAm, utkarSha-prApti-yogyAnAm ity arthaH | kIrtiH shrIH vAk ca nArINAm smR^itir medhA dhR^itiH kShamA ity etA uttamAH strINAm aham asmi, yAsAm AbhAsa-mAtra-sambandhenApi lokaH kR^itArtham AtmAnam manyate ||BhGS_10.34|| 

==============================

bR^ihat-sAma tathA sAmnAm gAyatrI chandasAm aham |
mAsAnAm mArgashIrSho 'ham R^itUnAm kusumAkaraH ||BhG_10.35||

bR^ihat-sAma tathA sAmnAm pradhAnam asmi | gAyatrI cchandasAm aham gAyatry-Adi-cchando-vishiShTAnAm R^icAm gAyatrI R^ig aham asmIty arthaH | mAsAnAm mArgashIrSho 'ham, R^itUnAm kusumAkaro vasantaH ||BhGS_10.35|| 

==============================

dyUtam chalayatAm asmi tejas tejasvinAm aham |
jayo 'smi vyavasAyo 'smi sattvam sattvavatAm aham ||BhG_10.36||

dyUtam akSha-devanAdi-lakShaNam chalayatAm chalasya kartÌNAm asmi | tejasvinAm tejo 'ham | jayo 'smi jetÌNAm | vyavasAyo 'smi vyavasAyinAm | sattvam sattvavatAm sAttvikAnAm aham ||BhGS_10.36|| 

==============================

vR^iShNInAm vAsudevo 'smi pANDavAnAm dhanamjayaH |
munInAm apy aham vyAsaH kavInAm ushanA kaviH ||BhG_10.37||

vR^iShNInAm yAdavAnAm vAsudevo 'smy ayam evAham tvatsakhaH | pANDAvAnAm dhanamjayas tvam eva | munInIm mananashIlAnAm sarvapadArthaj~nAninAm apy aham vyAsaH, kavInAm ktrAntadarshinAm ushanA kavir asmi ||BhGS_10.37|| 

==============================

daNDo damayatAm asmi nItir asmi jigIShatAm |
maunam caivAsmi guhyAnAm j~nAnam j~nAnavatAm aham ||BhG_10.38||

daNDo damayatAm damayitÌNAm asmy adAntAnAm damana-kAraH | nItir asmi jigIShatAm jetum icchatAm | maunam caivAsmi guhyAnAm gopyAnAm | j~nAnam j~nAnavatAm aham ||BhGS_10.38|| 

==============================

yac cApi sarva-bhUtAnAm bIjam tad aham arjuna |
na tad asti vinA yat syAn mayA bhUtam carAcaram ||BhG_10.39||

yac cApi sarva-bhUtAnAm bIjam praroha-kAraNam, tad aham arjuna | prakaraNopa-samhArArtham vibhUti-samkShepam Aha - na tad asti bhUtam carAcaram caram acaram vA, mayA vinA yat syAt bhavet | mayApakR^iShTam parityaktam nirAtmakam shUnyam hi tat syAt | ato mad-Atmakam sarvam ity arthaH ||BhGS_10.39|| 

==============================

nAnto 'sti mama divyAnAm vibhUtInAm parantapa |
eSha tUddeshataH prokto vibhUter vistaro mayA ||BhG_10.40||

nAnto 'sti mama divyAnAm vibhUtInAm vistarANAm parantapa | na hIshvarasya sarvAtmano divyAnAm vibhUtInAm iyattA shakyA vaktum j~nAtum vA kenacit | eSha tUddeshata eka-deshena prokto vibhUter vistaraH mayA ||BhGS_10.40|| 

==============================

yad yad vibhUtimat sattvam shrImad Urjitam eva vA |
tat tad evAvagaccha tvam mama tejo 'msha-sambhavam ||BhG_10.41||

yad yal loke vibhUtimad vibhUti-yuktam sattvam vastu shrImad Urjitam eva vA shrIr lakShmIs tayA sahitam utsAhopetam vA | tat tad evAvagaccha tvam jAnIhi mameshvarasya tejo 'msha-sambhavam tejaso 'msha eka-deshaH sambhavo yasya tat tejo 'msha-sambhavam ity avagaccha tvam ||BhGS_10.41|| 

==============================

atha vA bahunaitena kim j~nAtena tavArjuna |
viShTabhyAham idam kR^itsnam ekAmshena sthito jagat ||BhG_10.42||

athavA bahunaitena evam AdinA kim j~nAtena tavArjuna syAt sAvasheSheNa | asheShatas tvam ucyamAnam artham sR^iNu - viShTabhya visheShataH stambhanam dR^iDham kR^itvedam kR^itsnam jagad ekAmshenaikAvayavenaika-pAdena, sarva-bhUta-svarUpeNety etat | tathA ca mantra-varNaH - pAdo 'sya vishvA bhUtAni [ãk 8.4.17.3] iti | sthito 'ham iti ||BhGS_10.42|| 

iti shrImat-paramahamsa-parivrAjakAcAryasya shrIgovandibhagavatpUjyapAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
dashamo 'dhyAyaH ||


__________________________________________________________

BhG 11

athaikAdasho 'dhyAyaH
vishva-rUpa-darshana-yogaH

(shrI-shaN^karAcArya-bhagavat-pAda-kR^ita-bhAShyam)

bhagavato vibhUtaya uktAH | tatra ca viShTabhyAham idam kR^itsnam ekAmshena sthito jagat [GItA 10.42] iti bhagavatAbhihitam shrutvA yat jagad-Atma-rUpam, Adyam aishvaram tat sAkShAt-kartum icchann arjuna uvAca - 

mad-anugrahAya paramam guhyam adhyAtma-samj~nitam |
yat tvayoktam vacas tena moho 'yam vigato mama ||BhG_11.1||

mad-anugrahAya mamAnugrahArtham paramam niratishayam guhyam gopyam adhyAtma-samj~nitam AtmAnAtma-viveka-viShayam yat tvayoktam vaco vAkyam tena te vacasA moho 'yam vigato mama | aviveka-buddhir apagatety arthaH ||BhGS_11.1|| 

==============================

kim ca - 

bhavApyayau hi bhUtAnAm shrutau vistarasho mayA |
tvattaH kamala-patrAkSha mAhAtmyam api cAvyayam ||BhG_11.2||

bhava utpattir apyayaH pralayas tau bhavApyayau hi bhUtAnAm shrutau vistarashaH mayA, na samkShepataH | tvattas tvat-sakAshAt | kamala-patrAkSha kamalasya patram kamala-patram tadvad akShiNI yasya tava sa tvam kamala-patrAkSho, he kamalapatrAkSha ! mahAtmano bhAvo mAhAtmyam api cAvyayam akShayam | shrutam ity anuvartate ||BhGS_11.2|| 

==============================

evam etad yathAttha tvam AtmAnam parameshvara |
draShTum icchAmi te rUpam aishvaram puruShottama ||BhG_11.3||

evam etan nAnyathA yathA yena prakAreNa Attha kathayasi tvam AtmAnam parameshvara | tathApi draShTum icchAmi te tava j~nAnaishvarya-shakti-bala-vIrya-tejobhiH sampannam aishvaram vaiShNavam rUpam puruShottama ||BhGS_11.3||

==============================

manyase yadi tac chakyam mayA draShTum iti prabho |
yogeshvara tato me tvam darshayAtmAnam avyayam ||BhG_11.4||

manyase cintayasi yadi mayArjunena tac chakyam draShTum iti prabho ! svAmin ! yogeshvara yogino yogAs teShAm Ishvaro yogeshvaraH, he yogeshvara ! yasmAd aham atIvArthI draShTum, tatas tasmAn me mad-artham tvam AtmAnam avyayam ||BhGS_11.4|| 

==============================

evam codito 'rjunena bhagavAn uvAca - 

pashya me pArtha rUpANi shatasho 'tha sahasrashaH |
nAnA-vidhAni divyAni nAnA-varNAkR^itIni ca ||BhG_11.5||

pashya me pArtha ! rUpANi shatasho 'tha sahasrashaH | anekasha ity arthaH | tAni ca nAnA-vidhAny aneka-prakArANi divi bhavAni divyAny aprAkR^itAni nAnA-varNAkR^itIni ca nAnA vilakShaNA nIla-pItAdi-prakArA varNAs tathAkR^itayash cAvayava-samsthAna-visheSho yeShAm rUpANAm tAni nAnA-varNAkR^itInI ca ||BhGS_11.5|| 

==============================

pashyAdityAn vasUn rudrAn ashvinau marutas tathA |
bahUny adR^iShTa-pUrvANi pashyAshcaryANi bhArata ||BhG_11.6||

pashyAdityAn dvAdasha | vasUn aShTau | rudrAn ekAdasha | ashvinau dvau | marutaH sapta-sapta-gaNA ye tAn | tathA ca bahUny anyAny apy adR^iShTa-pUrvANi manuShya-loke tvayA tvatto 'nyena vA kenacit | pashyAshcaryANy adbhutAni bhArata ||BhGS_11.6|| 

==============================

na kevalam etAvad eva - 

ihaikastham jagat kR^itsnam pashyAdya sa-carAcaram |
mama dehe guDAkesha yac cAnyad draShTum icchasi ||BhG_11.7||

ihaika-stham ekasminn eva sthitam jagat kR^itsnam samastam pashyAdya idAnIm sa-carAcaram saha careNAcareNa ca vartate mama dehe guDAkesha | yac cAnyat jaya-parAjayAdi | yat shaN^kase, yad vA jayema yadi vA no jayeyur [GItA 2.6] iti yat avocaH, tad api draShTum yadIcchasi ||BhGS_11.7|| 

==============================

kim tu - 
na tu mAm shakyase draShTum anenaiva sva-cakShuShA |
divyam dadAmi te cakShuH pashya me yogam aishvaram ||BhG_11.8||

na tu mAm vishva-rUpa-dharam shakyase draShTum anenaiva prAkR^itena sva-cakShuShA svakIyena cakShuShA | yena tu shakyase draShTum divyena, tad divyam dadAmi te tubhyam cakShuH | tena pashya me yogam aishvaram Ishvarasya mama aishvaram yogam yoga-shakty-atishayam ity arthaH ||BhGS_11.8|| 

==============================

samjaya uvAca - 

evam uktvA tato rAjan mahA-yogeshvaro hariH |
darshayAm Asa pArthAya paramam rUpam aishvaram ||BhG_11.9||

evam yathokta-prakAreNoktvA tato 'nantaram rAjan dhR^itarAShTra ! mahA-yogeshvaro mahAmsh cAsau yogeshvarash mahA-yogeshvaro harir nArAyaNo darshayAmAsa darshitavAn pArthAya pR^ithA-sutAya paramam rUpam vishva-rUpam aishvaram ||BhGS_11.9||

==============================

aneka-vaktra-nayanam anekAdbhuta-darshanam |
aneka-divyAbharaNam divyAnekodyatAyudham ||BhG_11.10||

aneka-vaktra-nayanam anekAni vaktrANi nayanAni ca yasmin rUpe tad aneka-vaktra-nayanam, anekAdbhuta-darshanam anekAny adbhutAni vismApakAni darshanAni yasmin rUpe tad anekAdbhuta-darshanam rUpam | tathAneka-divyAbharaNam anekAni divyAny AbharaNAni yasmin tad aneka-divyAbharaNam | tathA divyAnekodyatAyudham divyAny anekAny asyAdIni udyatAny AyudhAni yasmin tad divyAnekodyatAyudham | darshayAmAseti pUrveNa sambandhaH ||BhGS_11.10|| 

==============================

kim ca - 

divya-mAlyAmbara-dharam divya-gandhAnulepanam |
sarvAshcarya-mayam devam anantam vishvato-mukham ||BhG_11.11||

divya-mAlyAmbara-dharam divyAni mAlyAni puShpANy ambarANi vasrANi ca dhriyante yeneshvareNa tam divya-mAlyAmbara-dharam, divya-gandhAnulepanam divyam gandhAnulepanam yasya tam divya-gandhAnulepanam, sarvAshcarya-mayam sarvAshcarya-prAyam devam anantam nAsyAnto 'stIty anantas tam, vishvato-mukham sarvato-mukham sarva-bhUtAtma-bhUtatvAt, tam darshayAmAsa | arjuno dadarsheti vAdhyAhriyate ||BhGS_11.11||

==============================

yA punar bhagavato vishva-rUpasya bhAH, tasyA upamocyate - 

divi sUrya-sahasrasya bhaved yugapad utthitA |
yadi bhAH sadR^ishI sA syAd bhAsas tasya mahAtmanaH ||BhG_11.12||

antarikShe vA divi sUryANAm sahasram sUrya-sahasram tasya yugapad utthitasya sUrya-sahasrasya yA yugapad utthitA bhAH, sA yadi, sadR^ishI syAt tasya mahAtmano vishva-rUpasyaiva bhAsaH | yadi vA na syAt, tato vishva-rUpasyaiva bhA atiricyate ity abhiprAyaH ||BhGS_11.12||

==============================

kim ca - 
tatraikastham jagat kR^itsnam pravibhaktam anekadhA |
apashyad deva-devasya sharIre pANDavas tadA ||BhG_11.13||

tatra tasmin vishva-rUpa ekasmin sthitam eka-stham jagat kR^itsnam pravibhaktam anekadhA deva-pitR^i-manuShyAdi-bhedair apashyad dR^iShTavAn deva-devasya hareH sharIre pANDAvo 'rjunas tadA ||BhGS_11.13|| 

==============================

tataH sa vismayAviShTo hR^iShTa-romA dhanamjayaH |
praNamya shirasA devam kR^itA¤jalir abhAShata ||BhG_11.14||

tatas tam dR^iShTvA sa vismayenAviShTo vismayAviShTo hR^iShTAni romANi yasya so 'yam hR^iShTa-romA cAbhavad dhana¤jayaH | praNamya prakarSheNa namanam kR^itvA prahvI-bhUtaH san shirasA devam vishva-rUpa-dharam kR^itA¤jaliH namaskArArtham sampuTIkR^ita-hastaH sann abhAShata uktavAn ||BhGS_11.14|| 

==============================

katham ? yat tvayA darshitam vishva-rUpam, tad aham pashyAmIti svAnubhavam AviShkurvann arjuna uvAca - 

pashyAmi devAms tava deva dehe
sarvAms tathA bhUta-visheSha-samghAn |
brahmANam Isham kamalAsana-stham
R^iShImsh ca sarvAn uragAmsh ca divyAn ||BhG_11.15||

pashyAmy upalabhe he deva, tava dehe devAn sarvAn, tathA bhUta-visheSha-samghAn bhUta-visheShANAm sthAvara-jaN^gamAnAm nAnA-samsthAna-visheShANAm samghA bhUta-visheSha-samghAs tAn, kim ca - brahmANam catur-mukham Isham IshitAram prajAnAm kamalAsana-stham pR^ithivI-padma-madhye meru-karNikAsana-stham ity arthaH | R^iShImsh ca vasiShThAdIn sarvAn, uragAmsh ca vAsuki-prabhR^itIn divyAn divi bhavAn ||BhGS_11.15||

==============================


aneka-bAhUdara-vaktra-netram
pashyAmi tvA sarvato 'nanta-rUpam |
nAntam na madhyam na punas tavAdim
pashyAmi vishveshvara vishva-rUpa ||BhG_11.16||

aneka-bAhUdara-vaktra-netram aneke bAhavar udarANi vaktrANi netrANi ca yasya tava sa tvam aneka-bAhUdara-vaktra-netras tam aneka-bAhUdara-vaktra-netram | pashyAmi tvA tvAm sarvataH sarvatrAnanta-rUpam anantAni rUpANy asya ity ananta-rUpas tam ananta-rUpam | nAntam, anto 'vasAnam, na madhyam, madhyam nAma dvayoH koTyor antaram | na punas tavAdim - na devasyAntam pashyAmi, na madhyam pashyAmi, na punar Adim pashyAmi | he vishveshvara vishva-rUpa ||BhGS_11.16|| 

==============================

kim ca - 
kirITinam gadinam cakriNam ca
tejo-rAshim sarvato dIptimantam |
pashyAmi tvAm durnirIkShyam samantAd
dIptAnalArka-dyutim aprameyam ||BhG_11.17||

kirITiAnam kirITAm nAma shirobhUShaNavisheShas tat yasyAsti saH kirITI tam kirITiAnam, tathA gadinam gadAsya vidyate iti gadI tam gadinam, tathA cakriNam caktram asyAstIti cakrI tam cakriNam ca, tejo-rAshim tejaHpujam sarvatodIptimantam sarvatodIptir asyAstIti sarvatodIptimAn, tam sarvatodIptimantam pashyAmi tvAm durnirIkShyam samantAt samantataH sarvatra dIptAnalArkadyutim analash cArkash cAnalArkau dIptau analArkau dIptAnalArkau tayoH dIptAnalArkayoH dyutiriva dyutis tejo yasya tava sa tvam dIptAnalArkadyutis tam tvAm dIptAnalArkadyatim aprameyam na prameyam ashakyaparicchedam ity etat ||BhGS_11.17||

==============================

ita eva te yoga-shakti-darshanAt anuminomi - 

tvam akSharam paramam veditavyam
tvam asya vishvasya param nidhAnam |
tvam avyayaH shAshvata-dharma-goptA
sanAtanas tvam puruSho mato me ||BhG_11.18||

tvam akSharam na kSharatIti, paramam brahma veditavyam j~nAtavyam mumukShubhiH | tvam asya vishvasya samastasya jagataH param prakR^iShTam nidhAnam nidhIyate 'sminn iti nidhAnam para Ashraya ity arthaH | kim ca, tvam avyayo na tava vyayo vidyata ity avyayaH | shAshvata-dharma-goptA shashvad-bhavaH shAshvato nityo dharmas tasya goptA shAshvata-dharma-goptA | sanAtanash cirantanas tvam puruShaH paramaH mato 'bhipretaH me mama ||BhGS_11.18|| 

==============================

kim ca - 
anAdi-madhyAntam ananta-vIryam
ananta-bAhum shashi-sUrya-netram |
pashyAmi tvAm dIpta-hutAsha-vaktram
sva-tejasA vishvam idam tapantam ||BhG_11.19||

anAdi-madhyAntam Adi ca madhyam cAntash ca na vidyate yasya so 'yam anAdi-madhyAntas, tam tvAm anAdi-madhyAntam | ananta-vIryam na tava vIryasyAnto 'stIty ananta-vIryas, tam tvAm ananta-vIryam | tathAnanta-bAhum anantA bAhavo yasya tava sa tvam, ananta-bAhus tam tvAm ananta-bAhum | shashi-sUrya-netram shashi-sUryau netre yasya tava sa tvam shashi-sUrya-netras, tam tvAm shashi-sUrya-netram candrAditya-nayanam | pashyAmi tvAm dIpta-hutAsha-vaktram dIptash cAsau hutAshash ca vaktram yasya tava sa tvam dIpta-hutAsha-vaktras, tam tvAm dIpta-hutAsha-vaktram | sva-tejasA vishvam idam samastam tapantam || 

==============================

dyAv-ApR^ithivyor idam antaram hi
vyAptam tvayaikena dishash ca sarvAH |
dR^iShTvAdbhutam rUpam idam tavogram
loka-trayam pravyathitam mahAtman ||BhG_11.20||

dyAv-ApR^ithivyor idam antaram hy antarikSham vyAptam tvayaikena vishva-rUpa-dhareNa dishash ca sarvA vyAptAH | dR^iShTvA upalabhyAdbhutam vismApakam rUpam idam tavogram krUram lokAnAm trayam loka-trayam pravyathitam bhItam pracalitam vA | he mahAtman ! akShudra-svabhAva ||BhGS_11.20|| 

==============================

athAdhunA purA yad vA jayema yadi vA no jayeyuH [GItA 2.6] ity arjunasya yaH samshaya AsIt, tan-nirNayAya pANDava-jayam aikAntikam darshayAmIti pravR^itto bhagavAn | tam pashyann Aha | kim ca -
amI hi tvA sura-samghA vishanti
kecid bhItAH prA¤jalayo gR^iNanti |
svastIty uktvA maharShi-siddha-samghAH
stuvanti tvAm stutibhiH puShkalAbhiH ||BhG_11.21||

amI hi yudhyamAnA yoddhAras tvA tvAm sura-samghAH ye 'tra bhU-bhArAvatArAyAvatIrNA vasv-Adi-deva-samghA manuShya-samsthAnAs tvAm vishanti pravishanto dR^ishyante | tatra kecit bhItAH prA¤jalayaH santo gR^iNanti stuvanti tvAm anye palAyane 'py ashaktAH santaH | yuddhe pratyupasthita utpAtAdi-nimittAni upalakShya svasty astu jagata iti uktvA maharShi-siddha-samghAH maharShINAm siddhAnAm ca samghAH stuvanti tvAm stutibhiH puShkalAbhiH sampUrNAbhiH ||BhGS_11.21|| 

==============================

kim cAnyat - 
rudrAdityA vasavo ye ca sAdhyA
vishve 'shvinau marutash coShmapAsh ca |
gandharva-yakShAsura-siddha-samghA
vIkShante tvAm vismitAsh caiva sarve ||BhG_11.22||

rudrAdityAH vasavo ye ca sAdhyAH rudrAdayo gaNAH vishve-devA ashvinau ca devau marutash ca UShmapA ca pitaraH, gandharvayakShAsurasiddhasamghAH gandharShaH hAhAhUhUprabhR^itayo yakShAH kuberaprabhR^itayo 'surAH virocanaprabhR^itayaH siddhAH kapilAdayas teShAm samghAH gandharvayakShAsurasiddhasamghAH, te vIkShante pashyanti tvAm vismitAH vismayamApannAH santas te eva sarve ||BhGS_11.22|| 

==============================

yasmAt - 
rUpam mahat te bahu-vaktra-netram
mahA-bAho bahu-bAhUru-pAdam |
bahUdaram bahu-damShTrA-karAlam
dR^iShTvA lokAH pravyathitAs tathAham ||BhG_11.23||

rUpam mahad atipramANam te tava bahu-vaktra-netram bahUni vaktrANi mukhAni cakShUmShi ca yasmin tad rUpam bahu-vaktra-netram | he mahA-bAho ! bahu-bAhUru-pAdam bahavo bAhava UravaH pAdAsh ca yasmin rUpe tad bahu-bAhUru-pAdam | kim ca, bahUdaram bahUni udarANi yasminn iti bahUdaram | bahu-damShTrA-karAlam bahvIbhir damShTrAbhiH karAlam vikR^itam tad bahu-damShTrA-karAlam | dR^iShTvA rUpam IdR^isham lokA laukikAH prANinaH pravyathitAH pracalitA bhayena | tathAham api ||BhGS_11.23|| 

==============================

tatredam kAraNam - 
nabhaH-spR^isham dIptam aneka-varNam
vyAttAnanam dIpta-vishAla-netram |
dR^iShTvA hi tvAm pravyathitAntarAtmA
dhR^itim na vindAmi shamam ca viShNo ||BhG_11.24||

nabhaH-spR^isham dyu-sparsham ity arthaH | dIptam prajvalitam | aneka-varNam aneke varNA bhayaN^karAH nAnA-samsthAnA yasmin tvayi tam tvAm aneka-varNam | vyAttAnanam vyAttAni vivR^itAni AnanAni mukhAni yasmin tvayi tam tvAm vyAttAnanam | dIpta-vishAla-netram dIptAni prajvalitAni vishAlAni vistIrNAni netrANi yasmin tvayi tam tvAm dIpta-vishAla-netram dR^iShTvA hi tvAm pravyathitAntarAtmA pravyathitaH prabhIto 'ntarAtmA mano yasya mama so 'ham pravyathitAntarAtmA san dhR^itim dhairyam na vindAmi na labhe shamam copashamanam manas-tuShTim | he viShNo ||BhGS_11.24|| 

==============================
 
kasmAt ? 
damShTrA-karAlAni ca te mukhAni
dR^iShTvaiva kAlAnala-samnibhAni |
disho na jAne na labhe ca sharma
prasIda devesha jagan-nivAsa ||BhG_11.25||

damShTrA-karAlAni damShTrAbhiH karAlAni vikR^itAni te tava mukhAni dR^iShTvaivopalabhya kAlAnala-samnibhAni pralaya-kAle lokAnAm dAhako 'gniH kAlAnalas tat-sadR^ishAni kAlAnala-samnibhAni mukhAni dR^iShTvety etat | dishaH pUrvApara-vivekena na jAne diN^-mUDho jAto 'smi | ato na labhe ca nopalabhe ca sharma sukham | ataH prasIda prasanno bhava he devesha, jagan-nivAsa ||BhGS_11.25|| 

==============================

yebhyo mama parAjayAshaN^kA yAsIt sA cApagatA | yataH - 

amI ca tvAm dhR^itarAShTrasya putrAH
sarve sahaivAvanipAla-samghaiH |
bhIShmo droNaH sUta-putras tathAsau
sahAsmadIyair api yodha-mukhyaiH ||BhG_11.26||

amI ca tvAm dhR^itarAShTrasya putrAH duryodhana-prabhR^itayaH - tvaramANAH vishantIti vyavahitena sambandhaH - sarve sahaiva sahitAH avani-pAla-samghair avanim pR^ithvIm pAlayantIty avani-pAlAs teShAm samghaiH, kim ca bhIShmo droNaH sUta-putraH karNas tathAsau sahAsmadIyair api dhR^iShTadyumna-prabhR^itibhir yodha-mukhyair yodhAnAm mukhyaiH pradhAnaiH saha ||BhGS_11.26|| 

==============================

kim ca - 
vaktrANi te tvaramANA vishanti
damShTrA-karAlAni bhayAnakAni |
kecid vilagnA dashanAntareShu
sandR^ishyante cUrNitair uttamAN^gaiH ||BhG_11.27||

vaktrANi mukhAni te tava tvaramANAs tvarA-yuktAH santo vishanti | kim-vishiShTani mukhAni ? damShTrA-karAlAni bhayAnakAni bhayaN^karANi | kim ca, kecit mukhAni praviShTAnAm madhye vilagnA dashanAntareShu mAmsam iva bhakShitam samdR^ishyanta upalabhyante cUrNitaish cUrNIkR^itair uttamAN^gaiH shirobhiH ||BhGS_11.27||

==============================

katham pravishanti mukhAni ? ity Aha - 

yathA nadInAm bahavo 'mbu-vegAH
samudram evAbhimukhA dravanti |
tathA tavAmI nara-loka-vIrA
vishanti vaktrANy abhivijvalanti ||BhG_11.28||

yathA nadInAm sravantInAm bahavo 'neke 'mbUnAm vegA ambu-vegAs tvarA-visheShAH samudram evAbhimukhAH pratimukhA dravanti pravishanti | tathA tadvat tavAmI bhIShmAdayo nara-loka-vIrA manuShya-loke shUrAH vishanti vaktrANy abhivijvalanti prakAshamAnAni ||BhGS_11.28|| 

==============================

te kim-artham pravishanti katham ca ? ity Aha - 

yathA pradIptam jvalanam pataN^gA
vishanti nAshAya samR^iddha-vegAH |
tathaiva nAshAya vishanti lokAs
tavApi vaktrANi samR^iddha-vegAH ||BhG_11.29||

yathA pradIptam jvalanam agnim pataN^gAH pakShiNo vishanti nAshAya vinAshAya samR^iddha-vegAH samR^iddha udbhUto vego gatir yeShAm te samR^iddha-vegAH | tathaiva nAshAya vishanti lokAH prANinas tavApi vaktrANi samR^iddha-vegAH ||BhGS_11.29|| 

==============================

tvam punaH - 

lelihyase grasamAnaH samantAl
lokAn samagrAn vadanair jvaladbhiH |
tejobhir ApUrya jagat samagram
bhAsas tavogrAH pratapanti viShNo ||BhG_11.30||

lelihyase AsvAdayasi grasamAno 'ntaH praveshayan samantAt samantataH lokAn samagrAn samastAn vadanair vaktrair jvaladbhir dIpyamAnais tejobhir ApUrya samvyApya jagat samagram sahAgreNa samastam ity etat | kim ca, bhAso dIptayas tavogrAH krUrAH pratapanti pratApam kurvanti he viShNo vyApana-shIla ||BhGS_11.30||

==============================

yataH evam ugra-svabhAvaH, ataH - 

AkhyAhi me ko bhavAn ugra-rUpo
namo 'stu te deva-vara prasIda |
vij~nAtum icchAmi bhavantam Adyam
na hi prajAnAmi tava pravR^ittim ||BhG_11.31||

AkhyAhi kathaya me mahyam ko bhavAn ugra-rUpaH krUrAkAraH | namo 'stu te tubhyam he deva-vara devAnAm pradhAna, prasIda prasAdam kuru | vij~nAtum visheSheNa j~nAtum icchAmi bhavantam Adyam Adau bhavam Adyam, na hi yasmAt prajAnAmi tava tvadIyAm pravR^ittim ceShTam ||BhGS_11.31||

==============================

shrI-bhagavAn uvAca - 
kAlo 'smi loka-kShaya-kR^it pravR^iddho
lokAn samAhartum iha pravR^ittaH |
R^ite 'pi tvA na bhaviShyanti sarve
ye 'vasthitAH pratyanIkeShu yodhAH ||BhG_11.32||

kAlo 'smi loka-kShaya-kR^it lokAnAm kShayam karotIti loka-kShaya-kR^it pravR^iddho vR^iddhim gataH | yad-artham pravR^iddhas tac chR^iNu - lokAn samAhartum samhartum ihAsmin kAle pravR^ittaH | R^ite 'pi vinApi tvA tvAm na bhaviShyanti bhIShma-droNa-karNa-prabhR^itayaH sarve, yebhyas tava AshaN^kA, ye 'vasthitAH pratyanIkeShu anIkam anIkam prati pratyanIkeShu pratipakSha-bhUteShu anIkeShu yodhA yoddhAraH ||BhGS_11.32|| 

==============================

yasmAd evam - 
tasmAt tvam uttiShTha yasho labhasva
jitvA shatrUn bhuN^kShva rAjyam samR^iddham |
mayaivaite nihatAH pUrvam eva
nimitta-mAtram bhava savyasAcin ||BhG_11.33||

tasmAt tvam uttiShTha bhIShma-prabhR^itayo 'tirathA ajeyA devair apy arjunena jitA iti yashaH labhasva | kevalam puNyair hi tat prApyate | jitvA shatrUn duryodhana-prabhR^itIn bhuN^kShva rAjyam samR^iddham asapatnam akaNTakam | mayaivaite nihatA nishcayena hatAH prANair viyojitAH pUrvam eva | nimitta-mAtram bhava tvam | he savyasAcin ! savyena vAmenApi hastena sharANAm kShepAt savyasAcIty ucyate 'rjunaH ||BhGS_11.33||

==============================

droNam ca bhIShmam ca jayadratham ca
karNam tathAnyAn api yodha-vIrAn |
mayA hatAms tvam jahi mA vyathiShThA
yudhyasva jetAsi raNe sapatnAn ||BhG_11.34||

droNam ca, yeShu yeShu yodheShv arjunasyAshaN^kA tAms tAn vyapadishati bhagavAn mayA hatAn iti | tatra droNa-bhIShmayos tAvat prasiddham AshaN^kA-kAraNam | droNas tu dhanur-vedAcAryo divyAstra-sampannaH | Atmanash ca visheShato gurur gariShThaH | bhIShmash ca svacchanda-mR^ityur divyAstra-sampannash ca parashurAmeNa dvandva-yuddham agamat, na ca parAjitaH | tathA jayadrathaH | yasya pitA tapash carati mama putrasya shiro bhUmau nipAtayiShyati yaH, tasyApi shiraH patiShyatIti | karNo 'pi vAsava-dattayA shaktyA tv amoghayA sampannaH sUrya-putraH kAnIno yataH, atas tan-nAmnaiva nirdeshaH | mayA hatAn tvam jahi nimitta-mAtreNa | mA vyathiShThAs tebhyo bhayam mA kArShIH | yudhyasva jetAsi duryodhana-prabhR^itIn raNe yuddhe sapatnAn shatrUn ||BhGS_11.34|| 

==============================

samjaya uvAca - 

etac chrutvA vacanam keshavasya
kR^itA¤jalir vepamAnaH kirITI |
namaskR^itvA bhUya evAha kR^iShNam
sa-gadgadam bhIta-bhItaH praNamya ||BhG_11.35||

etat shrutvA vacanam keshavasya pUrvoktam kR^itA¤jaliH san vepamAnaH kampamAnaH kirITI namaskR^itvA | bhUyaH punar evAhoktavAn kR^iShNam sa-gadgadam bhayAviShTasya duHkhAbhighAtAt snehAviShTasya ca harShodbhavAt, ashru-pUrNa-netratve sati shleShmaNA kaNThAvarodhaH | tatash ca vAco 'pATavam manda-shabdatvam yat sa-gadgadas tena saha vartateti sa-gadgadam vacanam Aheti vacana-kriyA-visheShaNam etat | bhIta-bhItaH punaH punar bhayAviShTa-cetAH san praNamya prahvo bhUtvA | Aheti vyavahitena sambandhaH ||BhGS_11.35|| 

==============================

arjuna uvAca - 
sthAne hR^iShIkesha tava prakIrtyA
jagat prahR^iShyaty anurajyate ca |
rakShAmsi bhItAni disho dravanti
sarve namasyanti ca siddha-samghAH ||BhG_11.36||

sthAne yuktam | kim tat ? tava prakItryA tvan-mAhAtmya-kIrtanena shrutena | he hR^iShIkesha ! yat jagat prahR^iShyati praharSham upaiti, tat sthAne yuktam ity arthaH | athavA viShaya-visheShaNam sthAna iti | yukto harShAdi-viShayo bhagavAn, yata IshvaraH sarvAtmA sarva-bhUta-suhR^ic ceti | tathAnurajyate 'nurAgam copaiti | tac ca viShaya iti vyAkhyeyam | kim ca, rakShAmsi bhItAni bhayAviShTani disho dravanti gacchanti | tac ca sthAne viShaye | sarve namasyanti namaskurvanti ca siddha-samghAH siddhAnAm samudAyAH kapilAdInAm, tac ca sthAne ||BhGS_11.36||

==============================

bhagavato harShAdi-viShayatve hetum darshayati - 

kasmAc ca te na nameran mahAtman
garIyase brahmaNo 'py Adi-kartre |
ananta devesha jagan-nivAsa
tvam akSharam sad asat tat-param yat ||BhG_11.37||

kasmAc ca hetos te tubhyam na nameran namaskuryur he mahAtman ! garIyase gurutarAya | yato brahmaNo hiraNyagarbhasyApi Adi-kartA kAraNam atas tasmAd Adi-kartre | katham ete na namaskuryuH ? ato harShAdInAm namaskArasya ca sthAnam tvam arho viShaya ity arthaH | he 'nanta devesha he jagan-nivAsa tvam akSharam tat param, yad vedAnteShu shrUyate | kim tat ? sad asad iti | sad vidyamAnam, asac ca yatra nAstIti buddhiH | ta upadhAna-bhUte sad-asatI yasyAkSharasya, yad-dvAreNa sad asad ity upacaryate | paramArthatas tu sad-asatoH param tat akSharam yad akSharam veda-vido vadanti [GItA 8.11] | tat tvam eva, nAnyad ity abhiprAyaH ||BhGS_11.37||

==============================

punar api stauti - 
tvam Adi-devaH puruShaH purANas
tvam asya vishvasya param nidhAnam |
vettAsi vedyam ca param ca dhAma
tvayA tatam vishvam ananta-rUpa ||BhG_11.38||

tvam Adi-devo jagataH sraShTR^itvAt | puruShaH, puri shayanAt purANash cirantanas tvam evAsya vishvasya param prakR^iShTam nidhAnam nidhIyate 'smin jagat sarvam mahA-pralayAdAv iti | kim ca, vettAsi, veditAsi sarvasyaiva vedya-jAtasya | yac ca vedyam vedanArham tac cAsi param ca dhAma paramam padam vaiShNavam | tvayA tatam vyAptam vishvam samastam | he 'nanta-rUpa ! anto na vidyate tava rUpANAm ||BhGS_11.38|| 

==============================

kim ca - 
vAyur yamo 'gnir varuNaH shashAN^kaH
prajApatis tvam prapitAmahash ca |
namo namas te 'stu sahasra-kR^itvaH
punash ca bhUyo 'pi namo namas te ||BhG_11.39||

vAyus tvam yamash cAgniH varuNo 'pAm patiH shashAN^kash candramAH prajApatis tvam kashyapAdiH prapitAmahash ca pitAmahasyApi pitA prapitAmahaH, brahmaNo 'pi pitA ity arthaH | namo namas te tubhyam astu sahasra-kR^itvaH | punash ca bhUyo 'pi namo namas te | bahusho namaskAra-kriyAbhyAsAvR^itti-gaNanam kR^itva-sucocyate | punash ca bhUyo 'pIti shraddhA-bhakta-yati-shayAd aparitoSham Atmano darshayati ||BhGS_11.39|| 

==============================

tathA - 
namaH purastAd atha pR^iShThatas te
namo 'stu te sarvata eva sarva |
ananta-vIryAmita-vikramas tvam
sarvam samApnoShi tato 'si sarvaH ||BhG_11.40||

namaH purastAt pUrvasyAm dishi tubhyam, atha pR^iShThatas te pR^iShThato 'pi ca te namo 'stu te sarvata eva sarvAsu dikShu sarvatra sthitAya | he sarva ! ananta-vIryAmita-vikramo 'nantam vIryam asya, amito vikramo 'sya | vIryam sAmarthyam vikramaH parAkramaH | vIryavAn api kashcit shatru-vadhAdi-viShaye na parAkramate, manda-parAkramo vA | tvam tv ananta-vIryo 'mita-vikramash cety ananta-vIryAmita-vikramaH | sarvam samastam jagat samApnoShi samyag ekenAtmanA vyApnoShi yataH, tatas tasmAd asi bhavasi sarvas tvam | tvayA vinAbhUtam na kimcid astIty abhiprAyaH ||BhGS_11.40||

==============================

yato 'ham tvan-mAhAtmyAparij~nAnAd aparAddhaH | ataH - 

sakheti matvA prasabham yad uktam
he kR^iShNa he yAdava he sakheti |
ajAnatA mahimAnam tavedam
mayA pramAdAt praNayena vApi ||BhG_11.41||

sakhA samAna-vayA iti matvA j~nAtvA viparIta-buddhyA prasabham abhibhUya prasahya yad uktam he kR^iShNa he yAdava he sakheti cAjAnatAj~nAninA mUDhena | kim ajAnatA ? ity Aha - mahimAnam mAhAtmyam tavedam Ishvarasya vishva-rUpam | tavedam mahimAnam ajAnateti vaiyadhikaraNyena sambandhaH | tavemam iti pATho yady asti, tadA sAmAnAdhikaraNyam eva | mayA pramAdAt vikShipta-cittatayA, praNayena vApi | praNayo nAma sneha-nimitto visrambhaH | tenApi kAraNena yad uktavAn asmi ||BhGS_11.41|| 

==============================

yac cAvahAsArtham asatkR^ito 'si
vihAra-shayyAsana-bhojaneShu |
eko 'tha vApy acyuta tat-samakSham
tat kShAmaye tvAm aham aprameyam ||BhG_11.42||

yac cAvahAsArtham parihAsa-prayojanAyAsatkR^itaH paribhUto 'si bhavasi | kva ? vihAra-shayyAsana-bhojaneShu | viharaNam vihAraH pAda-vyAyAmaH, shayanam shayyA, Asanam AsthAyikA, bhojanam adanam, ity eteShu vihAra-shayyAsana-bhojaneShu, ekaH parokShaH sann asatkR^ito 'si paribhUto 'si | athavApi he 'cyuta ! tat samakSham, tac-chabdaH kriyA-visheShaNArthaH, pratyakSham vAsatkR^ito 'si tat sarvam aparAdha-jAtam kShAmaye kShamAm kAraye tvAm aham aprameyam pramANAtItam ||BhGS_11.42|| 

==============================

yatas tvam - 

pitAsi lokasya carAcarasya
tvam asya pUjyash ca gurur garIyAn |
na tvat-samo 'sty abhyadhikaH kuto 'nyo
loka-traye 'py apratima-prabhAva ||BhG_11.43||

pitAsi janayitAsi lokasya prANi-jAtasya carAcarasya sthAvara-jaN^gamasya | na kevalam tvam asya jagataH pitA | pUjyash ca pUjArhaH, yato gurur garIyAn gurutaraH | kasmAd gurutaras tvam ity Aha - na tvat-samas tvat-tulyo 'sti | na hIshvara-dvayam sambhavati, aneke varatve vyavahArAnupapatteH | tvat-sama eva tAvad anyo na sambhavati | kuta evAnyo 'bhyadhikaH syAt loka-traye 'pi sarvasmin ? apratima-prabhAva ! pratimIyate yayA sA pratimA, na vidyate pratimA yasya tava prabhAvasya sa tvam apratima-prabhAvo he 'pratima-prabhAva niratishaya-prabhAva ity arthaH ||BhGS_11.43|| 

==============================

yata evam - 

tasmAt praNamya praNidhAya kAyam
prasAdaye tvAm aham Isham IDyam |
piteva putrasya sakheva sakhyuH
priyaH priyAyArhasi deva soDhum ||BhG_11.44||

tasmAt praNamya namaskR^itya, praNidhAya prakarSheNa nIcair dhR^itvA kAyam sharIram, prasAdaye prasAdam kAraye tvAm aham Isham IshitAram, IDyam stutyam | tvam punaH putrasyAparAdham pitA yathA kShamate, sarvam sakheva sakhyur aparAdham, yathA vA priyaH priyAyA aparAdham kShamate | evam arhasi he deva ! soDhum prasahitum kShantum ity arthaH ||BhGS_11.44|| 

==============================

adR^iShTa-pUrvam hR^iShito 'smi dR^iShTvA
bhayena ca pravyathitam mano me |
tad eva me darshaya deva rUpam
prasIda devesha jagan-nivAsa ||BhG_11.45||

adR^iShTa-pUrvam na kadAcid api dR^iShTa-pUrvam idam vishva-rUpam tava mayAnyairvA, tat aham dR^iShTvA hR^iShito 'smi | bhayena ca pravyathitam manaH me | atas tad eva me mama darshaya he deva rUpam yat matsakham | prasIda devesha, jagan-nivAsa jagato nivAso jagan-nivAsaH, he jagan-nivAsa ||BhGS_11.45|| 

==============================

kirITinam gadinam cakra-hastam
icchAmi tvAm draShTum aham tathaiva |
tenaiva rUpeNa catur-bhujena
sahasra-bAho bhava vishva-mUrte ||BhG_11.46||

kirITinam kirITavantam tathA gadinam gadAvantam cakra-hastam icchAmi tvAm prArthaye tvAm draShTum aham, tathaiva pUrvavad ity arthaH | yata evam, tasmAt tenaiva rUpeNa vasudeva-putra-rUpeNa catur-bhujena, sahasra-bAho ! vArtamAnikena vishva-rUpeNa, bhava vishva-mUrte | upasamhR^itya vishva-rUpam, tenaiva rUpeNa bhavety arthaH ||BhGS_11.46|| 

==============================

arjunam bhItam upalabhya, upasamhR^itya vishva-rUpam, priya-vacanena AshvAsayan shrI-bhagavAn uvAca - 

mayA prasannena tavArjunedam
rUpam param darshitam Atma-yogAt |
tejo-mayam vishvam anantam
Adyam yan me tvad-anyena na dR^iShTa-pUrvam ||BhG_11.47||

mayA prasannena, prasAdo nAma tvayy anugraha-buddhiH, tadvatA prasannena mayA tava | he 'rjuna ! idam param rUpam vishva-rUpam darshitam Atma-yogAd Atmana aishvaryasya sAmarthyAt | tejo-mayam tejaH-prAyam vishvam samastam anantam anta-rahitam Adau bhavam Adyam, yad rUpam me mama tvad-anyena tvatto 'nyena kenacin na dR^iShTa-pUrvam ||BhGS_11.47|| 

==============================

Atmano mama rUpa-darshanena kR^itArtha eva tvam samvR^itta iti tat stauti - 

na veda yaj~nAdhyayanair na dAnair
na ca kriyAbhir na tapobhir ugraiH |
evam-rUpaH shakya aham nR^i-loke
draShTum tvad-anyena kuru-pravIra ||BhG_11.48||

na veda-yaj~nAdhyayanaish caturNAm api vedAnAm adhyayanair yathAvat yaj~nAdhyayanaish ca - vedAdhyayanair eva yaj~nAdhyayanasya siddhatvAt pR^ithak yaj~nAdhyayana-grahaNam yaj~na-vij~nAnopalakShaNArtham - tathA na dAnais tulA-puruShAdibhiH, na ca kriyAbhir agnihotrAdibhiH shrautAdibhiH, nApi tapobhir ugraish cAndrAyaNAdibhir ugrair ghoraiH, evam-rUpo yathA-darshitam vishva-rUpam yasya so 'ham evam-rUpo na shakyo 'ham nR^i-loke manuShya-loke draShTum tvad-anyena tvatto 'nyena kura-pravIra ||BhGS_11.48|| 

==============================

mA te vyathA mA ca vimUDha-bhAvo
dR^iShTvA rUpam ghoram IdR^iN^ mamedam |
vyapeta-bhIH prIta-manAH punas tvam
tad eva me rUpam idam prapashya ||BhG_11.49||

mA te vyathA mA bhUt te bhayam, mA ca vimUDha-bhAvo vimUDha-cittatA, dR^iShTvopalabhya rUpam ghoram IdR^ik yathA-darshitam mamedam | vyapeta-bhIr vigata-bhayaH, prIta-manAsh ca san punar bhUyas tvam tad eva catur-bhujam rUpam shaN^kha-cakra-gadAdharam taveShTam rUpam idam prapashya ||BhGS_11.49|| 

==============================

samjaya uvAca - 
ity arjunam vAsudevas tathoktvA
svakam rUpam darshayAm Asa bhUyaH |
AshvAsayAm Asa ca bhItam enam
bhUtvA punaH saumya-vapur mahAtmA ||BhG_11.50||

ity evam arjunam vAsudevas tathA-bhUtam vacanam uktvA, svakam vasudevasya gR^ihe jAtam rUpam darshayAmAsa darshitavAn bhUyaH punaH | AshvAsayAmAsa ca AshvAsitavAn bhItam enam, bhUtvA punaH saumya-vapuH prasanna-deho mahAtmA ||BhGS_11.50|| 

==============================

arjuna uvAca - 
dR^iShTvedam mAnuSham rUpam tava saumyam janArdana |
idAnIm asmi samvR^ittaH sa-cetAH prakR^itim gataH ||BhG_11.51||

dR^iShTvedam mAnuSham rUpam mat-sakham prasannam tava saumyam janArdana, idAnIm, adhunAsmi samvR^ittaH samjAtaH | kim ? sa-cetAH prasanna-cittaH prakR^itim svabhAvam gatash cAsmi ||BhGS_11.51|| 

==============================

shrI-bhagavAn uvAca - 

sudurdarsham idam rUpam dR^iShTavAn asi yan mama |
devA apy asya rUpasya nityam darshana-kAN^kShiNaH ||BhG_11.52||

sudurdarsham suShThu duHkhena darshanam asyeti sudurdarsham | idam rUpam dR^iShTavAn asi yan mama, devA apy asya mama rUpasya nityam sarvadA darshana-kAN^kShiNaH | darshanepsavo 'pi na tvam iva dR^iShTavantaH, na drakShyanti cety abhiprAyaH ||BhGS_11.52||

==============================

kasmAt ? - 

nAham vedair na tapasA na dAnena na cejyayA |
shakya evam-vidho draShTum dR^iShTavAn asi mAm yathA ||BhG_11.53||

nAham vedaiH R^ig-yajuH-sAmAtharva-vedaish caturbhir api, na tapasA ugreNa cAndrAyaNAdinA, na dAnena go-bhU-hiraNyAdinA, na cejyayA yaj~nena pUjayA vA shakyaH evam-vidho yathA-darshita-prakAro draShTum dR^iShTavAn asi mAm yathA tvam ||BhGS_11.53|| 

==============================

katham punaH shakya ity ucyate - 

bhaktyA tv ananyayA shakya aham evam-vidho 'rjuna |
j~nAtum draShTum ca tattvena praveShTum ca parantapa ||BhG_11.54||

bhaktyA tu kim-vishiShTayA ity Aha - ananyayApR^ithag-bhUtayA, bhagavato 'nyatra pR^ithaN^ na kadAcid api yA bhavati sA tv ananyA bhaktiH | sarvair api karaNaiH vAsudevAd anyan na upalabhyate yayA, sAnanyA bhaktiH, tayA bhaktyA shakyo 'ham evam-vidho vishva-rUpa-prakAro he 'rjuna, j~nAtum shAstrataH | na kevalam j~nAtum shAstrataH, draShTum ca sAkShAt-kartum tattvena tattvataH, praveShTum ca mokSham ca gantum parantapa ||BhGS_11.54||

==============================

adhunA sarvasya gItA-shAstrasya sAra-bhUto 'rtho niHshreyasArtho 'nuShTheyatvena samuccityocyate - 

mat-karma-kR^in mat-paramo mad-bhaktaH saN^ga-varjitaH |
nirvairaH sarva-bhUteShu yaH sa mAm eti pANDava ||BhG_11.55||

mat-karma-kR^in mad-artham karma mat-karma, tat karotIti mat-karma-kR^it | mat-paramaH - karoti bhR^ityaH svAmi-karma, na tv AtmanaH paramA pretya gantavyA gatir iti svAminam pratipadyate | ayam tu mat-karma-kR^in mAm eva paramAm gatim pratipadyate iti mat-paramaH, aham paramaH parA gatir yasya so 'yam mat-paramaH | tathA mad-bhakto mAm eva sarva-prakAraiH sarva-prakAraiH sarvAtmanA sarvotsAhena bhajate iti mad-bhaktaH | saN^ga-varjito dhana-putra-mitra-kalatra-bandhu-vargeShu saN^ga-varjitaH saN^gaH prItiH snehas tad-varjitaH | nirvairo nirgata-vairaH sarva-bhUteShu shatru-bhAva-rahita Atmano ' tyantApakAra-pravR^itteShv api | ya IdR^isho mad-bhaktaH sa mAm eti | aham eva tasya parA gatiH, nAnyA gatiH kAcit bhavati | ayam tavopadesha iShTo mayA upadiShTaH | he pANDAva ! iti ||BhGS_11.55|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
ekAdasho 'dhyAyaH ||11||


__________________________________________________________

BhG 12

atha bhakti-yogo nAma dvAdasho 'dhyAyaH

(shrI-shaN^karAcArya-bhagavat-pAda-kR^ita-bhAShyam)

dvitIyAdhyAya-prabhR^itiShu vibhUty-anteShu adhyAyeShu paramAtmano brahmaNo 'kSharasya vidhvasta-sarvopAdhi-visheShasyopAsanam uktam | sarva-yogaishvarya-sarva-j~nAna-shaktimat-sattvopAdher Ishvarasya tatra copAsanam tatra tatroktam | vishva-rUpAdhyAye tv aishvaram Adyam samasta-jagad-Atma-rUpam vishva-rUpam tvadIyam darshitam upAsanArtham eva tvayA | tac ca darshayitvA uktavAn asi mat-karma-kR^id [GItA 11.55] ity Adi | ato 'ham anayor ubhayoH pakShayor vishiShTatara-bubhutsayA tvAm pR^icchAmIty arjuna uvAca - 

evam satata-yuktA ye bhaktAs tvAm paryupAsate |
ye cApy akSharam avyaktam teShAm ke yoga-vittamAH ||BhG_12.1||

evam ity atItAnantara-lokena uktam artham parAmR^ishati mat-karma-kR^id ity AdinA | evam satata-yuktAH, nairantaryeNa bhagavat-karmAdau yathokte 'rthe samAhitAH santaH pravR^ittA ity arthaH | ye bhaktA ananya-sharaNAH santas tvAm yathA-darshitam vishva-rUpam paryupAsate dhyAyanti | ye cAnye 'pi tyakta-sarveShaNAH samnyasta-sarva-karmANo yathA-visheShitam brahmAkSharam nirasta-sarvopAdhitvAd avyaktam akaraNa-gocaram | yad dhi karaNa-gocaram tad vyaktam ucyate, a¤jer dhAtos tat-karmakatvAt | idam tv akSharam tad-viparItam, shiShTau ca ucyamAnair visheShaNair vishiShTam, tad ye cApi paryupAsate, teShAm ubhayeShAm madhye ke yogi-vittamAH ? ke 'tishayena yoga-vida ity arthaH ||BhGS_12.1|| 

==============================

shrI-bhagavAn uvAca - ye tv akSharopAsakAH samyag-darshino nivR^ittaiShaNAs te tAvat tiShThantu | tAn prati yad vaktavyam, tad upariShTAd vakShyAmaH | ye tv itare - 

mayy Aveshya mano ye mAm nitya-yuktA upAsate |
shraddhayA parayopetAs te me yuktatamA matAH ||BhG_12.2||

mayi vishva-rUpe parameshvara Aveshya samAdhAya mano ye bhaktAH santaH, mAm sarva-yoge varANAm adhIshvaram sarvaj~nam vimukta-rAgAdi-klesha-timira-dR^iShTim, nitya-yuktA atItAnantarAdhyAyAntokta-shlokArtha-nyAyena satata-yuktAH santa upAsate shraddhayA parayA prakR^iShTayopetAH, te me mama matA abhipretA yuktatamA iti | nairantaryeNa hi te mac-cittatayAho-rAtram ativAhayanti | ato yuktam tAn prati yuktatamA iti vaktum ||BhGS_12.2|| 

==============================
 
kim itare yuktatamA na bhavanti ? na | kimtu tAn prati yad vaktavyam, tac chR^iNu - 

ye tv akSharam anirdeshyam avyaktam paryupAsate |
sarvatra-gam acintyam ca kUTastham acalam dhruvam ||BhG_12.3||

ye tv akSharam anirdeshyam, avyaktatvAd ashabda-gocareti na nirdeShTum shakyate, ato 'nirdeshyam | avyaktam na kenApi pramANena vyajyata ity avyaktam paryupAsate pari samantAd upAsate | upAsanam nAma yathA-shAstram upAsyasyArthasya viShayI-karaNena sAmIpyam upagamya taila-dhArAvat samAna-pratyaya-pravAheNa dIrgha-kAlam yad Asanam, tad upAsanam AcakShate | akSharasya visheShaNam Aha - sarvatra-gam vyomavad vyApy acintyam cAvyaktatvAd acintyam | yad dhi karaNa-gocaram, tan manasApi cintyam, tad-viparItatvAd acintyam akSharam, kUTa-stham dR^ishyamAna-guNam antar-doSham vastu kUTam | kUTa-rUpam kUTa-sAkShyam ity Adau kUTa-shabdaH prasiddho loke | tathA cAvidyAdy-aneka-samsAra-bIjam antar-doShavan mAyA-vyAkR^itAdi-shabda-vAcyatayA mAyAm tu prakR^itim vidyAn mAyinam tu maheshvaram [ÁvetU 4.10], mama mAyA duratyayA [GItA 7.14] ity Adau prasiddham yat tat kUTam, tasmin kUTe sthitam kUTa-stham tad-adhyakShatayA | athavA, rAshir iva sthitam kUTa-stham ata evAcalam | yasmAd acalam, tasmAd dhruvam, nityam ity arthaH ||BhGS_12.3||

==============================

samniyamyendriya-grAmam sarvatra sama-buddhayaH |
te prApnuvanti mAm eva sarva-bhUta-hite ratAH ||BhG_12.4||

samniyamya samyak niyamya upasamhR^itya indriya-grAmam indriya-samudAyam sarvatra sarvasmin kAle sama-buddhayaH samA tulyA buddhir yeShAm iShTAniShTa-prAptau te sama-buddhayaH | te ye evam-vidhAs te prApnuvanti mAm eva sarva-bhUta-hite ratAH | na tu teShAm vaktavyam kimcit mAm te prApnuvantIti | j~nAnI tv Atmaiva me matam iti hy uktam | na hi bhagavat-svarUpANAm satAm yuktatamatvam ayuktatamatvam vA vAcyam ||BhGS_12.4|| 

==============================

kim tu - 
klesho 'dhikataras teShAm avyaktAsakta-cetasAm |
avyaktA hi gatir duHkham dehavadbhir avApyate ||BhG_12.5||

klesho 'dhikataraH | yadyapi mat-karmAdi-parANAm klesho 'dhika eva | klesho 'dhikataras tv akSharAtmanAm paramArtha-darshinAm dehAbhimAna-parityAga-nimittaH | avyaktAsakta-cetasAm avyakta Asaktam ceto yeShAm te 'vyaktAsakta-cetasas teShAm avyaktAsakta-cetasAm | avyaktA hi yasmAd yA gatir akSharAtmikA duHkham sA dehavadbhir dehAbhimAnavadbhir avApyate | ataH klesho 'dhikataraH | akSharopAsakAnAm yad vartanam, tad upariShTAd vakShyAmaH ||BhGS_12.5|| 

==============================

ye tu sarvANi karmANi mayi samnyasya mat-parAH |
ananyenaiva yogena mAm dhyAyanta upAsate ||BhG_12.6||

ye tu sarvANi karmANi mayIshvare samnyasya mat-parA aham paro yeShAm te mat-parAH santo 'nanyenaivAvidyamAnam anyat Alambanam vishva-rUpam devam AtmAnam muktvA yasya so 'nanyas tenAnanyenaiva | kena ? yogena samAdhinA mAm dhyAyantash cintayanta upAsate ||BhGS_12.6|| 

==============================

teShAm kim ? - 

teShAm aham samuddhartA mR^ityu-samsAra-sAgarAt |
bhavAmi nacirAt pArtha mayy Aveshita-cetasAm ||BhG_12.7||

teShAm mad-upAsanaika-parANAm aham IshvaraH samuddhartA | kutaH ? ity Aha - mR^ityu-samsAra-sAgarAn mR^ityu-yuktaH samsAro mR^ityu-samsAraH, sa eva sAgara iva sAgaraH, dustaratvAt, tasmAt mR^ityu-samsAra-sAgarAt aham teShAm samuddhartA bhavAmi na cirAt | kim tarhi ? kShipram eva he pArtha, mayi Aveshita-cetasAm mayi vishva-rUpa Aveshitam samAhitam ceto yeShAm te mayy Aveshita-cetasas teShAm ||BhGS_12.7|| 

==============================

yata evam, tasmAt - 

mayy eva mana Adhatsva mayi buddhim niveshaya |
nivasiShyasi mayy eva ata Urdhvam na samshayaH ||BhG_12.8||

mayy eva vishva-rUpa Ishvare manaH samkalpa-vikalpAtmakam Adhatsva sthApaya | mayy evAdhyavasAyam kurvatIm buddhim Adhatsva niveshaya | tatas te kim syAd iti sR^iNu - nivasiShyasi nivatsyasi nishcayena mad-AtmanA mayi nivAsam kariShyasi | evAtaH sharIra-pAtAd Urdhvam | na samshayaH, samshayo 'tra na kartavyaH ||BhGS_12.8|| 

==============================

atha cittam samAdhAtum na shaknoShi mayi sthiram |
abhyAsa-yogena tato mAm icchAptum dhana¤jaya ||BhG_12.9||

atha evam yathAvocam tathA mayi cittam samAdhAtum sthApayitum sthiram acalam na shaknoShi cet, tataH pashcAd abhyAsa-yogena | cittasyaikasmin Alambane sarvataH samAhR^itya punaH punaH sthApanam abhyAsaH | tat-pUrvako yogaH samAdhAna-lakShaNas tenAbhyAsa-yogena mAm vishva-rUpam iccha prArthayasva Aptum prAptum | he dhana¤jaya ||BhGS_12.9|| 

==============================

abhyAse 'py asamartho 'si mat-karma-paramo bhava |
mad-artham api karmANi kurvan siddhim avApsyasi ||BhG_12.10||

abhyAse 'py asamartho 'sy ashakto 'si, tarhi mat-karma-paramo bhava mad-artham karma mat-karma tat-paramaH mat-karma-paramaH, mat-karma-pradhAna ity arthaH | abhyAsena vinA mad-artham api karmANi kevalam kurvan siddhim sattva-shuddhi-yoga-j~nAna-prApti-dvAreNAvApsyasi ||BhGS_12.10|| 

==============================

athaitad apy ashakto 'si kartum mad-yogam AshritaH |
sarva-karma-phala-tyAgam tataH kuru yatAtmavAn ||BhG_12.11||

atha punar etad api yad uktam mat-karma-paramatvam, tat kartum ashakto 'si, mad-yogam, Ashrito mayi kriyamANAni karmANi samnyasya yat karaNam teShAm anuShThAnam sa mad-yogaH, tam AshritaH san, sarva-karma-phala-tyAgam sarveShAm karmaNAm phala-samnyAsam sarva-karma-phala-tyAgam tato 'nantaram kuru yatAtmavAn samyata-cittaH san ity arthaH ||BhGS_12.11|| 

==============================

idAnIm sarva-karma-phala-tyAgam stauti - 

shreyo hi j~nAnam abhyAsAj j~nAnAd dhyAnam vishiShyate |
dhyAnAt karma-phala-tyAgas tyAgAc chAntir anantaram ||BhG_12.12||

shreyo hi prashasyataram j~nAnam | kasmAt ? viveka-pUrvakAd abhyAsAt | tasmAd api j~nAnAj j~nAna-pUrvakam dhyAnam vishiShyate | j~nAnavato dhyAnAd api karma-phala-tyAgo vishiShyata ity anuShajyate | evam karma-phala-tyAgAt pUrva-visheShaNavataH shAntir upashamaH sa-hetukasya samsArasyAnantaram eva syAt, na tu kAlAntaram apekShate |

aj~nasya karmaNi pravR^ittasya pUrvopadiShTopAyAnuShThAnAshaktau sarva-karmaNAm phala-tyAgaH shreyaH-sAdhanam upadiShTam, na prathamam eva | atash ca shreyo hi j~nAnam abhyAsAd ity uttarottara-vishiShTatvopadeshena sarva-karma-phala-tyAgaH stUyate, sampanna-sAdhanAnuShThAnAshaktau anuShTheyatvena shrutatvAt | kena sAdharmyeNa stutitvam ? yadA sarve pramucyanta iti sarva-kAma-prahANAd amR^itatvam uktam | tat prasiddham | kAmAsh ca sarve shrauta-smArta-karmaNAm phalAni | tat-tyAge ca viduSho dhyAna-niShThasyAnantaraiva shAntir iti sarva-kAma-tyAga-sAmAnyam aj~na-karma-phala-tyAgasyAstIti tat-sAmAnyAt sarva-karma-phala-tyAga-stutir iyam prarocanArthA | yathAgastyena brAhmaNena samudraH pIta itIdAnImtanA api brAhmaNA brAhmaNatva-sAmAnyAt stUyante, evam karma-phala-tyAgAt karma-yogasya shreyaH sAdhanatvam abhihitam ||BhGS_12.12||

==============================

atra cAtmeshvara-bhedam Ashritya vishva-rUpa Ishvare cetaH-samAdhAna-lakShaNo yoga uktaH, IshvarArtham karmAnuShThAnAdi ca | athaitad apy ashakto 'si [GItA 12.11] ity aj~nAna-kArya-sUcanAn nAbheda-darshino 'kSharopAsakasya karma-yoga upapadyata iti darshayati | tathA karma-yogino 'kSharopAsanAnupapattim | te prApnuvanti mAm eva [GItA 12.4] ity akSharopAsakAnAm kaivalya-prAptau svAtantryam uktvA, itareShAm pAratantryAd IshvarAdhInatAm darshitavAn teShAm aham samuddhartA [GItA 12.7] iti | yadi hIshvarasyAtma-bhUtAs te matA abheda-darshitvAt, akShara-svarUpA eva ta iti samuddharaNa-karma-vacanam tAn praty apeshalam syAt | yasmAc cArjunasyAtyantam eva hitaiShI bhagavAn tasya samyag-darshanAnanvitam karma-yogam bheda-dR^iShTimantam eva upadishati | na cAtmAnam Ishvaram pramANato buddhvA kasyacid guNa-bhAvam jigamiShati kashcid, virodhAt | tasmAd akSharopAsakAnAm samyag darshana-niShThAnAm samnyAsinAm tyakta-sarveShaNAnAm adveShTA sarva-bhUtAnAm ity Adi-dharma-pUgam sAkShAd amR^itatva-kAraNam vakShyAmIti pravartate - 

adveShTA sarva-bhUtAnAm maitraH karuNa eva ca |
nirmamo nirahamkAraH sama-duHkha-sukhaH kShamI ||BhG_12.13||

adveShTA sarva-bhUtAnAm na dveShTA, Atmano duHkha-hetum api na kimcid dveShTi, sarvANi bhUtAny Atmatvena hi pashyati | maitro mitra-bhAvo maitrI mitratayA vartata iti maitraH | karuNa eva ca, karuNA kR^ipA duHkhiteShu dayA, tadvAn karuNaH, sarva-bhUtAbhaya-pradaH, samnyAsIty arthaH | nirmamo mama-pratyaya-varjitaH | nirahamkAro nirgatAham-pratyayaH | sama-duHkha-sukhaH same duHkha-sukhe dveSha-rAgayor apravartake yasya sa sama-duHkha-sukhaH | kShamI kShamAvAn, AkruShTo 'bhihato vAvikriya evAste ||BhGS_12.13|| 

==============================

samtuShTaH satatam yogI yatAtmA dR^iDha-nishcayaH |
mayy arpita-mano-buddhir yo mad-bhaktaH sa me priyaH ||BhG_12.14||

samtuShTaH satatam nityam deha-sthiti-kAraNasya lAbhe 'lAbhe ca utpannAlam-pratyayaH | tathA guNaval-lAbhe viparyaye ca samtuShTaH | satatam yogI samAhita-cittaH | yatAtmA samyata-svabhAvaH | dR^iDha-nishcayo dR^iDhaH sthiro nishcayo 'dhyavasAyo yasyAtma-tattva-viShaye sa dR^iDha-nishcayaH | mayy arpita-mano-buddhiH samkalpa-vikalpAtmakam manaH, adhyavasAya-lakShaNA buddhiH, te mayy evArpite sthApite yasya samnyAsinaH sa mayy arpita-mano-buddhiH | ya IdR^isho mad-bhaktaH sa me priyaH | priyo hi j~nAnino 'ty artham aham sa ca mama priya iti saptame 'dhyAye sUcitam, tad iha prapaJNcyate ||BhGS_12.14|| 

==============================

yasmAn nodvijate loko lokAn nodvijate ca yaH |
harShAmarSha-bhayodvegair mukto yaH sa ca me priyaH ||BhG_12.15||

yasmAt samnyAsino nodvijate nodvegam gacchati na santapyate na samkShubhyati lokaH, tathA lokAn nodvijate ca yaH, harShAmarSha-bhayodvegair harShash cAmarShash ca bhayam codvegash ca tair harShAmarSha-bhayodvegair muktaH | harShaH priya-lAbhe 'ntaH-karaNasyotkarSho romAJNcanAshrupAtAdi-liN^gaH | amarSho 'sahiShNutA | bhayam trAsaH | udvega udvignatA | tair mukto yaH sa ca me priyaH ||BhGS_12.15|| 

==============================

anapekShaH shucir dakSha udAsIno gata-vyathaH |
sarvArambha-parityAgI yo mad-bhaktaH sa me priyaH ||BhG_12.16||

dehendriya-viShaya-sambandhAdiShu apekShA-viShayeShu anapekSho niHspR^ihaH | shucir bAhyena AbhyantareNa ca shaucena sampannaH | dakShaH pratyutpanneShu kAryeShu sadyo yathAvat pratipattum samarthaH | udAsIno na kasyacit mitrAdeH pakSham bhajate yaH, sa udAsIno yatiH | gata-vyatho gata-bhayaH | sarvArambha-parityAgI Arabhyanteti | ArambhA ihAmutra-phala-bhogArthAni kAma-hetUni karmANi sarvArambhAH, tAn parityaktum shIlam asyeti sarvArambha-parityAgI yaH mad-bhaktaH saH me priyaH ||BhGS_12.16|| 

==============================

kim ca - 
yo na hR^iShyati na dveShTi na shocati na kAN^kShati |
shubhAshubha-parityAgI bhaktimAn yaH sa me priyaH ||BhG_12.17||

yo na hR^iShyatIShTa-prAptau, na dveShTy aniShTa-prAptau, na shocati priya-viyoge, na cAprAptam kAN^kShati, shubhAshubhe karmaNI parityaktum shIlam asyeti shubhAshubha-parityAgI bhaktimAn yaH sa me priyaH ||BhGS_12.17|| 

==============================

samaH shatrau ca mitre ca tathA mAnApamAnayoH |
shItoShNa-sukha-duHkheShu samaH saN^ga-vivarjitaH ||BhG_12.18||

samaH shatrau ca mitre ca, tathA mAnApamAnayoH pUjA-paribhavayoH, shItoShNa-sukha-duHkheShu samaH | sarvatra ca saN^ga-vivarjitaH ||BhGS_12.18|| 

==============================

kim ca - 
tulya-nindA-stutir maunI samtuShTo yena kenacit |
aniketaH sthira-matir bhaktimAn me priyo naraH ||BhG_12.19||

tulya-nindA-stutiH | nindA ca stutish ca nindA-stutI | te tulye yasya sa tulya-nindA-stutiH | maunI maunavAn samyata-vAk | samtuShTaH yena kenacit sharIra-sthiti-hetu-mAtreNa | tathA coktam - 

yena kenacid Acchanno yena kenacid AshitaH | 
yatra kvacana shAyI syAt tam devA brAhmaNam viduH || [Mbh 12.245.12] iti | 

kim ca, aniketo niketa Ashrayo nivAso niyato na vidyate yasya so 'niketaH, nAgAre ity Adi-smR^ity-antarAt | sthira-matiH sthirA paramArtha-viShayA yasya matiH saH sthira-matiH | bhaktimAn me priyo naraH ||BhGS_12.19|| 

==============================

adveShTA sarva-bhUtAnAm [GItA 12.13] ity AdinAkSharopAsakAnAm nivR^itta-sarveShaNAnAm samnyAsinAm paramArtha-j~nAna-niShThAnAm dharma-jAtam prakrAntam upasamhriyate - 

ye tu dharmyAmR^itam idam yathoktam paryupAsate |
shraddadhAnA mat-paramA bhaktAs te 'tIva me priyAH ||BhG_12.20||

ye tu samnyAsino dharmyAmR^itam dharmAd anapetam dharmyam ca tad amR^itam ca tat, amR^itatva-hetutvAt, idam yathoktam, adveShTA sarva-bhUtAnAm ity AdinA paryupAsate 'nutiShThanti shraddadhAnAH santaH mat-paramAH yathokto 'ham akSharAtmA paramo niratishayA gatir yeShAm te mat-paramAH, mad-bhaktAsh cottamAm paramArtha-j~nAna-lakShaNAm bhaktim AshritAH, te 'tIva me priyAH | priyo hi j~nAnino 'ty artham [GItA 7.18] iti yat sUcitam tat vyAkhyAyehopasamhR^itam bhaktAs te 'tIva me priyA iti | yasmAd dharmyAmR^itam idam yathoktam anutiShThan bhagavato viShNoH parameshvarasyAtIva priyo bhavati, tasmAd idam dharmyAmR^itam mumukShuNA yatnato 'nuShTheyam viShNoH priyam param dhAma jigamiShuNeti vAkyArthaH ||BhGS_12.20|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
dvAdasho 'dhyAyaH ||


__________________________________________________________

BhG 13

[*NOTE: Numbering of this adhyaya out of tune with standard editions 
and probably defective; "13.33" missing!]


atha kShetra-kShetraj~na-yogo nAma 
trayodasho 'dhyAyaH

(shrI-shaN^karAcArya-bhagavat-pAda-kR^ita-bhAShyam)

saptame 'dhyAye sUcite dve prakR^itI Ishvarasya triguNAtmikAShTadhA bhinnAparA samsAra-hetutvAt, parA cAnyA jIva-bhUtA kShetraj~na-lakShaNeshvarAtmikA | yAbhyAm prakR^itibhyAm Ishvaro jagad-utpatti-sthiti-laya-hetutvam pratipadyate | tatra kShetra-kShetraj~na-lakShaNa-prakR^iti-dvaya-nirUpaNa-dvAreNa tadvata Ishvarasya tattva-nirdhAraNArtham kShetrAdhyAya Arabhyate | atItAnantarAdhyAye ca adveShTA sarva-bhUtAnAm [GItA 12.13] ity AdinA yAvad-adhyAya-parisamAptis tAvat tattva-j~nAninAm sannyAsinAm niShThA yathA te vartanta ity etad uktam | kena punas te tattva-j~nAnena yuktA yathokta-dharmAcaraNAd bhagavataH priyA bhavanty evam arthash cAyam adhyAya Arabhyate | prakR^itish ca triguNAtmikA sarva-kArya-karaNa-viShayAkAreNa pariNatA puruShasya bhogApavargArtha-kartavyatayA dehendriyAdyAkAreNa samhanyate | so 'yam saN^ghAta idam sharIram | tad etad bhagavAn uvAca --

idam sharIram kaunteya kShetram ity abhidhIyate |
etad yo vetti tam prAhuH kShetraj~na iti tad-vidaH ||BhG_13.1||

idam iti sarva-nAmnoktam vishinaShTi shariram iti | he kaunteya ! kShata-trANAt kShayAt kSharaNAt, kShetravad vAsmin karma-phala-niShpatteH kShetram iti | iti-shabda evam-shabdedArthakaH | kShetram ity evam abhidhIyate kathyate | etac charIram kShetram yo vetti vijAnAti, ApAda-tala-mastakam j~nAnena viShayIkaroti, svAbhAvikenaupadeshikena vA vedanena viShayIkaroti vibhAgashaH, tam veditAram prAhuH kathayanti kShetraj~na iti | iti-shabdaH evam-shabda-padArthaka eva pUrvavat | kShetraj~naH ity evam AhuH | ke ? tad-vidas tau kShetra-kShetraj~nau ye vidanti te tad-vidaH ||BhGS_13.1||

==============================

evam kShetra-kShetraj~nau uktau | kim etAvan-mAtreNa j~nAnena j~nAtavyau? iti nety ucyate - 

kShetraj~nam cApi mAm viddhi sarva-kShetreShu bhArata |
kShetra-kShetraj~nayor j~nAnam yat taj j~nAnam matam mama ||BhG_13.2||

kShetraj~nam yathokta-lakShaNam cApi mAm parameshvaram asamsAriNam viddhi jAnIhi | sarva-kShetreShu yaH kShetraj~no brahmAdi-stamba-paryantAneka-kShetropAdhi-pravibhaktaH | tam nirasta-sarvopAdhi-bhedam sad-asad-Adi-shabda-pratyayAgocaram viddhIty abhiprAyaH | he bhArata ! yasmAt kShetra-kShetraj~neshvara-yAthAtmya-vyatirekeNa na j~nAna-gocaram anyad avashiShTam asti, tasmAt kShetra-kShetraj~nayor j~neya-bhUtayor yaj j~nAnam kShetra-kShetraj~nau yena j~nAnena viShayIkriyete, taj j~nAnam samyag-j~nAnam iti matam abhiprAyaH mameshvarasya viShNoH || 

nanu sarva-kShetreShv eka eveshvaraH | nAnyas tad-vyatirikto bhoktA vidyate cet, tata Ishvarasya samsAritvam prAptam | Ishvara-vyatirekeNa vA samsAriNo 'nyasyAbhAvAt samsArAbhAva-prasaN^gaH | tac cobhayam aniShTam, bandha-mokSha-tad-dhetu-shAstrAnarthakya-prasaN^gAt, pratyakShAdi-pramANa-virodhAc ca | pratyakSheNa tAvat sukha-duHkha-tad-dhetu-lakShaNaH samsAra upalabhyate | jagad-vaicitryopalabdhe ca dharmAdharma-nimittaH samsAro 'numIyate | sarvam etad anupapannam Atmeshvaraikatve | na | j~nAnAj~nAnayor anyatvenopapatteH | dUram ete viparIte viShUcI avidyA yA ca vidyeti j~nAtA [KaThU 1.2.4] tathA tayor vidyAvidyA-viShayayoH phala-bhedo 'pi viruddho nirdiShTaH - shreyash ca preyash ca [KaThU 1.2.2] iti | vidyA-viShayaH shreyaH, preyas tv avidyA-kAryam iti | tathA ca vyAsaH - dvAv imAv atha panthAnau [Mbh 12.241.6] ity Adi, imau dvAv eva panthAnAv ity Adi ca | iha ca dve niShThe ukte | avidyA ca saha kAryeNa vidyayA hAtavyeti shruti-smR^iti-nyAyebhyo 'vagamyate | 

shrutayas tAvat - iha ced avedId atha satyam asti na ced ihAvedIn mahatI vinaShTiH [KenaU 2.5], 
tam evam vidvAn amR^ita iha bhavati [Taittù 3.12], nAnyaH panthA vidyate 'yanAya [ÁvetU 3.8] vidvAn na bibheti kutashcana [TaittU 2.9] | 

aviduShas tu - atha tasya bhayam bhavati [TaittU 2.7], avidyAyAm antare vartamAnAH [KaThU 1.2.5], brahma veda brahmaiva bhavati [MuNDU 3.2.9], anyo 'sAv anyo 'ham asmIti na sa veda yathA pashur evam sa devAnAm [BAU 1.4.10] | Atmavid yaH sa idam sarvam bhavati [BAU 1.4.10], yadA carmavat [ÁvetU 6.20] ity AdyAH sahasrashaH | 

smR^itayash ca - aj~nAnenAvR^itam j~nAnam tena muhyanti jantavaH [GItA 5.25], ihaiva tair jitaH sargo yeShAm sAmye sthitam manaH [GItA 5.19], samam pashyan hi sarvatra [GItA 13.29] ity AdyAH | 

nyAyatash ca - 
sarpAn kushAgrANi tathodapAnam 
j~nAtvA manuShyAH parivarjayanti | 
aj~nAnatas tatra patanti kecij j~nAne 
phalam pashya yathA-vishiShTam || [Mbh 12.201.17] iti |

tathA ca - dehAdiShu Atma-buddhir avidvAn rAga-dveShAdi-prayukto dharmAdharmAnuShThAna-kR^ij jAyate mriyate cety avagamyate | dehAdi-vyatiriktAtma-darshino rAga-dveShAdi-prahANApekSha-dharmAdharma-pravR^itty-upashamAn mucyanta iti na kenacit pratyAkhyAtum shakyam nyAyataH | tatraivam sati, kShetraj~nasyeshvarasyaiva sato 'vidyA-kR^itopAdhi-bhedataH samsAritvam iva bhavati, yathA dehAdy-Atmatvam AtmanaH | sarva-jantUnAm hi prasiddho dehAdiShv anAtmasu Atma-bhAvo nishcito 'vidyA-kR^itaH, yathA sthANau puruSha-nishcayaH | na caitAvatA puruSha-dharmaH sthANor bhavati, sthANu-dharmo vA puruShasya | tathA na caitanya-dharmo dehasya, deha-dharmo vA cetanasya sukha-duHkha-mohAtmakatvAdir Atmano na yuktaH | avidyA-kR^itatvAvisheShAt, jarA-mR^ityuvat |

na, atulyatvAt | iti cet - sthANu-puruShau j~neyAv eva santau j~nAtrAnyonyasminn adhyastAv avidyayA | dehAtmanos tu j~neya-j~nAtror eva itaretarAdhyAsaH, iti na samo dR^iShTAntaH | 

ato deha-dharmo j~neyo 'pi j~nAtur Atmano bhavatIti cet, na | acaitanyAdi-prasaN^gAt | yadi hi j~neyasya dehAdeH kShetrasya dharmAH sukha-duHkha-mohecchAdayo j~nAtur bhavanti, tarhi, j~neyasya kShetrasya dharmAH kecit Atmano bhavanty avidyAdhyAropitAH, jarA-maraNAdayas tu na bhavantIti visheSha-hetur vaktavyaH | na bhavantIty asty anumAnam - avidyAdhyAropitatvAj jarA-maraNAdivad iti, heyatvAt, upAdeyatvAc cety Adi | 

tatraivam sati, kartR^itva-bhoktR^itva-lakShaNaH samsAro j~neya-stho j~nAtary avidyayAdhyAropita iti, na tena j~nAtuH kimcid duShyati | yathA bAlair adhyAropitenAkAshasya tala-malinatvAdinA |

evam ca sati, sarva-kShetreShv api sato bhagavataH kShetraj~nasyeshvarasya samsAritva-gandha-mAtram api nAshaN^kayam | na hi kvacid api loke 'vidyAdhyastena dharmeNa kasyacid upakAro 'pakAro vA dR^iShTaH | 

yat tUktam - na samo dR^iShTAnta iti, tad asat | katham ? avidyAdhyAsa-mAtram hi dR^iShTAnta-dArShTAntikayoH sAdharmyam vivakShitam | tan na vyabhicarati | yat tu j~nAtari vyabhicaratIti manyase, tasyApy anaikAntikatvam darshitam jarAdibhiH || 

avidyAvattvAt kShetraj~nasya samsAritvam iti cet, na | avidyAyAs tAmasatvAt | tAmaso hi pratyayaH, AvaraNAtmakatvAd avidyA viparIta-grAhakaH, samshayopasthApako vA, agrahaNAtmako vA | viveka-prakAsha-bhAve tad-abhAvAt tAmase cAvaraNAtmake timirAdi-doShe saty agrahaNAder avidyA-trayasya upalabdheH || 

atrAha - evam tarhi j~nAtR^i-dharmo 'vidyA | na | karaNe cakShuShi taimirikatvAdi-doShopalabdheH | yat tu manyase - j~nAtR^i-dharmo 'vidyA, tad eva cAvidyA-dharmavattvam kShetraj~nasya samsAritvam | tatra yad uktam Ishvara eva kShetraj~naH, na samsArIty etad ayuktam iti, tan na | yathA karaNe cakShuShi viparIta-grAhakAdi-doShasya darshanAt | na viparItAdi-grahaNam tan-nimittam vA taimirikatvAdi-doSho grahItuH, cakShuShaH samskAreNa timire 'panIte grahItur adarshanAn na grahItur dharmo yathA | tathA sarvatraivAgrahaNa-viparIta-samshaya-pratyayAs tan-nimittAH karaNasyaiva kasyacit bhavitum arhanti, na j~nAtuH kShetraj~nasya | samvedyatvAc ca teShAm pradIpa-prakAshavan na j~nAtR^i-dharmatvam | samvedyatvAd eva svAtma-vyatirikta-samvedyatvam | sarva-karaNa-viyoge ca kaivalye sarva-vAdibhir avidyAdi-doShavat-tvAnabhyupagamAt | Atmano yadi kShetraj~nasyAgny-uShNavat svo dharmaH, tato na kadAcid api tena viyogaH syAt | avikriyasya ca vyomavat sarva-gatasyAmUrtasya AtmanaH kenacit samyoga-viyogAnupapatteH, siddham kShetraj~nasya nityam eveshvaratvam | anAditvAn nirguNatvAd [GItA 13.32] ity AdIshvara-vacanAc ca || 

nanv evam sati samsAra-samsAritvAbhAve shAstrAnarthakyAdi-doShaH syAd iti cet, na | sarvair abhyupagatatvAt | sarvair hy Atma-vAdibhir abhyupagato doSho naikena parihartavyo bhavati | katham abhyupagata iti ? muktAtmanAm hi samsAra-samsAritva-vyavahArAbhAvaH sarvair eva Atma-vAdibhir iShyate | na ca teShAm shAstrAnarthakyAdi-doSha-prAptir abhyupagatA | tathA naH kShetraj~nAnAm Ishvaraikatve sati, shAstrAnarthakyam bhavatu | avidyA-viShaye cArthavattvam - yathA dvaitinAm sarveShAm bandhAvasthAyAm eva shAstrAdy-arthavattvam, na muktAvasthAyAm, evam || 

nanv Atmano bandha-muktAvasthe paramArthata eva vastu-bhUte dvaitinAm sarveShAm | ato heyopAdeya-tat-sAdhana-sad-bhAve shAstrAdy-arthavattvam syAt | advaitinAm punaH, dvaitasyAparamArthatvAt, avidyA-kR^itatvAd bandhAvasthAyAsh cAtmano 'paramArthatve nirviShayatvAt, shAstrAdyAnarthakyam iti cet, na | Atmano 'vasthA-bhedAnupapatteH | yadi tAvat Atmano bandha-muktAvasthe, yugapat syAtAm, krameNa vA | yugapat tAvat virodhAn na sambhavataH sthiti-gatI ivaikasmin | krama-bhAvitve ca, nirnimittatvam sa-nimittatvam vA ? nirnimittatve 'nirmokSha-prasaN^gaH | sa-nimittatve ca svato 'bhAvAt aparamArthatva-prasaN^gaH | tathA ca saty abhyupagama-hAniH | 

kim ca, bandha-muktAvasthayoH paurvAparya-nirUpaNAyAm bandhAvasthA pUrvam prakalpyA, anAdimaty antavatI ca | tac ca pramANa-viruddham | tathA mokShAvasthAdimaty anantA ca pramANa-viruddhaivAbhyupagamyate | na cAvasthAvato 'vasthAntaram gacchato nityatvam upapAdayitum shakyam | athAnityatva-doSha-parihArAya bandha-muktAvasthA-bhedo na kalpyate | ato dvaitinAm api shAstrAnarthakyAdi-doSho 'parihArya eva | iti samAnatvAn nAdvaita-vAdinA parihartavyo doShaH || 

na ca shAstrAnarthakyam, yathA-prasiddhAvidvat-puruSha-viShayatvAc chAstrasya | aviduShAm hi phala-hetvor anAtmanor Atma-darshanam, na viduShAm | viduShAm hi phala-hetubhyAm Atmano 'nyatva-darshane sati, tayor aham ity Atma-darshanAnupapatteH | na hy atyanta-mUDha unmattAdir api jalAgnyosh chAyA-prakAshayor vaikAtmyam pashyati | kim uta vivekI | tasmAn na vidhi-pratiShedha-shAstram tAvat phala-hetubhyAm Atmano 'nyatva-darshino bhavati | 

na hi "devadatta, tvam idam kuru" iti kasmimshcit karmaNi niyukte, "viShNumitro 'ham niyuktaH" iti tatra-stho niyogam sR^iNvann api pratipadyate | viyoga-viShaya-vivekAgrahaNAt tUpapadyate pratipattiH | tathA phala-hetvor api || 

nanu prAkR^ita-sambandhApekShayA yuktaiva pratipattiH shAstrArtha-viShayA - phala-hetubhyAm anyAtma-viShaya-darshane 'pi sati - iShTa-phala-hetau pravartito 'smi, aniShTa-phala-hetosh ca nivartito 'smIti | yathA pitR^i-putrAdInAm itaretarAtmAnyatva-darshane saty apy anyonya-niyoga-pratiShedhArtha-pratipattiH | na | vyatiriktAtma-darshana-pratipatteH prAg eva phala-hetvor AtmAbhimAnasya siddhatvAt | pratipanna-niyoga-pratiShedhArtho hi phala-hetubhyAm Atmano 'nyatvam pratipadyate, na pUrvam | tasmAd vidhi-pratiShedha-shAstram avidvad-viShayam iti siddham || 

nanu svarga-kAmo yajeta [Ap.Ár.S. 10.2.1] na kala¤jam bhakShayed ity AdAv Atma-vyatireka-darshinAm apravR^ittau, kevala-dehAdy-Atma-dR^iShTInAm ca | ataH kartur abhAvAc chAstrAnarthakyam iti cet, na | yathA-prasiddhita eva pravR^itti-nivR^itty-upapatteH | Ishvara-kShetraj~naikatva-darshI brahma-vit tAvan na pravartate | tathA nairAtmyavAdy api nAsti para-loka iti na pravartate | yathA-prasiddhitas tu vidhi-pratiShedha-shAstra-shravaNAnyathAnupapattyAnumitAtmAstitva Atma-visheShAnabhij~naH karma-phala-samjAta-tR^iShNaH shraddadhAnatayA ca pravartate | iti sarveShAm na pratyakSham | ato na shAstrAnarthakyam || 

vivekinAm apravR^itti-darshanAt tad-anugAminAm apravR^ittau shAstrAnarthakyam iti cet, na | kasyacid eva vivekopapatteH | anekeShu hi prANiShu kashcid eva vivekI syAt, yathedAnIm | na ca vivekinam anuvartante mUDhAH, rAgAdi-doSha-tantratvAt pravR^itteH, abhicaraNAdau ca pravR^itti-darshanAt, svAbhAvyAc ca pravR^itteH | svabhAvas tu pravartate [GItA 5.14] iti hi uktam || 

tasmAt avidyA-mAtram samsAro yathA-dR^iShTa-viShaya eva | na kShetraj~nasya kevalasyAvidyA tat-kAryam ca | na ca mithyA-j~nAnam paramArtha-vastu dUShayitum samartham | na hy UShara-desham snehena paN^kI-kartum shaknoti marIcy-udakam | tathAvidyA kShetraj~nasya na kimcit kartum shaknoti | atash cedam uktam - kShetraj~nam cApi mAm viddhi | aj~nAnenAvR^itam j~nAnam [GItA 5.15] iti ca || 

atha kim idam samsAriNAm ivAham evam mamaivedam iti paNDitAnAm api ? sR^iNu | idam tat pANDityam, yat kShetra evAtma-darshanam | yadi punaH kShetraj~nam avikriyam pashyeyus tato na bhogam karma vAkAN^kSheyur mama syAd iti | vikriyaiva bhoga-karmaNI | athaivam sati, phalArthitvAd avidvAn pravartate | viduShaH punar avikriyAtma-darshinaH phalArthitvAbhAvAt pravR^itty-anupapattau kArya-karaNa-samghAta-vyApAroparame nivR^ittir upacaryate || 

idam cAnyat pANDityam kasyacid astu - kShetraj~na Ishvara eva | kShetram cAnyat kShetraj~nasyaiva viShayaH | aham tu samsArI sukhI duHkhI ca | samsAroparamash ca mama kartavyaH kShetra-kShetraj~na-vij~nAnena, dhyAnena ceshvaram kShetraj~nam sAkShAt kR^itvA tat-svarUpAvasthAneneti | yash caivam budhyate, yash ca bodhayati, nAsau kShetraj~na iti | evam manvAno yaH sa paNDitApashabdaH | samsAra-mokShayoH shAstrasya cArthavattvam karomIti | AtmahA svayam mUDho 'nyAm ca vyAmohayati shAstrArtha-sampradAya-rahitatvAt, shruta-hAnim ashruta-kalpanAm ca kurvan | tasmAt asampradAya-vit sarva-shAstra-vid api mUrkhavad eva upekShaNIyaH || 

yat tUktam Ishvarasya kShetraj~naikatve samsAritvam prApnoti | kShetraj~nAnAm ceshvaraikatve samsAriNo 'bhAvAt samsArAbhAva-prasaN^ga iti | etau doShau pratyuktau vidyAvidyayor vailakShaNyAbhyupagamAd iti | katham ? avidyA-parikalpita-doSheNa tad-viShayam vastu pAramArthikam na duShyatIti | tathA ca dR^iShTanto darshitaH - marIcy-ambhasA UShara-desho na paN^kIkriyata iti | samsAriNo 'bhAvAt samsArAbhAva-prasaN^ga-doSho 'pi samsAra-samsAriNor avidyA-kalpitatvopapattyA pratyuktaH || 

nanu avidyAvattvam eva kShetraj~nasya samsAritva-doShaH | tat-kR^itam ca sukhitva-duHkhitvAdi pratyakSham upalabhyate iti cet, na | j~neyasya kShetra-dharmatvAt, j~nAtuH kShetraj~nasya tat-kR^ita-doShAnupapatteH | yAvat kimcit kShetraj~nasya doSha-jAtam avidyamAnam Asa¤jayasi, tasya j~neyatvopapatteH kShetra-dharmatvam eva, na kShetraj~na-dharmatvam | na ca tena kShetraj~no duShyati, j~neyena j~nAtuH samsargAnupapatteH | yadi hi samsargaH syAt, j~neyatvam eva nopapadyeta | yady Atmano dharmo 'vidyAvattvam duHkhitvAdi ca katham bhoH pratyakSham upalabhyate | katham vA kShetraj~na-dharmaH | j~neyam ca sarvam kShetram j~nAtaiva kShetraj~na ity avadhArite, avidyA-duHkhitvAdeH kShetraj~na-visheShaNatvam kShetraj~na-dharmatvam tasya ca pratyakShopalabhyatvam iti viruddham ucyate 'vidyA-mAtrAvaShTambhAt kevalam || 

atrAha - sAvidyA kasya ? iti | yasya dR^ishyate tasyaiva | kasya dR^ishyate ? iti | atrocyate - avidyA kasya dR^ishyate iti prashno nirarthakaH | katham ? dR^ishyate ced avidyA, tadvantam api pashyasi | na ca tadvaty upalabhyamAne sA kasya ? iti prashno yuktaH | na hi gomati upalabhyamAne gAvaH kasya ? iti prashno 'rthavAn bhavati | 

nanu viShamo dR^iShTAntaH | gavAm tadvatash ca pratyakShatvAt tat-sambandho 'pi pratyakSha iti prashno nirarthakaH | na tathAvidyA tadvAmsh ca pratyakShau, yataH prashno nirarthakaH syAt | apratyakSheNAvidyAvatAvidyA-sambandhe j~nAte, kim tava syAt ? avidyAyA anartha-hetutvAt parihartavyA syAt | yasyAvidyA, sa tAm parihariShyati | 

nanu mamaivAvidyA | jAnAsi tarhy avidyAm tadvantam ca AtmAnam | jAnAmi, na tu pratyakSheNa | anumAnenash cej jAnAsi, katham sambandhagrahaNam ? na hi tava j~nAtuH j~neya-bhUtayAvidyayA tat-kAle sambandho grahItum shakyate, avidyAyA viShayatvenaiva j~nAtur upayuktatvAt | na ca j~nAtur avidyAyA ca sambandhasya yo grahItA, j~nAnam cAnyat tad-viShayam sambhavati | anavasthA-prApteH | yadi j~nAtrApi j~neya-sambandho j~nAyate, anyo j~nAtA kalpyaH syAt, tasyApy anyaH, tasyApy anyaH ity anavasthAparihAryA | yadi punar avidyA j~neyA, anyad vA j~neyam j~neyam eva | tathA j~nAtApi j~nAtaiva, na j~neyam bhavati | yadA caivam, avidyA-duHkhitvAdyair na j~nAtuH kShetraj~nasya kimcit duShyati || 

nanu ayam eva doShaH, yat doShavat-kShetra-vij~nAtR^itvam | na ca vij~nAna-svarUpasyaivAvikriyasya vij~nAtR^itvopacArAt | yathoShNatA-mAtreNAgnes tapti-kriyopacAraH, tadvat | yathAtra bhagavatA kriyAkAraka-phalAtmatvAbhAva Atmani svata eva darshitaH - avidyAdhyAropita eva kriyA-kArakAdir Atmany upacaryate | tathA tatra tatra ya enam vetti hantAram [GItA 2.19], prakR^iteH kriyamANAni guNaiH karmANi sarvashaH [GItA 3.27], nAdatte kasyacit pApam [GItA 5.15] ity Adi-prakaraNeShu darshitaH | tathaiva ca vyAkhyAtam asmAbhiH | uttareShu ca prakaraNeShu darshayiShyAmaH || 

hanta ! tarhy Atmani kriyA-kAraka-phalAtmatAyAH svato 'bhAve, avidyayA cAdhyAropitatve, karmANy avidvat-kartavyAny eva, na viduShAm iti prAptam | satyam evam prAptam, etad eva ca na hi deha-bhR^itA shakyam ity atra darshayiShyAmaH | sarva-shAstrArthopasamhAra-prakaraNe ca samAsenaiva kaunteya niShThA j~nAnasya yA parA ity atra visheShato darshayiShyAmaH | alam iha bahu-prapaJNcanena, iti upasamhriyate ||BhGS_13.2||

==============================

idam sharIram [GItA 13.2] ity-Adi-shlokopadiShTasya kShetrAdhyAyArthasya samgraha-shloko 'yam upanyasyate tat kShetram yac cety Adi, vyAcikhyAsitasya hy arthasya samgrahopanyAso nyAyya iti - 

tat kShetram yac ca yAdR^ik ca yad-vikAri yatash ca yat |
sa ca yo yat-prabhAvash ca tat samAsena me shR^iNu ||BhG_13.3||

yan nirdiShTam idam sharIram iti tat tac-chabdena parAmR^ishati | yac ca idam nirdiShTam kShetram tat yAdR^ik yAdR^isham svakIyair dharmaiH | ca-shabdaH samuccayArthaH | yad-vikAri yo vikAro yasya tat yad-vikAri, yato yasmAc ca yat, kAryam utpadyate iti vAkya-sheShaH | sa ca yaH kShetraj~no nirdiShTaH sa yat-prabhAvo ye prabhAvA upAdhi-kR^itAH shaktayo yasya sa yat-prabhAvash ca | tat kShetra-kShetraj~nayor yAthAtmyam yathA-visheShitam samAsena samkShepeNa me mama vAkyataH shR^iNu | shrutvAvadhAraya ity arthaH ||BhGS_13.3|| 

==============================

tat kShetra-kShetraj~na-yAthAtmyam vivakShitam stauti shrotR^i-buddhi-prarocanArtham - 

R^iShibhir bahudhA gItam chandobhir vividhaiH pR^ithak |
brahma-sUtra-padaish caiva hetumadbhir vinishcitaiH ||BhG_13.4||

R^iShibhir vasiShThAdibhir bahudhA bahu-prakAram gItam kathitam | chandobhish chandAmsi R^ig-AdIni taish chandobhir vividhair nAnA-bhAvair nAnA-prakAraiH pR^ithag vivekato gItam | kim ca, brahma-sUtra-padaish caiva brahmaNaH sUcakAni vAkyAni brahma-sUtrANi taiH padyate gamyate j~nAyata iti tAni padAny ucyante tair eva ca kShetra-kShetraj~na-yAthAtmyam gItam ity anuvartate | Atmety evopAsIta ity evam Adibhir brahma-sUtra-padair AtmA j~nAyate | hetumadbhir yukti-yuktair vinishcitair niHsamshaya-rUpair nishcita-pratyayotpAdakair ity arthaH ||BhGS_13.4||

==============================

stutyAbhimukhIbhUtAyArjunAyAha bhagavAn - 

mahA-bhUtAny ahamkAro buddhir avyaktam eva ca |
indriyANi dashaikam ca paJNca cendriya-gocarAH ||BhG_13.5||

mahA-bhUtAni mahAnti ca tAni sarva-vikAra-vyApakatvAd bhUtAni ca sUkShmANi | sthUlAni tv indriya-gocara-shabdenAbhidhAyiShyante | ahamkAro mahA-bhUta-kAraNam aham-pratyaya-lakShaNaH | ahamkAra-kAraNam buddhir adhyavasAya-lakShaNA | tat-kAraNam avyaktam eva ca, na vyaktam avyaktam avyAkR^itam Ishvara-shaktir mama mAyA duratyayA ity uktam | eva-shabdaH prakR^ity-avadhAraNArtha etAvaty evAShTadhA bhinnA prakR^itiH | ca-shabdo bheda-samuccayArthaH | indriyANi dasha, shrotrAdIni paJNca buddhy-utpAdakatvAd buddhIndriyANi | vAk-pANy-AdIni paJNca karma-nirvartakatvAt karmendriyANi | tAni dasha | ekam ca | kim tat ? mana ekAdasham samkalpAdyAtmakam | paJNca cendriya-gocarAH shabdAdayo viShayAH | tAny etAni sAmkhyAsh catur-vimshati-tattvAny AcakShate ||BhGS_13.5|| 

==============================

athedAnIm Atma-guNAH iti yAn AcakShate vaisheShikAs te 'pi kShetra-dharmA eva, na tu kShetraj~nasyety Aha bhagavAn -

icchA dveShaH sukham duHkham samghAtash cetanA dhR^itiH |
etat kShetram samAsena sa-vikAram udAhR^itam ||BhG_13.6||

icchA yaj-jAtIyam sukha-hetum artham upalabdhavAn pUrvam, punas taj-jAtIyam upalabhamAnas tam AdAtum icchati sukha-hetur iti | seyam icchAntaH-karaNa-dharmo j~neyatvAt kShetram | tathA dveShaH, yaj-jAtIyam artham duHkha-hetutvenAnubhUtavAn, punas taj-jAtIyam artham upalabhamAnas tam dveShTi | so 'yam dveSho j~neyatvAt kShetram eva | tathA sukham anukUlam prasanna-sattvAtmakam j~neyatvAt kShetram eva | duHkham pratikUlAtmakam | j~neyatvAt tad api kShetram | samghAto dehendriyANAm samhatiH | tasyAm abhivyaktAntaHkaraNa-vR^ittiH, tapta iva loha-piNDe 'gniH | Atma-caitanyAbhAsa-rasa-viddhA cetanA | sA ca kShetram j~neyatvAt | dhR^itir yayAvasAda-prAptAni dehendriyANi dhriyante | sA ca j~neyatvAt kShetram | sarvAntaH-karaNa-dharmopalakShaNArtham icchAdi-grahaNam | yata uktam upasamharati - etad iti | etat kShetram samAsena sa-vikAram saha vikAreNa mahad-AdinA udAhR^itam uktam ||BhGS_13.6|| 

==============================

yasya kShetra-bheda-jAtasya samhatiH idam sharIram kShetram [GItA 13.2] ity uktam | tat kShetram vyAkhyAtam mahA-bhUtAdi-bheda-bhinnam dhR^ity-antam | kShetraj~no vakShyamANa-visheShaNaH - yasya sa-prabhAvasya kShetraj~nasya parij~nAnAd amR^itatvam bhavati, tam j~neyam yat tat pravakShyAmIty AdinA sa-visheShaNam svayam eva vakShyati bhagavAn | adhunA tu taj-j~nAna-sAdhana-gaNam amAnitvAdi-lakShaNam, yasmin sati taj-j~neya-vij~nAne yogyo 'dhikR^ito bhavati, yat-paraH samnyAsI j~nAna-niShTha ucyate, tam amAnitvAdi-gaNam j~nAna-sAdhanatvAj j~nAna-shabda-vAcyam vidadhAti bhagavAn - 

amAnitvam adambhitvam ahimsA kShAntir Arjavam |
AcAryopAsanam shaucam sthairyam Atma-vinigrahaH ||BhG_13.7||

amAnitvam mAnino bhAvaH mAnitvam Atmano shlAghanam, tad-abhAvo 'mAnitvam | adambhitvam sva-dharma-prakaTIkaraNam dambhitvam, tad-abhAvo 'dambhitvam | ahimsA himsanam prANinAm apIDAnam | kShAntiH parAparAdha-prAptAv avikriyA | Arjavam R^iju-bhAvo 'vakratvam | AcAryopAsanam mokSha-sAdhanopadeShTur AcAryasya shushrUShAdi-prayogeNa sevanam | shaucam kAya-malAnAm mR^ij-jalAbhyAm prakShAlanam | antash ca manasaH pratipakSha-bhAvanayA rAgAdi-malAnAm apanayanam shaucam | sthairyam sthira-bhAvaH, mokSha-mArga eva kR^itAdhyavasAyatvam | Atma-vinigraha Atmano 'pakArakasya Atma-shabda-vAcyasya kArya-karaNa-samghAtasya vinigrahaH svabhAvena sarvataH pravR^ittasya san-mArga eva nirodha Atma-vinigrahaH ||BhGS_13.7|| 

==============================

kim ca - 
indriyArtheShu vairAgyam anahamkAra eva ca |
janma-mR^ityu-jarA-vyAdhi-duHkha-doShAnudarshanam ||BhG_13.8||
 
indriyArtheShu shabdAdiShu dR^iShTAdR^iShTeShu bhogeShu virAga-bhAvo vairAgyam | anahamkAro 'hamkArAbhAva eva ca | janma-mR^ityu-jarA-vyAdhi-duHkha-doShAnudarshanam janma ca mR^ityush ca jarA ca vyAdhayash ca duHkhAni ca teShu janmAdi-duHkhAnteShu pratyekam doShAnudarshanam | janmani garbha-vAsa-yoni-dvAra-niHsaraNam doShaH, tasyAnudarshanam Alocanam | tathA mR^ityau doShAnudarshanam | tathA jarAyAm praj~nA-shakti-tejo-nirodha-doShAnudarshanam paribhUtatA ceti | tathA vyAdhiShu shiro-rogAdiShu doShAnudarshanam | tathA duHkheShu adhyAtmAdhibhUtAdhidaiva-nimitteShu | athavA duHkhAny eva doSho duHkha-doShas tasya janmAdiShu pUrvavad anudarshanam | duHkham janma, duHkham mR^ityuH, duHkham jarA, duHkham vyAdhayaH | duHkha-nimittatvAj janmAdayo duHkham, na punaH svarUpeNaiva duHkham iti | evam janmAdiShu duHkha-doShAnudarshanAd dehendriyAdi-viShaya-bhogeShu vairAgyam upajAyate | tataH pratyag-Atmani pravR^ittiH karaNAnAm Atma-darshanAya | evam j~nAna-hetutvAj j~nAnam ucyate janmAdi-duHkha-doShAnudarshanam ||BhGS_13.8|| 

==============================

kim ca -
asaktir anabhiShvaN^gaH putra-dAra-gR^ihAdiShu |
nityam ca sama-cittatvam iShTAniShTopapattiShu ||BhG_13.9||

asaktiH saktiH saN^ga-nimitteShu viShayeShu prIti-mAtram, tad-abhAvo 'saktiH | anabhiShvaN^go 'bhiShvaN^gAbhAvaH | abhiShvaN^go nAma Asakti-visheSha evAnanyAtma-bhAvanA-lakShaNaH | yathAnyasmin sukhini duHkhini vAham eva sukhI, duHkhI ca, jIvati mR^ite vAham eva jIvAmi mariShyAmi ceti | kva ? ity Aha - putra-dAra-gR^ihAdiShu | putreShu dAreShu gR^iheShv Adi-grahaNAd anyeShv apy atyanteShTeShu dAsa-vargAdiShu | tac cobhayam j~nAnArthatvAj j~nAnam ucyate | nityam ca sama-cittatvam tulya-cittatA | kva ? iShTAniShTopapattiShv iShTAnAm aniShTAnAm copapattayaH samprAptayas tAsv iShTAniShTopapattiShu nityam eva tulya-cittatA | iShTopapattiShu na hR^iShyati, na kupyati cAniShTopapattiShu | tac caitan nityam sama-cittatvam j~nAnam ||BhGS_13.9|| 

==============================

kim ca - 
mayi cAnanya-yogena bhaktir avyabhicAriNI |
vivikta-desha-sevitvam aratir jana-samsadi ||BhG_13.10||

mayi ceshvare 'nanya-yogena apR^ithak-samAdhinA nAnyo bhagavato vAsudevAt paro 'sti, ataH sa eva no gatir ity evam nishcitAvyabhicAriNI buddhir ananya-yogaH, tena bhajanam bhaktir na vyabhicaraNa-shIlA avyabhicAriNI | sA ca j~nAnam | vivikta-desha-sevitvam | viviktaH svabhAvataH samskAreNa vAshucy-AdibhiH sarpa-vyAghrAdibhish ca rahito 'raNya-nadI-pulina-deva-gR^ihAdibhir vivikto deshaH, tam sevitum shIlam asyeti vivikta-desha-sevI, tad-bhAvo vivikta-desha-sevitvam | vivikteShu hi desheShu cittam prasIdati yatas tataH AtmAdi-bhAvanA vivikta upajAyate | ato vivakta-desha-sevitvam j~nAnam ucyate | aratir aramaNam jana-samsadi | janAnAm prAkR^itAnAm samskAra-shUnyAnAm avinItAnAm samsat samavAyo jana-samsat | na samskAravatAm vinItAnAm samsat | tasyA j~nAnopakArakatvAt | ataH prAkR^ita-jana-samsady aratir j~nAnArthatvAj j~nAnam ||BhGS_13.10|| 

 ==============================

 kim ca - 
adhyAtma-j~nAna-nityatvam tattva-j~nAnArtha-darshanam |
etaj j~nAnam iti proktam aj~nAnam yad ato 'nyathA ||BhG_13.11||

adhyAtma-j~nAna-nityatvam AtmAdi-viShayam j~nAnam adhyAtma-j~nAnam, tasmin nitya-bhAvo nityatvam | amAnitvAdInAm j~nAna-sAdhanAnAm bhAvanA-paripAka-nimittam tattva-j~nAnam, tasyArtho mokShaH samsAroparamaH | tasyAlocanam tattva-j~nAnArtha-darshanam | tattva-j~nAna-phalAlocane hi tat-sAdhanAnuShThAne pravR^ittiH syAd iti | etad amAnitvAdi-tattva-j~nAnArtha-darshanAntam uktam j~nAnam iti proktam j~nAnArthatvAt | aj~nAnam yad ato 'smAd yathoktAd anyathA viparyayeNa | mAnitvam dambhitvam himsA kShAntir anArjavam ity Ady aj~nAnam vij~neyam pariharaNAya, samsAra-pravR^itti-kAraNatvAd iti ||BhGS_13.11|| 

==============================

yathoktena j~nAnena j~nAtavyam kim ? ity AkAN^kShAyAm Aha - 

j~neyam yat tat pravakShyAmi yaj j~nAtvAmR^itam ashnute |
anAdimat param brahma na sat tan nAsad ucyate ||BhG_13.12||

nanu yamAH niyamAsh cAmAnitvAdayaH | na tair j~neyam j~nAyate | na hy amAnitvAdi kasyacit vastunaH paricchedakam dR^iShTam | sarvatraiva ca yad-viShayam j~nAnam tad eva tasya j~neyasya paricchedakam dR^ishyate | na hy anya-viShayeNa j~nAnenAnyad upalabhyate, yathA ghaTa-viShayeNa j~nAnenAgniH | naiSha doShaH | j~nAna-nimittatvAj j~nAnam ucyata iti hy avocAma | j~nAna-sahakAri-kAraNatvAc ca | j~neyam j~nAtavyam yat tat pravakShyAmi prakarSheNa yathAvat vakShyAmi | kim-phalam tat ? iti prarocanena shrotur abhimukhIkaraNAyAha - yaj j~neyam j~nAtvAmR^itam amR^itatvam ashnute, na punar mriyata ity arthaH | anAdimat Adir asyAstIti Adimat, nAdimad anAdimat | kim tat ? param niratishayam brahma, j~neyam iti prakR^itam |

atra kecit anAdi mat-param iti padam chindanti, bahu-vrIhiNokte 'rthe matupa Anarthakyam aniShTam syAd iti | artha-visheSham ca darshayanti - aham vAsudevAkhyA parA shaktir yasya tan mat-param iti | satyam evam apunar-uktam syAt | arthash cet sambhavati | na tv arthaH sambhavati, brahmaNaH sarva-visheSha-pratiShedhenaiva vijij~nApayiShitvAn na sat tan nAsad ucyate iti | vishiShTa-shaktimattva-pradarshanam visheSha-pratiShedhash ceti vipratiShiddham | tasmAt matupo bahu-vrIhiNA samAnArthatve 'pi prayogo shloka-pUraNArthaH | amR^itatva-phalam j~neyam mayocyata iti prarocanenAbhimukhIkR^ityAha - na sat taj j~neyam ucyate iti nApy asat tad ucyate || 

nanu mahatA parikara-bandhena kaNTha-raveNodghuShya j~neyam pravakShyAmIti, ananurUpam uktam na sat tan nAsad ucyata iti | na, anurUpam evoktam | katham ? sarvAsu hy upaniShatsu j~neyam brahma neti neti [BAU 2.3.6] asthUlam anaNu [BAU 3.8.8] ity Adi-visheSha-pratiShedhenaiva nirdishyate, nedam tad iti vAco 'gocatvAt || 

nanu na tad asti, yad vastv asti-shabdena nocyate | athAsti-shabdena nocyate, nAsti taj j~neyam | vipratiShiddham ca - j~neyam tad asti-shabdena nocyate iti ca | na tAvan nAsti, nAsti-buddhy-aviShayatvAt || 

nanu sarvA buddhayo 'sti-nAsti-buddhy-anugatA eva | tatraivam sati j~neyam apy asti-buddhy-anugata-pratyaya-viShayam vA syAt, nAsti-buddhy-anugata-pratyaya-viShayam vA syAt | na, atIndriyatvenobhaya-buddhy-anugata-pratyayAviShayatvAt | yad dhIndriya-gamyam vastu ghaTAdikam, tad asti-buddhy-anugata-pratyaya-viShayam vA syAt, nAsti-buddhy-anugata-pratyaya-viShayam vA syAt | idam tu j~neyam atIndriyatvena shabdaika-pramANa-gamyatvAn na ghaTAdivad ubhaya-buddhy-anugata-pratyaya-viShayam ity ato na sat tan nAsad ity ucyate || 

yat tUktam - viruddham ucyate, j~neyam tan na sat tan nAsad ucyata iti | na viruddham, anyad eva tad-viditAd atho aviditAd adhi [KenaU 1.3] iti shruteH | shrutir api viruddhArthA iti cet - yathA yaj~nAya shAlAm Arabhya yaj~nam ko hi tad veda yady amuShmin loke 'sti vA na veti [TaittS 6.1.1] ity evam iti cet, na | viditAviditAbhyAm anyatva-shruter avashya-vij~neyArtha-pratipAdana-paratvAt yady amuShmin ity Adi tu vidhi-sheSho 'rtha-vAdaH | upapattesh ca sad-asad-Adi-shabdair brahma nocyata iti | 

sarvo hi shabdo 'rtha-prakAshanAya prayuktaH shrUyamANash ca shrotR^ibhir jAti-kriyA-guNa-sambandha-dvAreNa samketa-grahaNa-sa-vyapekShArtham pratyAyayati | nAnyathA, adR^iShTatvAt | tad yathA - gaur ashva iti vA jAtitaH, pacati paThatIti vA kriyAtaH, shuklaH kR^iShNa iti vA guNataH, dhanI gomAn iti vA sambandhataH | na tu brahma jAtimat, ato na sad-Adi-shabda-vAcyam | nApi guNavat, yena guNa-shabdenocyeta, nirguNatvAt | nApi kriyA-shabda-vAcyam niShkriyatvAn niShkalam niShkriyam shAntam [ÁvetU 6.19] iti shruteH | na ca sambandhI, ekatvAt | advayatvAd aviShayatvAd AtmatvAc ca na kenacit, shabdenocyata iti yuktam | yato vAco nivartante [TaittU 2.9] ity Adi-shrutibhish ca ||BhGS_13.12|| 

==============================

sac-chabda-pratyayAviShayatvAd asattvAshaN^kAyAm j~neyasya sarva-prANi-karaNopAdhi-dvAreNa tad-astitvam pratipAdayan tad-AshaN^kA-nivR^itty-artham Aha - 

sarvataH pANi-pAdam tat sarvato 'kShi-shiro-mukham |
sarvataH shrutimal loke sarvam AvR^itya tiShThati ||BhG_13.13||

sarvataH pANi-pAdam sarvataH pANayaH pAdAsh cAsyeti sarvataH pANi-pAdam taj j~neyam | sarva-prANi-karaNopAdhibhiH kShetraj~nasyAstitvam vibhAvyate | kShetraj~nash ca kShetropAdhita ucyate | kShetram ca pANi-pAdAdibhir anekadhA bhinnam | kShetropAdhi-bheda-kR^itam visheSha-jAtam mithyaiva kShetraj~nasya, iti tad-apanayanena j~neyatvam uktam na sat tan nAsad ucyate iti | upAdhi-kR^itam mithyA-rUpam apy astitvAdhigamAya j~neya-dharmavat parikalpya ucyate sarvataH pANi-pAdam ity Adi | tathA hi sampradAya-vidAm vacanam - adhyAropApavAdAbhyAm niShprapaJNcam prapaJNcyate iti | sarvatra sarva-dehAvayavatvena gamyamAnAH pANi-pAdAdayo j~neya-shakti-sad-bhAva-nimitta-svakAryA iti j~neya-sad-bhAve liN^gAni j~neyasyeti upacArata ucyante | tathA vyAkhyeyam anyat | sarvataH pANi-pAdam taj j~neyam | sarvato 'kShi-shiro-mukham sarvato 'kShINi shirAmsi mukhAni ca yasya tat sarvato 'kShi-shiro-mukham | sarvataH shrutimat | shrutiH shravaNendriyam, tat yasya tat shrutimat | loke prANi-nikAye | sarvam AvR^itya samvyApya tiShThati sthitim labhate ||BhGS_13.13|| 

==============================

upAdhibhUta-pANi-pAdAdIndriyAdhyAropaNAj j~neyasya tadvattAshaN^kA mA bhUd ity evam arthaH shlokArambhaH - 

sarvendriya-guNAbhAsam sarvendriya-vivarjitam |
asaktam sarva-bhR^ic caiva nirguNam guNa-bhoktR^i ca ||BhG_13.14||

sarvendriya-guNAbhAsam sarvANi ca tAnIndriyANi shrotrAdIni buddhIndriya-karmendriyAkhyAni, antaH-karaNe ca buddhi-manasI, j~neyopAdhitvasya tulyatvAt, sarvendriya-grahaNena gR^ihyante | api ca, antaH-karaNopAdhi-dvAreNaiva shrotrAdInAm api upAdhitvam ity ato 'ntaH-karaNa-bahiShkaraNopAdhi-bhUtaiH sarvendriya-guNair adhyavasAya-samkalpa-shravaNa-vacanAdibhir avabhAsate iti sarvendriya-guNAbhAsam sarvendriya-vyApArair vyApR^itam iva taj j~neyam ity arthaH | dhyAyatIva lelAyatIva [BAU 4.3.7] iti shruteH | 

kasmAt punaH kAraNAn na vyApR^itam eveti gR^ihyata ity ataH Aha - sarvendriya-vivarjitam, sarva-karaNa-rahitam ity arthaH | ato na karaNa-vyApAraiH vyApR^itam taj j~neyam | yas tv ayam mantraH - apANi-pAdo javano grahItA pashyaty acakShuH sa sR^iNoty akarNaH [ÁvetU 3.19] ity AdiH | sa sarvendriyopAdhi-guNAnuguNya-bhajana-shaktimat taj j~neyam ity evam pradarshanArthaH, na tu sAkShAd eva javanAdi-kriyAvattva-pradarshanArthaH | andho maNim avindad [Taittù 1.11] ity Adi-mantrArthavat tasya mantrasyArthaH | yasmAt sarva-karaNa-varjitam j~neyam, tasmAd asaktam sarva-samshleShavarjitam | yadyapy evam, tathApi sarva-bhR^ic caiva | sad-Aspadam hi sarvam sarvatra sad-buddhy-anugamAt | na hi mR^igatR^iShNikAdayo 'pi nirAspadA bhavanti | ataH sarva-bhR^it sarvam bibhartIti | syAd idam cAnyaj j~neyasya sattvAdhigama-dvAram - nirguNam sattva-rajas-tamAmsi guNAs tair varjitam taj j~neyam, tathApi guNa-bhoktR^i ca guNAnAm sattva-rajas-tamasAm shabdAdi-dvAreNa sukha-duHkha-mohAkAra-pariNatAnAm bhoktR^i copalabdhR^i ca taj j~neyam ity arthaH ||BhGS_13.14|| 

==============================

kim ca - 
bahir antash ca bhUtAnAm acaram caram eva ca |
sUkShmatvAt tad avij~neyam dUra-stham cAntike ca tat ||BhG_13.15||

bahis tvak-paryantam deham AtmatvenAvidyA-kalpitam apekShya tam evAvavadhim kR^itvA bahir ucyate | tathA pratyag-AtmAnam apekShya deham evAvadhim kR^itvA antar ucyate | bahir antash cety ukte madhye 'bhAve prApte, idam ucyate - acaram caram eva ca, yac carAcaram dehAbhAsam api tad eva j~neyam, yathA rajju-sarpAbhAsaH | 

yady acaram caram eva ca syAt vyavahAra-viShayam sarvam j~neyam, kim-artham idam iti sarvair na vij~neyam ? ity ucyate - satyam sarvAbhAsam tat | tathApi vyomavat sUkShmam | ataH sUkShmatvAt svena rUpeNa taj j~neyam apy avij~neyam aviduShAm | viduShAm tu, Atmaivedam sarvam [BAU 7.25.2] brahmaivedam sarvam [BAU 2.5.1] ity Adi-pramANato nityam vij~nAtam | avij~nAtatayA dUra-stham varSha-sahasra-koTyApy aviduShAm aprApyatvAt | antike ca tat, AtmatvAd viduShAm ||BhGS_13.15|| 

==============================

kim ca - 
avibhaktam ca bhUteShu vibhaktam iva ca sthitam |
bhUta-bhartR^i ca taj j~neyam grasiShNu prabhaviShNu ca ||BhG_13.16||

avibhaktam ca pratideham vyomavat tad ekam | bhUteShu sarva-prANiShu vibhaktam iva ca sthitam deheShv eva vibhAvyamAnatvAt | bhUta-bhartR^i ca bhUtAni bibharti taj j~neyam bhUta-bhartR^i ca sthiti-kAle | pralaya-kAle grasiShNu grasana-shIlam | utpatti-kAle prabhaviShNu ca prabhavana-shIlam yathA rajjvAdiH sarpAder mithyA-kalpitasya ||BhGS_13.16|| 

==============================

kim ca, sarvatra vidyamAnam api san nopalabhyate cet, j~neyam tamas tarhi ? na | kim tarhi ? - 

jyotiShAm api taj jyotis tamasaH param ucyate |
j~nAnam j~neyam j~nAna-gamyam hR^idi sarvasya viShThitam ||BhG_13.17||

jyotiShAm Adity-AdInAm api taj j~neyam jyotiH | Atma-caitanya-jyotiSheddhAni hy Adity-AdIni jyotImShi dIpyante, yena sUryas tapati tejaseddhaH [TaittBr 3.12.9], tasya bhAsA sarvam idam vibhAti [ÁvetU 6.14] Ity Adi-shrutibhyaH | smR^ite ca ihaiva - yad Aditya-gatam tejaH [GItA 15.12] ity AdeH | tamaso 'j~nAnAt param aspR^iShTam ucyate | j~nAnAder duHsampAdana-buddhyA prAptAvasAdasyottambhanArtham Aha - j~nAnam amAnitvAdi | j~neyam j~neyam yat tat pravakShyAmIty [GItA 13.13] Adinoktam | j~nAna-gamyam j~neyam eva j~nAtam saj j~nAna-phalam iti j~nAna-gamyam ucyate | j~nAyamAnam tu j~neyam | tad etat trayam api hR^idi buddhau sarvasya prANi-jAtasya viShThitam visheSheNa sthitam | tatraiva hi trayam vibhAvyate ||BhGS_13.17|| 
==============================

 yathoktArthopasamhArArtho 'yam shloka Arabhyate - 

iti kShetram tathA j~nAnam j~neyam coktam samAsataH |
mad-bhakta etad vij~nAya mad-bhAvAyopapadyate ||BhG_13.18||

ity evam kShetram mahA-bhUtAdi-dhR^ity-antam, tathA j~nAnam amAnitvAdi tattva-j~nAnArtha-darshana-paryantam, j~neyam ca j~neyam yat tat ity Adi tamasaH param ucyate ity evam antam uktam samAsataH samkShepataH | etAvAn sarvo hi vedArtho gItArthash copasamhR^ityoktaH | asmin samyag-darshane ko 'dhikriyate ? ity ucyate - mad-bhakto mayIshvare sarvaj~ne parama-gurau vAsudeve samarpita-sarvAtma-bhAvo yat pashyati shR^iNoti spR^ishati vA sarvam eva bhagavAn vAsudevaH ity evam-grahAviShTa-buddhir mad-bhaktaH sa etad yathoktam samyag darshanam vij~nAya, mad-bhAvAya mama bhAvo mad-bhAvaH paramAtma-bhAvas tasmai mad-bhAvAya upapadyate, mokSham gacchati ||BhGS_13.18||

 ==============================

tatra saptame Ishvarasya dve prakR^itI upanyaste parApare kShetra-kShetraj~na-lakShaNe | etad-yonIni bhUtAni [GItA 7.7] iti coktam | kShetra-kShetraj~na-prakR^iti-dvaya-yonitvam katham bhUtAnAm ity ayam artho 'dhunocyate - 

prakR^itim puruSham caiva viddhy anAdI ubhAv api |
vikArAmsh ca guNAmsh caiva viddhi prakR^iti-sambhavAn ||BhG_13.19||

prakR^itim puruSham caiva Ishvarasya prakR^itI | tau prakR^iti-puruShau ubhAv apy anAdi viddhi, na vidyate Adir yayos tau anAdI | nityeshvaratvAd Ishvarasya tat-prakR^ityor api yuktam nityatvena bhavitum | prakR^iti-dvayavattvam eva hIshvarasyeshvaratvam | yAbhyAm prakR^itibhyAm Ishvaro jagad-utpatti-sthiti-pralaya-hetus te dve 'nAdI satyau samsArasya kAraNam || 

nAdI anAdI iti tat-puruSha-samAsam kecit varNayanti | tena hi kileshvarasya kAraNatvam sidhyati | yadi punaH prakR^iti-puruShAv eva nityau syAtAm tat-kR^itam eva jagat, neshvarasya jagataH kartR^itvam | tad asat | prAk prakR^iti-puruShayor utpatter IshitavyAbhAvAd IshvarasyAnIshvaratva-prasaN^gAt, samsArasya nirnimittatve 'nirmokSha-prasaN^gAt shAstrAnarthakya-prasaN^gAd bandha-mokShAbhAva-prasaN^gAc ca | nityatve punar Ishvarasya prakR^ityoH sarvam etad upapannam bhavet | katham ? vikArAmsh ca guNAmsh caiva | vakShyamANAn vikArAn buddhy-Adi-dehendriyAntAn guNAmsh ca sukha-duHkha-moha-pratyayAkAra-pariNatAn viddhi jAnIhi prakR^iti-sambhavAn | prakR^itir Ishvarasya vikAra-kAraNa-shaktis triguNAtmikA mAyA | sA sambhavo yeShAm vikArANAm guNAnAm ca tAn vikArAn guNAmsh ca viddhi prakR^iti-sambhavAn prakR^iti-pariNAmAn ||BhGS_13.19||

==============================
 
ke punas te vikArAH guNAsh ca prakR^iti-sambhavAH ? ity Aha --

kArya-karaNa-kartR^itve hetuH prakR^itir ucyate |
puruShaH sukha-duHkhAnAm bhoktR^itve hetur ucyate ||BhG_13.20||

kArya-karaNa-kartR^itve - kAryam sharIram karaNAni tat-sthAni trayodasha | dehasyArambhakANi bhUtAni paJNca viShayAsh ca prakR^iti-sambhavAH vikArAH pUrvoktA iha kArya-grahaNena gR^ihyante | guNAsh ca prakR^iti-sambhavAH sukha-duHkha-mohAtmakAH karaNAshrayatvAt karaNa-grahaNena gR^ihyante | teShAm kArya-karaNAnAm kartR^itvam utpAdakatvam yat tat kArya-karaNa-kartR^itvam tasmin kArya-karaNa-kartR^itve hetuH kAraNam Arambhakatvena prakR^itir ucyate | evam kArya-karaNa-kartR^itvena samsArasya kAraNam prakR^itiH | 

kArya-kAraNa-kartR^itve ity asminn api pAThe, kAryam yat yasya pariNAmas tat tasya kAryam vikAro vikAri kAraNam tayor vikAra-vikAriNoH kArya-kAraNayoH kartR^itve iti | athavA, ShoDAsha vikArAH kAryam sapta prakR^iti-vikR^itayaH kAraNam tAny eva kArya-kAraNAny ucyante teShAm kartR^itve hetuH prakR^itir ucyate, Arambhakatvenaiva | 

puruShash ca samsArasya kAraNam yathA syAt tad ucyate - puruSho jIvaH kShetraj~no bhoktA iti paryAyaH, sukha-duHkhAnAm bhogyAnAm bhoktR^itve upalabdhR^itve hetur ucyate | katham punar anena kArya-karaNa-kartR^itvena sukha-duHkha-bhoktR^itvena ca prakR^iti-puruShayoH samsAra-kAraNatvam ucyate ? ity atrocyate - kArya-karaNa-sukha-duHkha-rUpeNa hetu-phalAtmanA prakR^iteH pariNAmAbhAve, puruShasya ca cetanasyAsati tad-upalabdhR^itve, kutaH samsAraH syAt ? yadA punaH kArya-karaNa-sukha-duHkha-svarUpeNa hetu-phalAtmanA pariNatayA prakR^ityA bhogyayA puruShasya tad-viparItasya bhoktR^itvenAvidyA-rUpaH samyogaH syAt, tadA samsAraH syAd iti | ato yat prakR^iti-puruShayoH kArya-karaNa-kartR^itvena sukha-duHkha-bhoktR^itvena ca samsAra-kAraNatvam uktam, tad yuktam | kaH punar ayam samsAro nAma ? sukha-duHkha-sambhogaH samsAraH | puruShasya ca sukha-duHkhAnAm sambhoktR^itvam samsAritvam iti ||BhGS_13.20|| 

==============================

yat puruShasya sukha-duHkhAnAm bhoktR^itvam samsAritvam ity uktam tasya tat kim-nimittam ity ucyate - 

puruShaH prakR^iti-stho hi bhuN^kte prakR^itijAn guNAn |
kAraNam guNa-saN^go 'sya sad-asad-yoni-janmasu ||BhG_13.21||

puruSho bhoktA prakR^iti-sthaH | prakR^itAv avidyA-lakShaNAyAm kArya-karaNa-rUpeNa pariNatAyAm sthitaH prakR^iti-sthaH | prakR^itim Atmatvena gataH ity etat | hi yasmAt | tasmAd bhuN^kte upalabhata ity arthaH | prakR^itijAn prakR^itito jAtAn sukha-duHkha-mohAkArAbhivyaktAn guNAn sukhI, duHkhI, mUDhaH, paNDito 'ham ity evam | satyAm apy avidyAyAm sukha-duHkha-moheShu guNeShu bhujyamAneShu yaH saN^ga Atma-bhAvaH samsArasya sa pradhAnam kAraNam yasya puruShasya janmanaH | sa yathA-kAmo bhavati tat kratur bhavati [BAU 4.4.5] ity Adi shruteH | tad etad Aha - kAraNam hetur guNa-saN^go guNeShu saN^go 'sya puruShasya bhoktuH sad-asad-yoni-janmasu | satyash cAsatyash ca yonayaH sad-asad-yonayas tAsu sad-asad-yonuShu janmAni sad-asad-yoni-janmAni, teShu sad-asad-yoni-janmaShu viShaya-bhUteShu kAraNam guNa-saN^gaH | athavA, sad-asad-yoni-janmasu asya samsArasya kAraNam guNa-saN^ga iti samsAra-pada-madhyAhAryam | sad-yonayo devAdi-yonayaH | asad-yonayaH pashvAdi-yonayaH | sAmarthyAt sad-asad-yonayaH manuShya-yonayo 'py aviruddhAH draShTAvyAH || 

etad uktam bhavati - prakR^iti-sthatvAkhyAvidyA guNeShu ca saN^gaH kAmaH samsArasya kAraNam iti | tac ca parivarjanAya ucyate | asya ca nivR^itti-kAraNam j~nAna-vairAgye sa-samnyAse gItA-shAstre prasiddham | tac ca j~nAnam purastAd upanyastam kShetra-kShetraj~na-viShayam yaj j~nAtvAmR^itam ashnute [GItA 12.13] iti | uktam cAnyApohenAtad-dharmAdhyAropeNa ca ||BhGS_13.21|| 

==============================
 
tasyaiva punaH sAkShAn nirdeshaH kriyate - 

upadraShTAnumantA ca bhartA bhoktA maheshvaraH |
paramAtmeti cApy ukto dehe 'smin puruShaH paraH ||BhG_13.22||

upadraShTA samIpa-sthaH san draShTA svayam avyApR^itaH | yathA R^itvig-yajamAneShu yaj~na-karma-vyApR^iteShu taTastho 'nyo 'vyApR^ito yaj~na-vidyA-kushalaH R^itvig-yajamAna-vyApAra-guNa-doShANAm IkShitA, tadvac ca kArya-karaNa-vyApAreShu sa-vyApArANAm sAmIpyena draShTA upadraShTA | athavA, deha-cakShur-mano-buddhy-AtmAno draShTAraH | teShAm bAhyo draShTA dehaH | tata ArabhyAntaratamash ca pratyak samIpe AtmA draShTA, yataH paro 'ntaratamo nAsti draShTA | so 'tishaya-sAmIpyena draShTR^itvAd upadraShTA syAt | yaj~nopadraShTR^iavad vA sarva-viShayI-karaNAd upadraShTA | anumantA ca | anumodanam anumananam kurvatsu tat-kriyAsu paritoShas tat-kartAnumantA ca | athavA, anumantA kArya-karaNa-pravR^ittiShu svayam apravR^itto 'pi pravR^itta iva tad-anukUlo vibhAvyate, tenAnumantA | athavA, pravR^ittAn sva-vyApAreShu tat-sAkShi-bhUtaH kadAcid api na nivArayatIty anumantA | 

bhartA | bharaNam nAma dehendriya-mano-buddhInAm samhatAnAm caitanyAtma-pArArthyena nimitta-bhUtena caitanyAbhAsAnAm yat svarUpa-dhAraNam, tac caitanyAtma-kR^itam eveti bhartA Atmety ucyate | bhoktA | agny-uShNavan nitya-caitanya-svarUpeNa buddheH sukha-duHkha-mohAtmakAH pratyayAH sarva-viShaya-viShayAsh caitanyAtma-grastA iva jAyamAnA vibhaktA vibhAvyante iti bhoktA Atmocyate | maheshvaraH | sarvAtmatvAt svatantratvAc ca mahAn Ishvarash ceti maheshvaraH | paramAtmA | dehAdInAm buddhy-antAnAm pratyag-Atmatvena kalpitAnAm avidyayA parama upadraShTR^itvAdi-lakShaNa Atmeti paramAtmA | so 'ntaH paramAtmA ity anena shabdena cApy uktaH kathitaH shrutau | kvAsau ? asmin dehe puruShaH paro 'vyaktAt | uttamaH puruShas tv anyaH paramAtmety udAhR^itaH [GItA 13.3] iti yo vakShyamANaH kShetraj~nam cApi mAm viddhi [GItA 13.2] iti upanyasto vyAkhyAyopasamhR^itash ca ||BhGS_13.22|| 

==============================
 
tam etam yathokta-lakShaNam AtmAnam - 

ya evam vetti puruSham prakR^itim ca guNaiH saha |
sarvathA vartamAno 'pi na sa bhUyo 'bhijAyate ||BhG_13.23||

ya evam yathokta-prakAreNa vetti puruSham sAkShAd Atma-bhAvena "ayam aham asmi" iti prakR^itim ca yathoktAm avidyA-lakShaNAm guNaiH sva-vikAraiH saha nivartitAm abhAvam ApAditAm vidyayA, sarvathA sarva-prakAreNa vartamAno 'pi sa bhUyaH punaH patite 'smin vidvac-charIre dehAntarAya nAbhijAyate notpadyate, dehAntaram na gR^ihNAtIty arthaH | api-shabdAt kim u vaktavyam ? sva-vR^itta-stho na jAyate ity abhiprAyaH || 

nanu, yady api j~nAnotpatty-anantaram punar-janmAbhAva uktaH, tathApi prAg j~nAnotpatteH kR^itAnAm karmaNAm uttara-kAla-bhAvinAm ca yAni cAtikrAntAneka-janma-kR^itAni teShAm ca phalam adattvA nAsho na yukta iti | syus trINi janmAni kR^ita-vipraNAsho hi na yukta iti, yathA phale pravR^ittAnAm Arabdha-janmanAm karmaNAm | na ca karmaNAm visheSho 'vagamyate | tasmAt tri-prakArANy api karmANi trINi janmAny Arabheran | samhatAni vA sarvANy ekam janmArabheran | anyathA kR^ita-vinAshe sati sarvatrAnAshvAsa-prasaN^gaH, shAstrAnarthakyam ca syAt | ity ataH idam ayuktam uktam na sa bhUyo 'bhijAyate iti | na | kShIyante cAsya karmANi [MuNDU 2.2.8], brahma veda brahmaiva bhavati [MuNDU 3.2.9], tasya tAvad eva ciram [ChAU 6.14.2], iShIkA-tUlavat sarvANi karmANi pradUyante [ChAU 5.24.3] ity Adi-shruti-shatebhya ukto viduShaH sarva-karma-dAhaH | 

ihApi cokto yathaidhAmsi [GItA 4.37] ity AdinA sarva-karma-dAhaH | vakShyati copapattesh ca | avidyA-kAma-klesha-bIja-nimittAni hi karmANi janmAntarAN^kuram Arabhante | ihApi ca sAhamkArAbhisamdhIni karmANi phalArambhakANi, netarANIti tatra tatra bhagavatoktam | 

bIjAny agny-upadagdhAni na rohanti yathA punaH | 
j~nAna-dagdhais tathA kleshair nAtmA sampadyate punaH [Mbh 3.200.10] iti ca | 

astu tAvaj j~nAnotpatty-uttara-kAla-kR^itAnAm karmaNAm j~nAnena dAhaH, j~nAna-saha-bhAvitvAt | na tv iha janmani j~nAnotpatteH prAk kR^itAnAm karmaNAm atIta-janma-kR^itAnAm ca dAho yuktaH | na | sarva-karmANIti visheShaNAt | j~nAnottara-kAla-bhAvinAm eva sarva-karmaNAm iti cet, na | samkoce kAraNAnupapatteH | yat tUktam yathA vartamAna-janmArambhakANi karmANi na kShIyante phala-dAnAya pravR^ittAny eva saty api j~nAne, tathAnArabdha-phalAnAm api karmaNAm kShayo na yukta iti, tad asat | katham ? teShAm mukteShuvat pravR^itta-phalatvAt | yathA pUrvam lakShya-vedhAya mukta iShuH dhanuSho lakShya-vedhottara-kAlam api Arabdha-vega-kShayAt patanenaiva nivartate, evam sharIrArambhakam karma sharIra-sthiti-prayojane nivR^itte 'pi, A samskAra-vega-kShayAt pUrvavat vartata eva | yathA sa eva iShuH pravR^itti-nimittAnArabdha-vegas tv amukto dhanuShi prayukto 'pi upasamhriyate, tathAnArabdha-phalAni karmANi svAshraya-sthAny eva j~nAnena nirbIjI-kriyanta iti | patite 'smin vidvac-charIre na sa bhUyo 'bhijAyate iti yuktam evoktam iti siddham ||BhGS_13.23|| 

==============================

atrAtma-darshane upAya-vikalpA ime dhyAnAdaya ucyante - 

dhyAnenAtmani pashyanti kecid AtmAnam AtmanA |
anye sAmkhyena yogena karma-yogena cApare ||BhG_13.24||

dhyAnena | dhyAnam nAma shabdAdibhyo viShayebhyaH shrotrAdIni karaNAni manasy upasamhR^itya, manash ca pratyak-cetanayitari, ekAgratayA yac cintanam tad dhyAnam | tathA, dhyAyatIva bakaH, dhyAyatIva pR^ithivI, dhyAyantIva parvatAH [ChAU 7.6.1] iti upamopAdAnAt | taila-dhArAvat samtato 'vicchinna-pratyayo dhyAnam | tena dhyAnena Atmani buddhau pashyanty AtmAnam pratyak-cetanam AtmanA svenaiva pratyak-cetanena dhyAna-samskR^itenAntaH-karaNena kecid yoginaH | anye sAmkhyena yogena | sAmkhyam nAma ime sattva-rajas-tamAmsi guNA mayA dR^ishyA aham tebhyo 'nyas tad-vyApAra-sAkShi-bhUto nityo guNa-vilakShaNa Atmeti cintanam eSha sAmkhyo yogaH | tena pashyanti AtmAnam Atmanety anuvartate | karma-yogena | karmaiva yogaH | IshvarArpaNa-buddhyAnuShThIyamAnam ghaTana-rUpam yogArthatvAd yoga ucyate guNataH | tena sattva-shuddhi-j~nAnotpatti-dvAreNa cApare ||BhGS_13.24|| 

==============================

anye tv evam ajAnantaH shrutvAnyebhya upAsate |
te 'pi cAtitaranty eva mR^ityum shruti-parAyaNAH ||BhG_13.25||

anye tv eShu vikalpeShu anyatamenApy evam yathoktam AtmAnam ajAnanto 'nyebhyaH AcAryebhyaH shrutvA "idam eva cintayata" ity uktA upAsate shraddadhAnAH santash cintayanti | te 'pi cAtitaranty eva atikrAmanty eva mR^ityum mR^ityu-yuktam samsAram ity etat | shruti-parAyaNAH shrutiH shravaNam param ayanam gamanam mokSha-mArga-pravR^ittau param sAdhanam yeShAm te shruti-parAyaNAH | kevala-paropadesha-pramANAH svayam viveka-rahitA ity abhiprAyaH | kim u vaktavyam pramANam prati svatantrA vivekino mR^ityum atitarantIty abhiprAyaH ||BhGS_13.25|| 

==============================

kShetraj~nam cApi mAm viddhi [GItA 13.3] iti kShetraj~neshvarakatva-viShayam j~nAnam mokSha-sAdhanam, yaj j~nAtvAmR^itam ashnute [GItA 13.13] ity uktam | tat kasmAt hetoH ? iti tad-dhetu-pradarshanArtham shloka Arabhyate - 

yAvat samjAyate kimcit sattvam sthAvara-jaN^gamam |
kShetra-kShetraj~na-samyogAt tad viddhi bharatarShabha ||BhG_13.26||

yAvat yat kimcit samjAyate samutpadyate sattvam vastu | kim avisheSheNa ? nety Aha - sthAvara-jaN^gamam sthAvaram jaN^gamam ca kShetra-kShetraj~na-samyogAt taj jAyate ity evam viddhi jAnIhi bharatarShabha | 

kaH punar ayam kShetra-kShetraj~nayoH samyogo 'bhipretaH ? na tAvat rajjveva ghaTasyAvayava-samshleSha-dvArakaH sambandha-visheShaH samyogaH kShetreNa kShetraj~nasya sambhavati, AkAshavat niravayavatvAt | nApi samavAya-lakShaNas tantu-paTayor iva kShetra-kShetraj~nayor itaretara-kArya-kAraNa-bhAvAnabhyupagamAt | ity ucyate - kShetra-kShetraj~nayor viShaya-viShayiNor bhinna-svabhAvayor itaretara-tad-dharmAdhyAsa-lakShaNaH samyogaH kShetra-kShetraj~na-svarUpa-vivekA-bhAva-nibandhanaH, rajju-shuktikAdInAm tad-viveka-j~nAnAbhAvAd adhyAropita-sarpa-rajatAdi-samyogavat | so 'yam adhyAsa-svarUpaH kShetra-kShetraj~na-samyogo mithyA-j~nAna-lakShaNaH | yathA-shAstram kShetra-kShetraj~na-lakShaNa-bheda-parij~nAna-pUrvakam prAk darshita-rUpAt kShetrAn mu¤jAd iveShIkAm yathokta-lakShaNam kShetraj~nam pravibhajya na sat tan nAsad ucyate [GItA 13.13] ity anena nirasta-sarvopAdhi-visheSham j~neyam brahma-svarUpeNa yaH pashyati, kShetram ca mAyA-nirmita-hasti-svapna-dR^iShTa-vastuvad gandharva-nagarAdivad asad eva sad ivAvabhAsate | ity evam nishcita-vij~nAno yaH, tasya yathokta-samyag-darshana-virodhAd apagacchati mithyA-j~nAnam | tasya janma-hetor apagamAd ya evam vetti puruSham prakR^itim ca guNaiH saha [GItA 13.25] ity anena vidvAn bhUyo nAbhijAyate iti yad uktam, tad upapannam uktam ||BhGS_13.26|| 

==============================
 
na sa bhUyo 'bhijAyate [GItA 13.24] iti samyag darshana-phalam avidyAdi-samsAra-bIja-nivR^itti-dvAreNa janmAbhAva uktaH | janma-kAraNam cAvidyA-nimittakaH kShetra-kShetraj~na-samyoga uktaH | atas tasyAH avidyAyA nivartakam samyag-darshanam uktam api punaH shabdAntareNocyate - 

samam sarveShu bhUteShu tiShThantam parameshvaram |
vinashyatsv avinashyantam yaH pashyati sa pashyati ||BhG_13.27||

samam nirvisheSham tiShThantam sthitim kurvantam | kva ? sarveShu samasteShu bhUteShu brahmAdi-sthAvarAnteShu prANiShu | kam ? parameshvaram dehendriya-mano-buddhy-avyaktAtmano 'pekShya parameshvaraH, tam sarveShu bhUteShu samam tiShThantam | tAni vishinaShTi vinashyatsv iti | tam ca parameshvaram avinashyantam iti, bhUtAnAm parameshvarasya cAtyanta-vailakShaNya-pradarshanArtham | katham ? sarveShAm hi bhAva-vikArANAm jani-lakShaNo bhAva-vikAro mUlam | janmottara-kAla-bhAvino 'nye sarve bhAva-vikArA vinAshAntAH | vinAshAt paro na kashcid asti bhAva-vikAraH, bhAvAbhAvAt | sati hi dharmiNi dharmA bhavanti | ato 'ntya-bhAva-vikArAbhAvAnuvAdena pUrva-bhAvinaH sarve bhAva-vikArAH pratiShiddhA bhavanti saha kAryaiH | tasmAt sarva-bhUtaiH vailakShaNyam atyantam eva parameshvarasya siddham, nirvisheShatvam ekatvam ca | ya evam yathoktam parameshvaram pashyati, sa pashyati |

nanu sarvo 'pi lokaH pashyati, kim visheShaNeneti | satyam pashyati | kim tu viparItam pashyati | ato vishinaShTi - sa eva pashyatIti | yathA timira-dR^iShTir anekam candram pashyati, tam apekShya eka-candra-darshI vishiShyate - sa eva pashyatIti | tathaivehApy ekam avibhaktam yathoktam AtmAnam yaH pashyati, sa vibhaktAn ekAtma-viparIta-darshibhyo vishiShyate - sa eva pashyatIti | itare pashyanto 'pi na pashyanti | viparIta-darshitvAt aneka-candra-darshivad ity arthaH ||BhGS_13.27|| 

==============================
 
yathoktasya samyag-darshanasya phala-vacanena stutiH kartavyA iti shloka Arabhyate - 

samam pashyan hi sarvatra samavasthitam Ishvaram |
na hinasty AtmanAtmAnam tato yAti parAm gatim ||BhG_13.28||

samam pashyann upalabhamAno hi yasmAt sarvatra sarva-bhUteShu samavasthitam tulyatayAvasthitam Ishvaram atItAnantara-shlokokta-lakShaNam ity arthaH | samam pashyan kim ? na hinasti himsAm na karoti AtmanA svenaiva svam AtmAnam | tat-tad-ahimsanAd yAti parAm prakR^iShTAm gatim mokShAkhyAm || 

nanu naiva kashcit prANI svayam svam AtmAnam hinasti | katham ucyate 'prAptam na hinastIti ? yathA na pR^ithivyAm nAntarikShe na divy agnish cetavyaH [TaittS 5.2.7.1] ity Adi | naiSha doShaH, aj~nAnAm Atma-tiraskaraNopapatteH | sarvo hy aj~no 'tyanta-prasiddham sAkShAd aparokShAd AtmAnam tiraskR^ityAnAtmAnam Atmatvena parigR^ihya, tam api dharmAdharmau kR^itvopAttam AtmAnam hatvAnyam AtmAnam upAdatte navam, tam caivam hatvAnyam | evam tam api hatvAnyam ity evam upAttam upAttam AtmAnam hantIty AtmahA sarvo 'j~naH | yas tu paramArthAtmAsAv api sarvadAvidyayA hata iva vidyamAna-phalAbhAvAd iti sarve Atma-hana evAvidvAmsaH | yas tv itaro yathoktAtma-darshI, sa ubhayathApi AtmanAtmAnam na hinasti na hanti | tato yAti parAm gatim yathoktam phalam tasya bhavatIty arthaH ||BhGS_13.28|| 

==============================
 
sarva-bhUta-stham Ishvaram samam pashyan na hinasty AtmanAtmAnam [GItA 13.28] ity uktam | tad anupapannam sva-guNa-karma-vailakShaNya-bheda-bhinneShv Atmasu, ity etad AshaN^kyAha - 

prakR^ityaiva ca karmANi kriyamANAni sarvashaH |
yaH pashyati tathAtmAnam akartAram sa pashyati ||BhG_13.29||

prakR^ityA prakR^itir bhagavato mAyA triguNAtmikA | mAyAm tu prakR^itim vidyAd [ÁvetU 4.10] iti mantra-varNAt | tayA prakR^ityaiva ca nAnyena mahad-Adi-kArya-kAraNAkAra-pariNatayA karmANi vAN^-manaH-kAyArabhyANi kriyamANAni nirvartyamAnAni sarvashaH sarva-prakArair yaH pashyaty upalabhate, tathAtmAnam kShetraj~nam akartAram sarvopAdhi-vivarjitam sa pashyati, sa paramArtha-darshIty abhiprAyaH | nirguNasyAkartur nirvisheShasyAkAshasyeva bhede pramANAnupapattir ity arthaH ||BhGS_13.29|| 

==============================

punar api tad eva samyag darshanam shabdAntareNa prapaJNcayati - 

yadA bhUta-pR^ithag-bhAvam ekastham anupashyati |
tata eva ca vistAram brahma sampadyate tadA ||BhG_13.30||

yadA yasmin kAle bhUta-pR^ithag-bhAvam bhUtAnAm pR^ithag-bhAvam pR^ithaktvam ekasminn Atmani sthitam eka-stham anupashyati shAstrAcAryopadesham anu AtmAnam pratyakShatvena pashyaty Atmaivedam sarvam [ChAU 7.25.2] iti | tata eva ca tasmAd eva ca vistAram utpattim vikAsam AtmataH prANa Atmata AshA AtmataH smara Atmata AkAsha Atmatas teja Atmata Apa Atmata AvirbhAva-tirobhAvAv Atmato 'nnam [ChAU 7.26.1] ity evam Adi-prakArair vistAram yadA pashyati brahma sampadyate bhavati tadA tasmin kAla ity arthaH ||BhGS_13.30|| 

==============================

ekasyAtmAnaH sarva-dehAtmatve tad-doSha-sambandhe prApte, idam ucyate - 

anAditvAn nirguNatvAt paramAtmAyam avyayaH |
sharIra-stho 'pi kaunteya na karoti na lipyate ||BhG_13.31||

anAditvAt | anAder bhAvo 'nAditvam, AdiH kAraNam, tad yasya nAsti tad anAdi | yad dhy Adimat tat svenAtmanA vyeti | ayam tv anAditvAn niravayava iti kR^itvA na vyeti | tathA nirguNatvAt | saguNo hi guNa-vyayAt vyeti | ayam tu nirguNatvAc ca na vyeti | iti paramAtmAyam avyayaH | nAsya vyayo vidyata ity avyayaH | yata evam ataH sharIra-stho 'pi, sharIreShu Atmana upalabdhir bhavatIti sharIra-stha ucyate | tathApi na karoti | tad-akaraNAd eva tat-phalena na lipyate | yo hi kartA, sa karma-phalena lipyate | ayam tv akartA, ato na phalena lipyate ity arthaH |

kaH punar deheShu karoti lipyate ca ? yadi tAvat anyaH paramAtmano dehI karoti lipyate ca, tataH idam anupapannam uktam kShetraj~neshvaraikatvam kShetraj~nam cApi mAm viddhi [GItA 13.2] ity Adi | atha nAsti IshvarAd anyo dehI | kaH karoti lipyate ca ? iti vAcyam | paro vA nAstIti sarvathA durvij~neyam durvAcyam ceti bhagavat-proktam aupaniShadam darshanam parityaktam vaisheShikaiH sAmkhyArhata-bauddhaish ca | tatrAyam parihAro bhagavatA svenaiva uktaH svabhAvas tu pravartate [GItA 5.14] iti | avidyA-mAtra-svabhAvo hi karoti lipyate iti vyavahAro bhavati, na tu paramArthata ekasmin paramAtmani tad asti | ata evaitasmin paramArtha-sAmkhya-darshane sthitAnAm j~nAna-niShThAnAm paramahamsa-parivrAjakAnAm tiraskR^itAvidyA-vyavahArANAm karmAdhikAro nAstIti tatra tatra darshitam bhagavatA ||BhGS_13.31||

 ==============================

kim iva na karoti na lipyate ity atra dR^iShTAntam Aha - 

yathA sarva-gatam saukShmyAd AkAsham nopalipyate |
sarvatrAvasthito dehe tathAtmA nopalipyate ||BhG_13.32||

yathA sarva-gatam vyApy api sat saukShmyAt sUkShma-bhAvAd AkAsham kham nopalipyate na sambadhyate, sarvatrAvasthito dehe tathAtmA nopalipyate ||BhGS_13.32|| 

==============================

kim ca - 

yathA prakAshayaty ekaH kR^itsnam lokam imam raviH |
kShetram kShetrI tathA kR^itsnam prakAshayati bhArata ||BhG_13.34||

yathA prakAshayaty avabhAsayati ekaH kR^itsnam lokam imam raviH savitA AdityaH, tathA tadvat mahA-bhUtAdi-dhR^ity-antam kShetram ekaH san prakAshayati | kaH ? kShetrI paramAtmA ity arthaH | ravi-dR^iShTanto 'tra Atmana ubhayArtho 'pi bhavati | ravivat sarva-kShetreShv eka evAtmA, alepakash ceti ||BhGS_13.34|| 

==============================

samastAdhyAyArthopasamhArArtho 'yam shlokaH - 

kShetra-kShetraj~nayor evam antaram j~nAna-cakShuShA |
bhUta-prakR^iti-mokSham ca ye vidur yAnti te param ||BhG_13.35||

kShetra-kShetraj~nayor yathA-vyAkhyAtayor evam yathA-pradarshita-prakAreNAntaram itaretara-vailakShaNya-visheSham j~nAna-cakShuShA shAstrAcArya-prasAdopadesha-janitam Atma-pratyayikam j~nAnam cakShuH, tena j~nAna-cakShuShA, bhUta-prakR^iti-mokSham ca, bhUtAnAm prakR^itir avidyA-lakShaNAvyaktAkhyA, tasyA bhUta-prakR^iter mokShaNam abhAva-gamanam ca ye vidur vijAnanti, yAnti gacchanti te param paramAtma-tattvam brahma, na punar deham Adadate ity arthaH ||BhGS_13.35|| 

==============================

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
kShetra-kShetraj~na-yogo nAma trayodasho 'dhyAyaH ||


__________________________________________________________

BhG 14

atha guNa-traya-vibhAga-yogo nAma 
caturdasho 'dhyAyaH
(shrImac-chamkara-bhagavat-pAda-viracitam shrImad-bhagavad-gItA-bhAShyam)

sarvam utpadyamAnam kShetra-kShetraj~na-samyogAd utpadyata ity uktam | tat kathamiti, tat-pradarshanArtham param bhUya ity Adir adhyAya Arabhyate | athavA, Ishvara-paratantrayoH kShetra-kShetraj~nayoH jagat-kAraNatvam na tu sAmkhyAnAm iva svatantrayor ity evam artham | prakR^iti-sthatvam guNeShu ca saN^gaH samsAra-kAraNam ity uktam | kasmin guNe katham saN^gaH ? ke vA guNAH ? katham vA te badhnantIti ? guNebhyash ca mokShaNam katham syAt ? muktasya ca lakShaNam vaktavyam, ity evam artham ca bhagavAn uvAca - 

param bhUyaH pravakShyAmi j~nAnAnAm j~nAnam uttamam |
yaj j~nAtvA munayaH sarve parAm siddhim ito gatAH ||BhG_14.1||

param j~nAnam iti vyavahitena sambandhaH | bhUyaH punaH pUrveShu sarveShv adhyAyeShu asakR^id uktam api pravakShyAmi | tac ca param para-vastu-viShayatvAt | kim tat ? j~nAnam sarveShAm j~nAnAnAm uttamam, uttama-phalatvAt | j~nAnAnAm iti nAmAnitvAdInAm | kim tarhi ? yaj~nAdi-j~neya-vastu-viShayANAm iti | tAni na mokShAya, idam tu mokShAyeti parottama-shabdAbhyAm stauti shrotR^i-buddhi-rucy-utpAdanArtham | yaj j~nAtvA yaj j~nAnam j~nAtvA prApya munayaH samnyAsino manana-shIlAH sarve parAm siddhim mokShAkhyAm ito 'smAt deha-bandhanAt Urdhvam gatAH prAptAH ||BhGS_14.1|| 

==============================
 
asyAsh ca siddhair aikAntikatvam darshayati - 

idam j~nAnam upAshritya mama sAdharmyam AgatAH |
sarge 'pi nopajAyante pralaye na vyathanti ca ||BhG_14.2||

idam j~nAnam yathoktam upAshritya, j~nAna-sAdhanam anuShThAya ity etat, mama parameshvarasya sAdharmyam mat-svarUpatAm AgatAH prAptA ity arthaH | na tu samAna-dharmatA sAdharmyam, kShetraj~neshvarayor bhedAnabhyupagamAd gItA-shAstre | phala-vAdash cAyam stuty-artham ucyate | sarge 'pi sR^iShTi-kAle 'pi nopajAyante | notpadyante | pralaye brahmaNo 'pi vinAsha-kAle na vyathanti ca vyathAm nApadyante, na cyavantIty arthaH ||BhGS_14.2|| 

==============================

kShetra-kShetraj~na-samyoga IdR^isho bhUta-kAraNam ity Aha - 

mama yonir mahad brahma tasmin garbham dadhAmy aham |
sambhavaH sarva-bhUtAnAm tato bhavati bhArata ||BhG_14.3||

mama sva-bhUtA madIyA mAyA triguNAtmikA prakR^itir yoniH sarva-bhUtAnAm kAraNam | sarva-kAryebhyo mahattvAt kAraNatvAd bR^imhaNAc ca [bharaNAc ca] sva-vikArANAm mahad brahma iti yonir eva vishiShyate | tasmin mahati brahmaNi yonau garbham hiraNyagarbhasya janmano bIjam sarva-bhUta-janma-kAraNam bIjam dadhAmi nikShipAmi kShetra-kShetraj~na-prakR^iti-dvaya-shaktimAn Ishvaro 'ham, avidyA-kAma-karmopAdhi-svarUpAnuvidhAyinam kShetraj~nam kShetreNa samyojayAmIty arthaH | sambhava utpattiH sarva-bhUtAnAm hiraNyagarbhotpatti-dvAreNa tatas tasmAd gabrhAdhAnAd bhavati | he bhArata ||BhGS_14.3|| 

==============================

sarva-yoniShu kaunteya mUrtayaH sambhavanti yAH |
tAsAm brahma mahad yonir aham bIja-pradaH pitA ||BhG_14.4||
 
deva-pitR^i-manuShya-pashu-mR^igAdi-sarva-yoniShu kaunteya, mUrtayo deha-samsthAna-lakShaNA mUrcchitAN^gAvayavA mUrtayaH sambhavanti yAH, tAsAm mUrtInAm brahma mahat sarvAvastham yoniH kAraNam aham Ishvaro bIja-prado garbhAdhAnasya kartA pitA ||BhGS_14.4|| 

==============================

ke guNAH ? katham badhnanti ? ity ucyate - 

sattvam rajas tama iti guNAH prakR^iti-sambhavAH |
nibadhnanti mahA-bAho dehe dehinam avyayam ||BhG_14.5||

sattvam rajas tama ity evam-nAmAno guNA iti pAribhAShikaH shabdaH | na rUpAdivad dravyAshritA guNAH | na ca guNa-guNinor anyatvam atra vivakShitam | tasmAd guNA iva nitya-para-tantrAH kShetraj~nam praty avidyAtmakatvAt kShetraj~nam nibadhnantIva tam AspadIkR^ityAtmAnam pratilabhanta iti nibadhnantIty ucyate | te ca prakR^iti-sambhavA bhagavan-mAyA-sambhavA nibadhnantIva | he mahAbAho | mahAntau samarthatarAv AjAnu-pralambau bAhU yasya saH mahAbAhuH he mahAbAho | dehe sharIre dehinam dehavantam avyayam, avyayatvam coktam anAditvAd [GItA 13.32] ity Adi shlokena | nanu dehI na lipyate [GItA 13.32] ity uktam | tat katham iha nibadhnantIty anyathocyate ? parihR^itam asmAbhir iva-shabdena nibadhnantIveti ||BhGS_14.5|| 

==============================

tatra sattvAdInAm sattvasyaiva tAval lakShaNam ucyate - 

tatra sattvam nirmalatvAt prakAshakam anAmayam |
sukha-saN^gena badhnAti j~nAna-saN^gena cAnagha ||BhG_14.6||

nirmalatvAt sphaTika-maNir iva prakAshakam anAmayam nirupadravam sattvam tan nibadhnAti | katham ? sukha-saN^gena sukhy aham iti viShaya-bhUtasya sukhasya viShayiNy Atmani samshleShApAdanam mR^iShaiva sukhe sa¤janam iti | saiShAvidyA | na hi viShaya-dharmo viShayiNo bhavati | icchAdi ca dhR^ity-antam kShetrasyaiva viShayasya dharmaH ity uktam bhagavatA | ato 'vidyayaiva svakIya-dharma-bhUtayA viShaya-viShayy-aviveka-lakShaNayAsvAtma-bhUte sukhe samjayatIva, Asaktam iva karoti, asaN^gam saktam iva karoti, asukhinam sukhinam iva | tathA j~nAna-saN^gena ca, j~nAnam iti sukha-sAhacaryAt kShetrasyaiva viShayasyAntaH-karaNasya dharmaH, nAtmanaH | Atma-dharmatve saN^gAnupapatteH, bandhAnupapattesh ca | sukha iva j~nAnAdau saN^go mantavyaH | he anagha avyasana ||BhGS_14.6|| 

==============================

rajo rAgAtmakam viddhi tR^iShNAsaN^ga-samudbhavam |
tan nibadhnAti kaunteya karma-saN^gena dehinam ||BhG_14.7||

rajaH rAgAtmakam rajanAd rAgo gairikAd iva drAg Atmakam viddhi jAnIhi | tR^iShNAsaN^ga-samudbhavam tR^iShNA aprAptAbhilAShaH | AsaN^gaH prApte viShaye manasaH prIti-lakShaNaH samshleShaH | tR^iShNAsaN^gayoH samudbhavam tR^iShNAsaN^ga-samudbhavam | tan nibadhnAti tad rajo nibadhnAti kaunteya karma-saN^gena, dR^iShTAdR^iShTArtheShu karmasu sa¤janam tat-paratA karma-saN^gas tena nibadhnAti rajo dehinam ||BhGS_14.7|| 

==============================

tamas tv aj~nAna-jam viddhi mohanam sarva-dehinAm |
pramAdAlasya-nidrAbhis tan nibadhnAti bhArata ||BhG_14.8||

tamas tR^itIyo guNo 'j~nAna-jam aj~nAnAj jAtam aj~nAna-jam viddhi | mohanam moha-karam aviveka-karam sarva-dehinAm sarveShAm dehavatAm | pramAdAlasya-nidrAbhiH pramAdash cAlasyam ca nidrA ca pramAdAlasya-nidrAs tAbhiH pramAdAlasya-nidrAbhis tat tamo nibadhnAti bhArata ||BhGS_14.8|| 

==============================

punar guNAnAm vyApAraH samkShepata ucyate - 

sattvam sukhe samjayati rajaH karmaNi bhArata |
j~nAnam AvR^itya tu tamaH pramAde samjayaty uta ||BhG_14.9||

sattvam sukhe samjayati samshleShayati, rajaH karmaNi he bhArata samjayatIty anuvartate | j~nAnam sattva-kR^itam vivekam AvR^itya AcchAdya tu tamaH svena AvaraNAtmanA pramAde samjayaty uta | pramAdo nAma prApta-kartavyAkaraNam ||BhGS_14.9|| 

==============================

uktam kAryam kadA kurvanti guNAH ? ity ucyate -

rajas tamash cAbhibhUya sattvam bhavati bhArata |
rajaH sattvam tamash caiva tamaH sattvam rajas tathA ||BhG_14.10||

rajas tamash ca ubhAv apy abhibhUya sattvam bhavati udbhavati vardhate yadA, tadA labdhAtmakam sattvam sva-kAryam j~nAna-sukhAdy Arabhate | he bhArata ! tathA rajo-guNaH sattvam tamash caiva ubhAv apy abhibhUya vardhate yadA, tadA karma tR^iShNAdi sva-kAryam Arabhate | tama-Akhyo guNaH sattvam rajash ca ubhAv apy abhibhUya tathaiva vardhate yadA, tadA j~nAnAvaraNAdi sva-kAryam Arabhate ||BhGS_14.10|| 

==============================

yadA yo guNa udbhUto bhavati, tadA tasya kim liN^gam ? ity ucyate - 

sarva-dvAreShu dehe 'smin prakAsha upajAyate |
j~nAnam yadA tadA vidyAd vivR^iddham sattvam ity uta ||BhG_14.11||

sarva-dvAreShu, Atmana upalabdhi-dvArANi shrotrAdIni sarvANi karaNAni, teShu sarva-dvAreShu antaH-karaNasya buddher vR^ittiH prakAsho dehe 'smin upajAyate | tad eva j~nAnam | yadaivam prakAsho j~nAnAkhya upajAyate, tadA j~nAna-prakAshena liN^gena vidyAd vivR^iddham udbhUtam sattvam ity utApi ||BhGS_14.11|| 

==============================

rajasa udbhUtasyedam cihnam -

lobhaH pravR^ittir ArambhaH karmaNAm ashamaH spR^ihA |
rajasy etAni jAyante vivR^iddhe bharatarShabha ||BhG_14.12||

lobhaH para-dravyAditsA | pravR^ittiH pravartanam | sAmAnya-ceShTA ArambhaH | kasya ? karmaNAm | ashamo 'nupashamaH harSha-rAgAdi-pravR^ittiH | spR^ihA sarva-sAmAnya-vastu-viShayA tR^iShNA | rajasi guNe vivR^iddha etAni liN^gAni jAyante | he bharatarShabha ||BhGS_14.12|| 

==============================

aprakAsho 'pravR^ittish ca pramAdo moha eva ca |
tamasy etAni jAyante vivR^iddhe kuru-nandana ||BhG_14.13||

aprakAsho 'vivekaH | atyantam apravR^ittish ca pravR^itty-abhAvas tat-kAryam pramAdo moha eva ca | aviveko mUDhatA ity arthaH | tamasi guNe vivR^iddha etAni liN^gAni jAyante he kuru-nandana ! ||BhGS_14.13|| 

==============================

maraNa-dvAreNApi yat phalam prApyate, tad api saN^ga-rAga-hetukam sarvam gauNam eveti darshayan Aha - 

yadA sattve pravR^iddhe tu pralayam yAti deha-bhR^it |
tadottama-vidAm lokAn amalAn pratipadyate ||BhG_14.14||

yadA sattve pravR^iddha udbhUte tu pralayam maraNam yAti pratipadyate deha-bhR^id AtmA, tadottama-vidAm mahad-Adi-tattva-vidAm ity etat | lokAn amalAn mala-rahitAn pratipadyate prApnotIty etat ||BhGS_14.14|| 

==============================

rajasi pralayam gatvA karma-saN^giShu jAyate |
tathA pralInas tamasi mUDha-yoniShu jAyate ||BhG_14.15||

rajasi guNe vivR^iddhe pralayam maraNam gatvA prApya karma-saN^giShu karmAsakti-yukteShu manuShyeShu jAyate | tathA tadvad eva pralIno mR^itas tamasi vivR^iddhe mUDha-yoniShu pashv-Adi-yoniShu jAyate ||BhGS_14.15|| 

==============================

atIta-shlokArthasyaiva samkShepa ucyate -

karmaNaH sukR^itasyAhuH sAttvikam nirmalam phalam |
rajasas tu phalam duHkham aj~nAnam tamasaH phalam ||BhG_14.16||

karmaNaH sukR^itasya sAttvikasya ity arthaH, AhuH shiShTaH sAttvikam eva nirmalam phalam iti | rajasas tu phalam duHkham rAjasasya karmaNa ity arthaH, karmAdhikArAt phalam api duHkham eva, kAraNAnurUpyAt, rAjasam eva | tathA aj~nAnam tamasas tAmasasya karmaNo 'dharmasya pUrvavat ||BhGS_14.16||

==============================

kim ca, guNebhyo bhavati - 

sattvAt samjAyate j~nAnam rajaso lobha eva ca |
pramAda-mohau tamaso bhavato 'j~nAnam eva ca ||BhG_14.17||

sattvAl labdhAtmakAt samjAyate samutpadyate j~nAnam, rajaso lobha eva ca, pramAda-mohau ca ubhau tamaso bhavataH, aj~nAnam eva ca bhavati ||BhGS_14.17|| 

==============================

kim ca - 

Urdhvam gacchanti sattva-sthA madhye tiShThanti rAjasAH |
jaghanya-guNa-vR^itta-sthA adho gacchanti tAmasAH ||BhG_14.18||

Urdhvam gacchanti devalokAdiShUtpadyante sattva-sthAH sattva-guNa-vR^itta-sthAH | madhye tiShThanti manuShyeShUtpadyante rAjasAH | jaghanya-guNa-vR^itta-sthA jaghanyash cAsau guNash ca jaghanya-guNas tamaH, tasya vR^ittam nidrAlasyAdi, tasmin sthitAH jaghanya-guNa-vR^itta-sthAH mUDhAH adho gacchanti pashv-AdiShUtpadyante tAmasAH ||BhGS_14.18|| 

==============================

puruShasya prakR^iti-sthatva-rUpeNa mithyA-j~nAnena yuktasya bhogyeShu guNeShu sukha-duHkha-mohAtmakeShu sukhI duHkhI mUDho 'ham asmIty evam-rUpo yaH saN^gas tat-kAraNam puruShasya sad-asad-yoni-janma-prApti-lakShaNasya samsArasyeti samAsena pUrvAdhyAye yad uktam, tad iha sattvam rajas tama iti guNAH prakR^iti-sambhavA ity Arabhya guNa-svarUpam, guNa-vR^ittam, sva-vR^ittena ca guNAnAm bandhakatvam, guNa-vR^itta-nibaddhasya ca purUShasya yA gatiH, ity etat sarvam mithyA-j~nAna-mUlam bandha-kAraNam vistareNoktvA, adhunA samyag-darshanAn mokSho vaktavya ity ata Aha bhagavAn - 

nAnyam guNebhyaH kartAram yadA draShTAnupashyati |
guNebhyash ca param vetti mad-bhAvam so 'dhigacchati ||BhG_14.19||

nAnyam kArya-karaNa-viShayAkAra-pariNatebhyo guNebhyaH kartAram anyam yadA draShTA vidvAn san nAnupashyati, guNA eva sarvAvasthAH sarva-karmaNAm kartAra ity evam pashyati, guNebhyash ca param guNa-vyApAra-sAkShi-bhUtam vetti, mad-bhAvam mama bhAvam sa draShTAdhigacchati ||BhGS_14.19|| 

==============================
 
katham adhigacchati ? ity ucyate - 

guNAn etAn atItya trIn dehI deha-samudbhavAn |
janma-mR^ityu-jarA-duHkhair vimukto 'mR^itam ashnute ||BhG_14.20||

guNAn etAn yathoktAn atItya jIvann evAtikramya mAyopAdhi-bhUtAn trIn dehI deha-samudbhavAn dehotpatti-bIja-bhUtAn janma-mR^ityu-jarA-duHkhair janma ca mR^ityush ca jarA ca duHkhAni ca janma-mR^ityu-jarA-duHkhAni tair jIvann eva vimuktaH san vidvAn amR^itam ashnute | evam mad-bhAvam adhigacchatIty arthaH ||BhGS_14.20|| 

==============================

jIvann eva guNAn atItyAmR^itam ashnute iti prashna-bIjam pratilabhyArjuna uvAca - 

kair liN^gais trIn guNAn etAn atIto bhavati prabho |
kim-AcAraH katham caitAms trIn guNAn ativartate ||BhG_14.21||

kair liN^gaish cihnais trIn etAn vyAkhyAtAn guNAn atIto 'tikrAnto bhavati prabho, kim-AcAraH ? ko 'sya AcAra iti kim-AcAraH | katham kena ca prakAreNa etAn trIn guNAn ativartate 'tItya vartate ||BhGS_14.21|| 

==============================

guNAtItasya lakShaNam guNAtItatvopAyam cArjunena pR^iShTo 'smin shloke prashna-dvayArtham prativacanam bhagavAn uvAca | yat tAvat kair liN^gair yukto guNAtIto bhavatIti tat shR^iNu - 

prakAsham ca pravR^ittim ca moham eva ca pANDava |
na dveShTi sampravR^ittAni na nivR^ittAni kAN^kShati ||BhG_14.22||

prakAsham ca sattvakAryam pravR^ittim ca rajaHkAryam moham eva ca tamaHkAryam ity etAni na dveShTi sampravR^ittAni samyagviShayabhAvena udbhUtAni - mama tAmasaH pratyayo jAtaH, tenAham mUDhaH | tathA rAjasI pravR^ittir mama utpannA duHkhAtmikA, tenAham rajasA pravartitaH pracalitaH svarUpAt | kaShTam mama vartate yo 'yam matsvarUpAvasthAnAt bhramshaH | tathA sAttviko guNaH prakAshAtmA mAm vivekitvam ApAdayan sukhe ca sajayan badhnAtIti tAni dveShTy asamyag-darshitvena | tat evam guNAtIto na dveShTi sampravR^ittAni | yathA ca sAttvikAdipuruShaH sattvAdikAryANi AtmAnam prati prakAshya nivR^ittAni kAN^kShati, na tathA guNAtIto nivR^ittAni kAN^kShatIty arthaH | etat na parapratyakSham liN^gam | kim tarhi ? svAtmapratyakShatvAt AtmArtham eva etat lakShaNam | na hi svAtmaviShayam dveShamAkAN^kShAm vA paraH pashyati ||BhGS_14.22|| 

==============================

atha idAnIm guNAtItaH kim-AcAraH ? iti prashnasya prativacanam Aha - 

udAsInavad AsIno guNair yo na vicAlyate |
guNA vartanta ity eva yo 'vatiShThati neN^gate ||BhG_14.23||

udAsInavad yathA udAsIno na kasyacit pakSham bhajate, tathAyam guNAtItatvopAya-mArge 'vasthita AsIna Atmavid guNair yaH samnyAsI na vicAlyate viveka-darshanAvasthAtaH | tad etat sphuTIkaroti - guNAH kArya-karaNa-viShayAkAra-pariNatA anyonyasmin vartante iti yo 'vatiShThati | chando-bhaN^ga-bhayAt parasmaipada-prayogaH | yo 'nutiShThatIti vA pAThAntaram | neN^gate na calati, svarUpAvastha eva bhavatIty arthaH ||BhGS_14.23||

==============================

kim ca - 

sama-duHkha-sukhaH svasthaH sama-loShTAshma-kAJNcanaH |
tulya-priyApriyo dhIras tulya-nindAtma-samstutiH ||BhG_14.24||

sama-duHkha-sukhaH same duHkha-sukhe yasya saH sama-duHkha-sukhaH, svasthaH sve Atmani sthitaH prasannaH sama-loShTAshma-kAJNcanaH loShTam cAshmA ca kAJNcanam ca loShTAshmakAJNcanAni samAni yasya saH samaloShTAshmakAJNcanaH, tulyapriyApriyaH priyam cApriyam ca priyApriye tulye same yasya so 'yam tulyapriyApriyaH, dhIro dhImAn, tulyanindAtmasamstutiH nindA ca Atmasamstuti ca nindAtmasamstutI, tulye nindAtmasamstutI yasya yateH sa tulyanindAtmasamstutiH ||BhGS_14.24|| 

==============================

kim ca - 

mAnApamAnayos tulyas tulyo mitrAri-pakShayoH |
sarvArambha-parityAgI guNAtItaH sa ucyate ||BhG_14.25||

mAnApamAnayos tulyaH samo nirvikAraH | tulyo mitrAri-pakShayoH | yadyapy udAsInA bhavanti kecit svAbhiprAyeNa, tathApi parAbhiprAyeNa mitrAri-pakShayor iva bhavantIti tulyo mitrAri-pakShayor ity Aha | sarvArambha-parityAgI | dR^iShTAdR^iShTArthAni karmANy Arabhyanta ity ArambhAH | sarvAn ArambhAn parityaktum shIlam asyeti sarvArambha-parityAgI | deha-dhAraNa-mAtra-nimitta-vyatirekeNa sarva-karma-parityAgIty arthaH | guNAtItaH sa ucyate ||BhGS_14.25|| 

==============================

udAsInavad ity Adi guNAtItaH sa ucyate ity etad-antam uktam yAvat yatna-sAdhyam tAvat samnyAsino 'nuShTheyam guNAtItatva-sAdhanam mumukShoH | sthirI-bhUtam tu sva-samvedyam sad guNAtItasya yater lakShaNam bhavatIti | adhunA katham ca trInguNAn ativartate ? ity asya prashnasya prativacanam Aha - 

mAm ca yo 'vyabhicAreNa bhakti-yogena sevate |
sa guNAn samatItyaitAn brahma-bhUyAya kalpate ||BhG_14.26||

mAm ca Ishvaram nArAyaNam sarva-bhUta-hR^idayAshritam yo yatiH karmI vA avyabhicAreNa na kadAcid yo vyabhicarati bhakti-yogena bhajanam bhaktiH saiva yogas tena bhakti-yogena sevate, sa guNAn samatItya etAn yathoktAn | brahma-bhUyAya | bhavanam bhUyaH, brahma-bhUyAya brahma-bhavanAya mokShAya kalpate samartho bhavatIty arthaH ||BhGS_14.26|| 

==============================
 
kuta etad ? ity ucyate - 

brahmaNo hi pratiShThAham amR^itasyAvyayasya ca |
shAshvatasya ca dharmasya sukhasyaikAntikasya ca ||BhG_14.27||
brahmaNaH paramAtmano hi yasmAt pratiShThAham pratitiShThaty asmin iti pratiShThAham pratyag-AtmA | kIdR^ishasya brahmaNaH ? amR^itasya avinAshinaH | avyayasya avikAriNaH | shAshvatasya ca nityasya dharmasya dharma-j~nAnasya j~nAna-yoga-dharma-prApyasya sukhasya Ananda-rUpasya aikAntikasya avyabhicAriNo 'mR^itAdi-svabhAvasya paramAnanda-rUpasya paramAtmanaH pratyag-AtmA pratiShThA | 

samyag-j~nAnena paramAtmatayA nishcIyate | tad etad brahma-bhUyAya kalpata ity uktam | yayA ceshvara-shaktyA bhaktAnugrahAdi-prayojanAya brahma pratiShThate pravartate, sA shaktir brahmaivAham | shakti-shaktimator ananyatvAd ity abhiprAyaH | athavA, brahma-shabda-vAcyatvAt sa-vikalpakam brahma | tasya brahmaNo nirvikalpako 'ham eva nAnyaH pratiShThAshrayaH | kim-vishiShTasya ? amR^itasyAmaraNa-dharmakasyAvyayasya vyaya-rahitasya | kim ca, shAshvatasya ca nityasya dharmasya j~nAna-niShThA-lakShaNasya sukhasya taj-janitasya aikAntikasya ekAnta-niyatasya ca, pratiShThAham iti vartate ||BhGS_14.27|| 

==============================

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
caturdasho 'dhyAyaH 
||14||


__________________________________________________________

BhG 15

atha puruShottama-yogo nAma 
paJNcadasho 'dhyAyaH

(shrImac-chamkara-bhagavat-pAda-viracitam shrImad-bhagavad-gItA-bhAShyam)

yasmAn mad-adhInam karmiNAm karma-phalam j~nAninAm ca j~nAna-phalam, ato bhakti-yogena mAm ye sevante te mama prasAdAj j~nAna-prApti-krameNa guNAtItA mokSham gacchanti | kim u vaktavyam Atmanas tattvam eva samyak vijAnanta ity ato bhagavAn arjunenApR^iShTo 'py Atmanas tattvam vivakShur uvAca Urdhva-mUlam ity AdinA | tatra tAvad vR^ikSha-rUpaka-kalpanayA vairAgya-hetoH samsAra-svarUpam varNayati - viraktasya hi samsArAt bhagavat-tattva-j~nAne 'dhikAraH, nAnyasyeti | shrI-bhagavAn uvAca - 

shrI-bhagavAn uvAca
Urdhva-mUlam adhaH-shAkham ashvattham prAhur avyayam |
chandAmsi yasya parNAni yas tam veda sa veda-vit ||BhG_15.1||

Urdhva-mUlam kAlataH sUkShmatvAt kAraNatvAn nityatvAt mahattvAc cordhvam | ucyate brahmAvyaktam mAyA shaktimat, tan mUlam asyeti so 'yam samsAra-vR^ikShaH Urdhva-mUlaH | shrutesh ca - Urdhva-mUlo 'vAk-shAkha eSho 'shvatthaH sanAtanaH [KaThU 2.3.1] iti | purANe ca - 

       avyakta-mUla-prabhavas tasyaivAnugrahotthitaH |
       buddhi-skandha-mayash caiva indriyAntara-koTaraH ||
       mahA-bhUta-vishAkhash ca viShayaiH patravAms tathA |
       dharmAdharma-supuShpash ca sukha-duHkha-phalodayaH ||
       AjIvyaH sarva-bhUtAnAm brahma-vR^ikShaH sanAtanaH |
       etad brahma-vanam cAsya brahmAcarati sAkShivat ||
       etac chittvA ca bhittvA ca j~nAnena paramAsinA |
       tatash cAtma-gatim prApya tasmAn nAvartate punaH || [Mbh 14.35.20-22] ity Adi | 

tam Urdhva-mUlam samsAram mAyA-mayam vR^ikSham AhuH | adhaH-shAkham mahad-ahamkAra-tanmAtrAdayaH shAkhA ivAsyAdho bhavantIti so 'yam adhaH-shAkhaH, tam adhaH-shAkham | na shvo 'pi sthAtety ashvatthas tam kShaNa-pradhvamsinam ashvattham prAhuH kathayanty avyayam samsAra-mAyAyA anAdi-kAla-pravR^ittatvAt so 'yam samsAra-vR^ikSho 'vyayaH, anAdy-anta-dehAdi-samtAnAshrayo hi suprasiddhaH, tam avyayam | tasyaiva samsAra-vR^ikShasya idam anyat visheShaNam - chandAmsi yasya parNAni, chandAmsi cchAdanAd R^ig-yajuH-sAma-lakShaNAni yasya samsAra-vR^ikShasya parNAnIva parNAni | yathA vR^ikShasya parirakShaNArthAni parNAni, tathA vedAH samsAra-vR^ikSha-parirakShaNArthA dharmAdharma-tad-dhetu-phala-prakAshanArthatvAt | yathA-vyAkhyAtam samsAra-vR^ikSham sa-mUlam yas tam veda sa veda-vit, vedArtha-vid ity arthaH | na hi sa-mUlAt samsAra-vR^ikShAd asmAj j~neyo 'nyo 'Nu-mAtro 'py avashiShTo 'stIty ataH sarvaj~naH sarva-vedArtha-vid iti sa-mUla-samsAra-vR^ikSha-j~nAnam stauti ||BhGS_15.1|| 

==============================

tasyaitasya samsAra-vR^ikShasyAparAvayava-kalpanocyate - 

adhash cordhvam prasR^itAs tasya shAkhA
guNa-pravR^iddhA viShaya-pravAlAH |
adhash ca mUlAny anusamtatAni
karmAnubandhIni manuShya-loke ||BhG_15.2||

adho manuShyAdibhyo yAvat sthAvaram, ata Urdhvam ca yAvad brahmaNo vishva-sR^ijo dhAma ity etad-antam yathA-karma yathA-shrutam j~nAna-karma-phalAni, tasya vR^ikShasya shAkhA iva shAkhAH prasR^itAH pragatAH | guNa-pravR^iddhAH guNaiH sattva-rajas-tamobhiH pravR^iddhAH sthUlIkR^itA upAdAna-bhUtaiH | viShaya-pravAlA viShayAH shabdAdayaH pravAlA iva dehAdi-karma-phalebhyaH shAkhAbhyo 'N^kurI-bhavantIva, tena viShaya-pravAlAH shAkhAH | samsAra-vR^ikShasya parama-mUlam upAdAna-kAraNam pUrvam uktam | athedAnIm karma-phala-janita-rAga-dveShAdi-vAsanA mUlAnIva dharmAdharma-pravR^itti-kAraNAny avAntara-bhAvIni tAny adhash ca devAdy-apekShayA mUlAny anusantatAny anupraviShTani karmAnubandhIni karma dharmAdharma-lakShaNam anubandhaH pashcAd-bhAvi, yeShAm udbhUtim anu udbhavati, tAni karmAnubandhIni manuShya-loke visheShataH | atra hi manuShyANAm karmAdhikAraH prasiddhaH ||BhGS_15.2|| 

==============================

yas tv ayam varNitaH samsAra-vR^ikShaH - 

na rUpam asyeha tathopalabhyate
nAnto na cAdir na ca sampratiShThA |
ashvattham enam su-virUDha-mUlam
asaN^ga-shastreNa dR^iDhena chittvA ||BhG_15.3||

na rUpam asyeha yathopavarNitam tathA naiva upalabhyate, svapna-marIcy-udaka-mAyA-gandharva-nagara-samatvAt | dR^iShTa-naShTa-svarUpo hi sa ity ata eva nAnto na paryanto niShThA parisamAptir vA vidyate | tathA na cAdiH | "ita ArabhyAyam pravR^ittaH" iti na kenacid gamyate | na ca sampratiShThA sthitir madhyam asya na kenacid upalabhyate | ashvattham enam yathoktam suvirUDha-mUlam suShThu virUDhAni viroham gatAni sudR^iDhAni mUlAni yasya tam enam suvirUDha-mUlam | asaN^ga-shastreNa asaN^gaH putra-vitta-lokaiShaNAbhyo vyutthAnam tenAsaN^ga-shastreNa dR^iDhena paramAtmAbhimukhya-nishcaya-dR^iDhIkR^itena punaH punar vivekAbhyAsAshma-nishitena cchitvA samsAra-vR^ikSham sa-bIjam uddhR^itya ||BhGS_15.3||

==============================

tataH padam tat parimArgitavyam
yasmin gatA na nivartanti bhUyaH |
tam eva cAdyam puruSham prapadye
yataH pravR^ittiH prasR^itA purANI ||BhG_15.4||

tataH pashcAt yat padam vaiShNavam tat parimArgitavyam, parimArgaNam anveShaNam j~nAtavyam ity arthaH | yasmin pade gatAH praviShTA na nivartanti nAvartante bhUyaH punaH samsArAya | katham parimArgitavyam ity Aha - tam eva ca yaH pada-shabdenokta Adyam Adau bhavam Adyam puruSham prapadye ity evam parimArgitavyam tac-charaNatayA ity arthaH | ko 'sau puruShaH ? ity ucyate - yato yasmAt puruShAt samsAra-mAyA-vR^ikSha-pravR^ittiH prasR^itA niHsR^itA aindrajAlikAd iva mAyA | purANI ciramtanI ||BhGS_15.4|| 

==============================

katham-bhUtAs tat padam gacchantIty ucyate - 

nirmAna-mohA jita-saN^ga-doShA
adhyAtma-nityA vinivR^itta-kAmAH |
dvandvair vimuktAH sukha-duHkha-samj~nair
gacchanty amUDhAH padam avyayam tat ||BhG_15.5||

nirmAna-mohA mAnash ca mohash ca mAna-mohau, tau nirgatau yebhyas te nirmAna-mohA mAna-moha-varjitAH | jita-saN^ga-doShAH saN^ga eva doShaH saN^ga-doShaH, jitaH saN^ga-doSho yais te jita-saN^ga-doShAH | adhyAtma-nityAH paramAtma-svarUpAlocana-nityAs tat-parAH | vinivR^itta-kAmA visheShato nirlepena nivR^ittAH kAmA yeShAm te vinivR^itta-kAmAH | yatayaH samnyAsino dvandvaiH priyApriyAdibhir vimuktAH sukha-duHkha-samj~naiH parityaktA gacchanty amUDhA moha-varjitAH padam avyayam tad yathoktam ||BhGS_15.5|| 

==============================

tad eva padam punar visheShyate - 

na tad bhAsayate sUryo na shashAN^ko na pAvakaH |
yad gatvA na nivartante tad dhAma paramam mama ||BhG_15.6||

tat dhAmeti vyavahitena dhAmnA sambadhyate | tad dhAma tejo-rUpam padam na bhAsayate sUrya AdityaH sarvAvabhAsana-shaktimattve 'pi sati | tathA na shashAN^kash candraH, na pAvako nAgnir api | yad dhAma vaiShNavam padam gatvA prApya na nivartante, yac ca sUryAdir na bhAsayate, tad dhAma padam paramam viShNor mama padam ||BhGS_15.6|| 


==============================

nanu sarvA hi gatir Agaty-antAH | samyogAH viprayogAntAH [Mbh 11.2.3] iti hi prasiddham | katham ucyate tat dhAma gatAnAm nAsti nivR^ittiH ? iti | sR^iNu tatra kAraNam - 

mamaivAmsho jIva-loke jIva-bhUtaH sanAtanaH |
manaH-ShaShThAnIndriyANi prakR^iti-sthAni karShati ||BhG_15.7||

mamaiva param Atmano nArAyaNasya, amsho bhAgo 'vayava eka-desha ity anarthAntaram jIva-loke jIvAnAm loke samsAre jIva-bhUtaH kartA bhokteti prasiddhaH sanAtanash cirantanaH | yathA jala-sUryakaH sUryAmsho jala-nimittApAye sUryam eva gatvA na nivartate ca tenaivAtmanA gacchati, evam eva | yathA ghaTAdy-upAdhi-paricchinno ghaTAdy-AkAsha AkAshAmshaH san ghaTAdi-nimittApAye AkAsham prApya na nivartate | ata upapannam uktam yad gatvA na nivartante iti | 

nanu niravayavasya paramAtmanaH kuto 'vayava eka-desho 'mshaH iti ? sAvayavatve ca vinAsha-prasaN^go 'vayava-vibhAgAt | naiSha doShaH, avidyA-kR^itopAdhi-paricchinna eka-desho 'msha iva kalpito yataH | darshitash cAyam arthaH kShetrAdhyAye vistarashaH | sa ca jIvo mad-amshatvena kalpitaH katham samsaraty utkrAmati ca ? ity ucyate - manaH-ShaShThAnIndriyANi shrotrAdIni prakR^iti-sthAni sva-sthAne karNa-shaShkuly-Adau prakR^itau sthitAni karShati AkarShati ||BhGS_15.7|| 

==============================

kasmin kAle ? - 

sharIram yad avApnoti yac cApy utkrAmatIshvaraH |
gR^ihItvaitAni samyAti vAyur gandhAn ivAshayAt ||BhG_15.8||

yac cApi yadA cApi utkrAmatIshvaro dehAdi-samghAta-svAmI jIvaH, tadA karShati [15.8] iti shlokasya dvitIya-pAdo 'rtha-vashAt prAthamyena sambadhyate | yadA ca pUrvasmAt sharIrAt sharIrAntaram avApnoti tadA gR^ihItvaitAni manaH-ShaShThAnIndriyANi samyAti samyak yAti gacchati | kim iva ? ity Aha - vAyuH pavano gandhAn iva AshayAt puShpAdeH ||BhGS_15.8|| 

==============================

kAni punas tAni - 

shrotram cakShuH sparshanam ca rasanam ghrANam eva ca |
adhiShThAya manash cAyam viShayAn upasevate ||BhG_15.9||

shrotram cakShuH sparshanam ca tvag-indriyam rasanam ghrANam eva ca manash ca ShaShTham pratyekam indriyeNa saha, adhiShThAya deha-stho viShayAn shabdAdIn upasevate ||BhGS_15.9|| 

==============================

evam deha-gatam dehAt - 

utkrAmantam sthitam vApi bhu¤jAnam vA guNAnvitam |
vimUDhA nAnupashyanti pashyanti j~nAna-cakShuShaH ||BhG_15.10||

utkrAmantam deham pUrvopAttam parityajantam sthitam vApi dehe tiShThantam bhu¤jAnAm vA shabdAdImsh copalabhamAnam guNAnvitam sukha-duHkha-mohAdyair guNair anvitam anugatam samyuktam ity arthaH | evam-bhUtam apy enam atyanta-darshana-gocara-prAptam vimUDhA dR^iShTAdR^iShTa-viShaya-bhoga-balAkR^iShTa-cetas tayAnekadhA mUDhA nAnupashyanti | aho kaShTam vartate ity anukroshati ca bhagavAn | ye tu punaH pramANa-janita-j~nAna-cakShuShas ta enam pashyanti j~nAna-cakShuSho vivikta-dR^iShTaya ity arthaH ||BhGS_15.10||

==============================

yatanto yoginash cainam pashyanty Atmany avasthitam |
yatanto 'py akR^itAtmAno nainam pashyanty acetasaH ||BhG_15.11||

yatantaH prayatnam kurvanto yoginash ca samAhita-cittA enam prakR^itam AtmAnam pashyanty ayam aham asmIty upalabhanta Atmani svasyAm buddhAv avasthitam | yatanto 'pi shAstrAdi-pramANair akR^itAtmAno 'samskR^itAtmAnas tapasA indriya-jayena ca, dushcaritAd anuparatAH, ashAnta-darpAH prayatnam kurvanto 'pi nainam pashyanty acetaso 'vivekinaH ||BhGS_15.11|| 

==============================

yat padam sarvasyAvabhAsakamapy agnyAdity Adikam jyotiH nAvabhAsayate, yat prAptA ca mumukShavaH punaH samsArAbhimukhAH na nivartante, yasya ca padasya upAdhi-bhedam anuvidhIyamAnAH jIvAH - ghaTAkAshAdayaH iva AkAshasya - amshAH, tasya padasya sarvAtmatvam sarvavyavahArAspadatvam ca vivakShush caturbhiH shlokaiH vibhUtisamkShepamAha bhagavAn - 

yad Aditya-gatam tejo jagad bhAsayate 'khilam |
yac candramasi yac cAgnau tat tejo viddhi mAmakam ||BhG_15.12||

yat Aditya-gatam AdityAshrayam | kim tat ? tejo dIptiH prakAsho jagad bhAsayate prakAshayaty akhilam samastam | yac candramasi shashabhR^iti tejo 'vabhAsakam vartate, yac cAgnau hutavahe, tat tejo viddhi vijAnIhi mAmakam madIyam mama viShNos taj jyotiH | athavA, Aditya-gatam tejash caitanyAtmakam jyotir yac candramasi, yac cAgnau vartate tat tejo viddhi mAmakam madIyam mama viShNos taj jyotiH |

nanu sthAvareShu jaN^gameShu ca tat samAnam caitanyAtmakam jyotiH | tatra katham idam visheShaNam - yad Aditya-gatam ity Adi | naiSha doShaH, sattvAdhikyAd vistaratvopapatteH | Adity-AdiShu hi sattvam atyanta-prakAsham atyanta-bhAsvaram | atas tatraivAvistaram jyotir iti tad vishiShyate, na tu tatraiva tad adhikam iti | yathA hi loke tulye 'pi mukha-samsthAne na kAShTha-kuDyAdau mukham Avirbhavati, AdarshAdau tu svacche svacchatare ca tAratamyenAvirbhavati, tadvat ||BhGS_15.12|| 

==============================

kim ca - 
gAm Avishya ca bhUtAni dhArayAmy aham ojasA |
puShNAmi cauShadhIH sarvAH somo bhUtvA rasAtmakaH ||BhG_15.13||

gAm pR^ithivIm Avishya pravishya dhArayAmi bhUtAni jagad aham ojasA balena | yad balam kAma-rAga-vivarjitam aishvaram rUpam jagad-vidhAraNAya pR^ithivyAm praviShTam yena pR^ithivI gurvI nAdhaH patati na vidIryate ca | tathA ca mantra-varNaH - yena dyaur ugrA pR^ithivI ca dR^iDhA [TaittS 4.1.8] iti, sa dAdhAra pR^ithivIm [ãk 8.7.3.1] ity Adish ca | ato gAm Avishya ca bhUtAni carAcarANi dhArayAmIti yuktam uktam | kim ca, pR^ithivyAm jAtA oShadhIH sarvAH vrIhi-yavAdyAH puShNAmi puShTi-matIH rasa-svAdumatI ca karomi somo bhUtvA rasAtmakaH somaH san rasAtmakaH rasa-svabhAvaH | sarva-rasAnAm AkaraH somaH | sa hi sarva-rasAtmakaH sarvAH oShadhIH svAtma-rasAn anupraveshayan puShNAti ||BhGS_15.13|| 

==============================

kim ca - 

aham vaishvAnaro bhUtvA prANinAm deham AshritaH |
prANApAna-samAyuktaH pacAmy annam catur-vidham ||BhG_15.14||

aham eva vai vaishvAnara udara-stho 'gnir bhUtvA - ayam agnir vaishvAnaro yo 'yam antaH puruShe yenedam annam pacyate yad idam adyate [BAU 5.9.1] ity Adi-shruteH | vaishvAnaraH san prANinAm prANavatAm deham AshritaH praviShTaH prANApAna-samAyuktaH prANApAnAbhyAm samAyuktaH samyuktaH pacAmi paN^kti karomy annam ashanam caturvidham catuShprakAram bhojyam bhakShyam coShyam lehyam ca | bhoktA vai vAnaro 'gniH | agner bhojyam annam somaH | tad etad ubhayam agnIShomau sarvam iti pashyato 'nna-doSha-lepo na bhavati ||BhGS_15.14|| 

==============================

kim ca - 

sarvasya cAham hR^idi samniviShTo
mattaH smR^itir j~nAnam apohanam ca |
vedaish ca sarvair aham eva vedyo
vedAnta-kR^id veda-vid eva cAham ||BhG_15.15||

sarvasya ca prANi-jAtasyAham AtmA san hR^idi buddhau samniviShTaH | ato matta AtmanaH sarva-prANinAm smR^itir j~nAnam tad-apohanam cApagamanam ca | yeShAm yathA puNya-karmaNAm puNya-karmAnurodhena j~nAna-smR^itI bhavataH, tathA pApa-karmaNAm pApa-karmAnurUpeNa smR^iti-j~nAnayor apohanam cApAyanam apagamanam ca | vedaish ca sarvair aham eva paramAtmA vedyo veditavyaH | vedAnta-kR^id vedAntArtha-sampradAya-kR^id ity arthaH, veda-vid vedArtha-vid eva cAham ||BhGS_15.15|| 

==============================

bhagavata Ishvarasya nArAyaNAkhyasya vibhUti-samkShepa ukto vishiShTopAdhi-kR^ito yad Aditya-gatam tejaH [GItA 15.12] ity AdinA | athAdhunA tasyaiva kSharAkSharopAdhi-pravibhaktatayA nirupAdhikasya kevalasya tattva-svarUpa-nirdidhArayiShayottara-shlokA Arabhyante | tatra sarvam evAtItAn AgatAn antarAdhyAyArtha-jAtam tridhA rAshIkR^itya Aha - 

dvAv imau puruShau loke kSharash cAkShara eva ca |
kSharaH sarvANi bhUtAni kUTastho 'kShara ucyate ||BhG_15.16||

dvAv imau pR^ithag-rAshI-kR^itau puruShAv ity ucyete loke samsAre - kSharash ca kSharatIti kSharo vinAshI ity eko rAshiH | aparaH puruSho 'kSharas tad-viparItaH, bhagavato mAyA-shaktiH, kSharAkhyasya puruShasya utpatti-bIjam aneka-samsAri-jantu-kAma-karmAdi-samskArAshraya akSharaH puruSha ucyate | kau tau puruShau ? ity Aha svayam eva bhagavAn - kSharaH sarvANi bhUtAni, samastam vikAra-jAtam ity arthaH | kUTAsthaH kUTAH rAshI rAshir iva sthitaH | athavA, kUTA mAyA vacanA jihmatA kuTilatA iti paryAyAH | aneka-mAyA-vacanAdi-prakAreNa sthitaH kUTAsthaH | samsAra-bIjAnantyAt, na kSharatIty akShara ucyate ||BhGS_15.16|| 

==============================

AbhyAm kSharAkSharAbhyAm anyo vilakShaNaH kSharAkSharopAdhi-dvaya-doSheNAspR^iShTaH nitya-shuddha-buddham ukta-svabhAvaH - 

uttamaH puruShas tv anyaH paramAtmety udAhR^itaH |
yo loka-trayam Avishya bibharty avyaya IshvaraH ||BhG_15.17||

uttama utkR^iShTatamaH puruShas tv anyo 'tyanta-vilakShaNa AbhyAm paramAtmeti paramash cAsau dehAdy-avidyA-kR^itAtmabhyaH, Atmash ca sarva-bhUtAnAm pratyak-cetanaH, ity ataH paramAtmety udAhR^ita ukto vedAnteShu | sa eva vishiShyate yo loka-trayam bhUr-bhuvaH-svar-Akhyam svakIyayA caitanya-bala-shaktyA Avishya pravishya bibharti svarUpa-sad-bhAva-mAtreNa bibharti dhArayati | avyayo nAsya vyayo vidyata ity avyayaH | kaH ? IshvaraH sarvaj~no nArAyaNAkhya Ishana-shIlaH ||BhGS_15.17|| 

==============================

yathA-vyAkhyAtasyeshvarasya puruShottama ity etat nAma prasiddham | tasya nAma-nirvacana-prasiddhayArthavattvam nAmno darshayan niratishayo 'ham Ishvara ity AtmAnam darshayati bhagavAn - 

yasmAt kSharam atIto 'ham akSharAd api cottamaH |
ato 'smi loke vede ca prathitaH puruShottamaH ||BhG_15.18||

yasmAt kSharam atIto 'ham samsAra-mAyA-vR^ikSham ashvatthAkhyam atikrAnto 'ham akSharAd api samsAra-mAyA-rUpa-vR^ikSha-bIja-bhUtAd api cottama utkR^iShTatamaH Urdhvatamo vA | atas tAbhyAm kSharAkSharAbhyAm uttamatvAd asmi loke vede ca prathitaH prakhyAtaH | puruShottama ity evam mAm bhakta-janA viduH | kavayaH kAvyAdiShu cedam nAma nibadhnanti | puruShottama ity anenAbhidhAnenAbhigR^iNanti ||BhGS_15.18|| 

==============================

athedAnIm yathA-niruktam AtmAnam yo veda, tasyedam phalam ucyate - 

yo mAm evam asammUDho jAnAti puruShottamam |
sa sarva-vid bhajati mAm sarva-bhAvena bhArata ||BhG_15.19||

yo mAm Ishvaram yathokta-visheShaNam evam yathoktena prakAreNa asammUDhaH sammoha-varjitaH san jAnAty ayam aham asmIti puruShottamam, sa sarva-vit sarvAtmanA sarvam vettIti sarvaj~naH sarva-bhUta-stham bhajati mAm sarva-bhAvena sarvAtmatayA he bhArata ||BhGS_15.19|| 

==============================

asmin adhyAye bhagavat-tattva-j~nAnam mokSha-phalam uktvA, atha idAnIm tat stauti - 

iti guhyatamam shAstram idam uktam mayAnagha |
etad buddhvA buddhimAn syAt kR^ita-kR^ityash ca bhArata ||BhG_15.20||

iti etad guhyatamam gopyatamam, atyanta-rahasyam ity etat | kim tat ? shAstram | yady api gItAkhyam samastam shAstram ucyate, tathApy ayam evAdhyAya iha shAstram ity ucyate stuty-artham prakaraNAt | sarvo hi gItA-shAstrArtho 'smin adhyAye samAsena uktaH | na kevalam gItA-shAstrArtha eva, kimtu sarvash ca vedArtha iha parisamAptaH | yas tam veda sa veda-vit [GItA 15.1] vedaish ca sarvair aham eva vedyaH [GItA 15.15] iti coktam | idam uktam kathitam mayA he 'nagha apApa ! etac chAstram yathA-darshitArtham buddhvA buddhimAn syAt bhavet nAnyathA | kR^ita-kR^ityash ca bhArata kR^itam kR^ityam kartavyam yena sa kR^ita-kR^ityaH | vishiShTa-janma-prasUtena brAhmaNena yat kartavyam tat sarvam bhagavat-tattve vidite kR^itam bhaved ity arthaH | na cAnyathA kartavyam parisamApyate kasyacid ity abhiprAyaH | sarvam karmAkhilam pArtha j~nAne parisamApyate [GItA 4.33] iti coktam | 

etad dhi janma-sAmagryam brAhmaNasya visheShataH | 
prApyaitat kR^ita-kR^ityo hi dvijo bhavati nAnyathA || [Manu 12.93] 

iti ca mAnavam vacanam | yataH etat paramArthatattvam mattaH shrutavAn asi, ataH kR^itArthas tvam bhArateti ||BhGS_15.20|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
paJNcadasho 'dhyAyaH ||


__________________________________________________________

BhG 16

atha daivAsura-sampad-vibhAga-yogo nAma 
ShoDasho 'dhyAyaH

(shrI-shaN^karAcArya-bhagavat-pAda-kR^ita-bhAShyam)


daivI AsurI rAkShasI ceti prANiNAm prakR^itayo navame 'dhyAye sUcitAH | tAsAm vistareNa pradarshanAya abhayam sattva-samshuddhir ity Adir adhyAyaH Arabhyate | tatra samsAra-mokShAya daivI prakR^itiH, nibandhAyAsurI rAkShasI ceti daivyA AdAnAya pradarshanam kriyate | itarayoH parivarjanAya ca shrI-bhagavAn uvAca - 

abhayam sattva-samshuddhir j~nAna-yoga-vyavasthitiH |
dAnam damash ca yaj~nash ca svAdhyAyas tapa Arjavam ||BhG_16.1||

abhayam abhIrutA | sattva-samshuddhiH sattvasyAntaH-karaNasya samshuddhiH | samvyavahAreShu para-vaJNcanA-mAyAnR^itAdi-parivarjanam shuddha-sattva-bhAvena vyavahAra ity arthaH | j~nAna-yoga-vyavasthitir j~nAnam shAstrata AcAryatash ca AtmAdi-padArthAnAm avagamaH | avagatAnAm indriyAdy-upasamhAreNaikAgratayA svAtma-samvedyatApAdanam yogaH | tayor j~nAna-yogayor vyAvasthitiH vyavasthAnam tan-niShThatA | eShA pradhAnA daivI sAttvikI socyate | dAnam yathA-shakti samvibhAgo 'nnAdInAm | damash ca bAhya-karaNAnAm upashamaH | antaH-karaNasyopashamam shAntim vakShyati | yaj~nash ca shrauto 'gnihotrAdiH | smArtash ca deva-yaj~nAdiH | svAdhyAya R^ig-vedAdyadhyayanam adR^iShTArtham | tapo vakShyamANam shArIrAdi | Arjavam R^ijutvam sarvadA ||BhGS_16.1|| 

==============================

kim ca - 

ahimsA satyam akrodhas tyAgaH shAntir apaishunam |
dayA bhUteShv aloluptvam mArdavam hrIr acApalam ||BhG_16.2||

ahimsAhimsanam prANinAm pIDA-varjanam | satyam apriyAnR^ita-varjitam yathA-bhUtArtha-vacanam | akrodhaH parair AkruShTasyAbhihatasya vA prAptasya krodhasya upashamanam | tyAgaH samnyAsaH, pUrvam dAnasyoktatvAt | shAntir antaHkaraNasyopashamaH | apaishunam apishunatA | parasmai para-randhra-prakaTI-karaNam paishunam, tad-abhAvo 'paishunam | dayA kR^ipA bhUteShu duHkhiteShu | aloluptvam indriyANAm viShaya-samnidhAv avikriyA | mArdavam mR^idutAkrauryam | hrIr lajjA | acApalam asati prayojane vAk-pANi-pAdAdInAm avyApArayitR^itvam ||BhGS_16.2|| 

==============================
 
kim ca - 

tejaH kShamA dhR^itiH shaucam adroho nAtimAnitA |
bhavanti sampadam daivIm abhijAtasya bhArata ||BhG_16.3||

tejaH prAgalbhyam na tvag-gatA dIptiH | kShamA AkruShTasya tADitasya vAntar-vikriyAnutpattiH | utpannAyAm vikriyAyAm praashamanam akrodha ity avocAma | ittham kShamAyA akrodhasya ca visheShaH | dhR^itir dehendriyeShv avasAdam prApteShu tasya pratiShedhako 'ntaH-karaNa-vR^itti-visheShaH | yenottambhitAni karaNAni dehash ca nAvasIdanti | shaucam dvi-vidham mR^ij-jala-kR^itam bAhyam Abhyantaram ca mano-buddhayor nairmalyam mAyA-rAgAdi-kAluShyAbhAvaH | evam dvi-vidham shaucam | adrohaH para-jighAmsAbhAvo 'himsanam | nAtimAnitA atyartham mAno 'timAnaH, sa yasya vidyate so 'timAnI | tad-bhAvo 'timAnitA | tad-abhAvo nAtimAnitA AtmanaH pUjyatAtishaya-bhAvanAbhAva ity arthaH | bhavanty abhayAdIni etad-antAni sampadam abhijAtasya | kim-vishiShTam sampadam ? daivIm devAnAm yA sampat tAm abhilakShya jAtasya deva-vibhUty-arhasya bhAvi-kalyANasyety arthaH | he bhArata ! ||BhGS_16.3|| 

==============================
 
athedAnIm AsurI sampad ucyate - 

dambho darpo 'timAnash ca krodhaH pAruShyam eva ca |
aj~nAnam cAbhijAtasya pArtha sampadam AsurIm ||BhG_16.4||

dambho dharma-dhvajitvam | darpo vidyA-dhana-svajanAdi-nimitta utsekaH | atimAnaH pUrvoktaH | krodhash ca | pAruShyam eva ca paruSha-vacanam | yathA kANam cakShuShmAn, virUpam rUpavAn, hInAbhijanam uttamAbhijana ity Adi | aj~nAnam cAviveka-j~nAnam kartavyAkartavyAdi-viShaya-mithyA-pratyayaH | abhijAtasya pArtha | kim-abhijAtasyety Aha - sampadam AsurIm asurANAm sampat AsurI tAm abhijAtasya ity arthaH ||BhGS_16.4|| 

==============================

anayoH sampadoH kAryam ucyate - 

daivI sampad vimokShAya nibandhAyAsurI matA |
mA shucaH sampadam daivIm abhijAto 'si pANDava ||BhG_16.5||

daivI sampat yA sA vimokShAya samsAra-bandhanAt | nibandhAya niyato bandho nibandhas tad-artham AsurI sampat matA abhipretA | tathA rAkShasI ca | tatraivam ukte saty ar junasyAntar-gatam bhAvam kim aham Asura-sampad-yuktaH ? kim vA daiva-sampad-yuktaH ? ity evam AlocanA-rUpam AlakShya Aha bhagavAn - mA shucaH shokam mA kArShIH | sampadam daivIm abhijAto 'sy abhilakShya jAto 'si | bhAvi-kalyANas tvam asIty arthaH | he pANDAva ||BhGS_16.5|| 

==============================

dvau bhUta-sargau loke 'smin daiva Asura eva ca |
daivo vistarashaH prokta Asuram pArtha me shR^iNu ||BhG_16.6||

dvau dvi-samkhyAkau bhUta-sargau bhUtAnAm manuShyANAm sargau sR^iShTI bhUta-sargau sR^ijyeteti sargau bhUtAny eva sR^ijyamAnAni daivAsura-sampad-dvaya-yuktAnIti dvau bhUta-sargAv ity ucyate | dvayA ha vai prAjApatyA devAsh cAsurA ca [BAU 1.3.1] iti shruteH | loke 'smin, samsAra ity arthaH | sarveShAm dvaividhyopapatteH | kau tau bhUta-sargau ? ity ucyate - prakR^itAv eva daiva Asura eva ca | uktayor eva punar anuvAde prayojanam Aha - daivo bhUta-sargo 'bhayam sattva-samshuddhir ity AdinA vistarasho vistara-prakAraiH proktaH kathitaH, na tu Asuro vistarashaH | atas tat-parivarjanArtham Asuram pArtha me mama vacanAd ucyamAnam vistarashaH sR^iNu avadhAraya ||BhGS_16.6|| 

==============================
 
A adhyAya-parisamApter AsurI sampat prANi-visheShaNatvena pradarshyate, pratyakShI-karaNena ca shakyate tasyAH parivarjanam kartum iti -

pravR^ittim ca nivR^ittim ca janA na vidur AsurAH |
na shaucam nApi cAcAro na satyam teShu vidyate ||BhG_16.7||

pravR^ittim ca pravartanam yasmin puruShArtha-sAdhane kartavye pravR^ittis tAm, nivR^ittim ca etad-viparItAm yasmAt anartha-hetoH nivartitavyam sA nivR^ittis tAm ca, janA AsurA na vidur na jAnanti | na kevalam pravR^itti-nivR^ittI eva te na viduH, na shaucam nApi cAcAro na satyam teShu vidyate | ashaucA anAcArA mAyAvino 'nR^ita-vAdino hy AsurAH ||BhGS_16.7|| 

==============================

kim ca - 
asatyam apratiShTham te jagad Ahur anIshvaram |
aparaspara-sambhUtam kim anyat kAma-haitukam ||BhG_16.8||

asatyam yathA vayam anR^ita-prAyAs tathedam jagat sarvam asatyam | apratiShTham ca nAsya dharmAdharmau pratiShThAto 'pratiShTham ceti | te AsurAH janAH jagad Ahur anIshvaram na ca dharmAdharma-sa-vyapekShako 'sya shAsiteshvaro vidyata ity ato 'nIshvaram jagad AhuH | kim ca, aparaspara-sambhUtam kAma-prayuktayoH strI-puruShayor anyonya-samyogAj jagat sarvam sambhUtam | kim anyat kAma-haitukam | kAma-hetukam eva kAma-haitukam | kim anyaj jagataH kAraNam ? na kimcit adR^iShTam dharmAdharmAdi kAraNAntaram vidyate | jagataH kAma eva prANinAm kAraNam iti lokAyatika-dR^iShTir iyam ||BhGS_16.8|| 

==============================

etAm dR^iShTim avaShTabhya naShTAtmAno 'lpa-buddhayaH |
prabhavanty ugra-karmANaH kShayAya jagato 'hitAH ||BhG_16.9||

etAm dR^iShTim avaShTabhya Ashritya naShTatmAno naShTa-svabhAvA vibhraShTa-para-loka-sAdhanA alpa-buddhayo viShaya-viShayAlpaiva buddhir yeShAm te 'lpa-buddhayaH prabhavanti udbhavanti ugra-karmANaH krUra-karmANo himsAtmakAH | kShayAya jagataH prabhavantIti sambandhaH || jagato 'hitAH shatravaH ity arthaH ||BhGS_16.9|| 

==============================

te ca - 

kAmam Ashritya duShpUram dambha-mAna-madAnvitAH |
mohAd gR^ihItvAsad-grAhAn pravartante 'shucivratAH ||BhG_16.10||

kAmam icchA-visheSham Ashritya avaShTabhya duShpUram ashakya-pUraNam dambha-mAna-madAnvitA dambhash ca mAnash ca madash ca dambha-mAna-madAs tair anvitAH dambha-mAna-madAnvitA mohAd avivekato gR^ihItvA upAdAya asad-grAhAn ashubha-nishcayAn pravartante loke ashuci-vratAH ashucIni vratAni yeShAm te 'shuci-vratAH ||BhGS_16.10|| 

==============================

kim ca - 
cintAm aparimeyAm ca pralayAntAm upAshritAH |
kAmopabhoga-paramA etAvad iti nishcitAH ||BhG_16.11||

cintAm aparimeyAm ca, na parimAtum shakyate yasyAsh cintAyA iyattA sAparimeyA, tAm aparimeyAm, pralayAntAm maraNAntAm upAshritAH, sadA cintA-parA ity arthaH | kAmopabhoga-paramAH, kAmyante iti kAmA viShayAH shabdAdayas tad-upabhoga-paramA ayam eva paramaH puruShArtho yaH kAmopabhoga ity evam nishcitAtmAnaH | etAvat iti nishcitAH ||BhGS_16.11|| 

==============================

AshA-pAsha-shatair baddhAH kAma-krodha-parAyaNAH |
Ihante kAma-bhogArtham anyAyenArtha-samcayAn ||BhG_16.12||

AshA-pAsha-shatair Ashaiva pAshAs tac-chatair baddhAH niyantritAH santaH sarvata AkR^iShyamANAH, kAma-krodha-parAyaNAH kAma-krodhau param ayanam Ashrayo yeShAm te kAma-krodha-parAyaNAH | Ihante ceShTante kAma-bhogArtham kAma-bhoga-prayojanAya na dharmArtham | anyAyena para-svApaharaNAdinety arthaH | kim ? artha-samcayAn artha-pracayAn ||BhGS_16.12|| 

==============================

IdR^ishash ca teShAm abhiprAyaH - 

idam adya mayA labdham idam prApsye manoratham |
idam astIdam api me bhaviShyati punar dhanam ||BhG_16.13||

idam dravyam adya idAnIm mayA labdham | idam cAnyat prApsye manoratham manas-tuShTi-karam | idam cAstIdam api me bhaviShyati AgAmini samvatsare punar dhanam tenAham dhanI vikhyAto bhaviShyAmIti ||BhGS_16.13|| 

==============================

asau mayA hataH shatrur haniShye cAparAn api |
Ishvaro 'ham aham bhogI siddho 'ham balavAn sukhI ||BhG_16.14||

asau devadattanAmA mayA hato durjayaH shatruH | haniShye cAparAn anyAn varAkAn api | kim ete kariShyanti tapasvinaH | sarvathApi nAsti mattulyaH | katham ? Ishvaro 'ham, aham bhogI | sarva-prakAreNash ca siddho 'ham sampannaH putraiH naptR^ibhiH, na kevalam mAnuShaH, balavAn sukhI cAham eva | anye tu bhUmibhArAyAvitIrNAH ||BhGS_16.14||

==============================

ADhyo 'bhijanavAn asmi ko 'nyo 'sti sadR^isho mayA |
yakShye dAsyAmi modiShya ity aj~nAna-vimohitAH ||BhG_16.15||

ADhaDH dhanena, abhijanavAn saptapuruSham shrotriyatvAdisampannaH - tenApi na mama tulyo 'sti kashcit | ko 'nyo 'sti sadR^ishas tulyaH mayA ? kim ca, yakShye yAgenApy anyAn abhibhaviShyAmi, dAsyAmi naTAdibhyaH, modiShye harSham cAtishayam prApsyAmi, iti evam aj~nAnavimohitAH aj~nAnena vimohitAH vividham avivekabhAvam ApannAH ||BhGS_16.15||

==============================

aneka-citta-vibhrAntA moha-jAla-samAvR^itAH |
prasaktAH kAma-bhogeShu patanti narake 'shucau ||BhG_16.16||

aneka-citta-vibhrAntA ukta-prakArair anekaish cittaiH vividham bhrAntAH aneka-citta-vibhrAntAH, mohajAlasamAvR^itAH moho 'viveko 'j~nAnam tad eva jAlamiva AvaraNAtmakatvAt, tena samAvR^itAH | prasaktAH kAmabhogeShu tatraiva niShaNNAH santas tena upacita-kalmaShAH patanti narake 'shucau vaitaraNyAdau ||BhGS_16.16||

==============================

Atma-sambhAvitAH stabdhA dhana-mAna-madAnvitAH |
yajante nAma-yaj~nais te dambhenAvidhi-pUrvakam ||BhG_16.17||

AtmasambhAvittAH sarvaguNavishiShTatayA Atmanaiva sambhAvitAH AtmasambhAvitAH, na sAdhubhiH | stabdhAH apraNatAtmAnaH | dhanamAnamadAnvitAH dhananimittaH mAnaH madash ca, tAbhyAm dhanamAnamadAbhyAm anvitAH | yajante nAmayaj~naiH nAmamAtrair yaj~nais te dambhena dharmadhvajitayAvidhipUrvakam vidhivihitAN^getikartavyatArahitam ||BhGS_16.17|| 

==============================

ahamkAram balam darpam kAmam krodham ca samshritAH |
mAm Atma-para-deheShu pradviShanto 'bhyasUyakAH ||BhG_16.18||

ahamkAram ahamkaraNam ahamkAraH | vidyamAnair avidyamAnaish ca guNair Atmany adhyAropitair vishiShTam AtmAnam aham iti manyate, so 'hamkAro 'vidyAkhyaH kaShTatamaH sarva-doShANAm mUlam sarvAnartha-pravR^ittInAm ca, tam | tathA balam parAbhibhava-nimittam kAma-rAgAnvitam | darpam darpo nAma yasya udbhave dharmam atikrAmati so 'yam antaHkaraNAshrayo doSha-visheShaH | kAmam stry-Adi-viShayam | krodham aniShTa-viShayam | etAn anyAmsh ca mahato doShAn samshritAH | kim ca te mAm Ishvaram Atma-para-deheShu sva-dehe para-deheShu ca tad-buddhi-karma-sAkShi-bhUtam mAm pradviShantaH, mac-chAsanAtivartitvam pradveShaH, tam kurvanto 'bhyasUyakAH san-mArga-sthAnAm guNeShu asahamAnAH ||BhGS_16.18|| 

==============================

tAn aham dviShataH krUrAn samsAreShu narAdhamAn |
kShipAmy ajasram ashubhAn AsurIShv eva yoniShu ||BhG_16.19||

tAn aham sanmArgapratipakShabhUtAn sAdhudveShiNo dviShatash ca mAm krUrAn samsAreShu evAnekanarakasamsaraNamArgeShu narAdhamAn adharmadoShavattvAt kShipAmi prakShipAmy ajasram samtatam ashubhAn ashubhakarmakAriNaH AsurIShveva krUra-karma-prAyAsu vyAghra×sahAdiyoniShu kShipAmItyanena sambandhaH ||BhGS_16.19|| 

==============================

AsurIm yonim ApannA mUDhA janmani janmani |
mAm aprApyaiva kaunteya tato yAnty adhamAm gatim ||BhG_16.20||

AsurIm yonim ApannAH pratipannAH mUDhAH avivekino janmani janmani pratijanma tamobahulAsveva yoniShu jAyamAnAH adho gacchanto mUDhAH mAm Ishvaram aprApyAnAsAdya eva he kaunteya, tatas tasmAdapi yAnty adhamAm gatim nikR^iShTatamAm gatim | mAm aprApyaiveti na mat-prAptau kAcid api AshaN^kAsti, ataH macchiShTasAdhumArgam aprApya ity arthaH ||BhGS_16.20|| 

==============================

sarvasyA AsuryAH sampadaH samkShepo 'yam ucyate, yasmin trividhe sarvaH AsurIsampadbhedo 'nanto 'py antarbhavati | yatparihAreNa parihR^itash ca bhavati, yat mUlam sarvasyAnarthasya, tat etad ucyate - 

tri-vidham narakasyedam dvAram nAshanam AtmanaH |
kAmaH krodhas tathA lobhas tasmAd etat trayam tyajet ||BhG_16.21||

trividham triprakAram narakasya prAptAv idam dvAram nAshanam AtmanaH, yat dvAram pravishanneva nashyati AtmA | kasmaicit puruShArthAya yogyo na bhavatItyetat, atar ucyate dvAram nAshanam AtmanaH iti | kim tat ? kAmaH krodhas tathA lobhaH | tasmAt etat trayam tyajet | yataH etat dvAram nAshanam Atmanas tasmAt kAmAditrayametat tyajet ||BhGS_16.21|| 

==============================

tyAga-stutir iyam - 

etair vimuktaH kaunteya tamo-dvArais tribhir naraH |
Acaraty AtmanaH shreyas tato yAti parAm gatim ||BhG_16.22||

etaiH vimuktaH kaunteya tamo-dvArais tamaso narakasya duHkha-mohAtmakasya dvArANi kAmAdayas taiH, etais tribhiH vimukto nara Acaraty anutiShThati | kim ? AtmanaH shreyaH | yat-pratibaddhaH pUrvam nAcacAra, tad-apagamAd Acarati | tatas tad-AcaraNAt yAti parAm gatim mokSham apIti ||BhGS_16.22|| 

==============================

sarvasya etasya AsurI-sampat-parivarjanasya shreya-AcaraNasya ca shAstram kAraNam | shAstra-pramANAd ubhayam shakyam kartum, nAnyathA | ataH - 

yaH shAstra-vidhim utsR^ijya vartate kAma-kArataH |
na sa siddhim avApnoti na sukham na parAm gatim ||BhG_16.23||

yaH shAstra-vidhim shAstram vedas tasya vidhim kartavyAkartavya-j~nAna-kAraNam vidhi-pratiShedhAkhyam utsR^ijya tyaktvA vartate kAma-kArataH kAma-prayuktaH san, na sa siddhim puruShArtha-yogyatAm avApnoti, nApy asmin loke sukham nApi parAm prakR^iShTAm gatim svargam mokSham vA ||BhGS_16.23|| 


==============================

tasmAc chAstram pramANam te kAryAkArya-vyavasthitau |
j~nAtvA shAstra-vidhAnoktam karma kartum ihArhasi ||BhG_16.24||

tasmAt shAstram pramANam j~nAna-sAdhanam te tava kAryAkArya-vyavasthitau kartavyAkartavya-vyavasthAyAm | ato j~nAtvA buddhvA shAstra-vidhAnoktam -- vidhir vidhAnam shAstram eva vidhAnam shAstra-vidhAnam kuryAn na kuryAd ity evam-lakShaNam, tena uktam sva-karma yat tat kartum ihArhasi | iheti karmAdhikAra-bhUmi-pradarshanArtham iti ||BhGS_16.24|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
ShoDAsho 'dhyAyaH ||


__________________________________________________________

BhG 17

atha shraddhA-traya-vibhAga-yogaH
saptadasho 'dhyAyaH

tasmAc chAstram pramANam ta [GItA 16.24] iti bhagavad-vAkyAl labdha-prashna-bIjo 'rjuna uvAca - 

ye shAstra-vidhim utsR^ijya yajante shraddhayAnvitAH |
teShAm niShThA tu kA kR^iShNa sattvam Aho rajas tamaH ||BhG_17.1||

ye kecid avisheShitAH shAstra-vidhim shAstra-vidhAnam shruti-smR^iti-shAstra-codanAm utsR^ijya parityajya yajante devAdIn pUjayanti shraddhayAnvitAH shraddhayAstikya-buddhyAnvitAH samyuktAH santaH | shruti-lakShaNam smR^iti-lakShaNam vA kamcit shAstra-vidhim apashyanto vR^iddha-vyavahAra-darshanAd eva shraddadhAnatayA ye devAdIn pUjayanti | te iha ye shAstra-vidhim utsR^ijya yajante shraddhayAnvitA ity evam gR^ihyante | ye punaH kamcit shAstra-vidhim upalabhamAnaiva tam utsR^ijyAyathA-vidhi devAdIn pUjayanti | ta iha ye shAstra-vidhim utsR^ijya yajanta iti na parigR^ihyante | kasmAt ? shraddhayAnvitatva-visheShaNAt | devAdi-pUjA-vidhi-param kimcit shAstram pashyanta eva tad utsR^ijyAshraddadhAnatayA tad-vihitAyAm devAdi-pUjAyAm shraddhayAnvitAH pravartanta iti na shakyam kalpayitum yasmAt, tasmAt pUrvoktaiva ye shAstra-vidhim utsR^ijya yajante shraddhayAnvitA ity atra gR^ihyante | teShAm evam-bhUtAnAm niShThA tu kA kR^iShNa sattvam Aho rajas tamaH, kim sattvam niShThAvasthAnam, Aho svit rajaH, athavA tama iti | etad uktam bhavati - yA teShAm devAdi-viShayA pUjA, sA kim sAttvikI, Aho svit rAjasI, uta tAmasIti ||BhGS_17.1||

==============================

sAmAnya-viShayo 'yam prashno nApravibhajrya prativacanam arhatIti shrIbhagavAnuvAca - 

tri-vidhA bhavati shraddhA dehinAm sA svabhAva-jA |
sAttvikI rAjasI caiva tAmasI ceti tAm shR^iNu ||BhG_17.2||

tri-vidhA tri-prakArA bhavati shraddhA | yasyAm niShThAyAm tvam pR^icchasi | dehinAm sharIriNAm sA svabhAva-jA | janmAntara-kR^ito dharmAdi-samskAro maraNa-kAle 'bhivyaktaH svabhAva ucyate, tato jAtA svabhAva-jA | sAttvikI sattva-nirvR^ittA deva-pUjAdi-viShayA | rAjasI rajo-nirvR^ittA yakSha-rakShaH-pUjAdi-viShayA | tAmasI tamo-nirvR^ittA preta-pishAcAdi-pUjA-viShayA | evam tri-vidhAm tAm ucyamAnAm shraddhAm shR^iNv avadhAraya ||BhGS_17.2|| 

==============================

sA iyam trividhA bhavati - 

sattvAnurUpA sarvasya shraddhA bhavati bhArata |
shraddhA-mayo 'yam puruSho yo yac-chraddhaH sa eva saH ||BhG_17.3||

sattvAnurUpA vishiShTa-samskAropetAntaH-karaNAnurUpA sarvasya prANi-jAtasya shraddhA bhavati bhArata | yady evam tataH kim syAt ? ity ucyate - shraddhA-mayo 'yam shraddhA-prAyaH puruShaH samsArI jIvaH | katham ? yo yac-chraddho yA shraddhA yasya jIvasya sa yac-chraddhaH sa eva tac-chraddhAnurUpa eva sa jIvaH ||BhGS_17.3|| 

==============================

tatash ca kAryeNa liN^gena devAdipUjayA sattvAdiniShThAnumeyA ity Aha - 

yajante sAttvikA devAn yakSha-rakShAmsi rAjasAH |
pretAn bhUta-gaNAmsh cAnye yajante tAmasA janAH ||BhG_17.4||

yajante pUjayanti sAttvikAH sattva-niShThA devAn, yakSha-rakShAmsi rAjasAH, pretAn bhUta-gaNAmsh ca sapta-mAtR^ikAdImsh cAnye yajante tAmasAH janAH ||BhGS_17.4|| 

==============================

evam kAryato nirNItAH sattvAdi-niShThAH shAstra-vidhy-utsarge | tatra kashcid eva sahasreShu deva-pUjAdi-paraH sattva-niShTho bhavati, bAhulyena tu rajo-niShThAs tamo-niShThAsh caiva prANino bhavanti | katham ? - 

ashAstra-vihitam ghoram tapyante ye tapo janAH |
dambhAhamkAra-samyuktAH kAma-rAga-balAnvitAH ||BhG_17.5||

ashAstra-vihitam na shAstra-vihitam ashAstra-vihitam ghoram pIDA-karam prANinAm Atmanash ca tapas tapyante nirvartayanti ye janAs te ca dambhAhamkAra-samyuktAH | dambhash cAhamkArash ca dambhAhamkArau, tAbhyAm samyuktAH dambhAhamkAra-samyuktAH, kAma-rAga-balAnvitAH kAmash ca rAgash ca kAma-rAgau tat-kR^itam balam kAma-rAga-balam tenAnvitAH kAma-rAga-balAnvitAH ||BhGS_17.5|| 

==============================

karshayantaH sharIra-stham bhUta-grAmam acetasaH |
mAm caivAntaH-sharIra-stham tAn viddhy Asura-nishcayAn ||BhG_17.6||

karshayantaH kR^ishI-kurvantaH sharIra-stham bhUta-grAmam karaNa-samudAyam acetaso 'vivekinaH mAm caiva tat-karma-buddhi-sAkShi-bhUtam antaH-sharIra-stham nArAyaNam karshayantaH, mad-anushAsanAkaraNam eva mat-karshanam | tAn viddhy Asura-nishcayAn Asuro nishcayo yeShAm te Asura-nishcayAs tAn pariharaNArtham viddhIti upadeshaH ||BhGS_17.6|| 

==============================

AhArANAm ca rasya-snigdhAdi-varga-traya-rUpeNa bhinnAnAm yathA-kramam sAttvika-rAjasa-tAmasa-puruSha-priyatva-darshanam iha kriyate rasya-snigdhAdiShu AhAra-visheSheShv AtmanaH prIty-atirekeNa liN^gena sAttvikatvam rAjasatvam tAmasatvam ca buddhvA rajas-tamo-liN^gAnAm AhArANAm parivarjanArtham sattva-liN^gAnAm copAdAnArtham | tathA yaj~nAdInAm api sattvAdi-guNa-bhedena tri-vidhatva-pratipAdanam iha rAjasa-tAmasAn buddhvA katham nu nAma parityajet, sAttvikAn evAnutiShThed ity evam artham Aha - 

AhAras tv api sarvasya trividho bhavati priyaH |
yaj~nas tapas tathA dAnam teShAm bhedam imam shR^iNu ||BhG_17.7||

AhAras tv api sarvasya bhoktuH prANinas tri-vidho bhavati priyaH iShTaH | tathA yaj~nas tathA tapas tathA dAnam | teShAm AhArAdInAm bhedam imam vakShyamANam sR^iNu ||BhGS_17.7|| 

==============================

AyuH-sattva-balArogya-sukha-prIti-vivardhanAH |
rasyAH snigdhAH sthirA hR^idyA AhArAH sAttvika-priyAH ||BhG_17.8||

Ayush ca sattvam ca balam ca Arogyam ca sukham ca prItish ca AyuH-sattva-balArogya-sukha-prItayas tAsAm vivardhanAH AyuH-sattva-balArogya-sukha-prIti-vivardhanAH | te ca rasyA rasopetAH, snigdhAH snehavantaH, sthirAsh cira-kAla-sthAyino dehe, hR^idyAH hR^idaya-priyAH, AhArAH sAttvika-priyAH sAttvikasyeShTAH ||BhGS_17.8|| 

==============================

kaTv-amla-lavaNAtyuShNa-tIkShNa-rUkSha-vidAhinaH |
AhArA rAjasasyeShTA duHkha-shokAmaya-pradAH ||BhG_17.9||

kaTv-amla-lavaNAtyuShNa-tIkShNa-rUkSha-vidAhina ity atrAti-shabdaH kaTvAdiShu sarvatra yojyaH | atikaTuH atitIkShNaH ity evam | kaTush cAmlash ca lavaNash cAtyuShNash ca tIkShNash ca rUkShash ca vidAhI ca te AhArA rAjasasyeShTA duHkha-shokAmaya-pradAH duHkham ca shokam cAmayam ca prayacchantIti duHkha-shokAmaya-pradAH ||BhGS_17.9|| 

==============================

yAta-yAmam gata-rasam pUti paryuShitam ca yat |
ucchiShTam api cAmedhyam bhojanam tAmasa-priyam ||BhG_17.10||

yAta-yAmam manda-pakvam, nirvIryasya gata-rasa-shabdenoktatvAt | gata-rasam rasa-viyuktam, pUti durgandhi, paryuShitam ca pakvam sad rAtry-antaritam ca yat, ucchiShTam api bhukta-shiShTam ucchiShTam, amedhyam ayaj~nArham bhojanam IdR^isham tAmasa-priyam ||BhGS_17.10|| 

==============================

athedAnIm yaj~nas trividha ucyate - 

aphalAkAN^kShibhir yaj~no vidhi-dR^iShTo ya ijyate |
yaShTavyam eveti manaH samAdhAya sa sAttvikaH ||BhG_17.11||

aphalAkAN^kShibhir aphalArthibhir yaj~no vidhi-dR^iShTaH shAstra-codanAdR^iShTau yo yaj~na ijyate nirvartyate, yaShTavyam eveti yaj~na-svarUpa-nirvartanam eva kAryam iti manaH samAdhAya, nAnena puruShArtho mama kartavya ity evam nishcitya, sa sAttviko yaj~na ucyate ||BhGS_17.11|| 

==============================

abhisamdhAya tu phalam dambhArtham api caiva yat |
ijyate bharata-shreShTha tam yaj~nam viddhi rAjasam ||BhG_17.12||

abhisandhAya tu uddishya phalam dambhArtham api caiva yad ijyate bharata-shreShTha tam yaj~nam viddhi rAjasam ||BhGS_17.12|| 

==============================

vidhi-hInam asR^iShTAnnam mantra-hInam adakShiNam |
shraddhA-virahitam yaj~nam tAmasam paricakShate ||BhG_17.13||

vidhi-hInam yathA-codita-viparItam, asR^iShTAnnam brAhmaNebhyo na sR^iShTam na dattam, annam yasmin yaj~ne so 'sR^iShTAnnas tam asR^iShTAnnam | mantra-hInam mantrataH svarato varNato vA viyuktam mantra-hInam, adakShiNam ukta-dakShiNA-rahitam, shraddhA-virahitam yaj~nam tAmasam paricakShate tamo-nirvR^ittam kathayanti ||BhGS_17.13|| 

==============================

atha idAnIm tapas tri-vidham ucyate -

deva-dvija-guru-prAj~na-pUjanam shaucam Arjavam |
brahmacaryam ahimsA ca shArIram tapa ucyate ||BhG_17.14||

devA ca dvijA ca guravash ca prAj~nAsh ca deva-dvija-guru-prAj~nAs teShAm pUjanam deva-dvija-guru-prAj~na-pUjanam | shaucam | Arjavam R^ijutvam | brahmacaryam ahimsA ca sharIra-nirvartyam shArIram sharIra-pradhAnaiH sarvair eva kArya-karaNaiH kartrAdibhiH sAdhyam shArIram tapa ucyate | paJNcaite tasya hetavaH [GItA 18.15] iti hi vakShyati ||BhGS_17.14|| 

==============================

anudvega-karam vAkyam satyam priya-hitam ca yat |
svAdhyAyAbhyasanam caiva vAN^-mayam tapa ucyate ||BhG_17.15||

anudvega-karam prANinAm aduHkha-karam vAkyam satyam priya-hitam ca yat priya-hite dR^iShTAdR^iShTArthe | anudvega-karatvAdibhir dharmair vAkyam visheShyate | visheShaNa-dharma-samucayArthash ca-shabdaH | para-pratyayArtham prayuktasya vAkyasya satya-priya-hitAnudvega-karatvAnAm anyatamena dvAbhyAm tribhir vA hInatA syAd yadi, na tad vAN^-mayam tapaH | tathA satya-vAkyasya itareShAm anyatamena dvAbhyAm tribhir vA vihInatAyAm na vAN^-maya-tapastvam | tathA priya-vAkyasyApItareShAm anyatamena dvAbhyAm tribhir vA vihInasya na vAN^-maya-tapastvam | tathA hita-vAkyasyApItareShAm anyatamena dvAbhyAm tribhir vA vihInasya na vAN^-maya-tapastvam | kim punas tat tapaH ? yat satyam vAkyam anudvega-karam priyam hitam ca, tat tapo vAN^-mayam | yathA shAnto bhava vatsa, svAdhyAyam yogam cAnutiShTha, tathA te shreyo bhaviShyatIti | svAdhyAyAbhyasanam caiva yathA-vidhi vAN^-mayam tapa ucyate ||BhGS_17.15|| 

==============================

manaH-prasAdaH saumyatvam maunam Atma-vinigrahaH |
bhAva-samshuddhir ity etat tapo mAnasam ucyate ||BhG_17.16||

manaH-prasAdaH manasaH prashAntiH svacchatApAdanam prasAdaH | saumyatvam yat saumanasyam AhuH | mukhAdi-prasAdAdi-kAryonneyAntaH-karaNasya vR^ittiH | maunam vAN^-niyamo 'pi manaH-samyama-pUrvako bhavatIti kAryeNa kAraNam ucyate manaH-samyamo maunam iti | Atma-vinigraho mano-nirodhaH sarvataH sAmAnya-rUpa Atma-vinigrahaH | vAg-viShayasyaiva manasaH samyamaH maunam iti visheShaH | bhAva-samshuddhiH paraiH vyavahAra-kAle 'mAyAvitvam bhAva-samshuddhiH | ity etat tapo mAnasam ucyate ||BhGS_17.16|| 

==============================

yathoktam kAyikam vAcikam mAnasam ca tapas taptam naraiH sattvAdi-guNa-bhedena katham tri-vidham bhavatIti, ucyate - 

shraddhayA parayA taptam tapas tat trividham naraiH |
aphalAkAN^kShibhir yuktaiH sAttvikam paricakShate ||BhG_17.17||

shraddhayA Astikya-buddhyA parayA prakR^iShTayA taptam anuShThitam tapas tat prakR^itam tri-vidham tri-prakAram try-adhiShThAnam narair anuShThAtR^ibhir aphalAkAN^kShibhiH phalAkAN^kShA-rahitair yuktaiH samAhitair yad IdR^isham tapaH, tat sAttvikam sattva-nirvR^ittam paricakShate kathayanti shiShTAH ||BhGS_17.17|| 

==============================

satkAra-mAna-pUjArtham tapo dambhena caiva yat |
kriyate tad iha proktam rAjasam calam adhruvam ||BhG_17.18||

satkAraH sAdhu-kAraH sAdhu ayam tapasvI brAhmaNa ity evam artham | mAno mAnanam pratyutthAnAbhivAdanAdis tad-artham | pUjA pAda-prakShAlanArcanAshayitR^itvAdis tad-artham ca tapaH satkAra-mAna-pUjArtham | dambhena caiva yat kriyate tapas tad iha proktam kathitam rAjasam calam kAdAcitka-phalatvena adhruvam ||BhGS_17.18|| 

==============================

mUDha-grAheNAtmano yat pIDayA kriyate tapaH |
parasyotsAdanArtham vA tat tAmasam udAhR^itam ||BhG_17.19||

mUDha-grAheNa aviveka-nishcayena AtmanaH pIDayA yat kriyate tapaH parasya utsAdanArtham vinAshArtham vA, tat tAmasam tapa udAhR^itam ||BhGS_17.19|| 

==============================

idAnIm dAna-traividhyam ucyate - 

dAtavyam iti yad dAnam dIyate 'nupakAriNe |
deshe kAle ca pAtre ca tad dAnam sAttvikam smR^itam ||BhG_17.20||

dAtavyam iti evam manaH kR^itvA yad dAnam dIyate 'nupakAriNe pratyupakArAsamarthAya, samarthAyApi nirapekSham dIyate | deshe puNye kurukShetrAdau | kAle samkrAnty-Adau | pAtre ca ShaD-aN^ga-vid veda-pAraga ity Adau | tad dAnam sAttvikam smR^itam ||BhGS_17.20|| 

==============================

yat tu pratyupakArArtham phalam uddishya vA punaH |
dIyate ca parikliShTam tad dAnam rAjasam smR^itam ||BhG_17.21||

yat tu dAnam pratyupakArArtham kAle tv ayam mAm pratyupakariShyatIty evam artham, phalam vAsya dAnasya me bhaviShyaty adR^iShTam iti | tad uddishya punar dIyate ca parikliShTam kheda-samyuktam, tad dAnam rAjasam smR^itam ||BhGS_17.21|| 

==============================

adesha-kAle yad dAnam apAtrebhyash ca dIyate |
asatkR^itam avaj~nAtam tat tAmasam udAhR^itam ||BhG_17.22||

adesha-kAle 'deshe 'puNye deshe mlecchAshucy-Adi-samkIrNe | akAle puNya-hetutvenAprakhyAte samkrAnty-Adi-visheSha-rahite 'pAtrebhyash ca mUrkha-taskarAdibhyaH | deshAdi-sampattau vA asatkR^itam priya-vacana-pAda-prakShAlana-pUjAdi-rahitam avaj~nAtam pAtra-paribhava-yuktam ca yad dAnam, tat tAmasam udAhR^itam ||BhGS_17.22|| 

==============================

yaj~na-dAna-tapaH-prabhR^itInAm sAdguNya-karaNAyAyam upadesha ucyate - 

om tat sad iti nirdesho brahmaNas trividhaH smR^itaH |
brAhmaNAs tena vedAsh ca yaj~nAsh ca vihitAH purA ||BhG_17.23||

om tat sad iti evam nirdeshaH, nirdishyate 'neneti nirdeshaH | trividho nAma nirdesho brahmaNaH smR^itash cintito vedAnteShu brahma-vidbhiH | brAhmaNAs tena nirdeshena trividhena vedAsh ca yaj~nAsh ca vihitAH nirmitAH purA pUrvam iti nirdesha-stuty-artham ucyate ||BhGS_17.23|| 

==============================

tasmAd om ity udAhR^itya yaj~na-dAna-tapaH-kriyAH |
pravartante vidhAnoktAH satatam brahma-vAdinAm ||BhG_17.24||

tasmAt om ity udAhR^itya uccArya yaj~na-dAna-tapaH-kriyA yaj~nAdi-svarUpAH kriyAH pravartante vidhAnoktAH shAstra-coditAH satatam sarvadA brahma-vAdinAm brahma-vadana-shIlAnAm ||BhGS_17.24|| 

==============================

tad ity anabhisamdhAya phalam yaj~na-tapaH-kriyAH |
dAna-kriyAsh ca vividhAH kriyante mokSha-kAN^kShibhiH ||BhG_17.25||

tad ity anabhisamdhAya | tad iti brahmAbhidhAnam uccAryAnabhisamdhAyash ca yaj~nAdi-karmaNaH phalam yaj~na-tapaH-kriyA yaj~na-kriyAsh ca tapaH-kriyAsh ca yaj~na-tapaH-kriyA dAna-kriyAsh ca vividhAH kShetra-hiraNya-pradAnAdi-lakShaNAH kriyante nirvartyante mokSha-kAN^kShibhir mokShArthibhir mumukShubhiH ||BhGS_17.25|| 

==============================

om-tac-chabdayor viniyoga uktaH | athedAnIm sac-chabdasya viniyogaH kathyate - 

sad-bhAve sAdhu-bhAve ca sad ity etat prayujyate |
prashaste karmaNi tathA sac-chabdaH pArtha yujyate ||BhG_17.26||

sad-bhAve | asataH sad-bhAve yathA-vidyamAnasya putrasya janmani | tathA sAdhu-bhAve cAsad-vR^ittasyAsAdhoH sad-vR^ittatA sAdhu-bhAvas tasmin sAdhu-bhAve ca | sad ity etad abhidhAnam brahmaNaH prayujyate 'bhidhIyate | prashaste karmaNi vivAhAdau ca tathA sac-chabdaH pArtha yujyate prayujyata ity etat ||BhGS_17.26|| 

==============================

yaj~ne tapasi dAne ca sthitiH sad iti cocyate |
karma caiva tad-arthIyam sad ity evAbhidhIyate ||BhG_17.27||

yaj~ne yaj~na-karmaNi yA sthitiH, tapasi ca yA sthitiH, dAne ca yA sthitiH, sA sad iti cocyate vidvadbhiH | karma caiva tad-arthIyam yaj~na-dAna-tapo 'rthIyam | athavA, yasyAbhidhAna-trayam prakR^itam tad-arthIyam yaj~na-dAna-tapo 'rthIyam IshvarArthIyam ity etat | sad ity evAbhidhIyate | tad etad yaj~na-dAna-tapa-Adi-karmAsAttvikam viguNam api shraddhA-pUrvakam brahmaNo 'bhidhAna-traya-prayogeNa sa-guNam sAttvikam sampAditam bhavati ||BhGS_17.27|| 

==============================

tatra ca sarvatra shraddhA-pradhAnatayA sarvam sampAdyate yasmAt, tasmAt - 

ashraddhayA hutam dattam tapas taptam kR^itam ca yat |
asad ity ucyate pArtha na ca tat pretya no iha ||BhG_17.28||

ashraddhayA hutam havanam kR^itam | ashraddhayA dattam brAhmaNebhyaH | ashraddhayA tapas taptam anuShThitam | tathAshraddhayaiva kR^itam yat stuti-namaskArAdi, tat sarvam asad ity ucyate mat-prApti-sAdhana-mArga-bAhyatvAt pArtha | na ca tad bahulAyAsam api pretya phalAya no apIhArtham, sAdhubhir ninditatvAd iti ||BhGS_17.28|| 

iti shrImat-paramahamsa-parivrAjakAcAryasya shrI-govinda-bhagavat-pUjya-pAda-
shiShyasya shrImac-chamkara-bhagavataH kR^itau shrImad-bhagavad-gItA-bhAShye
saptadasho 'dhyAyaH |


__________________________________________________________

[*NOTE: BhG 18 not included!]

