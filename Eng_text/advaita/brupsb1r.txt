Brhadaranyaka-Upanisad (Brhadaranyakopanisad), Kanva recension
with the commentary ascribed to Samkara

ADHYAYA 1


Input by members of the Sansknet project
(formerly: www.sansknet.org)


This GRETIL version has been converted from a custom Devanagari encoding.
Therefore, word boundaries are usually not marked by blanks.
These and other irregularities cannot be standardized at present.

The mula text has been checked against the ed. by V.P. Limaye and R.D. Vadekar
(Eighteen Principal Upanisads, vol. 1, Poona 1958), and the electronic version
available on TITUS. In cases of divergence, preference has usually been given
to the printed edition.

The text of the commentary is not proofread!


REFERENCE SYSTEM:
BrhUp_n,n.n = mula text
BrhUPBh_n,n.n = Samkara's Bhasya

#<...># = BOLD



___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 Ç             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                M             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________







oM
bR^ihadAraNyakopaniShad
oM pUrNamadaH pUrNamidaM pUrNAtpUrNamadacyate /
pUrNasya  pUrNamAdAya  pUrNamevAvashiShyate //
oM shAntiH ! shAntiH !! shAntiH !!!

oM namo brahmAdibhyo brahmavidyAsampradAyakartR^ibhyo vaMshaR^iShibhyo namo gurubhyaH /
'uShA vA ashvasya'ityevamAdyA vAjasaneyibrAhmaNopaniShat /
tasyA iyamalpagranthA vR^ittirArabhyate saMsAravyAvivR^itsubhyaH saMsArahetunivR^ittisAdhanabrahmAtmaikatvavidyApratipattaye /
seyaM brahmavidyA upaniShacchabdhavAcyAtatparANAM sahetoH saMsArasyAtyantAvasAdanAt /
upaniShUvasyasadestadarthatvAt /
tAdarthyAd grantho 'pyupaniShad ucyate /
seyaM  ShaDadhyAyI araNye 'nUcyamAnatvAdAraNyakam,bR^ihattvAtparimANato bR^ihadAraNyakam /
tasyAsya karmakANDena sambandho 'bhidhIyate /
sarvo 'pyayaM vedaH pratyakShAnumAnAbhyAmanavagateShTAniShTaprAptiparihAropAya- prakAshanaparaH sarvapuruShAM nisargata eva tatprAptiparihArayoriShTatvAt /
dR^iShTaviShaye ceShTAniShTaShTaprAptiparihAropAya- j~nAnasya pratyakShAnumAnAbhyAmeva siddatvAnnAgamAnveShaNA /
na cAsati janmAntarasambandhyAtmAstitvavij~nAne janmAntarasambandhyAtmAstitvavij~nAne janmAntareShTAniShTaShTaprAptiparihArecchA syAt svabhAvavAdidarshanAt /
tasmAjjanmAntarasambandhyAtmAstitve janmAntareShTAniShTaShTaprAptiparihAropAyavisheShe ca shAstraM pravartate /
"yeyaM prete vicikitsA mAnuShye 'stItyeke nAyamastIti caike" (ka.u. 1 / 1 / 20) ityupakramya"astItyevopalabdhavyaH"  (ka.u. 2 / 3 / 13) ityevamAdinirNayadarshanAt /
"yathA ca maraNaM prApya" (ka.u.2 / 2 / 6) ityupakramya"yonimanye prapadyante sharIratvAya dehinaH /
sthANumanye 'nusaMyanti yathAkarma yathAshrutam"(ka.u.2 / 2 / 7) iti ca /
"svayaJNjyotiH" (bR^i.u. 4 / 3 / 9) ityupakramya"taM vidyAkarmaNi samanvAramete"( 4 / 4 / 2 ) "puNyo vai puNena karmaNA bhavati pApaH pApena"( 3 / 2 / 13 ) iti ca /
"j~napayiShyAmi"(bR^i.u.2 / 1 / 15) ityupakramya"vij~nAnamayaH"(2 / 1 / 16) iti ca vyatiriktAtmAstitvam /
tatpratyakShaviShayameveti cenna, vAdivipratipattidarshanAt /
na hi dehAntarasambandhina AtmanaH pratyakSheNAstitvavij~nAne lokAyatikA bauddhAshca naH pratikUlAH syunAstyAtmeti vadantaH /
na hi  ghaTAdau pratyakShaviShaye kashcidvipratipadyate nAsti ghaTa iti /
sthANvAdau puruShAdidarshanAnneti cenna nirUpite sthANvAdau vipratipattirbhavati /
vainAshikAstvahamitipratyaye jAyamAne 'pi dehAntaravyatiriktasya nAstitvameva pratijAnate /
tasmAtpratyakShaviShayavailakShaNyAt pratyakShAnnAtmAstitvasiddhiH /
tathAnumAnAdapi /
shrutyA AtmAstitve liN^gasya darshitvAlliN^gasya ca pratyakShaviShayatvAnneti cenna, janmAntarasambandhasyAgrahaNAt /
Agamena tvAtmAstitve 'vagate vedapradarshitalaukikaliN^gavisheShaishca tadanusAriNo mImAMsakAstArkikAshca ahampratyayaliN^gAni ca vaidikAnyeva svamatiprabhavANIti kalpayanto vadanti pratyakShashcAnumeyashcAtmeti /
sarvathApyastyAtmA dehAntarasambandhItyevaM pratipatturdehAntaragateShTAniShTaprAptiparihAropAyavisheShArthinastadvisheShaj~nApanAya karmakANDamArabdham /
na tvAtmana iShTAniShTaprAptiparihArecchAkAraNamAtmaviShayamaj~nAnaM kartR^ibhoktR^isvarUpAbhimAnalakShaNaM tadviparItabrahmAtmasvarUpavij~nAnenApanItam /
yAvaddhi tannApanIyate tAvadayaM karmaphalarAgadveShAdisvAbhAvikadoShaprayuktaH shAstravihitapratiShiddhAtikrameNApi vartamAno manovAkkAyairdR^iShTAdR^iShTAniShTasAdhanAni adharmasaMj~nakAni karmANyupacinoti bAhulyena, svAbhAvikadoShabalIyastvAt /
tataH sthAvarantAdhogatiH /
kadAcicchAstrakR^itasaMskArabalIyastvam, tato manaAdibhiriShTasAdhanaM bAhulyenopacinoti dharmAkhyam /
tad dvividham-j~nAnapUrvakaM kevalaJNca /
tatra kevalaM pitR^ilokAdiprAptiphalam /
j~nAnapUrvakaM devalokAdibrahmalokAntaprAptiphalam /
tathA ca shAstram-"AtmayAji shreyAndevayAjinaH"(shata.brAhma.) ityAdi /
smR^itishca"dvividham karma vaidikam"(manu.12 / 88) ityAdyA /
sAmye ca dharmAdharmayoH manuShyatvaprAptiH /
evaM brahmAndyA sthAvarAntA svAbhAvikAvidyAdidoShavatI dharmAdharmasAdhanakR^itA saMsAragatirnAmarUpakarmAshrayA /
tadevedaM vyAkR^itaM sAdhyasAdhanarUpaM jagatprAgutpatteravyAkR^itamAsIt /
sa eSha bIjAN^kurAdivadavidyAkR^itaH saMsAra Atmani kriyAkArakaphalAdhyAropalakShaNo 'nAdirananto 'narthaH, ityetasmAdviraktasyAvidyAnivR^ittaye tadviparItabrahmavidyApratipattyarthopaniShadArabhyate /
asya tvashvamedhakarmasambandhino vij~nAnasya prayojanaM yepAmashvamedhe na adhikArasteShAmasmAdeva vij~nAnAt phalaprAptiH /
'vidyayA vA karmaNA vA' "taddhaitallokajideva"(bR^i.u.1 / 3 / 28) ityevamAdishrutibhyaH /
karmaviShayatvameva vij~nAnasyeti cenna,"yo 'shvamedhena yajate ya u cainamevaM veda"iti vikalpashruteH /
vidyAprakaraNe cAmnAnAt karmAntare ca sampAdanadarshanAd vij~nAnAt tatphalaprAptirastItyavagamyate /
sarveShAM ca karmaNAM paraM karmAshvamedhaH samaShTivyaShTiprAptiphalavatvAt tasya ceha brahmavidyAprArambha AmnAnaM sarvakarmaNAM saMsAraviShayatvapradarshanArtham /
tathA ca darshayiShyati phalamashanAyAmR^ityubhAvam /
na nityAnAM saMsAraviShayaphalatvamiti cenna, sarvakarmaphalopasaMhArashruteH /
sarvaM hi patnIsambaddhaM karma /
"jayA me syAt ........etAvAnvai kAmaH"(bR^i.u.1 / 4 / 17) iti nisargata eva sarvakarmaNAM kAmyatvaM darshayitvA, putrakarmAparavidyAnAM ca"manuShyalokaH pitR^iloko devalokaH"(bR^i.u.1 / 5 / 16) iti phalaM darshayitvA, tryannAtmakatAM cAnte upasaMhariShyati"trayaM vA idaM nAma rUpaM karma"(bR^i.u.1 / 6 / 1) iti /
sarvatarmaNAM phalaM vyAkR^itaM saMsAra eveti /
idameva trayaM prAgutpattestarhyavyAkR^itamAsIt /
tadeva punaH sarvaprANikarmavashAdvyAkriyate bIjAdiva vR^ikShaH /
so 'yaM vyAkR^itAvyAkR^itarUpaH saMsAro 'vidyAviShayaH;kriyAkArakaphalAtmakatayA AtmarUpatvenAdhyAropitaH avidyayaiva mUrtAmUrtatadvAsanAtmakaH /
ato vilakShaNo 'nAmarUpakarmAtmako 'dvayo nityashuddhabuddhamuktasvabhAvo 'pi kriyAkArakaphalabhedAdiviparyayeNAvabhAsate /
ato 'smAtkriyAkArakaphalabhedasvarUpAd etAvadidamiti sAdhyasAdhanarUpAdviraktasya kAmAdidoShakarmabIjabhUtAvidyAnivR^ittaye rajjvAmiva sarpavij~nAnApanayAya brahmavidyA Arabhyate /
tatra tAvadashvamedhavij~nAnAya'uShA vA ashvasya'ityAdi /
tatrAshvaviShayameva darshanamucyate prAdhAnyAdashvasya /
prAdhAnyaM ca tannAmAN^kitatvAtkratoH prAjApatyatvAcca /




_______________________________________________________________________

START BrhUp 1,1.1

#<uShA vA ashvasya medhyasya shiraH |
sUryash cakShur vAtaH prANo vyAttam agnir vaishvAnaraH saMvatsara AtmAshvasya medhyasya |
dyauH pR^iShTham antarikSham udaraM pR^ithivI pAjasyaM dishaH pArshve avAntaradishaH parshava R^itavo 'N^gAni mAsAsh cArdhamAsAsh ca parvANy ahorAtrANi pratiShThA nakShatrANy asthIni nabho mAMsAni |
UvadhyaM sikatAH sindhavo gudA yakR^ic ca klomAnash ca parvatA oShadhayash ca vanaspatayash ca lomAni |
udyan pUrvArdho nimloca¤ jaghanArdhaH |
yad vijR^imbhate tad vidyotate |
yad vidhUnute tat stanayati |
yan mehati tad varShati |
vAg evAsya vAk || BrhUp_1,1.1 ||>#

__________


BrhUpBh_1,1.1 uShA iti, brAhmo muhUrta uShAH /
vaishabdaH smaraNArthaH prasiddhaM kAlaM smArayati /
shiraH prAdhAnyAt /
shirashca pradhAnaM sharIrAvayavAnAm /
ashvasya medhyasya medhArhasyayaj~niyasyopAH shiraH iti sambandhaH /
karmAN^gasya pashoH saMskartavyatvAt kAlAdidR^iShTayaH shira AdiShu kShipyante /
prAjApatyatvaM ca prajApatidR^iShTyadhyAropaNAt /
kAlalokadevatAtvAdhyAropaNaM ca prajApatitvakaraNaM pashoH /
evaMrUpo hi prajApatiH, viShNatvAdikaraNamiva pratimAdau /
sUryashcakShuH shiraso 'nantaratvAt sUryAdhidaivatatvAcca /
vAtaH prANo vAyusvAbhAvyAt /
vyAttaM vivR^itaM mukhamagnirvaishvAnararH /
vaishvAnara ityagnervisheShaNarm /
vaishvAnaro nAmAgnirvivR^itaM mukhamityartho mukhasyAgnidaivatatvAt /
saMvatsara AtmA, saMvatsaro dvAdashamAsastrayodashamAso vA,AtmAsharIram /
kAlAvayavAnAM ca saMvatsaraH sharIraM cAtmA "madhyaM hyaShAmaN^gAnAmAtmA"iti shruteH /
ashvasya medhyasyeti sarvatrAnupaN^gArthaM punarvacanam /
dyauH pR^iShThamUrdhvatvasAmAnyAt /
antarikShamudaraM suShiratvasAmAnyAt pR^ithivI pAjasyaM pAdasyaM pAjasyamiti varNavyatyayena, pAdAsanasthAnamityarthaH /
dishashcatasro 'pi pArshve pArshvena dishAM sambandhAt /
pArshvayordishAM ca saN^khyAvaiShamyAdayuktamiti cenna, sarvamukhatvopapatterashvasya pArshvAbhyAmeva sarvadishAM sambandhAdadoShaH /
avAntaradisha AgneyyAdyAH parshavaH pArshvAsthIni /
R^itavo 'N^gAni saMvatsarAvayavatvAdaN^gasAdharmyAt /
ahorAtrANi pratiShThAH /
bahuvacanAt prAjApatyadaivapitryamAnuShANi, pratiShThAH pAdAH pratitiShThatyetairiti /
ahorAtrairhi kAlAtmA pratitiShThatyashvasya pAdaiH /
nakShatrANyasthIni shuklatvasAmAnyAt /
nabho nabhaHsthA meghA antarIkShasyodaratvokteH, mAMsAnyudakarudhirasecanasAmAnyAt /
UvadhyaM udarasthamardhajIrNamashanaM sikatA vishliShTAvayavatvasAmAnyAt /
sindhavaH syandanasAmAnyannadyo gudA nADyo bahuvacanAcca /
yakR^iccaklomAnashca hR^idayasyAdhasthAddakShiNottarau mAMsakhaNDau /
klomAna iti nityaM bahuvacanamekasminneva /
parvatAH kAThinyAducchritatvAcca /
oShadhayashca kShudrAH sthAvarA vanaspatayo mahAnto lomAni keshAshca yathAsambhavam /
udyannudgacchanbhavati savitA AmadhyAhnAdashvasya pUrvArdho nAmerUrdhvamityarthaH /
nimlocannastaM yannAmadhyAhnAjjaghanArdho 'parArdhaH pUrvAparatvasAdharmyAt /
yadvijR^imbhate gAtrANi vinAmayati vikShipati tadvidyotate vidyotanaM mukhaghanavidAraNasAmAnyAt /
yadvidhUnute gAtrANi kampayati tatstanayati garjanashabdhasAmAnyAt /
yanmehati mUtraM karotyashvastadvarShati varShaNaM tat secanasAmAnyAt /
vAgeva shabda evAsyAshvasya vAgiti, nAtra kalpanetyarthaH //1//


aharvA iti /
sAvarNarAjatau mahimAkhyau grahAvashvasyAgrataH pR^iShThatashca sthApyete tadviShayamidaM darshanam-- 


_______________________________________________________________________

START BrhUp 1,1.2

#<ahar vA ashvaM purastAn mahimAnvajAyata |
tasya pUrve samudre yoniH |
rAtrir enaM pashcAn mahimAnvajAyata |
tasyApare samudre yonir |
etau vA ashvaM mahimAnAv abhitaH sambabhUvatuH |
hayo bhUtvA devAn avahad vAjI gandharvAn arvAsurAn ashvo manuShyAn |
samudra evAsya bandhuH samudro yoniH || BrhUp_1,1.2 ||>#

__________

BrhUpBh_1,1.2 ahaH sauvarNo graho dIptisAmAnyAdvai /
aharashvaM purastAnmahimAnvajAyateti katham? ashvasya prajApatitvAt /
prajApatirhyAdityAdilakShaNo 'hnA lakShyate /
ashvaM lakShayitvAjAyata sauvarNo mahimA graho vR^ikShamanu vidyotate vidyuditi yadvat /
tasya grahasya pUrve pUrvaH samudre samudro yonirvibhaktivyatyayena /
yonirityAsAdanasthAnam /
tathA rAtrI rAjate graho varNasAmAnyAjjaghanyatvasAmAnyAdvA /
enamashvaM pashcAtpR^iShTato mahimAnvajAyata, tasyApare samudre yoniH /
mahimA mahattvAt /
ashvasya hi vibhUtireShA yatsauvarNo rAjatashca grahAvubhayataH sthApyete /
tAvetau vai mahimAnau mahimAkhyau grahAvashvamabhitaH sambabhUvaturuktalakShaNAveva sambhUtau /
itthamasAvashvo mahatvayukta iti punarvacanaM stutyartham /
tathA ca hayo bhUtvetyAdi stutyarthameva /
hayo hinotergatikarmaNo vishiShTagatirityarthaH /
jAtavisheSho vA /
devAnavahad devatvamagamayatprajApatitvAt /
devAnAM vA voDhAbhavat /
natu nindaiva vAhanatvam /
naiSha doShaH, vAhanatvaM svAbhAvikamashvasya /
svAbhAvikatvAducchrAyaprAptirdevAdisambandho 'shvasyeti stutirevaiShA /
tathA vAjyAdayo jAtivisheShAH /
vAjI bhUtvA gandharvAnavahadityanuShaN^gaH /
tathArvA bhUtvAsurAn /
ashvo bhUtvA manuShyAn /
samudra eveti paramAtmA bandhubandhanaM badhyate 'sminniti /
samudro yoniH kAraNamutpattiM prati /
evamasau shuddhayoniH shuddhasthitiriti stUyate /
apsu yonirvA ashvaH iti shruteH prasiddha eva vA samudro yoniH //2//

#<iti prathamAdhyAye prathamamashvamedhabrAhmaNam //1//>#



athAgnerashvamedhopayogikasyotpattirucyate /
tadviShayadarshanavivakShayaivotpattiH stutyarthA /



_______________________________________________________________________

START BrhUp 1,2.1

#<naiveha kiM canAgra AsIt |
mR^ityunaivedam AvR^itam AsId ashanAyayA |
ashanAyA hi mR^ityuH |
tan mano 'kurutAtmanvI syAm iti |
so 'rcann acarat |
tasyArcata Apo 'jAyanta |
arcate vai me kam abhUd iti |
tad evArkyasyArkatvam |
kaM ha vA asmai bhavati ya evam etad arkyasyArkatvaM veda || BrhUp_1,2.1 ||>#

__________

BrhUpBh_1,2.1 naiveha kiJNcanAgra AsIt /
iha saMsAramaNDale kiJNcana kiJNcidapi nAmarUpapravibhaktavisheShaM naivAsId na babhUva agre prAgutpattermanAdeH /
kiM shUnyameva syAt"naiveha kiJNcana"iti shruteH /
na kAryaM kAraNaM vAsIt /
utpatteshca, utpadyate hi ghaTaH, ataH prAgutpatterghaTasya nAstitvam /
nanu kAraNasya na nAstitvaM mR^itpiNDAdidarshanAt /
yannopalabhyate tasyaiva nAstitA /
astu kAryasya na tu kAraNasya, upalampamAnatvAt /
naH prAgutpatteH sarvAnupalambhAt /
anupalabdhishcedabhAvahetuH sarvasya jagataH prAgutpatterna kAraNaM kAryaM vopalabhyate /
tasmAtsarvasyaivAbhAvo 'stu /
naH"mR^ityunaivedamAvR^itamAsIt"iti shruteH /
yadi hi kiJNcidapi nAsId yenAvriyate yaccAvriyate tadA nAvakShyat'mR^ityunaivedamAvR^itam'iti /
na hi bhavati gaganakusumacchanno vandhyAputra iti /
bravIti ca'mR^ityunaivedamAvR^itamAsIt'iti, tasmAdyenAvR^itaM kAraNena, yaccAvR^itaM kAryaM prAgutpattestadubhayamAsIt, shruteH prAmANyAdanumeyatvAcca /
anumIyate ca prAgutpatteH kAryakAraNayorastitvam;kAryasya hi sato jAyamAnasya kAraNe satyutpattidarshanAt, asati cAdarshanAt /
jagato 'pi prAgutpatteH kAraNAstitvamanumIyate ghaTAdikAraNAstitvavat /
ghaTAdikAraNasyApyasattvameva, anupamR^idya mR^itpiNDAdikaM ghaTAdyanutpatteriti cet? na;mR^idAdeH kAraNatvAt /
mR^itsuvarNAdi hi tatra kAraNaM ghaTarucakAdeH, na piNDAkAravisheShaH, tadabhAve bhAvAt /
asatyapi  piNDAkAravisheShe mR^itsuvarNAdikAraNadravyamAtrAdeva ghaTarucakAdikAryotpattirdR^ishyate /
tasmAnna  piNDAkAravisheShe ghaTarucakAdikAraNam /
asati tu mR^itsuvarNAdidravye ghaTarucakAdirna jAyata iti mR^itsuvarNAdidravyameva kAraNam, na tu piNDAkAravisheShaH /
sarvaM hi kAraNaM kAryamutpAdayatpUrvotpannasyAtmakAryasya tirodhAnaM kurvatkAryAntaramutpAdayati, ekasminkAraNe yugapadanekakAryavirodhAt /
na ca pUrvakAryopamamarde kAraNasya svAtmopamarde bhavati /
tasmAtpiNDAdyupamarde kAryotpattidarshanamahetuH prAgutpatteH kAraNAsattveH /
piNDAdivyatirekeNa mR^idAderasattvAdayuktamiti cet-piNDAdipUrvakAryopamarde mR^idAdikAraNaM nopamR^idyate, ghaTAdikAryAntare 'pyanuvartate ityetadayuktam;piNDaghaTAdivyatirekeNa mR^idAdikAraNasyAnupalambhAditi cet? na, mR^idAdikAraNAnAM ghaTAdyutpattau piNDAdinivR^ittAvanuvR^ittidarshanAt /
sAdR^ishyAdanvayadarshanaM na kAraNAnuvR^itteriti cenna, piNDAdigatAnAM mR^idAdyavayavAnAmeva ghaTAdau pratyakShatve 'numAnAbhAsAtsAdR^ishyAdikalpanAnupapatteH /
na ca pratyakShAnumAnayorviruddhAvyabhicAritA,pratyakShapUrvakatvAdanumAnasya sarvatraivAnAshvAsaprasaN^gAt /
yadi ca kShaNikaM sarvaM tadevedamiti gamyamAnaM tadbuddherapyanyatadbuddhyapekShatve tasyA apyanyatadbuddhyapekShatvamityanavasthAyAM tatsadR^ishamidamityasyA api buddhermR^ipAtvAtsarvatrAnAshvAsataiva /
tadidambuddhyorapi kartrabhAve sambandhAnupapattiH /
sAdR^ishyAttatsambandha iti cenna, tadidambuddhyoritaretaraviShayatvAnupapatteH /
asati cetaretaraviShayatve sAdR^ishyagrahaNAnupapattiH /
asatyeva sAdR^ishye tadbuddhiriti cenna, tadidambuddhyorapi sAdR^ishyabuddhivadasadviShayatvaprasaN^gAt /
asadviShayatvameva sarvabuddhInAmastviti cenna, buddhibuddherapyasadviShayatvaprasaN^gAt /
tadapyastviti cenna, sarvabuddhInAM mR^iShAtve 'satyabuddhyanupapatteH /
tasmAdasadetatsAdR^ishyAttadbuddhiriti /
ataH siddhaH prAkkAryotpatteH kAraNasadbhAvaH /
kAryasya cAbhivyaktiliN^gatvAt /
kAryasya ca sadbhAvaH prAgutpatteH siddhaH /
kathamabhivyaktiliN^gatvAdabhivyaktiliN^gamasyeti /
abhivyaktiH sAkShAdvij~nAnAlambanatvaprAptiH /
yadvi loke prAvR^itaM tama AdinA ghaTAdivastu tadAlokAdinA prAvaraNatiraskAreNa vij~nAnaviShayatvaM prApnuvatprAksadbhAvaM na vyabhicarati /
tathedamapi jagatprAgutpatterityavagacchAmaH /
na hyavidyamAno ghaTa udite 'pyAditye upalabhyate /
na te 'vidyamAnatvAbhAvAdupalabhyetaiveti cet /
na hi tava ghaTAdikAryaM kadAcidapyavidyamAnamityudite Aditye upalabhyetaiva mR^itpiNDe 'sannihite tamAdyAvaraNe cAsati vidyamAnatvAditi cet? na, dvividhatvAdAvaraNasya /
ghaTAdikAryasya dvividhaM hyAvaraNaM mR^idAdAravibhaktasya tamaHkuDyAdi prAÇmR^ido 'bhivyaktermR^idAdyavayavAnAM piNDAdikAryAntararUpeNa saMsthAnam /
tasmAtprAgutpattervidyamAnasyaiva ghaTAdikAryasya AvR^itatvAdanupalabdhiH /
naShTotpannabhAvAbhAvashabdapratyayabhedastu abhivyAktatirobhAvayordvividhatvApekShaH /
piNDakapAlAderAvaraNavailakShaNyAdayuktamiti cet? tamaHkuDyAdi hi ghaTAdyAvaraNaM ghaTAdibhinnadeshaM dR^iShTaM na tathA ghaTAdibhinnadeshe dR^iShTe piNDakapAle /
tasmAt piNDakapAlasaMsthAnayorvidyamAnasyaiva ghaTasyAvR^itatvAd anupalabdhirityayuktam AvaraNadharmavailakShaNyAditi cet? na kShIrodakAdeH kShIrAdyAvaraNenaikadeshatvadarshanAt /
ghaTAdikArye kapAlacUrNAdyavayavAnAmantarbhAvAdanAvaraNatvamiti cenna, vibhaktAnAM kAryAntaratvAdAvaraNatvopapatteH /
AvaraNAbhAva eva yatnaH kartavya iti cet? piNDakapAlAvasthayorvidyamAnameva ghaTAdikAryamAvR^itatvAnnobhalabhyata iti ced ghaTAdikAryArthinA tadAvaraNavinAsha eva yatnaH kartavyo na ghaTAdyutpattau? na caitadasti, tasmAdayuktaM vidyamAnasyaivAvR^itatvAdanupalabdhiriti cet? na aniyamAt /
na hi vinAshamAtraprayatnAdeva ghaTAdyabhivyaktirniyatA /
tamAdyAvR^ite ghaTAdau pradIpAdyutpattau prayatnadarshanAt /
so 'pi tamonAshAyaiveti cet? dIpAdyutpattAvapi yaH prayatnaH so 'pi tamastiraskaraNAya tasminnaShTe ghaTaH svayamevopalabhyate /
na hi kiJNcidAdhIyate iti cet? na, prakAshavato ghaTasyopalabhyamAnatvAt /
yathA prakAshavishiShTo ghaTa upalabhyate  na tathA prAkpradIpakaraNAt /
tasmAnna tamastiraskArAyaiva pradIpakaraNaM kiM tarhi? prakAshavattvaya /
prakAshavattvenaivopalabhyamAnatvAt /
kvacidAvaraNavinAshe 'pi yatnaH syAt, yathA kuDyAdivinAshe /
tasmAnna niyamo 'styabhivyaktarthinAvaraNavinAsha eva yatnaH kArya iti /
niyamAtmarthavattvAcca /
kAraNe vartamAnaM kAryaM kAryAntarANAmAvaraNamityavocAma /
tatra yadi pUrvAbhivyaktasya kAryasyapiNDasyavyavahitasya vA kapAlasya vinAsha eva yatnaH kriyeta, tadA vidalacUrNAdyapi kAryaM jAyeta /
tenApyAvR^ito ghaTo nopalabhyata iti  punaH prayatnAntarapekShaiva /
tasmAd ghaTAdyabhivyaktyarthino niyata eva kArakavyApAror'thavAn /
tasmAtprAgutpatterapi tadeva kAryam /
atitAnAgatapratyayabhedAcca /
atIto ghaTo 'nAgato ghaTa ityetayoshca pratyayorvartamAnaghaTapratyayavanna nirviShayatvaM yuktam;anAgatArthipravR^itteshca /
na hyasatyarthitayA pravR^ittirloke dR^iShTA /
yoginAM cAtItAnAgataj~nAnasya satyatvAt /
asaMshcedbhaviShyadghaTa aishvarambhaviShyadghaTaviShayaM pratyakShaj~nAnaM mithyA syAt na ca pratyakShamupacaryate /
ghaTasadbhAvehyanumAnamavocAma /
vipratiShedhAcca /
yadi ghaTo bhaviShyatIti kulAlAdiShu vyApriyamANeShu ghaTArthaM pramANena nishcitaM yena ca kAlena ghaTasya sambandho bhaviShyatItyucyate, tasminneva kAle ghaTo 'sanniti vipratiShiddhamabhidhIyate /
bhaviShyanaghaTo 'sanniti, na bhaviShyatItyarthaH /
ayaM ghaTo na vartata iti yadvat /
atha prAgutpatterghaTo 'sannityucyeta, ghaTArtha pravR^itteShu kulAlAdiShu tatra yathA vyApArarUpeNa vartamAnAstAvatkulAlAdayaH, tathA ghaTo na vartata ityasacchabdasyArthashcenna virudhyate /
kasmAt? svena hi bhaviShyadrUpeNa ghaTo vartate /
na hi piNDasya vartamAnatA kapAlasya vA ghaTasya bhavati /
na ca tayorbhaviShyattA ghaTasya /
tasmAtkulAlAdivyApAravartamAnatAyAM prAgutpatterghaTo 'sanniti na virudhyate /
yadi ghaTasya yatsvaM bhaviShyattAkAryarUpaM tatpratipidhyeta, tatpratipedhe virodhaH syAt /
na tu tadbhavAnpratiShedhati /
na ca sarveShAM kriyAvatAM kArakANAmekaiva vartamAnatA bhaviShyattvaM vA /
api ca caturvidhAnAmabhAvAnAM ghaTasyetaretarAbhAvo ghaTAdanyo dR^iShTo yathA ghaTAbhAvaH paTAdireva na ghaTasvarUpameva /
na ca ghaTAbhAvaH sanpaTo 'bhAvAtmakaH, kiM tarhi? bhAvarUpa eva /
evaM ghaTasya prAkpradhvaMsAtyantAbhAvanAmapi ghaTAdanyatvaM syAt /
ghaTena vyapadishyamAnatvAd  ghaTasyetaretarAbhAvavat /
tathaiva bhAvAtmakatAbhAvAnAm /
evaM ca sati ghaTasya prAgabhAva iti na ghaTasvarUpameva prAgutpatternAsti /
atha ghaTasya prAgabhAva iti ghaTasya yatsvarUpaM tadevocyeta ghaTasyetivyapadeshAnupapattiH /
atha kalpayitvA vyapadishyeta shilAputrakasya sharIramiti yadvat, tathApi ghaTasya prAgabhAva iti kalpitasyaivAbhAvasya ghaTena vyapadesho na ghaTasvarUpasyaiva /
athArthAntaraM ghaTAd ghaTasyAbhAva iti, uktottarametat /
kiJNcAnyatprAgutpatteH shashaviShANavadabhAvabhUtasya ghaTasya svakAraNasattAsambandhAnupapattiH, dviniShThatvAtsambandhasya ayutasiddhAnAmadoSha iti cenna, bhAvAbhAvayorayutasiddhatvAnupapatteH /
bhAvAbhUtayorhi yutasiddhatAyutasiddhatA vA syAnna tu bhAvAbhAvayorabhAvayorvA /
tasmAtsadeva kAryaM prAgutpatteriti siddham /
kiMllakShaNena mR^ityunAvR^itamityata Aha-ashanAyayA ashitumicchA ashanAyA saiva? mR^ityorlakShaNaM tayA lakShitena mR^ityunAshanAyayA /
kathamashanAyA mR^ityuH? ityucyate-- ashanAyA hi mR^ityuH /
hishabdena prasiddhaM hetumavadyotayati /
yo hyashitumicchati so 'shanAyAnantarameva hanti jantUn, tenAsAvashanAyayA lakShyate mR^ityurityashanAyA hItyAha /
buddhyAtmano 'shanAyA dharma iti sa eSha buddhyavastho hiraNyagarbho mR^ityurityucyate /
tena mR^ityunedaM kAryamAvR^itamAsIt /
yathA piNDAvasthayA mR^idA ghaNTAdaya AvR^itAH syuriti tadvat /
tanmano 'kuruta /
taditi manaso nirdeshaH /
sa prakR^ito mR^ityurvakShyamANakAryasisR^ikShayA tatkAryAlocanakShamaM manaHshabdavAcyaM saMkalpAdilakShaNamantaHkaraNamakuruta kR^itavAn /
kenAbhiprAyeNa mano 'karot? ityucyate-AtmanvI AtmavAn syAM bhaveyam /
ahamanenAtmanA manasA manasvI syAmityabhiprAyaH /
sa prajApatirabhivyaktena manasA samanaskaH sannarcannarcayanpUjayan AtmAnameva kR^itArtho 'smItyacaraccaraNamakarot /
tasya prajApaterarcataH pUjayata Apo rasAtmikAH pUjAN^gabhUtA ajAyantotpannAH /
atrAkAshaprabhR^itInAM trayANAmutpattyanantaramiti vaktavyam, shrutyantarasAmarthyAdvikalpAsambhavAcca sR^iShTikramasya /
arcate pUjAM kurvate vai me mahyaM kamudakamabhUdityevamamanyata yasmAnmR^ityuH, tadeva tasmAdeva hetorarkasya agnerashvamedhakratvaupayogikasyArkatvam arkatve heturityarthaH /
agnerarkanAmanirvacanametet /
arcanAtsukhahetupUjAkaraNAd apsambandhAcca agneretadgauNaM nAmArka iti /
ya evaM yathoktamarkasyArkatvaM veda jAnAti kamudakaM sukhaM vA nAmasAmAnyAt /
ha vA ityavatAraNArthau /
bhavatyeveti /
asmai evaMvide evaMvidarthaM bhavati //1//



kaH punarasAvarkaH? ityucyate- 



_______________________________________________________________________

START BrhUp 1,2.2

#<Apo vA arkaH |
tad yad apAM shara AsIt tat samahanyata |
sA pR^ithivy abhavat |
tasyAm ashrAmyat |
tasya shrAntasya taptasya tejoraso niravartatAgniH || BrhUp_1,2.2 ||>#

__________


BrhUpBh_1,2.2 Apo vai yA arcanAN^gabhUtAstA evArko 'gnerarkasya hetutvAt /
apsu cAgniH pratiShiThita iti /
na punaH sAkShAdevArkastAH, tAsAmaprakaraNAt, agneshca prakaraNam /
vakShyati ca'ayamagnirarkaH'(bR^iha.u.1 / 2 / 7) iti /
tattatra yadapAM shara iva sharo dadhna iva maNDabhUtamAsIttatsamahanyata saN^gAtamApadyata tejasA bAhyAntaHpacyamAnam /
liN^gavyatyayena vA yo 'ShAM sharaH samahanyateti /
sA pR^ithivyabhavatsa saMghAto yeyaM pR^ithivI sAbhavat /
tAbhyo 'dbhayo aNDamabhinirvR^ittamityarthaH /
tasyAM pR^ithivyAmutpAditAyAM sa mR^ityu prajApatirashrAmyacchramayukto babhUva /
sarvo hi lokaH kArya kR^itvA shrAmyati /
prajApatashcatanmahatkAryaM yatpR^ithivIsargaH /
kiM tasya shrAntasya? ityucyate tasya shrAntasya taptasya khinnasya tejorasasteja eva rasastejoraso rasaH sAro niravartata prajApatisharIrAnniShkrAnta ityarthaH /
ko 'sau niShkrAnta? agniH /
so 'NDasyAntarvirAT prajApatiH prathamajaH kAryakaraNasaMghAtavAn jAtaH /
sa vai sharIri prathamaH iti smaraNAt //2//




_______________________________________________________________________

START BrhUp 1,2.3 

#<sa tredhAtmAnaM vyakurutAdityaM tR^itIyaM vAyuM tR^itIyam |
sa eSha prANas tredhAvihitaH |
tasya prAcI dik shiro 'sau cAsau cermau |
athAsya pratIcI dik puccham asau cAsau ca sakthyau |
dakShiNA codIcI ca pArshve |
dyauH pR^iShTham antarikSham udaram iyam uraH |
sa eSho 'psu pratiShThitaH |
yatra kva caiti tad eva pratitiShThaty evaM vidvAn || BrhUp_1,2.3 ||>#

__________


BrhUpBh_1,2.3 sa ca jAtaH prajApatistredhA triprakAramAtmAnaM svayameva kAryakaraNasaMghAtaM vyakuruta vyabhajadityetat /
kathaM tredhA? ityAha AdityaM tR^itIyamagnivAyvapekShayA trayANAM pUraNam akurutetyanuvartate /
tathAgnyAdityApekShayA vAyuM tR^itIyam /
tathA vAyvAdityApekShayAgniM tR^itIyamiti draShTavyam /
sAmarthyasya tulyatvAttrayANAM saMkhyApUraNatve /
sa eSha prANaH sarvabhUtAnAmAtmApy agnivAyvAdityarUpeNa visheShataH svenaiva mR^ityvAtmanA tredhA vihito vibhakto na virAT svarUpopamardanena /
tasyAsya prathamajasyAgnerashvamedhopayogikasyArkasya virAjashcityAtmakasya ashvasyeva darshanamucyate /
sarvA hi pUrvoktotpattirasya stutyarthetyavocAmaitthamasau shuddhajanmeti /
tasya prAcI dikshiro vishiShTatvasAmAnyAt /
asau cAsau caishAnyAgneyyau Irmau bAhU /
IrayatergatikarmaNaH /
athAsyAgneH pratIcI dikpucchaM jaghanyobhAgaH, prAÇmukhasya pratyagdiksambandhAd /
asau cAsau ca vAyavyanairR^ityau sakthyausakthinI pR^iShThakoNatvasAmAnyAt /
dakShiNA codIcI ca pArshe ubhayadiksambandhasAmAnyAt /
dyauH pR^iShThamantarikShamudaramiti pUrvavat /
iyamuraH adhobhAgasAmAnyAt /
sa eSho 'gni prajApatirUpo lokAdyAtmako 'gnirapsu pratiShThitaH"evamime lokA apsvantaH"iti shruteH /
yatra kka ca yasminkasmiMshcideti gacchati tadeva tatraiva pratitiShThati sthitiM labhate /
ko 'sau? evaM yathoktamapsu pratiShThitatvamagnevidvAnvijAnan guNaphalametat //3//



yo 'sau mR^ityuH so 'bAdikrameNAtmanAtmAnam aNDasyAntaH kAryakaraNasaMghAtavantaM virAjamagnimasR^ijata, tredhA cAtmAnamakurutetyuktam /
sa kiMvyApAraH sannasR^ijata? ityucyate- 




_______________________________________________________________________

START BrhUp 1,2.4

#<so 'kAmayata -- dvitIyo ma AtmA jAyeteti |
sa manasA vAcaM mithunaM samabhavad ashanAyA mR^ityuH |
tad yad reta AsIt sa saMvatsaro 'bhavat |
na ha purA tataH saMvatsara Asa |
tam etAvantaM kAlam abibhar yAvAnt saMvatsaraH |
tam etAvataH kAlasya parastAd asR^ijata |
taM jAtam abhivyAdadAt |
sa bhAN akarot |
saiva vAg abhavat || BrhUp_1,2.4 ||>#

__________


BrhUpBh_1,2.4 sa mR^ityurakAmayata kAmitavAn /
kim? dvitIyo me mamAtmA sharIraM yenAhaM sharIrI syAM sa jAyetotpadyeta ityevametadakAmayata /
sa evaM kAmayitvA manasA pUrvotpannena vAcaM lakShaNAM mithunaM dvandvabhAvaM samabhavatsambhavanaM kR^itavAnmanasA trayImAlocitavAn /
trayIvihitaM sR^iShTikramaM manasAnvAlocayadityarthaH /
ko 'sau? ashanAyayA lakShito mR^ityuH /
ashanAyA mR^ityurityuktam /
tameva parAmR^ishatyanyatra prasaN^go mA bhUditi /
tadyadreta AsIt-tattatra mithune yadreta AsIt, prathamasharIriNaH prajApaterutpattau kAraNaM reto bIjaM j~nAnakarmarUpam,trayyAlocanAyAM yaddR^iShTavAnAsIjjanmAntarakR^itam;tadbhAvabhAvito 'paH sR^iShTvA tena retasA bIjenApsvanupravishya aNDarUpeNa garbhIbhUtaH sa saMvatsaro 'bhavat, saMvatsarakAlanirmAtA saMvatsaraH prajApatirabhavat /
na ha, purA pUrvam, tatastasmAtsaMvatsarakAlanirmAtuH prajApateH, saMvatsaraH kAlo nAma nAsa na babhUva ha /
taM saMvatsarakAlanirmAtAramantargarbhaprajApatim, yAvAniha prasiddhaH kAla etAvantametAvatsaMvatsaraparimANaM kAlamabibhaH bhR^itavAnmR^ityuH /
yAvAnsaMvatsara iha prasiddhaH, tataH parastAtkiM kR^itavAn? tametAvataH kAlasya saMvatsaramAtrasya parastAd UrdhvamasR^ijata sR^iShTavAn, aNDamabhinadityarthaH tamevaM kumAraM jAtamagniM prathamasharIriNam, ashanAyavattvAnmR^ityurabhivyAdadAnmukhavidAraNaM kR^itavAnattum;sa ca kumAro bhItaH svAbhAvikyAvidyayA yukto bhANityevaM shabdamakarot /
saiva vAgabhavat, vAk-shabdo 'bhavat //4//




_______________________________________________________________________

START BrhUp 1,2.5

#<sa aikShata yadi vA imam abhimaMsye kanIyo 'nnaM kariShya iti |
sa tayA vAcA tenAtmanedaM sarvam asR^ijata yad idaM kiJNca -- R^ico yajUMShi sAmAni chandAMsi yaj~nAn prajAM pashUn |
sa yad-yad evAsR^ijata tattad attum adhriyata |
sarvaM vA attIti tad aditer adititvam |
sarvasyAttA bhavati sarvam asyAnnaM bhavati ya evam etad aditer adititvaM veda || BrhUp_1,2.5 ||>#

__________

BrhUpBh_1,2.5 sa aikShata-sa evaM bhItaM kR^itaravaM kumAraM dR^iShTvA mR^ityuraikShatekShitavAn ashanAyAvAnapi-yadA kadAcidvA imaM kumAramapimaMsye-abhipUrvomanyatirhiMsArthaH-hiMsiShya ityarthaH;kanIyo 'nnaM kariShye kanIyo 'lpamannaM kariShya iti /
evamIkShitvA tadbhakShaNAdupararAma bahu hyannaM kartavyaM dIrghakAlabhakShaNAya naH kanIyaH /
tadbhakShaNe hi kanIyo 'nnaM syAdbIjabhakShaNa iva sasyAbhAvaH /
sa evamprayojanamannabAhulyamAlocya tayyaiva trayyA vAcA pUrvoktayA tenaiva cAtmanA manasA mithunIbhAvamAlocanamupagamyopagamyedaM sarvaM sthAvaraM jaN^gamaM cAsR^ijata yadidaM kiJNcayatkiJNcedam /
kiM tat? R^ico yajUMShi sAmAni chandAMsi ca saptagAyatryAdIdIni stotrashastrAdikarmAN^gabhUtAMstrividhAn mantrAngAyatryAdicchandovishiShTAn yaj~nAMshca tatsAdhyAnprajAstatkartrIH pashUMshca grAmyAnAraNyAnkarmasAdhanabhUtAn /
nanu trayyA mithunIbhUtayAsR^ijatetyuktam, R^igAdIneha kathamasR^ijateti? naiSha doShaH, manasastvavyakto 'yaM mithunIbhAvastrayyA, bAhyastu R^igAdInAM vidyamAnAnAmeva karmasu viniyogabhAvena vyaktIbhAvaH sarga iti /
sa prajApatirevamannavR^iddhiM buddhvA yadyadeva kriyAsAdhanaM phalaM vA kiJNcidasR^ijata tattadattuM bhakShayitumadhriyata dhR^itavAnmanaH /
sarvaM kR^itsnaM vai yasmAdattIti tattasmAdaditeraditinAmno mR^ityoradititvaM prasiddham /
tathA ca mantraH-"aditirdyairaditirantarikShamaditirmAtA sa pitA"(yajuH.saM.25 / 23) ityAdiH /
sarvasyaitasya jagato 'nnabhUtasyAttA sarvAtmanaivabhavatyanyathA virodhAt /
na hi kashcitsarvasyaiko 'ttA dR^ishyatetasmAtsarvAtmA bhavatItyarthaH /
sarvamasyAnnaM bhavati;ata eva sarvAtmano hyattuH sarvamannaM bhavatItyupapadyate /
ya evametadyathoktamaditermR^ityoH prajApateH sarvasya adanAdadititvaM veda tasyaitat phalam //5//




_______________________________________________________________________

START BrhUp 1,2.6 

#<so 'kAmayata -- bhUyasA yaj~nena bhUyo yajeyeti |
so 'shrAmyat |
sa tapo 'tapyata |
tasya shrAntasya taptasya yasho vIryam udakrAmat |
prANA vai yasho vIryam |
tat prANeShUtkrAnteShu sharIraM shvayitum adhriyata |
tasya sharIra eva mana AsIt || BrhUp_1,2.6 ||>#

__________

BrhUpBh_1,2.6 so 'kAmayatetyashvAshvamedhayornirvacanArthamidamAha- bhUyasA mahatA yaj~nena bhUyaH punarapi yaj~neyeti /
janmAntarakaraNApekShayA bhUyaH- shabdaH /
sa prajApatiH janmAntare 'shvamedhenAyajata /
sa tadbhAvabhAvita eva kalpAdau vyAvartata /
so 'shvamedhakriyAkArakaphalAtmatvena nirvR^ittaH sannakAmayata bhUyasA yaj~nena bhUyo yajeyeti /
evaM mahatkAryaM kAmayitvA lokavadashrAmyat /
sa tapo 'tapyata /
tasya shrAntasya taptasyeti pUrvavat, yasho vIryamudakrAmaditi /
svayameva padArthamAha- prANAshcakShurAdayo vai yasho yashohetutvAt teShu hi yatsukhyAtirbhavati, tathA vIryaM balamasmi¤sharIre /
tadevaM prANalakShaNaM yasho vIryamudakrAmadutkrAntavat /
tadevaM yashovIryabhUteShu prANeShUtkrAnteShu sharIrAnniShkrAnteShu taccharIraM prajApateH shvayitumucchUnabhAvaM gantumadhriyatAmedhyaM cAbhavat tasya prajApateH sharIrAnnirgatasyApi tasminneva sharIre mana AsIdyathA kasyacitpriye viShaye dUraM gatasyApi mano bhavati tadvat //6//



sa tasminneva sharIre gatamanAH sankimakarot? ityucyate- 




_______________________________________________________________________

START BrhUp 1,2.7

#<so 'kAmayata -- medhyaM ma idaM syAd Atmanvy anena syAm iti |
tato 'shvaH samabhavat |
yad ashvat tan medhyam abhUd iti tad evAshvamedhasyAshvamedhatvam |
eSha ha vA ashvamedhaM veda ya enam evaM veda |
tam anavarudhyaivAmanyata |
taM saMvatsarasya parastAd Atmana Alabhata |
pashUn devatAbhyaH pratyauhat |
tasmAt sarvadevatyaM prokShitaM prAjApatyam Alabhante |
eSha vA ashvamedho ya eSha tapati |
tasya saMvatsara AtmA |
ayam agnir arkaH |
tasyeme lokA AtmAnaH |
tAv etAv arkAshvamedhau |
so punar ekaiva devatA bhavati mR^ityur eva |
apa punarmR^ityuM jayati |
nainaM mR^ityur Apnoti |
mR^ityur asyAtmA bhavati |
sarvam Ayur eti |
etAsAM devatAnAm eko bhavati || BrhUp_1,2.7 ||>#

__________


BrhUpBh_1,2.7 so 'kAmayata, katham? medhyaM medhArha yaj~niyaM me mamedaM sharIraM syAt /
kiJNca AtmanvyAtmavAMshcAnena sharIreNa sharIravAnsyAmiti prAvivesha /
yasmAttaccharIraM tadviyogAdgatayashorvIryaM sad ashvad ashvayat tatastasmAdashvaH samabhavat /
tato 'shvanAmA prajApatireva sAkShAditi stUyate /
yasmAcca punastatpraveshAdgatayashovIryatvAdamedhyaM sanmedhyamabhUttadeva tasmAdevAshvamedhasyAshvamedhanAmnaH kratorashvamedhatvam ashvamedhanAmalAbhaH /
kriyAkArakaphalAtmako hi kratuH /
sa ca prajApatireveti stUyate /
kratunirvartakasyAshvasya pajApatitvamuktam'uShA vA ashvasya medhasya'ityAdinA /
tasyaivAshvasya medhyasya prajApatisvarUpasyAgneshca yathoktasya kratuphalAtmarUpatayA samasyopAsanaM vidhAtavyamityArabhyate /
pUrvatra kriyApadasyavidhAyakasyAshrutatvAt kriyApadApekShatvAcca prakaraNasya ayamartho 'vagamyate /
eSha ha ashvamedhaM kratuM veda ya enamevaM veda, yaH kashcidenamashvamagnirUpamarkaM ca yathoktamevaM vakShyamANena samAsena padarshyamAnena visheShaNena vishiShTaM veda, sa eSho 'shvamedhaM veda nAnyaH /
tasmAdevaM veditavya ityarthaH /
katham? tatra pashuviShayameva tAvaddarshanamAha /
tatra prajApatirbhUyasA yaj~nena bhUyo yajeyeti kAmayitvA AtmAnameva pashuM medhyaM kalpayitvA taM pashumanavarudhyaivotsR^iShTaM pashumavarodhamakR^ityaiva muktapragrahamamanyatAcintayat /
taM saMvatsarasya pUrNasya parastAdUrdhvamAtmane AtmArthamAlabhata- prajApatidevatAkatvenetyetat- AlabhatAlambhaM kR^itavAn /
pashUnanyAngrAmyAnAraNyAMshca devatAbhyo yathAdaivataM pratyauhatpratigamitavAn /
yasmAccaivaM prajApatiramanyata tasmAdevamanyo 'pyuktena vidhinAtmAnaM pashumashvaM medhyaM kalpayitvA- sarvadevatyo 'haM prokShyamANa AlabhyamAnastvahaM maddevatya eva syAm, anya itare pashavo grAmyAraNyA yathAdaivatamanyAbhyo devatAbhya Alabhyante madavayavabhUtAbhya eva- itividyAt /
ata evedAnIM sarvadevatyaM prokShitaM prAjApatyamAlabhante yAj~nikAH /
'evameva ha vA ashvamedho ya eSha tapati'- yastvevaM pashusAdhanakaH kratuH sa eSha sAkShAtphalabhUto nirdishyata eSha ha vA ashvamedhaH /
ko 'sau? ya eva savitA tapati jagadavabhAsayati tejasA /
tasyAsya kratuphalAtmanaH saMvatsaraH kAlavisheShaH, AtmA sharIraM tannirvartyatvAtsaMvatsarasya /
tasyaiva kratvAtmanaH, agnisAdhyatvAcca phalasya kratutvarUpeNaiva nirdeshaH, ayaM pArthivo 'gnirarkaH sAdhanabhUtaH /
tasya cArkasya kratau cityasyeme lokAstrayo 'yopyAtmAnaH sharIrAvayavAH /
tathA ca vyAkhyAtaM'tasya prAcI dik'ityAdinA /
tAvagnyAdityAvetau yathAvisheShitAvarkAshvamedhau kratuphale /
arko yaH pArthivo 'gniH sa sAkShAtkraturUpaH kriyAtmakaH /
kratoragnisAdhyatvAttadrUpeNaiva nirdeshaH /
kratusAdhyatvAcca phalasya kraturUpeNaiva nirdesha Adityo 'shvamedha iti /
tau sAdhyaisAdhanau kratuphalabhUtAvagnyAdityau, sA u punarbhUya ekaiva devatA bhavati /
kA sA? mR^ityureva /
pUrvamapyekaivAsItkriyAsAdhanaphalabhedAya vibhaktA /
tathA coktam"sa tredhAtmAnaM vyakuruta" (bR^i.u.1 / 2 / 3) iti /
sA punarapi kriyAnirvR^ittyuttarakAlamekaiva devatA bhavati mR^ityureva phalarUpa /
yaH punarevamenamashvamedhaM mR^ityumekAM devatAM veda /
ahameva mR^ityurasmyashvamedha ekA devatA madrUpA ashvAgnisAdhanasAdhyeti so 'pajayati punarmR^ityuM punarmaraNaM sakR^inmR^itvA punarmaraNAya na jAyata ityarthaH /
apajito 'pi mR^ityurenaM punarApnuyAdityAshaN^kyAha- nainaM mR^ityurApnoti /
kasmAt? mR^ityurasya evaMvida AtmA bhavati /
kiJNca mR^ityureva phalarUpaH sanne tAsAM devatAnAmeko bhavati /
tasyaitat phalam //7//

#<iti prathamAdhyAye dvitIyamagnibrAhmaNam //2//>#



dvayA hetyAdyasya kaH sambandhaH? karmaNAM j~nAnasahitAnAM parA gatiruktA mR^ityvAtmabhAvo 'shvamedhagatyuktyA /
athedAnIM mR^ityvAtmabhAvasAdhanabhUtayoH karmaj~nAnayoryata udbhavastatprakAshanArthamudgIthabrAhmaNamArabhyate /
nanu mR^ityvAtmabhAvaH pUrvatra j~nAnakarmaNoH phalamuktam /
udgIthaj~nAnakarmaNostumR^ityvAtmabhAvAtikramaNaM phalaM vakShyati ato bhinnaviShayatvAtphalasya na pUrvakarmaj~nAnodbhavaprakAshanArthamiti cet /
nAyaM doShaH;agnyAdityAtmabhAvatvAdudgIthaphalasya /
pUrvatrApyetadeva phalamuktam'etAsAM devatAnAmeko bhavati'iti /
nanu'mR^ityumatikrAntaH'ityAdi viruddham;na svAbhAvikapapmAsaN^gaviShayatvAdatikramaNasya /
ko 'sau   svAbhAvikaH papmAsaN^go mR^ityuH? kuto vA tasyodbhavaH? kena vA tasyAtikramaNam? kathaM vA? ityetasyArthasya prakAshanAyAkhyAyikArabhate /
katham- 




_______________________________________________________________________

START BrhUp 1,3.1

#<dvayA ha prAjApatyA devAsh cAsurAsh ca tataH kAnIyasA eva devA jyAyasA asurAH |
ta eShu lokeShv aspardhanta |
te ha devA Ucur hantAsurAn yaj~na udgIthenAtyayAmeti || BrhUp_1,3.1 ||>#

__________

BrhUpBh_1,3.1 dvayA dviprakArAH /
heti pUrvavR^ittAvadyodako nipAtaH /
vartamAna pradApateH pUrvajanmani yad vR^ittaM tadavadyodayati hashabdena /
prAjApatyAH prajApatervR^ittajanmAvasthasyApatyAni prAjApatyAH /
ke te? devAshcAsurAshca /
tasyaiva prajApateH prANA vAgAdayaH /
kathaM punasteShAM devAsuratvam? ucyate - shAstrajanitaj~nAnakarmabhAvitA dyodanAddevA bhavanti /
ta eva svAbhAvikapratyakShAnumAnajanitadR^iShTaprayojanakarmaj~nAnabhAvitA asurAH /
sveShvevAsuShu ramaNAt surebhyo vA devobhyo 'nyatvAt /
yasmAcca dR^iShTaprayojanaj~nAnakarmabhAvitA asurAH, tatastasmAtkAnIyasAH, kAnIyAMsa eva kAnIyasAH, svArthe 'Ni vR^iddhiH /
kanIyAMso 'lpA eva devAH /
jyAyasA asurAjyAyAnaso 'surAH /
svAbhAvikI hi karmaj~nAnapravR^ittirmahattarA prANAnAM shAstrajanitAyAH karmaj~nAnapravR^itterdR^iShTaprayojanatvAt /
ata eva kanIyastvaM devAnAM   shAstrajanitapravR^itteralpatvAt /
atyantayatnasAdhyA hi sA /
te devAshcAsurAshca prajApatisharIrasthA eShu lokeShu nimittabhUteShu svAbhAviketarakarmaj~nAnasAdhyeShu aspardhanta spardhA. kR^itavantaH /
devAnAM cAsurANAM ca vR^ittyudbhavAbhibhavau spardhA /
kadAcicchAstrajanitakarmaj~nAnabhAvanArUpA vattiH prANAnAmudbhavati /
yadA codbhavati tadA dR^iShTaprayojanA pratyakShAnumAna janitakarmaj~nAnabhAvanArUpA teShAmeva prANAnAM vR^ittirAsuryabhibhUyate /
sa devAnAM jayo 'surANAM parAjayaH /
kadAcittadviparyayeNa devAnAM vR^ittirabhibhUyata AsuryA udbhavaH /
so 'surANAM jayo devAnAM parAjayaH /
evaM devAnAM jaye dharmabhUyastvAdutkarSha A prajApatitvaprApteH /
asurajaye 'dharmabhUyastvAdapakarSha A sthAvaratvaprApteH /
ubhayasAmye manuShyatvaprAptiH /
ta evaM kanIyastvAdabhibhUyamAnA asurairdevA bAhulyAdasurANAM kiM kR^itavantaH? ityucyate- te devA asurairabhibhUyamAnA ha kilocuruktavantaH /
katham? hantedAnIm asminyaj~ne jyotiShTome, udgIthena udgIthakarmapadArthakartR^isvarUpAshrayaNena AtyayAmAtigacchAmaH /
asurAnabhibhUya svaM devabhAvaM shAstraprakAshitaM pratipatyAmaha ityuktavanto 'nyonyam /
udgIthakarmapadArthakartR^isvarUpAshrayaNaM ca j~nAnakarmabhyAm /
karma vakShyamANaM mantrajapalakShaNaM vidhitsyamAnaM"tadetAni japet"iti /
j~nAnaM tvidameva nirUpyamANam /
nanvidamabhyArohajapavisheShor'thavAdau na j~nAnanirUpaNaparam /
na; 'ya evaM veda'iti vacanAt /
udgIthaprastAve purAkalpashravaNAdudgIthavidhiparamiti cenna, aprakaraNAt /
udgIthasya cAnyatra vihitatvAt /
vidyAprakaratvAccAsya /
abhyArohajapasya cAnityatvAt, evaM viprayojyatvAt;vij~nAnasya ca nityavacchravaNAt /
"taddhaitallokajideva"(bR^i. u.1 / 3 / 28) iti ca shruteH;prANasya vAgAdInAM shuddhyashuddhivacanAt /
na hyanyupAsyate prANasya shuddhivacanaM vAgAdInAM ca sahopAnyastAnAmashuddhivacanam /
vAgAdinindayA mukhyaprANastutishcAbhipretA upapadyate /
'mR^ityumatikrAnto dIpyate'ityAdi phalavacanaM ca /
prANasvarUpApatterhi phalaM tadyadvAgAdyagnyAdibhAvaH /
bhavatu nAma prANasyopAsanam, na tu vishuddhyAdiguNavatteti /
nanu syAcchrutatvAt;na syAt;upAsyatve stutyarthatvopapatteH /
na;aviparItArthapratipatteH shreyaHprAptyupapatterlokavat /
yo hyaviparItamarthaM pratipadyate loke sa iShTaM prApnotyaniShTAdvA nivartate, na viparItArthapratipattyA /
tathehApi shrautashabdajanitArthapratipattau shreyaHprAptirupapannA na viparyaye /
na copAsanArthashrutashabdotthavij~nAnaviShayasya ayathArthatve pramANamasti /
na ca tadvij~nAnasyApavAdaH shrUyate /
tataH  shreyaHprAptidarshanAdyathArthatAM pratipadyAmahe;viparyaye cAnarthaprAptidarshanAt /
yo hi viparyayeNArthaM pratipadyate loke, puruShaM sthANurityamitraM mitramiti vA, so 'narthaM prApnuvandR^ishyate /
AtmeshvaradevatAdInAmapi ayathArthAnAmeva ced grahaNaM shrutitaH, anarthaprAptyarthaM shAstramiti dhruvaM prApnuyAllokavadeva, na caitadiShTam;tasmAdyathAbhUtAneva AtmeshvaradevatAdIn grAhayatyupAsanArthaM shAstram /
nAmAdau brahmadR^iShTidarshanAdayuktamiti cetsphuTaM nAmAderabrahmatvam, tatra brahmadR^iShTiM sthANbAdAviva puruShadR^iShTiM viparItAM grAhayacchAstraM dR^ishyate /
tasmAdyathArthameva shAstrataH pratipatteH shreyaH ityuktamiti cet? na, pratimAvadbhedapratipatteH /
nAmAdavabrahmaNi brahmadR^iShTiM viparItAM grAhayati shAstraM sthANbAdAviva puruShadR^iShTiM, iti naitatsAdhvavocaH /
kasmtAt? bhedena hi brahmaNo nAmAdivastupratipannasya nAmAdau vidhIyate brahmadR^iShTiH pratimAdAviva viShNudR^iShTiH /
Alambanatvena hi nAmAdipratipattiH pratimAdivadeva, na tu nAmAdyeva brahmeti /
yathA sthANAvanirj~nAte na sthANuriti, puruSha evAyamiti pratipadyate viparItam, na tu tathA nAmAdau brahmadR^iShTirviparItA /
brahmadR^iShTireva kevalA nAsti brameti cet /
etena pratimAbrAhmaNAdiShu viShNvAdidevapitrAdidR^iShTInAM tulyatA /
na;R^igAdiShu pR^ithivyAdidR^iShTidarshanAt /
vidyamAnapR^ithivyAdivastudR^iShTInAmeva R^igAdiviShaye kShepadarshanAt /
tasmAttatsAmAnyAnnAmAdiShu brahmAdidR^iShTInAM vidyamAnabrahmAdiviShayatvasiddhiH /
etena pratimAbrAhmaNAdiShu viShNvAdidevapitrAdibuddhInAM ca satyavastuviShayatvasiddhiH /
mukhyApekShatvAcca gauNatvasya /
paJNcAgnyAdiShu cAgnitvAdergauNatvAd mukhyAgnyAdisadbhAvavannAmAdiShu bahmatvasya gauNatvAnmukhyabrahmasadbhAvopapattiH /
kriyArthaishcAvisheShAdvidyArthAnAm yathA ca darshapaurNamAsAdikriyedamphalA vishiShTaitikartavyatAkA evaN^kramaprayuktAN^gA ca ityetadalaukikaM vastu pratyakShAdyaviShayaM tathAbhUtaM ca vedavAkyaireva j~nApyate /
tathA, paramAtmeshvaradevatAdivastu asthUlAdidharmakamashanAyAdyatItaM cetyevamAdivishiShTamiti vedavAkyaireva j~nApyate, ityalaukikatvAttathAbhUtameva bhavitumarhatIti /
na ca kriyArthairvAkyairj~nAnavAkyAnAM buddhyutpAtakatve visheSho 'sti /
na cAnishcitA viparyastA vA paramAtmAdivastuviShayA buddhirutpadyate /
anuShTheyAbhAvAdayuktamiti cet kriyArthairvAkyaistryaMshAbhAvanAnuShTheyA j~nApyate 'laukikyapi /
na tathA paramAtmeshvarAdivij~nAne 'nuShTheyaM kiJNcitasti /
ataH kriyArthaiH sAdharmyamityayuktamiti cet? na, j~nAnasya tathAbhUtArthaviShayatvAt na hyanuShTheyatvAttathAtvam, kiM tarhi? pramANasamadhigatatvAt /
na ca tadviShayAyA buddheranuShTheyaviShayatvAttathArthatvam, kiM tarhi? vedavAkyajanitatvAdeva /
vedavAkyAdhigatasya vastunastathAtve satyanuShTheyatvavishiShThaM cedanutiShThati /
no cedanuShTheyatvavishiShThaM nAnu tiShThati /
ananuShTheyatve vAkyapramANatvAnupapattiriti cet /
na hyanuShTheye 'sati padAnAM sahatirupapadyate /
anuShTheyatve tu sati tAdarthyena padAni saMhanyante /
tatrAnuShTheyaniShThaM vAkyaM pramANaM bhavati idamanenaivaM kartavyamiti /
na tvidamanenaivamityevaM prakArANAM padashatAnAmapi vAkyatvamasti'kuryAtkriyeta kartavyaM bhavetsyAditi paJNcamam'ityevamAdInAmanyatame 'sati /
ataH paramAtmeshvarAdInAmavAkyapramANatvam, padArthatve ca pramANAntaraviShayatvam /
ato 'sadetaditi cet? na,'asti merurvarNacatuShTayopetaH'ityevamAdyananuShTheye 'pi vAkyadarshanAt /
na ca'merurvarNacatuShTayopetaH'ityevamAdivAkyashravaNe mervAdAvanuShTheyatvabuddhirutpadyate /
tathA astipadasahitAnAM paramAtmeshvarAdipratipAdakavAkyapadAnAM visheShaNa visheShyabhAvena saMhatiH kena vAryate /
mervAdij~nAnavatparamAtmaj~nAne prayojanAbhAvAdayuktamiti cet? na,"brahmavidApnoti param"(tai.u.2 / 1 / 1) "brahmavidApnoti param bhidyate hR^idayagranthiH"(mu.u.2 / 2 / 8) iti phalashravaNAt, saMsArabIjAvidyAdidoShanivR^ittidarshanAcca /
ananyasheShatvAcca tajj~nAnasya, juhvAmiva phalashruterarthavAdatvAnupapatti /
pratiShiddhAniShTaphalasambandhashca vedAdeva vij~nAyate /
na cAnuShTheyaH saH /
na ca pratiShiddhaviShaye pravR^ittakriyasya akaraNAdanyadanuShTheyamasti /
akartavyatAj~nAnaniShThataiva hi paramArthataH pratiShedhavidhInAM syAt /
kShudhArtasya pratiShedhaj~nAnasaMskR^itasya abhakShye 'bhojye vA pratyupasthite kalajjAbhishastAnnAdau'idaM bhakShyamado bhojyam'iti vA j~nAnamutpannam, tadviShayayA pratiShedhaj~nAnasmR^ityA bAdhyate /
mR^igatR^iShNikAyAmiva peyaj~nAnaM tadviShayayAthAtmyavij~nAnena /
tasminbAdhite snAbhAvikanarthakarItadbhakShaNabhojanapravR^ittirna bhavati /
viparItaj~nAnanimittAyAH pravR^itternivR^ittireva, na punaryatnaH kAryastadabhAve /
tasmAt pratiShedhavidhInAM vastuyAthAtmyaj~nAnaniShThataiva, na puruShavyApAraniShThatAgandho 'pyasti /
tathehApi paramAtmAdiyAthAtmyaj~nAnavidhInAM tAvanmAtraparyavAsanataiva syAt /
tathA tadvij~nAnasaMskR^itasya tadviparItArthaj~nAnanimittAnAM pravR^ittInAmanarthArthatvena j~nAyamAnatvAt paramAtmAdiyAthAtmyaj~nAnasmR^ityA svAbhAvike tannimittavij~nAne bAdhite 'bhAvaH syAt /
nanu kalaJNjAdibhakShaNAderanarthArthatvavastuyAthAtmyaj~nAnasmR^ityA svAbhAvike tadbhakShyatvAdiviShayaviparItaj~nAne nivartite tadbhakShaNAdyanarthapravR^ittyabhAvavadapratiShedhaviShayatvAcchAstravihitapravR^ittyabhAvo na yukta iti cet /
na, viparItaj~nAnanimittatvAnarthArthatvAbhyAM tulyatvAt /
kalaJNjabhakShaNAdipravR^itteH mithyAj~nAnanimittatvam /
anarthArthatvaM ca yathA, tathA shAstravihitapravR^ittInAmapi /
tasmAt paramAtmayAthAtmyavij~nAnavataH shAstravihitapravR^ittInAmapi mithyAj~nAnanimittatvena anarthArthatvena ca tulyatvAt paramAtmaj~nAnena viparItaj~nAne nivartite yukta evAbhAvaH /
nanu tatra yuktaH, nityAnAM tu kevalashAstranimittatvAt, anarthArthatvAbhAvaccAbhAvo na yukta iti cet? na avidyArAgadveShAdidoShavato vihitatvAt /
yathA svargakAmAdidoShavato darshapUrNamAsAdIni kAmyAni karmANi vihitAni tathA sarvAnarthabIjAvidyAdidoShavatastajjaniteShTAniShTaprAptiparihArarAgadveShAdidoShavatashca tatpreritAvisheShapravR^itteriShTAniShTaprAptiparihArArthino nityAni karmANi vidhIyante, na kevalaM shAstranimittAnyeva /
na cAgnihotradarshapUrNamAsacAturmAsyapashubandhasomAnAM karmaNAM svataH kAmyanityatvavivekosti /
kartR^igatena hi svargAdikAmadoSheNa kAmArthatA /
tathA avidyAdidoShavataH svabhAvaprApteShTAniShTaprAptiparihArArthinaH tadarthAnyeva nityAni iti yuktam, taM prati vihitatvAt /
na paramAtmayAthAtmyavij~nAnavataH shamopAyavyatirekeNa kiJNcitkarma vihitamubhalabhyate /
karmanimittadevatAdisarvasAdhanavij~nAnopamardena hyAtmaj~nAnaM vidhIyate, na copamarditakriyAkArakAdivij~nAnasya karmapravR^ittirupapadyate /
vishiShTakriyAsAdhanAdij~nAnapUrvakatvAtkriyApravR^itteH /
na hi deshakAlAdyanavacchinnAsthUladvayAdibrahmapatyayadhAriNaH karmAvasaro 'sti /
bhojanAdipravR^ittyavasaravatsyAditi cet? na, avidyAdikevaladoShanimittatvAdbhojanAdi pravR^itterAvashyakatvAnupapatteH /
na tu tathAniyataM kadAcitkriyate kadAcinna kriyate ceti nityaM karmopapadyate /
kevaladoShanimittatvAttu bhojanAdikarmaNo 'niyatatvaM syAt /
doShodbhavAbhibhavayoraniyatatvAt kAmAnAmiva kAmyeShu /
shAstranimittakAlAdyapekShatvAcca nityAnAmaniyatatvAnupapattiH /
doShanimittatve satyapi yathA kAmyAgnihotrasya shAstravihitatvAt sAyaMprAtaH kAlAdyapekShatvamevam /
tadbhojanAdipavR^ittau niyamavatsyAditi cet? na, niyamasAkriyatvAt kriyAyAshcaprayojakatvAnnAsau j~nAnasyApavAdakaraH /
tasmAt paramAtmAyAthAtmyaj~nAnavidherapi tadviparItasthUladvaitAdij~nAnanivartakatvAt sAmarthyAtsarvakarmapratiShedhavidhyarthatvaM sampadyate;karmapravR^ittyabhAvasya tulyatvAd yathA pratiShedhaviShaye /
tasmAt pratiShedhavidhivacca vastupratipAdanaM tatparatvaM ca siddhaM shAstrasya //1//




_______________________________________________________________________

START BrhUp 1,3.2

#<te ha vAcam Ucus tvaM na udgAyeti |
tatheti tebhyo vAg udagAyat |
yo vAci bhogas taM devebhya AgAyat |
yat kalyANaM vadati tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA yad evedam apratirUpaM vadati |
sa eva sa pApmA || BrhUp_1,3.2 ||>#

__________


BrhUpBh_1,3.2 te devA haivaM vinishcitya, vAcaM vAgabhimAninIM devatAmucuruktavantaH /
tvaM no 'smabhyamudgAyaudgAtraM karma kuruShva /
vAgdevatAnirvarttyamaugAtraM kama dR^iShTavantaH, tAmeva ca devatAM japamantrAbhidhAyAm"asato mA sadgamaya"(bR^i.u.1 / 3 / 28) iti /
atra copAsanAyAH karmaNashca kartR^itvena vAgAdaya eva vivakShyante /
kasmAt? yasmAtparamArthatastat kartR^ikastadviShaya eva ca sarvo j~nAnakarmasaMvyavahAraH /
vakShyati hi"dhyAyatIva lelAyatIva"ityAtmakartR^ikatvAbhAvaM vistarataH ShaShTe /
ihApi cAdyAyAnte upasaMhariShyati avyAkR^itAdikriyAkArakaphalajAtam,"trayaM vA idaM nAma rUpaM karma"(1 / 6 / 1) iti avidyAviShayam /
avyAkR^itAttu yatparaM paramAtmAkhyaM vidyAviShayam anAmarUpakarmAtmakam"neti neti"(2 / 3 / 6) iti itarapratyAkhyAnenopasaMhariShyati pR^ithak /
yastu vAgAdisamAhAropAdhiparikalpitaH saMsAryAtmA taM ca vAgAdisamAhArapakShapAtinameva darshayiShyati"etebhyo bhUtebhyaH samutthAya tAnyevAnuvinashyati"(2 / 4 / 12) iti /
tasmAdyuktA vAgAdInAmeva j~nAnakarmakartR^itvaphalaprAptivivakShA /
tatheti tathAstviti devairuktA vAktebhyo 'rthibhyor'thAya udakAyadudgAnaM kR^itavatI /
kaH punarasau devebhyor'thAya udgAnakarmaNA vAcA nirvartitaH kAryavisheShaH? ityucyate- yo vAcI nimittabhUtAyAM vAgAdisamudAyasya ya upakAro niShpadyate vadanAdivyApAreNa, sa eva /
sarveShAM hyasau vAgvadanAbhinirvR^itto bhogaH phalam /
taM bhogaM sA tR^iShu pavamAneShu kR^itvA avashiShTeShu navasu stotreShu vAcanikamArtvijyaM phalaM yatkalyANaM shobhanaM vadati varNAnabhinirvartayati tad Atmane mahyameva /
taddhyasAdhAraNaM vAgdevatAyAH karma yatsamyagvarNAnAmuccAraNam /
atastadeva visheShyate yatkalyANaM vadatIti /
yattu vadanakAryaM sarvasaMghAtopakArAtmakaM tadyAjamAnameva /
tatra kalyANavadanAtmasambandhAsaN^gAvasaraM devatAyA randhraM pratilamya te vidurasurAH, katham? anenodgAtrAno 'smAnsvAbhAvikaM j~nAnaM cAbhibhUyAtItya shAstrajanitakarmaj~nAnarUpeNa jyotiShodgAtrAtmanA atyeShvantyatigamiShyanti /
ityevaM vij~nAya samudgAtAramabhidrutyAbhigamya svena AsaN^galakShaNena pApmanAvidhyaMstADitavantaH saMyojitavanta ityarthaH /
sa yaH sa pApmA prajApateH pUrvajanmAvasthasya vAci kShiptaH sa eSha pratyakShIkriyate /
ko 'sau? yadevamapratirUpamananurUpaM shAstrapratiShiddhaM vadati yena prayukto 'sabhyabIbhatsAnR^itAdyanicchannapi vadati /
anena kAryeNApratirUpavadanena anugamyamAnaH prajApateH kAryabhUtAsu prajAsu vAci vartate /
sa evApratirUpavadanenAnumitaH sa prajApatervAci gataH pApmA, kAraNAnuvidhAyi hi kAryamiti //2//




_______________________________________________________________________

START BrhUp 1,3.3-6

#<atha ha prANam Ucus tvaM na udgAyeti |
tatheti tebhyaH prANa udagAyat |
yaH prANe bhogas taM devebhya AgAyat |
yat kalyANaM jighrati tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA yad evedam apratirUpaM jighrati |
sa eva sa pApmA || BrhUp_1,3.3 ||>#


#<atha ha cakShur Ucus tvaM na udgAyeti |
tatheti tebhyash cakShur udagAyat |
yash cakShuShi bhogas taM devebhya AgAyat |
yat kalyANaM pashyati tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA yad evedam apratirUpaM pashyati |
sa eva sa pApmA || BrhUp_1,3.4 ||>#


#<atha ha shrotram Ucus tvaM na udgAyeti |
tatheti tebhyaH shrotram udagAyat |
yaH shrotre bhogas taM devebhya AgAyat |
yat kalyANaM shR^iNoti tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA |
yad evedam apratirUpaM shR^iNoti |
sa eva sa pApmA || BrhUp_1,3.5 ||>#


#<atha ha mana Ucus tvaM na udgAyeti |
tatheti tebhyo mana udagAyat |
yo manasi bhogas taM devebhya AgAyat |
yat kalyANaM saMkalpayati tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA |
yad evedam apratirUpaM saMkalpayati |
sa eva sa pApmA |
evam u khalv etA devatAH pApmabhir upAsR^ijan |
evam enAH pApmanAvidhyan || BrhUp_1,3.6 ||>#

__________

BrhUpBh_1,3.3-6 tathaiva ghrANAdidevatA udgIthanirvartatvAjjapamantraprakAshyA upAsyAshceti kameNa parIkShitavantaH /
devAnAM caitannishcitamAsIt- vAgAdidevatAH kameNa parIkShyamANAH kalyANaviShayavisheShAtmasambandhAsaN^gahetorAsurapApmasaMsargAd udgIthanirvartanAsamarthAH /
ato 'nabhidheyAH"asato mA sadgamaya"ityanupAsyAshca, ashuddhatvAditarAvyApakatvAcceti /
evamu khalvanuktA apyetAstvagAdidevatAH kalyANAkalyANAkAryadarshanAdevaM vAgAdideva, enAH pApmanAvidhyanpApmanA viddhavanta iti yaduktaM tatpApmabhirupAsR^ijanpApmabhiH saMsargaM kR^itavanta ityetat //3-6 //


vAgAdidevatA upAsInA api mR^ityatigamanAyAsharaNAH santo devAH krameNa-




_______________________________________________________________________

START BrhUp 1,3.7

#<atha hemam AsanyaM prANam Ucus tvaM na udgAyeti |
tatheti tebhya eSha prANa udagAyat |
te 'vidur anena vai na udgAtrAtyeShyantIti |
tam abhidrutya pApmanAvivyatsan |
sa yathAshmAnam R^itvA loShTo vidhvaMsetaivaM haiva vidhvaMsamAnA viShvaJNco vineshuH |
tato devA abhavan, parAsurA |
bhavaty AtmanA, parAsya dviShan bhrAtR^ivyo bhavati ya evaM veda || BrhUp_1,3.7 ||>#

__________

BrhUpBh_1,3.7 athAnantaraM ha imamityabhinayapradarshanArtham /
AsanyamAsye bhavamAsanyaM mukhAntarbilasthaM prANamUcustvaM na udgAyeti /
tathetyevaM sharaNamupagatebhyaH sa eSha prANo mukhya udagAyadityAdi pUrvavat /
pApmanAvivyatsanvedhanaM kartumiShTavantaste ca doShAsaMsargiNaM santaM mukhyaM prANam /
svena AsaN^gadoSheNa vAgAdiShu labdhaprasarAstadabhyAsAnuvR^ittyA saMsrakShyamANA vineshurvinaShTA vidhvastAH /
kathamiva? iti dR^iShTAnta ucyate- sa yathA sa dR^iShTAnto yathA loke 'shmAnaM pAShANamR^itvA gatvA prApya, loShTaH pAMsupiNDaH pAShANacUrNanAyAshmani nikShiptaH svayaM vidhvaMseta vistraMseta vicUrNIbhavet, evaM haiva yathAyaM dR^iShTAnta evameva, vidhvaMsamAnA visheSheNa dhvaMsamAnA viShvaJNco nAnAgatayo vineshurvinaShTA yataH, tatastasmAdAsuravinAshAddevatvapratibandhabhUtebhyaH svAbhAvikAsaN^gajanitapApmabhyo viyogAd asaMsargadharmimukhyaprANAshrayabalAd devA vAgAdayaH prakR^itA abhavat /
kimabhavan? svaM devatArUpamagnyAdyAtmakaM vakShyamANam /
pUrvamaShyagnyAdyAtmana eva santaH svAbhAvikena pApmanA tiraskR^itavij~nAnAH piNDamAtrAbhimAnA Asan /
te tatpApmaviyogAdujjhitvA piNDamAtrAbhimAnaM shAstrasamarpitavAgAdyagnyAdyAtmAbhimAnA babhUvurityarthaH /
kiJNca te pratipakShabhUtA asurAH parAbhavannityanuvartate /
parAbhUtA vinaShTA ityarthaH /
yathA purAkalpena varNitaH pUrvayajamAno 'tikrAntakAlikaH etAmevAkhyAyikArUpAM shrutiM dR^iShTvA tenaiva krameNa vAgAdidevatAH parIkShya, tAshcApohyAsaN^gapApmAspadadoShavattvenAdoShAspadaM mukhyaM prANamAtmatvenopagamya vAgAdyAdhyAtmikapiNDamAtraparicchinnAtmAbhimAnaM hitvA vairAjapiNDAbhimAnaM vAgAdyagnyAdyAtmaviShayaM vartamAnaprajApatitvaM shAstraprakAshitaM pratipannaH, tathaivAyaM yajamAnastenaiva vidhinA bhavati prajApatisvarUpeNAtmanA /
parA cAsyA prajApatitvapratipakShabhUtaH pApmA dviShanbhrAtR^ivyo bhavati /
yato 'dveShTApi bhavati kashcid bhrAtR^ivyo bharatAditulyaH, yastvindriyaviShayAsaN^gajanitaH pApmA bhrAtR^ivyo dveShTA ca, pAramArthikAtmasvarUpatiratiraskaraNahetutvAt sa ca parAbhavati vishIryate loShTavAtprANapariShvaN^gAt /
kasyaitatphalam? ityAha- ya evaM veda /
yathoktaM prANamAtmatvena pratipadyate pUrvayajamAnavadityarthaH //7//



phalamupasaMhR^ityAdhunAkhyAyikArUpamevAshrityAha- kasmAccahetorvAgAdInmuktA mukhya eva prANa AtmatvenAshrayitavyaH? iti tadupapattinirUpaNAya yasmAdayaM vAgAdInAM piNDAdInAM ca sAdhAraNa AtmA, ityetamarthamAkhyAyikayA darshayantyAha shrutiH- 




_______________________________________________________________________

START BrhUp 1,3.8

#<te hocuH -- kva nu so 'bhUd yo na ittham asakteti |
ayam Asye 'ntar iti |
so 'yAsya AN^giraso 'N^gAnAM hi rasaH || BrhUp_1,3.8 ||>#

__________


BrhUpBh_1,3.8 te prajApatiprANA mukhyena prANena pariprApitadevasvarUpA hocuruktavantaH phalAvasthAH /
kim? ityAha- kva nviti vitarke /
kva nu kasminnu so 'bhUt /
kaH? yo no 'smAnitthamevamasakta saJNjitavAndevabhAvamAtmatvenopagamitavAn /
smaranti hi loke kenacidupakR^itA upakAriNam /
lokavadeva smaranto vicArayamANAH kAryakaraNasaMghAte AtmanyevopalabdhavantaH /
katham? ayamAsye 'ntariti, Asye mukhe ya AkAshastasminnantarayaM pratyakSho vartata iti /
sarvo hi loko vicAryAdhyavasyati, tathA devAH /
yasmAdayamantarAkAshe vAgAdyAtmatvena visheShamanAshritya vartamAna upalabdho devaiH, tasmAtsaprANo 'yAsyo visheShAnAshrayAcca asakta saJNjitavAnvAgAdIn /
ata evAN^girasa AtmA kAryakaraNAnAm /
kathamAN^girasaH? prasiddhaM hyetadaN^gAnAM kAryakaraNalakShaNAnAM rasaH sAra AtmetyarthaH /
kathaM punaraN^garasatvam? tadapAye shoShaprApteriti vakShyAmaH /
yasmAccAyamaN^garasatvAdvisheShAmAshritatvAcca kAryakaraNAnAM sAdhAraNa AtmA vishuddhashca, tasmAdvAgAdInapAsya prANa evAtmatvenAshrayitavya iti vAkyArthaH /
AtmA hyAtmatvenopagantavyo 'viparItabodhAcchreyaHprApteH, viparyaye svAniShTaprAptidarshanAt //8//



syAnmataM prANasya vishuddhirasiddheti /
nanu parihR^itametadvAgAdInAM kalyANavadanAdyAsaN^gavatprANasya AsaN^gAspadatvAbhAvena /
vADham, kiM tvAN^girasatvena vAgAdInAmAtmatvoktyA vAgAdidvAreNa shavasR^iShTitatspR^iShTerivAshuddhatA shaN^kyate- ityAha- shuddha eva praNaH /
kutaH? 




_______________________________________________________________________

START BrhUp 1,3.9

#<sA vA eShA devatA dUr nAma |
dUraM hy asyA mR^ityur |
dUraM ha vA asmAn mR^ityur bhavati ya evaM veda || BrhUp_1,3.9 ||>#

__________


BrhUpBh_1,3.9 sA vA eShA devatA dUrnAma /
yaM prANaM prApyAshmAnamiva loShTavadvidhvastA asurAstaM parAmR^ishati seti /
saivaiShA yeyaM vartamAnayajamAnasharIrasthA devairnirdhAritA"ayamAsye 'ntaH"iti /
devatA ca sA syAt, upAsanakriyAyAH karmabhAvena guNabhUtatvAt /
yasyAtmA dUrnAma dUrityevaM khyAtA /
nAmashabdaH khyApanaparyAyaH /
tasmAtprasiddhAsyA vishuddhidUrnAmatvAt /
kutaH punardUrnAmatvam? ityAha- dUraM dUreH hi yasmAdasyAH prANadevatAyAH mR^ityurAsaN^galakShaNaH pApmA /
asaMshleShadharmitvAtprANasya samIpasthAsyApi dUratA mR^ityostasmAd dUrityevaM khyAtiH, evaM prANasya vishuddhirj~nApitA /
viduShaH phalamucyate- dUraM ha vA asmAnmR^ityurbhavati /
asmAdevaMvidaH, ya evaM veda tasmAdevamiti prakR^itaM vishuddhiguNopetaM prANamupAsta ityarthaH /
upAsanaM nAma upAsyArthavAde yathA devatAdisvarUpaM shrutyA j~nApyate tathA manasopagamya AsanaM cintanaM laukikapratyayAvyavadhAnena yAvattaddevatAdisvarUpAtmAbhimAnAbhivyaktiriti laukikAtmAbhimAnavat /
"devo bhUtvA devAnapyeti" (bR^i.u.4 / 1 / 2) "kindevato 'syAM prAcyAM dishyasi" (bR^i.u.3 / 9 / 20) ityevamAdishrutibhyaH //9//



sA vA eShA devatA dUraM ha vA asmAnmR^ityurbhavatItyuktam /
kathaM punarevaMvido dUraM mR^ityurbhavati? ityucyate- evaMvittvavirodhAt /
indriyaviShayasaMsargAsaN^gajo hi pApmA prANAtmAbhimAnino hi virudhyate, vAgAdivisheShAtmAbhimAnahetutvAt svAbhAvikAj~nAnahetutvAcca /
shAstrajanito hi prANAtmAbhimAnaH /
tasmAdevaMvidaH pApmA dUraM bhavatIti yuktaM virodhAt /
tadetatpradarshayati- 




_______________________________________________________________________

START BrhUp 1,3.10

#<sA vA eShA devataitAsAM devatAnAM pApmAnaM mR^ityum apahatya yatrAsAM dishAm antas tad gamayAM cakAra |
tad AsAM pApmano vinyadadhAt |
tasmAn na janam iyAn nAntam iyAn net pApmAnaM mR^ityum anvavAyAnIti || BrhUp_1,3.10 ||>#

__________


BrhUpBh_1,3.10 sA vA eShA devatetyuktArtham /
etAsAM vAgAdInAM devatAnAM pApmAnaM mR^ityuM svAbhAvikAj~nAnaprayuktendriyaviShayasaMsargAsaN^gajanitena hi pApmanA sarvo mriyate, sa hyato mR^ityuH, taM prANAtmAbhimAnamAtratayaiva prANo 'pahantetyucyate /
virodhAdeva tu pApmaivaMvido dUraM gato bhavati /
kiM punashcakAra devatAnAM pApmAnaM mR^ityumapahatya? ityucyate- yatra yasminnAsAM prAcyAdInAM dishAmanto 'vasAnaM tattatra gamayAJNcakAra gamanaM kR^itavAnityetat /
nanu nAsti dishAmantaH kathamantaM gamitavAn? ityucyate- shrautavij~nAnavajjanAvadhinimittakalpitatvAddishAM tadvirodhijanAvyuShita eva desho dishAmantaH, deshAnto 'raNyamiti yadvadityadoShaH /
tattatra gamayitvA AsAM devatAnAm, pApmana iti dvitIyAbahuvacanam, vinyadadhAdvividhaM nyagbhAvenadadhAtsthApitavatI prANadevatA /
prANAtmAbhimAnashUnyeShu antyajaneShviti sAmarthyAt /
indriyasaMsargajo hi sa iti prANyAshrayatAvagamyate /
tasmAttamantyaM janaM neyAnna gacchetsambhAShaNadarshanAdibhirna saMsR^ijet /
tatsaMsarge pApmanA saMsargaH kR^itaH syAtpApmAshrayo hi saH /
tajjananivAsaM cAntaM digantashabdavAcyaM neyAjjanashUnyamapi, janamapi taddeshaviyuktamityabhiprAyaH /
nediti paribhayArthe nipAtaH /
itthaM janasaMsarge pApmAnaM mR^ityumanvavAyAnIti /
anu ava ayAnItyanugaccheyamiti, evaM bhIto na janamantaM ceyAditi pUrveNa sambandhaH //10//




_______________________________________________________________________

START BrhUp 1,3.11

#<sA vA eShA devataitAsAM devatAnAM pApmAnaM mR^ityum apahatyAthainA mR^ityum atyavahat || BrhUp_1,3.11 ||>#

__________


BrhUpBh_1,3.11 sA vA eShA devatA, tadetatprANAtmaj~nAnakarmaphalaM vAgAdInAmagnyAdyAtmatvamucyate /
athainA mR^ityumatyavahat tasmAdAdhyAtmikaparicchedakaraH pApmA mR^ityuH prANAtmavij~nAnenapahatastasmAtsaprANo 'pahantA pApmano mR^ityoH /
tasmAtsa eva prANa enA vAgAdidevatAH prakR^itaM pApmAnaM mR^ityumatItya avahatprApayatsvaM svamaparicchinnamagnyAdidevAtAtmarUpam //11//




_______________________________________________________________________

START BrhUp 1,3.12

#<sA vai vAcam eva prathamAm atyavahat |
sA yadA mR^ityum atyamucyata so 'gnir abhavat |
so 'yam agniH pareNa mR^ityum atikrAnto dIpyate || BrhUp_1,3.12 ||>#

__________


BrhUpBh_1,3.12. sa vai vAcameva prathamAmatyavahat /
sa prANo vAcameva prathamAM pradhAnAmityetat /
udgIthakarmaNItarakaraNApekShayA sAdhakatamatvaM prAdhAnyaM tasyAH /
tAM prathamAmatyavahadvahanaM kR^itavAn /
tasyAH punarmR^ityumatItyoDhAyAH kiM rUpam? ityucyate- sA vAgyadA yasminkAle pApmAnaM mR^ityum atyamucyatAtItyAmucyata mocitA svayameva, tadAsognirabhavat /
sA vAkpUrvamapyagnireva satI mR^ityuviyoge 'pyagnirevAbhavat /
etAvAMstu visheSho mR^ityuviyoge /
soyamatikrAnto 'gniH pareNamR^ityuM parastAnmR^ityordIpyate /
prAÇmokShAnmR^ityupratibaddho adhyAtmavAgAtmanA nedAnImiva dIptimAnAsIt, idAnIM tu mR^ityuM pareNa dIpyate mR^ityuviyogAt //12//




_______________________________________________________________________

START BrhUp 1,3.13

#<atha prANam atyavahat |
sa yadA mR^ityum atyamucyata sa vAyur abhavat |
so 'yaM vAyuH pareNa mR^ityum atikrAntaH pavate || BrhUp_1,3.13 ||>#

__________


BrhUpBh_1,3.13 tathA prANo ghrANam- vAyurabhavat /
sa tu pavate mR^ityuM pareNAtikrAntaH /
sarvamanyaduktArtham //13//




_______________________________________________________________________

START BrhUp 1,3.14

#<atha cakShur atyavahat |
tad yadA mR^ityum atyamucyata sa Adityo 'bhavat |
so 'sAv AdityaH pareNa mR^ityum atikrAntas tapati || BrhUp_1,3.14 ||>#

__________


BrhUpBh_1,3.14 tathA cakShurAdityo 'bhavatsa tu tapati //14//




_______________________________________________________________________

START BrhUp 1,3.15

#<atha shrotram atyavahat |
tad yadA mR^ityum atyamucyata tA disho 'bhavan |
tA imA dishaH pareNa mR^ityum atikrAntAH || BrhUp_1,3.15 ||>#

__________


BrhUpBh_1,3.15 tathA shrotraM disho 'bhavat /
dishaH prAcyAdivibhAgenAvasthitAH //15//



_______________________________________________________________________

START BrhUp 1,3.16

#<atha mano 'tyavahat |
tad yadA mR^ityum atyamucyata sa candramA abhavat |
so 'sau candraH pareNa mR^ityum atikrAnto bhAti |
evaM ha vA enam eShA devatA mR^ityum ativahati ya evaM veda || BrhUp_1,3.16 ||>#

__________


BrhUpBh_1,3.16 manashcandramA bhAti /
yathA pUrvayajamAnaM vAgAdyagnyAdibhAvena mR^ityumatyavahat, evamenaM vartamAnayajamAnamapi ha vA eShA prANadevatA mR^ityumativahati vAgAdyagnyAdibhAvena /
evaM yo vAgAdipaJNcakavishiShTaM prANaM veda /
"taM yathA yathopAsate tadeva bhavati"iti shruteH //16//




_______________________________________________________________________

START BrhUp 1,3.17

#<athAtmane 'nnAdyam AgAyat |
yad dhi kiJNcAnnam adyate 'nenaiva tad adyate |
iha pratitiShThati || BrhUp_1,3.17 ||>#

__________


BrhUpBh_1,3.17 yathA vAgAdibhirAtmArthamAgAnaM kR^itaM tathA mukhyo 'pi prANaH sarvaprANasAdhAraNaM prAjApatyaphalamAgAnaM kR^itvA triShu pamAneShu, athAnantaraM shiShTeShu navasu, stotreShu, Atmane AtmArthamannAdyamannaM ca tadAdyaM cAnnAdyamAgAyat /
kartuH kAmasaMyogo vAcanika ityuktam /
kathaM punastadannAdyaM prANenAtmArthamAgItamiti gamyate? ityatra hetumAha- yatkiJNceti sAmAnyAnnamAtraparAmarshArthaH /
hIti hetau /
yasmAlloke prANibhiryadkiJNcidannamadyatebhakShyate tadanenaiva /
ana iti prANasyAkhyA prasiddhA anaH shabdaH sAntaH shakaTavAcI, yastvanyaH svarAntaH sa prANaparyAyaH /
prANenaiva tadadyata ityarthaH /
kiJNca na kevalaM prANenAdyata evAnnAdyam, tasmiJNcharIrAkArapariNate 'nnAdya iha pratitiShThati prANaH /
tasmAtprANenAtmanaH pratiShThArthamAgItamannAdyam /
yadapi prANenAnnAdanaM tadapi pratiShThArthameveti na vAgAdiShviva kalyANasaN^gajapAtmasambhavaH prANe 'sti //17//



nanvavadhAraNamayuktaM prANenaiva tadadyata iti, vAgAdInAmapi annanimittopakAradarshanAt /
naiSha doShaH, prANadvAratvAttadupakArasya /
kathaM prANadvArako 'nnakR^itau vAgAdInAmupakAra ityetamarthaM pradarshayannAha- 



_______________________________________________________________________

START BrhUp 1,3.18

#<te devA abruvan |
etAvad vA idaM sarvaM yad annam |
tad Atmana AgAsIH |
anu no 'sminn anna Abhajasveti |
te vai mAbhisaMvishateti |
tatheti taM samantaM pariNyavishanta |
tasmAd yad anenAnnam atti tenaitAs tR^ipyanti |
evaM ha vA enaM svA abhisaMvishanti bhartA svAnAM shreShThaH puraetA bhavaty annAdo 'dhipatir ya evaM veda |
ya u haivaMvidaM sveShu pratir bubhUShati na haivAlaM bhAryebhyo bhavati |
atha ya evaitam anubhavati yo vaitam anu bhAryAn bubhUrShati sa haivAlaM bhAryebhyo bhavati || BrhUp_1,3.18 ||>#

__________


BrhUpBh_1,3.18 te vAgAdayo devAH, svaviShayadyotanAddevAH, abruvannuktavanto mukhyaM prANam idametAvannAto 'dhikamasti /
vA iti smaraNArthaH /
idaM tatsarvametAvadeva, kim? yadannaM prANasthitikaramadyate loke tatsarvamAtmana AtmArthamAgAsIH AgItavAnasi AgAnenAtmasAtkR^itamityarthaH /
vayaM cAnnamantareNa sthAtuM notsAmahe /
ato 'nu pashcAnnosmAnasminnanne AtmArthe tavAnne Abhajasva AbhAjayasva /
Nico 'shravaNaM chAndasam /
asmAMshcAnnabhAginaH kuru /
itara Aha- te yUyaM yadyannArthino vai, mA mAmabhisaMvishata samantato mAmAbhimukhyena nivishata /
ityevamuktavati prANe tathetyevamiti, taM prANaM pariveShTya niviShTavanta ityarthaH /
tathA niviShTAnAM prANAnuj~nayA teShAM prANe naivAdyamAnaM prANasthitikaraM sadannaM tR^iptikaraM bhavati na svAtantryeNa /
tasmAdyuktamevAvadhAraNam anenaiva tadadyata iti /
tadeva cAha- tasmAdyasmAtprANAshrayatayaiva prANAnuj~nayAbhisanniviShTA vAgAdidevatAH tasmAdyadannamanena prANenAtti lokastenAnnenaitA vAgAdyAstR^ipyanti /
vAgAdyAshrayaM prANaM yo veda vAgAdayashca paJNca prANAshrayA iti tamapyevamevaM ha vai svA j~nAtasya abhisaMvishanti vAgAdaya iva prANam /
j~nAtInAmAshrayaNIyo bhavatItyabhiprAyaH /
abhisanniviShTAnAM ca svAnAM prANavadeva vAgAdInAM svAnnena bhartA bhavati /
tathA shreShThaH puro 'grata etA gantA bhavati vAgAdInAmiva prANaH /
tathAnnAdo 'nAmayAvItyarthaH /
adhipatiradhiShThAya ca pAlayitA svatantraH patiH prANavadeva vAgAdInAm /
ya evaM prANaM veda tasyaitadyathoktaM phalaM bhavati /
kiJNca ya u haivaMvidhaM prANavidaM prati sveShu j~nAtInAM madhye pratiH pratikUlo bubhUrShati pratispardhI bhavitumicchati, sosurA iva, prANapratispardhino na haivAlaM na paryApto bhAryebhyo bharaNIyebhyo bhavati bhartumityarthaH /
atha punarya evaM j~nAtInAM madhye evaMvidaM vAgAdaya iva prANam anu anugato bhavati, yo vaitamevaMvidamanvevAnuvartayanneva AtmIyAnbhAryAn bubhUrShati bhartumicchati, yathaiva vAgAdayaH prANAnuvR^ittyAtmabubhUrShava Asan /
sa haivAlaM paryApto bhAryebhyo bharaNIyebhyo bhavati bhartuM netaraH svatantraH /
sarvametatprANaguNavij~nAnaphalamuktam //18//



kAryakaraNAnAmAtmatvapratipAdanAya prANasyAN^girasatvamupanyastaM so 'yAsya AN^girasa iti /
asmAddhetorayamAN^girasa ityAN^girasatve heturnoktaH /
taddhetusiddhyarthamArabhyate, taddhetusiddhyAyattaM hi kAryANAtmatva prANasya /
anantaraM ca vAgAdInAM prANAdhInatoktA sA ca kathamupapAdanIyA? ityAha- 




_______________________________________________________________________

START BrhUp 1,3.19

#<so 'yAsya AN^giraso 'N^gAnAM hi rasaH |
prANo vA aN^gAnAM rasaH |
prANo hi vA aN^gAnAM rasaH |
tasmAd yasmAt kasmAccAN^gAt prANa utkrAmati tad eva tac chuShyati |
eSha hi vA aN^gAnAM rasaH || BrhUp_1,3.19 ||>#

__________


BrhUpBh_1,3.19 so 'yAsya AN^girasa ityAdi yathopanyastamevopAdIyate uttarArtham'prANo vA aN^gAnAM rasaH'ityevamantaM vAkyaM yathAvyAkhyArthameva punaH smArayati /
katham? 'prANo vA aN^gAnAM rasaH'iti /
'prANo hi'-hishabdaH prasiddhau- aN^gAnAM rasaH /
prasiddhametatprANasyAN^garasatvaM na vAgAdInAm /
tasmAdyuktaM prANo vA iti smAraNam /
kathaM punaH prasiddhatvam? ityata Aha /
tasmAcchabda upasaMhArArtha uparitvena sambadhyate /
yasmAdyato 'vayavAtkasmAdanuktavisheShAt, yasmAtkasmAdyataH kutashcicca aN^gAccharIrAvayavAdavisheShitAtprANa utkrAmatyapasarpati tadeva tatraiva tadaN^gaM shuShyati nIrasaM bhavati shoShamupaiti /
tasmAdeSha hi vA aN^gAnAM rasaH ityupasaMhAraH /
ataH kAryakaraNAnAmAtmA prANa ityetatsiddham /
AtmApAye hi sheSho maraNaM syAttasmAttena jIvanti prANinaH sarve /
tasmAdapAsya vAgAdInprANa evopAsya iti samudAyArthaH //19//



na kevalaM kAryakaraNayorevAtmA prANo rUpakarmabhUtayoH /
kiM tarhi? R^igyajuHsAmnAM nAmabhUtAnAmAtmeti sarvAtmakatayA prANaM stuvanmahIkarotyupAsyatvAya- 




_______________________________________________________________________

START BrhUp 1,3.20

#<eSha u eva bR^ihaspatiH |
vAg vai bR^ihatI |
tasyA eSha patis tasmAd u bR^ihaspatiH || BrhUp_1,3.20 ||>#

__________


BrhUpBh_1,3.20 eSha u eva prakR^ita AN^giraso bR^ihaspatiH /
kathaM bR^ihaspatiH? ityucyate- vAgvai bR^ihatI bR^ihatIcchandaH ShaTtriMshadakSharA /
anuShTupca vAk /
katham? "vAgvA anuShTup"(nR^isi.pU.1 / 1) iti shruteH /
sA ca vAganuShTubbR^ihatyAM chandasyantarbhavati /
ato yuktaM vAgvai bR^ihatIti prasiddhavadvaktum /
bR^ihatyAM ca sarvA R^ico 'ntarbhavanti prANasaMstutatvAt /
"prANo bR^ihatI prANa R^ica ityeva vidyAt"iti shrutyantarAt /
vAgAtmatvAccarcA prANe 'ntarbhAvaH /
tatkatham? ityAha- tasyA vAco bR^ihatyA R^ica eSha prANaH patiH /
tasyA nirvartakatvAt /
kauShThyAgnipreritamArutanirvartyA hi R^ik /
pAlanAdvA vAcaH patiH /
prANena hi pAlyate vAk /
aprANasya shabdoccAraNasAmarthyAbhAvAt /
tasmA  bR^ihaspatirR^icAM prANa AtmetyarthaH //20//



tathA yajuShAm /
katham? 


_______________________________________________________________________

START BrhUp 1,3.21

#<eSha u eva brahmaNaspatiH |
vAg vai brahma |
tasyA eSha patis tasmAd u brahmaNaspatiH || BrhUp_1,3.21 ||>#

__________


BrhUpBh_1,3.21 eSha u eva brahmaNaspatiH /
vAgvai brahma, brahma yajuH, tacca vAgvisheSha eva /
tasyA vAco yajuSho brahmaNa eSha patistasmAdu brahmaNaspatiH pUrvavat /
kathaM punaretadavagamyate bR^ihatIbrahmaNorR^igyajuShTvaM na punaranyArthatvam? ityucyate- vAco 'nte sAmasAmAnAdhikaraNyanirdeshAt"vAgvai sAma"(1 / 3 / 22) iti /
tathA ca'vAgvai bR^ihatI' 'vAgvai brahma'iti ca vAksamAnAdhikaraNayorR^igyajuShTvaM yuktam /
parisheShAcca- sAmni abhihite R^igyajuShI eva parishiShTe /
vAgvisheShatvAcca- vAgvisheSho hi R^igyajuShI /
tasmAt tayorvAcA samAnAdhikaraNatA yuktA /
avisheShaprasaN^gAcca- sAmodgItha iti ca spaShTaM visheShAbhidhAnatvam, tathA bR^ihatIbrahmashabdayorapi visheShAbhidhAnatvaM yuktam /
anyathA anirdhArita visheShayorAnarthakyApatteshca visheShAbhidhAnasya vAÇmAtratve cobhayatra paunaruktyAt /
R^igyajuHsAmodgIthashabdAnAM ca shrutiShvevaN^kramadarshanAt //21//




_______________________________________________________________________

START BrhUp 1,3.22 

#<eSha u eva sAma |
vAg vai sAmaiSha sA cAmash ceti tat sAmnaH sAmatvam |
yad v eva samaH pluShiNA samo mashakena samo nAgena sama ebhis tribhir lokaiH samo 'nena sarveNa tasmAd v eva sAma |
ashnute sAmnaH sAyujyaM salokatAm |
ya evam etat sAma veda || BrhUp_1,3.22 ||>#

__________


BrhUpBh_1,3.22 eSha u eva sAma /
katham? ityAha vAgvai sA yatkiJNcitstrIshabdAbhidheyaM sA vAk /
sarvastrIshabdAbhidheyavastuviShayo 'maH shabdaH /
"kena me paiMsnAni nAmAnyApnoShIti, prANeneti brUyAtkena me strInAmAnIti vAcA"(kauShI.u 1 / 7) iti shrutyantarAt vAkprANAbhidhAnabhUto 'yaM sAmashabdaH, tathA prANanirvartyasvarAdisamudAyamAtraM gitiH sAmashabdenAbhidhIyate;ato na prANavAgvyatirekeNa sAmanAmAsti kiJNcit, svaravarNAdeshca prANanirvartyatvAtprANatantratvAcca /
eSha u eva prANaH sAma /
yasmAtsAma sAmeti vAkprANAtmakam- sA cAmashceti, tattasmAtsAmno gItirUpabhya svarAdisamudAyasya sAmatvaM tatpragItaM bhuvi /
yad u eva samastulyaH sarveNa vakShyamANena prakAreNa, tasmAdvA sAmetyanena sambandhaH /
vAshabdaH sAmashabdalAbhanimittaprakArAntaranirdeshasAmarthyalabhyaH /
kena punaH prakAreNa prANasya tulyatvam? ityucyate- samaH pluShiNA puttikAsharIreNa samo mashakena mashakasharIreNa, samo nAgena hastisharIreNa, sama ebhistribhirlokaistrailokyasharIreNa prAjApatyena, samo 'nena jagadrUpeNa hairaNyagarbheNa /
puttikAdisharIreShu gotvAdivatkArtsnyena parisamApta iti samatvaM prANasya;na punaH sharIramAtraparimANenaiva, amUrtatvAtsarvagatatvAcca /
na ca ghaTaprAsAdAdipradIpavatsaMkocavikAsitayA sharIre tAvanmAtraM samatvam /
"ta ete sarva eva samAH sarve 'nantAH"(bR^iha.u.1 / 5 / 13) iti shruteH /
sarvagatasya tu sharIraparimANavR^ittilAbho na virudhyate /
evaM samatvAtsAmAkhyaM prANaM veda yaHshratiprakAshitamahacvaM taspaitatphalam-ashnute vyApnoti sAmnaH prANasya sAyujyaM sayugbhAvaM samAnadehendriyAbhimAnatvam, sAlokyaM samAnalophatAM vA bhAvanAvisheShataH, ya evametadyathoktaM sAma prANaM veda-A prANAtmAbhimAnAbhivyakterupAste ityarthaH //22//




_______________________________________________________________________

START BrhUp 1,3.23

#<eSha u vA udgIthaH |
prANo vA ut prANena hIdaM sarvam uttabdham |
vAg eva gIthA |
uc ca gIthA ceti |
sa udgIthaH || BrhUp_1,3.23 ||>#

__________


BrhUpBh_1,3.23 eSha u vA udgIthaH /
udgItho nAma sAmAvayavo bhaktivisheSho nodgAnam, sAmAdhikArAt /
kathamudgIthaH prANaH? prANo vA utprANena hi yasmAdidaM sarvaM jagaduttabdhamUrdhvaM stabdhamuttambhitaM vidhR^itamityarthaH /
uttabdhArthAvadyotako 'yamucchabdaH prANaguNAbhidhAyakaH, tasmAdutprANaH /
vAgeva gIthAshabdavisheShatvAdudgIthabhakteH /
gAyateH shabdArthatvAtsA vAgeva /
na hyudgIthabhakteHshabdavyatirekeNa kiJNcidrUpamutprekShyate /
tasmAdyuktamavadhAraNaM vAgeva gItheti /
ucca prANo gIthA ca prANatantrA vAgityubhayamekena shabdenAbhidhIyate sa udgIthaH //23//




_______________________________________________________________________

START BrhUp 1,3.24

#<tad dhApi brahmadattash caikitAneyo rAjAnaM bhakShayann uvAca |
ayaM tyasya rAjA mUrdhAnaM vipAtayatAd yad ito 'yAsya AN^giraso 'nyenodagAyad iti |
vAcA ca hy eva sa prANena codagAyad iti || BrhUp_1,3.24 ||>#

__________


BrhUpBh_1,3.24 taddhApi tattatraitasminnukter'the hApyAkhyAyikApi shrUtaye hasma /
brahmadatto nAmataH cikitAnasyApatyaM caikitAnastadapatyaM yuvA caikitAneyaH, rAjAnaM yaj~ne somaM bhakShayannuvAca /
kim? ayaM camasastho mayAbhakShyamANo rAjA tyasya tasya mamAnR^itavAdino mUrdhAnaM shiro vipAtayatAdvispaShTaM pAtayatu /
torayaM tAtaÇÇAdeshaH Ashipi loT, vipAtayatAditi /
yadyahamanR^itavAdI syAmityarthaH /
kathaM punaranR^itavAditvaprAptiH? ityucyate-yadyadIto 'smAtprakR^itAt prANAdvAksaMyuktAt, ayAsyaH-mukhyaprANAbhidhAyakena ayAsyAN^girasashabdenAbhidhIyate vishvasR^ijAM pUrvarShINAM satre udrAtAso 'nyena devatAntareNa vAkprANavyatiriktenodagAyadudgAnaM kR^itavAn, tato 'hamanR^itavAdI syAm, tasya mama devatA viparItapratipatturmUrdhAnaM vipAtayatu, ityevaM shapathaM cakAreti vij~nAne pratyayadArDhyakartavyatAM darshayati /
tamimamAkhyAyikAnirdhAritamarthaM svena vacasopasaMharati shrutiH-vAcA ca prANapradhAnayA prANena ca svasyAtmabhUtena so 'yAsya AN^girasa udgAtodagAyadityeShor'tho nirdhAritaH shapathena //24//




_______________________________________________________________________

START BrhUp 1,3.25

#<tasya haitasya sAmno yaH svaM veda bhavati hAsya svam |
tasya vai svara eva svam |
tasmAd ArtvijyaM kariShyan vAci svaram iccheta |
tayA vAcA svarasampannayArtvijyaM kuryAt |
tasmAd yaj~ne svaravantaM didR^ikShanta eva |
atho yasya svaM bhavati |
bhavati hAsya svaM ya evam etat sAmnaH svaM veda || BrhUp_1,3.25 ||>#

__________


BrhUpBh_1,3.25 tasyeti prakR^itaM prANamabhisamvadhnAti /
haitasyeti mukhyaM vyapadishatyabhinayena /
sAmnaH sAmashabdavAcyasyaprANasyayaHsvaM dhanaM veda, tasya ha kiM syAt? bhavati hAsyasvam /
phalena pralobhyAbhimukhIkR^itya shushrUShave Aha-tasya vai sAmnaH svara eva svam /
svara iti kaNThagataM mAdhuryaM tadevAsya svaM vibhUShaNam /
tena hi bhUShitamR^iddhimallakShyataudgAnam /
yasmAdevaM tasmAdArtvijyaM R^itvikkarmodgAnaM kariShyanvAci viShaye vAci vAgAshritaM svaramiccheta icchet sAmno dhanavattAM svareNa cikIrShurudgAtA /
idaM tu prAsaN^gikaMvidhIyate;sAmnaH sausvaryeNa svaravacvapratyayekartavye icchAmAtreNa sausvaryaM na bhavatIti dantadhAvanatailapAnAdi sAmarthyAtkartavyamityarthaH /
tathaivaM saMskR^itayA vAcA svarasampannayArtvijyaM kuryAt /
tasmAdyasmAtsAmnaH svabhUtaH svarastena svena bhUShitaM sAma ato yaj~ne svaravantamudgAtAraM didR^ikShanta eva draShTumicchanta eva dhaninAmava laukikAH /
prasiddhaM hi loke 'tho api yasya svaM dhanaM bhavati taM dhaninaM didR^ikShante iti siddhasya guNavij~nAnaphalasambandhasya upasaMhAraH kriyate- bhavati hAsya svaM ya evametatsAmnaH svaM vedeti //25//



athAnyo guNaH suvarNavattAlakShaNo vidhIyate /
asAvapi sausvaryameva /
etAvAnvisheShaH- pUrvaM kaNThagatamAdhuryamidaM tu lAkShaNikaM suvarNashabdavAcyam /




_______________________________________________________________________

START BrhUp 1,3.26

#<tasya haitasya sAmno yaH suvarNaM veda bhavati hAsya suvarNam |
tasya vai svara eva suvarNam |
bhavati hAsya suvarNaM ya evam etat sAmnaH suvarNaM veda || BrhUp_1,3.26 ||>#

__________

BrhUpBh_1,3.26 tasya haitasya sAmno yaH suvarNaM veda bhavati hAsya suvarNam /
suvarNa shabdasAmAnyAtsvarasuvarNayoH lokikameva suvarNaM guNavij~nAnaphalaM bhavatItyarthaH /
tasya vai svara eva suvarNam /
bhavati hAsya suvarNaM ya evametatsAmnaH suvarNaM vedeti pUrvavatsarvam //26//



tathA pratiShThAguNaM vidhitsannAha-




_______________________________________________________________________

START BrhUp 1,3.27 

#<tasya haitasya sAmno yaH pratiShThAM veda prati ha tiShThati |
tasya vai vAg eva pratiShThA |
vAci hi khalv eSha etat prANaH pratiShThito gIyate |
anna ity u haika AhuH || BrhUp_1,3.27 ||>#

__________

BrhUpBh_1,3.27 tasya haitasya sAmno yaH pratiShThAM veda /
pratitiShThatyasyAmiti pratiShThA vAktAM pratiShThAM sAmno guNaM yo veda sa pratitiShThati ha /
"taM yathA yathopAsate"iti shrutestadguNatvaM yuktam /
pUrvavatphalena pratilobhitAya kA pratilobhitAya kA pratiShTheti shushrUpave Aha- tasya vai sAmno vAgeva, vAgiti jihvAmUlIyAdInAM sthAnAnAmAkhyA, saiva pratiShThA, tadAha- vAci hi jihvAmUlIyAdiShuhi yasmAtpratiShThitaH sanneSha prANa etadgAnaM gIyate gItibhAvamApadyate tasmAtsAmnaH pratiShThA vAk /
anne pratiShThito gIyata ityu haike 'nye AhuH /
iha pratitiShThatIti yuktam /
aninditatvAdekIyapakShasya vikalpena pratiShThAguNavij~nAnaM kuryAd vAgvA patiShThAnnaM veti //27//



evaM prANavij~nAnavato japakarma vidhitsyate /
yadvij~nAnavato japakarmaNyadhikArastadvij~nAnamuktam /



_______________________________________________________________________

START BrhUp 1,3.28

#<athAtaH pavamAnAnAm evAbhyArohaH |
sa vai khalu prastotA sAma prastauti |
sa yatra prastuyAt tad etAni japet |
asato mA sad gamaya, tamaso mA jyotir gamaya, mR^ityor mAmR^itaM gamayeti |
sa yad AhAsato mA sad gamayeti |
mR^ityur vA asat sad amR^itaM mR^ityor mAmR^itaM gamayAmR^itaM mA kurv ity evaitad Aha |
tamaso mA jyotir gamayeti |
mR^ityur vai tamo jyotir amR^itaM mR^ityor mAmR^itaM  gamayAmR^itaM mA kurv ity evaitad Aha |
mR^ityor mAmR^itaM gamayeti |
nAtra tirohitam ivAsti |
atha yAnItarANi stotrANi teShv Atmane 'nnAdyam AgAyet |
tasmAd u teShu varaM vR^iNIta |
yaM kAmaM kAmayet tam |
sa eSha evaMvid udgAtAtmane vA yajamAnAya vA yaM kAmaM kAmayate tam AgAyati |
tad dhaital lokajid eva |
na haivAlokyatAyA AshAsti ya evam etat sAma veda || BrhUp_1,3.28 ||>#

__________

BrhUpBh_1,3.28 athAnantaraM yasmAccaivaM viduShA prayujyamAnaM devabhAvAyAbhyArohaphalaM japakarma, atastasmAttadvidhIyata iha /
tasya codgIthasambandhAtsarvatra prAptau pavamAnAnAmiti vacanAt pavamAneShu triShvapi kartavyatAyAM prAptAyAM punaH kAla saMkocaM karoti- sa vai khalu prastotA sAma prastauti /
sa prastotA yatra yasminkAle sAma prastuyAtprArabheta tasminkAla etAni japet /
asya ca japakarmaNa AkhyA abhyAroha iti /
AbhimukhyenArohatyanena japakarmaNaivaMvid devabhAvAtmAnamityabhyArohaH /
etAnIti bahuvacanAttrINi yajUMShi /
dvitIyAnirdeshAd brAhmaNotpannatvAcca yathApaThita eva svaraH prayoktavyo na mAntraH /
yAjamAnaM japakarma /
etAni tAni yajUMShi-'asato mA sadgamaya''tamaso mA jyotirgamaya' 'mR^ityormAmR^itaM gamaya'iti /
mantrAmarthastirohito bhavatIti svayameva vyAcaShTe brAhmaNaM mantrArtham- sa mantro yadAha yaduktavAnko 'sAvarthaH? ityucyate-'asato mA sadgamaya'iti mR^ityurvA asat- svAbhAvikakarmavij~nAne mR^ityurityucyete, asad atyantAdhobhAvahetutvAt /
sadamR^itam- sacchAstrIyakarmavij~nAne agaraNahetutvAdamR^itam /
tasmAdasato asatkarmaNo 'j~nAnAcca mA mAM sacchAstrIyakarmavij~nAne gamaya devabhAvasAdhanAtmabhAvamApAdayetyarthaH /
tatra vAkyArthamAha- amR^itaM mA kurvityevaitadAheti /
tathA tamaso mA jyotirgamayeti mR^ityurgamayeti /
mR^ityurvai tamaH sarvaM hyaj~nAnamAvaraNAtmakatvAttamaH tadeva ca maraNahetutvAnmR^ityuH /
jyotiramR^itaM pUrvoktaviparItaM daivaM svarUpam /
prakAshAtmakatvAjj~nAnaM jyotiH, tadevAmR^itamavinAshAtmakatvAt /
tasmAt tamaso mA jyotirgamayeti pUrvavanmR^ityormAmR^itaM gamayetyAdi /
amR^itaM mA kurvityevaitadAha- daivaM prAjApatyaM phalabhAvamApAdayetyarthaH /
pUrvo mantro 'sAdhanasvabhAvAt sAdhanabhAvamApAdayeti /
dvitIyastu sAdhanabhAvAdapi aj~nAnarUpAt sAdhyabhAvamApAdayeti /
mR^ityormAmR^itaM gamayeti pUrvayoreva mantrayoH samucitor'thastR^itIyena mantreNocyata iti prasiddhArthataiva /
nAtra tR^itIye mantre tirohitamantarhitamivArtharUpaM pUrvayoriva mantrayorasti, yathAshruta evArthaH /
yAjamAnamudgAnaM kR^itvA pavamAneShu triShu, athAnantaraM yAnItarANi shiShTAni stotrANi teShvAtmane 'nnAdyamAgAyet prANavidudgAtAprANabhUtaH prANavadeva /
yasmAtsa eva udgAtaivaM prANaM yathoktaM vetti, ataH prANavadeva taM kAmaM sAdhayituM samarthaH /
tasmAdyajamAnasteShu stotreShu prayujyamAneShu varaM vR^iNIta, yaM kAmaM kAmayeta taM kAmaM varaM vR^iNIta prArthayeta /
yasmAtsa eSha evaMvidudgAteti tasmAcchabdAtprAgeva sambadhyate /
Atmane vA yajamAnAya vA yaM kAmaM kAmayate icchatyudgAtA tamAgAyatyAgAnena sAdhayati /
evaM tAvajj~nAnakarmabhyAM prANAtmApattirityuktam /
tatra nAstyAshaN^kAsambhavaH /
ataH karmApAye prANApattirbhavati vA na vA? ityAshaN^kate /
tadAshaN^kAnivR^ittyarthamAha- taddhaitalokajideveti /
taddhatadetatprANadarshanaM karmaviyuktaM kevalamapi, lokajideveti lokasAdhanameva /
na ha evAlokyatAyai alokArhatvAya AshA AshaMsanaM prArthanaM naivAsti ha /
na hi prANAtmani utpannAtmAbhimAnasya tatprAptyAshaMsanaM sambhavati /
na hi grAmasthaH kadA grAmaM prApnutAmityaraNyastha ivAshAste /
asannikR^iShTaviShaye hyanAtmanyAshaMsanam, na tatsvAtmani sambhavati /
tasmAnnAshAsti kadAcitprANAtmabhAvaM na prapadyeyamiti /
kasyaitat? ya evametatsAma prANaM yathoktaM nirdhAritamahimAnaM veda- ahamasmi prANa indriyaviShayAsaN^gairAsuraiH pApmabhiradharShaNIyo vishuddhaH, vAgAdipaJNcakaM ca madAshrayatvAdagnyAdyAtmarUpaM svAbhAvikavij~nAnotthendriyaviShayAsaN^gajanitAsurapApmadoShaviyuktaM sarvabhUteShu ca madAshrayAnnAdyopayogabandhanam, AtmA cAhaM sarvabhUtAnAmAN^girasatvAt, R^igyajuH sAmodgIthabhUtAyAshca vAca AtmA tadvayAptestannirvartakatvAcca, mama sAmno gItibhAvamApadyamAnasya bAhyaM dhanaM bhUShaNaM sausvaryaM tato 'pyAntaraM sauvarNyalAkShaNikaM sausvaryam, gItibhAvamApadyamAnasya mama kaNThAdisthAnAni pratiShThA /
evaM guNo 'haM puttikAdisharIreShu kArtsnyena parisamApto 'mUrtatvAtsarvagatatvAcca- iti A evamabhimAnAbhivyaktervedopAsta ityarthaH //28//

#<iti prathamAdhyAye tR^itIyamudgIthabrAhmaNam //3//>#



j~nAnakarmabhyAM samucitAbhyAM prajApatitvaprAptirvyAkhyAtA kevalaprANadarshanena ca'taddhaitallokajideva'ityAdinA /
prajApateH phalabhUtasya sR^iShTisthitisaMhAreShu jagataH svAtantryAdivibhUtyupavarNanena j~nAnakarmaNorvaidikayoH phalotkarSho varNayitavya ityevamarthamArabhyate /
tena ca karmakANDavihitaj~nAnakarmastutiH kR^itvA bhavetsAmarthyAt /
vivakShitaM tvetat- sarvamapyetajj~nAnakarmaphalaM saMsAra eva, bhayAratyAdiyuktatvashravaNAt, kAryakaraNalakShaNatvAcca sthUlavyaktAnityaviShayatvAcceti /
brahmavidyAyAH kevalAyA vakShyamANAyA mokShahetutvamityuttarArthaM ceti /
na hi saMsAraviShayAtsAdhyasAdhanAdibhedalakShaNAd aviraktasya Atmaikatva j~nAnaviShaye 'dhikAraH, atR^iShitasyeva pAne /
tasmAjj~nAnakarmaphalotkarShopavarNanamuttarArtham /
tathA ca vakShyati-"tadetatpadanIyamasya"(bR^i.u.1 / 4 / 7) "tadetatpreyaH putrAt" (bR^i.u.1 / 4 / 8) ityAdi /




_______________________________________________________________________

START BrhUp 1,4.1

#<Atmaivedam agra AsIt puruShavidhaH |
so 'nuvIkShya nAnyad Atmano 'pashyat |
so 'ham asmIty agre vyAharat |
tato 'haMnAmAbhavat |
tasmAd apy etarhy Amantrito 'ham ayam ity evAgra uktvAthAnyan nAma prabrUte yad asya bhavati |
sa yat pUrvo 'smAt sarvasmAt sarvAn pApmana auShat tasmAt puruShaH |
oShati ha vai sa taM yo 'smAt pUrvo bubhUShati ya evaM veda || BrhUp_1,4.1 ||>#

__________


BrhUpBh_1,4.1 AtmaivAtmeti prajApatiH prathamo 'NDajaH sharIryabhidhIyate /
vaidikaj~nAnakarmaphalabhUtaH sa eva kim? idaM sharIrabhedajAtaM tena prajApatisharIreNAvibhaktam /
AtmaivAsIdagre prAksharIrAntarotpatteH /
sa ca puruShavidhaH puruShaprakAraH shiraHprANyAdilakShaNo virAT /
sa eva prathamaH sambhUto 'nuvIkShyAnvAlocanaM kR^itvA, ko 'haM kiMlakShaNo vAsmIti, nAnyadvastvantaram, AtmanaH prANapiNDAtmakAryakaraNarUpAnna apashyanna dadarsha /
kevalaM tvAtmAnameva sarvAtmAnamapashyat /
tathA pUrvajanmashrautavij~nAnasaMskR^itaH, so 'haM prajApatiH sarvAtmAhamasmItyagre vyAharadvyAhR^itavAn /
tatastasmAdyataH pUrvaj~nAnasaMskArAd AtmAnamevAhamityabhyadhAdagre tasmAdahaMnAmAbhavat /
tasyopaniShadamiti shrutipradarshitameva nAma vakShyati /
tasmAdyasmAtkAraNe prajApatAvevaM vR^ittaM tasmAt, tatkAryabhUteShu prANiShu etarhyetasminnapi kAla AmantritaH kastvamityuktaH sannahamayamityevAgra uktvA kAraNAtmAbhidhAnena AtmAnamabhidhAyAgre punarvisheShanAmajij~nAsave 'thAnantaraM visheShapiNDAbhidhAnaM devadatto yaj~nadatto veti prabUte kathayati yannAmAsya visheShapiNDasya mAtApitR^ikR^itaM  bhavati tatkathayati /
sa ca prajApatiratikrAntajanmani samyakkarmaj~nAnabhAvanAnuShThAnaiH sAdhakAvasthAyAM yadyasmAtkarmaj~nAnabhAvanAnuShThAnaiH prajApatitvaM pratipitsUnAM pUrvaH prathamaH san asmAtprajApatitvapratipitsusamudAyAtsarvasmAd Adau auShadadahat /
kim? AsaN^gAj~nAnalakShaNAnsarvAnpApmanaH prajApatitva pratibandhakAraNabhUtAn /
yasmAdevaM tasmAtpuruShaH, pUrvamauShaditi puruShaH /
yathAyaM prajApatiroShitvA prativandhakAnpApmanaH sarvAnpuruShaH prajApatirabhavat, evamanyo 'pi j~nAnakarmabhAvanAnuShThAnavahninA kevalaM j~nAnabalAdvauShati bhasmIkaroti ha vai sa tam;kam? yo 'smAdviduShaH pUrvaH prathamaH prajApatirbubhUShati bhavitumicchati tamityarthaH /
taM darshayati ya evaM vedeti /
sAmarthyAjj~nAnabhAvanAprakarShavAn /
nanvanarthAya prAjApatyapratipipsA, evaMvidA ceddahyate /
naiSha doShaH, j~nAnabhAvanotkarShAbhAvAtprathamaM prajApatitvapratipattya bhAvamAtratvAddAhasya /
utkR^iShTasAdhanaH prathamaM prajApatitvaM prApnuvan nyUnasAdhano na prApnotIti, sa taM dahatItyucyate /
na punaH pratyakShamutkR^iShTasAdhanena itaro dahyate /
yathA loke AjisR^itAM yaH prathamamAjimupasarpati tenetare dagdhA ivApahR^itasAmarthyA bhavanti tadvat //1//



yadidaM tuShTUShitaM karmakANDavihitaj~nAnakarmaphalaM prAjApatyalakShaNaM naiva tatsaMsAraviShayamatyakrAmaditImamartha pradarshayiShyannAha- 




_______________________________________________________________________

START BrhUp 1,4.2

#<so 'bibhet tasmAd ekAkI bibheti |
sa hAyam IkShAM cakre, yan mad anyan nAsti kasmAn nu bibhemIti |
tata evAsya bhayaM vIyAya |
kasmAd dhy abheShyat |
dvitIyAd vai bhayaM bhavati || BrhUp_1,4.2 ||>#

__________


BrhUpBh_1,4.2 so 'bibhetsa prajApatiryoyaM prathamaH sharIri puruShavidho vyAkhyAtaH /
so 'bibhedbhItavAnasmadAdivadevetyAha /
yasmAdayaM puruShavidhaH sharIrakaraNavAn AtmanAshaviparItadarshanavatvAd abibhet, tasmAttatsAmAnyAdadyatve 'pyekAkI bibheti /
kiJNcAsmadAdivadeva bhayahetuviparItadarshanApanodakAraNaM yathAbhUtAtmadarshanam /
so 'yaM prajApatirIkShAmIkShaNaM cakre kR^itavAn ha /
katham? ityAha- yadyasmAnmattonyadAtmavyatirekeNa vastvantaraM pratidvandIbhUtaM nAsti, tasminnAtmavinAshahetvabhAve kasmAnnu bibhemIti /
tata eva yathAbhUtAtmadarshanAdasya prajApaterbhayaM vIyAya vispaShTamapagatavat /
tasya prajApateryadbhayaM tatkevalAvidyAnimittameva paramArthadarshane 'nupapannamityAha- kasmAddhyabheShyat kimityasau bhItavAnparamArthanirUpaNAyAM bhayamanupapannamevetyabhiprAyaH /
yasmAd dvitIyadvastvantaraddhi bhayaM bhavati /
dvitIyaM ca vastvantaramavidyApratyupasthApitameva;na hyadR^ishyamAnaM dvitIyaM bhayajanmano hetuH"tatra ko mohaH kaH shokaH ekatvamanupashyataH"(IshA.7) iti mantravarNAt /
yaccaikatvadarshanena bhayamapanunoda tadyuktam /
kasmAt? dvitIyAdvastvantarAdvai bhayaM bhavati, tadekatvadarshanena dvitIyadarshanamapanItamiti nAsti yataH /
atra codayanti- kutaH prajApaterekatvadarshanaM jAtam? ko vAsmai upadidesha? athAnupadiShTameva prAdurabhUt, asmadAderapi tathA prasaN^gaH /
atha janmAntarakR^itasaMskArahetukam, ekatvadarshanAnarthakyaprasaN^gaH /
yathAprajApateratikrAntajanmAvasthasya ekatvadarshanaM vidyamAnamapyavidyAbandhakAraNaM nApaninye, yataH avidyAsaMyukta evAyaM jAto 'bibhet, evaM sarveShAmekatvadarshanAnarthakyaM prApnoti /
antyameva nivartakamiti cenna, pUrvavatpunaH prasaN^genAnaikAntyAt /
tasmAdanarthakamevaikatvadarshanamiti /
naiSha doShaH, utkR^iShTahetUdbhavatvAllokavat /
yathA puNyakarmodbhavairviviktaiH kAryakaraNaiH saMyukte janmani sati praj~nAmedhAsmR^itivaishAradyaM dR^iShTam, tathA prajApateH dharmaj~nAnavairAgyaishvaryaviparItahetusarvapApmadAhAt vishuddhaiH kAryakaraNai saMyuktamutkR^iShTaM janma tadudbhavaM cAnupadiShTameva yuktamekatvadarshanaM prajApateH /
tathA ca smR^itiH-"j~nAnamagratidhaM yasya vairAgyaM ca jagatpateH /
aishvaryaM caiva dharmasya sahasiddhaM catuShTayam //
"iti /
sahasiddhatve bhayAnupapattiriti cet /
na hyAdityena saha tama udeti /
na, anyAnupadiShTArthatvAtsaha siddhavAkyasya /
shraddhAtAtparyapraNipAtAdInAm ahetutvamiti cet syAnmatam"shraddhAvAMllabhate j~nAnaM tatparaH saMyatendriyaH"(gItA 4 / 39) "tadviddhi praNipAtena"(gItA 4 / 34) ityevamAdInAM shrutismR^itivihitAnAM j~nAnahetUnAmahetutvam, prajApatiriva janmAntarakR^itadharmahetutve j~nAnasyeti cet? na;nimittavikalpasamuccayaguNavadaguNavattvabhedopapatteH /
loke hi naimittikAnAM kAryANAM nimittabhedo 'nekadhA vikalpate /
tathA nimittasamuccayaH /
teShAM ca vikalpitAnAM samuccitAnAM ca punarguNavadaguNavattvakR^ito bhedo bhavati /
tadyathA- rUpaj~nAna eva tAvannaimittike kArye- tamasi vinAlokena cakShUrUpasannikarSho naktaJNcarANAM rUpaj~nAne nimittaM bhavati /
mana eva kevalaM rUpaj~nAnanimittaM yogInAm /
asmAkaM tu sannikarShAlokAbhyAM saha tathAdityacandrAdyAlokabhedaiH samuccitA nimittabhedA bhavanti /
tathA AlokavisheShaguNavadaguNavattvena  bhedAH syuH /
evameva Atmaikatvaj~nAne 'pi kvacijjanmAntarakR^itaM kArma nimittaM bhavati, yathA prajApateH /
kvacittapo nimittam,"tapasA vijij~nAsasva"(chA.u.3 / 2 / 1) iti shruteH /
kvacit"AcAryavAnpuruSho veda"(chA.u.6 / 14 / 2) "shraddhAvAMllabhate j~nAnam"(gItA.4 / 39) "tadviddhi praNipAtena"(gItA.4 / 34) "AcAryAddhaiva"(chA.u.4 / 1 / 3) "draShTavyaH shrotavyaH"(bR^i.u.2 / 4 / 5) ityAdi shrutismR^itibhya ekAntaj~nAnalAbhanimittatvaM shraddhAprabhR^itInAm adharmAdinimittaviyogahetutvAt /
vedAntashravaNamanananididhyAsanAnAM ca sAkShAjj~neyaviShayatvAt /
pApAdipratibandhakShaye cAtmamanasorbhUtArthaj~nAnanimittasvAbhAvyAt /
tasmAdahetutvaM na jAtu j~nAnasya shraddhApraNipAtAdInAmiti //2//



itashca saMsAraviShaya eva prAjApatitvam, yataH /



_______________________________________________________________________

START BrhUp 1,4.3

#<sa vai naiva reme |
tasmAd ekAkI na ramate |
sa dvitIyam aicchat |
sa haitAvAn Asa yathA strIpumAMsau sampariShvaktau |
sa imam evAtmAnaM  dvedhApAtayat |
tataH patish ca patnI cAbhavatAm |
tasmAd idam ardhabR^igalam iva sva iti ha smAha yAj~navalkyaH |
tasmAd ayam AkAshaH striyA pUryata eva |
tAM samabhavat |
tato manuShyA ajAyanta || BrhUp_1,4.3 ||>#

__________


BrhUpBh_1,4.3 sa prApatirvai  naiva reme ratiM nAnvabhavat, aratyAviShTo 'bhUdityarthaH, asmAdAdideva yataH, idAnImapi tasmAdekAkitvAdidharmavattvAdekAkI na ramate ratiM nAnubhavati /
ratirnAmeShTArthasaMyogajA krIDA, tatprasaMgina iShTaviyogAnmanasyAkulIbhAvo 'ratirityucyate /
sa tasyA araterapanodAya dvitIyam aratyapaghAtasamarthaM strIvastvaicchadgR^iddhimakarot /
tasya caivaM strIviShayaM gR^idhyataH striyA pariShvaktasyevAtmano bhAvo babhUva /
sa tena satyepsutvAd etAvAnetatparimANa Asa babhUva ha /
kiMparimANaH? ityAha- yathA loke strIpumAMsau aratyapanodAya sampariShvaktau yatparimANau syAtAM tathA tatparimANau babhUvetyarthaH /
sa tathA tatparimANameva iyamAtmAnaM dvedhA dviprakAramapAtayatpAtitavAn iyamevetyavadhAraNaM mUlakAraNAdvirAjo visheShaNArtham /
na kShIrasya sarvopamardena dadhibhAvApattivadvirAT sarvopamardenaitAvAnAsa;kiM tarhi? AtmanA vyavasthitasyaiva virAjaH satyasaMkalpatvAdAtmavyatiriktaM strIpuMsapariShvaktaparisANaM sharIrAntaraM babhUva /
sa eva ca virAT tathAbhUtaH sa haitAvAnAseti sAmAnAdhikaraNyAt /
tatastasmAtpAtanAtpatitashca patnI cAbhavatAmiti dampatyornirvacanaM laukikayoH /
ata eva tasmAt, yasmAdAtmana evArdhaH pR^ithagbhUtoyeyaM strI, tasmAdidaM sharIramAnor'dhabR^igalamardhaM ca tad bR^igalaM vidalaM ca tadardhabR^igalam ardhavidalamevetyarthaH /
prAkstryudvahanAtkasyArdhabR^igalam? ityucyate- sva Atmana iti /
evamAha smoktavAnkila yAj~navalkyaH, yaj~nasya valko vaktA yaj~navalkastasyApatyaM yAj~navalkyo daivarAtirityarthaH /
brahmaNo vApatyam /
yasmAdayaM puruShArdha AkAshaH stryardhashUnyaH punarudvahanAttasmAtpUryate stryardhena, punaH sampuTIkaraNeneva vidalArdhaH /
tAM sa prajApatirmanvAkhyaH shatarUpAkhyAmAtmano duhitaraM patnItvena kalpitAM samabhavanmaithunamupagatavAn /
tatastasmAttadupagamanAd manuShyA ajAyantotpannAH //3//




_______________________________________________________________________

START BrhUp 1,4.4

#<so heyam IkShAM cakre -- kathaM nu mAtmana eva janayitvA sambhavati |
hanta tiro 'sAnIti |
sA gaur abhavad vR^iShabha itaraH |
tAM sam evAbhavat  |
tato gAvo 'jAyanta |
vaDavetarAbhavad ashvavR^iSha itaraH |
gardabhItarA gardabha itaraH |
tAM sam evAbhavat |
tata ekashapham ajAyata |
ajetarAbhavad basta itaraH |
avir itarA meSha itaraH |
tAM sam evAbhavat |
tato 'jAvayo  'jAyanta |
evam eva yad idaM kiJNca mithunam A pipIlikAbhyas tat sarvam asR^ijata || BrhUp_1,4.4 ||>#

__________


BrhUpBh_1,4.4 sA shatarUpA u ha iyaM seyaM duhitR^igamane smArtaM pratiShedhamanusmarantIkShAJNcake /
kathaM nvidamakR^ityaM yanmA mAmAtmana eva janayitvotpAdya sambhavatyupagacchati /
yadyapyayaM nirghR^iNo 'haM hantedAnIM tiro 'sAni jAtyantareNa tiraskR^itA bhavAni /
ityevamIkShitvAsau gaurabhavat /
utpAdyaprANikarmabhishcodyamAnAyAH punaH punaH saivamatiH shatarUpAyA manoshcAbhavat /
tatashca R^iShabha itaraH /
tAM samevAbhadityAdi pUrvavat /
tato gAvo 'jAyanta /
tathA baDavetarAbhavadashvavR^iSha itaraH /
tathA gardabhItarA gardabha itaraH /
tatra baDavAshvavR^iShAdInAM saN^gamAttata ekashaphamekagvuram ashvAshvataragardabhAkhyaM trayamajAyata /
tathA ajetarAbhavadvastashchAga itaraH, tathA aviritarA meSha itaraH, tAM samevAbhavat /
tAM tAmiti vIpsA /
tAmajAM tAmaviJNcetisamabhavadevetyarthaH /
tato 'jAshvAvayashcAjAvayo 'jAyanta /
evameva yadidaM kiJNca yatkiMJNcedaM mithunaM srIpuMsalakShaNaM dvandam, A pipIlikAbhyaH pipIlikAbhiH sahAnenaivanyAyena tatsarvamasR^ijata jagatsR^iShTavAn //4//




_______________________________________________________________________

START BrhUp 1,4.5

#<so 'ved ahaM vAva sR^iShTir asmy ahaM hIdaM sarvam asR^ikShIti |
tataH sR^iShTir abhavat |
sR^iShTyAM hAsyaitasyAM bhavati ya evaM veda || BrhUp_1,4.5 ||>#

__________


BrhUpBh_1,4.5 sa prajApatiH sarvamidaM jagatsR^iShTvA avet /
katham? ahaM vAvAhameva sR^iShTiH, sR^ijyate iti sR^iShTaM jagaducyate sR^iShTiriti /
yanmayAsR^iShTaM jaganmadabhedatvAdahamevAsmi na matto vyatiricyate /
kuta etat? ahaM hi yasmAdidaM sarvaM jagadasR^ikShi sR^iShTavAnasmi tasmAdityarthaH /
yasmAtsR^iShTishabdena AtmAnamevAbhyadhAtprajApatiH, tatastasmAtsR^iShTirabhavat sR^iShTinAmAbhavat /
sR^iShTyAM jagati, hAsya prajApategetasyAmetasmiJNjagati, sa prajApativatsraShTA bhavati svAtmano 'nanyabhUtasya jagataH, kaH? ya evaM prajApativadyathoktaM svAtmano 'nanyabhUtaM jagatsAdhyAtmAdibhUtAdhidaivaM jagadahamasmIti veda //5//




_______________________________________________________________________

START BrhUp 1,4.6

#<athety abhyamanthat |
sa mukhAc ca yoner hastAbhyAM cAgnim asR^ijata |
tasmAd etad ubhayam alomakam antarataH |
alomakA hi yonir antarataH |
tad yad idam Ahur amuM yajAmuM yajety ekaikaM devam etasyaiva sA visR^iShTiH |
eSha u hy eva sarve devAH |
atha yat kiJNcedam ArdraM tad retaso 'sR^ijata |
tad u soma |
etAvad vA idaM sarvam annaM caivAnnAdash ca |
soma evAnnam agnir annAdaH |
saiShA brahmaNo 'tisR^iShTiH |
yac chreyaso devAn asR^ijatAtha yan martyaH sann amR^itAn asR^ijata tasmAd atisR^iShTir |
atisR^iShTyAM hAsyaitasyAM bhavati ya evaM veda || BrhUp_1,4.6 ||>#

__________


BrhUpBh_1,4.6 evaM sa prajApatirjagadidaM mithunAtmakaM sR^iShTA brahmaNAdivarNaniyanvardevatAH sisR^ikShurAdau, ayeti shabdadvayamabhinayapradarshanArtham, anena prakAreNa mukhe hastau prakShityAbhyamanyadAbhimukhyena manyanapakarot /
sa mukhahastAbhyAM mathitvA mukhAcca yonerhastAbhyAM ca yonibhyAmagniM brAhmaNajAteranugrahakartAramasR^ijata sR^iShTavAn /
yasmAddAhakasyAgneryoniretadubhayaM hastau mukhaM ca, tasmAdbhaya mapyetadalomakaM lomavivarjitam /
kiM sarvameva? na, antarato 'bhyantarataH;asti hi yonyA sAmAnyamubhayasyAsya /
kim? alomakA hi yonirantarataH strINAm /
tathA brAhmaNo 'pi mukhAdeva jajhe prajApateH /
tasmAdekayonitvAjjayeShThenevAnujo 'nugR^ihyate agninA brAhmaNaH /
tasmAdbrAhmaNo 'gnidevatyo mukhavIryashceti shrutismR^itisiddham /
tathA balAshrayAbhyAM bAhubhyAM balabhidAdikaM kShanniyajAtiniyantarAM kShanniyaM ca /
tasmAdaindraM kShatraM bAhuvIryaM ceti shrutau smR^itau cAvagatam /
tathoruta IhA ceShTA tadAshrayAdvasvAdilakShaNaM visho niyantAraM vishaM ca /
tasmAtkR^iShyAdiparo vasvAdidevatyashca vaishyaH /
tathA pUShaNaM pR^ithvIdaivataM shUdraM ca padbhyAM paricaraNakShamamasR^ijateti shrutismR^itiprasiddheH /
tatra kShatrAdidevatAsargamihAnuktaM vakShyamANamamapyuktavadupasaMharati sR^iShTisAkalyAnukIrtyai /
yatheyaM shrutirvyavasthitA tathA prajApatireva sarve devA iti nishcitor'thaH /
sraShTurananyatvAtsR^iShTAnAm /
prajApatinaiva tu sR^iShTatvAd devAnAm /
athaivaM prakaraNArthe vyavasthite tatstutyabhiprAyeNAvidvanmatAntaranindopanyAsaH, anyanindAnyastutaye /
tattatra karmaprakaraNe kevalayAj~nikA yAgakAle yadidaM vaca AhuH -'amumagniM yajAsumindraM yaja'ityAdi - nAmashastrastotrakarmAdibhinnatvAdbhinnamevAgnyAdidevamevaikaM manyamAnA AhurityabhiprAyaH /
tanna tathA vidyAt, yasmAdetasyaiva prajApateH sA visR^iShTirdevabhedaH sarva eSha u hyeva prajApatireva prANaH sarve devAH /
atra vipratipadyante - para eva hiraNyagarbhe ityeke /
saMsArItyapare /
paraM eva tu mantravarNAt /
"indraM mitraM varuNamagnimAhuH"iti shruteH /
"eSha brahmaiSha indra eSha prajApatirete sarve devAH"(ai.u.5 / 3) iti ca shruteH /
smR^iteshca -"etameke vadantyagniM manumanye prajApatim"(manu.12 / 123) iti"yo 'sAvatIndriyo 'grAhyaH sUkShmo 'vyaktaH sanAtanaH /
sarvabhUtamayo 'cintyaH sa eva svayamudbabhau" /
(manu.1 / 7) iti /
saMsAryeva vA syAt /
"sarvainpApmana aupat"(bR^i.u.1 / 4 / 1) iti shruteH /
na hyasaMsAriNaH pApmadAhaprasaN^go 'sti /
bhayAratisaMyogashravaNAt /
"atha yanmartyaH sannamR^itAnasR^ijata"(bR^i.u.1 / 4 / 6) iti ca /
"hiraNyagarbhaM pashyati jAyamAnam"(shve.u.4 / 12) iti ca mantravarNAt /
smR^iteshca karmavipAkaprakriyAyAm -"brahmA vishvasR^ijo dharmo mahAnavyaktameva ca /
uttamAM sAtvikImetAM gatimAhurmanIShiNaH"(manu.12 / 50) iti /
athaivaM viruddhArthAnupapatteH prAmANyavyAghAta iti cet? na, kalpanAntaropapatteravirodhAt /
upAdhivisheShasambandhAdvisheShakalpanAntaramupapadyate /
"AsIno dUraM vrajati shayAno yAti sarvataH /
kastaM madAmadaM devaM madanyo j~nAtumarhati"(ka.u.1 / 2 / 21) ityevamAdishrutibhya upAdhivashAtsaMsAritvaM na paramArthataH /
svato 'saMsAryeva /
evamekatvaM nAnAtvaM ca hiraNyagarbhasya /
tathA sarvajIvAnAm, tattvamasi (chA.u.6 / 8 -16) iti shruteH /
hiraNyagarbhastu upAdhishuddhyatishayApekShayA prAyashaH para eveti shrutismR^itivAdAH pravR^ittAH /
saMsAritvaM tu kvacideva darshayanti /
jIvAnAM upAdhigatAshuddhibAhulyAtsaMsAritvameva prAyasho 'bhilapyate /
vyAvR^ittakR^itsnopAdhibhedApekShayA tu sarvaH paratvenAbhidhIyate shrutismR^itivAdaiH /
tArkikaistu parityaktAgamabalairasti nAsti kartAkartetyAdi viruddhaM bahu tarkapadbhirAkulIkR^itaH shAstrArthaH, tenArthanishcayo durlabhaH /
ye tu kevalashAstrAnusAriNaH shAntadarpAsteShAM pratyakShaviShaya iva nishcitaH shAstrArthe devatAdiviShayaH /
tatra prajApaterekasya devasyAtrAdyalakShaNo bhedo vivakShita iti tatrAgnirukto 'ttA, AdyaH soma idAnImucyate - atha yatkiJNcedaM loka ArdraM dravAtmakaM tadretasa AtmAno bIjAdasR^ijata;retasa ApaH (ai.u.1 / 4) iti shruteH /
dravAtmakashca somaH /
tasmAdyadArdraM prajApatinA retasaH sR^iShTaM tadu soma eva /
etAvadvai etAvadeva nAto 'dhikamidaM sarvam /
kiM tat? annaM caiva somo dravAtmakatvAdApyAyakam /
annAdashcAgnirauShNyAd rUkShatvAcca /
tatraivadhriyate, soma evAnnaM yadadyate tadeva soma ityarthaH /
ya evAttA sa evAgniH arthabalAddhyavadhAraNam /
agnirapi kvacid hUyamAnaH somapakShasyaiva /
somo 'pIjyamAno 'gnirevAttR^itvAt /
evamagnIShomAtmakaM jagadAtmatvena pashyanta kenaciddoSheNa lipyate, prajApatishca bhavati /
saiShA brahmaNaH prajApateratisR^iShTirAtmano 'pyatishayA /
kA sA ityAha - yacchreyasaH prashasyatarAnAtmanaH sakAshAdyasmAdasR^ijata devAMstasmAddevasR^iShTiratisR^iShTiH /
kathaM punarAtmano 'tishayA sR^iShTiH ityata Aha - atha yadyasmAnmartyaH sanmaraNadharmA sannamR^itAnamaraNadharmiNo devAn karmaj~nAnavahninA sarvAnAtmanaH pApmana oShitvAsR^ijata, tasmAdetAmatisR^iShTiM prajApaterAtmabhUtAM yo veda sa etasyAmatisR^iShTyAM prajApatiriva bhavati prajApativadeva sraShTA bhavati //6//


sarvaM vaidikaM sAdhanaM j~nAnakarmalakShaNaM kartrAdyanekakArakApekShaM prajApatitvaphalAvasAnaM sAdhyametAvadeva yadetadvyAkR^itaM jagatsaMsAraH /
athaitasyaiva sAdhyasAdhanalakShaNasya vyAkR^itasya jagato vyAkaraNAtprAgbIjAvasthA yA tAM nirdidij~natyaN^kurAdikAryAnumitAmiva vR^ikShasya, karmabIjo 'vidyAkShetro hyasau saMsAravR^ikShaH samUla uddhartavya iti /
taduddharaNe hi puruShArthaparisamAptiH /
tathA coktam -"UrdhvamUlo 'vAkshAkhaH"iti kAThake /
gItAsu ca"UrdhvamUlamadhaH shAkham"iti /
purANe ca"brahmavR^ikShaH sanAtanaH"iti /




_______________________________________________________________________

START BrhUp 1,4.7

#<tad dhedaM tarhy avyAkR^itam AsIt |
tan nAmarUpAbhyAm eva vyAkriyatAsau nAmAyam idaMrUpa iti |
tad idam apy etarhi nAmarUpAbhyAm eva vyAkriyata asau nAmAyam idaMrUpa iti |
sa eSha iha praviShTa A nakhAgrebhyo yathA kShuraH kShuradhAne 'vahitaH syAd vishvambharo vA vishvambharakulAye |
taM na pashyanti |
akR^itsno hi saH prANann eva prANo nAma bhavati |
vadan vAk pashyaMsh cakShuH shR^iNva¤ chrotraM manvAno manaH |
tAny asyaitAni karmanAmAny eva |
sa yo 'ta ekaikam upAste na sa veda |
akR^itsno hy eSho 'ta ekaikena bhavati |
Atmety evopAsIta |
atra hy ete sarva ekaM bhavanti |
tad etat padanIyam asya sarvasya yad ayam AtmA |
anena hy etat sarvaM veda |
yathA ha vai padenAnuvinded evaM kIrtiM shlokaM vindate ya evaM veda || BrhUp_1,4.7 ||>#

__________


BrhUpBh_1,4.7 tadvedaM taditi bIjAvasthaM jagatprAgutpattestarhi tasminkAle;parokShatvAsarvanAmnApratyakShAbhidhAnenAbhidhIyate, bhUtakAlasambandhitvAdavyAkR^itabhAvino jagataH;sukhagrahaNArthamaitihyaprayogo ha shabdaH /
evaM ha tadA AsIdityucyamAne sukhaM tAM parokShAmapi jagato bIjAvasthAM pratipadyate, yudhiShThiro ha kila rAjAsIdityukte yadvat /
idamiti vyAkR^itanAmarUpAtmakaM sAdhyasAdhanalakShaNaM yathAvarNitamabhidhIyate /
tadidaMshabdayoH parokShapratyakShAvasthajagadvAcakayoH sAmAnAdhikaraNyAdekatvameva parokShapratayakShAvasthasya jagato 'vagamyate /
tadevedamidameva ca tadavyAkR^itamAsIditi /
athaivaM sati nAsata utpattirna sato vinAshaH kAryasyetyavadhR^itaM bhavati /
tadevambhUtaM jagadavyAkR^itaM sannAmarUpAbhyAmeva nAmnA rUpeNaiva ca vyAkriyata /
vyAkriyateti karmakartR^iprayogAttatsvayamevAtmaiva vyAkriyata, vi A akriyata, vispaShTaM nAmarUpavisheShAvadhAraNamaryAdaM vyaktIbhAvamApadyata sAmarthyAdAkShiptaniyantR^ikartR^isAdhanakriyAnimittam /
asaunAmeti sarvanAmnAvisheShAbhidhAnena nAmamAtraM vyapadishati /
devadatto yaj~nadatta iti vA nAmAsya ityasaunAmAyam /
tathedamiti shuklakR^iShNAdInAmavisheShaH /
idaM shuklamidaM kR^iShNaM vA rUpamasyetIdaM rUpaH /
tadidamavyAkR^itaM vastu etarhyetasminnapi kAle nAmarUpAbhyAmeva vyAkriyate asaunAmAyamidaM rUpa iti /
yadarthaH sarvashAstrArambhaH. yasminnavidyayA svAbhAvikyA kartR^ikriyAphalAdhyAropaNA kR^itA;yaH kAraNaM sarvasya jagataH yadAtmake nAmarUpe salilAdiva svacchAnmalamiva phenamavyAkR^ite vyAkriyete, yashca tAbhyAM nAmarUpAbhyAM vilakShaNaH svato nityashuddhabuddhamuktasvabhAvaH sa eSho 'vyAkR^ite AtmabhUte nAmarUpe vyAkurvanbrahmAdistambaparyanteShu deheShviha karmaphalAshrayeShvashanAyAdimatsu praviShTaH /
nanu avyAkR^itaM svayameva vyAkriyatetyuktam, kathamidamidAnIm ucyate, para eva tu AtmAvyAkR^itaM vyAkurvanniha praviShTa iti /
naiSha doShaH, parasyApyAtmano 'vyAkR^itajagadAtmatvena vivakShitatvAt /
AkShiptaniyantR^ikartR^ikriyA nimittaM hi jagadavyAkR^itaM vyAkriyatetyavocAma /
idaMshabdasAmAnAdhikaraNyAccAvyAkR^itashabdasya /
yathedaM jaganniyantrAdyanekakArakanimittAdivisheShavadvyAkR^itam, tathA aparityaktAnyatamavisheShavadeva tadavyAkR^itam /
vyAkR^itAvyAkR^itamAtraM tu visheShaH /
dR^iShTashca loke vivakShAtaH shabdaprayogo grAma Agato grAmaH shUnya iti /
kadAcid grAmashabdena nivAsamAtravivakShAyAM grAmaH shUnya iti shabdaprayogo bhavati, kadAcinnivAsijanavivakShAyAM grAma Agata iti, kadAcidubhayavivakShAyAmapi grAmashabdaprayogo bhavati, grAmaM ca na pravishediti yathA /
tadvadihApi jagadidaM vyAkR^itamavyAkR^itaM cetyabhedavivakShAyAm AtmAnAtmanorbhavati vyapadeshaH /
tathedaM jagadutpattivinAshAtmakamiti kevalajagadvayapadeshaH /
tathA mahAnaja AtmA (bR^i.u.4 / 4 / 22) asthUlo 'naNuH sa eSha neti neti (bR^i.u.3 / 9 / 26) ityAdi kevalAtmavyapadeshaH /
nanu pareNa vyAkartrA vyAkR^itaM sarvato vyAptaM sarvadA jagat, sa kathamiha praviShTaH parikalpyate? apraviShTo hi deshaH paricchinnena praveShTuM shakyate, yathA puruSheNa grAmAdiH /
nAkAshena kiJNcinnityapraviShTatvAt /
pAShANasarpAdivaddharmAntareNeti cet /
athApi syAt, na para AtmA svenaiva rUpeNa pravivesha, kiM tarhi? tatstha eva dharmAntareNopajAyate, tena praviShTa ityupacaryate /
yathA pAShANe sahajo 'ntaHsthaH sarpo nAlikere vA toyam /
na,"tatsR^iShTvA tadevAnuprAvishat"iti shruteH /
yaH sraShTA sa bhAvAntaramanApanna eva kAryaM sR^iShTvA pashcAtprAvishaditi hi shrUyate /
yathA bhuktvA gacchatIti bhujigamikriyayoH pUrvAparakAlayoritaretaravicchedo 'vishiShTashca kartA tadvadihApi syAt /
na tu tatsthasyaiva bhAvAntaropajanana etatsambhavati /
na ca sthAnAntareNa viyujya sthAnAntara saMyogalakShaNaHpravesho niravayavasyAparicchinnasya dR^iShTaH /
sAvayava eva praveshashravaNAditi cet na;Thadivyo hyamUrtaH puruShaH" (mu.u.2 / 1 / 2) niShkalaM niShkriyam (shve.u.6 / 19) ityAdishrutibhyaH sarvavyapadeshyadharma visheShapratiShedhashrutibhyashca /
pratibimbapraveshavaditi cet? na, vastvantareNa viprakarShAnupapatteH /
dravye guNapraveshavaditi cet? na, anAshritatvAt /
nityaparatantrasyaivAshritasya guNasya dravye pravesha upacaryate /
na tu brahmaNaH svAtantryashravaNAttathA pravesha upapadyate /
phale bIjavaditi cet? na;sAvayavatvavR^iddhikShayotpattivinAshAdidharmavattvaprasaN^gAt /
na caivaM dharmavattvaM brahmaNaH ajo 'jaraH ityAdi shrutinyAyavirodhAt /
tasmAdanya eva saMsArI paricchinna iha praviShTa iti cet? na;"seyaM daivataikShata"(chA.u.6 / 3 / 2) ityArabhya TanAmarUpe vyAkaravANi"(6 / 2 / 3) iti tasyA eva praveshavyAkaraNakartR^itvashruteH /
tathA'tatsR^iShTvA tadevAnuprAvishat'(tai.u.2 / 6 / 1) 'sa etameva sImAnaM vidAryaitayA dvArA prApadyata"(ai.u.3 / 12) 'sarvANi rUpANi vicitya dhIro nAmAni kR^itvAbhivadanyadAste""tvaM kumAra uta vA kumArI tvaM jIrNo daNDena vaJNcasi"(shve.u.4 / 3) "purashcakre dvipadaH"(bR^i.u.2 / 5 / 18) "rUpaM rUpam"(ka.u.2 / 2 / 9) iti ta mantravarNAnna parAdanyasya praveshaH /
praviShTAnAmitaretarabhedAtparAnekatvamiti cet na,"eko devo bahudhA sanniviShTaH" "ekaHsanbahudhA vicacAra" "tvameko 'si bahUnanupraviShTaH" "eko devaH sarvabhUteShu gUDhaH sarvavyApI sarvabhUtAntarAtmA"(shve.u.6 / 11) ityAdi shrutibhyaH /
pravesha upapadyate nopapadyata iti tiShThatu tAvat /
praviShTAnAM saMsAritvAttadananyatvAnna parasya saMsAritvamiti cet? na, ashanAyAdyatyayashruteH /
sukhitvaduHkhitvAdidarshanAnneti cenna,"na lipyate lokaduHkhena bAhyaH"(ka.u.2 / 2 / 11) iti shruteH /
pratyakShAdivirodhAdayuktamiti cet?
na, upAdhyAshrayajanitavisheShaviShayatvAtprakShAdeH /
"na dR^iShTerdraShTAraM pashyeH"(bR^i.u.3 / 4 / 2) "vij~nAtAramare kena vijAnIyAt"(bR^i.u.4 / 5 / 19) "avij~nAtaM vij~nAtR^i"(bR^i.u.3 / 8 / 11) ityAdi shrutibhyo nAtmaviShayaM vij~nAnam /
kiM tarhi? buddhyAdyupAdhyAtmapraticchAyAviShayameva sukhito 'haM duHkhito 'hamityevamAdi pratyakShavij~nAnam /
ayamahamiti viShayeNa viShayiNaH sAmAnAdhikaraNyopacArAt,"nAnyadato 'sti draShTrR^i"(bR^i.u.3 / 8 / 11) ityanyAtmapratiShedhAcca, dehAvayavavisheShyatvAcca sukhaduHkhayorviShayadharmatvam /
"AtmAnastu kAmAya"(bR^i.u.2 / 4 / 5) ityAtmArthaH tvashruterayukta iti cenna,"yatra vA anyadiva syAt"ityavidyAviShayAtmArthatvAbhyupagamAt tatkena kaM pashyet (bR^i.u.4 / 5 / 15) neha nAnAsti kiJNcana (bR^i.u.4 / 4 / 19) tatra ko mohaH kaH shokaH ekatvamanupashyataH (IshA.7) ityAdinA vidyAviShaye tatpratiShedhAcca nAtmadharmatvam /
tArkikasamayavirodhAdayuktamiti cet na;yuktyApyAtmano duHkhitvAnupapatteH /
na hi duHkhena pratyakShaviShayeNa Atmano visheShyatvam pratyakShAviShayatvAt /
AkAshasya shabdaguNavattvavadAtmano duHkhitvamiti cenna, ekapratyayaviShayatvAnupapatteH /
na hi sukhagrAhakeNa pratyakShaviShayeNa pratyayena nityAnumeyasyAtmano viShayIkaraNAmupapadyate tasya ca viShayIkaraNe Atmana ekatvAdviShayyabhAvaprasaN^gaH /
ekasyaiva viShayaviShayitvaM dIpavaditi cet? na;yugapadasambhavAt,AtmanyaMshAnupapatteshca /
etena vij~nAnasya grAhyagrAhakatvaM pratyuktam /
pratyakShAnumAnaviShayayoshca duHkhAtmanorguNaguNitve nAnumAnam /
duHkhasya nityameva pratyakShaviShayatvAt, rUpAdisAmAnAdhikaraNyAcca /
manaHsaMyogajatve 'pyAtmani duHkhasya sAvayavatvavikriyAvattvAnityatvaprasaN^gAt /
na hyavikR^itya saMyogi dravyaM guNaH kashcidupayannapayanvA dR^iShTaH kvacit /
na ca niravayavaM vikriyamANaM dR^iShTaM kvacidanityaguNAshrayaM vA nityam /
na cAkAsha AgamavAdibhirnityatayAbhyupagamyate, na cAnyo dR^iShTAnto 'sti /
vikriyamANamapi tatpratyayAnivR^itternityameveti cet? na, dravyasya avayavAnyathAtvavyatirekeNa vikriyAnupapatteH /
sAvayavatve 'pi nityatvamiti cenna;sAvayavasyAvayavasaMyogapUrvakatve sati vibhAgopapatteH /
vajrAdiShvadarshanAnneti cenna, anumeyatvAtsaMyogapUrvatvasya /
tasmAnnAtmAno duHkhAdyanityaguNAshrayatvopapattiH /
parasyAduHkhitve 'nyasya ca duHkhino 'bhAve duHkhopashamanAya shAstrArambhAnarthakyamiti cet? na, avidyAdhyAropitaduHkhitvabhramApohArthatvAt, Atmani prakR^itasaN^khyApUraNabhramApohavat /
kalpitaduHkhyAtmAbhyupagamAcca /
jalasUryAdipratibimbavadAtmagraveshashca pratibimbavadvyAkR^ite kArya upalabhyatvAt /
prAgutpatteranupalabdha AtmA pashcAtkArye ca sR^iShTa vyAkR^ite buddherantarupalabhyamAnaH sUryAdipratibimbavajjalAdau kAryaM sR^iShTvA praviShTa iva lakShyamANo nirdishyate sa eSha iha praviShTaH (bR^i.u.1 / 4 / 7) tAH sR^iShTvA tadevAnuprAvishata sa etameva sImAnaM vidAryaitayA dvArA prApadyata (ai.u.3 / 12) seyaM devataikShata hantAhamimAstisro devatA anena jIvenAtmanAnupravishya (chA.u.6 / 2 / 3) ityevamAdibhiH /
na tu sarvagatasya niravayavasya digdeshakAlAntarApakramaNaprAptilakShaNaH praveshaH kadAcidapyupapadyate /
na ca parAdAtmano 'nyo 'sti draShTA nAnyadato 'sti draShTR^i nAnyadato 'stishrotR^i (bR^i.u.3 / 8 / 11) ityAdi shruterityavocAma /
upalabdhyarthatvAcca sR^iShTipraveshasthityapyayavAkyAnAm, upalabdheH puruShArthatvashravaNAt /
AtmAnamevAvet (bR^i.u.1 / 4 / 10) tasmAttatsarvamabhavat (bR^i.u.1 / 4 / 10) bahmavidApnoti param (tai.u.2 / 1 / 1) sa yo ha vai tatparamaM brahma veda brahmaiva bhavati (mu.u.3 / 2 / 9) AcAryavAnpuruSho veda (chA.u.6 / 14 / 2) tasya tAvadeva ciram (chA.u.6 / 14 / 2) ityAdi shrutibhyaH /
tato mAM tattvato j~nAtvA vishate tadanantaram (gItA 18 / 55) taddhyagryaM sarvavidyAnAM prApyate hyamR^itaM tataH ityAdi smR^itibhyashca /
bhedadarshanApavAdAcca sR^iShTyAdi vAkyAnAm AtmaikatvadarshanArthaparatvopapattiH /
tasmAtkAryasthasya upalabhyatvameva pravesha ityupacaryate /
AnakhAgrebhyo nakhAgramaryAdam Atmanashcaitanyamupalabhyate /
tatra kathamiva praviShTaH? ityAha - yathA loke kShurAdhAne kShuro dhIyate 'sminniti kShuradhAnaM tasminnApitopaskarAdhAne, kShuro 'ntaHstha upalabhyate, avahitaH praveshitaH syAd yathA vA vishvambharo 'gniH, vishvasya bharaNAdvishvambharaH kulAye nIDe 'gniH, kAShThAdAvahitaH syAdityanuvartate /
tatra hi sa mathyamAna upalabhyate /
yathA ca kShuraH kShuradhAna ekadeshe 'vasthito yathA cAgniH kAShThAdau sarvato vyApyAvasthitaH, evaM sAmAnyato visheShatashca dehaM saMvyApyAvasthita AtmA /
tatra hi sa prANanAdikriyAvAn darshanAdikriyAvAMshcopalabhyate /
tasmAttatraivaM praviShThaM tamAtmAnaM prANanAdikriyAvishiShTaM na pashyanti nopalabhante /
nanvaprAptapratiShedho 'yaM taM na pashyantIti, darshanasyAprakR^itatvAt /
naiSha doShaH, sR^iShTyAdivAkyAnAm AtmaikatvapratipattyarthaparatvAtprakR^itameva tasya darshanam /
rUpaM rUpaM pratirUpo babhUva tadasya rUpaM prati cakShaNAya (bR^i.u.2 / 5 / 19) iti mantravarNAt /
tatra prANanAdikriyAvishiShTasyAdarshane hetumAha - akR^itsno 'samasto hi yasmAtsa prANanAdikriyAvishiShTaH /
kutaH punarakR^itsnatvam ityucyate - prANAnneva prANanakriyAmeva kurvanprANo nAma prANasamAkhyaH prANAbhidhAno bhavati /
prANanakriyAkartR^itvAddhi prANaH prANatItyucyate nAnyAM kriyAM kurvan /
yathA lAvakaH pAcaka iti /
tasmAtkriyAntaravishiShTasya anupasaMhArAdakR^itsno hi saH /
tathA vadanvadanakriyAM kurvanvaktIti vAk, pashyaMshcakShushcaShTa iti cakShurdraShTA, shR^iNva¤shR^iNotIti shrotram /
prANAnneva prANaH vadanvAk ityAbhyAM kriyAshaktyudbhavaH pradarshito bhavati /
pashyaMshcakShuH shR^iNva¤shrotram ityAbhyAM vij~nAnashaktyudbhavaH pradarshyate, nAmarUpaviShayatvAdvij~nAnashakteH /
shrotracakShuShI vij~nAnasya sAdhane, vij~nAnaM tu nAmarUpasAdhanam /
na hi nAmarUpavyatiriktaM vij~neyamasti /
tayoshcopalambhe karaNaM cakShuHshrotre /
kriyA ca nAmarUpasAdhyA prANasamavAyinI, tasyAH prANAshrayAyA abhivyakto vAkkaraNam /
tathA pANipAdapAyUpashthAkhyAni /
sarveShAmupalakShaNArthA vAk /
etadeva hi sarvaM vyAkR^itam /
trayaM vA idaM nAma rUpaM karma (bR^i.u.1 / 6 / 1) iti hi vakShyati /
manvAno mano manuta iti /
j~nAnashaktivikAsAnAM sAdhAraNaM karaNaM mano manute 'neneti /
puruShastu kartA sanmanvAno mana ityucyate /
tAnyetAni prANAdInyasyAtmanaH karmanAmAni, karmajAni nAmAni karmanAmAnyeva, na tu vastumAtraviShayANi /
ato na kR^itsnAtmavastvavadyotakAni /
evaM hyasAvAtmA prANanAdikriyayA tattatkriyAjanitaprANAdinAmarUpAbhyAM vyAkriyamANo 'vadyotyamAno 'pi /
sa yo 'to 'smAtprANanAdikriyAsamudAyAd ekaikaM prANaM cakShuriti vA vishiShTam anupasaMhR^itetaravishiShTakriyAtmakaM manasA ayamAtmetyupAste cintayati, na sa veda nasa jAnAti brahma /
kasmAt akR^itsno 'samApto hi yasmAdeSha AtmA asmAtprANanAdisamudAyAt /
ataH pravibhakta ekaikena visheShaNena vishiShTa itaradharmAntarAnupasaMhArAdbhavati /
yAvadayamevaM veda pashyati shR^iNomi spR^ishAmIti vA svabhAvapravR^ittivishiShTaM veda tAvadaJNjasA kR^itsnamAtmAnaM na veda /
kathaM punaH pashyanveda? ityAha - Atmetyeva, Atmeti prANAdIni visheShaNAni yAnyuktAni tAni yasya sa ApnuvaMstAnyAtmA ityucyate /
na tathA kR^itsnavisheSholasaMhArI sankR^itsno bhavati /
vastumAtrarUpeNa hi prANAdyupAdhivisheShakriyAjanitAni visheShaNAni vyApnoti /
tathA ca vakShyati - dhyAyatIva lelAyatIva (bR^i.u.4 / 3 / 7) iti /
tasmAdAtmetyevopAsIta /
evaM kR^itsno hyasau svena vasturUpeNa gR^ihyamANo bhavati /
kasmAtkR^itsnaH? ityAshaN^kyAha - atrAsminnAtmani hi yasmAnnirupAdhikajalasUryapratibimbabhedA ivAditve prANAdyupAdhikR^itA visheShAH prANAdikarmajanAmAbhidheyA yadyoktA hyete ekamabhinnatAM bhavanti pratipadyante /
AtmetyevopAsIta iti nApUrvavidhiH /
pakShe prAptatvAt yatsAkShAdaparokShAdbrahma (bR^i.u.3 / 4 / 1) katama Atmeti - yo 'yaM vij~nAnamayaH (bR^i.u.4 / 3 / 7) ityevamAdyAtmapratipAdanaparAbhiH shrutibhirAtmaviShayaM vij~nAnamutpAditam /
tatrAtmasvarUpavij~nAnenaiva tadviShayAnAtmAbhimAnabuddhiH kArakAdikriyAphalAdhyAropaNAtmikA avidyA nivartitA /
tasyAM nivartitAyAM kAmAdidoShAnupapatteH AnAtmacintAnupapattiH /
tasmAttadupAsanamasminpakShe na vidhAtavyam, prAptatvAt /
tiShThasu tAvatpAkShikyAtmopAsanaprAptirnityA veti, apUrvavidhiH syAt;j~nAnopAsanayorekatve satyaprAptatvAt /
na sa veda iti vij~nAnaM prastutya AtmetyevopAsIta ityabhidhAnAdvedopAsanashabdayorekArthatAvagamyate /
anena hyetattsarvaM veda AtmAnamevAvet (bR^i.u.1 / 4 / 10) ityAdishrutibhyashca vij~nAnamupAsanam /
tasya cAprAptatvAdvidhyarhatvam /
na ca svarUpAnvAkhyAne puruShapravR^ittirupapadyate, tasmAdapUrvavidhirevAyam /
karmavidhisAmAnyAcca /
yathA yajeta juhuyAt ityAdayaH karmavidhayaH, na tairasya AtmetyevopAsIta (1 / 4 / 7) AtmA vA are draShTavyaH (2 / 4 / 5) ityAdyAtmopAsanavidhervisheSho 'vagamyate /
mAnasakriyAtvAcca vij~nAnasya tathA yasyai devatAyai havirgR^ihItaM syAttAM manasA dhyAyedvaShaTkariShyan ityAdyA mAnasI kriyA vidhIyate, tathA AtmetyevopAsIta (1 / 4 / 7) mantavyo nididhyAsitavyaH (2 / 4 / 5) ityAdyA kriyaiva vidhIyate j~nAnAtmikA /
tathAvocAma vedopAsanashabdayorekArthatvamiti /
bhAvAnAMshatrayopapatteshca - yathA hi yajeta ityasyAM bhAvanAyAm kena katham iti bhAvyAdyAkAN^kShApanayakAraNamaMshatrayamavagamyate, tathA upAsIta ityasyAmapi bhAvanAyAM vidhIyamAnAyAm kimupAsIta? kenopAsIta? ityasyAmAkAN^kShAyAm AtmAnamupAsIta manasA tyAgabrahmacaryashamadamoparamatitikShAdItikartavyatAsaMyuktaH ityAdIshAstreNaiva samarthyate 'shatrayam /
yathA ca kR^itsnasya darshapUrNamAsAdiprakaraNasya darshapUrNamAsAdividhyuddeshatvenopayogaH evamaupaniShadAm AtmopAsanaprakaraNasya AtmopAsanaprakaraNasya AtmopAsanavidhyuddeshatvenaivopayogaH /
neti neti (2 / 3 / 6) asthUlam (3 / 8 / 8) ekamevAdvitIyam (chA.u.6 / 2 / 1) ashanAyAdyatItaH ityevamAdivAkyAnAm upAsyAtmasvarUpavisheShasamarpaNenopayogaHSha phalaM ca mokSho 'vidyAnivR^ittirvA /
apare varNayanti upAsanenAtmaviShayaM vishiShTaM vij~nAnAntaraM bhAvayet, tenAtmA j~nAyate, avidyAnivartakaM ca tadeva, nAtmaviShayaM vedavAkyajanitaM vij~nAnamiti /
etasminnarthe vacanAnyapi - vij~nAya praj~nAM kurvIta (bR^i.u.4 / 4 / 21) draShTavyaH shrotavyo mantavyo nididhyAsitavyaH (2 / 4 / 5) so 'nveShTavyaH sa vijij~nAsitavyaH (chA.u.4) ityAdIni /
na, arthAntarAbhAvAt /
na ca AtmetyevopAsIta ityapUrvavidhiH;kasmAt? AtmasvarUpakathanAnAtmapratiShedhavAkyajanitavij~nAnavyatirekeNa mAnasasya bAhyasya vAbhAvAt /
tatra hi vidheH sAphalyaM yatra vidhivAkyashravaNamAtrajanitavij~nAnavyatirekeNa puruShapravR^ittirgamyate /
yathA darshapUrNamAsAbhyAM svargakAmo yajeta ityevamAdau /
na hi darshapUrNamAsavidhivAkyajanitavij~nAnameva darshapUrNamAsAmuShThAnam, taccAdhikArAdyapekShAnubhAvi /
na tu neti neti (2 / 3 / 6) ityAdyAtmapratipAdakavAkyajanitavij~nAnavyatirekeNa darshapUrNamAsAdivatpuruShavyApAraH sambhavati /
sarvavyApAropashamahetutvAt tadvAkyajanitavij~nAnasya /
na hyudAsInavij~nAnaM pravR^ittijanakam, abrahmAnAtmavij~nAnanivartakatvAcca ekamevAdvitIyam (chA.u.6 / 2 / 1) tattvamasi (chA.u.6 / 8 -16) ityevamAdivAkyAnAm /
na ca tannivR^ittau pravR^ittirupapadyate;virodhAt /
vAkyajanitavij~nAnamAtrAnnAbrahmAnAtmavij~nAnanivR^ittiriti cet na;tattvamasi (chA.u.6 / 8 -16) neti neti (bR^i.u.2 / 3 / 6) Atmaivedam (chA.u.7 / 25 / 2) ekamevAdvitIyam (chA.u.6 / 2 / 1) brahmaivedamamR^itam (mu.u.2 / 2 / 11) nAnyadato 'sti draShTaH (bR^i.u.3 / 8 / 11) tadeva brahma tvaM viddhi (ke.u.1 / 4) ityAdivAkyAnAM tadvAditvAt /
draShTavyavidherviShayasamarpakANyetAnIti cet? na, arthAntarAbhAvAdityuktottaratvAt /
AtmavastusvarUpasamarpakaireva vAkyaiH tattvamasi ityAdibhiH shravaNakAla eva taddarshanasya kR^itatvAd draShTavyavidhernAnuShThAnAntaraM kartavyamityuktottarametat /
AtmasvarUpAnvAkhyAnamAtreNa Atmavij~nAne vidhimantareNa na pravartata iti cet? na, AtmavAdivAkyashravaNena Atmavij~nAnasya janitatvAt - kiM bho kR^itasya karaNam? tacchravaNe 'pi na pravartata iti cenna, anavasthAprasaN^gAt /
yathA AtmavAdivAkyArthashravaNe vidhimantareNa na pravartate tathA vidhivAkyArthashravaNe 'pi vidhimantareNa na pravartiShyata iti vidhyantarApekShA /
tathA tadarthashravaNe 'pItyanavasthA prasajyeta /
vAkyajanitAtmaj~nAnasmR^itisaMtateH shravaNavij~nAnamAtrAdarthAntaratvamiti cet? na, arthaprAptatvAt /
yadaivAtmapratipAdakavAkyashravaNAd AtmaviShayaM vij~nAnamutpadyate, tadaiva tadunpadyagAnaM tadviShayaM vij~nAnamutpadyate, tadaiva tadunpadyagAnaM tadviShayaM mithyAj~nAnaM nivartayadevotpadyate /
AtmaviShayamithyAj~nAnanivR^ittau ca tatprabhavAH smR^itayo na bhavanti svAbhAvikyo 'nAtmavastubhedaviShayAH /
anarthatvAvagateshca, AtmAvagatau hi satyAmanyadvastvanarthatvenAmagamyate, anityaduHkhAshuddhyAdibahudoShavattvAd Atmavastunashca tadvilakShaNatvAt /
tasmAdanAtmavij~nAnasmR^itInAm AtmAvagaterabhAvaprAptiH /
pArisheShyAdAtmaikatvavij~nAnasmR^itisantaterarthata eva bhAvAnna vidheyatvam, shokamohabhayAyAsAdiduHkhadoShanivartakatvAcca tatsmR^iteH /
viparItaj~nAnaprabhavo hi shokamohAdidoShaH /
tathA ca tatra ko mohaH (Isha.7) vidvAMma bibheti kutashcana (tai.u.2 / 9 / 1) abhayaM vai janaka prapto 'si (bR^i.u.4 / 2 / 4) bhidyate hR^idayagranthiH (mu.u.2 / 2 / 8) ityAdishrutayaH /
nirodhastarhyarthAntaramiti cet /
athApi syAccittavR^ittinirodhasya vedavAkyajanitAtmavij~nAnAdarthAntaratvAt, tantrAntareShu ca kartavyatayAvagatatvAdvidheyatvamiti cet? na;mokShasAdhanatvenAnavagamAt /
na hi vedAnteShu brahmAtmavij~nAnAd anyatparamapuruShArthasAdhanatvenAmagamyate /
"AtmAnamevAvet"(bR^i.u.1 / 4 / 10) "tasmAttatsarvamabhavat"(1 / 4 / 10) "brahmavidApnoti param"(tai.u.2 / 1 / 1 / ) "sa yo ha vai tatparamaM brahma veda brahmaiva bhavati"(mu.u.3 / 2 / 9) "AcAryavAnpuruSho veda"(chA.u.6 / 14 / 2) "tasya tAvadeva ciram"(6 / 14 / 2) "abhayaM hi vai brahma bhavati evaM veda"(bR^i.u.4 / 4 / 25) ityevamAdishrutishatebhyaH /
ananyasAdhanatvAcca nirodhasya /
na hyAtmavij~nAnatatsmR^itisantAnavyatirekeNa cittavR^ittinirodhasya sAdhanamasti /
abhyupagamyedamuktam, na tu brahmavij~nAnavyatirekeNa anyanmokShasAdhanamavagamyate /
AkAN^kShAbhAvAcca bhAvanAbhAvaH;yaduktaM yajetetyAdau kiM kena katham iti bhAvanAkAN^kShAyAM phalasAdhanetikartavyatAbhirAkAN^kShApanayanaM yathA, tadvadihApyAtmavij~nAnavidhAvapyupapadyata iti;tadasat,"ekamevAdvitIyam"(chA.u.6 / 2 / 1) "tattvamasi"(chA.u.6 / 8 -16)"neti neti"(bR^i.u.2 / 3 / 6) "anantaramabAhyam"(bR^i.u.2 / 5 / 19) "ayamAtmA brahma"(2 / 5 / 19) ityAdivAkyArthavij~nAnasamakAlameva sarvAkAN^kShAvinivR^itteH /
na ca vAkyArthavij~nAne vidhiprayuktaH pravartate vidhyantaraprayuktau cAnavasthAdoShamavocAma /
na ca ekamevAdvitIyaM brahma ityAdivAkyeShu vidhiravagamyate /
AtmasvarUpAnvAkhyAnenaivAvasitatvAt /
vastusvarUpAnvAkhyAnamAtratvAdaprAmANyamiti cet /
athApi syAdyathA so 'rodIdyadarodIttadrudrasya rudratvam ityevamAdau vastusvarUpAnvAkhyAnamAtratvAdaprAmANyam, evamAtmArthavAkyAnAmapIti cet? na;visheShAt /
na vAkyasya vastvanvAkhyAnaM kriyAnvAkhyAnaM vA prAmANyAprAmANyakAraNam, kiM tarhi? nishcitaphalavadvij~nAnotpAdakatvam /
tadyatrAsti tatpramANaM vAkyam, yatra nAsti tadapramANam /
kiMJNca bho pR^icchAmastvAm AtmasvarUpAnvAkhyAnapareShu vAkyeShu phalavannishcitaM ca vij~nAnamutpadyate, na vA? utpadyate cetkathamaprAmANyamiti? kiM vA na pashyasi avidyAshokamohabhayAdisaMsArabIjadoShanivR^ittiM vij~nAnaphalam /
na shR^iNopi vA kim tatra ko mohaH kaH shoka ekatvamanupashyataH (IshA.7) mantravidevAsmi nAtmavitso 'haM bhagayaH shocAmi taM mA bhagavAJNchokasya pAraM shocAmi tArayatu (chA.u.7 / 1 / 3)  ityevamAdyupaniShadvAkyashatAni? evaM vidyate kiM so 'rodIdityAdiShu nishcitaM phalavacca vij~nAnam /
na cedvidyate 'stvaprAmANyam /
tadaprAmANye phalavannishcitavij~nAnotpAdakasya kimityaprAmANyaM syAt? tadaprAmANye ta darshapUrNamAsAdivAkyeShu ko vishrambhaH /
nanu darshapUrNamAsAdivAkyAnAM puruShapravR^ittivij~nAnotpAdakatvAt prAmANyam /
Atmavij~nAnavAkyeShu tannAstIti /
satyamevam, naiSha doShaH /
prAmANayakAraNopapatteH /
prAmANyakAraNaM ca yathoktameva, nAnyat /
alaN^kArashcAyam, yatsarvapravR^ittibIjavirodhaphalavadavij~nAnotpAdakatvam AtmapratipAdakavAkyAnAM nAprAmANyakAraNam /
yattUktam vij~nAya praj~nAM kurvIta (bR^i.u.4 / 4 / 21) ityAdivacanAnAM vAkyArthavij~nAnavyatirekeNa upAsanArthatvamiti, satyametat, kintu nApUrvavidhyarthatA, pakShe prAptasya niyamArthataiva /
kathaM punarupAsanasya pakShaprAptiH? yAvatA pArisheShyAdAtmavij~nAnasmR^itisantatiH nityaivetyabhihitam bADham, yadyapyevam;sharIrArambhA kasya karmaNo niyataphalatvAt, samyagj~nAnaprAptAvapyavashyambhAvinI pravR^ittirvAÇmanaHkAyAnAm, labdhavR^itteH karmaNo balIyastvAt mukteShvAdipravR^ittivat /
tena pakShe prAptaM j~nAnapravR^ittidaurbalyam /
tasmAttyAgavairAgyAdisAdhanabalAvalambena Atmavij~nAnasmR^itisantatirniyantavyA bhavati, na tvapUrvA kartavyA;prAptatvAd ityavecAma /
tasmAt prAptavij~nAnasmR^itisantAnaniyamavidhyarthAni vij~nAya praj~nAM kurvIta ityAdi vAkyAni, anyArthAsambhavAt /
nanvanAtmopAsanamidam, itishabdaprayogAt;yathA priyamityetadupAsIta ityAdau na priyAdiguNA evopAsyAH, kiM tarhi? priyAdiguNavatprANAdyevopAsyam;tathehApi iti parAtmashabdaprayogAd AtmaguNavadanAtmavastUpAsyamiti gamyate /
AtmopAsyatvavAkyavailakShaNyAcca pareNa ca vakShyati - AtmAnameva lokamupAsIta (1 / 4 / 15) iti /
tatra ca vAkye AtmaivopAsyatvenAbhipreto dvitIyAshravaNAdAtmAnameveti /
iha tu na dvitIyA shrUyate /
itiparashcAtmashabdaH AtmenyevopAsIta iti /
ato nAtmopAsya AtmaguNashcAnya iti tvavagamyate /
na;vAkyasheSha Atmana upAsyatvenAvagamAt /
asyaiva vAkyasya sheShe AtmaivopAsyatvenAvagamyate - tadetatpadanIyamasya sarvasya yadayamAtmA (bR^i.u.1 / 4 / 7) antarataraM yadayamAtmA (bR^i.u.1 / 4 / 8) AtmAnamevAvet (1 / 4 / 10) iti /
praviShTasya darshanapratiShedhAdanupAsyatvamiti cet /
yasyAtmanaH pravesha uktaH tasyaiva darshanaM vAryate taM na pashyanti (4 / 3 / 23) iti prakR^itopAdAnAt /
tasmAdAtmano 'nupAsyatvamevet cet? na, akR^itsnatvadoShAt /
darshanapratiShedho 'kR^itsnatvadoShAbhiprAyeNa nAtmopAsyatvaMpratiShedhAya /
prANanAdikriyAvishiShTatvena visheShaNAt /
AtmanashcedupAsyatvamanabhipetaM prANanAdyekaikakriyAvishiShTasyAtmano 'kR^itsnatvavacanamanarthakaM syAt akR^itsno hyeSho 'ta ekaikena bhavati (1 / 4 / 7) iti ato 'nekaikavishiShTastvAtmA kR^itsnatvAdupAsya eveti siddham /
yastvAtmashabdasya itiparaH prayogaH,  AtmashabdapratyayoH Atmatattvasya paramArthato 'viShayatvaj~nAnArtham, anyathA AtmAnamupAsItetyevamavakShyat /
tathA cArthAdAtmani shabdapratyayAvanuj~nAtau syAtAm;taccAniShTam, neti neti (2 / 3 / 6) vij~nAtAramarekena vijAnIyAt (2 / 4 / 14) avij~nAtaM vij~nAtR^i (3 / 8 / 12) yato vAco nivartante aprApya manasA saha (tai.u.2 / 4 / 1) ityAdishrutibhyaH /
yattu AtmAnameva lokamupAsIta (1 / 4 / 15) iti tadanAtmopAsanaprasaN^ganivR^ittiparatvAnna vAkyAntaram /
anirj~nAtatvasAmAnyAdAtmA j~nAtavyo 'nAtmA ca /
tatra kasmAdAtmopAsane eva yatna AsthIyate AtmetyevopAsIta iti netaravij~nAna iti? atrocyate - tadetadeva prakR^itaM padanIyaM gamanIyaM nAnyat /
asya sarvasyeti nirdhAraNArthA ShaShThI /
asminsarvasminnityarthaH /
yadayamAtmA yadetadAtmatattvam /
kiM na vij~nAtavyamevAnyat? na;kiM tarhi? j~nAtavyatve 'pi na pR^ithagj~nAnAntaramapekShata Atmaj~nAnAt /
kasmAt? anenAtmanA j~nAtena hi yasmAdetatsarvamanAtmajAtam anyadyattatsarvaM samastaM veda jAnAti /
nanvanyaj~nAnenAnyanna j~nAyata iti /
asya parihAraM dundubhyAdigranthena vakShyAmaH /
kathaM punaretat padanIyamityucyate - yathA ha vai loke padena, gavAdikhurAN^kito deshaH padamityucyate tena padena, naShTaM vivitsitaM pashuM padenAnveShamANo 'nuvindellabheta /
evamAtmani labdhe sarvamanulabhata ityarthaH /
nanvAtmani j~nAte sarvamanyajj~nAyata iti j~nAne prakR^ite, kathaM lAbho 'prakR^ita ucyata iti? na;j~nAnalAbhayorekArthatvasya vivakShitatvAt /
Atmano hyalAbho 'j~nAnameva, tasmAjj~nAnamevAtmano lAbhaH, nAnAtmalAbhavadaprAptaprAptilakShaNa AtmalAbhaH, labdhR^ilabdhavyayarbhedAbhAvAt /
yatra hyAtmano 'nAtmA labdhA, labdhavyo 'nAtmA /
sa cAprApta utpAdyAdikriyAvyavahitaH kArakavisheShopAdAnena kriyAvisheShamutpAdya labdhavyaH /
sa tvaprAptaprAptilakShaNo 'nityaH, mithyAj~nAnajanitakAmakriyAprabhavatvAt, svapne putrAdilAbhavat /
ayaM tu tadviparIta AtmA /
AtmatvAdeva notpAdyAdikriyAvyavahitaH /
nityalabdhasvarUpatve 'pi satyavidyAmAtraM vyavadhAnam /
yathA gR^ihyamANAyA api shuktikAyA viparyayeNa rajatAbhAsAyA agrahaNaM viparItaj~nAnavyavadhAnamAtram, tathA grahaNaM j~nAnamAtrameva, viparItaj~nAnavyavadhAnApohArthatvAjj~nAnasya /
evamihApyAtmano 'lAbho 'vidyAmAtravyavadhAnam /
tasmAdvidyayA tadapohanamAtrameva lAbho nAnyaH kadAcidapyupapadyate /
tasmAdAtmalAbhe j~nAnAdarthAntarasAdhanasya AnarthakyaM vakShyAmaH /
tasmAnnirAshaN^kameva j~nAnalAbhayorekArthatvaM vivakShannAha - j~nAnaM prakR^itya, anuvindediti /
vindaterlAbhArthatvAt /
guNavij~nAnaphalamidamucyate - yathAyamAtmAtmA nAmarUpAnupraveshena khyAtiM gata AtmetyAdinAmarUpAbhyAM prANAdisaMhatiM ca shlokaM prAptavAnityevaM yo veda,sa kIrtiM khyAtiM shlokaM ca saN^ghAtamiShTaiH saha vindate labhate /
yadvA yathoktaM vastu yo veda mumukShUNAmapekShitaM kIrtishabditamaikyaj~nAnaM tatphalaM shlokashabditAM muktimApnotIti mukhyameva phalam //7//



kutashcAtmatattvameva j~neyamanAhatyAnyadityAha - 




_______________________________________________________________________

START BrhUp 1,4.8

#<tad etat preyaH putrAt preyo vittAt preyo 'nyasmAt sarvasmAd antarataraM yad ayam AtmA |
sa yo 'nyam AtmanaH priyaM bruvANaM brUyAt priyaM rotsyatItIshvaro ha tathaiva syAt |
AtmAnam eva priyam upAsIta |
sa ya AtmAnam eva priyam upAste na hAsya priyaM pramAyukaM bhavati || BrhUp_1,4.8 ||>#

__________

BrhUpBh_1,4.8 tadetadAtmatattvaM preyaH priyataraM putrAt /
putro hi loke priyaH prasiddhastasmAdapi priyataramiti niratishayapriyatvaM darshayati /
tathA vittAddhiraNyaratnAdeH, tathA anyasyAdyalloke priyatvena prasiddhaM tasmAtsarvasmAdityarthaH /
tatkasmAdAtmatattvameva priyataraM na prANAdi? ityucyate - antarataraM bAhyAtputravittAdeH prANapiNDasamudAyo hyantaro 'bhyantaraH sannikR^iShTa AtmanaH /
tasmAdapyantarAdantarataraM yadayamAtmA yadetadAtmatattvam /
yo hi loke niratishayapriyaH sa sarvaprayatnena labdhavyo bhavati /
tathAyamAtmA sarvalaukikapriyebhyaH priyatamaH /
tasmAttallAbhe mahAnyatna Asthena ityarthaH, karttavyatAprAptamapyanyapriyalAbhe yatnamujjhitvA /
kasmAtpunaH AtmAnAtmapriyayoranyatarapriyahAnena itarapriyopAdAnaprAptau AtmapriyopAdAnenaivetarahAnaM kriyate na viparyayaH? ityucyate - sa yaH kashcidanyamanAtmamamamamavisheShaM putrAdikaM priyataramAtmAnaH sAkAshAd brUvANaM brUyAdAtmapriyavAdI /
kim? priyaM tavAbhimataM putrAdilakShaNaM rotsyatyAvaraNaM prANasaMrodhaM prApsyati /
vinaN^kShyatIti /
sa kasmAdevaM bravIti? yasmAdIshvaraH samarthaH paryApto 'sAvevaM vaktuM ha yasmAttasmAttathaiva syAdyattenoktaM prANasaMrodhaM prApsyati /
yathAbhUtavAdI hi saH, tasmAtsa Ishvaro vaktum /
IshvarashabdaH kShipravAcIti kecit /
bhavedyadi prasiddhiH syAt /
tasmAdujjhitvAnyatpriyamAtmAnameva priyamupAsIta /
sa ya AtmAnameva priyamupAste, Atmaiva priyo nAnyo 'stIti pratipadyate 'nyallaukikaM priyamapyapriyameveti nishcitya upAste cintayati, na hAsyaivaMvidaH priyaM pramAyukaM pramaraNashIlaM bhavati /
nityAnuvAdamAtrametat, Atmavido 'nyasya priyasyApriyasya cAbhAvAt /
AtmapriyagrahaNastutyarthaM vA priyaguNaphalavidhAnArthaM mandAtmadarshinaH /
tAcchIlyapratyayopAdAnAt //8//



sUtritA brahmavidyA AtmetyevopAsIta iti yadarthopaniShatkR^itasnApi /
tasyaitasya sUtrasya vyAcikhyAsuH prayojanAbhidhitsayopojjighAMsati /




_______________________________________________________________________

START BrhUp 1,4.9

#<tad Ahur yad brahmavidyayA sarvaM bhaviShyanto manuShyA manyante |
kim u tad brahmAved yasmAt tat sarvam abhavad iti || BrhUp_1,4.9 ||>#

__________


BrhUpBh_1,4.9 taditi vakShyamANamanantaravAkye 'vadyotyaM vastvAhuH /
brAhmaNA brahma vividiShavo janmajarAmaraNaprabandhacakrabhramaNakR^itAyAsaduHkhodakApAramahodadhiplavabhUtaM gurumAsAdya tattIramuttitIrShavo dharmAdharmasAdhanatatphalalakShaNAt sAdhyasAdhanarUpAnnirviNNAH tadvilakShaNanityaniratishayashreyaH pratipitsavaH /
kimAhurityAha - yadbrahmavidyayA brahma paramAtmA tayA brahmavidyayA, sarvaM niravasheShaM bhaviShyanto bhaviShyAma ityevaM manuShyA yanmanyante /
manuShyagrahaNaM visheShato 'dhikAraj~nApanArtham /
manuShyA eva hi visheShato 'bhyudayaniHshreyasasAdhane 'dhikR^itA ityabhiprAyaH /
yathA karmaviShaye phalaprAptiM dhruvAM karmabhyo manyante, tathA brahmavidyAyA sarvAtmabhAvaphalaprAptiM dhruvAmeva manyante /
vedaprAmANyasyobhayatrAvisheShAt /
tatra vipratiShiddhaM vastu lakShyate 'taH pR^icchAmaH - kimu tadbrahma yasya vij~nAnAtsarvaM bhaviShyanto manuShyA manyante? tatkimavedyasmAdvij~nAnAttadbrahma sarvamabhavat? brahma ca sarvamiti shrUyate /
tadyadyavij~nAya kiJNcitsarvamabhavattathAnyeShAmapyastu, kiM brahmavidyayA? atha vij~nAya sarvamabhavat, vij~nAnasAdhyatvAtkarmaphalena tulyamevetyanityatvaprasaN^gaH sarvabhAvasya brahmavidyAphalasya /
anavasthAdoShashcatadapyanyadvij~nAya sarevamabhavattataH pUrvamapyanyadvij~nAyeti /
na tAvadavij~nAya sarvamabhavat, shAstrArthavairUpyadoShAt /
phalAnityatvadoShastarhi? naiko 'pi doShor'thavisheShopapatteH //9//



yadi kimapi vij~nAyaiva tadbrahma sarvamabhavatpR^icchAmaH - kimu tadbrahmAvet? yasmAttatsarvamabhavaditi /
evaM codite sarvadoShAnAgandhitaM prativacanamAha-




_______________________________________________________________________

START BrhUp 1,4.10

#<brahma vA idam agra AsIt |
tad AtmAnam evAvet |
ahaM brahmAsmIti |
tasmAt tat sarvam abhavat |
tad yo yo devAnAM pratyabudhyata sa eva tad abhavat |
tatharShInAm |
tathA manuShyANAm |
tad dhaitat pashyann R^iShir vAmadevaH pratipede 'haM manur abhavaM sUryash ceti |
tad idam apy etarhi ya evaM vedAhaM brahmAsmIti sa idaM sarvaM bhavati |
tasya ha na devAsh canAbhUtyA Ishate |
AtmA hy eShAM sa bhavati |
atha yo 'nyAM devatAm upAste 'nyo 'sAv anyo 'ham asmIti na sa veda |
yathA pashur evaM sa devAnAm |
yathA ha vai bahavaH pashavo manuShyaM bhuJNjyur evam ekaikaH puruSho devAn bhunakti |
ekasminn eva pashAv AdIyamAne 'priyaM bhavati kim u bahuShu |
tasmAd eShAM tan na priyaM yad etan manuShyA vidyuH || BrhUp_1,4.10 ||>#

__________


BrhUpBh_1,4.10 brahmAparam, sarvabhAvasya sAdhyatvopapatteH /
na hi parasya brahmaNaH sarvabhAvApattirvij~nAnasAdhyA /
vij~nAnasAdhyAM ca sarvabhAvApattirvij~nAnasAdhyA /
vij~nAnasAdhyAM ca sarvabhAvApattimAha -'tasmAttatsarvamabhavat'iti /
tadasmAdbrahma vA idamagra AsIdityaparaM brahmeha bhavitumarhati /
manuShyAdhikArAdvA tadbhAvI brAhmaNaH syAt /
'sarvaM bhaviShyanto manuShyA manyante'iti hi manuShyAH prakR^itAH, teShAM cAbhyudayaniHshreyasasAdhane visheShato 'dhikAra ityuktam, na parasya brahmaNo nApyaparasya prajApateH /
ato dvaitaikatvAparabrahmavidyayA karmasahitayA aparabrahmabhAvamupasampanno bhojyAdapAvR^ittaH sarvaprAptyocchinnakAmakarmabandhanaH parabrahmabhAvI brahmavidyAhetorbrahmetyabhidhIyate /
dR^iShTashca loke bhAvinIM vR^ittimAshritya shabdaprayogaH - yathA'odanaM pacati'iti, shAstre ca -'parivrAjakaH sarvabhUtAbhayadakShiNAm'ityAdi, tatheheti kecit - brahma brahmabhAvI puruSho brAhmaNaH - iti vyAcakShate /
tanna, sarvabhAvApatteranityatvadoShAt /
na hi so 'sti loke paramArthato yo nimittavashAdbhAvAntaramApadyate nityashceti /
tathA brahmavij~nAnanimittakR^itA cetsarvabhAvApattiH, nityA ceti viruddham /
anityatve ca karmaphalatulyatetyukto doShaH /
avidyAkR^itAsarvatvanivR^ittiM cetsarvabhAvApattiM brahmavidyAphalaM manyase, brahmabhAvipuruShakalpanA vyarthA syAt;prAgbrahmavij~nAnAdapi sarvo jantubrahmatvAnnityameva sarvabhAvApannaH paramArthataH, avidyayA tvabrahmatvamasarvatvaM cAdhyAropitam yathA shuktikAyAM rajatam, vyomni vA talamalavattvAdi, tatheha brahmaNyadhyoropitamavidyayA abrahmatvamasarvatvaM ca brahmavidyayA nivartyata iti manyase yadi, tadA yuktam yatparamArthata AsItparaM brahma, brahmashabdasya mukhyArthabhUtam'brahma vA idamagra AsIt'ityasminvAkye ucyate iti vaktum;yathAbhUtArthavAditvAdvedasya /
na tviyaM kalpanA yuktA, brahmashabdArthaviparIto brahmabhAvI puruSho brahmetyucyata iti shrutahAnyashrutakalpanAyA anyAyyatvAnmahattare prayojanAntare 'sati /
avidyAkR^itavyatirekeNAbrahmatvamasarvatvaM ca vidyata eveti cenna, tasya brahmavidyayApohAnupapatteH /
na hi kvacitsAkShAdvastudharmasyApoDhrI dR^iShTA kartrI vA brahmavidyA /
avidyAyAstu sarvatraiva nivartikA dR^ishyate /
tathehApyabrahmatvamasarvatvaM cAvidyAkR^itameva nivartyatAM brahmavidyayA /
na tu pAramArthikaM vastu kartuM nivartayituM vArhati brahmavidyA /
tasmAdvyarthaiva shrutahAnyashrutakalpanA /
brahmaNyavidyAnupapattiriti cet? na, brahmaNi vidyAvidhAnAt /
na hi shuktikAyAM rajatAdhyAropaNe 'sati shuktikAtvaM j~nApyate cakShurgocarApannAyAm - iyaM shuktikA na rajatam, iti /
tathA"sadevedaM sarvam"   "brahmaivedaM sarvam" "AtmaivedaM sarvam" "nedaM dvaitamastyabrahma"iti brahmaNyekatvavij~nAnaM na vidhAtavyaM brahmaNyavidyAdhyAropaNAyAmasatyAm /
na brUmaH - shuktikAyAmiva brahmaNyataddharmAdhyAropaNA nAstIti, kiM tarhi? na brahma svAtmanyataddharmAdhyAropanimittam, avidyAkartR^i ceti /
bhavatvevaM nAvidyAkartR^i bhrAntaM ca brahma /
kiMntu naivAbrahmAvidyAkartA cetano bhrAnto 'nya iShyate /
"nAnyo 'to 'sti vij~nAtA" (bR^i.u.3 / 7 / 23) "nAnyadato 'sti vij~nAtR^i"(3 / 8 / 11) "tattvamasi"(chA.u.6 / 8 -13)"AtmAnamevAvet /
ahaM brahmAsmi"(bR^i.u.1 / 4 / 10) "anyo 'sAvanyo 'hamasmIti na sa veda"(1 / 4 / 10) ityAdishrutibhyaH /
smR^itibhyashca -"samaM sarveShu bhUteShu"(gItA 13 / 27) "ahamAtmAguDAkesha"(gItA 10 / 20) "shuni caiva shvapAke ca"(gItA 5 / 18) "yastu sarvANi bhUtAni"ityAdibhyaH /
"yasminsarvANi bhUtAni" (IshA.u.7) iti ca mantravarNAt /
nanvevaM shAstropadeshAnarthakyamiti /
bADhamevam avagate 'stvevAnarthakyam /
avagamanarthakyamiti cet? na, anavagamanivR^itterdR^iShTatvAt /
tannivR^itterapyanupapattirekatva iti cet? na dR^iShTavirodhAt /
dR^ishyate hyekatvavij~nAnAdevAnavagamanivR^ittiH, dR^ishyamAnamapyanupapannamiti bruvato dR^iShTavirodhaH syAt;na ca dR^iShTavirodhaH kenacidapyabhyupagamyate /
na ca dR^iShTe 'nupapannaM nAma, dR^iShTatvAdeva /
darshanAnupapattiriti cettatrApyeShaiva yuktiH /
"puNyaM vai puNyena karmaNA bhavati"(bR^i.u.3 / 2 / 13) "taM vidyAkarmaNI samanvArabhete" (4 / 4 / 2) ityevamAdishrutismR^itinyAyebhyaH parasmAdvilakShaNo 'nyaH saMsAryavagamyate /
tadvilakShaNashca paraH"sa eSha neti neti"(bR^i.u.3 / 9 / 23) "ashanAyAdyatyeti" "ya AtmApahatapApmA vijaro vimR^ityuH"(chA.u.8 / 7 / 1) "etasya vA akSharasya prashAsane"(bR^i.u.3 / 8 / 9) ityAdishrutibhyaH /
kaNAdAkShapAdAditarkashAstreShu ca saMsAravilakShaNa Ishvara upapattitaH sAdhyate /
saMsAraduHkhApanayArthitvapravR^ittidarshanAtsphuTamanyatvamIshvarAtsaMsAriNo 'vagamyate /
"avAkyanAdaraH"(chA.u.3 / 14 / 2) "na me pArthAsti" (gItA3 / 22) iti shrutibhyaH /
"so 'nveShTavyaH sa vijij~nAsitavyaH"(chA.u.8 / 7 / 1) "taM viditvA na lipyate"(bR^i.u.4 / 4 / 23) "brahmavidApnoti param"(tai.u.2 / 1 / 1) "ekadhaivAnudraShTavyametat"(bR^i.u.4 / 4 / 20) "yo vA etadakSharaM gArgyaviditvA"(3 / 8 / 10) "tameva dhIro vij~nAya"(4 / 4 / 21) "praNavo dhanuH sharo hyAtmA brahma tallakShyamucyate" (mu.u.2 / 2 / 4) ityAdikarmakartR^inirdeshAcca /
mumukShoshca gatimArgavisheShadeshopadeshAt /
asati bhede kasya kuto gatiH syAt? tadabhAve ca dakShiNottaramArgavisheShAnupapattiH, gantavyadeshAnupapattishceti /
bhinnasya tu parasmAdAtmanaH sarvametadupapannam /
karmaj~nAnasAdhanopadeshAcca - bhinnashcedbrahmaNaH saMsArI syAt, yuktastaM pratyabhyudayaniHshreyasAdhanayoH karmaj~nAnayorupadesho neshvarasyAptakAmatvAt /
tasmAdyuktaM brahmeti brahmabhAvI puruSha ucyata iti cet? na, brahmopadeshAnarthakyaprasaN^gAt /
saMsArI ced - brahmabhAvyabrahma san viditvAtmAnamevAhaM brahmAsmIti sarvamabhavattasya saMsAryAtmavij~nAnAdeva sarvAtmabhAvasya phalasya siddhatvAtparabrahmopadeshasya dhruvamAnarthakyaM prAptam /
tadvij~nAnasya kvacitpuruShArthasAdhane 'viniyAgAtsaMsAriNa evAhaM brahmAsmIti brahmatvasampAdanArtha upadesha iti  cet /
anirj~nAte hi brahmasvarUpe kiM sampAdayedahaM brahmAsmIti /
nirj~nAtalakShaNe hi brahmaNi shakyA sampatkartum /
na; "ayamAtmA brahma"(bR^i.u.2 / 5 / 19) catsAkShAdaparokShAdbrahma (3 / 4 / 1) ya AtmA (chA.u.8 / 7 / 1) tatsatyaM sa AtmA (chA.u.6 / 8 / 7) brahmavidApnoti param (tai.u.2 / 1 / 1 / ) iti prakR^itya tasmAdvA etasmAdAtmanaH (2 / 1 / 1) iti sahasrasho brahmAtmashabdayoH sAmAnAdhikaraNyAdekArthatvamevetyavagamyate /
anyasya hyanyatve sampatkriyate naikatve /
idaM sarvaM yadayamAtmA (bR^i.u.2 / 4 / 6) iti ca prakR^itasyaiva draShTavyasyAtmana ekatvaM darshayati /
tasmAnnAtmano brahmatvasampadupapattiH /
na cApyanyatprayojanaM brahmopadeshasya gamyate, brahma veda brahmaiva bhavati (mu.u.3 / 2 / 9) abhayaM vai janaka prApto 'si (bR^i.u.4 / 2 / 4) abhayaM hi vai brahma bhavati (4 / 4 / 25) iti ca tadApattishravaNAt /
sampattishcettadApattirna syAt /
na hyanyasyAmyabhAva upapadyate /
vacanAt sampatterapi tadbhAvApattiH syAditi cet? na, sampatteH pratyayamAtratvAt /
vij~nAnasya ca mithyAj~nAnanivartakatvavyatirekeNAkArakatvamityavocAma /
na ca vacanaM vastunaH sAmarthyajanakam /
j~nApakaM hi shAstraM na kArakamiti sthitiH /
sa eSha iha praviShTaH (bR^i.u.1 / 4 / 7) ityAdivAkyeShu ca parasyaiva pravesha iti sthitam /
tasmAdbrahmeti na brahmabhAvipuruShakalpanA sAdhvI /
iShTArthabAdhanAcca /
saindhavadhanavadanantaramabAhyamekarasaM brahmeti vij~nAnaM sarvasyAmupaniShadi pratipipAdayiShitor'thaH /
kANDadvaye 'pyante 'vadhAraNAdavagamyate ityanushAsanam etAvadare khalvamR^itatvam iti. tathA sarvashAkhopaniShatsu ca brahmaikatvavij~nAnaM nishcitor'thaH /
tatra yadi saMsArI brahmaNo 'nya AtmAnamevAvediti kalpyeta, iShTasyArthasya nAdhanaM syAt /
tathA ca shAstramupakramopasaMhArayorvirodhAdasamaJNjasaM kalpitaM syAt /
vyapadeshAnupapatteshca /
yadi ca AtmAnamevAvet iti saMsArI kalpyeta, brahmavidyA iti vyapadesho na syAt /
AtmAnamevAvediti saMsAriNa eva vedyatvopapatteH /
Atmeti vedituranyaducyata iti cenna, ahaM brahmAsmIti visheShaNAt /
anyashcedvedyaH syAdayamasAviti vA visheShyeta na tvahamasmIti /
ahamasmIti visheShaNAdAtmAnamevAvediti cAvadhAraNAnnishcitamAtmaiva brahmetyavagamyate /
tathA ca satyupapanno brahmavidyAvyapadesho nAnyathA /
saMsArividyA hyanyathA syAt /
na ca brahmatvAbrahmatve hyekasyopapanne paramArthataH, tamaHprakAshAviva bhAnorviruddhatvAt /
na cobhayanimittatve brahmavidyeti nishcito vyapadesho yuktaM tattvaj~nAnavivakShAyAm, shrotuH saMshayo hi tathA syAt /
nishcitaM ca j~nAnaM puruShArthasAdhanamiShyate"yasya syAdddhA na vicikitsAsti" (chA.u.3 / 14 / 4) "saMshayAtmA vinashyati"(gItA 4 / 40) iti shrutismR^itibhyAm /
ato na saMshayito vAkyArtho vAcyaH parahitArthinA /
brahmaNi sAdhakatvakalpanA asmadAdiShviva apeshalA'tadAtmAnamevAvettasmAttatsarvamabhavat'iti - iti cet? na, shAstropAlambhAt /
na hyasmAtkalpaneyam, shAstrakR^itA tu;tasmAcchAstrasyAyamupAlambhaH /
na ca brahmaNa iShTaM cikIrShuNA shAstrAthaviparItakalpanA svArthaparityAgaH kAryaH /
na caitAvatyevAkShamA yuktA bhavataH /
sarvaM hi nAnAtvaM brahmaNi kalpitameva"ekadhaivAnudraShTavyam"(bR^i.u.4 / 4 / 20) "neha nAnAsti kiJNcana" (4 / 4 / 19) "yatra hi dvaitamiva bhavati" (2 / 4 / 14) "ekamevAdvitIyam"(chA.u.6 / 2 / 1)  ityAdivAkyashatebhyaH /
sarvo hi lokavyavahAro brahmaNyeva kalpito na paramArthaH san, ityatyalpamidamucyate'iyameva kalpanA apeshalA'iti /
tasmAd yatpraviShTaM sraShTrR^i brahma tadbrahma /
vaishabdo 'vadhAraNArthaH /
idaM sharIrasthaM yad gR^ihyate, agre prAkpratibodhAdapi brahmaivAsIt, sarvaM cedam /
kintvapratibodhAt abrahmAsmyasarvaM ca ityAtmanyadhyAropAt'kartAhe kriyAvAnphalAnAM ca bhoktA sukhI duHkho saMsArI'iti cAdhyAropayati /
paramArthatastu brahmaiva tadvilakShaNaM sarvaM ca /
tatkathaJNcidAcAryeNa dayAlunA pratibodhitam'nAsi saMsArI'ityAtmAnamevAvetsvAbhAvikam /
avidyAdhyAropitavisheShavarjitamiti eva shabdasyArthaH /
brUhi ko 'sAvAtmA svAbhAvikaH, yamAtmAnaM viditavadbrahma /
nanu na smarasyAtmAnam, darshito hyasau, ya iha pravishya prANityapAniti vyAnityudAniti samAnitIti /
nanu'asau gauH, asAvashvaH'ityevamasau vyapadishyate bhavatA nAtmAnaM pratyakShaM darshayasi /
evaM tarhi draShTA shrotA mantA vij~nAtA, sa Atmeti /
nanvatrApi darshanAdikriyAkartuH svarUpaM na pratyakShaM darshayasi /
na hi gamireva gantuH svarUpaM chidirvA chettuH /
evaM tarhi dR^iShTerdraShTA shruteH shrotA matermantA vij~nAtervij~nAtA, sa Atmeti /
nanvatra ko visheSho draShTari? yadi dR^iShTardraShTA. yadi vA ghaTasya draShTA, sarvathApi draShTaiva /
draShTavya eva tu bhavAnvisheShamAha dR^iShTerdraShTeti draShTA tu yadi dR^iShTeH, yadi vA ghaTasya, draShTA draShTaiva /
na, visheShopapatteH /
astyatra visheShaH dR^iShTerdraShTA sa dR^iShTim, na kadAcidapi dR^iShTirna dR^ishyate draShTA;tatra draShTurdR^iShTyA nityayA bhavitavyam, anityA ced draShTurdR^iShTiH, tatra dR^ishyA yA dR^iShTiH sA kadAcinna dR^ishyetApi, yathAnityayA dR^iShTyA ghaTAdi vastu /
na ca tadvad dR^iShTerdraShTA kadAcidapi na pashyati dR^iShTim /
kiM dve dR^iShTI draShTuH - nityA adR^ishyA, anyA anityA dR^ishyeti? bADham;prasiddhA tAvadanityA dR^iShTiH, andhAnandhatvadarshanAt /
nityaiva cetsarvo 'nandha eva syAt /
draShTastu nityA dR^iShTiH"na hi draShTurdR^iShTerviparilopo vidyate" -iti shruteH /
anumAnAcca - andhasyApi ghaTAdyAbhAsaviShayA svapne dR^iShTirupalabhyate, sA tarhItaradR^iShTinAshe na pashyati, sA draShTurdR^iShTiH /
tayAvipariluptayA nityayA dR^iShTyA svarUpabhUtayA svayaJNjyotiHsamAkhyathetAmanityAM dR^iShTiM svapnavuddhAntayorvAsanApratyayarUpAM nityameva pashyandR^iShTerdraShTA bhavati /
evashca sati dR^iShTireva svarUpamasyAgnyauShNyavat, na kANAdAnAmiva dR^iShTivyatirikto 'nyashcetano draShTA /
tadbrahma AtmAnameva nityadR^igrUpamadhyAropitAnityadR^iShTyAdivarjitamevAvedviditavat /
nanu vipratiShiddhaM"na vij~nAtevij~nAtAraM vijAnIyAH"(bR^i.u.3 / 4 / 2) iti shruteH, vij~nAturvij~nAnam /
na, evaM vij~nAnAnna vipratiShedhaH /
evaM dR^iShTerdraShTeti vij~nAyata eva /
anyaj~nAnAnapekShatvAcca - na ca draShTurnityaiva dR^iShTirityevaM vij~nAte draShTriviShayAM dR^iShTimanyAmAkAN^kShate /
nivartate hi draShTuviShayadR^iShTyAkAN^kShA tadasambhavAdeva /
na hyavidyamAne viShaya AkAN^kShA kasyacidupajAyate /
na ca dR^ishyA dR^iShTirdraShTAraM viShayIkartumutsahate, yatastAmAkAN^kSheta /
na ca svarUpaviShayAkhAN^kShAsvasyaiva /
tasmAdaj~nAnAdhyAropaNanivR^ittireva'atmAnamevAvet ityuktam,nAtmano viShayIkaraNam' /
tatkathamavet? ityAha - ahaM dR^iShTerdraShTA AtmA brahmAsmi bhavAmIti brahmeti - yatsAkShAdaparokShAtsarvAntara AtmA ashanAyAdyatIto neti netyasthUlamanaNvityevamAdi lakShaNam, tadevAhamasmi, nAnyaH saMsArI, yathA bhavAnAheti /
tasmAdevaM vij~nAnAttadbrahma sarvamabhavat /
tasmAdyuktameva manuShyA manyante yadbrahmavidyayA sarvaM bhaviShyAma iti /
yatpR^iShTam,'kimu tadbrahmAved yasmAttatsarvamabhavat'iti, tannirNItam -'brahma vA idamagra AsIt tadAtmAnamevAvedahaM brahmAsmIti tasmAttatsarvamabhavat'iti /
tattatra yo yo devAnAM madhye pratyabudhyata pratibuddhvAnAtmAnaM yathoktena AtmA tadbrahmAbhavat /
tatharpINAM tathA manuShyANAM ca madhye /
devAnAmityAdi lokadR^iShTyapekShayA na brahmatvabuddhyocyate /
'puraH puruSha Avishat'iti sarvatra brahmaivAnupraviShTamityAdyucyate /
paramArthatastu tatra tatra brahmaivAgra AsItprAkpratibodhAd devAdisharIreshvanyathaiva vibhAvyamAnam /
tadAtmAnamevAvettathaiva ca sarvamabhavat /
asyA brahmavidyAyAH sarvabhAvApattiH phalamityetasyArthasya draDhimne mantrAnudAharati shrutiH /
katham? tad brahma etadAtmAnameva'ahamasmi'iti pashyannetasmAdeva brahmaNo darshanAdR^iShTirvAmadevAkhyaH pratipede ha pratipannavAnkila /
sa etasminmantrAndadarsha -'ahaM manurabhavaM sUryashca'ityAdIn /
tadetadbrahma pashyan iti brahmavidyA parAmR^ishyate /
'ahaM manurabhavaM suryashca'ityAdinA sarvabhAvApattiM brahmavidyAphalaM parAmR^ishati /
pashyansarvAtmabhAvaM phalaM pratipeda ityasmAtprayogAd brahmavidyAsahAyasAdhanasAdhyaM mokShaM darshayati;bhuJNjAnastR^ipyatIti yadvat /
seyaM brahmavidyayA sarvabhAvApattirAsInmahatAM devAdInAM vIryAtishayAt /
nedAnImaidaMyugInAnAM visheShato manuShyANAm, alpavIryatvAditi syAtkasyacidbuddhiH, tadutthApanAyAha- tadidaM prakR^itaM brahma yatsarvabhUtAnupraviShTaM dR^iShTikriyAdiliN^gam, etarhyetasminnapi vartamAnakAle yaH kashcidvyAvR^ittabAhyautsukya AtmAnamevaivaM veda'ahaM brahmAsmi'iti apohyopAdhijanitabhrAntivij~nAnAdhyAropitAnvisheShAn saMsAradharmAnAgandhitamanantaramabAhyaM brahyevAhamasmi kevalamiti-so 'vidyAkR^itAsarvatvanivR^itterbrahAvijhAnAdidaM sarva bhavati /
na hi mahAvIryeShu vAmaDhevAdiShu hInavIryeShu vA vArtamAnikeShu manuShyeShubrahyaNo visheShastadvijhAnasya vAsti /
vArtamAnikeShu puruSheShu tu bahyavidyAphale anaikAntikatA shaDkyata ityata Aha-tasya ha brahyavijhAturyathotkena vidhinA devA mahAvIryAshca nApi abhUtatya.abhavanAya brahyAsarvamAvasya, neshate na paryAptAH, kimutAnye /
brahyAvidyAphalaprApyau vidhnakaraNe devAdaya Ishata iti kA shaDkA? ityucyate-devAdInprati R^iNavattvAnmartyAnAm /
"brahyacaryeNa R^ipibhyo yajhena devabhyaH prajayA pitR^ibhyaH"iti hi jAyamAnamevarNavantaM puruShaM darshayati shrutiH /
pashunidarshanAcca"atho 'yaM vA"(bR^i.u. 1 / 4 / 16) ityAdlokashruteshcAtmano vR^ittiparipipAlayiShayAdhamarNAnivaM devAH paratantrAnmanuShyAnpratyamR^itatvaprAptiM prati vidhnaM kuryuriti nyAyyaivaiShA shaDkA /
svapashUnsvasharIrANIva ca rakShanti devAH /
mahattarAM hi vR^ittiM karmAdhInAM darshayShyati devAdInAM bahupashusamatayaikaikasya puruShasya /
"tasmAndepAM tanna priyaM yadetanmanudhyA vidyAH"(1 / 4 / 10) iti hahi vakShyati /
"yathA ha vai svAya lokAyAriShTimicchedevaM haivaMvide sarvANi bhUtAnyariShTimicchanti"(1 / 4 / 16) iti ca /
brahyAvishve pArArthyanivR^itterna svalokatvaM pashutvaJNcetyamiprAyo 'priyAriShTivacanAbhyAmavagamyate /
tasmAdbrahyAvido brahyavidyAphalarprApta prati kuryureva vidhnaM devAH, prabhAvavantashca hi te /
nanvevaM satyanyAsvapi karmaphalaprAptipudevAnAM vidhnakaraNaMpeyapAnasamam /
hanta tarhyAvisrambho 'bhyudayaniHshreyasasAdhanA. nuShThAneShu /
tatheshvarasyAcintaya. shaktitvAdvidhnakaraNe prabhutvam /
tathA kAlakarmamantrauShadhitapasAm /
eShAM hi phalasampattivipattihetutvaM shAstre loke ca prasidvam /
ato 'pyanAshvAsaH shAstrArthAnuShThAne /
na;sarvapadArthAnAM niyatanimittopAdAnAt, jagadvaicitryadarshanAcca /
svabhAvapakShe ca tadubhayAnupapatteH /
'sukhaduHkhAdi phalanimittaM karma'ityetasminpakShe sthite vedasmR^itinyAyalokaparigR^ihIte, deveshvarakAlAstAvanna karmaphalaviparyAsakartAraH, karmaNAM kAN^kShitakArakatvAt /
karma hi shubhAshubhaM puruShANAM devakAleshvarAdikArakamanapekShya nAtmAnaM prati labhate, labdhAtmakamapi phaladAne 'samartham, kriyAyA hi kArakAdyanekanimittopAdAnasvAbhAvyAt /
tasmAtkriyAnuguNA hi deveshvarAdaya iti karmasu tAvanna phalaprAptiM pratyavisrambhaH /
karmaNAmapyeShAM vashAnigatvaM kvacit, svasAmarthyasyApraNodyatvAt /
karmakAladaivadravyAdisvabhAvAnAM guNapradhAnabhAvastvaniyato durvij~neyashceti tatkR^ito moho lokasya - karmaiva kArakaM nAnyatphalaprAptAviti kecitaM;daivamevetyapare;kAla ityeke;dravyAdisvabhAva iti kecit;sarva ete saMhatA evetyapare /
tatra karmaNaH prAdhAnyamaN^gIkR^itya vedasmR^itivAdAH -"puNyo vai puNyena karmaNA bhavati pApaH pApena"(bR^i.u.3 / 2 / 13) ityAdayaH /
yadyapyeShAM svaviShaye kasyacitprAdhAnyodbhava itareShAM tatkAlInaprAdhAnyashaktistambhaH, tathApi na karmaNaH phalaprAptiM pratyanaikAntikatvam, shAstranyAyanirdhAritatvAtkarmaprAdhAnyasya /
na;avidyApagamamAtratvAd brahmaprAptiphalasya - yaduktaM brahmaprAptiphalaM prati devA vighnaM kuryuriti, tatra na devAnAM vighnakaraNe sAmarthyam;kasmAt? vidyAkAlAnantaritatvAd brahmaprAptiphalasya /
katham? yathA loke draShTushcakShuSha Alokena saMyogo yatkAlaH, tatkAla eva rUpAbhivyaktiH /
evamAtmaviShayaM vij~nAnaM yatkAlam, tatkAla eva tadviShayaj~nAnatirobhAvaH syAt /
ato brahmavidyAyAM satyAmavidyAkAryAnupapatteH pradIpa iva tamaHkAryasya, kena kasya vighnaM kuryurdevAH - yatrAtmatvameva devAnAM brahmavidaH /
tadetadAha - AtmA svarUpaM dhyeyaM yattatsarvashAstrairvij~neyaM brahma, hi yasmAt, eShAM devAnAm, sabrahmavidbhavati /
brahmavidyAsamakAlamevAvidyAmAtravyavadhAnApagamAcchuktikAyA iva rajatAbhAsAyAH shuktikAtvamityavocAma /
ato nAtmanaH pratikUlatve devAnAM prayatnaH sambhavati /
yasya hyanAtmabhUtaM phalaM deshakAlanimittAntaritam, tatrAnAtmaviShaye saphalaH prayatno vighnAcaraNAya devAnAm /
na tviha vidyAsamakAla AtmabhUte deshakAlanimittAnantarite, avasarAnupapatteH /
evaM tarhi vidyApratyayasantatyabhAvAd viparItapratyayatatkAryayoshca darshanAd antya evAtmapratyayo 'vidyAnivartako na tu pUrva iti /
na;prathamenAnaikAntikatvAt /
yadi hi prathama AtmaviShayaH pratyayo 'vidyAM na nivartayati, tathAntyo 'pi, tulyaviShayatvAt /
evaM tarhi santato 'vidyAnivartako na vicchinna iti /
na, jIvanAdau sati santatyanupapatteH /
na hi jIvanAdihetuke pratyaye sati vidyApratyayasantatirupapadyate, virodhAt /
atha jIvanAdipratyayatiraskaraNenaiva AmaraNAntAdvidyAsantatiriti cenna, pratyayeyattAsamantAnAnavadhAraNAcchAstrArthAnavadhAraNadoShAt /
iyatAM pratyayAnAM santatiravidyAyA nivartiketyanavadhAraNAcchAstrArtho nAvadhriyeta, taccAniShTam /
santatimAtratve 'vadhArita eveti cet? na, AdyantayoravisheShAt /
prathamA vidyApratyayasantatirmaraNakAlAntA veti visheShAbhAvAt, AdyantayoH pratyayoH pUrvoktau doShau prasajyeyAtAm /
evaM tarhyanivartaka eveti cet? na,"tasmAttatsarvamabhavat"(bR^i.u.1 / 4 / 10) iti shruteH /
"bhidyate hR^idayagranthiH"(mu.u.2 / 2 / 8) "tatra ko mohaH" (IshA.7) ityAdi shrutibhyashca /
arthavAda iti cet? na, sarvashAkhopaniShadaH /
pratyakShapramitAtmaviShayatvAdastyeveti cet? na, uktaparihAratvAt /
avidyAshokamohabhayAdidoShanivR^itteH pratyakShatvAditi coktaH parihAraH /
tasmAdAdyo 'ntyaH santato 'santatashcetyacodyametat /
avidyAdidoShanivR^ittiphalAvasAnatvAdvidhAyAH /
ya evAvidyAdidoShanivR^ittiphalakR^itpratyaya Adyo 'ntyaH santato 'santato vA sa eva vidyetyabhyupagamAnna codyasyAvatAragandho 'pyasti /
yattUktaM viparItapratyayatatkAryayoshca darshanAditi, na;taccheShasthitihetutvAt /
yena karmaNA sharIramArabdhaM tadviparItapratyayadoShanimittatvAttasya tathAbhUtasyaiva viparItapratyayadoShasaMyuktasya phaladAne sAvarthyamiti, yAvaccharIrapAtaH tAvatphalopabhogAN^gatayA viparItapratyayaM rAgAdidoShaM ca tAvanmAtramAkShipatyeva, mukteShuvatpravR^ittaphalatvAttaddhetukasya karmaNaH /
tena na tasya nivartukA vidyA, avirodhAt /
kiM tarhi svAshrayAdeva svAtmavirodhyavidyAkAryaM yadutpitsu tanniruNAddhi, anAgatatvAt /
atItaM hItarat /
kiJNca, na ca viparItapratyayo vidyAvata utpadyate, nirviShayatvAt /
anavadhR^itaviShayavisheShasvarUpaM hi sAmAnyamAtramAshritya viparItapratyaya utpadyamAna utpadyate, yathA shuktikAyAM rajatamiti /
sa ca viShayavisheShAvadhAraNavato 'sheShaviparItapratyayAshrayasyopamarditatvAnna pUrvavatsambhavati, shuktikAdau samyakpratyayAtpattau punagdarshanAt /
kvacittu vidyAyAH pUrvotpannaviparItapratyayajanitasaMskArebhyo viparItapratyayAvabhAsAH smR^itayo jAyamAnAviparItapratyayabhrAntimakasmAtkurvanti;yathA vij~nAtadigvibhAgasyApyakasmAddigviparyayavibhramaH /
samyagj~nAnavato 'pi cetpUrvavadviparItapratyaya utpadyate, samyagj~nAne 'pyavisrambhAcchAstrArthavij~nAnAdau pravR^ittirasamaJNjasA syAtsarvaM ca pramANamapramANaM sampadyeta pramANApramANayorvisheShAnupapatteH /
etena'samyagj~nAnAnantarameva sharIrapAtAbhAvaH kasmAt? 'ityetat parihR^itam /
j~nAnotpatteH prAgUrdhvaM tatkAlajanmAntarasaJNcitAnAM vinAshaH siddho bhavati phalaprAptivighnaniShedhashrutereva /
"kShIyante cAsya karmANi"(mu.u.2 / 2 / 8) "tasya tAvadeva ciram"(chA.u.6 / 14 / 2) "sarve pApmAnaH pradrUyante"(chA.u.5 / 24 / 3) "taM viditvA na lipyate karmaNA pApakena"(bR^i.u.4 / 4 / 23) "etamu haivaite na tarataH"(4 / 4 / 22) "nainaM kR^itAkR^ite tapataH"(4 / 4 / 22) "etaM ha vAva na tapati"(tai.u.2 / 9 / 1) "na bibheti kutashcana"(tai.u.2 / 9 / 1) ityAdi shrutibhyashca /
"j~nAnAgniH sarvakarmANi bhasmasAtkurute"(gItA 4 / 37) ityAdismR^itibhyashca /
yattu R^iNaiH pratibadhyata iti, tanna, avidyAvadvipayatvAt /
avidyAvAnhi R^iNI, tasya kartR^itvAdyupapatteH /
'yatra vA anyadiva syAttatrAnyo 'nyatpashyet'(4 / 3 / 31) iti hi vakShyati /
ananyatsadvastvAtmAkhyaM yatrAvidyAyAM satyAmanyadivasyAttimirakR^itadvitIyacandravat, tatrAvidyAkR^itAnekakArakApekShaM darshanAdikarma tatkR^itaM phalaM ca darshayati,"tatrAnyo 'nyatpashyet"ityAdinA /
yatra punarvidyAyAM satyAmavidyAkR^itAnekatvabhramaprahANam,"tatkena kaM pashyet"(4 / 5 / 15) iti karmAsambhavaM darshayati /
tasmAdavidyAvadviShaya eva R^iNitvam, karmasambhavAt;netaratra /
etaccottaratra vyAcikhyAsiShyamANairevavAkyairvistareNa pradarshayiShyAmaH /
tadyathehaiva  tAvat - atha yaH kashcidabrahmavid  anyAmAtmAno vyatiriktAM yAM kAJNciddevatAm, upAste stutinamaskArayAgabalyupahArapraNidhAnAdinA upa Aste - anyo 'sAvanAtmA mattaH pR^ithak, anyo 'hamasmyadhikR^itaH, mayAsmai R^iNivatpratikartavyam - ityevampratyayo veda vijAnAti tattvam /
na sa kevalamevaMbhUto 'vidvAnavidyAdoShavAneva, kiM tarhi? yathA pashurgavAdirvAhanadohanAdyupakArairupabhujyate, evaM sa ijyAdyanekopakArairupabhoktavyatvAdekaikena devAdInAm, ataH pashuriva sarvArtheShu karmasvadhikR^ita ityarthaH /
etasya hyaviduSho varNAshramAdipravibhAgavato 'dhikR^itasya karmaNo vidyAsahitasya kevalasya ca shAstroktasya kAryaM manuShyatvAdiko brahmAnta utkarShaH /
shAstroktaviparItasya ca svAbhAvikasya kAryaM manuShyatvAdika eva sthAvarAnto 'pakarShaH /
yathA caitattathA"atha trayo vAva lokAH" (1 / 5 / 16) ityAdinA vakShyAmaH kR^itsnenaivAdhyAyasheSheNa /
vidyayAshca kAryaM sarvAtmabhAvApattirityetatsaN^kShepato darshitam /
sarvAhIyamupaniShad vidyAvidyAvibhAgapradarshanenaivopakShINA /
yathA caiShor'thaH kR^itsnasya shAstrasya tathA pradarshayiShyAmaH /
yasmAdevam, tasmAdavidyAvantaM puruShaM prati devA Ishata eva vighnaM kartumanugrahaM cetyetaddarshayati - yathA ha vai loke bahavo go-ashvAdayaH pashavo manuShyaM svAminamAtmano 'dhiShThAtAraM bhuJNjyuH pAlayeyurevaM bahupashusthAnIya ekaiko 'vidvAnpuruSho devAn - devAniti pitrAdyupalakShaNArtham - bhunakti pAlayatIti /
ima indrAdayo 'nye matto mameshitAro bhR^itya ivAhameShAM stutinamaskArejyAdinArAdhanaM kR^itvAbhyudayaM niHshreyasaM ca tatprattaMphalaM prApsyAmItyevamabhisandhiH /
tatra loke bahupashumato yathaikasminneva pashAvAdIyamAne vyAghrAdinApahiyamANe mahadapriyaM bhavati, tathA bahupashusthAnIya ekasminpuruShe pashubhAvAd vyuttiShThatyapriyaM bhavatIti, kiM citraM devAnAM bahupashvapaharaNa iva kuTuMbinaH /
tasmAdeShAM devAnAM tanna priyam, kiM tat? yadetadbrahmAtmatattvaM kathaJNcana manuShyA vidyurvijAnIyuH tathA ca smaraNamanugItAsu bhagavato vyAsasya - "kriyAvadbhirhi kaunteya devalokaH samAvR^itaH /
na caitadiShTaM devAnAM maryairupari vartanam //
" ato devAH pashUniva vyAghrAdibhyo brahmavij~nAnAdvighnamAcikIrShanti;asmadupabhogyatvAnmAvyuttiShTheyuriti /
yaM tu mumocayiShanti taM shraddhAdibhiryokShyanti viparItamashraddhAdibhiH /
tasmAnmumukShurdevArAdhanaparaH shraddhAbhaktiparaH praNayo 'pramAdI syAdvidyAprAptiM ati vidyAM pratIti vA kAkvaitatpradarshitaM bhavati devApriyavAkyena //10//




_______________________________________________________________________

START BrhUp 1,4.11

#<brahma vA idam agra AsId ekam eva |
tad ekaM san na vyabhavat |
tac chreyo rUpam atyasR^ijata kShatraM, yAny etAni devatrA kShatrANIndro varuNaH somo rudraH parjanyo yamo mR^ityur IshAna iti |
tasmAt kShatrAt paraM nAsti |
tasmAd brAhmaNaH kShatriyaM adhastAd upAste rAjasUye |
kShatra eva tad yasho dadhAti |
saiShA kShatrasya yonir yad brahma |
tasmAd yady api rAjA paramatAM gacchati brahmaivAntata upanishrayati svAM yonim |
ya u enaM hinasti svAM sa yonim R^icchati |
sa pApIyAn bhavati yathA shreyAMsaM hiMsitvA || BrhUp_1,4.11 ||>#

__________


BrhUpBh_1,4.11 sUtritaH shAsrArthaH"AtmetyevopAsIta"iti /
tasya ca vyAcikhyAsitasyasArthavAdena"tadAhuryadbrahmavidyayA" ityAdinA sambandhaprayojane abhihite /
avidyAyAshcasaMsArAdhikArakAraNatvamuktam"atha yo 'nyAM devatAmupAste"ityAdinA /
tatrAvidvAnR^iNI pashavaddevAdikarmakartavyatayA paratantra ityuktam /
kiM punardevAdikarmavyatvenimittam? varNA AshramAshca /
tatra ke varNAH? ityataidamArabhyate /
yannimittasambaddheShu karmasvayaM paratantra evAdhikR^itaH saMsArIti /
etasyaivArthasya pradarshanAyAgnisargAnantaramindrAdisargo noktaH /
agnestu sargaH prajApateH sR^iShTiparipUraNAya pradarshitaH /
ayaM ca indrAdisargastatraiva draShTavyastaccheShatvAt /
iha tu sa evAmidhIyate 'viduShaH karmAdhikArahetupradarshanAya- brahma vA idamagra AsIdyadagniM sR^iShTvA agnirUpApannaM brahma /
brAhmaNajAtyamimAnAd brahmetyabhidhIyate /
vai idaM kShatrAdijjAtaM brahmaivAbhinnamAsIdekameva /
nAsItkShatrAdibhedaH /
tadbrahmaikaM kShatrAdiparipAlayitrAdishUnyaM sadaM na vyabhavat- na vibhUtavat, karmaNe nAlamAsIdityarthaH /
tatastadbrahma'brAhmaNo 'smi mametthaM kartavyam'iti brAhmaNajAtinimittaM karma cikIrShu-AtmanaH karmakartR^itvavibhUtyai shreyorUpaM prashastarUpam atyasR^ijatAtishayenAsR^ijata-sR^iShTavat /
kiM punastadyatsR^iShTam? kShatraM kShatriyajAtiH, tadvyaktibhedena pradarshayati-yAnyetAni prasiddhAni loke devatrA deveShu kShatrANIti /
jAtyAkhyAyAM pakShe bahuvacanasmaraNAd vyaktibahutvAdvA bhedopacAreNa bahuvacanam /
kAni punastAni? ityAhatatrAbhipiktA eva visheShato nirdishyante-indro devAnAM rAjA, varuNo yAdasAm, somo brAhmaNAnAm, rudraH pashUnAm, parjanyo vidyudAdInAm, yamaH pitÌNAm, mR^ityurogAdInAm, IshAnobhAsAm-ityevamAdIni deveShukShatrANi /
tadanu, indrAdikShatradevatAdhiShThitAni purUravaHprabhR^itIni sR^iShTAnyeva draShTavyAni /
tadartha eva hi devakShatrasargaH prastutaH /
yasmAdbrahmaNAtishayena sR^iShTaM kShatraM tasmAtkShatrAtparaM nAsti brAhmaNajAterapi niyansR^i /
tasmAdbrAhmaNaH kAraNabhAto 'pi kShatriyasya kShatriyamadhastAdvyavasthitaH sannuparisthitamupAste /
kka? rAjasUye /
kShatra eva tadAtmIyaM yashaH khyAtirUpaM brahmeti dadhAti sthApayati /
rAjasUyAbhiShiktenAsandyAM sthitena rAj~nA Amantrito brahmanniti R^itvikpunastaM pratyAha"tvaM rAjanbrahmAsi"iti /
tadetadabhidhIyate -"kShatra eva tadyasho dadhAti"iti /
saiShA prakR^itA kShatrasya yonireva yadbrahma /
tasmAdyadyati rAjA paramatAM rAjasUyAbhiShekaguNaM gacchatyApnoti brahmaiva brAhmaNajAtimedha, antato 'nte karmaparisamAptAvupanikShayatyAshrayati svAM yonim, purohitaM puro nidhatta ityarthaH /
yastu punarbalAbhimAnAtsvAM yoniM brAhmaNajAtiM brAhmaNaM ya u enaM hinasti hiMsati nyagbhAvena pashyati, svAmAtmAyAmeva sa yonimR^icchati-svaM prasavaM vicchinatti vinAshayati-svaM prasavaM vicchinatti vinAshayati /
sa etatkR^itvA pApIyAnpApataro bhavati /
pUrvamapi kShatriyaH pApa eva krUratvAdAtmaprasavahiMsayA sutarAm /
yathA loke shreyAMsaM prashastataraM hiMsitvA paribhUya pApataro bhavati tadvat //11//



kShatre sR^iShTe 'pi-




_______________________________________________________________________

START BrhUp 1,4.12

#<sa naiva vyabhavat |
sa visham asR^ijata |
yAny etAni devajAtAni gaNasha AkhyAyante vasavo rudrA AdityA vishve devA maruta iti || BrhUp_1,4.12 ||>#

__________


BrhUpBh_1,4.12 sa naiva vyabhavat, karmaNe brahma tathA navyabhavat, vittopArjayiturabhAvAt /
sa vishamasR^ijata karmasAdhanavittopArjanAya /
kaH punarasau viT? yAnyetAni devajAtAni-svArthe niShThA, ya ete devajAtibhedA ityarthaH;gaNasho gaNaM gaNam, AkhyAyante kathyante /
gaNaprAyA hi vishaH, prAyeNa saMhatA hi vittopArjane samarthAH na ekaikashaH /
vasavaH aShTasaN^khyo gaNaH, tathaikAdasha rudrAH, dvAdashAdityAH, vishvedevAsrayodasha vishvAyA apatyAni, sarve vA devAH, marutaH sapta sapta gaNAH //12//






_______________________________________________________________________

START BrhUp 1,4.13

#<sa naiva vyabhavat |
sa shaudraM varNam asR^ijata pUShaNam |
iyaM vai pUShA |
iyaM hIdaM sarvaM puShyati yad idaM kiJNca || BrhUp_1,4.13 ||>#

__________


BrhUpBh_1,4.13 sa paricArakabhAvAtpunarapi naiva vyabhavat, sa shaudraM varNamasR^ijata- shUdra eva shaudraH, svArthe 'Ni vR^iddhiH /
kaH punarasau shaudro varNo yaH sR^iShTaH? pUShaNam- puNyatIti pUShA kaH punarasau pUShA? iti visheShatastannirdishati- iyaM pR^ithivI pUpA /
svayameva nirvacanamAha- iyaM hIdaM sarvaM puShyati yadidaM kiJNca //13//




_______________________________________________________________________

START BrhUp 1,4.14

#<sa naiva vyabhavat |
tac chreyo rUpam atyasR^ijata dharmam |
tad etat kShatrasya kShatraM yad dharmaH |
tasmAd dharmAt paraM nAsti |
atho abalIyAn balIyAMsam AshaMsate dharmeNa |
yathA rAj~naivam |
yo vai sa dharmaH satyaM vai tat |
tasmAt satyaM vadantam Ahur dharmaM vadatIti |
dharmaM vA vadantaM satyaM vadatIti |
etad dhy evaitad ubhayaM bhavati || BrhUp_1,4.14 ||>#

__________


BrhUpBh_1,4.14 sa caturaH sR^iShTvApi varNAnnaiva vyabhavat, ugratvAtkShatrasyAniyatAshaN^kayA /
tacchreyorUpamatyasR^ijata, kiM tat? dharmam;tadetacchreyorUpaM sR^iShTaM kShatrasya kShatraM kShatrasyApi niyantR^i, ugrAdapyugram, yaddharmo yo dharmaH;tasmAtkShatrasyApi niyantR^itvAddharmAtparaM nAsti;tena hi niyamyante sarve /
tatkatham? ityucyate- atho apyabalIyAndurbalataro balIyAMsamAtmano balavattaramapyAshaMsate kAmayate jetuM dharmeNa balena;yathA loke rAj~nA sarvabalavattamenApi kuTumbikaH; evam;tasmAtsiddhaM dharmasya sarvabalavattaratvAtsarvaniyantR^itvam /
yo vai sa dharmo vyavahAralakShaNo laukikairvyavahriyamANaH satyaM vai tat;satyamiti yathAstrArthatA;sa evAnuShThIyamAno dharmanAmA bhavati, shAstrArthatvena j~nAyamAnastu satyaM bhavati /
yasmAdevaM tasmAtsatyaM yathAshAstraM vadantaM vyavahArakAla AhuH samIpasthA ubhayavivekaj~nAH- dharma vadatIti, prasiddhaM laukikaM nyAyaM vadatIti /
tathA viparyayeNa dharma vA laukikaM vyavahAraM vadantamAhuH- satyaM vadati, shAstrAdanapetaM vadatIti /
etadyaduktamubhayaM j~nAyamAnamanuShThIyamAnaM caitaddharma eva bhavati /
tasmAtsa dharmo j~nAnAnuShTAnalakShaNaH shAstraj~nAnanitarAMshca sarvAneva niyamayati /
tasmAtsa kShatrasyApi kShatram /
atastadabhimAno 'vidvAMstadvisheShAnuShThAnAya brahmakShatraviTshUdranimittavisheShamabhimanyate /
tAni ca nisargata eva karmAdhikAranimittAni //14//




_______________________________________________________________________

START BrhUp 1,4.15

#<tad etad brahma kShatraM viT shUdraH |
tad agninaiva deveShu brahmAbhavad brAhmaNo manuShyeShu, kShatriyeNa kShatriyaH, vaishyena vaishyaH, shUdreNa shUdraH |
tasmAd agnAv eva deveShu lokam icchante brAhmaNe manuShyeShu |
etAbhyAM hi rUpAbhyAM brahmAbhavat |
atha yo ha vA asmAl lokAt svaM lokam adR^iShTvA praiti sa enam avidito na bhunakti yathA vedo vAnanUkto 'nyad vA karmAkR^itam |
yadi ha vA apy anevaMvin mahatpuNyaM karma karoti tad dhAsyAntataH kShIyata eva |
AtmAnam eva lokam upAsIta |
sa ya AtmAnam eva lokam upAste na hAsya karma kShIyate |
asmAd dhy evAtmano yadyat kAmayate tattat sR^ijate || BrhUp_1,4.15 ||>#

__________


BrhUpBh_1,4.15 tadetaccAturvarNyaM sR^iShTam - brahma kShatraM viTshUdra iti;uttarArthaM upasaMhAraH yattatsraShTR^i brahma, tadagninaivanAnyena rUpeNa deveShu brahma, brAhmaNajAtirabhavat /
brAhmaNA brAhmaNasvarUpeNa manuShyeShu brahmAbhavat, itareShu varNeShu vikArAntaraM prApya, kShatriyeNa kShatriyo 'bhavadindrAdidevatAdhiShThitaH, vaishyena vaishyaH, shUdreNa shUdraH /
yasmAtkShatrAdiShu vikArApannam, agnau brAhmaNa e cAvikR^itaM sraShTR^i brahma, tasmAdagnAveva deveShu devAnAM madhye lokaM karmaphalam, icchantyagnisambaddhaM karma kR^itvetyarthaH /
tadarthameva hi tadbrahma karmAdhikaraNatvenAgnirUpeNa vyavasthitam /
tasmAt tasminnagnau karma kR^itvA tatphalaM prArthayanta ityetadupapannam /
brahmaNe manuShyeShu - manuShyANAM punarmadhye karmaphalecchAyAM nAgnyAdinimittakriyApekShA, kiM tarhi? jAtimAtrasvarUpapratilambhenaiva puruShArthasiddhiH /
yatra nu devAdhInA puruShArthasiddhiH, tatraivAgnyAdisambaddhakriyApekShA /
smR^iteshca - "japyenaiva tu saMsidhyedbrAhmaNo nAtra saMshayaH /
kuryAdanyanna vA kuryAnmaitro brAhmaNa ucyate //
" (manu.2 / 87) iti /
pArivrAjyadarshanAcca /
tasmAdbrahmaNatva eva manuShyeShu lokaM karmaphalamicchanti /
yasmAdetAbhyAM hi brAhmaNAgnirUpAbhyAM karmakartradhikaraNarUpAbhyAM yatsraShTR^i brahma sAkShAdabhavat /
atra tu paramAtmalokamagnau brAhmaNe cecchantIti kecit /
tadasat, avidyAdhikAre karmAdhikArArthaM varNavibhAgasya prastutatvAt, pareNa ca visheShaNAt;yadi hyatra lokashabdena para evAtmocyeta, pareNa visheShaNamanarthakaM syAt'svaM lokamadR^iShTvA'iti /
svalokavyatiriktashcedagnyadhInatayA prArthyamAnaH prakR^ito lokaH, tataH svam, iti yuktaM visheShaNam, prakR^itaparalokanivR^ittyarthatvAt;svatvena cAvyabhicArAtparamAtmalokasya, avidyAkR^itAnAM ca svatvavyabhicArAt /
bravIti ca karmakR^itAnAM vyabhicAram-'kShIyata eva'iti /
brahmaNA sR^iShTA varNAH karmArtham;tacca karma dharmAkhyaM sarvAneva kartavyatayA niyantR^i puruShArthasAdhanaM va /
tasmAttenaiva cetkarmaNA svo lokaH paramAtmAkhyo 'vidito 'pi prApyate, kiM tasyaiva padanIyatvena kriyata ityata Aha-atheti pUrvapakShavinivR^ittyarthaH;yaH kashcit, ha vai asmAtsaMsArikAmakarmahetukAdagnyadhInakarmAbhimAnatayA vA brAhmaNajAtimAtrakarmAbhimAnatayA vA AgantukAdasvabhUtAllokAt, svaM lokamAtmAkhyam AtmatvenAvyabhicAritvAt, adR^iShTA -'ahaM brahmAsmi'iti, praiti mriyate;sa yadyapi svo lokaH, avidito 'vidyayA vyavahito 'sva ivAj~nAtaH enam - saN^khyApUraNa iva laukika AtmAnam na bhunakti na pAlayati shokamohabhayAdidoShApanayena /
yathA ca loke vedo 'nanukto 'nadhItaH karmAdyavabodhakatvena na bhunakti, anyadvA laukikaM kR^iShyAdi karmAkR^itaM svAtmanAnabhivyaJNjitam AtmIyaphalapradAnena na bhunakti, evamAtmA svo lokaH svenaiva nityAtmasvarUpeNAnabhivyaJNjito 'vidyAdi prahANena na bhunaktyeva /
nanu kiM svalokadarshananimittaparipAlanena? karmaNaH phalaprAptidhrauvyAt, iShTaphalanimittasya ca karmaNo bAhulyAt, tannimittaM pAlanamakShayaM bhaviShyati /
tanna, kR^itasya kShayavattvAt;ityetadAha - yadiha vai saMsAre 'dbhutavatkashcinmahAtmApi, anevaMvit-svaM lokaM yathoktena vidhinA avidvAn, mahadbahu ashvamedhAdi puNyaM karma iShTaphalameva nairantaryeNa karoti,'anenaivAnantyaM mama bhaviShyati'iti, tatkarma hAsyAvidyAvato 'vidyAjanitakAmahetutvAt svapnadarshanavibhramodbhUtavibhUtivadantato 'nte phalopabhogasya kShIyata eva /
tatkAraNayoravidyAkAmayoshcalatvAt, kR^itakShayaghnauvyopapattiH /
tasmAnna puNyakarmaphalapAlanAnantyAshA astyeva /
ata AtmAnameva svaM lokam -'AtmAnam'iti'svaM lokam'ityasminnarthe, svaM lokamiti prakR^itatvAt, iha ca svashabdasyAprayogAt - upAsIta /
sa ya AtmAnameva lokamupAste, tasya kim? ityucyate - na hAsya karma kShIyate;karmAbhAvAdeva, iti nityAnuvAdaH /
yathAviduShaH karmakShayalakShaNaM saMsAraduHkhaM santatameva,na tathA tadasya vidyata ityarthaH /
"mithilAyAM pradIptAyAM na me dahyati kiJNcana"iti yadvat /
svAtmalokopAsakasya viduSho vidyAsaMyogAtkarmaiva na kShIyata ityapare varShayanti /
lokashabdArthaM ca karmasamavAyinaM dvidhA parikalpayanti kila eko vyAkR^itAvasthA karmAshrayo loko hairaNyagarbhAkhyaH, taM karmasamavAyinaM lokaM vyAkR^itaM paricchinnaM ya upAste, tasya kila paricchinnaM ya upAste, tasya kila paricchinnakarmAtmadarshinaH karma kShIyate /
tameva karmasamavAyinaM lokamavyAkR^itAvasthaM kAraNarUpamApAdya yastUpAste, tasyAparicchinnakarmAtmadarshitvAttasya yastUpAste, tasyAparicchinnakarmAtmadarshitvAttasya karma na kShIyata iti /
bhavatIyaM shobhanA kalpanA na tu shrautI /
svalokashabdena prakR^itasya paramAtmano 'bhihitatvAt /
svaM lokamiti prastutya svashabdaM vihAyAtmashabdaprakShepeNa punastasyaiva pratinirdeshAdAtmAnameva lokamupAsIteti /
tatra karmasamavAyilokakalpanAyA anavasara eva /
pareNa ca kevalavidyAviShayeNa visheShaNAt -"kiM prajayA kariShyAmo yeShAM no 'yamAtmAyaM lokaH"(bR^i.u.4 / 4 / 22) ithi /
putrakarmAparavidyAkR^itebhyo hi lokebhyo vishinaShTi'ayamAtmA no lokaH'iti /
"na hAsya kenacana karmaNA loko mIyata eSho 'sya paramo lokaH"iti ca /
taiH savisheShaNairasyaikavAkyatA yuktA, ihApi svaM lokamiti visheShaNadarshanAt /
asmAtkAmayata ityayuktamiti cet - iha svo lokaH paramAtmA, tadupAsanAtsa eva bhavatIti sthite, yadyatkAmayate tattadasmAdAtmanaH sR^ijata ithi tadAtmaprAptivyatirekeNa phalavacanamayuktamiti cet, na;svalokopAsanastutiparatvat svasmAdeva lokAtsarvamiShTaM sampadyata ityarthaH;nAnyadataH prArthanIyamAptakAmatvAt,"AtmataH prANa Atmata AshA" (chA.u.7 / 23 / 1) ityAdi shrutyantare yathA /
sarvAtmabhAvapradarshanArtho vA pUrvavat /
yadi hi para evAtmA sampadyate tadA yuktaH asmAddhyevAtmanaH ityAtmashabdaprayogaH, svasmAdeva prakR^itAdAtmano lokAdityevamarthaH /
anyathA'avyAkR^itAvasthAtkarmaNo lokAt'iti savisheShaNamavakShyAt prakR^itaparamAtmalokavyAvR^ittaye vyAkR^itAvasthAvyAvR^ittaye ca /
na hyasminprakR^ite visheShite 'shrutAntarAlAvasthApratipattuM shakyate //15//



atho ayaM vA AtmA /
atrAvidvAn varNAshramAdyabhimAno dharmeNa niyamyamAno devAdikarmakartavyatayA pashuvatparatantra ityuktam /
kAni punastAni karmANi yatkartavyatayA pashuvatparatantro bhavati? ke vA te devAdayo yeShAM karmabhiH pashuvadupakaroti? iti tadubhayaM prapaJNcayati- 



_______________________________________________________________________

START BrhUp 1,4.16

#<atho ayaM vA AtmA sarveShAM bhUtAnAM lokaH |
sa yaj juhoti yad yajate tena devAnAM lokaH |
atha yad anubrUte tena R^iShINAm |
atha yat pitR^ibhyo nipR^iNAti yat prajAm icchate tena pitÌNAm |
atha yan manuShyAn vAsayate yad ebhyo 'shanaM dadAti tena manuShyANAm |
atha yat pashubhyas tR^iNodakaM vindati tena pashUnAm |
yad asya gR^iheShu shvApadA vayAMsy A pipIlikAbhya upajIvanti tena teShAM lokaH |
yathA ha vai svAya lokAyAriShTim icchet |
evaM haivaMvide sarvadA sarvANi bhUtAny ariShTim icchanti |
tad vA etad viditaM mImAMsitam || BrhUp_1,4.16 ||>#

__________


BrhUpBh_1,4.16 atho ityayaM vAkyopanyAsArthaH /
ayaM yaH prakR^ito gR^ihI karmAdhikR^ito 'vidvAJNcharIrendriyasaN^ghAtAdivishiShTaH piNDa Atmetyucyate;sarveShAM varNAshramAdivihitaiH karmabhirupakAritvAt /
kaiH punaH karmavisheShairupakurvan keShAM bhUtavisheShANAM lokaH? ityucyate - sa gR^ihI yajjuhoti yadyajate, yAgo devatAmuddishya svatvaparityAgaH, sa eva parityAgaH, sa eva AsecanAdhiko homaH tena homayAgalakShaNena karmaNAvashyakartavyatvena devAnAM pashuvatparatantratvena pratibaddha iti lokaH /
atha yadanubrUte svAdhyAyamadhIte 'harahastena R^iShINAM lokaH /
atha yatpitR^ibhyo nipR^iNAti prayacchati piNDodakAdi, yacca prajAmicchati prajArthamudyamaM karoti - icchA cotpattyupalakShaNArthA - prajAM cotpAdayatItyarthaH, tena karmaNAvashyakartavyatvena pitR^iNAM bhogyatvena paratantro lokaH /
atha yanmanuShyAnvAsayate gR^ihe, yacca tebhyo vasadbhyo 'vasadbhyo vA arthibhyo 'shanaM dadAti, tena manuShyANAm;atha yatpashubhyastR^iNodakaM vindati lambhayati, tena pashUnAm;yadasya gR^iheShu shvApadA vayAMsi ca pipIlikAbhiH saha kaNabalibhANDakShAlanAdyupajIvanti, tena teShAM lokaH /
yasmAdayametAni karmANi kurvannupakaroti devAdibhyaH, tasmAdyathA ha vai loke svApya lokAya svasmai dehAyAriShTamavinAshaM svatvabhAvApracyutimicchet svatvabhAvapracyutibhayAtpoShaNarakShaNAdibhiH sarvataH paripAlayet, evaM haivaMvide'sarvabhUtabhogyo 'hamanena prakAreNa mayA avashyamR^iNivatpratikartavyam'ityevamAtmAnaM parikalpitavate sarvANi bhUtAni devAdIni yathoktAni ariShTimavinAshamicchanti svatvApracyutyai sarvataH saMrakShanti kuTumbina iva pashUn -"tasmAdeShAM tanna priyam"ityuktam /
tadvA etattadetadyathoktAnAM karmaNAm R^iNavadavashyakartavyatvaM paJNcamahAyaj~naprakaraNe viditaM kartavyatayA mImAMsitaM vicAritaM cAvadAnaprakaraNe //16//



brahma vidvAMshcettasmAtpashubhAvAtkartavyatAbandhanarUpAtpratimucyate, kenAyaM kAritaH karmavandhanAdhikAre 'vasha iva pravartate, na punastadvimokShNopAye vidyAdhikAra iti nanUktaM devA rakShantIti /
bADham, karmAdhikArasvagocarArUDhAneva te 'pi rakShanti, anyathAkR^itAbhyAgamakR^itanAshaprasaN^gAt /
na tu sAmAnyaM puruShamAtraM vishiShTAdhikArAnArUDham;tasmAdbhavitavyaM tena, yena prerito 'vasha eva bahirmukho bhavati svasmAllokAt /
nanvavidyAsA, avidyAvAnihi bahirmukhIbhUtaH pravartate /
sApi naiva pravartikA;vastusvarUpAvarNAtmikA hi sA;pravartakabIjatvaM tu pratipadyate 'ndhatvamiva gartAdipatanapravR^ittihetuH /
evaM tarhyucyatAM kiM tad yatpravR^ittiheturiti? tadihAbhidhIyate - eShaNA kAmaH saH ,'svAbhAvikyAmavidyAyAM vartamAnA bAlAH parAcaH kAmAnanuyanti'iti kAThakashrutau, smR^itau ca -"kAma eSha krodha eShaH"(gItA 3 / 37) ityAdi, mAnave ca sarvA pravR^ittiH kAmahetukyeveti /
sa eShor'thaH savistaraH pradarshyata iha A adhyAyaparisamApteH - 




_______________________________________________________________________

START BrhUp 1,4.17

#<Atmaivedam agra AsId eka eva |
so 'kAmayata jAyA me syAd atha prajAyeya |
atha vittaM me syAd atha karma kurvIyeti |
etAvAn vai kAmaH |
necchaMsh canAto bhUyo vindet |
tasmAd apy etarhy ekAkI kAmayate -- jAyA me syAd atha prajAyeyAtha vittaM me syAd atha karma kurvIyeti |
sa yAvad apy eteShAm ekaikaM na prApnoty akR^itsna eva tAvan manyate |
tasyo kR^itsnatA |
mana evAsyAtmA |
vAg jAyA |
prANaH prajA |
cakShur mAnuShaM vittam |
cakShuShA hi tad vindate |
shrotraM daivam |
shrotreNa hi tac chR^iNoti |
AtmaivAsya karma |
AtmanA hi karma karoti |
sa eSha pAN^kto yaj~naH |
pAN^ktaH pashuH |
pAN^ktaH puruShaH |
pAN^ktam idaM sarvaM yad idaM kiJNca |
tad idaM sarvam Apnoti ya evaM veda || BrhUp_1,4.17 ||>#

__________


BrhUpBh_1,4.17 Atmaivedamagra AsIt /
Atmaiva svAbhAviko 'vidvAnkAryakaraNasaN^ghAtalakShaNo varNI, agre prAgdArasambandhAt,AtmetyabhidhIyate;tasmAdAtmanaH pR^ithagbhUtaM kAmyamAnaM jAyAdibhedarUpaM nAsIt;sa evaika AsIt - jAyAdyeShaNAbIjabhUtA vidyAvAneka evAsIt /
svAbhAvikyA svAtmani kartrAdikArakakriyAphalAtmakatAdhyAropalakShaNayA avidyAvAsanayA vAsitaH so 'kAmayata kAmitavAn /
katham? jAyA karmAdhikArahetubhUtA me mama kartuH syAt;tayA vinAhamanadhikR^ita eva karmaNi;ataH karmAdhikArasampattaye bhavejjAyA;athAhaM prajAyeya prajArUpeNAhamevotpadyeya /
atha vittaM me syAtkarmasAdhanaM gavAdilakShaNam athAhamabhyudayaniHshreyasasAdhanaM karma kurvIya;yenAhamanR^iNI bhUtvA devAdInAM lokAn prApnuyAm, tatkarma kurvIya;kAmyAni ca putravittasvargAdisAdhanAni /
etAvAnvai kAma etAvadviShayaparicchinna ityarthaH /
etAvAneva hi kAmayitavyo viShayo yaduta jAyAputravittakarmANi sAdhanalakShaNaiShaNA;lokAshca trayo manuShyalokaH pitR^iloko devaloka iti phalabhUtAH sAdhanaiShaNA, tasmAtsA ekaivaiShaNA yA lokaiShaNA /
saikaiva satyeShaNA sAdhanApekSheti dvidhA;ato 'vadhArayiShyati"ubhe hyete eShaNe eva"3 / 5 / 1) iti /
phalArthatvAtsarvArambhasya lokaiShaNArthaprAptA uktaiveti /
etAvAnvA etAvAneva kAma ityavadhriyate /
bhojane 'bhihite tR^iptirna hi pR^ithagabhidheyA, tadarthatvAdbhojanasya /
te ete eShaNe sAdhyasAdhanalakShaNe kAmaH, yena prayukto 'vidvAnavasha eva koshakAravadAtmAnaM veShTayati - karmamArga evAtmAnaM praNidadhadbahirmukhIbhUto na svaM lokaM pratijAnAti /
tathA ca taittirIyake -"agnimugdho haiva dhUmatAntaH svaM lokaM na pratijAnAti"iti /
kathaM punaretAvattvamavadhAryate kAmAnAm? anantatvAt /
anantA hi kAmAH, ityetadAshaN^kya hetumAha - yasmAd na icchan ca na icchannapi, ato 'smAtphalasAdhanalakShaNAd bhUyo 'dhikAraM na vindenna labheta /
na hi loke phalasAdhanavyatiriktaM dR^iShTamadR^iShTaM vA labdhavyamasti /
labdhavyaviShayo hi kAmaH, tasya caitadvyatirekeNAbhAvAt yuktaM vaktum'etAvAnvai kAmaH'iti /
etaduktaM bhavati - dR^iShTArthamadR^iShTArtha vA sAdhyasAdhanalakShaNam avidyAvatpuruShAdhikAraviShayameShaNAdvayaM kAmaH, ato 'smAdviduShA vyutthAtavyamiti /
yasmAdevamavidvAnAtmA kAmo pUrvaM kAmayAmAsa, tathA pUrvataro 'pi, eShA lokasthitiH prajApateshcaivameSha sargaM AsIt /
so 'bibhedavidyayA, tataH kAmaprayukta ekAkyaramamANo 'styupaghAtAya striyamaicchat, tAM samabhavat tataH sargo 'yamAsIditi hyuktam /
tasmAttatsR^iShTau etarhyetasminnapi kAla ekAkI sanprAgdArakriyAtaH kAmayate - jAyA me syAt, atha prajAyeya atha vittaM me syAt, atha karma kurvIya - ityuktArthaM vAkyam /
sa evaM kAmayamAnaH sampAdayaMshca jAyAdInyAvatsa eteShAM yathoktAnAM jAyAdInAmekaikamapi na prApnoti, akR^itsno 'sampUrNo 'hamityevaM tAvadAtmAnaM manyate /
pArisheShyAtsamastAnevaitAnsampAdayati yadA, tadA tasya kR^itsnatA /
yadA tu na shaknoti kR^itsnatAM sampAdayituM tadA asya kR^itsnatvasampAdanAyAha - tasyo tasyAkR^itsnatvabhimAninaH kR^itsnatA iyam evaM bhavati katham? ayaM kAryakaraNasaN^ghAtaH pravibhajyate;tatra mano 'nuvR^itti hi itaratsarvaM kAryakaraNaj~nAtamiti manaH pradhAnatvAjAtmevAtmA /
yathA jAyAdInAM kuTumbapatirAtmeva tadanukAritvAJNjAyAdi catuShTyasya;evamihApi mana AtmA parikalpate kR^itsnatAyai /
tathA vAgjAyA, mano 'nuvR^ittitvasAmAnyAdvAcaH /
vAgiti shabdashcodanAdilakShaNaH, manasA shrotradvAreNa gR^ihyate 'vadhAryate prasR^ijyate ca, iti manaso jAyeva vAk /
tAbhyAM ca vAÇmanasAbhyAM jAyApatisthAnIyAbhyAM prasUyate prANaH karmArtham, iti prANaH prajeva /
tatra prANaceShTAdilakShaNaM karma cakShurmAnuShaM vittam /
tad dvividhaM vittaM mAnuShamitaracca;ato vishinaShTItaravittanivR^ittyartha mAnuShamiti /
gavAdi hi manuShyasambandhi vittaM cakShurgrAhyaM karmasAdhanam;tasmAttatsthAnIyam, tena sambandhAccakShurgrAhyaM vittam;cakShuShA hi yasmAttanmAnuShaM vittaM vindate gavAdyupalabhata ityarthaH /
kiM punaritaradvittam? shrotraM daivaM devaviShayatvAdvij~nAnasya /
vij~nAnaM daivaM vittam;tadiha shrotrameva sampattiviShayam /
kasmAt? shrotreNa hi yasmAttaddaivaM vittaM vij~nAnaM shR^iNoti;ataH shrotrameva taditi /
kiM punaretairAtmAdivittAntairiha nirvartya karma? ityucyate - Atmaiva - Atmeti sharIramucyate /
kathaM punarAtmA karmasthAnIyaH? asya karmahetutvAt /
kathaM karmahetutvam? AtmanA hi sharIreNa yataH karma karoti /
tasyAkR^itsnatvAbhimAnina evaM kR^itsnatA sampannA - yathA bAhyA jAyAdilakShaNA evam /
tasmAtsa eSha pAN^ktaH paJNcabhirnirvR^ittaH pAN^kto yaj~no darshanamAtranirvR^itto 'karmiNo 'pi /
kathaM punarasya paJNcatvasampattimAtreNa yaj~natvam? ucyate - yasmAdbAhyo 'pi yaj~naH pashupuruShasAdhyaH, sa ca pashuH puruShashca pAN^kta eva yathoktamanaAdipaJNcatvayogAt /
tadAha - pAN^ktaH pashugarvAdiH, pAN^ktaH puruShaH pashutve 'pyadhikR^itatvenAsya visheShaH puruShasyeti pR^ithakpuruShagrahaNam /
kiM bahunA? pAN^ktamidaM sarvaM karmasAdhanaM phalaM ca, yadidaM kiJNca yatkiJNcididaM sarvam /
evaM pAN^ktaM yaj~namAtmAnaM yaH sampAdayat sa tadidaM sarvaM jagadAtmatvenApnoti ya evaM veda //17//

#<iti prathamAdhyAye caturthaM sR^iShTyAdisarvAtmatAbrAhmaNam //4//>#



yatsaptAnnAni medhayA /
avidyA prastutA, tatrAvidvAnanyAM devatAmupAste'anyo 'sAvanyo 'hamasmi'iti /
sa varNAshramAbhimAnaH karmakartavyatayA niyato juhotyAdikarmabhiH kAmaprayukto devAdInAmupakurvansarveShAM bhUtAnAM loka ityuktam /
yathA ca svakarmabhirekaikena sarvairbhUtairasau loko bhojyatvena sR^iShTaH, evamasAvapi juhotyAdipAN^ktakarmabhiH sarvANi bhUtAni sarvaM ca jagadAtmabhojyatvenAsR^ijat /
evamekaikaH svakarmavidyAnurUpyeNa sarvasya jagato bhoktA bhojyaM ca, sarvasya sarvaH kartA kAryaM cetyarthaH /
etadeva ca vidyAprakaraNe madhuvidyAyAM vakShyAmaH -'sarvaM sarvasya kAryaM madhu'ityAtmaikatvavij~nAnArtham /
yadasau juhotItyAdinA pAN^ktena kAmyena karmaNA Atmabhojyatvena jagadasR^ijata vij~nAnena ca, tajjagatsarvaM saptadhA pravibhajyamAnaM kAryakAraNatvena saptAnnAnyucyante, bhojyatvAt;tenAsau pitA teShAmannAnAm /
eteShAmannAnAM saviniyogAnAM sUtrabhUtAH saN^kShepataH prakAshakatvAdime mantrAH /




_______________________________________________________________________

START BrhUp 1,5.1

#<yat saptAnnAni medhayA tapasAjanayat pitA |
ekam asya sAdhAraNaM dve devAn abhAjayat |
trINy Atmane 'kuruta pashubhya ekaM prAyacchat |
tasmin sarvaM pratiShThitaM yacca prANiti yacca na |
kasmAt tAni na kShIyante adyamAnAni sarvadA |
yo vai tAm akShitiM veda so 'nnam atti pratIkena |
sa devAn apigacchati sa UR^ijam upajIvati |
iti shlokAH || BrhUp_1,5.1 ||>#

__________


BrhUpBh_1,5.1 yatsaptAnnAni, yad ajanayaditi kriyAvisheShaNam;medhayA praj~nayA vij~nAnena tapasA ca karmaNA;j~nAnakarmaNI eva hi medhAtapaH shabdavAcye, tayoH prakR^itatvAt;netare medhAtapasI, aprakaraNAt;pAN^ktaM hi karma jAyAdisAdhanam; 'ya evaM veda'iti cAnantarameva j~nAnaM prakR^itam;tasmAnna prasiddhayormedhAtapasorAshaN^kA kAryA;ato yAni saptAnnAni j~nAnakarmabhyAM janitavAnpitA tAni prakAshayiShyAma iti vAkyasheShaH //1//

tatra mantrANAmarthastirohitatvAttprAyeNa durvij~neyo bhavatIti tadarthavyAkhyAnAya brAhmaNaM pravartate -




_______________________________________________________________________

START BrhUp 1,5.2

#<yat saptAnnAni medhayA tapasAjanayat piteti |
medhayA hi tapasAjanayat pitaikam asya sAdhAraNam iti |
idam evAsya tat sAdhAraNam annaM yad idam adyate |
sa ya etad upAste na sa pApmano vyAvartate |
mishraM hy etat |
dve devAn abhAjayad iti |
hutaM ca prahutaM ca |
tasmAd devebhyo juhvati ca pra ca juhvati |
atho Ahur darshapUrNamAsAv iti |
tasmAn neShTiyAjukaH syAt |
pashubhya ekaM prAyacchad iti |
tat payaH |
payo hy evAgre manuShyAsh ca pashavash copajIvanti |
tasmAt kumAraM jAtaM ghR^itaM vaivAgre pratilehayanti stanaM vAnudhApayanti |
atha vatsaM jAtam Ahus tR^iNAd iti |
tasmin sarvaM pratiShThitaM yacca prANiti yacca neti |
payasi hIdaM sarvaM pratiShThitaM yacca prANiti yacca na |
tad yad idam AhuH saMvatsaraM payasA juhvad apa punarmR^ityuM jayatIti |
na tathA vidyAt |
yad ahar eva juhoti tad ahaH punarmR^ityum apajayaty evaM vidvAn |
sarvaM hi devebhyo 'nnAdyaM prayacchati |
kasmAt tAni na kShIyante adyamAnAni sarvadeti |
puruSho vA akShitiH |
sa hIdam annaM punaH punar janayate |
yo vaitAm akShitiM vedeti |
puruSho vA akShitiH |
sa hIdam annaM dhiyAdhiyA janayate karmabhiH |
yad dhaitan na kuryAt kShIyeta ha |
so 'nnam atti pratIkeneti |
mukhaM pratIkaM mukhenety etat |
sa devAn apigacchati sa Urjam upajIvatIti prashaMsA || BrhUp_1,5.2 ||>#

__________


BrhUpBh_1,5.2 tatra'yatsaptAnnAni medhayA tapasAjanayatpitA'ityasya kor'tha ucyate? ithi hi shabdenaiva vyAcaShTe prasiddhArthAvadyotakena /
prasiddho hyasya mantrasyArtha ityarthaH /
yadajanayaditi cAnuvAdasvarUpeNa mantreNa prasiddhArthataiva prakAshitA /
ato brAhmaNamavishaN^kyaivAha -'medhayA hi tapasAjanayatpitA'iti? nanu kathaM prasiddhAtAsyArthasya? ityucyate - jAyAdikarmAntAnAM lokaphalasAdhanAnAM pitR^itvaM tAvat pratyakShameva, abhihitaM ca'jAyA me syAt'ityAdinA /
tatra ca daivaM vittaM vidyA karma putrashca phalabhUtAnAM lokAnAM sAdhanaM sraShTR^itvaM pratItyabhihitam, vakShyamANaM ca prasiddhameva;tasmAdyuktaM vaktuM medhayetyAdi /
eShaNA hi phalaviShayA prasiddhaiva ca loke /
eShaNA ca jAyAdItyuktam'etAvAnvai kAmaH'ityanena /
brahmavidyAviShaye ca sarvaikatvAtkAmAnupapatteH /
etenAshAstrIyapraj~nAtapobhyAM svAbhAvikAbhyAM jagatsraShTR^itvamuktameva bhavati;sthAvarAntasya cAniShTaphalasya karmavij~nAnanimittatvAt /
vivakShitastu shAstrIya eva sAdhyasAdhanabhAvo brahmavidyAvidhitsayA tadvairAgyasya vivakShitatvAt /
sarvo hyaM vyaktAvyaktalakShaNaH saMsAro 'suddho 'nityaH sAdhyasAdhanarUpo duHkho 'vidyAviShaya ityetasmAdviraktasya brahmavidyA Arabdhavyeti /
tatrAnnAnAM vibhAgena viniyoga ucyate-'ekamasya sAdhAraNma'iti mantrapadam, tasya vyAkhyAnam'idamevAsya tasmAdhAraNamannam'ityuttkam /
asya bhottkR^isamudAyasya, kiM tat? yadidamadyate bhujyate sarvaiH prANibhirahanyahani, tasmAdhAraNaM sarvabhoktrarthamakalpayatpitA sR^iShTvAnnam /
sa ya etatsAdhAraNaM sarvaprANabhR^itsthitikaraM bhujyamAnamannamupAste tatparo bhavatItyarthaH-- upAsanaM hi nAma tAtparya dR^iShTaM loke'gurumupAste' 'rAjAnamupAste'ityAdau--tasmAccharIrasthityarthannopabhogapradhAnonAdR^iShTArthakarmapradhAna ityarthaH;sa evaM bhUto na pApmano 'dharmadvayAvartate--na vimucyata ityetat /
tathA ca mantravarNaH---"moghamannaMvindate"ityAdiH /
smR^itirapi-"nAtmArtha pAcayedannam" "apradAyaibhyo yo bhUN^kte stena eva saH" "annAde bhrUNahA mArShTi" ityAdiH /
kasmAtpunaH pApmano na vyAvartate? mishraM hyetasmarseShAM hi svaM tadapravibhaktaM yatprANibhirbhujyate /
sarvabhojyatpAdeva yo mukhe prakShipyamANo 'pi grAsaH parasya pIDAkaro dR^ishyate,'mamedaM syAt'iti hi sarveShAM tatrAshA prativadvA /
tasmAnna paramapIDaytvA grasitumapi shakyate /
"duShkR^itaM hi manuShyANAm"ityAdismaraNAcca /
gR^ihiNA vaishvadevAkhyamannaM yadahanyahani nirUpyata iti kecit, tatra, sarvabhottakR^isAdhAraNatvaM vaishvadevAkhyasyAnnasya na sarvaprANabhR^idbhujyamAnAnnavatpratyakSham, nApi'yadidamadyate'iti tadviShayaM vacanamanukUlam /
sarvaprANabhR^idbhapajyamAnAMnAnnAntaHpAtitvAcca vaishvadevAkhyasya yuttakaM shvacANDAlAdyAdhasyAnnasya grahaNam, vaishvadevavyatirekeNApi shvacANDAlAdyAdhAshvadarshanAt, tatra yutkam,'yadidamadyate'iti vacanam /
yadi hi tanna gR^ihyeta, sAdhAraNashabdena pitrAsR^iShTatvAviniyuttkatve tasya prasajyeyAtAm /
iShyate hi tatsR^iShTavaM tadviniyuttkatvaM ya sarvasyAnnajAtasya /
na ca vaishvadevAkhyaM shAstroktaM karma kurvataH pApmano 'vinivR^ittiryuktA, na ca tasya pratiShedho 'sti, na ca matsyabandhanAdikarmavatsvabhAvajugupsitametat, shiShTanirvartyatvAt, akaraNe ca pratyavAyashravaNAt /
itaratra ca pratyavAyopapatteH"ahamannamannamadantamA3Çmi"(tai.u.3 / 10 / 6) iti mantravarNAt /
dve devAnabhAjayat iti mantrapadam, ye dve anne sR^iShTvA devAnabhAjayat /
ke te dve? ityucyate - hutaM ca prahutaM ca /
hutamityagnau havanam, prahutaM hutvA baliharaNam /
yasmAd dve ete anne hutaprahute devAnabhAjayatpitA /
tasmAdetarhyapi gR^ihiNaH kAle dvebhyo(? ) juhvati devebhya idamannamasmAbhirdIyamAnamiti manvAnA juhvati, prajuhvati ca hutvA baliharaNaM ca kurvata ityarthaH /
atho apyanya Ahurdve anne pitrA devebhyaH pratte na hutaprahute, kiM tarhi? darshapUrNamAsAviti /
dvitvashravaNAvisheShAdatyantaprasiddhatvAcca hutaprahute iti prathamaH pakShaH /
yadyapi dvitvaM hutaprahutayoH sambhavati, tathApi shrautayoreva tu darshapUrNamAsayordevAnnatvaM prasiddhataram, mantra prakAshitatvAt /
guNapradhAnaprAptau ca pradhAne prathamatarA avagatiH, darshapUrNamAsayoshca prAdhAnyaM hutaprahutApekShayA /
tasmAttayoreva grahaNaM yuktam'dve devAnabhAjayat'iti /
yasmAddevAtamete pitrA prakÊpte darshapUrNamAsAkhye anne, tasmAttayordevArthatvAvighAtAya neShTiyAjuka iShTiyajanashIlaH, iShTishabdena kila kAmyA iShTayaH, shAtapathIyaM prasiddhiH, tAcchIlyapratyayaprayogAtkAmyeShTiyajanapradhAne na syAdityarthaH /
pashubhya ekaM prAyacchaditi - yatpashubhya  ekaM punastadannam? tatpayaH /
kathaM punaravagamyate pashavo 'syAnnasya svAminaH? ityata Aha - payo hyagre prathamaM yasmAnmanuShyAshca pashavashca payaH evopajIvantIti /
ucitaM hi'tapo tadannam'anyathA kathaM tadevAgre niyamenopajIveyuH? kathamagre tadevopajIvanti? ityucyate - manuShyAshca pashavashca yasmAttenaivAnnena vartante 'dyatve 'pi, yathA pitrA Adau viniyogaH kR^itastathA /
tasmAtkumAraM bAlaM jAtaM ghR^itaM vA traivarNikA jAtakarmaNi jAtarUpasaMyuktaM pratilehayanti pashcAt pAyayanti /
yathAsambhavamanyeShAM stanamevAgre dhApayanti manuShyebhyo 'nyeShAM pashUnAm /
atha vatsaM jAtamAhuH'kiyatpramANo vatsaH'? ityevaM pR^iShTA- santo 'tR^iNAda iti /
nAdyApi tR^iNamatti, atIva bAlaH, payasaivAdyApi vartata ityarthaH /
yaccAgre jAtakarmAdau ghR^itamupajIvanti, yaccetare paya eva, tatsarvathApi paya evopajIvanti;ghR^itasyApi payovikAratvAtpayastvameva kasmAtpunaH saptamaM satpashvannaM caturthatvena vyAkhyAyate? karmasAdhanatvAt /
karma hi payaHsAdhanAshrayaM agnihotrAdi /
tacca karma sAdhanaM vittasAdhyaM vakShyamANasyAnnatrayasya sAdhyasya, yathA darshapUrNamAsau pUrvoktAvanne /
ataH karmapakShatvAt karmaNA saha piNDIkR^ityopadeshaH /
sAdhanatvAvisheShAdarthasambandhAdAnantaryamakAraNamiti cAvyAkhyAne pratipattisaukaryAcca /
sukhaM hi nairantaryeNa vyAkhyAtu shakyante 'nnAni vyAkhyAtAni ca sukhaM pratIyante /
tasminsarvaM pratiShThitaM yacca prANiti yacca netyasya kor'thaH? ityucyate - tasminpashvanne payasi sarvamadhyAtmAdhibhUtAdhidaivalakShaNaM kR^itsnaM jagatpratiShThitaM yacca prANiti prANaveShTAvadyacca na sthAnaraM shailAdi /
tatra hi shabdenaiva prasiddhAvadyotakena vyAkhyAtam /
kAraNatvApapatteH /
kAraNatvaM cAgnihotrAdikarmasamavAyitvam /
agnihotrAdyAhutivipariNAmAtmakaM ca jagatkR^itsnamiti shrutismR^itivAdAH shatasho vyavasthitAH /
ato yuktameva hi shabdena vyAkhyAnam /
yattadbrAhmaNAntareShvidamAhuH - saMvatsaraM payasA juhvadapa punarmR^ityuM jayatIti, saMvatsareNa kila trINi ShaShTishatAnyAhutInAM sapta ca shatAni viMshatishceti yAjuShmatIriShTakA abhisampadyamAnAH saMvatsarasya cAhorAtrANi, saMvatsaramagniM prajApatimApnuvanti;evaM kR^itvA saMvatsaraM juhvadapajayati punaH mR^ityum, itaH pretya deveShu sambhUtaH punarna mriyata ityarthaH /
ityevaM brAhmaNavAdA AhuH, na tathA vidyAnna tathA draShTavyam;yadahareva juhoti tadahaH punarmR^ityumapajayati, na saMvatsarAbhyAsamapekShate /
evaM vidvAnsan, yaduktam - payasi hIdaM sarvaM pratiShThitaM paya AhutivipariNAmAtmakatvAtsarvasyeti, tadekenaivAhvA jagadAtmatvaM pratipadyate;taducyate - apajayati punarmR^ityuM punarmaraNam, sakR^inmR^itvAviddhAJNcharIreNa viyujya sarvAtmA bhavati na punarmaraNAya paricchinnaM sharIraM gR^ihNAtItyarthaH /
kaH punarhetuH sarvAtmAptyA mR^ityumapajayati? ityucyate - sarvaM samastaM hi yasmAddevebhyaH sarvebhyo 'nnAdyamannameva tadAdyaM ca sAyaMprAtarAhutiprakShepeNa prayacchati /
tadyuktaM sarvamAhutimayamAtmAnaM kR^itvA sarvadevAnnarUpeNa sarvairdevairekAtmabhAvaM gatvA sarvadevamayo bhUtvA punarna mriyata iti /
athaitadapyuktaM brAhmaNena -"brahma vai svayambhU tapo 'tapyata tadaikShata na vai tapasyAnantyamasti, hantAhaM bhUteShvAtmAnaM juhavAni bhUtAni cAtmanIti, tatsarveShu bhUteShvAtmAnaM hutvA bhUtAni cAtmani sarveShAM bhUtAnAM shraiShThyaM svArAjyagAdhipatyaM paryet"iti /
kasmAttAni na kShIyante 'dyamAnAni sarvadeti /
yadA pitrA annAni sR^iShTvA sapta pR^ithakpR^ithagbhoktR^ibhiradyagAnAni - tannimittatvAtteShAM sthiteH - sarvadA nairantaryeNa;kR^itakShayopapatteshca yuktasteShAM kShayaH /
na ca tAni kShIyamANAni, jagato 'vibhraShTarUpeNaivAvasthAnadarshanAt /
bhavitavyaM cAkShayakAraNena;tasmAtkasmAtpunastAni na kShIyanta iti prashnaH /
tasyedaM prativacanam  -'puriSho vA akShitiH' /
yathAsau pUrvamannAnAM sraShTAsItpitA medhayA jAyAdisambandhena ca pAN^ktakarmaNA bhoktA ca, tathA yebhyo dattAnyannAni te 'pi teShAmannAnAM bhoktAro 'pi santaH pitara eva, medhayA tapasA ca yato janayanti tAnyannAni /
tadetadabhidhIyate puruSho vai yo 'nnAnAM bhoktA so 'kShitirakShayahetuH /
kathamasyAkShititvam? ityucyate - sa hi yasmAdidaM bhujyamAnaM saptavidhaM kAryakaraNalakShaNaM kriyAphalAtmakaM punaH punarbhUyo bhUyo janayata utpAdayati dhiyA dhiyA tattatkAlabhAvinyA tayA tayA praj~nayA, karmabhishca vAÇmanaHkAyaveShTitaiH yadyadi ha yadyetatsaptavidhamannamuktaM kShaNamAtramapi na kuryAtpraj~nayA karmabhishca, tato vicchidyeta bhujyamAnatvAtsAtatyena kShIyeta ha /
tasmAdyathaivAyaM puruSho bhoktA annAnAM nairantaryeNa, yathApraj~ne yathAkarma ca karotyapi /
tasmAtpuruSho 'kShitiH sAtatyena kartR^itvAt /
tasmAd bhujyamAnAnyapyannAni na kShIyanta ityarthaH /
ataH praj~nAkriyAlakShaNaprabandhArUDhaH sarvo lokaH sAdhyasAdhanalakShaNaH kriyAphalAtmakaH saMhatAnekaprANikarmavAsanAsantAnAvaShTabdhatvAtkShaNiko 'shuddho 'sAro nadIsrotaH pradIpasantAnakalpaH kadalIstambhavadasAraH phenamAyAmarIcyambhaHsvapnAdisamastadAtmagatadR^iShTInAmavikIryamANo nityaH sAravAniva lakShyate /
tadetadvairAgyArthamucyate - dhiyA dhiyA janayate karmabhiryaddhaitanna kuryAtkShIyeta heti - viraktAnAM hyasmAdbrahmavidyA ArabdhavyA caturthapramukheNeti /
yo vaitAmakShitiM vedeti;vakShyamANAnyapi trINyannAnyasminnavasare vyakhyAtAnyeveti kR^itvA teShAM yAthAtmyavij~nAnaphalamupasaMhriyate - yo vA etAm akShitim akShayahetuM yathoktaM veda, puruSho vA akShitiH sa hIdamannaM dhiyA dhiyA janayate karmabhiryaddhaitanna kuryAtkShIyate heti /
so 'nnamatti pratIkenetyasyArtha ucyate - mukhaM mukhyatvaM prAdhAnyamityetat /
prAdhAnyevAnnAnAM pituH puruShasyAkShititvaM yo veda so 'nnamatti nAnnaM prati guNabhUtaH san /
yathAj~no na tathA vidvAnannAnAyAtmabhUtaH, bhoktaiva bhavati, na bhojyatAmApAdyate /
sa devAnapi gacchati sa UrjamupajIvati, devAnapi gacchati devAtmabhAvaM pratipadyate, UrjamamR^itaM copajIvatIti yaduktaM sA prashaMsA, nApUrvArtho 'nyo 'sti //2//

pAN^ktasya karmaNaH phalabhUtAni yAni trINyannApyupakShiptAni tAni kAryatvAdvistIrNaviShayatvAcca pUrvabhyo 'nnebhyaH pR^ithagutkR^iShTAni, teShAM vyAkhyAnArtha uttaro grantha A brAhmaNaparisamApteH /




_______________________________________________________________________

START BrhUp 1,5.3

#<trINy Atmane 'kuruteti:
mano vAcaM prANaM tAny Atmane 'kuruta |
anyatramanA abhUvaM nAdarsham anyatramanA abhUvaM nAshrauSham iti manasA hy eva pashyati manasA shR^iNoti |
kAmaH saMkalpo vicikitsA shraddhAshraddhA dhR^itir adhR^itir hrIr dhIr bhIr ity etat sarvaM mana eva |
tasmAd api pR^iShThata upaspR^iShTo manasA vijAnAti |
yaH kashca shabdo vAg eva sA |
eShA hy antaM AyattaiShA hi na |
prANo 'pAno vyAna udAnaH samAno 'na ity etat sarvaM prANa eva |
etanmayo vA ayam AtmA |
vAÇmayo manomayaH prANamayaH || BrhUp_1,5.3 ||>#

__________


BrhUpBh_1,5.3 trINyAtmane 'kuruteti ko 'syArtha ityucyate - manovAkprANA etAni trINyannAni, tAni mano vAcaM prANaM cAtmane AtmArthamakuruta - kR^itavAn sR^iShTvA Adau pitA /
teShAM saMshaya ityata Aha - asti tAvanmanaH shrotrAdibAhyakaraNavyatiriktam, yata evaM prasiddham - bAhyakaraNaviShayAtmasambandhe satyapyabhimukhIbhUtaM viShayaM na gR^ihNAti,'kiM dR^iShTavAnasIdaM rUpam'? ityukto vadati -'anyatra me gataM mana AsItso 'hamanyatramanA AsaM nAdarsham' /
tathA'idaM shrutavAnasi madIyaM vacaH'ityuktaH'anyatramanA abhUvaM nAshrauShaM na shrutavAnasmi'iti /
tasmAd yasyAsannidhau rUpAdigrahaNasamarthasyApi satashcakShurAdeH svasvaviShayasambandhe rUpAshabdAdij~nAnaM na bhavati, yasya ca bhAve bhavati, tadanyadasti mano nAmAntaHkaraNaM sarvakAraNaviShayayogi ityavagabhyate /
tasmAtsarvo hi lokAM manasA hyeva pashyati manasA shR^iNoti, tadvayagratve darshanAdyabhAvAt /
astitve sidve manasaH svarUpArthamidamucyatekAmaH strIcyatikarAbhIlAShAdiH, saMkalpaH pratyupasthitavipayavikalpanaM shuklanIlAdibhedena, vicikitsA saMshayaj~nAnam, shradvA adR^iShTArtheShu karmasvAstikyavudvidaivayAdipu ca, ashradvA tadviparItA vudviH, dhR^itirdhAraNaM dehAdyavasAde uttambhan, adhR^itistadviparyayaH, hrIrlajjA, dhIH praj~nA, bhIrbhayma, ityetadevamAdikaM sarvaM mana eva;manaso 'ntaHkaraNasya rUpANyetAni /
mano 'stitvaM pratyanyacca kAraNamucyate-tasmAnmano nAmAstayantaH karaNam, yasmAccakShuSho hyagocare pR^iShThapto 'pyupaspR^iShThaH kenicid hastasyAyaM sparsho jAnerayamiti vivekena pratipadyate /
yadi vivekakR^inmano nAma nAsti tarhi tvaÇmAtreNa kuto vivekapratipattiH syAt? tanmanaH /
asti tAvanmanaH, svarUpaM ca tasyApAdhigatam /
trINyannAnIha phalabhUtAni karmaNAM manovAkprANAkhyAni adhpAtmamadhibhUtamadhidaivaM ca vyAcikhyAsitAni /
tatra AdhyAtmikAnAM vAÇmanaH prANAnAM mano vyAkhyAtam /
athedArnIvAgvattkavyetyAraMmaH- yaH kashca loke shabdo dhavanistAlvAdivyaN^gyaH prANibhirvarNAdilakShaNa itaro vA vAditramedhAdinimittaH sarvo dhvanirvAgeva sA /
idaM tAvadvAcaH svarUpamuttkam? atha tasyAH kAryamucyate-eShA vAgghi yasmAdantamabhidheyAvasAnamabhidheyanirNayamAyattAnugatA /
eShA punaH svayaM nAbhidheyavatprakAshyA abhidheyaprakAshikaiv prakAshAtmakatvAt pradIpAdivat /
na hi pradIpAdiprakAshaH prakAshAntareNa prakAshyate, tadvadvAkprakAshikaiva svayaM na  prakAshyetyanavasthAM shrutiH pariharati - eShA hi na prakAshyA /
prakAshakatvameva vAcaH kAryamityarthaH /
atha prANa ucyate - prANo mukhanAsikAsaJNcAryA hR^idayavR^ittiHpraNayanAtprANaH apanayanAnmUtrapurIShAderapAnano 'dhovR^ittirAnAbhisthAnaH;vyAnano vyAyamanakarmA vyAnaH prANApAnayoH sandhirvIryavatkarmahetushca;udAna utkarShordhvagamanAdiheturApAdatalamastakasthAna UrdhvavR^ittiH, samAnaH samaM nayanAd bhuktasya pItasya ca koShThasthAno 'nnapaktA, ana ityeShAM vR^ittivisheShANAM sAmAnyabhUtA sAmAnyadehaceShTAbhisambandhinI vR^ittiH, evaM yathoktaM prANAdivR^ittijAtametatsarvaM prANa eva /
prANa ithi vR^ittimAnAdhyAtmiko 'na uktaH /
karma cAsya vR^ittibhedapradarshanenaiva vyAkhyAtam /
vyAkhyAtAnyAdhyAtmikAni manovAkprANAkhyAnyannAni /
etanmaya etadvikAraH prAjApatyairetairvAÇmanaH prANairArabdhaH /
ko 'sau? athaM kAryakaraNasaN^ghAta AtmA piNDa AtmasvarUpatvenAbhimato 'vivekibhiH /
avisheSheNaitanmaya ityuktasya visheSheNa vAÇmayo manomayaH prANamaya iti sphuTIkaraNam //3//

teShAmeva prAjApatyAnAmannAnAmAdhibhautiko vistAro 'bhidhIyate




_______________________________________________________________________

START BrhUp 1,5.4

#<trayo lokA eta eva |
vAg evAyaM loko mano 'ntarikShalokaH prANo 'sau lokaH || BrhUp_1,5.4 ||>#

__________


BrhUpBh_1,5.4 traya lokA eta eva vAgevAyaM loko mano 'ntarikShalokaH, prANo 'sau lokaH //4//



tathA - 




_______________________________________________________________________

START BrhUp 1,5.5-7

#<trayo vedA eta eva |
vAg evargvedo mano yajurvedaH prANaH sAmavedaH || BrhUp_1,5.5 ||>#


#<devA pitaro manuShyA eta eva |
vAg eva devA manaH pitaraH, prANo mAnuShyAH || BrhUp_1,5.6 ||>#

#<pitA mAtA prajaita eva |
mana eva pitA vAÇ mAtA prANaH prajA || BrhUp_1,5.7 ||>#

__________


BrhUpBh_1,5.5-7 trayo vedA ityAdIni vAkyAni R^ijvarthAni //5-7//




_______________________________________________________________________

START BrhUp 1,5.8

#<vij~nAtaM vijij~nAsyam avij~nAtam eta eva |
yat kiJNca vij~nAtaM vAcas tad rUpam |
vAg ghi vij~nAtA |
vAg enaM tad bhUtvAvati || BrhUp_1,5.8 ||>#

__________


BrhUpBh_1,5.8 vij~nAtaM vijij~nAsyamavij~nAtameta eva /
tatra visheShaH - yatkiJNca vij~nAtaM vispaShTaM j~nAtaM vAcastadrUpam /
tatra svayameva hetunAha - vAgdhi vij~nAtA prakAshAtmakatvAt /
kathamavij~nAtA bhaved yAnyAnapi vij~nApayadi"vAcaiva samrADbandhuH praj~nAyate"(4 / 1 / 2) iti hi vakShyati /
vAgvisheShavida idaM phalamucyate - vAgevainaM yathoktavAgvibhUtividaM tadvij~nAtaM bhUtvA avati pAlayati, vij~nAtarUpeNevAsyAnnaM bhojyatAM pratipadyata ityarthaH //8//



tathA -




_______________________________________________________________________

START BrhUp 1,5.9

#<yat kiJNca vijij~nAsyaM manasas tad rUpam |
mano hi vijij~nAsyam |
mana enaM tad bhUtvAvati || BrhUp_1,5.9 ||>#

__________


BrhUpBh_1,5.9 yatkiJNca vijij~nAsyam, vispaShTaM j~nAtumiShTaM vijij~nAsyam, tatsarvaM manaso rUpam;mano hi yasmAsyam /
pUrvamanmanovibhUtividaH phalam - mana enaM tadvijij~nAsyaM bhUtvA avati vijij~nAsyasvarUpeNaivAnnatvamApadyate //9//



tathA -



_______________________________________________________________________

START BrhUp 1,5.10

#<yat kiJNcAvij~nAtaM prANasya tad rUpam |
prANo hy avij~nAtaH |
prANa enaM tad bhUtvAvati || BrhUp_1,5.10 ||>#

__________


BrhUpBh_1,5.10 yatkiJNcAvij~nAtaM vij~nAnAgocaraM na ca sandihyamAnam, prANasya tadrUpam prANo hyavij~nAto 'niruktashruteH /
vij~nAtavijij~nAsyAvij~nAtabhedena vAÇmanaHprANavibhAge sthite trayo lokA ityAdayo vAcanikA eva /
sarvatra vij~nAtAdirUpadarshanAdvacanAdeva niyamaH smartavyaH /
prANa enaM tadbhUtvA avati - avij~nAtarUpeNaivAsya prANo 'nnaM bhavatItyarthaH /
shiShyaputrAdibhiH sandihyamAnAvij~nAtopakArA apyAcAryapitrAdayA dR^ishyante;tathA manaHprANayorapi sandihyamAnAvij~nAtayorannatvopapattiH //10//



vyAkhyAto vAÇmanaHprANAnAmAdhibhautiko vistAraH /
athAyamAdhidaivikArya ArambhaH -




_______________________________________________________________________

START BrhUp 1,5.11

#<tasyai vAcaH pR^ithivI sharIram |
jyotIrUpam ayam agniH |
tad yAvaty eva vAk tAvatI pR^ithivI tAvAn ayam agniH || BrhUp_1,5.11 ||>#

__________


BrhUpBh_1,5.11 tasyai tasyAH vAcaH prajApaterannatvena prastutAyAH pR^ithivI sharIraM brahma AdhAraH, jyotIrUpaM prakAshAtmakaM karaNaM cAdheyaM prakAshaH, tadubhayaM pR^ithivyagni vAgeva prajApateH /
tattatra yAvatyeva yAvatparimANaiva adhyAtmAdhibhUtabhedabhinnA satI vAgbhavati, tatra sarvatra AdhAratvena pR^ithivI vyavasthitA, tAvatyeva bhavati kAryabhUtA;tAvAnayamagniH, AdheyaH karaNarUpo jyotirUpeNa pR^ithivImanupraviShTastAvAneva bhavati /
samAnamuttaram //11//




_______________________________________________________________________

START BrhUp 1,5.12

#<athaitasya manaso dyauH sharIram |
jyotIrUpam asAv AdityaH |
tad yAvad eva manas tAvatI dyaus tAvAn asAv AdityaH |
tau mithunaM samaitAm |
tataH prANo 'jAyata |
sa indraH |
sa eSho 'sapatnaH |
dvitIyo vai sapatnaH |
nAsya sapatno bhavati ya evaM veda || BrhUp_1,5.12 ||>#

__________


BrhUpBh_1,5.12 athaitasya prAjApatyAnnoktasyaiva manaso dyaurdyulokaH sharIraM kAryamAdhAraH, jyotIrUpaM karaNamAdheyo 'sAvAdityaH /
tattatra yAvatparimANameva adhyAtmamadhibhUtaM vA manastAvatI tAvadvistArA tAvatparimANA manaso jyotIrUpasya karaNasya AdhAratvena vyavasthitA dyauH, tAvAnasAvAdityo jyotIrUpaM karaNamAdheyam /
tAvavagnyAdityau vAÇmanase Adhidaivike bhAtApitarau, mithunaM maithunyamitaretarasaMsarga samaitAM samagacchetAm /
'manasA Adityena prabhUtaM pitrA, vAcAgninA mAtrA prakAshitaM karma kariShyAmi'iti, antarA rodasyoH /
tatastayoreva saN^gamanAtprANo vAyuraj~nAyata parispandAya karmaNe /
yo jAtaH sa indraH parameshvaraH, na kevalamindra evAsapatno 'vidyamAnaH sapatno yasya;kaH punaH sapatnano nAma? dvitIyo vai pratipakShatvenopagataH sa dvitIyaH sapatna ityucyate /
tena dvitIyatve 'pi sati vAÇmanase na sapatnatvaM bhajete, prANaM prati guNabhAvopagate eva hi te adhyAtmamiva /
tatra prAsaN^gikAsapatnavij~nAnaphalamidam - nAsyaviduShaHsapatnaH pratipakSho bhavati, ya evaM yathoktaM prANamasapatnaM veda //12//




_______________________________________________________________________

START BrhUp 1,5.13

#<athaitasya prANasyApaH sharIram |
jyotIrUpam asau candraH |
tad yAvAn eva prANas tAvatya Apas tAvAn asau candraH |
ta ete sarva eva samAH sarve 'nantAH |
sa yo haitAn antavata upAste 'ntavantaM sa lokaM jayati |
atha yo haitAn anantAn upAste 'nantaM sa lokaM jayati || BrhUp_1,5.13 ||>#

__________


BrhUpBh_1,5.13 athaitasya prakR^itasya prajApatyAnnasya prANamasya, na prajoktasyAntaranirdiShTasya, ApaH sharIraM kAryaM karaNAdhAraH, pUrvavajjayotIrUpamasau candraH /
tatrayAvaneva prANo yAvatparimANo 'dhyAtmAdibhedeShu, tAvadvyAptimatya ApaH tAvatparimANAH, tAvAnasau candro 'bAdheyastAsvapsvanupraviShTaH karaNabhUto 'dhyAtmamadhibhUtaM ca tAvadvyAptimAneva /
tAnyetAni pitrA pAN^ktena karmaNA sR^iShTAni trINyannAni vAÇmanaHprANAkhyAni /
adhyAtmamadhibhUtaM ca jagatsamastametairvyAptam, naitebhyo 'nyadatiriktaM kiJNcidasti kAryAtmakaM karaNAtmakaM vA /
samastAni tvetAni prajApatiH /
ta ete vAÇmanaHprANAH sarve eva samAstulyA vyAptimanto yAvatprANigocaraM sAdhyAtmAdhibhUtaM vyApya vyavasthitAH /
ata evAnantA yAvatsaMsArabhAvinano hi te /
na hi kAryakaraNapratyAkhyAnena saMsAro 'vagamyate /
kAryakaraNAtmakA hi ta ityuktam /
sa yaH kashcid haitAnprajApaterAtmabhUtAnantavataHparicchinnAnadhyAtmarUpeNa vA adhibhUtarUpeNa vA adhibhUtarUpeNa vopAste, sa ca tadupAsanAnurUpameva phalamantavantaM lokaM jayati, paricchinna eva jAyate naiteShAmAtmabhUto bhavatItyarthaH /
atha punaryo haitAnanantAnsarvAtmakAnsarvaprANyAtmabhUtAn aparicchinnAnupAste so 'ntameva lokaM jayati //13//



pitA pAN^ktena karmaNA saptAnnAni sR^iShTvA trINyannAnyAtmArthaN^karodityuktam /
tAnyetAni /
pAN^ktakarmaphalabhUtAni vyAkhyAtAni /
tatra kathaM punaH pAN^ktatAvagamyate, vittakarmaNamorapi tatra sambhavAt /
tatra pR^ithivyagnI mAtA, divAdityau pitA /
yo 'pyamanayorantarA prANaH, sa prajeti vyAkhyAtam /
tatra vittakarmaNI sambhAvayitavye ityArambhaH -




_______________________________________________________________________

START BrhUp 1,5.14

#<sa eSha saMvatsaraH prajApatiSh ShoDashakalaH |
tasya rAtraya eva paJNcadasha kalA |
dhruvaivAsya ShoDashI kalA |
sa rAtribhir evA ca pUryate 'pa ca kShIyate |
so 'mAvAsyAM rAtrim etayA ShoDashyA kalayA sarvam idaM prANabhR^id anupravishya tataH prAtar jAyate |
tasmAd etAM rAtriM prANabhR^itaH prANaM na vicchindyAd api kR^ikalAsasyaitasyA eva devatAyA apacityai || BrhUp_1,5.14 ||>#

__________


BrhUpBh_1,5.14 'sa eShaH saMvatsaraH' -yo 'yaM tryannAtmA prajApatiH prakR^itaH, sa eSha saMvatsarAtmanA visheShato nirdishyate /
ShoDashakalaH ShoDasha kalA avayavA asya so 'yaM ShoDashakalaH saMvatsaraH saMvatsarAtmAkAlarUpaH /
tasya ca kAlAtmanaH prajApateH rAtraya evAhorAtrANi, tithaya ityarthaH, paJNcadasha kalAH /
dhruvaiva nityaiva vyavasthitA asya prajApateH ShoDashI ShoDashAnAM pUraNI kalA /
sa rAtribhireva tithibhiH kaloktAbhirApUryate cApakShIyate ca /
pratipadAdyAbhirhi candramAH prajApatiH shuklapakSha ApUryate kalAbhirupacIyamAnAbhirvardhate yAvatsampUrNamaNDalaH paurNamAsyAm /
tAbhirevApacIyamAnAbhiH kalAbhirapakShIyate kR^iShNapakShe yAvad dhruvaikA kalA vyavasthitA amAvAsyAm /
sa prajApatiH kalAtmA amAvAsyAmamAvAsyAyAM rAtriMrAtrau yA vyavasthitA dhruvA kaloktA etayA ShoDashyA kalayA sarvamidaM prANabhR^itprANijAtamanupravishya yadapaH pibati yaccaupadhIrashnAti tatsarvameva oShadhyAtmanA sarvaM vyApyAmAvAsyAM rAtrimavasthAya tato 'paredyuH prAtarj~nAyate dvitIyayA kalayA saMyuktaH /
evaM pAN^ktAtmako 'sau prajApatiH /
divAdityau manaH pitA;pR^ithivyagno vAgj~nAyA mAtA;tayoshca prANaH prajA /
cAndramasyastithayaH kalA vittam, upacayApacayadharmitvAdvittavat /
tAsAM ca kalAnAM kAlAvayavAnAM jagatpariNAmahetutvaM karma /
evameSha kR^itsnaH prajApatiH"jAyA me syAdatha prajAyeyAtha vittaM me syAdatha karma kurvIya" (bR^i.u.1 / 4 / 17) ityeShaNAnurUpa eva pAN^ktasya karmaNaH phalabhUtaH saMvR^ittaH /
kAraNAnuvidhAyi hi kAryamiti loke 'pi sthitiH /
yasmAdeSha candra etAM rAtriM sarvaprANijAtamanupraviShTo dhruvayA kalayA vartate, tasmAddhetoretAmamAvAsyAM rAtriM prANabhR^itaH prANinaH prANaM na vicchindyAtprANinaM na pramApayedityetat, api kR^ikalAsasya /
kR^ikalAso hi pApAtmA svabhAvenaiva hiMsyate prANibhirdR^iShTo 'pyamaN^gala iti kR^itvA /
bADhaM pratiShiddhA, tathApi nAmAvAsyAyA anyatra pratiprasavArthaM vacanaM hiMsAyAH kR^ikalAsaviShaye vA, kiM tarhi? etasyAH somadevatAyA apacityai pUjArtham //14//




_______________________________________________________________________

START BrhUp 1,5.15

#<yo vai sa saMvatsaraH prajApatiH ShoDashakAlo 'yam eva sa yo 'yam evaMvit puruShaH |
tasya vittam eva paJNcadasha kalAH |
AtmaivAsya ShoDashI kalA |
sa vittenaivA ca pUryate 'pa ca kShIyate |
tad etan nabhyaM yad ayam AtmA |
pradhir vittam |
tasmAd yady api sarvajyAniM jIyata AtmanA cej jIvati pradhinAgAd ity evAhuH || BrhUp_1,5.15 ||>#

__________


BrhUpBh_1,5.15 yo vai parokShAbhihitaH saMvatsaraH prajApatiH ShoDashakalaH sa naivAtyantaM parokSho mantavyaH, yasmAdayameva sa pratyakSha upalabhyate /
ko 'sAvayam? yo yathektaM tryannAtmakaM prajApatimAtmabhUtaM vetti sa evaMvitpuruShaH /
kena sAmAnyena prajApatiriti taducyate - tasyaivaMvidaH puruShasya gavAdi vittameva paJNcadasha kalA upacayApacayadharmitvAt;tadvittasAdhyaM ca karma /
tasya kR^itsnatAyai Atmaiva piNDa evAsya viduShaH ShoDashI kalA dhruvasthAnIyA /
sa candravadvittenaivApUryate cApakShIyate ca - tadetalloke prasiddham /
tadetannabhyam, nAbhyai hitaM nabhyaM nAbhiM vA arhatIti /
kiM tat? yadayaM yo 'yamAtmA piNDaH /
pradhirvittaM parivArasthAnIyaM bAhyaM cakrasyevAranemyAdi /
tasmAdyadyapi sarvajyAniM sarvasvApaharaNaM jIyate hIyate glAniM prApnoti, AtmanA cakranAbhisthAnIyena cedyadi jIvati pradhinA bAhyena parivAreNAyamagAtkShINo 'yaM yathA cakramaranemivimuktamevamAhuH /
jIvaMshced aranemisthAnIyena vittena punarupacIyata ityabhiprAyaH //15//



evaM pAN^ktena daivavittavidyAsaMyuktena karmaNA tryannAtmakaH prajApatirbhavatIti vyAkhyAtam /
anantaraM ca jAyAdivittaM parivArasthAnIyamityuktam /
tatra putrakarmAparavidyAnAM lokaprAptisAdhanatvamAtraM sAmAnyenAvagatam, na putrAdInA lokaprAptiphalaM prati visheShasambandhaniyamaH /
so 'yaM putrAdInAM sAdhanAnAM sAdhyavisheShasambandho vaktavya ityuttarakaNDikA praNIyate -




_______________________________________________________________________

START BrhUp 1,5.16

#<atha trayo vAva lokA manuShyalokaH pitR^iloko devaloka iti |
so 'yaM manuShyalokaH putreNaiva jayyo nAnyena karmaNA |
karmaNA pitR^ilokaH |
vidyayA devalokaH |
devaloko vai lokAnAM shreShThaH |
tasmAd vidyAM prashaMsanti || BrhUp_1,5.16 ||>#

__________


BrhUpBh_1,5.16 atheti vAkyopanyAsArthaH /
trayaH, vAvetyavadhAraNArthaH /
traya eva shAstroktasAdhanArhA lokAH, na nyUnA nAdhikA vA /
ke te? ityucyate - manuShyalokaH pitR^iloko deloka iti /
teShAM so 'yaM manuShyalokaH putreNaiva sAdhanena jayyo jetavyaH sAdhyaH - yathA ca putreNa jetavyastathottaratra vakShyAmaH, - nAnyena karmaNA, vidyayA veti vAkyasheShaH /
karmaNA agnihotrAdilakShaNena kevalena pitR^iloko jetavyo na putreNa nApi vidyayA /
vidyayA devaloko na putreNa nApi karmaNA /
devaloko vai lokAnAM trayANAM shreShThaH prashasyatamaH /
tasmAttatsAdhanatvAdvidyAM prashaMsanti //16//



evaM sAdhyalokatrayaphalabhedena viniyuktAni putrakarmavidyAkhyAni trINi sAdhanAni /
jAyA tu putrakarmArthatvAnna pR^ithaksAdhanamiti pR^ithaÇnAbhihitA /
vittaM ca karmasAdhanatvAnna pR^ithaksAdhanam /
vidyAkarmaNorlokajayahetutvaM svAtmapratilAbhenaiva bhavatIti prasiddham /
putrasya tvakriyAtmakatvAtkena prakAreNa lokajayahetutvamiti na j~nAyate /
atastadvaktavyamityathAnantaramArabhyate -




_______________________________________________________________________

START BrhUp 1,5.17

#<athAtaH samprattiH |
yadA praiShyan manyate 'tha putram Aha -- tvaM brahma tvaM yaj~nas tvaM loka iti |
sa putraH pratyAhAhaM brahmAhaM yaj~no 'ham loka iti |
yad vai kiJNcAnUktaM tasya sarvasya brahmety ekatA |
ye vai ke ca yaj~nAs teShAM sarveShAM yaj~na ity ekatA |
ye vai ke ca lokAs teShAM sarveShAM loka ity ekatA |
etAvad vA idaM sarvam |
etan mA sarvaM sann ayam ito bhunajad iti |
tasmAt putram anushiShTaM lokyam AhuH |
tasmAd enam anushAsati |
sa yadaivaMvid asmAl lokAt praity athaibhir eva prANaiH saha putram Avishati |
sa yady anena kiJNcid akShNayA kR^itaM bhavati tasmAd enaM sarvasmAt putro muJNcati tasmAt putro nAma |
sa putreNaivAsmil loke pratitiShThati |
athainam ete devAH prANA amR^itA Avishanti || BrhUp_1,5.17 ||>#

__________


BrhUpBh_1,5.17 sampratiH sampradAnam;samprattiriti vakShyamANasya karmaNo nAmadheyam /
putro hi svAtmavyApArasampradAnaM karotyanena prakAreNa pitA, tena samprattisaMj~nakamidaM karma /
tatkasminkAle kartavyam? ityAha - sa pitA yadA yasmin kAle praiShyan mariShyan mariShyAmItyapariShTAdidarshanena manyate, atha tadA putramAhUyAha - tvaM brahma tvaM yaj~nastvaM loka iti /
sa evamuktaH putraH pratyAha;sa tu pUrvamevAnushiShTo jAnAti mayaitatkartavyamiti, tenAha - ahaM brahmAhaM yaj~no 'haM loka ithi /
etadvAkyatrayam /
etasyArthastirohita iti manvAnA shrutirvyAkhyAnAya pravartate /
yadvai kiJNca yatkiJNcAvashiShTamanUktamadhItamanadhItaM ca, tasya sarvasyaiva brahmetyetasminpade ekatA ekatvam yo 'dhyayanavyApAro mama kartavya AsIdetAvantaM kAlaM vedaviShayaH, sa ita UrdhvaM tvaM brahma tvatkartR^iko 'stvityarthaH /
tathA ye vai ke ca yaj~nA anuShTheyAH santo mayA anuShThitAshcAnanuShThitAshca, teShAM sarveShAM yaj~na ityetasminpade ekataikatvam, matkartR^ikA yaj~nA ya Asan, te ita UrdhvaM tvaM yaj~naH - tvatkartR^ikA bhavantvityarthaH /
ye vai ke ca lokA mayA jetavyAH santo jitA ajitAshca, teShAM sarveShAM loka ityetasminpade ekatA /
ita UrdhvaM mayAdhyayanayaj~nalokajayakartavyakratustvayi samarpitaH, ahaM tu mukto 'smi kartavyatAbandhanaviShayAtkratoH /
sa ca sarvaM tathaiva pratipannavAnputro 'nushiShTatvAt /
tatremaM piturabhiprAyaM manvAnA AcaShTa shrutiH - etAvadetatparimANaM vai idaM sarvaM yadgR^ihiNA kartavyam, yaduta vedA adhyetavyAH, yaj~nA yaShTavyAH, lokAshca jetavyAH /
etanmA sarvaM sannayam - sarvaM hImaM bhAraM madadhInaM matto 'pacchidya Atamani nidhAya, ito 'smAllokAnmA mAm abhunajatpAlayiShyatIti /
ÊDarthe laÇ, chandasi kAlaniyamAbhAvAt /
yasmAdevaM sampannaH putraH pitaram asmAllokAtkartavyatAbandhanato mocayiShyati, tasmAtputramanushiShTaM lokyaM lokahitaM piturAhurbrAhmaNAH /
ata eva hyenaM putramanushAsati, lokyo 'yaM naH syAditi, pitaraH /
sa pitA yadA yasminkAle evaMvitputrasamarpitakartavyatAkratuH, asmAllokAtpaiti mriyate, atha tadaibhireva prakR^itairvAÇmanaHprANaiH putramAvishati putraM vyApnoti /
adhyAtmaparicchedahetvapagamAt piturvAÇmanaHprANAHsvena Adhidaivikena rUpeNa pR^ithivyagnyAdyAtmanA bhinnaghaTapradIpaprakAshavatsarvamAvishanti /
taiH prANaiH saha pitAtyAvishati, vAÇmanaHprANAtmabhAvitvAtpituH /
ahamasmyanantA vAÇmanaHprANA adhyAtmAdibhedavistArA ityevaM bhAvito hi pitA /
tasmAttatprANAnuvR^ittitvaM piturbhavatIti yuktamuktam - ebhireva prANaiH saha putramAvishatIt;sarveShAM hyasAvAtmA bhavati putrasya ca /
etaduktaM bhavati - yasya piturevamanushiShTaH putro bhavati so 'sminneva loke vartate putrarUpeNa, naiva mR^ito mantavya ityarthaH /
tathA ca shrutyantare -"so 'syAyamitara AtmA puNyebhyaH karmabhyaH pratidhIyate"(ai.u.4 / 4) iti /
athedAnIM putranirvacanamAha - sa putro yadi kadAcidanena pitrA akShNyA koNacchidrato 'ntarA akR^itaM bhavati kartavyam, tasmAt, kartavyatArUpAtpitrA akR^itAt sarvasmAllokaprAptipratibandharUpAtputro muJNcati mocayati tatsarvaM svayamanutiShThanpUrayitvA /
tasmAtpUraNena trAyate sa pitaraM yasmAttasmAtputro nAma /
idaM tatputrasya putratvaM yatpitushchidraM pUrayitvA trAyate /
sa pitaivaMvidhena putreNa mR^ito 'pi sannamR^ito 'sminneva loke pratitiShThati, evamasau pitA putreNemaM manuShyalokaM jayati /
na tathA vidyAkarmabhyAM devalokapitR^ilokau svarUpalAbhasattAmAtreNa;na hi vidyAkarmaNI svarUpalAbhavyatirekeNa putravadvyApArAntarApekShayA lokajayahetutvaM pratipadyete /
atha kR^itasamprattikaM pitaramenamete vAgAdayaH prANA daivA hairaNyagarbhA amR^itA amaraNadharmANa Avishanti kathamiti vakShyati pR^ithivyai cainamityAdi /
evaM putrakarmAparavidyAnAM manuShyalokapitR^ilokadeva lokasAdhyArthatA pradarshitA shrutyA svayameva /
atra kecidvAvadUktAH shrutyuktavisheShaviniyogopasahAreNa ca /
tasmAdR^iNashrutiravidvadviShayA na paramAtmavidviShayeti siddham /
vakShyati ca  -"kariShyAmo yeShAM no 'yamAtmAyaM lokaH" (4 / 4 / 22) iti /
kecittu pitR^ilokadevalokajayo 'pi pitR^ilokadevalokAbhyAM vyAvR^ittireva;tasmAtputrakarmAparavidyAbhiH samucityAnuShThitAbhistribhya etebhyo lokebhyo vyAvR^ittaH paramAtmavij~nAnena mokShamadhigacchatIti paramparayA mokShArthAnyeva putrAdisAdhanAnIcchanti /
teShAmapi mukhApidhAnAyeyameva shrutiruttarA kR^itasamprattikasya putriNaH karmiNaH tryannAtmavidyAvidaH, phalapradarshanAya pravR^ittA /
na cedameva phalaM mokShaphalamiti shakyaM, vaktum, tryannasambandhAt, medhAtapaHkAryatvAccAnnAnAm,'punaH punarjanayate'iti darshanAt; 'yaddhaitanna kuryAtkShIyeta ha'iti ca kShayashravaNAt /
sharIraM jyotIrUpamiti ca kAryakaraNatvopapatteH /
'trayaM vA idam'iti ca nAmarUpakarmAtmakatvenopasaMhArAt /
na cedameva sAdhanatrayaM saMhataM satkasyacinmokShArthaM kasyacit tryannAtmaphalamityasmAdeva vAkyAdavagantu  shakyam, putrAdisAdhanAnAM tryannAtmaphaladarshanenaivopakShINatvAd vAkyasya /




_______________________________________________________________________

START BrhUp 1,5.18

#<pR^ithivyai cainam agnesh ca daivI vAg Avishati |
sA vai daivI vAg yayA yad yad eva vadati tat tad bhavati || BrhUp_1,5.18 ||>#

__________


BrhUpBh_1,5.18 pR^ithivyai pR^ithivyAH ca enam agneshca daivI adhidaivAtmikA vAgenaM kR^itasamprattikamAvishati /
sarveShAM hi vAca upAdAnabhUtA daivI vAkpR^ithivyagnilakShaNA, sA hyAdhyAtmikAsaN^gAdidoShairniruddhA /
viduShastaddoShApagame AvaraNabhaN^ga ivodakapradIpaprakAshavacca vyApnoti /
tadetaducyat - pR^ithivyA agneshcainaM daivI vAgAvishatIti /
sA ca daivI vAganR^itAdidoSharahitA shuddhA, yayA vAcA daivyA yadyadeva Atmane parasmai vA vadati tattadA bhavati, amoghA apratibaddhA asya vAgbhavatItyarthaH //18//



tathA -



_______________________________________________________________________

START BrhUp 1,5.19

#<divash cainam AdityAc ca daivaM mana Avishati |
tad vai daivaM mano yenAnandy eva bhavaty atho na shocati || BrhUp_1,5.19 ||>#

__________


BrhUpBh_1,5.19 divashcainamAdityAcca daivaM mana Avishati - tacca daivaM manaH;svabhAvanirmalatvAt;yena manasA asau Anandyeva bhavati sukhyeva bhavati;atho api na shocati, shokAdinimittAsaMyogAti //19//



tathA -




_______________________________________________________________________

START BrhUp 1,5.20

#<adbhyash cainaM candramasash ca daivaH prANa Avishati |
sa vai daivaH prANo yaH saMcaraMsh cAsaMcaraMsh ca na vyathate 'tho na riShyati |
sa eSha evaMvit sarveShAM bhUtAnAm AtmA bhavati |
yathaiShA devataivaM saH |
yathaitAM devatAM sarvANi bhUtAny avanty evaM haivaMvidaM sarvANi bhUtAny avanti |
yad u kiJNcemAH prajAH shocanty amaivAsAM tad bhavati |
puNyam evAmuM gacchati |
na ha vai devAn pApaM gacchati || BrhUp_1,5.20 ||>#

__________


BrhUpBh_1,5.20 adbhayashcainaM candramasashca daivaH prANa Avishati /
sa vai daivaH prANaH kiMllakShaNaH? ityucyate-yaH saJNcaran prANibhedeShva saJNcaransamaShTivya ShTirUpeNa--athavA saJNcarana jaN^gameShu asaJNcaransthAvareShu, na vyathate na duHkhanimittena bhayena yuDyate /
athAM api na riShyati na vinashyati na hiMsAmApadyate /
saH--yo yathoktamevaM vetti vyannAtmadarshanaM saH-sarveShAM bhUtAnAM prANo bhavati, sarveShAM bhUtAnAM mano bhavati, sarveShAM bhUtAnAM vAgbhavati-ityevaM sarvAbhUtAtmatayA sarvaj~no bhavatItyarthaH;sarvakR^icca /
tathaipA pUrvasidvA hiraNyagarbhadevatA evameva nAsya sarvaj~natve sarvakR^ittave vA kkacitpratighAtaH /
sa iti dArShTAntikanirdeshaH /
kiJNca yathaitAMd diraNyagarbhadevatAmijyAdibhiH sarvANi bhUtAnyavanti pAlayanti pUjyanti, evaM ha evaMvidaM sarvANi bhUtAnyavanti-ijyAdilakShaNAM pUjAM satataM prayapaJNjata ityarthaH /
athedamAshaN^kayate-sarvaprANinAmAtmA bhavatItyuttkam, tasya ca sarvaprANikAryakaraNAtmatve sarvaprANisukhaduHkhaiH sambadhyeteti /
tanna, aparicchinnabudvitvAt paricchinnAtmabudvInAM hyAkroshAdau duHkhasambandho dR^iShTaH- anenAhamAkruShTa iti /
asya tu sarvAtmano ya Akrushyate yashcAkroshati yatorAtmatvabudvivisheShAbhAvAnna tannimittaM duHkhamupapadyate /
maraNaduHkhavacca nimittAbhAvAt yathA hi kasmiMshcinmR^ite kasyacid duHkhamutpadyate-mamAsauputrobhrAtAceti, putrAdinimittam;tannimittAbhAve tanmaraNadarshino 'pi naiva duHkhamupajAyate, tatheshvarasyApyaparicchinnAtmano mamatavatAdiduHkhanimittamidhyAj~nAnAdidopAbhAvAnnaiva duHkhamupajAyate /
tadetaducyate-yadu kiJNcayat kiJNca imAH prajAH shocantyamaiva sahaiva prajAbhistacchokAdinimittaM duHkhaM saMyuktaM bhavatyAsAM prajAnAM paricchinnabudvijanitatvAt /
sarvAtmanastu kena saha kiM saMyukta bhavedviyukta vA? amuM tu prAjApatye pade vartamAnaM puNyameva shubhamevaphalamabhipretaM puNyamiti-niratishayaM hi tena puNyaM kR^itam;tena tatphalameva gacchati /
na ha vai devAnpApaM gacchati, pApaphalasyAvasarAbhAvAt pApaphalaM duHkha na gacchatItyathaH //20//



'ta ete sarva eva samAH sarve 'nantAH'ityavisheSheNa vAÇmanaHprANAnAmupAsanamuktam, nAnyatamagato vesheSha uktaH /
kimevameva pratipattavyam? kiM vA vicAryamANe kashcidvisheSho vratamupAsanaM prati pratitapattuM shakyate? ityucyate-




_______________________________________________________________________

START BrhUp 1,5.21

#<athAto vratamImAMsA |
prajApatir ha karmANi sasR^ije |
tAni sR^iShTAny anyo 'nyenAspardhanta |
vadiShyAmy evAham iti vAg dadhre |
drakShyAmy aham iti cakShuH |
shroShyAmy aham iti shrotram |
evam anyAni karmANi yathAkarmam |
tAni mR^ityuH shramo bhUtvopayeme |
tAny Apnot |
tAny AptvA mR^ityur avArundha |
tasmAc chrAmyaty eva vAk |
shrAmyati cakShuH |
shrAmyati shrotram |
athemam eva nApnot yo 'yaM madhyamaH prANaH |
tAni j~nAtuM dadhrire |
ayaM vai naH shreShTho yaH saMcaraMsh cAsaMcaraMsh ca na vyathate 'tho na riShyati |
hantAsyaiva sarve rUpaM bhavAmeti |
ta etasyaiva sarve rUpam abhavan |
tasmAd eta etenAkhyAyante prANA iti |
tena ha vAva tat kulam AcakShate yasmin kule bhavati ya evaM veda |
ya u haivaMvidA spardhate 'nushuShyati |
anushuShya haivAntato mriyata ity adhyAtmam || BrhUp_1,5.21 ||>#

__________


BrhUpBh_1,5.21 athAto 'nantaraM vratamImAMsA upAsanakarmavicAraNetyarthaH /
eShAM prANAnAM kasya karma vratatvena dhArayitavyamiti mImAMsA pravartate /
tatra prajApatirha - hashabdaH kilArthe - prajApatiH kila prajAH sR^iShTvA karmANi karaNAni vAgAdIni - karmAthAni hi tAnIti karmANItyucyante - sasR^ije sR^iShTavAnvAgAdIni karaNAnItyarthaH /
tAni punaH sR^iShTAnyanyonyena itaretaramaspardhanta spardhAM saMgharShaM cakruH /
katham? vadiShyAmyeva svavyApArAdvadanAdanuparataivAhaM syAmiti vAgvrataM dadhre dhR^itavatI - yadyanyo 'pi matsamo 'sti svavyApArAdanuparantuM shaktaH, so 'pi darshayatvAtmano vIryamiti /
tathA drakShyAmyahamiti cakShuH, shroShyAmyahamiti shrotram;evamanyAni karmANi karaNAni yathAkarma - yadyadyasya karma yathAkarma /
tAni karaNAni mR^ityurmArakaH shramaH shramarUpI bhUtvA upayeme saJNjagrAha /
katham? tAni karaNAni svavyApAre pravR^ittAnyApnot, shramarUpeNAtmAnaM darshitavAn /
AptvA ca tAnyavArundha avarodhaM kR^itavAnmR^ityuH - svakarmabhyaH pracyAvitavAnityarthaH /
tasmAdadyatve 'pi vadane svakarmaNi pravR^ittA vAk shrAmyatvena shramarUpiNA mR^ityunA saMyuktA svakarmataH pracyavate /
tathA shrAmyati cakShuH, shrAmyati shrotram /
athemameva mukhyaM prANaM nApnonna prAptavAnmR^ityuH shramarUpI, yo 'yaM madhyamaH prANastam /
tenAdyatve 'pyashrAnta eva svakarmaNi pravartate /
tAnItarANi karaNAni taM j~nAtuM dadhrire dhR^itavanti manaH /
ayaM vai no 'smAkaM madhye shreShThaH prashasyatamo 'bhyadhikaH, yasmAdyaH saJNcaraMshcAsaJNcaraMshca na vyathate 'tho na riShyati - hantedAnImasyaiva prANasya sarve vayaM rUpamasAma prANamAtmatvena pratipadyemahi - evaM vinishcitya te etasyaiva sarve rUpamabhavan;prANarUpamevAtmatvena pratipannAH, prANavratameva dadhrire - asmadvratAni na mR^ityorvAraNAya paryAptAnIti /
yasmAtprANena rUpeNa rUpavantItarANi karaNAni calanAtmanA svena ca prakAshAtmanaH, na hi prANAdanyatra calanAtmakatvopapattiH;calanavyApArapUrvakANyeva hi sarvadA svavyApAreShu lakShyante;tasmAdete vAgAdaya etena prANAbhidhAnena AkhyAyante 'bhidhIyante prANA ityevam /
ya evaM prANAtmatAM sarvakaraNAnAM vetti prANashabdAbhidheyatvaM ca, tena ha vAva tenaiva viduShA tatkulamAcakShate laukikAH /
yasminkule sa vidvAJNjAto bhavati tatkulaM vidvAJNjAto bhavati tatkulaM vidvannAmnaiva prathitaM bhavatyamuShyadaM kulamiti, yathA tApatya iti /
ya evaM yathoktaM veda vAgAdInAM prANarUpatAM prANAkhyatvaM ca tasyaitatphalam /
kiJNca yaH kashcidu haivaMvidA prANAtmadarshinA spardhate tatpratipakShI san, so 'sminneva sharIre 'nushuShyati shoShamupagacchati /
anushuShya haiva shoShaM gatvaiva antato 'nte mriyate na sahasAnupadruto mriyate ityaivamuktamadhyAtmaM prANAtmadarshanamityuktopasaMhAro 'dhidaivatapradarshanArthaH //21//




_______________________________________________________________________

START BrhUp 1,5.22

#<athAdhidevataM:
jvaliShyAmy evAham ity agnir dadhre |
tapsyAmy aham ity AdityaH |
bhAsyAmy aham iti candramAH |
evam anyA devatA yathAdevatam |
sa yathaiShAM prANAnAM madhyamaH prANa evam etAsAM devatAnAM vAyuH |
mlocanti hy anyA devatA na vAyuH |
saiShAnastamitA devatA yad vAyuH || BrhUp_1,5.22 ||>#

__________


BrhUpBh_1,5.22 athAnantaram adhidaivataM devatAviShayaM darshanamucyate /
kasya devatAvisheShasya vratadhAraNaM shreyaH? iti mImAsyate /
adhyAtmavatsarvam /
jvaliShyAmyevAhamityagnirdadhre /
tapsyAmyahamityAdityaH;bhAsyAmyahamiti candramAH;evamanyA devatA yathAdaivatam /
so 'dhyAtmaM vAgAdInAmeShAM prANo mR^ityunA anAptaH svakarmaNo na pracyAvitaH svena prANavratenAbhagnavrato yathA;evametAsAmagnyAdInAM devatAnAM vAyurapi /
mlocantyastaM yanti svakarmebhya uparamante - yathAdhyAtmaM vAgAdayo 'nyA devatA agnyAdyAH, na vAyurastaM yAti - yathA madhyamaH prANaH, ataH saiShA anastamitA devatA yadvAyuryo 'yaM vAyuH /
evamadhyAtmamadhidaivaM ca mImAMsitvA nirdhAritam - prANavAyyvAtmano vratamabhagnamiti //22//




_______________________________________________________________________

START BrhUp 1,5.23

#<athaiSha shloko bhavati --
yatash codeti sUryo 'staM yatra ca gacchatIti |
prANAd vA eSha udeti prANe 'stam eti |
taM devAsh cakrire dharmaM sa evAdya sa u shva iti |
yad vA ete 'murhy adhriyanta tad evApy adya kurvanti |
tasmAd ekam eva vrataM caret prANyAc caivApAnyAc ca |
nen mA pApmA mR^ityur Apnavad iti |
yady u caret samApipayiShet teno etasyai devatAyai sAyujyaM salokatAM jayati || BrhUp_1,5.23 ||>#

__________


BrhUpBh_1,5.23 athaitasyaivArthasya prakAshaka eSha shloko mantro bhavati /
yatashca yasmAdvAyorudetyudgacchati sUryaH, adhyAtmaM ca cakShurAtmanA prANAd astaM ca yatra vAyau prANe ca gacchatyaparasaMdhyAsamaye svApasamaye ca puruShasya, taM devAstaM dharmaM devAshcakrire dhR^itavanto vAgAdayo 'gnyAdayashca prANavrataM ca purA vicArya /
sa evAdyedAnIM shvo 'pi bhaviShyatyapi kAle 'nuvartyate 'nuvartiShyate ca devairityabhiprAyaH /
tatremaM mantraM saMkShepato vyAcaShTa brAhmaNam - prANAdvA eSha sUrya udeti prANe 'stameti /
taM devAshcakrire dharmaM sa evAdya sa u shva ityasya kor'thaH? ityucyate - yadvai ete vratamamurhi amuShminkAle vAgAdayo 'gnyAdayashca prANavrataM vAyuvrataM cAdhriyanta, tadevAdyApi kurvantyanuvartate 'nuvartiShyante ca /
vrataM tairabhagnameva /
yattu vAgAdivratamagnyAdivrataM ca tadbhagnameva, teShAmastamanakAle svApakAle ca vAyau prANe ca nimsuktidarshanAt /
athaitadanyatroktam"yadA vai puraShaH svapiti prANaM tarhi vAgapyeti prANaM manaH prANaM cakShuHprANaM shrotraM yadA prabudhyate prANAdevAdhi punarjAyanta ityadhyAtmamathAdhidaivataM yadA vA agniranugacchati vAyuM tarhyanUdvAti yadAdityo 'stameti vAyuM tarhi pravishati vAyuM candramA vAyau dishaH pratiShThitA vAyorevAdhi punarjAyante"iti /
yasmAde etadeva vrataM vAgAdiShvagnyAdiShu cAnugataM yadetadvAyoshca prANasya ca parispandAtmakatvaM sarvedevairuvartyamAnaM vratam tasmAdanyo 'pyokameva vrataM caret /
kiM tata? prANyAtprANanavyApAraM kuryAdapAnyAdapAnanadhyApAraM ca;na hi prANApAnavyApArasya prANanApAnanalakShaNasyoparamo 'sti /
tasmAttadevaikaM vrataM careddhitvendriyAntaravyApAraM nenmA mAM pApmA mR^ityuH shramarUpyApnuvadApnuyAt /
necchabdaH paribhaye -'yadyahamasmAd vratAtpracyutaH syAm, grasta evAhaM mR^ityunA'ityevaM trasto dhArayetprANavratamityabhiprAyaH /
yadi kadAcid u caretprArabheta prANavratam, samApipayiShetsamApayitumicchet;yadi hyasmAd vratAduparametprANaH paribhUtaH syAddevAshca;tasmAtsamApayedeva /
tena u tenAnena vratena prANAtmapratipattyA sarvabhUteShu - vAgAdayo 'gnyAdayashca madAtmakA eva, ahaM prANa AtmA sarvaparispandakR^it - evaM tenAnena vratadhAraNena etasyA eva prANadevatAyAH sAyujyaM sayugbhAvamekAtmatvaM salokatAM samAnalokatAM vA ekasthAnatvam - vij~nAnamAndyopekShametat - jayati prApnotIt //23//

#<iti bR^ihadAraNyakopaniShadbhAShye prathamAdhyAye paJNcamaM saptAnnabrahmaNam //5//>#



yadetadavidyAviShayatvena prastutaM sAdhyasAdhanalakShaNaM vyAkR^itaM jagat prANAtmaprAptyantotkarShavadapi phalam, yA caitasya vyAkaraNAtprAgavasthA avyAkR^itashabdavAcyA vR^ikShabIjavatsarvametat /




_______________________________________________________________________

START BrhUp 1,6.1

#<trayaM vA idaM nAma rUpaM karma |
teShAM nAmnAM vAg ity etad eShAm uktham |
ato hi sarvANi nAmAny uttiShThanti |
etad eShAM sAma |
etad dhi sarvair nAmabhiH samam |
etad eShAM brahma |
etad dhi sarvANi nAmAni bibharti || BrhUp_1,6.1 ||>#

__________


BrhUpBh_1,6.1 trayam;kiM tattrayam? ityucyate /
nAma rUpaM karma cetyanAtmaiva /
nAtmA yatsAkShAdaparokShAdbrahma /
tasmAdasmAdvirajyetetyevamarthastrayaM vA ityAdyArambhaH na hyasmAdanAtmano 'vyAvR^itticittasya AtmAnameva lokamahaM brahmAsmItyupAsituM buddhiH pravartate /
bAhyapratyagAtmapravR^ittyorvirodhAt /
tathA ca kAThake -"parAJNci khAni vyatR^iNatsvayambhUstasmAtparAÇpashyati nAntarAtman /
kashciddhIraH pratyagAtmAnamaikShadAvR^ittacakShuramR^itatvamicchan" (ka.u.2 / 1 / 1) ityAdi /
kathaM punarasya vyAkR^itAvyAkR^itasya kriyAkArakaphalAtmanaH saMsArasya nAmarUpakarmAtmakataiva? na punarAtmatvam? ityetatsambhAvayituM shakyata iti;atrocyate - teShAM nAmnAM yathopanyastAnAM vAgiti shabdasAmAnyamucyate /
"yaH kashca shabdo vAgeva sA"(1 / 5 / 3) ityuktatvAdvAdityetasya shabdasya yor'thaH shabdasya shabdasAmAnyamAtram etadeteShAM nAmavisheShANAmukthaM kAraNamupAdAnam, saindhavalavaNakaNAnAmiva saindhavAcalaH /
tadAha - ato hyasmAnnAmasAmAnyAtsarvANi nAmAni yaj~nadatto devadatta ityevamAdipravibhAgAnyuttiShThantyutpadyante pravibhajyante, lavaNAcalAdiva lavaNakaNAH;kAryaM ca kAraNenAvyatiriktam /
tathA visheShANAM ca sAmAnye 'ntarbhAvAt /
kathaM sAmAnyavisheShabhAva iti etacchabda sAmAnyameShAM nAmavisheShANAM sAma /
samatvAtsAma, sAmAnyamityarthaH, etaddhi yasmAtsarvairnAmabhirAtmavisheShaiH samam /
kiJNca AtmalAbhAvisheShAcca nAmavisheShANAm /
yasya ca yasmAdAtmalAbho bhavati sa tenApravibhakto dR^iShTaH, yathA ghaTAdInAM mR^idA /
kathaM nAmavisheShANAmAtmalAbho vAca ityucyate yata etadeShAM vAkchabdavAcyaM vastu brahma AtmA, tato hyAtmalAbho nAmnAm, shabdavyatiriktasvarUpAnupapatteH /
tatpratipAdayati - yatashchabdasAmAnyaM hi yasmAcchabdavisheShAnsarvANi nAmAni bibharti dhArayati svarUpapradAnena /
evaM kAryakAraNatvopapatteH sAmAnyavisheShopapatterAtmapradAnopapattashca nAmavisheShANAM shabdamAtratA siddhA /
evamuttarayorapi sarvaM yojyaM yathoktam //1//




_______________________________________________________________________

START BrhUp 1,6.2

#<atha rUpANAM cakShur ity etad eShAm uktham |
ato hi sarvANi rUpANy uttiShThanti |
etad eShAM sAma |
etad dhi sarvai rUpaiH samam |
etad eShAM brahma |
etad dhi sarvANi rUpANi bibharti || BrhUp_1,6.2 ||>#

__________


BrhUpBh_1,6.2 athedAnIM rUpANAM sitAsitaprabhR^itInAM cakShuriti cakShurviShayasAmAnyaM cakShuHshabdAbhidheyaM rUpasAmAnyaM prakAshyamAtramabhidhIyate /
ato hi sarvANi rUpANyittiShThanti, etadeShAM sAma, etaddhi sarvai rUpeH samam, etadeShAM brahma, etaddhi sarvANi rUpANi bibharti //2//




_______________________________________________________________________

START BrhUp 1,6.3

#<atha karmaNAm Atmety etad eShAm uktham |
ato hi sarvANi karmANy uttiShThanti |
etad eShAM sAma |
etad dhi sarvaiH karmabhiH samam |
etad eShAM brahma |
etad dhi sarvANi karmANi bibharti |
tad etat trayaM sad ekam ayam AtmA |
Atmo ekaH sann etat trayam |
tad etad amR^itaM satyena channam |
prANo vA amR^itam |
nAmarUpe satyam |
tAbhyAm ayaM prANash channaH || BrhUp_1,6.3 ||>#

__________


BrhUpBh_1,6.3 athedAnIM sarvakarmavisheShANAM mananadarshanAtmakAnAM calanAtmakAnAM ca kriyAsAmAnyamAtre 'ntarbhAva ucyate /
katham? sarveShaM karmavisheShANAmAtmA sharIraM sAmAnyamAtmA, AtmanaH karma Atmetyucyate /
'AtmanA hi sharIreNa karma karoti'ityuktam /
sharIre ca sarvaM karmAbhivyajyat /
ataH tAtsthyAttacchabdaM karmakarmasAmAnyamAtraM sarveShAmukthamityAdi pUrvavat /
tadetadyathoktaM nAma rUpaM karma trayamitaretarAshrayam, itaretarAbhivyaktikAraNam, itaretarapralayaM saMhataM tridaNDaviShTambhavat sadekam /
kenAtmanaikatvam? ityucyate - ayamAtmAyaM piNDaH kAryakaraNAtmasaN^ghAtaH tathAnnatraye vyAkhyAtaH'etanmayo vA ayamAtmA'ityAdinA;etAvaddhIdaM sarvaM vyAkR^itamavyAkR^itaM ca yaduta nAma rUpaM karmeti, AtmA u eko 'yaM kAryakaraNasaN^ghAtaH sannadhyAtmAdhibhUtAdhidaivabhAvena vyavasthitametadeva trayaM nAma rUpaM karmeti /
tadetadvakShyamANam /
amR^itaM satyenacchannamityetasya vAkyasyArthamAha - prANo vA amR^itaM karaNAtmako 'ntarupaShTambhaka AtmabhUto 'bhUto 'vinAshI;nAmarUpe satyaM kAryAtmake sharIrAvasthe;kriyAtmakastu prANastayorupaShTambhako bAhy bAhy AbhyAM sharIrAtmakAbhyAmupajanApAyadharmibhyAM martyAbhyAM channo 'prakAshIkR^itaH /
etadevasaMsArasatatvamavidyAviShayaM pradarshitam /
ata
UrdhvaM vidyAviShaya AtmAdhigantavya ithi caturthaM Arabhyate //3 // //

#<iti prathamAdhyAye ShaShThamukthabrAhmaNam //6//>#



