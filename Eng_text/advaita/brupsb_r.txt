Brhadaranyaka-Upanisad (Brhadaranyakopanisad), Kanva recension
with the commentary ascribed to Samkara



Input by members of the Sansknet project
(formerly: www.sansknet.org)


This GRETIL version has been converted from a custom Devanagari encoding.
Therefore, word boundaries are usually not marked by blanks.
These and other irregularities cannot be standardized at present.

The mula text has been checked against the ed. by V.P. Limaye and R.D. Vadekar
(Eighteen Principal Upanisads, vol. 1, Poona 1958), and the electronic version
available on TITUS. In cases of divergence, preference has usually been given
to the printed edition.

The text of the commentary is not proofread!


REFERENCE SYSTEM:
BrhUp_n,n.n = mula text
BrhUPBh_n,n.n = Samkara's Bhasya


#<...># = BOLD



___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 Ç             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                M             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________






ADHYAYA 1



oM
bR^ihadAraNyakopaniShad
oM pUrNamadaH pUrNamidaM pUrNAtpUrNamadacyate /
pUrNasya  pUrNamAdAya  pUrNamevAvashiShyate //
oM shAntiH ! shAntiH !! shAntiH !!!

oM namo brahmAdibhyo brahmavidyAsampradAyakartR^ibhyo vaMshaR^iShibhyo namo gurubhyaH /
'uShA vA ashvasya'ityevamAdyA vAjasaneyibrAhmaNopaniShat /
tasyA iyamalpagranthA vR^ittirArabhyate saMsAravyAvivR^itsubhyaH saMsArahetunivR^ittisAdhanabrahmAtmaikatvavidyApratipattaye /
seyaM brahmavidyA upaniShacchabdhavAcyAtatparANAM sahetoH saMsArasyAtyantAvasAdanAt /
upaniShUvasyasadestadarthatvAt /
tAdarthyAd grantho 'pyupaniShad ucyate /
seyaM  ShaDadhyAyI araNye 'nUcyamAnatvAdAraNyakam,bR^ihattvAtparimANato bR^ihadAraNyakam /
tasyAsya karmakANDena sambandho 'bhidhIyate /
sarvo 'pyayaM vedaH pratyakShAnumAnAbhyAmanavagateShTAniShTaprAptiparihAropAya- prakAshanaparaH sarvapuruShAM nisargata eva tatprAptiparihArayoriShTatvAt /
dR^iShTaviShaye ceShTAniShTaShTaprAptiparihAropAya- j~nAnasya pratyakShAnumAnAbhyAmeva siddatvAnnAgamAnveShaNA /
na cAsati janmAntarasambandhyAtmAstitvavij~nAne janmAntarasambandhyAtmAstitvavij~nAne janmAntareShTAniShTaShTaprAptiparihArecchA syAt svabhAvavAdidarshanAt /
tasmAjjanmAntarasambandhyAtmAstitve janmAntareShTAniShTaShTaprAptiparihAropAyavisheShe ca shAstraM pravartate /
"yeyaM prete vicikitsA mAnuShye 'stItyeke nAyamastIti caike" (ka.u. 1 / 1 / 20) ityupakramya"astItyevopalabdhavyaH"  (ka.u. 2 / 3 / 13) ityevamAdinirNayadarshanAt /
"yathA ca maraNaM prApya" (ka.u.2 / 2 / 6) ityupakramya"yonimanye prapadyante sharIratvAya dehinaH /
sthANumanye 'nusaMyanti yathAkarma yathAshrutam"(ka.u.2 / 2 / 7) iti ca /
"svayaJNjyotiH" (bR^i.u. 4 / 3 / 9) ityupakramya"taM vidyAkarmaNi samanvAramete"( 4 / 4 / 2 ) "puNyo vai puNena karmaNA bhavati pApaH pApena"( 3 / 2 / 13 ) iti ca /
"j~napayiShyAmi"(bR^i.u.2 / 1 / 15) ityupakramya"vij~nAnamayaH"(2 / 1 / 16) iti ca vyatiriktAtmAstitvam /
tatpratyakShaviShayameveti cenna, vAdivipratipattidarshanAt /
na hi dehAntarasambandhina AtmanaH pratyakSheNAstitvavij~nAne lokAyatikA bauddhAshca naH pratikUlAH syunAstyAtmeti vadantaH /
na hi  ghaTAdau pratyakShaviShaye kashcidvipratipadyate nAsti ghaTa iti /
sthANvAdau puruShAdidarshanAnneti cenna nirUpite sthANvAdau vipratipattirbhavati /
vainAshikAstvahamitipratyaye jAyamAne 'pi dehAntaravyatiriktasya nAstitvameva pratijAnate /
tasmAtpratyakShaviShayavailakShaNyAt pratyakShAnnAtmAstitvasiddhiH /
tathAnumAnAdapi /
shrutyA AtmAstitve liN^gasya darshitvAlliN^gasya ca pratyakShaviShayatvAnneti cenna, janmAntarasambandhasyAgrahaNAt /
Agamena tvAtmAstitve 'vagate vedapradarshitalaukikaliN^gavisheShaishca tadanusAriNo mImAMsakAstArkikAshca ahampratyayaliN^gAni ca vaidikAnyeva svamatiprabhavANIti kalpayanto vadanti pratyakShashcAnumeyashcAtmeti /
sarvathApyastyAtmA dehAntarasambandhItyevaM pratipatturdehAntaragateShTAniShTaprAptiparihAropAyavisheShArthinastadvisheShaj~nApanAya karmakANDamArabdham /
na tvAtmana iShTAniShTaprAptiparihArecchAkAraNamAtmaviShayamaj~nAnaM kartR^ibhoktR^isvarUpAbhimAnalakShaNaM tadviparItabrahmAtmasvarUpavij~nAnenApanItam /
yAvaddhi tannApanIyate tAvadayaM karmaphalarAgadveShAdisvAbhAvikadoShaprayuktaH shAstravihitapratiShiddhAtikrameNApi vartamAno manovAkkAyairdR^iShTAdR^iShTAniShTasAdhanAni adharmasaMj~nakAni karmANyupacinoti bAhulyena, svAbhAvikadoShabalIyastvAt /
tataH sthAvarantAdhogatiH /
kadAcicchAstrakR^itasaMskArabalIyastvam, tato manaAdibhiriShTasAdhanaM bAhulyenopacinoti dharmAkhyam /
tad dvividham-j~nAnapUrvakaM kevalaJNca /
tatra kevalaM pitR^ilokAdiprAptiphalam /
j~nAnapUrvakaM devalokAdibrahmalokAntaprAptiphalam /
tathA ca shAstram-"AtmayAji shreyAndevayAjinaH"(shata.brAhma.) ityAdi /
smR^itishca"dvividham karma vaidikam"(manu.12 / 88) ityAdyA /
sAmye ca dharmAdharmayoH manuShyatvaprAptiH /
evaM brahmAndyA sthAvarAntA svAbhAvikAvidyAdidoShavatI dharmAdharmasAdhanakR^itA saMsAragatirnAmarUpakarmAshrayA /
tadevedaM vyAkR^itaM sAdhyasAdhanarUpaM jagatprAgutpatteravyAkR^itamAsIt /
sa eSha bIjAN^kurAdivadavidyAkR^itaH saMsAra Atmani kriyAkArakaphalAdhyAropalakShaNo 'nAdirananto 'narthaH, ityetasmAdviraktasyAvidyAnivR^ittaye tadviparItabrahmavidyApratipattyarthopaniShadArabhyate /
asya tvashvamedhakarmasambandhino vij~nAnasya prayojanaM yepAmashvamedhe na adhikArasteShAmasmAdeva vij~nAnAt phalaprAptiH /
'vidyayA vA karmaNA vA' "taddhaitallokajideva"(bR^i.u.1 / 3 / 28) ityevamAdishrutibhyaH /
karmaviShayatvameva vij~nAnasyeti cenna,"yo 'shvamedhena yajate ya u cainamevaM veda"iti vikalpashruteH /
vidyAprakaraNe cAmnAnAt karmAntare ca sampAdanadarshanAd vij~nAnAt tatphalaprAptirastItyavagamyate /
sarveShAM ca karmaNAM paraM karmAshvamedhaH samaShTivyaShTiprAptiphalavatvAt tasya ceha brahmavidyAprArambha AmnAnaM sarvakarmaNAM saMsAraviShayatvapradarshanArtham /
tathA ca darshayiShyati phalamashanAyAmR^ityubhAvam /
na nityAnAM saMsAraviShayaphalatvamiti cenna, sarvakarmaphalopasaMhArashruteH /
sarvaM hi patnIsambaddhaM karma /
"jayA me syAt ........etAvAnvai kAmaH"(bR^i.u.1 / 4 / 17) iti nisargata eva sarvakarmaNAM kAmyatvaM darshayitvA, putrakarmAparavidyAnAM ca"manuShyalokaH pitR^iloko devalokaH"(bR^i.u.1 / 5 / 16) iti phalaM darshayitvA, tryannAtmakatAM cAnte upasaMhariShyati"trayaM vA idaM nAma rUpaM karma"(bR^i.u.1 / 6 / 1) iti /
sarvatarmaNAM phalaM vyAkR^itaM saMsAra eveti /
idameva trayaM prAgutpattestarhyavyAkR^itamAsIt /
tadeva punaH sarvaprANikarmavashAdvyAkriyate bIjAdiva vR^ikShaH /
so 'yaM vyAkR^itAvyAkR^itarUpaH saMsAro 'vidyAviShayaH;kriyAkArakaphalAtmakatayA AtmarUpatvenAdhyAropitaH avidyayaiva mUrtAmUrtatadvAsanAtmakaH /
ato vilakShaNo 'nAmarUpakarmAtmako 'dvayo nityashuddhabuddhamuktasvabhAvo 'pi kriyAkArakaphalabhedAdiviparyayeNAvabhAsate /
ato 'smAtkriyAkArakaphalabhedasvarUpAd etAvadidamiti sAdhyasAdhanarUpAdviraktasya kAmAdidoShakarmabIjabhUtAvidyAnivR^ittaye rajjvAmiva sarpavij~nAnApanayAya brahmavidyA Arabhyate /
tatra tAvadashvamedhavij~nAnAya'uShA vA ashvasya'ityAdi /
tatrAshvaviShayameva darshanamucyate prAdhAnyAdashvasya /
prAdhAnyaM ca tannAmAN^kitatvAtkratoH prAjApatyatvAcca /




_______________________________________________________________________

START BrhUp 1,1.1

#<uShA vA ashvasya medhyasya shiraH |
sUryash cakShur vAtaH prANo vyAttam agnir vaishvAnaraH saMvatsara AtmAshvasya medhyasya |
dyauH pR^iShTham antarikSham udaraM pR^ithivI pAjasyaM dishaH pArshve avAntaradishaH parshava R^itavo 'N^gAni mAsAsh cArdhamAsAsh ca parvANy ahorAtrANi pratiShThA nakShatrANy asthIni nabho mAMsAni |
UvadhyaM sikatAH sindhavo gudA yakR^ic ca klomAnash ca parvatA oShadhayash ca vanaspatayash ca lomAni |
udyan pUrvArdho nimloca¤ jaghanArdhaH |
yad vijR^imbhate tad vidyotate |
yad vidhUnute tat stanayati |
yan mehati tad varShati |
vAg evAsya vAk || BrhUp_1,1.1 ||>#

__________



BrhUpBh_1,1.1 uShA iti, brAhmo muhUrta uShAH /
vaishabdaH smaraNArthaH prasiddhaM kAlaM smArayati /
shiraH prAdhAnyAt /
shirashca pradhAnaM sharIrAvayavAnAm /
ashvasya medhyasya medhArhasyayaj~niyasyopAH shiraH iti sambandhaH /
karmAN^gasya pashoH saMskartavyatvAt kAlAdidR^iShTayaH shira AdiShu kShipyante /
prAjApatyatvaM ca prajApatidR^iShTyadhyAropaNAt /
kAlalokadevatAtvAdhyAropaNaM ca prajApatitvakaraNaM pashoH /
evaMrUpo hi prajApatiH, viShNatvAdikaraNamiva pratimAdau /
sUryashcakShuH shiraso 'nantaratvAt sUryAdhidaivatatvAcca /
vAtaH prANo vAyusvAbhAvyAt /
vyAttaM vivR^itaM mukhamagnirvaishvAnararH /
vaishvAnara ityagnervisheShaNarm /
vaishvAnaro nAmAgnirvivR^itaM mukhamityartho mukhasyAgnidaivatatvAt /
saMvatsara AtmA, saMvatsaro dvAdashamAsastrayodashamAso vA,AtmAsharIram /
kAlAvayavAnAM ca saMvatsaraH sharIraM cAtmA "madhyaM hyaShAmaN^gAnAmAtmA"iti shruteH /
ashvasya medhyasyeti sarvatrAnupaN^gArthaM punarvacanam /
dyauH pR^iShThamUrdhvatvasAmAnyAt /
antarikShamudaraM suShiratvasAmAnyAt pR^ithivI pAjasyaM pAdasyaM pAjasyamiti varNavyatyayena, pAdAsanasthAnamityarthaH /
dishashcatasro 'pi pArshve pArshvena dishAM sambandhAt /
pArshvayordishAM ca saN^khyAvaiShamyAdayuktamiti cenna, sarvamukhatvopapatterashvasya pArshvAbhyAmeva sarvadishAM sambandhAdadoShaH /
avAntaradisha AgneyyAdyAH parshavaH pArshvAsthIni /
R^itavo 'N^gAni saMvatsarAvayavatvAdaN^gasAdharmyAt /
ahorAtrANi pratiShThAH /
bahuvacanAt prAjApatyadaivapitryamAnuShANi, pratiShThAH pAdAH pratitiShThatyetairiti /
ahorAtrairhi kAlAtmA pratitiShThatyashvasya pAdaiH /
nakShatrANyasthIni shuklatvasAmAnyAt /
nabho nabhaHsthA meghA antarIkShasyodaratvokteH, mAMsAnyudakarudhirasecanasAmAnyAt /
UvadhyaM udarasthamardhajIrNamashanaM sikatA vishliShTAvayavatvasAmAnyAt /
sindhavaH syandanasAmAnyannadyo gudA nADyo bahuvacanAcca /
yakR^iccaklomAnashca hR^idayasyAdhasthAddakShiNottarau mAMsakhaNDau /
klomAna iti nityaM bahuvacanamekasminneva /
parvatAH kAThinyAducchritatvAcca /
oShadhayashca kShudrAH sthAvarA vanaspatayo mahAnto lomAni keshAshca yathAsambhavam /
udyannudgacchanbhavati savitA AmadhyAhnAdashvasya pUrvArdho nAmerUrdhvamityarthaH /
nimlocannastaM yannAmadhyAhnAjjaghanArdho 'parArdhaH pUrvAparatvasAdharmyAt /
yadvijR^imbhate gAtrANi vinAmayati vikShipati tadvidyotate vidyotanaM mukhaghanavidAraNasAmAnyAt /
yadvidhUnute gAtrANi kampayati tatstanayati garjanashabdhasAmAnyAt /
yanmehati mUtraM karotyashvastadvarShati varShaNaM tat secanasAmAnyAt /
vAgeva shabda evAsyAshvasya vAgiti, nAtra kalpanetyarthaH //1//


aharvA iti /
sAvarNarAjatau mahimAkhyau grahAvashvasyAgrataH pR^iShThatashca sthApyete tadviShayamidaM darshanam-- 


_______________________________________________________________________

START BrhUp 1,1.2

#<ahar vA ashvaM purastAn mahimAnvajAyata |
tasya pUrve samudre yoniH |
rAtrir enaM pashcAn mahimAnvajAyata |
tasyApare samudre yonir |
etau vA ashvaM mahimAnAv abhitaH sambabhUvatuH |
hayo bhUtvA devAn avahad vAjI gandharvAn arvAsurAn ashvo manuShyAn |
samudra evAsya bandhuH samudro yoniH || BrhUp_1,1.2 ||>#

__________


BrhUpBh_1,1.2 ahaH sauvarNo graho dIptisAmAnyAdvai /
aharashvaM purastAnmahimAnvajAyateti katham? ashvasya prajApatitvAt /
prajApatirhyAdityAdilakShaNo 'hnA lakShyate /
ashvaM lakShayitvAjAyata sauvarNo mahimA graho vR^ikShamanu vidyotate vidyuditi yadvat /
tasya grahasya pUrve pUrvaH samudre samudro yonirvibhaktivyatyayena /
yonirityAsAdanasthAnam /
tathA rAtrI rAjate graho varNasAmAnyAjjaghanyatvasAmAnyAdvA /
enamashvaM pashcAtpR^iShTato mahimAnvajAyata, tasyApare samudre yoniH /
mahimA mahattvAt /
ashvasya hi vibhUtireShA yatsauvarNo rAjatashca grahAvubhayataH sthApyete /
tAvetau vai mahimAnau mahimAkhyau grahAvashvamabhitaH sambabhUvaturuktalakShaNAveva sambhUtau /
itthamasAvashvo mahatvayukta iti punarvacanaM stutyartham /
tathA ca hayo bhUtvetyAdi stutyarthameva /
hayo hinotergatikarmaNo vishiShTagatirityarthaH /
jAtavisheSho vA /
devAnavahad devatvamagamayatprajApatitvAt /
devAnAM vA voDhAbhavat /
natu nindaiva vAhanatvam /
naiSha doShaH, vAhanatvaM svAbhAvikamashvasya /
svAbhAvikatvAducchrAyaprAptirdevAdisambandho 'shvasyeti stutirevaiShA /
tathA vAjyAdayo jAtivisheShAH /
vAjI bhUtvA gandharvAnavahadityanuShaN^gaH /
tathArvA bhUtvAsurAn /
ashvo bhUtvA manuShyAn /
samudra eveti paramAtmA bandhubandhanaM badhyate 'sminniti /
samudro yoniH kAraNamutpattiM prati /
evamasau shuddhayoniH shuddhasthitiriti stUyate /
apsu yonirvA ashvaH iti shruteH prasiddha eva vA samudro yoniH //2//

#<iti prathamAdhyAye prathamamashvamedhabrAhmaNam //1//>#



athAgnerashvamedhopayogikasyotpattirucyate /
tadviShayadarshanavivakShayaivotpattiH stutyarthA /



_______________________________________________________________________

START BrhUp 1,2.1

#<naiveha kiM canAgra AsIt |
mR^ityunaivedam AvR^itam AsId ashanAyayA |
ashanAyA hi mR^ityuH |
tan mano 'kurutAtmanvI syAm iti |
so 'rcann acarat |
tasyArcata Apo 'jAyanta |
arcate vai me kam abhUd iti |
tad evArkyasyArkatvam |
kaM ha vA asmai bhavati ya evam etad arkyasyArkatvaM veda || BrhUp_1,2.1 ||>#

__________


BrhUpBh_1,2.1 naiveha kiJNcanAgra AsIt /
iha saMsAramaNDale kiJNcana kiJNcidapi nAmarUpapravibhaktavisheShaM naivAsId na babhUva agre prAgutpattermanAdeH /
kiM shUnyameva syAt"naiveha kiJNcana"iti shruteH /
na kAryaM kAraNaM vAsIt /
utpatteshca, utpadyate hi ghaTaH, ataH prAgutpatterghaTasya nAstitvam /
nanu kAraNasya na nAstitvaM mR^itpiNDAdidarshanAt /
yannopalabhyate tasyaiva nAstitA /
astu kAryasya na tu kAraNasya, upalampamAnatvAt /
naH prAgutpatteH sarvAnupalambhAt /
anupalabdhishcedabhAvahetuH sarvasya jagataH prAgutpatterna kAraNaM kAryaM vopalabhyate /
tasmAtsarvasyaivAbhAvo 'stu /
naH"mR^ityunaivedamAvR^itamAsIt"iti shruteH /
yadi hi kiJNcidapi nAsId yenAvriyate yaccAvriyate tadA nAvakShyat'mR^ityunaivedamAvR^itam'iti /
na hi bhavati gaganakusumacchanno vandhyAputra iti /
bravIti ca'mR^ityunaivedamAvR^itamAsIt'iti, tasmAdyenAvR^itaM kAraNena, yaccAvR^itaM kAryaM prAgutpattestadubhayamAsIt, shruteH prAmANyAdanumeyatvAcca /
anumIyate ca prAgutpatteH kAryakAraNayorastitvam;kAryasya hi sato jAyamAnasya kAraNe satyutpattidarshanAt, asati cAdarshanAt /
jagato 'pi prAgutpatteH kAraNAstitvamanumIyate ghaTAdikAraNAstitvavat /
ghaTAdikAraNasyApyasattvameva, anupamR^idya mR^itpiNDAdikaM ghaTAdyanutpatteriti cet? na;mR^idAdeH kAraNatvAt /
mR^itsuvarNAdi hi tatra kAraNaM ghaTarucakAdeH, na piNDAkAravisheShaH, tadabhAve bhAvAt /
asatyapi  piNDAkAravisheShe mR^itsuvarNAdikAraNadravyamAtrAdeva ghaTarucakAdikAryotpattirdR^ishyate /
tasmAnna  piNDAkAravisheShe ghaTarucakAdikAraNam /
asati tu mR^itsuvarNAdidravye ghaTarucakAdirna jAyata iti mR^itsuvarNAdidravyameva kAraNam, na tu piNDAkAravisheShaH /
sarvaM hi kAraNaM kAryamutpAdayatpUrvotpannasyAtmakAryasya tirodhAnaM kurvatkAryAntaramutpAdayati, ekasminkAraNe yugapadanekakAryavirodhAt /
na ca pUrvakAryopamamarde kAraNasya svAtmopamarde bhavati /
tasmAtpiNDAdyupamarde kAryotpattidarshanamahetuH prAgutpatteH kAraNAsattveH /
piNDAdivyatirekeNa mR^idAderasattvAdayuktamiti cet-piNDAdipUrvakAryopamarde mR^idAdikAraNaM nopamR^idyate, ghaTAdikAryAntare 'pyanuvartate ityetadayuktam;piNDaghaTAdivyatirekeNa mR^idAdikAraNasyAnupalambhAditi cet? na, mR^idAdikAraNAnAM ghaTAdyutpattau piNDAdinivR^ittAvanuvR^ittidarshanAt /
sAdR^ishyAdanvayadarshanaM na kAraNAnuvR^itteriti cenna, piNDAdigatAnAM mR^idAdyavayavAnAmeva ghaTAdau pratyakShatve 'numAnAbhAsAtsAdR^ishyAdikalpanAnupapatteH /
na ca pratyakShAnumAnayorviruddhAvyabhicAritA,pratyakShapUrvakatvAdanumAnasya sarvatraivAnAshvAsaprasaN^gAt /
yadi ca kShaNikaM sarvaM tadevedamiti gamyamAnaM tadbuddherapyanyatadbuddhyapekShatve tasyA apyanyatadbuddhyapekShatvamityanavasthAyAM tatsadR^ishamidamityasyA api buddhermR^ipAtvAtsarvatrAnAshvAsataiva /
tadidambuddhyorapi kartrabhAve sambandhAnupapattiH /
sAdR^ishyAttatsambandha iti cenna, tadidambuddhyoritaretaraviShayatvAnupapatteH /
asati cetaretaraviShayatve sAdR^ishyagrahaNAnupapattiH /
asatyeva sAdR^ishye tadbuddhiriti cenna, tadidambuddhyorapi sAdR^ishyabuddhivadasadviShayatvaprasaN^gAt /
asadviShayatvameva sarvabuddhInAmastviti cenna, buddhibuddherapyasadviShayatvaprasaN^gAt /
tadapyastviti cenna, sarvabuddhInAM mR^iShAtve 'satyabuddhyanupapatteH /
tasmAdasadetatsAdR^ishyAttadbuddhiriti /
ataH siddhaH prAkkAryotpatteH kAraNasadbhAvaH /
kAryasya cAbhivyaktiliN^gatvAt /
kAryasya ca sadbhAvaH prAgutpatteH siddhaH /
kathamabhivyaktiliN^gatvAdabhivyaktiliN^gamasyeti /
abhivyaktiH sAkShAdvij~nAnAlambanatvaprAptiH /
yadvi loke prAvR^itaM tama AdinA ghaTAdivastu tadAlokAdinA prAvaraNatiraskAreNa vij~nAnaviShayatvaM prApnuvatprAksadbhAvaM na vyabhicarati /
tathedamapi jagatprAgutpatterityavagacchAmaH /
na hyavidyamAno ghaTa udite 'pyAditye upalabhyate /
na te 'vidyamAnatvAbhAvAdupalabhyetaiveti cet /
na hi tava ghaTAdikAryaM kadAcidapyavidyamAnamityudite Aditye upalabhyetaiva mR^itpiNDe 'sannihite tamAdyAvaraNe cAsati vidyamAnatvAditi cet? na, dvividhatvAdAvaraNasya /
ghaTAdikAryasya dvividhaM hyAvaraNaM mR^idAdAravibhaktasya tamaHkuDyAdi prAÇmR^ido 'bhivyaktermR^idAdyavayavAnAM piNDAdikAryAntararUpeNa saMsthAnam /
tasmAtprAgutpattervidyamAnasyaiva ghaTAdikAryasya AvR^itatvAdanupalabdhiH /
naShTotpannabhAvAbhAvashabdapratyayabhedastu abhivyAktatirobhAvayordvividhatvApekShaH /
piNDakapAlAderAvaraNavailakShaNyAdayuktamiti cet? tamaHkuDyAdi hi ghaTAdyAvaraNaM ghaTAdibhinnadeshaM dR^iShTaM na tathA ghaTAdibhinnadeshe dR^iShTe piNDakapAle /
tasmAt piNDakapAlasaMsthAnayorvidyamAnasyaiva ghaTasyAvR^itatvAd anupalabdhirityayuktam AvaraNadharmavailakShaNyAditi cet? na kShIrodakAdeH kShIrAdyAvaraNenaikadeshatvadarshanAt /
ghaTAdikArye kapAlacUrNAdyavayavAnAmantarbhAvAdanAvaraNatvamiti cenna, vibhaktAnAM kAryAntaratvAdAvaraNatvopapatteH /
AvaraNAbhAva eva yatnaH kartavya iti cet? piNDakapAlAvasthayorvidyamAnameva ghaTAdikAryamAvR^itatvAnnobhalabhyata iti ced ghaTAdikAryArthinA tadAvaraNavinAsha eva yatnaH kartavyo na ghaTAdyutpattau? na caitadasti, tasmAdayuktaM vidyamAnasyaivAvR^itatvAdanupalabdhiriti cet? na aniyamAt /
na hi vinAshamAtraprayatnAdeva ghaTAdyabhivyaktirniyatA /
tamAdyAvR^ite ghaTAdau pradIpAdyutpattau prayatnadarshanAt /
so 'pi tamonAshAyaiveti cet? dIpAdyutpattAvapi yaH prayatnaH so 'pi tamastiraskaraNAya tasminnaShTe ghaTaH svayamevopalabhyate /
na hi kiJNcidAdhIyate iti cet? na, prakAshavato ghaTasyopalabhyamAnatvAt /
yathA prakAshavishiShTo ghaTa upalabhyate  na tathA prAkpradIpakaraNAt /
tasmAnna tamastiraskArAyaiva pradIpakaraNaM kiM tarhi? prakAshavattvaya /
prakAshavattvenaivopalabhyamAnatvAt /
kvacidAvaraNavinAshe 'pi yatnaH syAt, yathA kuDyAdivinAshe /
tasmAnna niyamo 'styabhivyaktarthinAvaraNavinAsha eva yatnaH kArya iti /
niyamAtmarthavattvAcca /
kAraNe vartamAnaM kAryaM kAryAntarANAmAvaraNamityavocAma /
tatra yadi pUrvAbhivyaktasya kAryasyapiNDasyavyavahitasya vA kapAlasya vinAsha eva yatnaH kriyeta, tadA vidalacUrNAdyapi kAryaM jAyeta /
tenApyAvR^ito ghaTo nopalabhyata iti  punaH prayatnAntarapekShaiva /
tasmAd ghaTAdyabhivyaktyarthino niyata eva kArakavyApAror'thavAn /
tasmAtprAgutpatterapi tadeva kAryam /
atitAnAgatapratyayabhedAcca /
atIto ghaTo 'nAgato ghaTa ityetayoshca pratyayorvartamAnaghaTapratyayavanna nirviShayatvaM yuktam;anAgatArthipravR^itteshca /
na hyasatyarthitayA pravR^ittirloke dR^iShTA /
yoginAM cAtItAnAgataj~nAnasya satyatvAt /
asaMshcedbhaviShyadghaTa aishvarambhaviShyadghaTaviShayaM pratyakShaj~nAnaM mithyA syAt na ca pratyakShamupacaryate /
ghaTasadbhAvehyanumAnamavocAma /
vipratiShedhAcca /
yadi ghaTo bhaviShyatIti kulAlAdiShu vyApriyamANeShu ghaTArthaM pramANena nishcitaM yena ca kAlena ghaTasya sambandho bhaviShyatItyucyate, tasminneva kAle ghaTo 'sanniti vipratiShiddhamabhidhIyate /
bhaviShyanaghaTo 'sanniti, na bhaviShyatItyarthaH /
ayaM ghaTo na vartata iti yadvat /
atha prAgutpatterghaTo 'sannityucyeta, ghaTArtha pravR^itteShu kulAlAdiShu tatra yathA vyApArarUpeNa vartamAnAstAvatkulAlAdayaH, tathA ghaTo na vartata ityasacchabdasyArthashcenna virudhyate /
kasmAt? svena hi bhaviShyadrUpeNa ghaTo vartate /
na hi piNDasya vartamAnatA kapAlasya vA ghaTasya bhavati /
na ca tayorbhaviShyattA ghaTasya /
tasmAtkulAlAdivyApAravartamAnatAyAM prAgutpatterghaTo 'sanniti na virudhyate /
yadi ghaTasya yatsvaM bhaviShyattAkAryarUpaM tatpratipidhyeta, tatpratipedhe virodhaH syAt /
na tu tadbhavAnpratiShedhati /
na ca sarveShAM kriyAvatAM kArakANAmekaiva vartamAnatA bhaviShyattvaM vA /
api ca caturvidhAnAmabhAvAnAM ghaTasyetaretarAbhAvo ghaTAdanyo dR^iShTo yathA ghaTAbhAvaH paTAdireva na ghaTasvarUpameva /
na ca ghaTAbhAvaH sanpaTo 'bhAvAtmakaH, kiM tarhi? bhAvarUpa eva /
evaM ghaTasya prAkpradhvaMsAtyantAbhAvanAmapi ghaTAdanyatvaM syAt /
ghaTena vyapadishyamAnatvAd  ghaTasyetaretarAbhAvavat /
tathaiva bhAvAtmakatAbhAvAnAm /
evaM ca sati ghaTasya prAgabhAva iti na ghaTasvarUpameva prAgutpatternAsti /
atha ghaTasya prAgabhAva iti ghaTasya yatsvarUpaM tadevocyeta ghaTasyetivyapadeshAnupapattiH /
atha kalpayitvA vyapadishyeta shilAputrakasya sharIramiti yadvat, tathApi ghaTasya prAgabhAva iti kalpitasyaivAbhAvasya ghaTena vyapadesho na ghaTasvarUpasyaiva /
athArthAntaraM ghaTAd ghaTasyAbhAva iti, uktottarametat /
kiJNcAnyatprAgutpatteH shashaviShANavadabhAvabhUtasya ghaTasya svakAraNasattAsambandhAnupapattiH, dviniShThatvAtsambandhasya ayutasiddhAnAmadoSha iti cenna, bhAvAbhAvayorayutasiddhatvAnupapatteH /
bhAvAbhUtayorhi yutasiddhatAyutasiddhatA vA syAnna tu bhAvAbhAvayorabhAvayorvA /
tasmAtsadeva kAryaM prAgutpatteriti siddham /
kiMllakShaNena mR^ityunAvR^itamityata Aha-ashanAyayA ashitumicchA ashanAyA saiva? mR^ityorlakShaNaM tayA lakShitena mR^ityunAshanAyayA /
kathamashanAyA mR^ityuH? ityucyate-- ashanAyA hi mR^ityuH /
hishabdena prasiddhaM hetumavadyotayati /
yo hyashitumicchati so 'shanAyAnantarameva hanti jantUn, tenAsAvashanAyayA lakShyate mR^ityurityashanAyA hItyAha /
buddhyAtmano 'shanAyA dharma iti sa eSha buddhyavastho hiraNyagarbho mR^ityurityucyate /
tena mR^ityunedaM kAryamAvR^itamAsIt /
yathA piNDAvasthayA mR^idA ghaNTAdaya AvR^itAH syuriti tadvat /
tanmano 'kuruta /
taditi manaso nirdeshaH /
sa prakR^ito mR^ityurvakShyamANakAryasisR^ikShayA tatkAryAlocanakShamaM manaHshabdavAcyaM saMkalpAdilakShaNamantaHkaraNamakuruta kR^itavAn /
kenAbhiprAyeNa mano 'karot? ityucyate-AtmanvI AtmavAn syAM bhaveyam /
ahamanenAtmanA manasA manasvI syAmityabhiprAyaH /
sa prajApatirabhivyaktena manasA samanaskaH sannarcannarcayanpUjayan AtmAnameva kR^itArtho 'smItyacaraccaraNamakarot /
tasya prajApaterarcataH pUjayata Apo rasAtmikAH pUjAN^gabhUtA ajAyantotpannAH /
atrAkAshaprabhR^itInAM trayANAmutpattyanantaramiti vaktavyam, shrutyantarasAmarthyAdvikalpAsambhavAcca sR^iShTikramasya /
arcate pUjAM kurvate vai me mahyaM kamudakamabhUdityevamamanyata yasmAnmR^ityuH, tadeva tasmAdeva hetorarkasya agnerashvamedhakratvaupayogikasyArkatvam arkatve heturityarthaH /
agnerarkanAmanirvacanametet /
arcanAtsukhahetupUjAkaraNAd apsambandhAcca agneretadgauNaM nAmArka iti /
ya evaM yathoktamarkasyArkatvaM veda jAnAti kamudakaM sukhaM vA nAmasAmAnyAt /
ha vA ityavatAraNArthau /
bhavatyeveti /
asmai evaMvide evaMvidarthaM bhavati //1//



kaH punarasAvarkaH? ityucyate- 



_______________________________________________________________________

START BrhUp 1,2.2

#<Apo vA arkaH |
tad yad apAM shara AsIt tat samahanyata |
sA pR^ithivy abhavat |
tasyAm ashrAmyat |
tasya shrAntasya taptasya tejoraso niravartatAgniH || BrhUp_1,2.2 ||>#

__________



BrhUpBh_1,2.2 Apo vai yA arcanAN^gabhUtAstA evArko 'gnerarkasya hetutvAt /
apsu cAgniH pratiShiThita iti /
na punaH sAkShAdevArkastAH, tAsAmaprakaraNAt, agneshca prakaraNam /
vakShyati ca'ayamagnirarkaH'(bR^iha.u.1 / 2 / 7) iti /
tattatra yadapAM shara iva sharo dadhna iva maNDabhUtamAsIttatsamahanyata saN^gAtamApadyata tejasA bAhyAntaHpacyamAnam /
liN^gavyatyayena vA yo 'ShAM sharaH samahanyateti /
sA pR^ithivyabhavatsa saMghAto yeyaM pR^ithivI sAbhavat /
tAbhyo 'dbhayo aNDamabhinirvR^ittamityarthaH /
tasyAM pR^ithivyAmutpAditAyAM sa mR^ityu prajApatirashrAmyacchramayukto babhUva /
sarvo hi lokaH kArya kR^itvA shrAmyati /
prajApatashcatanmahatkAryaM yatpR^ithivIsargaH /
kiM tasya shrAntasya? ityucyate tasya shrAntasya taptasya khinnasya tejorasasteja eva rasastejoraso rasaH sAro niravartata prajApatisharIrAnniShkrAnta ityarthaH /
ko 'sau niShkrAnta? agniH /
so 'NDasyAntarvirAT prajApatiH prathamajaH kAryakaraNasaMghAtavAn jAtaH /
sa vai sharIri prathamaH iti smaraNAt //2//




_______________________________________________________________________

START BrhUp 1,2.3 

#<sa tredhAtmAnaM vyakurutAdityaM tR^itIyaM vAyuM tR^itIyam |
sa eSha prANas tredhAvihitaH |
tasya prAcI dik shiro 'sau cAsau cermau |
athAsya pratIcI dik puccham asau cAsau ca sakthyau |
dakShiNA codIcI ca pArshve |
dyauH pR^iShTham antarikSham udaram iyam uraH |
sa eSho 'psu pratiShThitaH |
yatra kva caiti tad eva pratitiShThaty evaM vidvAn || BrhUp_1,2.3 ||>#

__________



BrhUpBh_1,2.3 sa ca jAtaH prajApatistredhA triprakAramAtmAnaM svayameva kAryakaraNasaMghAtaM vyakuruta vyabhajadityetat /
kathaM tredhA? ityAha AdityaM tR^itIyamagnivAyvapekShayA trayANAM pUraNam akurutetyanuvartate /
tathAgnyAdityApekShayA vAyuM tR^itIyam /
tathA vAyvAdityApekShayAgniM tR^itIyamiti draShTavyam /
sAmarthyasya tulyatvAttrayANAM saMkhyApUraNatve /
sa eSha prANaH sarvabhUtAnAmAtmApy agnivAyvAdityarUpeNa visheShataH svenaiva mR^ityvAtmanA tredhA vihito vibhakto na virAT svarUpopamardanena /
tasyAsya prathamajasyAgnerashvamedhopayogikasyArkasya virAjashcityAtmakasya ashvasyeva darshanamucyate /
sarvA hi pUrvoktotpattirasya stutyarthetyavocAmaitthamasau shuddhajanmeti /
tasya prAcI dikshiro vishiShTatvasAmAnyAt /
asau cAsau caishAnyAgneyyau Irmau bAhU /
IrayatergatikarmaNaH /
athAsyAgneH pratIcI dikpucchaM jaghanyobhAgaH, prAÇmukhasya pratyagdiksambandhAd /
asau cAsau ca vAyavyanairR^ityau sakthyausakthinI pR^iShThakoNatvasAmAnyAt /
dakShiNA codIcI ca pArshe ubhayadiksambandhasAmAnyAt /
dyauH pR^iShThamantarikShamudaramiti pUrvavat /
iyamuraH adhobhAgasAmAnyAt /
sa eSho 'gni prajApatirUpo lokAdyAtmako 'gnirapsu pratiShThitaH"evamime lokA apsvantaH"iti shruteH /
yatra kka ca yasminkasmiMshcideti gacchati tadeva tatraiva pratitiShThati sthitiM labhate /
ko 'sau? evaM yathoktamapsu pratiShThitatvamagnevidvAnvijAnan guNaphalametat //3//



yo 'sau mR^ityuH so 'bAdikrameNAtmanAtmAnam aNDasyAntaH kAryakaraNasaMghAtavantaM virAjamagnimasR^ijata, tredhA cAtmAnamakurutetyuktam /
sa kiMvyApAraH sannasR^ijata? ityucyate- 




_______________________________________________________________________

START BrhUp 1,2.4

#<so 'kAmayata -- dvitIyo ma AtmA jAyeteti |
sa manasA vAcaM mithunaM samabhavad ashanAyA mR^ityuH |
tad yad reta AsIt sa saMvatsaro 'bhavat |
na ha purA tataH saMvatsara Asa |
tam etAvantaM kAlam abibhar yAvAnt saMvatsaraH |
tam etAvataH kAlasya parastAd asR^ijata |
taM jAtam abhivyAdadAt |
sa bhAN akarot |
saiva vAg abhavat || BrhUp_1,2.4 ||>#

__________



BrhUpBh_1,2.4 sa mR^ityurakAmayata kAmitavAn /
kim? dvitIyo me mamAtmA sharIraM yenAhaM sharIrI syAM sa jAyetotpadyeta ityevametadakAmayata /
sa evaM kAmayitvA manasA pUrvotpannena vAcaM lakShaNAM mithunaM dvandvabhAvaM samabhavatsambhavanaM kR^itavAnmanasA trayImAlocitavAn /
trayIvihitaM sR^iShTikramaM manasAnvAlocayadityarthaH /
ko 'sau? ashanAyayA lakShito mR^ityuH /
ashanAyA mR^ityurityuktam /
tameva parAmR^ishatyanyatra prasaN^go mA bhUditi /
tadyadreta AsIt-tattatra mithune yadreta AsIt, prathamasharIriNaH prajApaterutpattau kAraNaM reto bIjaM j~nAnakarmarUpam,trayyAlocanAyAM yaddR^iShTavAnAsIjjanmAntarakR^itam;tadbhAvabhAvito 'paH sR^iShTvA tena retasA bIjenApsvanupravishya aNDarUpeNa garbhIbhUtaH sa saMvatsaro 'bhavat, saMvatsarakAlanirmAtA saMvatsaraH prajApatirabhavat /
na ha, purA pUrvam, tatastasmAtsaMvatsarakAlanirmAtuH prajApateH, saMvatsaraH kAlo nAma nAsa na babhUva ha /
taM saMvatsarakAlanirmAtAramantargarbhaprajApatim, yAvAniha prasiddhaH kAla etAvantametAvatsaMvatsaraparimANaM kAlamabibhaH bhR^itavAnmR^ityuH /
yAvAnsaMvatsara iha prasiddhaH, tataH parastAtkiM kR^itavAn? tametAvataH kAlasya saMvatsaramAtrasya parastAd UrdhvamasR^ijata sR^iShTavAn, aNDamabhinadityarthaH tamevaM kumAraM jAtamagniM prathamasharIriNam, ashanAyavattvAnmR^ityurabhivyAdadAnmukhavidAraNaM kR^itavAnattum;sa ca kumAro bhItaH svAbhAvikyAvidyayA yukto bhANityevaM shabdamakarot /
saiva vAgabhavat, vAk-shabdo 'bhavat //4//




_______________________________________________________________________

START BrhUp 1,2.5

#<sa aikShata yadi vA imam abhimaMsye kanIyo 'nnaM kariShya iti |
sa tayA vAcA tenAtmanedaM sarvam asR^ijata yad idaM kiJNca -- R^ico yajUMShi sAmAni chandAMsi yaj~nAn prajAM pashUn |
sa yad-yad evAsR^ijata tattad attum adhriyata |
sarvaM vA attIti tad aditer adititvam |
sarvasyAttA bhavati sarvam asyAnnaM bhavati ya evam etad aditer adititvaM veda || BrhUp_1,2.5 ||>#

__________


BrhUpBh_1,2.5 sa aikShata-sa evaM bhItaM kR^itaravaM kumAraM dR^iShTvA mR^ityuraikShatekShitavAn ashanAyAvAnapi-yadA kadAcidvA imaM kumAramapimaMsye-abhipUrvomanyatirhiMsArthaH-hiMsiShya ityarthaH;kanIyo 'nnaM kariShye kanIyo 'lpamannaM kariShya iti /
evamIkShitvA tadbhakShaNAdupararAma bahu hyannaM kartavyaM dIrghakAlabhakShaNAya naH kanIyaH /
tadbhakShaNe hi kanIyo 'nnaM syAdbIjabhakShaNa iva sasyAbhAvaH /
sa evamprayojanamannabAhulyamAlocya tayyaiva trayyA vAcA pUrvoktayA tenaiva cAtmanA manasA mithunIbhAvamAlocanamupagamyopagamyedaM sarvaM sthAvaraM jaN^gamaM cAsR^ijata yadidaM kiJNcayatkiJNcedam /
kiM tat? R^ico yajUMShi sAmAni chandAMsi ca saptagAyatryAdIdIni stotrashastrAdikarmAN^gabhUtAMstrividhAn mantrAngAyatryAdicchandovishiShTAn yaj~nAMshca tatsAdhyAnprajAstatkartrIH pashUMshca grAmyAnAraNyAnkarmasAdhanabhUtAn /
nanu trayyA mithunIbhUtayAsR^ijatetyuktam, R^igAdIneha kathamasR^ijateti? naiSha doShaH, manasastvavyakto 'yaM mithunIbhAvastrayyA, bAhyastu R^igAdInAM vidyamAnAnAmeva karmasu viniyogabhAvena vyaktIbhAvaH sarga iti /
sa prajApatirevamannavR^iddhiM buddhvA yadyadeva kriyAsAdhanaM phalaM vA kiJNcidasR^ijata tattadattuM bhakShayitumadhriyata dhR^itavAnmanaH /
sarvaM kR^itsnaM vai yasmAdattIti tattasmAdaditeraditinAmno mR^ityoradititvaM prasiddham /
tathA ca mantraH-"aditirdyairaditirantarikShamaditirmAtA sa pitA"(yajuH.saM.25 / 23) ityAdiH /
sarvasyaitasya jagato 'nnabhUtasyAttA sarvAtmanaivabhavatyanyathA virodhAt /
na hi kashcitsarvasyaiko 'ttA dR^ishyatetasmAtsarvAtmA bhavatItyarthaH /
sarvamasyAnnaM bhavati;ata eva sarvAtmano hyattuH sarvamannaM bhavatItyupapadyate /
ya evametadyathoktamaditermR^ityoH prajApateH sarvasya adanAdadititvaM veda tasyaitat phalam //5//




_______________________________________________________________________

START BrhUp 1,2.6 

#<so 'kAmayata -- bhUyasA yaj~nena bhUyo yajeyeti |
so 'shrAmyat |
sa tapo 'tapyata |
tasya shrAntasya taptasya yasho vIryam udakrAmat |
prANA vai yasho vIryam |
tat prANeShUtkrAnteShu sharIraM shvayitum adhriyata |
tasya sharIra eva mana AsIt || BrhUp_1,2.6 ||>#

__________


BrhUpBh_1,2.6 so 'kAmayatetyashvAshvamedhayornirvacanArthamidamAha- bhUyasA mahatA yaj~nena bhUyaH punarapi yaj~neyeti /
janmAntarakaraNApekShayA bhUyaH- shabdaH /
sa prajApatiH janmAntare 'shvamedhenAyajata /
sa tadbhAvabhAvita eva kalpAdau vyAvartata /
so 'shvamedhakriyAkArakaphalAtmatvena nirvR^ittaH sannakAmayata bhUyasA yaj~nena bhUyo yajeyeti /
evaM mahatkAryaM kAmayitvA lokavadashrAmyat /
sa tapo 'tapyata /
tasya shrAntasya taptasyeti pUrvavat, yasho vIryamudakrAmaditi /
svayameva padArthamAha- prANAshcakShurAdayo vai yasho yashohetutvAt teShu hi yatsukhyAtirbhavati, tathA vIryaM balamasmi¤sharIre /
tadevaM prANalakShaNaM yasho vIryamudakrAmadutkrAntavat /
tadevaM yashovIryabhUteShu prANeShUtkrAnteShu sharIrAnniShkrAnteShu taccharIraM prajApateH shvayitumucchUnabhAvaM gantumadhriyatAmedhyaM cAbhavat tasya prajApateH sharIrAnnirgatasyApi tasminneva sharIre mana AsIdyathA kasyacitpriye viShaye dUraM gatasyApi mano bhavati tadvat //6//



sa tasminneva sharIre gatamanAH sankimakarot? ityucyate- 




_______________________________________________________________________

START BrhUp 1,2.7

#<so 'kAmayata -- medhyaM ma idaM syAd Atmanvy anena syAm iti |
tato 'shvaH samabhavat |
yad ashvat tan medhyam abhUd iti tad evAshvamedhasyAshvamedhatvam |
eSha ha vA ashvamedhaM veda ya enam evaM veda |
tam anavarudhyaivAmanyata |
taM saMvatsarasya parastAd Atmana Alabhata |
pashUn devatAbhyaH pratyauhat |
tasmAt sarvadevatyaM prokShitaM prAjApatyam Alabhante |
eSha vA ashvamedho ya eSha tapati |
tasya saMvatsara AtmA |
ayam agnir arkaH |
tasyeme lokA AtmAnaH |
tAv etAv arkAshvamedhau |
so punar ekaiva devatA bhavati mR^ityur eva |
apa punarmR^ityuM jayati |
nainaM mR^ityur Apnoti |
mR^ityur asyAtmA bhavati |
sarvam Ayur eti |
etAsAM devatAnAm eko bhavati || BrhUp_1,2.7 ||>#

__________



BrhUpBh_1,2.7 so 'kAmayata, katham? medhyaM medhArha yaj~niyaM me mamedaM sharIraM syAt /
kiJNca AtmanvyAtmavAMshcAnena sharIreNa sharIravAnsyAmiti prAvivesha /
yasmAttaccharIraM tadviyogAdgatayashorvIryaM sad ashvad ashvayat tatastasmAdashvaH samabhavat /
tato 'shvanAmA prajApatireva sAkShAditi stUyate /
yasmAcca punastatpraveshAdgatayashovIryatvAdamedhyaM sanmedhyamabhUttadeva tasmAdevAshvamedhasyAshvamedhanAmnaH kratorashvamedhatvam ashvamedhanAmalAbhaH /
kriyAkArakaphalAtmako hi kratuH /
sa ca prajApatireveti stUyate /
kratunirvartakasyAshvasya pajApatitvamuktam'uShA vA ashvasya medhasya'ityAdinA /
tasyaivAshvasya medhyasya prajApatisvarUpasyAgneshca yathoktasya kratuphalAtmarUpatayA samasyopAsanaM vidhAtavyamityArabhyate /
pUrvatra kriyApadasyavidhAyakasyAshrutatvAt kriyApadApekShatvAcca prakaraNasya ayamartho 'vagamyate /
eSha ha ashvamedhaM kratuM veda ya enamevaM veda, yaH kashcidenamashvamagnirUpamarkaM ca yathoktamevaM vakShyamANena samAsena padarshyamAnena visheShaNena vishiShTaM veda, sa eSho 'shvamedhaM veda nAnyaH /
tasmAdevaM veditavya ityarthaH /
katham? tatra pashuviShayameva tAvaddarshanamAha /
tatra prajApatirbhUyasA yaj~nena bhUyo yajeyeti kAmayitvA AtmAnameva pashuM medhyaM kalpayitvA taM pashumanavarudhyaivotsR^iShTaM pashumavarodhamakR^ityaiva muktapragrahamamanyatAcintayat /
taM saMvatsarasya pUrNasya parastAdUrdhvamAtmane AtmArthamAlabhata- prajApatidevatAkatvenetyetat- AlabhatAlambhaM kR^itavAn /
pashUnanyAngrAmyAnAraNyAMshca devatAbhyo yathAdaivataM pratyauhatpratigamitavAn /
yasmAccaivaM prajApatiramanyata tasmAdevamanyo 'pyuktena vidhinAtmAnaM pashumashvaM medhyaM kalpayitvA- sarvadevatyo 'haM prokShyamANa AlabhyamAnastvahaM maddevatya eva syAm, anya itare pashavo grAmyAraNyA yathAdaivatamanyAbhyo devatAbhya Alabhyante madavayavabhUtAbhya eva- itividyAt /
ata evedAnIM sarvadevatyaM prokShitaM prAjApatyamAlabhante yAj~nikAH /
'evameva ha vA ashvamedho ya eSha tapati'- yastvevaM pashusAdhanakaH kratuH sa eSha sAkShAtphalabhUto nirdishyata eSha ha vA ashvamedhaH /
ko 'sau? ya eva savitA tapati jagadavabhAsayati tejasA /
tasyAsya kratuphalAtmanaH saMvatsaraH kAlavisheShaH, AtmA sharIraM tannirvartyatvAtsaMvatsarasya /
tasyaiva kratvAtmanaH, agnisAdhyatvAcca phalasya kratutvarUpeNaiva nirdeshaH, ayaM pArthivo 'gnirarkaH sAdhanabhUtaH /
tasya cArkasya kratau cityasyeme lokAstrayo 'yopyAtmAnaH sharIrAvayavAH /
tathA ca vyAkhyAtaM'tasya prAcI dik'ityAdinA /
tAvagnyAdityAvetau yathAvisheShitAvarkAshvamedhau kratuphale /
arko yaH pArthivo 'gniH sa sAkShAtkraturUpaH kriyAtmakaH /
kratoragnisAdhyatvAttadrUpeNaiva nirdeshaH /
kratusAdhyatvAcca phalasya kraturUpeNaiva nirdesha Adityo 'shvamedha iti /
tau sAdhyaisAdhanau kratuphalabhUtAvagnyAdityau, sA u punarbhUya ekaiva devatA bhavati /
kA sA? mR^ityureva /
pUrvamapyekaivAsItkriyAsAdhanaphalabhedAya vibhaktA /
tathA coktam"sa tredhAtmAnaM vyakuruta" (bR^i.u.1 / 2 / 3) iti /
sA punarapi kriyAnirvR^ittyuttarakAlamekaiva devatA bhavati mR^ityureva phalarUpa /
yaH punarevamenamashvamedhaM mR^ityumekAM devatAM veda /
ahameva mR^ityurasmyashvamedha ekA devatA madrUpA ashvAgnisAdhanasAdhyeti so 'pajayati punarmR^ityuM punarmaraNaM sakR^inmR^itvA punarmaraNAya na jAyata ityarthaH /
apajito 'pi mR^ityurenaM punarApnuyAdityAshaN^kyAha- nainaM mR^ityurApnoti /
kasmAt? mR^ityurasya evaMvida AtmA bhavati /
kiJNca mR^ityureva phalarUpaH sanne tAsAM devatAnAmeko bhavati /
tasyaitat phalam //7//

#<iti prathamAdhyAye dvitIyamagnibrAhmaNam //2//>#



dvayA hetyAdyasya kaH sambandhaH? karmaNAM j~nAnasahitAnAM parA gatiruktA mR^ityvAtmabhAvo 'shvamedhagatyuktyA /
athedAnIM mR^ityvAtmabhAvasAdhanabhUtayoH karmaj~nAnayoryata udbhavastatprakAshanArthamudgIthabrAhmaNamArabhyate /
nanu mR^ityvAtmabhAvaH pUrvatra j~nAnakarmaNoH phalamuktam /
udgIthaj~nAnakarmaNostumR^ityvAtmabhAvAtikramaNaM phalaM vakShyati ato bhinnaviShayatvAtphalasya na pUrvakarmaj~nAnodbhavaprakAshanArthamiti cet /
nAyaM doShaH;agnyAdityAtmabhAvatvAdudgIthaphalasya /
pUrvatrApyetadeva phalamuktam'etAsAM devatAnAmeko bhavati'iti /
nanu'mR^ityumatikrAntaH'ityAdi viruddham;na svAbhAvikapapmAsaN^gaviShayatvAdatikramaNasya /
ko 'sau   svAbhAvikaH papmAsaN^go mR^ityuH? kuto vA tasyodbhavaH? kena vA tasyAtikramaNam? kathaM vA? ityetasyArthasya prakAshanAyAkhyAyikArabhate /
katham- 




_______________________________________________________________________

START BrhUp 1,3.1

#<dvayA ha prAjApatyA devAsh cAsurAsh ca tataH kAnIyasA eva devA jyAyasA asurAH |
ta eShu lokeShv aspardhanta |
te ha devA Ucur hantAsurAn yaj~na udgIthenAtyayAmeti || BrhUp_1,3.1 ||>#

__________


BrhUpBh_1,3.1 dvayA dviprakArAH /
heti pUrvavR^ittAvadyodako nipAtaH /
vartamAna pradApateH pUrvajanmani yad vR^ittaM tadavadyodayati hashabdena /
prAjApatyAH prajApatervR^ittajanmAvasthasyApatyAni prAjApatyAH /
ke te? devAshcAsurAshca /
tasyaiva prajApateH prANA vAgAdayaH /
kathaM punasteShAM devAsuratvam? ucyate - shAstrajanitaj~nAnakarmabhAvitA dyodanAddevA bhavanti /
ta eva svAbhAvikapratyakShAnumAnajanitadR^iShTaprayojanakarmaj~nAnabhAvitA asurAH /
sveShvevAsuShu ramaNAt surebhyo vA devobhyo 'nyatvAt /
yasmAcca dR^iShTaprayojanaj~nAnakarmabhAvitA asurAH, tatastasmAtkAnIyasAH, kAnIyAMsa eva kAnIyasAH, svArthe 'Ni vR^iddhiH /
kanIyAMso 'lpA eva devAH /
jyAyasA asurAjyAyAnaso 'surAH /
svAbhAvikI hi karmaj~nAnapravR^ittirmahattarA prANAnAM shAstrajanitAyAH karmaj~nAnapravR^itterdR^iShTaprayojanatvAt /
ata eva kanIyastvaM devAnAM   shAstrajanitapravR^itteralpatvAt /
atyantayatnasAdhyA hi sA /
te devAshcAsurAshca prajApatisharIrasthA eShu lokeShu nimittabhUteShu svAbhAviketarakarmaj~nAnasAdhyeShu aspardhanta spardhA. kR^itavantaH /
devAnAM cAsurANAM ca vR^ittyudbhavAbhibhavau spardhA /
kadAcicchAstrajanitakarmaj~nAnabhAvanArUpA vattiH prANAnAmudbhavati /
yadA codbhavati tadA dR^iShTaprayojanA pratyakShAnumAna janitakarmaj~nAnabhAvanArUpA teShAmeva prANAnAM vR^ittirAsuryabhibhUyate /
sa devAnAM jayo 'surANAM parAjayaH /
kadAcittadviparyayeNa devAnAM vR^ittirabhibhUyata AsuryA udbhavaH /
so 'surANAM jayo devAnAM parAjayaH /
evaM devAnAM jaye dharmabhUyastvAdutkarSha A prajApatitvaprApteH /
asurajaye 'dharmabhUyastvAdapakarSha A sthAvaratvaprApteH /
ubhayasAmye manuShyatvaprAptiH /
ta evaM kanIyastvAdabhibhUyamAnA asurairdevA bAhulyAdasurANAM kiM kR^itavantaH? ityucyate- te devA asurairabhibhUyamAnA ha kilocuruktavantaH /
katham? hantedAnIm asminyaj~ne jyotiShTome, udgIthena udgIthakarmapadArthakartR^isvarUpAshrayaNena AtyayAmAtigacchAmaH /
asurAnabhibhUya svaM devabhAvaM shAstraprakAshitaM pratipatyAmaha ityuktavanto 'nyonyam /
udgIthakarmapadArthakartR^isvarUpAshrayaNaM ca j~nAnakarmabhyAm /
karma vakShyamANaM mantrajapalakShaNaM vidhitsyamAnaM"tadetAni japet"iti /
j~nAnaM tvidameva nirUpyamANam /
nanvidamabhyArohajapavisheShor'thavAdau na j~nAnanirUpaNaparam /
na; 'ya evaM veda'iti vacanAt /
udgIthaprastAve purAkalpashravaNAdudgIthavidhiparamiti cenna, aprakaraNAt /
udgIthasya cAnyatra vihitatvAt /
vidyAprakaratvAccAsya /
abhyArohajapasya cAnityatvAt, evaM viprayojyatvAt;vij~nAnasya ca nityavacchravaNAt /
"taddhaitallokajideva"(bR^i. u.1 / 3 / 28) iti ca shruteH;prANasya vAgAdInAM shuddhyashuddhivacanAt /
na hyanyupAsyate prANasya shuddhivacanaM vAgAdInAM ca sahopAnyastAnAmashuddhivacanam /
vAgAdinindayA mukhyaprANastutishcAbhipretA upapadyate /
'mR^ityumatikrAnto dIpyate'ityAdi phalavacanaM ca /
prANasvarUpApatterhi phalaM tadyadvAgAdyagnyAdibhAvaH /
bhavatu nAma prANasyopAsanam, na tu vishuddhyAdiguNavatteti /
nanu syAcchrutatvAt;na syAt;upAsyatve stutyarthatvopapatteH /
na;aviparItArthapratipatteH shreyaHprAptyupapatterlokavat /
yo hyaviparItamarthaM pratipadyate loke sa iShTaM prApnotyaniShTAdvA nivartate, na viparItArthapratipattyA /
tathehApi shrautashabdajanitArthapratipattau shreyaHprAptirupapannA na viparyaye /
na copAsanArthashrutashabdotthavij~nAnaviShayasya ayathArthatve pramANamasti /
na ca tadvij~nAnasyApavAdaH shrUyate /
tataH  shreyaHprAptidarshanAdyathArthatAM pratipadyAmahe;viparyaye cAnarthaprAptidarshanAt /
yo hi viparyayeNArthaM pratipadyate loke, puruShaM sthANurityamitraM mitramiti vA, so 'narthaM prApnuvandR^ishyate /
AtmeshvaradevatAdInAmapi ayathArthAnAmeva ced grahaNaM shrutitaH, anarthaprAptyarthaM shAstramiti dhruvaM prApnuyAllokavadeva, na caitadiShTam;tasmAdyathAbhUtAneva AtmeshvaradevatAdIn grAhayatyupAsanArthaM shAstram /
nAmAdau brahmadR^iShTidarshanAdayuktamiti cetsphuTaM nAmAderabrahmatvam, tatra brahmadR^iShTiM sthANbAdAviva puruShadR^iShTiM viparItAM grAhayacchAstraM dR^ishyate /
tasmAdyathArthameva shAstrataH pratipatteH shreyaH ityuktamiti cet? na, pratimAvadbhedapratipatteH /
nAmAdavabrahmaNi brahmadR^iShTiM viparItAM grAhayati shAstraM sthANbAdAviva puruShadR^iShTiM, iti naitatsAdhvavocaH /
kasmtAt? bhedena hi brahmaNo nAmAdivastupratipannasya nAmAdau vidhIyate brahmadR^iShTiH pratimAdAviva viShNudR^iShTiH /
Alambanatvena hi nAmAdipratipattiH pratimAdivadeva, na tu nAmAdyeva brahmeti /
yathA sthANAvanirj~nAte na sthANuriti, puruSha evAyamiti pratipadyate viparItam, na tu tathA nAmAdau brahmadR^iShTirviparItA /
brahmadR^iShTireva kevalA nAsti brameti cet /
etena pratimAbrAhmaNAdiShu viShNvAdidevapitrAdidR^iShTInAM tulyatA /
na;R^igAdiShu pR^ithivyAdidR^iShTidarshanAt /
vidyamAnapR^ithivyAdivastudR^iShTInAmeva R^igAdiviShaye kShepadarshanAt /
tasmAttatsAmAnyAnnAmAdiShu brahmAdidR^iShTInAM vidyamAnabrahmAdiviShayatvasiddhiH /
etena pratimAbrAhmaNAdiShu viShNvAdidevapitrAdibuddhInAM ca satyavastuviShayatvasiddhiH /
mukhyApekShatvAcca gauNatvasya /
paJNcAgnyAdiShu cAgnitvAdergauNatvAd mukhyAgnyAdisadbhAvavannAmAdiShu bahmatvasya gauNatvAnmukhyabrahmasadbhAvopapattiH /
kriyArthaishcAvisheShAdvidyArthAnAm yathA ca darshapaurNamAsAdikriyedamphalA vishiShTaitikartavyatAkA evaN^kramaprayuktAN^gA ca ityetadalaukikaM vastu pratyakShAdyaviShayaM tathAbhUtaM ca vedavAkyaireva j~nApyate /
tathA, paramAtmeshvaradevatAdivastu asthUlAdidharmakamashanAyAdyatItaM cetyevamAdivishiShTamiti vedavAkyaireva j~nApyate, ityalaukikatvAttathAbhUtameva bhavitumarhatIti /
na ca kriyArthairvAkyairj~nAnavAkyAnAM buddhyutpAtakatve visheSho 'sti /
na cAnishcitA viparyastA vA paramAtmAdivastuviShayA buddhirutpadyate /
anuShTheyAbhAvAdayuktamiti cet kriyArthairvAkyaistryaMshAbhAvanAnuShTheyA j~nApyate 'laukikyapi /
na tathA paramAtmeshvarAdivij~nAne 'nuShTheyaM kiJNcitasti /
ataH kriyArthaiH sAdharmyamityayuktamiti cet? na, j~nAnasya tathAbhUtArthaviShayatvAt na hyanuShTheyatvAttathAtvam, kiM tarhi? pramANasamadhigatatvAt /
na ca tadviShayAyA buddheranuShTheyaviShayatvAttathArthatvam, kiM tarhi? vedavAkyajanitatvAdeva /
vedavAkyAdhigatasya vastunastathAtve satyanuShTheyatvavishiShThaM cedanutiShThati /
no cedanuShTheyatvavishiShThaM nAnu tiShThati /
ananuShTheyatve vAkyapramANatvAnupapattiriti cet /
na hyanuShTheye 'sati padAnAM sahatirupapadyate /
anuShTheyatve tu sati tAdarthyena padAni saMhanyante /
tatrAnuShTheyaniShThaM vAkyaM pramANaM bhavati idamanenaivaM kartavyamiti /
na tvidamanenaivamityevaM prakArANAM padashatAnAmapi vAkyatvamasti'kuryAtkriyeta kartavyaM bhavetsyAditi paJNcamam'ityevamAdInAmanyatame 'sati /
ataH paramAtmeshvarAdInAmavAkyapramANatvam, padArthatve ca pramANAntaraviShayatvam /
ato 'sadetaditi cet? na,'asti merurvarNacatuShTayopetaH'ityevamAdyananuShTheye 'pi vAkyadarshanAt /
na ca'merurvarNacatuShTayopetaH'ityevamAdivAkyashravaNe mervAdAvanuShTheyatvabuddhirutpadyate /
tathA astipadasahitAnAM paramAtmeshvarAdipratipAdakavAkyapadAnAM visheShaNa visheShyabhAvena saMhatiH kena vAryate /
mervAdij~nAnavatparamAtmaj~nAne prayojanAbhAvAdayuktamiti cet? na,"brahmavidApnoti param"(tai.u.2 / 1 / 1) "brahmavidApnoti param bhidyate hR^idayagranthiH"(mu.u.2 / 2 / 8) iti phalashravaNAt, saMsArabIjAvidyAdidoShanivR^ittidarshanAcca /
ananyasheShatvAcca tajj~nAnasya, juhvAmiva phalashruterarthavAdatvAnupapatti /
pratiShiddhAniShTaphalasambandhashca vedAdeva vij~nAyate /
na cAnuShTheyaH saH /
na ca pratiShiddhaviShaye pravR^ittakriyasya akaraNAdanyadanuShTheyamasti /
akartavyatAj~nAnaniShThataiva hi paramArthataH pratiShedhavidhInAM syAt /
kShudhArtasya pratiShedhaj~nAnasaMskR^itasya abhakShye 'bhojye vA pratyupasthite kalajjAbhishastAnnAdau'idaM bhakShyamado bhojyam'iti vA j~nAnamutpannam, tadviShayayA pratiShedhaj~nAnasmR^ityA bAdhyate /
mR^igatR^iShNikAyAmiva peyaj~nAnaM tadviShayayAthAtmyavij~nAnena /
tasminbAdhite snAbhAvikanarthakarItadbhakShaNabhojanapravR^ittirna bhavati /
viparItaj~nAnanimittAyAH pravR^itternivR^ittireva, na punaryatnaH kAryastadabhAve /
tasmAt pratiShedhavidhInAM vastuyAthAtmyaj~nAnaniShThataiva, na puruShavyApAraniShThatAgandho 'pyasti /
tathehApi paramAtmAdiyAthAtmyaj~nAnavidhInAM tAvanmAtraparyavAsanataiva syAt /
tathA tadvij~nAnasaMskR^itasya tadviparItArthaj~nAnanimittAnAM pravR^ittInAmanarthArthatvena j~nAyamAnatvAt paramAtmAdiyAthAtmyaj~nAnasmR^ityA svAbhAvike tannimittavij~nAne bAdhite 'bhAvaH syAt /
nanu kalaJNjAdibhakShaNAderanarthArthatvavastuyAthAtmyaj~nAnasmR^ityA svAbhAvike tadbhakShyatvAdiviShayaviparItaj~nAne nivartite tadbhakShaNAdyanarthapravR^ittyabhAvavadapratiShedhaviShayatvAcchAstravihitapravR^ittyabhAvo na yukta iti cet /
na, viparItaj~nAnanimittatvAnarthArthatvAbhyAM tulyatvAt /
kalaJNjabhakShaNAdipravR^itteH mithyAj~nAnanimittatvam /
anarthArthatvaM ca yathA, tathA shAstravihitapravR^ittInAmapi /
tasmAt paramAtmayAthAtmyavij~nAnavataH shAstravihitapravR^ittInAmapi mithyAj~nAnanimittatvena anarthArthatvena ca tulyatvAt paramAtmaj~nAnena viparItaj~nAne nivartite yukta evAbhAvaH /
nanu tatra yuktaH, nityAnAM tu kevalashAstranimittatvAt, anarthArthatvAbhAvaccAbhAvo na yukta iti cet? na avidyArAgadveShAdidoShavato vihitatvAt /
yathA svargakAmAdidoShavato darshapUrNamAsAdIni kAmyAni karmANi vihitAni tathA sarvAnarthabIjAvidyAdidoShavatastajjaniteShTAniShTaprAptiparihArarAgadveShAdidoShavatashca tatpreritAvisheShapravR^itteriShTAniShTaprAptiparihArArthino nityAni karmANi vidhIyante, na kevalaM shAstranimittAnyeva /
na cAgnihotradarshapUrNamAsacAturmAsyapashubandhasomAnAM karmaNAM svataH kAmyanityatvavivekosti /
kartR^igatena hi svargAdikAmadoSheNa kAmArthatA /
tathA avidyAdidoShavataH svabhAvaprApteShTAniShTaprAptiparihArArthinaH tadarthAnyeva nityAni iti yuktam, taM prati vihitatvAt /
na paramAtmayAthAtmyavij~nAnavataH shamopAyavyatirekeNa kiJNcitkarma vihitamubhalabhyate /
karmanimittadevatAdisarvasAdhanavij~nAnopamardena hyAtmaj~nAnaM vidhIyate, na copamarditakriyAkArakAdivij~nAnasya karmapravR^ittirupapadyate /
vishiShTakriyAsAdhanAdij~nAnapUrvakatvAtkriyApravR^itteH /
na hi deshakAlAdyanavacchinnAsthUladvayAdibrahmapatyayadhAriNaH karmAvasaro 'sti /
bhojanAdipravR^ittyavasaravatsyAditi cet? na, avidyAdikevaladoShanimittatvAdbhojanAdi pravR^itterAvashyakatvAnupapatteH /
na tu tathAniyataM kadAcitkriyate kadAcinna kriyate ceti nityaM karmopapadyate /
kevaladoShanimittatvAttu bhojanAdikarmaNo 'niyatatvaM syAt /
doShodbhavAbhibhavayoraniyatatvAt kAmAnAmiva kAmyeShu /
shAstranimittakAlAdyapekShatvAcca nityAnAmaniyatatvAnupapattiH /
doShanimittatve satyapi yathA kAmyAgnihotrasya shAstravihitatvAt sAyaMprAtaH kAlAdyapekShatvamevam /
tadbhojanAdipavR^ittau niyamavatsyAditi cet? na, niyamasAkriyatvAt kriyAyAshcaprayojakatvAnnAsau j~nAnasyApavAdakaraH /
tasmAt paramAtmAyAthAtmyaj~nAnavidherapi tadviparItasthUladvaitAdij~nAnanivartakatvAt sAmarthyAtsarvakarmapratiShedhavidhyarthatvaM sampadyate;karmapravR^ittyabhAvasya tulyatvAd yathA pratiShedhaviShaye /
tasmAt pratiShedhavidhivacca vastupratipAdanaM tatparatvaM ca siddhaM shAstrasya //1//




_______________________________________________________________________

START BrhUp 1,3.2

#<te ha vAcam Ucus tvaM na udgAyeti |
tatheti tebhyo vAg udagAyat |
yo vAci bhogas taM devebhya AgAyat |
yat kalyANaM vadati tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA yad evedam apratirUpaM vadati |
sa eva sa pApmA || BrhUp_1,3.2 ||>#

__________



BrhUpBh_1,3.2 te devA haivaM vinishcitya, vAcaM vAgabhimAninIM devatAmucuruktavantaH /
tvaM no 'smabhyamudgAyaudgAtraM karma kuruShva /
vAgdevatAnirvarttyamaugAtraM kama dR^iShTavantaH, tAmeva ca devatAM japamantrAbhidhAyAm"asato mA sadgamaya"(bR^i.u.1 / 3 / 28) iti /
atra copAsanAyAH karmaNashca kartR^itvena vAgAdaya eva vivakShyante /
kasmAt? yasmAtparamArthatastat kartR^ikastadviShaya eva ca sarvo j~nAnakarmasaMvyavahAraH /
vakShyati hi"dhyAyatIva lelAyatIva"ityAtmakartR^ikatvAbhAvaM vistarataH ShaShTe /
ihApi cAdyAyAnte upasaMhariShyati avyAkR^itAdikriyAkArakaphalajAtam,"trayaM vA idaM nAma rUpaM karma"(1 / 6 / 1) iti avidyAviShayam /
avyAkR^itAttu yatparaM paramAtmAkhyaM vidyAviShayam anAmarUpakarmAtmakam"neti neti"(2 / 3 / 6) iti itarapratyAkhyAnenopasaMhariShyati pR^ithak /
yastu vAgAdisamAhAropAdhiparikalpitaH saMsAryAtmA taM ca vAgAdisamAhArapakShapAtinameva darshayiShyati"etebhyo bhUtebhyaH samutthAya tAnyevAnuvinashyati"(2 / 4 / 12) iti /
tasmAdyuktA vAgAdInAmeva j~nAnakarmakartR^itvaphalaprAptivivakShA /
tatheti tathAstviti devairuktA vAktebhyo 'rthibhyor'thAya udakAyadudgAnaM kR^itavatI /
kaH punarasau devebhyor'thAya udgAnakarmaNA vAcA nirvartitaH kAryavisheShaH? ityucyate- yo vAcI nimittabhUtAyAM vAgAdisamudAyasya ya upakAro niShpadyate vadanAdivyApAreNa, sa eva /
sarveShAM hyasau vAgvadanAbhinirvR^itto bhogaH phalam /
taM bhogaM sA tR^iShu pavamAneShu kR^itvA avashiShTeShu navasu stotreShu vAcanikamArtvijyaM phalaM yatkalyANaM shobhanaM vadati varNAnabhinirvartayati tad Atmane mahyameva /
taddhyasAdhAraNaM vAgdevatAyAH karma yatsamyagvarNAnAmuccAraNam /
atastadeva visheShyate yatkalyANaM vadatIti /
yattu vadanakAryaM sarvasaMghAtopakArAtmakaM tadyAjamAnameva /
tatra kalyANavadanAtmasambandhAsaN^gAvasaraM devatAyA randhraM pratilamya te vidurasurAH, katham? anenodgAtrAno 'smAnsvAbhAvikaM j~nAnaM cAbhibhUyAtItya shAstrajanitakarmaj~nAnarUpeNa jyotiShodgAtrAtmanA atyeShvantyatigamiShyanti /
ityevaM vij~nAya samudgAtAramabhidrutyAbhigamya svena AsaN^galakShaNena pApmanAvidhyaMstADitavantaH saMyojitavanta ityarthaH /
sa yaH sa pApmA prajApateH pUrvajanmAvasthasya vAci kShiptaH sa eSha pratyakShIkriyate /
ko 'sau? yadevamapratirUpamananurUpaM shAstrapratiShiddhaM vadati yena prayukto 'sabhyabIbhatsAnR^itAdyanicchannapi vadati /
anena kAryeNApratirUpavadanena anugamyamAnaH prajApateH kAryabhUtAsu prajAsu vAci vartate /
sa evApratirUpavadanenAnumitaH sa prajApatervAci gataH pApmA, kAraNAnuvidhAyi hi kAryamiti //2//




_______________________________________________________________________

START BrhUp 1,3.3-6

#<atha ha prANam Ucus tvaM na udgAyeti |
tatheti tebhyaH prANa udagAyat |
yaH prANe bhogas taM devebhya AgAyat |
yat kalyANaM jighrati tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA yad evedam apratirUpaM jighrati |
sa eva sa pApmA || BrhUp_1,3.3 ||>#


#<atha ha cakShur Ucus tvaM na udgAyeti |
tatheti tebhyash cakShur udagAyat |
yash cakShuShi bhogas taM devebhya AgAyat |
yat kalyANaM pashyati tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA yad evedam apratirUpaM pashyati |
sa eva sa pApmA || BrhUp_1,3.4 ||>#


#<atha ha shrotram Ucus tvaM na udgAyeti |
tatheti tebhyaH shrotram udagAyat |
yaH shrotre bhogas taM devebhya AgAyat |
yat kalyANaM shR^iNoti tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA |
yad evedam apratirUpaM shR^iNoti |
sa eva sa pApmA || BrhUp_1,3.5 ||>#


#<atha ha mana Ucus tvaM na udgAyeti |
tatheti tebhyo mana udagAyat |
yo manasi bhogas taM devebhya AgAyat |
yat kalyANaM saMkalpayati tad Atmane |
te 'vidur anena vai na udgAtrAtyeShyantIti |
tam abhidrutya pApmanAvidhyan |
sa yaH sa pApmA |
yad evedam apratirUpaM saMkalpayati |
sa eva sa pApmA |
evam u khalv etA devatAH pApmabhir upAsR^ijan |
evam enAH pApmanAvidhyan || BrhUp_1,3.6 ||>#

__________


BrhUpBh_1,3.3-6 tathaiva ghrANAdidevatA udgIthanirvartatvAjjapamantraprakAshyA upAsyAshceti kameNa parIkShitavantaH /
devAnAM caitannishcitamAsIt- vAgAdidevatAH kameNa parIkShyamANAH kalyANaviShayavisheShAtmasambandhAsaN^gahetorAsurapApmasaMsargAd udgIthanirvartanAsamarthAH /
ato 'nabhidheyAH"asato mA sadgamaya"ityanupAsyAshca, ashuddhatvAditarAvyApakatvAcceti /
evamu khalvanuktA apyetAstvagAdidevatAH kalyANAkalyANAkAryadarshanAdevaM vAgAdideva, enAH pApmanAvidhyanpApmanA viddhavanta iti yaduktaM tatpApmabhirupAsR^ijanpApmabhiH saMsargaM kR^itavanta ityetat //3-6 //


vAgAdidevatA upAsInA api mR^ityatigamanAyAsharaNAH santo devAH krameNa-




_______________________________________________________________________

START BrhUp 1,3.7

#<atha hemam AsanyaM prANam Ucus tvaM na udgAyeti |
tatheti tebhya eSha prANa udagAyat |
te 'vidur anena vai na udgAtrAtyeShyantIti |
tam abhidrutya pApmanAvivyatsan |
sa yathAshmAnam R^itvA loShTo vidhvaMsetaivaM haiva vidhvaMsamAnA viShvaJNco vineshuH |
tato devA abhavan, parAsurA |
bhavaty AtmanA, parAsya dviShan bhrAtR^ivyo bhavati ya evaM veda || BrhUp_1,3.7 ||>#

__________


BrhUpBh_1,3.7 athAnantaraM ha imamityabhinayapradarshanArtham /
AsanyamAsye bhavamAsanyaM mukhAntarbilasthaM prANamUcustvaM na udgAyeti /
tathetyevaM sharaNamupagatebhyaH sa eSha prANo mukhya udagAyadityAdi pUrvavat /
pApmanAvivyatsanvedhanaM kartumiShTavantaste ca doShAsaMsargiNaM santaM mukhyaM prANam /
svena AsaN^gadoSheNa vAgAdiShu labdhaprasarAstadabhyAsAnuvR^ittyA saMsrakShyamANA vineshurvinaShTA vidhvastAH /
kathamiva? iti dR^iShTAnta ucyate- sa yathA sa dR^iShTAnto yathA loke 'shmAnaM pAShANamR^itvA gatvA prApya, loShTaH pAMsupiNDaH pAShANacUrNanAyAshmani nikShiptaH svayaM vidhvaMseta vistraMseta vicUrNIbhavet, evaM haiva yathAyaM dR^iShTAnta evameva, vidhvaMsamAnA visheSheNa dhvaMsamAnA viShvaJNco nAnAgatayo vineshurvinaShTA yataH, tatastasmAdAsuravinAshAddevatvapratibandhabhUtebhyaH svAbhAvikAsaN^gajanitapApmabhyo viyogAd asaMsargadharmimukhyaprANAshrayabalAd devA vAgAdayaH prakR^itA abhavat /
kimabhavan? svaM devatArUpamagnyAdyAtmakaM vakShyamANam /
pUrvamaShyagnyAdyAtmana eva santaH svAbhAvikena pApmanA tiraskR^itavij~nAnAH piNDamAtrAbhimAnA Asan /
te tatpApmaviyogAdujjhitvA piNDamAtrAbhimAnaM shAstrasamarpitavAgAdyagnyAdyAtmAbhimAnA babhUvurityarthaH /
kiJNca te pratipakShabhUtA asurAH parAbhavannityanuvartate /
parAbhUtA vinaShTA ityarthaH /
yathA purAkalpena varNitaH pUrvayajamAno 'tikrAntakAlikaH etAmevAkhyAyikArUpAM shrutiM dR^iShTvA tenaiva krameNa vAgAdidevatAH parIkShya, tAshcApohyAsaN^gapApmAspadadoShavattvenAdoShAspadaM mukhyaM prANamAtmatvenopagamya vAgAdyAdhyAtmikapiNDamAtraparicchinnAtmAbhimAnaM hitvA vairAjapiNDAbhimAnaM vAgAdyagnyAdyAtmaviShayaM vartamAnaprajApatitvaM shAstraprakAshitaM pratipannaH, tathaivAyaM yajamAnastenaiva vidhinA bhavati prajApatisvarUpeNAtmanA /
parA cAsyA prajApatitvapratipakShabhUtaH pApmA dviShanbhrAtR^ivyo bhavati /
yato 'dveShTApi bhavati kashcid bhrAtR^ivyo bharatAditulyaH, yastvindriyaviShayAsaN^gajanitaH pApmA bhrAtR^ivyo dveShTA ca, pAramArthikAtmasvarUpatiratiraskaraNahetutvAt sa ca parAbhavati vishIryate loShTavAtprANapariShvaN^gAt /
kasyaitatphalam? ityAha- ya evaM veda /
yathoktaM prANamAtmatvena pratipadyate pUrvayajamAnavadityarthaH //7//



phalamupasaMhR^ityAdhunAkhyAyikArUpamevAshrityAha- kasmAccahetorvAgAdInmuktA mukhya eva prANa AtmatvenAshrayitavyaH? iti tadupapattinirUpaNAya yasmAdayaM vAgAdInAM piNDAdInAM ca sAdhAraNa AtmA, ityetamarthamAkhyAyikayA darshayantyAha shrutiH- 




_______________________________________________________________________

START BrhUp 1,3.8

#<te hocuH -- kva nu so 'bhUd yo na ittham asakteti |
ayam Asye 'ntar iti |
so 'yAsya AN^giraso 'N^gAnAM hi rasaH || BrhUp_1,3.8 ||>#

__________



BrhUpBh_1,3.8 te prajApatiprANA mukhyena prANena pariprApitadevasvarUpA hocuruktavantaH phalAvasthAH /
kim? ityAha- kva nviti vitarke /
kva nu kasminnu so 'bhUt /
kaH? yo no 'smAnitthamevamasakta saJNjitavAndevabhAvamAtmatvenopagamitavAn /
smaranti hi loke kenacidupakR^itA upakAriNam /
lokavadeva smaranto vicArayamANAH kAryakaraNasaMghAte AtmanyevopalabdhavantaH /
katham? ayamAsye 'ntariti, Asye mukhe ya AkAshastasminnantarayaM pratyakSho vartata iti /
sarvo hi loko vicAryAdhyavasyati, tathA devAH /
yasmAdayamantarAkAshe vAgAdyAtmatvena visheShamanAshritya vartamAna upalabdho devaiH, tasmAtsaprANo 'yAsyo visheShAnAshrayAcca asakta saJNjitavAnvAgAdIn /
ata evAN^girasa AtmA kAryakaraNAnAm /
kathamAN^girasaH? prasiddhaM hyetadaN^gAnAM kAryakaraNalakShaNAnAM rasaH sAra AtmetyarthaH /
kathaM punaraN^garasatvam? tadapAye shoShaprApteriti vakShyAmaH /
yasmAccAyamaN^garasatvAdvisheShAmAshritatvAcca kAryakaraNAnAM sAdhAraNa AtmA vishuddhashca, tasmAdvAgAdInapAsya prANa evAtmatvenAshrayitavya iti vAkyArthaH /
AtmA hyAtmatvenopagantavyo 'viparItabodhAcchreyaHprApteH, viparyaye svAniShTaprAptidarshanAt //8//



syAnmataM prANasya vishuddhirasiddheti /
nanu parihR^itametadvAgAdInAM kalyANavadanAdyAsaN^gavatprANasya AsaN^gAspadatvAbhAvena /
vADham, kiM tvAN^girasatvena vAgAdInAmAtmatvoktyA vAgAdidvAreNa shavasR^iShTitatspR^iShTerivAshuddhatA shaN^kyate- ityAha- shuddha eva praNaH /
kutaH? 




_______________________________________________________________________

START BrhUp 1,3.9

#<sA vA eShA devatA dUr nAma |
dUraM hy asyA mR^ityur |
dUraM ha vA asmAn mR^ityur bhavati ya evaM veda || BrhUp_1,3.9 ||>#

__________



BrhUpBh_1,3.9 sA vA eShA devatA dUrnAma /
yaM prANaM prApyAshmAnamiva loShTavadvidhvastA asurAstaM parAmR^ishati seti /
saivaiShA yeyaM vartamAnayajamAnasharIrasthA devairnirdhAritA"ayamAsye 'ntaH"iti /
devatA ca sA syAt, upAsanakriyAyAH karmabhAvena guNabhUtatvAt /
yasyAtmA dUrnAma dUrityevaM khyAtA /
nAmashabdaH khyApanaparyAyaH /
tasmAtprasiddhAsyA vishuddhidUrnAmatvAt /
kutaH punardUrnAmatvam? ityAha- dUraM dUreH hi yasmAdasyAH prANadevatAyAH mR^ityurAsaN^galakShaNaH pApmA /
asaMshleShadharmitvAtprANasya samIpasthAsyApi dUratA mR^ityostasmAd dUrityevaM khyAtiH, evaM prANasya vishuddhirj~nApitA /
viduShaH phalamucyate- dUraM ha vA asmAnmR^ityurbhavati /
asmAdevaMvidaH, ya evaM veda tasmAdevamiti prakR^itaM vishuddhiguNopetaM prANamupAsta ityarthaH /
upAsanaM nAma upAsyArthavAde yathA devatAdisvarUpaM shrutyA j~nApyate tathA manasopagamya AsanaM cintanaM laukikapratyayAvyavadhAnena yAvattaddevatAdisvarUpAtmAbhimAnAbhivyaktiriti laukikAtmAbhimAnavat /
"devo bhUtvA devAnapyeti" (bR^i.u.4 / 1 / 2) "kindevato 'syAM prAcyAM dishyasi" (bR^i.u.3 / 9 / 20) ityevamAdishrutibhyaH //9//



sA vA eShA devatA dUraM ha vA asmAnmR^ityurbhavatItyuktam /
kathaM punarevaMvido dUraM mR^ityurbhavati? ityucyate- evaMvittvavirodhAt /
indriyaviShayasaMsargAsaN^gajo hi pApmA prANAtmAbhimAnino hi virudhyate, vAgAdivisheShAtmAbhimAnahetutvAt svAbhAvikAj~nAnahetutvAcca /
shAstrajanito hi prANAtmAbhimAnaH /
tasmAdevaMvidaH pApmA dUraM bhavatIti yuktaM virodhAt /
tadetatpradarshayati- 




_______________________________________________________________________

START BrhUp 1,3.10

#<sA vA eShA devataitAsAM devatAnAM pApmAnaM mR^ityum apahatya yatrAsAM dishAm antas tad gamayAM cakAra |
tad AsAM pApmano vinyadadhAt |
tasmAn na janam iyAn nAntam iyAn net pApmAnaM mR^ityum anvavAyAnIti || BrhUp_1,3.10 ||>#

__________



BrhUpBh_1,3.10 sA vA eShA devatetyuktArtham /
etAsAM vAgAdInAM devatAnAM pApmAnaM mR^ityuM svAbhAvikAj~nAnaprayuktendriyaviShayasaMsargAsaN^gajanitena hi pApmanA sarvo mriyate, sa hyato mR^ityuH, taM prANAtmAbhimAnamAtratayaiva prANo 'pahantetyucyate /
virodhAdeva tu pApmaivaMvido dUraM gato bhavati /
kiM punashcakAra devatAnAM pApmAnaM mR^ityumapahatya? ityucyate- yatra yasminnAsAM prAcyAdInAM dishAmanto 'vasAnaM tattatra gamayAJNcakAra gamanaM kR^itavAnityetat /
nanu nAsti dishAmantaH kathamantaM gamitavAn? ityucyate- shrautavij~nAnavajjanAvadhinimittakalpitatvAddishAM tadvirodhijanAvyuShita eva desho dishAmantaH, deshAnto 'raNyamiti yadvadityadoShaH /
tattatra gamayitvA AsAM devatAnAm, pApmana iti dvitIyAbahuvacanam, vinyadadhAdvividhaM nyagbhAvenadadhAtsthApitavatI prANadevatA /
prANAtmAbhimAnashUnyeShu antyajaneShviti sAmarthyAt /
indriyasaMsargajo hi sa iti prANyAshrayatAvagamyate /
tasmAttamantyaM janaM neyAnna gacchetsambhAShaNadarshanAdibhirna saMsR^ijet /
tatsaMsarge pApmanA saMsargaH kR^itaH syAtpApmAshrayo hi saH /
tajjananivAsaM cAntaM digantashabdavAcyaM neyAjjanashUnyamapi, janamapi taddeshaviyuktamityabhiprAyaH /
nediti paribhayArthe nipAtaH /
itthaM janasaMsarge pApmAnaM mR^ityumanvavAyAnIti /
anu ava ayAnItyanugaccheyamiti, evaM bhIto na janamantaM ceyAditi pUrveNa sambandhaH //10//




_______________________________________________________________________

START BrhUp 1,3.11

#<sA vA eShA devataitAsAM devatAnAM pApmAnaM mR^ityum apahatyAthainA mR^ityum atyavahat || BrhUp_1,3.11 ||>#

__________



BrhUpBh_1,3.11 sA vA eShA devatA, tadetatprANAtmaj~nAnakarmaphalaM vAgAdInAmagnyAdyAtmatvamucyate /
athainA mR^ityumatyavahat tasmAdAdhyAtmikaparicchedakaraH pApmA mR^ityuH prANAtmavij~nAnenapahatastasmAtsaprANo 'pahantA pApmano mR^ityoH /
tasmAtsa eva prANa enA vAgAdidevatAH prakR^itaM pApmAnaM mR^ityumatItya avahatprApayatsvaM svamaparicchinnamagnyAdidevAtAtmarUpam //11//




_______________________________________________________________________

START BrhUp 1,3.12

#<sA vai vAcam eva prathamAm atyavahat |
sA yadA mR^ityum atyamucyata so 'gnir abhavat |
so 'yam agniH pareNa mR^ityum atikrAnto dIpyate || BrhUp_1,3.12 ||>#

__________



BrhUpBh_1,3.12. sa vai vAcameva prathamAmatyavahat /
sa prANo vAcameva prathamAM pradhAnAmityetat /
udgIthakarmaNItarakaraNApekShayA sAdhakatamatvaM prAdhAnyaM tasyAH /
tAM prathamAmatyavahadvahanaM kR^itavAn /
tasyAH punarmR^ityumatItyoDhAyAH kiM rUpam? ityucyate- sA vAgyadA yasminkAle pApmAnaM mR^ityum atyamucyatAtItyAmucyata mocitA svayameva, tadAsognirabhavat /
sA vAkpUrvamapyagnireva satI mR^ityuviyoge 'pyagnirevAbhavat /
etAvAMstu visheSho mR^ityuviyoge /
soyamatikrAnto 'gniH pareNamR^ityuM parastAnmR^ityordIpyate /
prAÇmokShAnmR^ityupratibaddho adhyAtmavAgAtmanA nedAnImiva dIptimAnAsIt, idAnIM tu mR^ityuM pareNa dIpyate mR^ityuviyogAt //12//




_______________________________________________________________________

START BrhUp 1,3.13

#<atha prANam atyavahat |
sa yadA mR^ityum atyamucyata sa vAyur abhavat |
so 'yaM vAyuH pareNa mR^ityum atikrAntaH pavate || BrhUp_1,3.13 ||>#

__________



BrhUpBh_1,3.13 tathA prANo ghrANam- vAyurabhavat /
sa tu pavate mR^ityuM pareNAtikrAntaH /
sarvamanyaduktArtham //13//




_______________________________________________________________________

START BrhUp 1,3.14

#<atha cakShur atyavahat |
tad yadA mR^ityum atyamucyata sa Adityo 'bhavat |
so 'sAv AdityaH pareNa mR^ityum atikrAntas tapati || BrhUp_1,3.14 ||>#

__________



BrhUpBh_1,3.14 tathA cakShurAdityo 'bhavatsa tu tapati //14//




_______________________________________________________________________

START BrhUp 1,3.15

#<atha shrotram atyavahat |
tad yadA mR^ityum atyamucyata tA disho 'bhavan |
tA imA dishaH pareNa mR^ityum atikrAntAH || BrhUp_1,3.15 ||>#

__________



BrhUpBh_1,3.15 tathA shrotraM disho 'bhavat /
dishaH prAcyAdivibhAgenAvasthitAH //15//



_______________________________________________________________________

START BrhUp 1,3.16

#<atha mano 'tyavahat |
tad yadA mR^ityum atyamucyata sa candramA abhavat |
so 'sau candraH pareNa mR^ityum atikrAnto bhAti |
evaM ha vA enam eShA devatA mR^ityum ativahati ya evaM veda || BrhUp_1,3.16 ||>#

__________



BrhUpBh_1,3.16 manashcandramA bhAti /
yathA pUrvayajamAnaM vAgAdyagnyAdibhAvena mR^ityumatyavahat, evamenaM vartamAnayajamAnamapi ha vA eShA prANadevatA mR^ityumativahati vAgAdyagnyAdibhAvena /
evaM yo vAgAdipaJNcakavishiShTaM prANaM veda /
"taM yathA yathopAsate tadeva bhavati"iti shruteH //16//




_______________________________________________________________________

START BrhUp 1,3.17

#<athAtmane 'nnAdyam AgAyat |
yad dhi kiJNcAnnam adyate 'nenaiva tad adyate |
iha pratitiShThati || BrhUp_1,3.17 ||>#

__________



BrhUpBh_1,3.17 yathA vAgAdibhirAtmArthamAgAnaM kR^itaM tathA mukhyo 'pi prANaH sarvaprANasAdhAraNaM prAjApatyaphalamAgAnaM kR^itvA triShu pamAneShu, athAnantaraM shiShTeShu navasu, stotreShu, Atmane AtmArthamannAdyamannaM ca tadAdyaM cAnnAdyamAgAyat /
kartuH kAmasaMyogo vAcanika ityuktam /
kathaM punastadannAdyaM prANenAtmArthamAgItamiti gamyate? ityatra hetumAha- yatkiJNceti sAmAnyAnnamAtraparAmarshArthaH /
hIti hetau /
yasmAlloke prANibhiryadkiJNcidannamadyatebhakShyate tadanenaiva /
ana iti prANasyAkhyA prasiddhA anaH shabdaH sAntaH shakaTavAcI, yastvanyaH svarAntaH sa prANaparyAyaH /
prANenaiva tadadyata ityarthaH /
kiJNca na kevalaM prANenAdyata evAnnAdyam, tasmiJNcharIrAkArapariNate 'nnAdya iha pratitiShThati prANaH /
tasmAtprANenAtmanaH pratiShThArthamAgItamannAdyam /
yadapi prANenAnnAdanaM tadapi pratiShThArthameveti na vAgAdiShviva kalyANasaN^gajapAtmasambhavaH prANe 'sti //17//



nanvavadhAraNamayuktaM prANenaiva tadadyata iti, vAgAdInAmapi annanimittopakAradarshanAt /
naiSha doShaH, prANadvAratvAttadupakArasya /
kathaM prANadvArako 'nnakR^itau vAgAdInAmupakAra ityetamarthaM pradarshayannAha- 



_______________________________________________________________________

START BrhUp 1,3.18

#<te devA abruvan |
etAvad vA idaM sarvaM yad annam |
tad Atmana AgAsIH |
anu no 'sminn anna Abhajasveti |
te vai mAbhisaMvishateti |
tatheti taM samantaM pariNyavishanta |
tasmAd yad anenAnnam atti tenaitAs tR^ipyanti |
evaM ha vA enaM svA abhisaMvishanti bhartA svAnAM shreShThaH puraetA bhavaty annAdo 'dhipatir ya evaM veda |
ya u haivaMvidaM sveShu pratir bubhUShati na haivAlaM bhAryebhyo bhavati |
atha ya evaitam anubhavati yo vaitam anu bhAryAn bubhUrShati sa haivAlaM bhAryebhyo bhavati || BrhUp_1,3.18 ||>#

__________



BrhUpBh_1,3.18 te vAgAdayo devAH, svaviShayadyotanAddevAH, abruvannuktavanto mukhyaM prANam idametAvannAto 'dhikamasti /
vA iti smaraNArthaH /
idaM tatsarvametAvadeva, kim? yadannaM prANasthitikaramadyate loke tatsarvamAtmana AtmArthamAgAsIH AgItavAnasi AgAnenAtmasAtkR^itamityarthaH /
vayaM cAnnamantareNa sthAtuM notsAmahe /
ato 'nu pashcAnnosmAnasminnanne AtmArthe tavAnne Abhajasva AbhAjayasva /
Nico 'shravaNaM chAndasam /
asmAMshcAnnabhAginaH kuru /
itara Aha- te yUyaM yadyannArthino vai, mA mAmabhisaMvishata samantato mAmAbhimukhyena nivishata /
ityevamuktavati prANe tathetyevamiti, taM prANaM pariveShTya niviShTavanta ityarthaH /
tathA niviShTAnAM prANAnuj~nayA teShAM prANe naivAdyamAnaM prANasthitikaraM sadannaM tR^iptikaraM bhavati na svAtantryeNa /
tasmAdyuktamevAvadhAraNam anenaiva tadadyata iti /
tadeva cAha- tasmAdyasmAtprANAshrayatayaiva prANAnuj~nayAbhisanniviShTA vAgAdidevatAH tasmAdyadannamanena prANenAtti lokastenAnnenaitA vAgAdyAstR^ipyanti /
vAgAdyAshrayaM prANaM yo veda vAgAdayashca paJNca prANAshrayA iti tamapyevamevaM ha vai svA j~nAtasya abhisaMvishanti vAgAdaya iva prANam /
j~nAtInAmAshrayaNIyo bhavatItyabhiprAyaH /
abhisanniviShTAnAM ca svAnAM prANavadeva vAgAdInAM svAnnena bhartA bhavati /
tathA shreShThaH puro 'grata etA gantA bhavati vAgAdInAmiva prANaH /
tathAnnAdo 'nAmayAvItyarthaH /
adhipatiradhiShThAya ca pAlayitA svatantraH patiH prANavadeva vAgAdInAm /
ya evaM prANaM veda tasyaitadyathoktaM phalaM bhavati /
kiJNca ya u haivaMvidhaM prANavidaM prati sveShu j~nAtInAM madhye pratiH pratikUlo bubhUrShati pratispardhI bhavitumicchati, sosurA iva, prANapratispardhino na haivAlaM na paryApto bhAryebhyo bharaNIyebhyo bhavati bhartumityarthaH /
atha punarya evaM j~nAtInAM madhye evaMvidaM vAgAdaya iva prANam anu anugato bhavati, yo vaitamevaMvidamanvevAnuvartayanneva AtmIyAnbhAryAn bubhUrShati bhartumicchati, yathaiva vAgAdayaH prANAnuvR^ittyAtmabubhUrShava Asan /
sa haivAlaM paryApto bhAryebhyo bharaNIyebhyo bhavati bhartuM netaraH svatantraH /
sarvametatprANaguNavij~nAnaphalamuktam //18//



kAryakaraNAnAmAtmatvapratipAdanAya prANasyAN^girasatvamupanyastaM so 'yAsya AN^girasa iti /
asmAddhetorayamAN^girasa ityAN^girasatve heturnoktaH /
taddhetusiddhyarthamArabhyate, taddhetusiddhyAyattaM hi kAryANAtmatva prANasya /
anantaraM ca vAgAdInAM prANAdhInatoktA sA ca kathamupapAdanIyA? ityAha- 




_______________________________________________________________________

START BrhUp 1,3.19

#<so 'yAsya AN^giraso 'N^gAnAM hi rasaH |
prANo vA aN^gAnAM rasaH |
prANo hi vA aN^gAnAM rasaH |
tasmAd yasmAt kasmAccAN^gAt prANa utkrAmati tad eva tac chuShyati |
eSha hi vA aN^gAnAM rasaH || BrhUp_1,3.19 ||>#

__________



BrhUpBh_1,3.19 so 'yAsya AN^girasa ityAdi yathopanyastamevopAdIyate uttarArtham'prANo vA aN^gAnAM rasaH'ityevamantaM vAkyaM yathAvyAkhyArthameva punaH smArayati /
katham? 'prANo vA aN^gAnAM rasaH'iti /
'prANo hi'-hishabdaH prasiddhau- aN^gAnAM rasaH /
prasiddhametatprANasyAN^garasatvaM na vAgAdInAm /
tasmAdyuktaM prANo vA iti smAraNam /
kathaM punaH prasiddhatvam? ityata Aha /
tasmAcchabda upasaMhArArtha uparitvena sambadhyate /
yasmAdyato 'vayavAtkasmAdanuktavisheShAt, yasmAtkasmAdyataH kutashcicca aN^gAccharIrAvayavAdavisheShitAtprANa utkrAmatyapasarpati tadeva tatraiva tadaN^gaM shuShyati nIrasaM bhavati shoShamupaiti /
tasmAdeSha hi vA aN^gAnAM rasaH ityupasaMhAraH /
ataH kAryakaraNAnAmAtmA prANa ityetatsiddham /
AtmApAye hi sheSho maraNaM syAttasmAttena jIvanti prANinaH sarve /
tasmAdapAsya vAgAdInprANa evopAsya iti samudAyArthaH //19//



na kevalaM kAryakaraNayorevAtmA prANo rUpakarmabhUtayoH /
kiM tarhi? R^igyajuHsAmnAM nAmabhUtAnAmAtmeti sarvAtmakatayA prANaM stuvanmahIkarotyupAsyatvAya- 




_______________________________________________________________________

START BrhUp 1,3.20

#<eSha u eva bR^ihaspatiH |
vAg vai bR^ihatI |
tasyA eSha patis tasmAd u bR^ihaspatiH || BrhUp_1,3.20 ||>#

__________



BrhUpBh_1,3.20 eSha u eva prakR^ita AN^giraso bR^ihaspatiH /
kathaM bR^ihaspatiH? ityucyate- vAgvai bR^ihatI bR^ihatIcchandaH ShaTtriMshadakSharA /
anuShTupca vAk /
katham? "vAgvA anuShTup"(nR^isi.pU.1 / 1) iti shruteH /
sA ca vAganuShTubbR^ihatyAM chandasyantarbhavati /
ato yuktaM vAgvai bR^ihatIti prasiddhavadvaktum /
bR^ihatyAM ca sarvA R^ico 'ntarbhavanti prANasaMstutatvAt /
"prANo bR^ihatI prANa R^ica ityeva vidyAt"iti shrutyantarAt /
vAgAtmatvAccarcA prANe 'ntarbhAvaH /
tatkatham? ityAha- tasyA vAco bR^ihatyA R^ica eSha prANaH patiH /
tasyA nirvartakatvAt /
kauShThyAgnipreritamArutanirvartyA hi R^ik /
pAlanAdvA vAcaH patiH /
prANena hi pAlyate vAk /
aprANasya shabdoccAraNasAmarthyAbhAvAt /
tasmA  bR^ihaspatirR^icAM prANa AtmetyarthaH //20//



tathA yajuShAm /
katham? 


_______________________________________________________________________

START BrhUp 1,3.21

#<eSha u eva brahmaNaspatiH |
vAg vai brahma |
tasyA eSha patis tasmAd u brahmaNaspatiH || BrhUp_1,3.21 ||>#

__________



BrhUpBh_1,3.21 eSha u eva brahmaNaspatiH /
vAgvai brahma, brahma yajuH, tacca vAgvisheSha eva /
tasyA vAco yajuSho brahmaNa eSha patistasmAdu brahmaNaspatiH pUrvavat /
kathaM punaretadavagamyate bR^ihatIbrahmaNorR^igyajuShTvaM na punaranyArthatvam? ityucyate- vAco 'nte sAmasAmAnAdhikaraNyanirdeshAt"vAgvai sAma"(1 / 3 / 22) iti /
tathA ca'vAgvai bR^ihatI' 'vAgvai brahma'iti ca vAksamAnAdhikaraNayorR^igyajuShTvaM yuktam /
parisheShAcca- sAmni abhihite R^igyajuShI eva parishiShTe /
vAgvisheShatvAcca- vAgvisheSho hi R^igyajuShI /
tasmAt tayorvAcA samAnAdhikaraNatA yuktA /
avisheShaprasaN^gAcca- sAmodgItha iti ca spaShTaM visheShAbhidhAnatvam, tathA bR^ihatIbrahmashabdayorapi visheShAbhidhAnatvaM yuktam /
anyathA anirdhArita visheShayorAnarthakyApatteshca visheShAbhidhAnasya vAÇmAtratve cobhayatra paunaruktyAt /
R^igyajuHsAmodgIthashabdAnAM ca shrutiShvevaN^kramadarshanAt //21//




_______________________________________________________________________

START BrhUp 1,3.22 

#<eSha u eva sAma |
vAg vai sAmaiSha sA cAmash ceti tat sAmnaH sAmatvam |
yad v eva samaH pluShiNA samo mashakena samo nAgena sama ebhis tribhir lokaiH samo 'nena sarveNa tasmAd v eva sAma |
ashnute sAmnaH sAyujyaM salokatAm |
ya evam etat sAma veda || BrhUp_1,3.22 ||>#

__________



BrhUpBh_1,3.22 eSha u eva sAma /
katham? ityAha vAgvai sA yatkiJNcitstrIshabdAbhidheyaM sA vAk /
sarvastrIshabdAbhidheyavastuviShayo 'maH shabdaH /
"kena me paiMsnAni nAmAnyApnoShIti, prANeneti brUyAtkena me strInAmAnIti vAcA"(kauShI.u 1 / 7) iti shrutyantarAt vAkprANAbhidhAnabhUto 'yaM sAmashabdaH, tathA prANanirvartyasvarAdisamudAyamAtraM gitiH sAmashabdenAbhidhIyate;ato na prANavAgvyatirekeNa sAmanAmAsti kiJNcit, svaravarNAdeshca prANanirvartyatvAtprANatantratvAcca /
eSha u eva prANaH sAma /
yasmAtsAma sAmeti vAkprANAtmakam- sA cAmashceti, tattasmAtsAmno gItirUpabhya svarAdisamudAyasya sAmatvaM tatpragItaM bhuvi /
yad u eva samastulyaH sarveNa vakShyamANena prakAreNa, tasmAdvA sAmetyanena sambandhaH /
vAshabdaH sAmashabdalAbhanimittaprakArAntaranirdeshasAmarthyalabhyaH /
kena punaH prakAreNa prANasya tulyatvam? ityucyate- samaH pluShiNA puttikAsharIreNa samo mashakena mashakasharIreNa, samo nAgena hastisharIreNa, sama ebhistribhirlokaistrailokyasharIreNa prAjApatyena, samo 'nena jagadrUpeNa hairaNyagarbheNa /
puttikAdisharIreShu gotvAdivatkArtsnyena parisamApta iti samatvaM prANasya;na punaH sharIramAtraparimANenaiva, amUrtatvAtsarvagatatvAcca /
na ca ghaTaprAsAdAdipradIpavatsaMkocavikAsitayA sharIre tAvanmAtraM samatvam /
"ta ete sarva eva samAH sarve 'nantAH"(bR^iha.u.1 / 5 / 13) iti shruteH /
sarvagatasya tu sharIraparimANavR^ittilAbho na virudhyate /
evaM samatvAtsAmAkhyaM prANaM veda yaHshratiprakAshitamahacvaM taspaitatphalam-ashnute vyApnoti sAmnaH prANasya sAyujyaM sayugbhAvaM samAnadehendriyAbhimAnatvam, sAlokyaM samAnalophatAM vA bhAvanAvisheShataH, ya evametadyathoktaM sAma prANaM veda-A prANAtmAbhimAnAbhivyakterupAste ityarthaH //22//




_______________________________________________________________________

START BrhUp 1,3.23

#<eSha u vA udgIthaH |
prANo vA ut prANena hIdaM sarvam uttabdham |
vAg eva gIthA |
uc ca gIthA ceti |
sa udgIthaH || BrhUp_1,3.23 ||>#

__________



BrhUpBh_1,3.23 eSha u vA udgIthaH /
udgItho nAma sAmAvayavo bhaktivisheSho nodgAnam, sAmAdhikArAt /
kathamudgIthaH prANaH? prANo vA utprANena hi yasmAdidaM sarvaM jagaduttabdhamUrdhvaM stabdhamuttambhitaM vidhR^itamityarthaH /
uttabdhArthAvadyotako 'yamucchabdaH prANaguNAbhidhAyakaH, tasmAdutprANaH /
vAgeva gIthAshabdavisheShatvAdudgIthabhakteH /
gAyateH shabdArthatvAtsA vAgeva /
na hyudgIthabhakteHshabdavyatirekeNa kiJNcidrUpamutprekShyate /
tasmAdyuktamavadhAraNaM vAgeva gItheti /
ucca prANo gIthA ca prANatantrA vAgityubhayamekena shabdenAbhidhIyate sa udgIthaH //23//




_______________________________________________________________________

START BrhUp 1,3.24

#<tad dhApi brahmadattash caikitAneyo rAjAnaM bhakShayann uvAca |
ayaM tyasya rAjA mUrdhAnaM vipAtayatAd yad ito 'yAsya AN^giraso 'nyenodagAyad iti |
vAcA ca hy eva sa prANena codagAyad iti || BrhUp_1,3.24 ||>#

__________



BrhUpBh_1,3.24 taddhApi tattatraitasminnukter'the hApyAkhyAyikApi shrUtaye hasma /
brahmadatto nAmataH cikitAnasyApatyaM caikitAnastadapatyaM yuvA caikitAneyaH, rAjAnaM yaj~ne somaM bhakShayannuvAca /
kim? ayaM camasastho mayAbhakShyamANo rAjA tyasya tasya mamAnR^itavAdino mUrdhAnaM shiro vipAtayatAdvispaShTaM pAtayatu /
torayaM tAtaÇÇAdeshaH Ashipi loT, vipAtayatAditi /
yadyahamanR^itavAdI syAmityarthaH /
kathaM punaranR^itavAditvaprAptiH? ityucyate-yadyadIto 'smAtprakR^itAt prANAdvAksaMyuktAt, ayAsyaH-mukhyaprANAbhidhAyakena ayAsyAN^girasashabdenAbhidhIyate vishvasR^ijAM pUrvarShINAM satre udrAtAso 'nyena devatAntareNa vAkprANavyatiriktenodagAyadudgAnaM kR^itavAn, tato 'hamanR^itavAdI syAm, tasya mama devatA viparItapratipatturmUrdhAnaM vipAtayatu, ityevaM shapathaM cakAreti vij~nAne pratyayadArDhyakartavyatAM darshayati /
tamimamAkhyAyikAnirdhAritamarthaM svena vacasopasaMharati shrutiH-vAcA ca prANapradhAnayA prANena ca svasyAtmabhUtena so 'yAsya AN^girasa udgAtodagAyadityeShor'tho nirdhAritaH shapathena //24//




_______________________________________________________________________

START BrhUp 1,3.25

#<tasya haitasya sAmno yaH svaM veda bhavati hAsya svam |
tasya vai svara eva svam |
tasmAd ArtvijyaM kariShyan vAci svaram iccheta |
tayA vAcA svarasampannayArtvijyaM kuryAt |
tasmAd yaj~ne svaravantaM didR^ikShanta eva |
atho yasya svaM bhavati |
bhavati hAsya svaM ya evam etat sAmnaH svaM veda || BrhUp_1,3.25 ||>#

__________



BrhUpBh_1,3.25 tasyeti prakR^itaM prANamabhisamvadhnAti /
haitasyeti mukhyaM vyapadishatyabhinayena /
sAmnaH sAmashabdavAcyasyaprANasyayaHsvaM dhanaM veda, tasya ha kiM syAt? bhavati hAsyasvam /
phalena pralobhyAbhimukhIkR^itya shushrUShave Aha-tasya vai sAmnaH svara eva svam /
svara iti kaNThagataM mAdhuryaM tadevAsya svaM vibhUShaNam /
tena hi bhUShitamR^iddhimallakShyataudgAnam /
yasmAdevaM tasmAdArtvijyaM R^itvikkarmodgAnaM kariShyanvAci viShaye vAci vAgAshritaM svaramiccheta icchet sAmno dhanavattAM svareNa cikIrShurudgAtA /
idaM tu prAsaN^gikaMvidhIyate;sAmnaH sausvaryeNa svaravacvapratyayekartavye icchAmAtreNa sausvaryaM na bhavatIti dantadhAvanatailapAnAdi sAmarthyAtkartavyamityarthaH /
tathaivaM saMskR^itayA vAcA svarasampannayArtvijyaM kuryAt /
tasmAdyasmAtsAmnaH svabhUtaH svarastena svena bhUShitaM sAma ato yaj~ne svaravantamudgAtAraM didR^ikShanta eva draShTumicchanta eva dhaninAmava laukikAH /
prasiddhaM hi loke 'tho api yasya svaM dhanaM bhavati taM dhaninaM didR^ikShante iti siddhasya guNavij~nAnaphalasambandhasya upasaMhAraH kriyate- bhavati hAsya svaM ya evametatsAmnaH svaM vedeti //25//



athAnyo guNaH suvarNavattAlakShaNo vidhIyate /
asAvapi sausvaryameva /
etAvAnvisheShaH- pUrvaM kaNThagatamAdhuryamidaM tu lAkShaNikaM suvarNashabdavAcyam /




_______________________________________________________________________

START BrhUp 1,3.26

#<tasya haitasya sAmno yaH suvarNaM veda bhavati hAsya suvarNam |
tasya vai svara eva suvarNam |
bhavati hAsya suvarNaM ya evam etat sAmnaH suvarNaM veda || BrhUp_1,3.26 ||>#

__________


BrhUpBh_1,3.26 tasya haitasya sAmno yaH suvarNaM veda bhavati hAsya suvarNam /
suvarNa shabdasAmAnyAtsvarasuvarNayoH lokikameva suvarNaM guNavij~nAnaphalaM bhavatItyarthaH /
tasya vai svara eva suvarNam /
bhavati hAsya suvarNaM ya evametatsAmnaH suvarNaM vedeti pUrvavatsarvam //26//



tathA pratiShThAguNaM vidhitsannAha-




_______________________________________________________________________

START BrhUp 1,3.27 

#<tasya haitasya sAmno yaH pratiShThAM veda prati ha tiShThati |
tasya vai vAg eva pratiShThA |
vAci hi khalv eSha etat prANaH pratiShThito gIyate |
anna ity u haika AhuH || BrhUp_1,3.27 ||>#

__________


BrhUpBh_1,3.27 tasya haitasya sAmno yaH pratiShThAM veda /
pratitiShThatyasyAmiti pratiShThA vAktAM pratiShThAM sAmno guNaM yo veda sa pratitiShThati ha /
"taM yathA yathopAsate"iti shrutestadguNatvaM yuktam /
pUrvavatphalena pratilobhitAya kA pratilobhitAya kA pratiShTheti shushrUpave Aha- tasya vai sAmno vAgeva, vAgiti jihvAmUlIyAdInAM sthAnAnAmAkhyA, saiva pratiShThA, tadAha- vAci hi jihvAmUlIyAdiShuhi yasmAtpratiShThitaH sanneSha prANa etadgAnaM gIyate gItibhAvamApadyate tasmAtsAmnaH pratiShThA vAk /
anne pratiShThito gIyata ityu haike 'nye AhuH /
iha pratitiShThatIti yuktam /
aninditatvAdekIyapakShasya vikalpena pratiShThAguNavij~nAnaM kuryAd vAgvA patiShThAnnaM veti //27//



evaM prANavij~nAnavato japakarma vidhitsyate /
yadvij~nAnavato japakarmaNyadhikArastadvij~nAnamuktam /



_______________________________________________________________________

START BrhUp 1,3.28

#<athAtaH pavamAnAnAm evAbhyArohaH |
sa vai khalu prastotA sAma prastauti |
sa yatra prastuyAt tad etAni japet |
asato mA sad gamaya, tamaso mA jyotir gamaya, mR^ityor mAmR^itaM gamayeti |
sa yad AhAsato mA sad gamayeti |
mR^ityur vA asat sad amR^itaM mR^ityor mAmR^itaM gamayAmR^itaM mA kurv ity evaitad Aha |
tamaso mA jyotir gamayeti |
mR^ityur vai tamo jyotir amR^itaM mR^ityor mAmR^itaM  gamayAmR^itaM mA kurv ity evaitad Aha |
mR^ityor mAmR^itaM gamayeti |
nAtra tirohitam ivAsti |
atha yAnItarANi stotrANi teShv Atmane 'nnAdyam AgAyet |
tasmAd u teShu varaM vR^iNIta |
yaM kAmaM kAmayet tam |
sa eSha evaMvid udgAtAtmane vA yajamAnAya vA yaM kAmaM kAmayate tam AgAyati |
tad dhaital lokajid eva |
na haivAlokyatAyA AshAsti ya evam etat sAma veda || BrhUp_1,3.28 ||>#

__________


BrhUpBh_1,3.28 athAnantaraM yasmAccaivaM viduShA prayujyamAnaM devabhAvAyAbhyArohaphalaM japakarma, atastasmAttadvidhIyata iha /
tasya codgIthasambandhAtsarvatra prAptau pavamAnAnAmiti vacanAt pavamAneShu triShvapi kartavyatAyAM prAptAyAM punaH kAla saMkocaM karoti- sa vai khalu prastotA sAma prastauti /
sa prastotA yatra yasminkAle sAma prastuyAtprArabheta tasminkAla etAni japet /
asya ca japakarmaNa AkhyA abhyAroha iti /
AbhimukhyenArohatyanena japakarmaNaivaMvid devabhAvAtmAnamityabhyArohaH /
etAnIti bahuvacanAttrINi yajUMShi /
dvitIyAnirdeshAd brAhmaNotpannatvAcca yathApaThita eva svaraH prayoktavyo na mAntraH /
yAjamAnaM japakarma /
etAni tAni yajUMShi-'asato mA sadgamaya''tamaso mA jyotirgamaya' 'mR^ityormAmR^itaM gamaya'iti /
mantrAmarthastirohito bhavatIti svayameva vyAcaShTe brAhmaNaM mantrArtham- sa mantro yadAha yaduktavAnko 'sAvarthaH? ityucyate-'asato mA sadgamaya'iti mR^ityurvA asat- svAbhAvikakarmavij~nAne mR^ityurityucyete, asad atyantAdhobhAvahetutvAt /
sadamR^itam- sacchAstrIyakarmavij~nAne agaraNahetutvAdamR^itam /
tasmAdasato asatkarmaNo 'j~nAnAcca mA mAM sacchAstrIyakarmavij~nAne gamaya devabhAvasAdhanAtmabhAvamApAdayetyarthaH /
tatra vAkyArthamAha- amR^itaM mA kurvityevaitadAheti /
tathA tamaso mA jyotirgamayeti mR^ityurgamayeti /
mR^ityurvai tamaH sarvaM hyaj~nAnamAvaraNAtmakatvAttamaH tadeva ca maraNahetutvAnmR^ityuH /
jyotiramR^itaM pUrvoktaviparItaM daivaM svarUpam /
prakAshAtmakatvAjj~nAnaM jyotiH, tadevAmR^itamavinAshAtmakatvAt /
tasmAt tamaso mA jyotirgamayeti pUrvavanmR^ityormAmR^itaM gamayetyAdi /
amR^itaM mA kurvityevaitadAha- daivaM prAjApatyaM phalabhAvamApAdayetyarthaH /
pUrvo mantro 'sAdhanasvabhAvAt sAdhanabhAvamApAdayeti /
dvitIyastu sAdhanabhAvAdapi aj~nAnarUpAt sAdhyabhAvamApAdayeti /
mR^ityormAmR^itaM gamayeti pUrvayoreva mantrayoH samucitor'thastR^itIyena mantreNocyata iti prasiddhArthataiva /
nAtra tR^itIye mantre tirohitamantarhitamivArtharUpaM pUrvayoriva mantrayorasti, yathAshruta evArthaH /
yAjamAnamudgAnaM kR^itvA pavamAneShu triShu, athAnantaraM yAnItarANi shiShTAni stotrANi teShvAtmane 'nnAdyamAgAyet prANavidudgAtAprANabhUtaH prANavadeva /
yasmAtsa eva udgAtaivaM prANaM yathoktaM vetti, ataH prANavadeva taM kAmaM sAdhayituM samarthaH /
tasmAdyajamAnasteShu stotreShu prayujyamAneShu varaM vR^iNIta, yaM kAmaM kAmayeta taM kAmaM varaM vR^iNIta prArthayeta /
yasmAtsa eSha evaMvidudgAteti tasmAcchabdAtprAgeva sambadhyate /
Atmane vA yajamAnAya vA yaM kAmaM kAmayate icchatyudgAtA tamAgAyatyAgAnena sAdhayati /
evaM tAvajj~nAnakarmabhyAM prANAtmApattirityuktam /
tatra nAstyAshaN^kAsambhavaH /
ataH karmApAye prANApattirbhavati vA na vA? ityAshaN^kate /
tadAshaN^kAnivR^ittyarthamAha- taddhaitalokajideveti /
taddhatadetatprANadarshanaM karmaviyuktaM kevalamapi, lokajideveti lokasAdhanameva /
na ha evAlokyatAyai alokArhatvAya AshA AshaMsanaM prArthanaM naivAsti ha /
na hi prANAtmani utpannAtmAbhimAnasya tatprAptyAshaMsanaM sambhavati /
na hi grAmasthaH kadA grAmaM prApnutAmityaraNyastha ivAshAste /
asannikR^iShTaviShaye hyanAtmanyAshaMsanam, na tatsvAtmani sambhavati /
tasmAnnAshAsti kadAcitprANAtmabhAvaM na prapadyeyamiti /
kasyaitat? ya evametatsAma prANaM yathoktaM nirdhAritamahimAnaM veda- ahamasmi prANa indriyaviShayAsaN^gairAsuraiH pApmabhiradharShaNIyo vishuddhaH, vAgAdipaJNcakaM ca madAshrayatvAdagnyAdyAtmarUpaM svAbhAvikavij~nAnotthendriyaviShayAsaN^gajanitAsurapApmadoShaviyuktaM sarvabhUteShu ca madAshrayAnnAdyopayogabandhanam, AtmA cAhaM sarvabhUtAnAmAN^girasatvAt, R^igyajuH sAmodgIthabhUtAyAshca vAca AtmA tadvayAptestannirvartakatvAcca, mama sAmno gItibhAvamApadyamAnasya bAhyaM dhanaM bhUShaNaM sausvaryaM tato 'pyAntaraM sauvarNyalAkShaNikaM sausvaryam, gItibhAvamApadyamAnasya mama kaNThAdisthAnAni pratiShThA /
evaM guNo 'haM puttikAdisharIreShu kArtsnyena parisamApto 'mUrtatvAtsarvagatatvAcca- iti A evamabhimAnAbhivyaktervedopAsta ityarthaH //28//

#<iti prathamAdhyAye tR^itIyamudgIthabrAhmaNam //3//>#



j~nAnakarmabhyAM samucitAbhyAM prajApatitvaprAptirvyAkhyAtA kevalaprANadarshanena ca'taddhaitallokajideva'ityAdinA /
prajApateH phalabhUtasya sR^iShTisthitisaMhAreShu jagataH svAtantryAdivibhUtyupavarNanena j~nAnakarmaNorvaidikayoH phalotkarSho varNayitavya ityevamarthamArabhyate /
tena ca karmakANDavihitaj~nAnakarmastutiH kR^itvA bhavetsAmarthyAt /
vivakShitaM tvetat- sarvamapyetajj~nAnakarmaphalaM saMsAra eva, bhayAratyAdiyuktatvashravaNAt, kAryakaraNalakShaNatvAcca sthUlavyaktAnityaviShayatvAcceti /
brahmavidyAyAH kevalAyA vakShyamANAyA mokShahetutvamityuttarArthaM ceti /
na hi saMsAraviShayAtsAdhyasAdhanAdibhedalakShaNAd aviraktasya Atmaikatva j~nAnaviShaye 'dhikAraH, atR^iShitasyeva pAne /
tasmAjj~nAnakarmaphalotkarShopavarNanamuttarArtham /
tathA ca vakShyati-"tadetatpadanIyamasya"(bR^i.u.1 / 4 / 7) "tadetatpreyaH putrAt" (bR^i.u.1 / 4 / 8) ityAdi /




_______________________________________________________________________

START BrhUp 1,4.1

#<Atmaivedam agra AsIt puruShavidhaH |
so 'nuvIkShya nAnyad Atmano 'pashyat |
so 'ham asmIty agre vyAharat |
tato 'haMnAmAbhavat |
tasmAd apy etarhy Amantrito 'ham ayam ity evAgra uktvAthAnyan nAma prabrUte yad asya bhavati |
sa yat pUrvo 'smAt sarvasmAt sarvAn pApmana auShat tasmAt puruShaH |
oShati ha vai sa taM yo 'smAt pUrvo bubhUShati ya evaM veda || BrhUp_1,4.1 ||>#

__________



BrhUpBh_1,4.1 AtmaivAtmeti prajApatiH prathamo 'NDajaH sharIryabhidhIyate /
vaidikaj~nAnakarmaphalabhUtaH sa eva kim? idaM sharIrabhedajAtaM tena prajApatisharIreNAvibhaktam /
AtmaivAsIdagre prAksharIrAntarotpatteH /
sa ca puruShavidhaH puruShaprakAraH shiraHprANyAdilakShaNo virAT /
sa eva prathamaH sambhUto 'nuvIkShyAnvAlocanaM kR^itvA, ko 'haM kiMlakShaNo vAsmIti, nAnyadvastvantaram, AtmanaH prANapiNDAtmakAryakaraNarUpAnna apashyanna dadarsha /
kevalaM tvAtmAnameva sarvAtmAnamapashyat /
tathA pUrvajanmashrautavij~nAnasaMskR^itaH, so 'haM prajApatiH sarvAtmAhamasmItyagre vyAharadvyAhR^itavAn /
tatastasmAdyataH pUrvaj~nAnasaMskArAd AtmAnamevAhamityabhyadhAdagre tasmAdahaMnAmAbhavat /
tasyopaniShadamiti shrutipradarshitameva nAma vakShyati /
tasmAdyasmAtkAraNe prajApatAvevaM vR^ittaM tasmAt, tatkAryabhUteShu prANiShu etarhyetasminnapi kAla AmantritaH kastvamityuktaH sannahamayamityevAgra uktvA kAraNAtmAbhidhAnena AtmAnamabhidhAyAgre punarvisheShanAmajij~nAsave 'thAnantaraM visheShapiNDAbhidhAnaM devadatto yaj~nadatto veti prabUte kathayati yannAmAsya visheShapiNDasya mAtApitR^ikR^itaM  bhavati tatkathayati /
sa ca prajApatiratikrAntajanmani samyakkarmaj~nAnabhAvanAnuShThAnaiH sAdhakAvasthAyAM yadyasmAtkarmaj~nAnabhAvanAnuShThAnaiH prajApatitvaM pratipitsUnAM pUrvaH prathamaH san asmAtprajApatitvapratipitsusamudAyAtsarvasmAd Adau auShadadahat /
kim? AsaN^gAj~nAnalakShaNAnsarvAnpApmanaH prajApatitva pratibandhakAraNabhUtAn /
yasmAdevaM tasmAtpuruShaH, pUrvamauShaditi puruShaH /
yathAyaM prajApatiroShitvA prativandhakAnpApmanaH sarvAnpuruShaH prajApatirabhavat, evamanyo 'pi j~nAnakarmabhAvanAnuShThAnavahninA kevalaM j~nAnabalAdvauShati bhasmIkaroti ha vai sa tam;kam? yo 'smAdviduShaH pUrvaH prathamaH prajApatirbubhUShati bhavitumicchati tamityarthaH /
taM darshayati ya evaM vedeti /
sAmarthyAjj~nAnabhAvanAprakarShavAn /
nanvanarthAya prAjApatyapratipipsA, evaMvidA ceddahyate /
naiSha doShaH, j~nAnabhAvanotkarShAbhAvAtprathamaM prajApatitvapratipattya bhAvamAtratvAddAhasya /
utkR^iShTasAdhanaH prathamaM prajApatitvaM prApnuvan nyUnasAdhano na prApnotIti, sa taM dahatItyucyate /
na punaH pratyakShamutkR^iShTasAdhanena itaro dahyate /
yathA loke AjisR^itAM yaH prathamamAjimupasarpati tenetare dagdhA ivApahR^itasAmarthyA bhavanti tadvat //1//



yadidaM tuShTUShitaM karmakANDavihitaj~nAnakarmaphalaM prAjApatyalakShaNaM naiva tatsaMsAraviShayamatyakrAmaditImamartha pradarshayiShyannAha- 




_______________________________________________________________________

START BrhUp 1,4.2

#<so 'bibhet tasmAd ekAkI bibheti |
sa hAyam IkShAM cakre, yan mad anyan nAsti kasmAn nu bibhemIti |
tata evAsya bhayaM vIyAya |
kasmAd dhy abheShyat |
dvitIyAd vai bhayaM bhavati || BrhUp_1,4.2 ||>#

__________



BrhUpBh_1,4.2 so 'bibhetsa prajApatiryoyaM prathamaH sharIri puruShavidho vyAkhyAtaH /
so 'bibhedbhItavAnasmadAdivadevetyAha /
yasmAdayaM puruShavidhaH sharIrakaraNavAn AtmanAshaviparItadarshanavatvAd abibhet, tasmAttatsAmAnyAdadyatve 'pyekAkI bibheti /
kiJNcAsmadAdivadeva bhayahetuviparItadarshanApanodakAraNaM yathAbhUtAtmadarshanam /
so 'yaM prajApatirIkShAmIkShaNaM cakre kR^itavAn ha /
katham? ityAha- yadyasmAnmattonyadAtmavyatirekeNa vastvantaraM pratidvandIbhUtaM nAsti, tasminnAtmavinAshahetvabhAve kasmAnnu bibhemIti /
tata eva yathAbhUtAtmadarshanAdasya prajApaterbhayaM vIyAya vispaShTamapagatavat /
tasya prajApateryadbhayaM tatkevalAvidyAnimittameva paramArthadarshane 'nupapannamityAha- kasmAddhyabheShyat kimityasau bhItavAnparamArthanirUpaNAyAM bhayamanupapannamevetyabhiprAyaH /
yasmAd dvitIyadvastvantaraddhi bhayaM bhavati /
dvitIyaM ca vastvantaramavidyApratyupasthApitameva;na hyadR^ishyamAnaM dvitIyaM bhayajanmano hetuH"tatra ko mohaH kaH shokaH ekatvamanupashyataH"(IshA.7) iti mantravarNAt /
yaccaikatvadarshanena bhayamapanunoda tadyuktam /
kasmAt? dvitIyAdvastvantarAdvai bhayaM bhavati, tadekatvadarshanena dvitIyadarshanamapanItamiti nAsti yataH /
atra codayanti- kutaH prajApaterekatvadarshanaM jAtam? ko vAsmai upadidesha? athAnupadiShTameva prAdurabhUt, asmadAderapi tathA prasaN^gaH /
atha janmAntarakR^itasaMskArahetukam, ekatvadarshanAnarthakyaprasaN^gaH /
yathAprajApateratikrAntajanmAvasthasya ekatvadarshanaM vidyamAnamapyavidyAbandhakAraNaM nApaninye, yataH avidyAsaMyukta evAyaM jAto 'bibhet, evaM sarveShAmekatvadarshanAnarthakyaM prApnoti /
antyameva nivartakamiti cenna, pUrvavatpunaH prasaN^genAnaikAntyAt /
tasmAdanarthakamevaikatvadarshanamiti /
naiSha doShaH, utkR^iShTahetUdbhavatvAllokavat /
yathA puNyakarmodbhavairviviktaiH kAryakaraNaiH saMyukte janmani sati praj~nAmedhAsmR^itivaishAradyaM dR^iShTam, tathA prajApateH dharmaj~nAnavairAgyaishvaryaviparItahetusarvapApmadAhAt vishuddhaiH kAryakaraNai saMyuktamutkR^iShTaM janma tadudbhavaM cAnupadiShTameva yuktamekatvadarshanaM prajApateH /
tathA ca smR^itiH-"j~nAnamagratidhaM yasya vairAgyaM ca jagatpateH /
aishvaryaM caiva dharmasya sahasiddhaM catuShTayam //
"iti /
sahasiddhatve bhayAnupapattiriti cet /
na hyAdityena saha tama udeti /
na, anyAnupadiShTArthatvAtsaha siddhavAkyasya /
shraddhAtAtparyapraNipAtAdInAm ahetutvamiti cet syAnmatam"shraddhAvAMllabhate j~nAnaM tatparaH saMyatendriyaH"(gItA 4 / 39) "tadviddhi praNipAtena"(gItA 4 / 34) ityevamAdInAM shrutismR^itivihitAnAM j~nAnahetUnAmahetutvam, prajApatiriva janmAntarakR^itadharmahetutve j~nAnasyeti cet? na;nimittavikalpasamuccayaguNavadaguNavattvabhedopapatteH /
loke hi naimittikAnAM kAryANAM nimittabhedo 'nekadhA vikalpate /
tathA nimittasamuccayaH /
teShAM ca vikalpitAnAM samuccitAnAM ca punarguNavadaguNavattvakR^ito bhedo bhavati /
tadyathA- rUpaj~nAna eva tAvannaimittike kArye- tamasi vinAlokena cakShUrUpasannikarSho naktaJNcarANAM rUpaj~nAne nimittaM bhavati /
mana eva kevalaM rUpaj~nAnanimittaM yogInAm /
asmAkaM tu sannikarShAlokAbhyAM saha tathAdityacandrAdyAlokabhedaiH samuccitA nimittabhedA bhavanti /
tathA AlokavisheShaguNavadaguNavattvena  bhedAH syuH /
evameva Atmaikatvaj~nAne 'pi kvacijjanmAntarakR^itaM kArma nimittaM bhavati, yathA prajApateH /
kvacittapo nimittam,"tapasA vijij~nAsasva"(chA.u.3 / 2 / 1) iti shruteH /
kvacit"AcAryavAnpuruSho veda"(chA.u.6 / 14 / 2) "shraddhAvAMllabhate j~nAnam"(gItA.4 / 39) "tadviddhi praNipAtena"(gItA.4 / 34) "AcAryAddhaiva"(chA.u.4 / 1 / 3) "draShTavyaH shrotavyaH"(bR^i.u.2 / 4 / 5) ityAdi shrutismR^itibhya ekAntaj~nAnalAbhanimittatvaM shraddhAprabhR^itInAm adharmAdinimittaviyogahetutvAt /
vedAntashravaNamanananididhyAsanAnAM ca sAkShAjj~neyaviShayatvAt /
pApAdipratibandhakShaye cAtmamanasorbhUtArthaj~nAnanimittasvAbhAvyAt /
tasmAdahetutvaM na jAtu j~nAnasya shraddhApraNipAtAdInAmiti //2//



itashca saMsAraviShaya eva prAjApatitvam, yataH /



_______________________________________________________________________

START BrhUp 1,4.3

#<sa vai naiva reme |
tasmAd ekAkI na ramate |
sa dvitIyam aicchat |
sa haitAvAn Asa yathA strIpumAMsau sampariShvaktau |
sa imam evAtmAnaM  dvedhApAtayat |
tataH patish ca patnI cAbhavatAm |
tasmAd idam ardhabR^igalam iva sva iti ha smAha yAj~navalkyaH |
tasmAd ayam AkAshaH striyA pUryata eva |
tAM samabhavat |
tato manuShyA ajAyanta || BrhUp_1,4.3 ||>#

__________



BrhUpBh_1,4.3 sa prApatirvai  naiva reme ratiM nAnvabhavat, aratyAviShTo 'bhUdityarthaH, asmAdAdideva yataH, idAnImapi tasmAdekAkitvAdidharmavattvAdekAkI na ramate ratiM nAnubhavati /
ratirnAmeShTArthasaMyogajA krIDA, tatprasaMgina iShTaviyogAnmanasyAkulIbhAvo 'ratirityucyate /
sa tasyA araterapanodAya dvitIyam aratyapaghAtasamarthaM strIvastvaicchadgR^iddhimakarot /
tasya caivaM strIviShayaM gR^idhyataH striyA pariShvaktasyevAtmano bhAvo babhUva /
sa tena satyepsutvAd etAvAnetatparimANa Asa babhUva ha /
kiMparimANaH? ityAha- yathA loke strIpumAMsau aratyapanodAya sampariShvaktau yatparimANau syAtAM tathA tatparimANau babhUvetyarthaH /
sa tathA tatparimANameva iyamAtmAnaM dvedhA dviprakAramapAtayatpAtitavAn iyamevetyavadhAraNaM mUlakAraNAdvirAjo visheShaNArtham /
na kShIrasya sarvopamardena dadhibhAvApattivadvirAT sarvopamardenaitAvAnAsa;kiM tarhi? AtmanA vyavasthitasyaiva virAjaH satyasaMkalpatvAdAtmavyatiriktaM strIpuMsapariShvaktaparisANaM sharIrAntaraM babhUva /
sa eva ca virAT tathAbhUtaH sa haitAvAnAseti sAmAnAdhikaraNyAt /
tatastasmAtpAtanAtpatitashca patnI cAbhavatAmiti dampatyornirvacanaM laukikayoH /
ata eva tasmAt, yasmAdAtmana evArdhaH pR^ithagbhUtoyeyaM strI, tasmAdidaM sharIramAnor'dhabR^igalamardhaM ca tad bR^igalaM vidalaM ca tadardhabR^igalam ardhavidalamevetyarthaH /
prAkstryudvahanAtkasyArdhabR^igalam? ityucyate- sva Atmana iti /
evamAha smoktavAnkila yAj~navalkyaH, yaj~nasya valko vaktA yaj~navalkastasyApatyaM yAj~navalkyo daivarAtirityarthaH /
brahmaNo vApatyam /
yasmAdayaM puruShArdha AkAshaH stryardhashUnyaH punarudvahanAttasmAtpUryate stryardhena, punaH sampuTIkaraNeneva vidalArdhaH /
tAM sa prajApatirmanvAkhyaH shatarUpAkhyAmAtmano duhitaraM patnItvena kalpitAM samabhavanmaithunamupagatavAn /
tatastasmAttadupagamanAd manuShyA ajAyantotpannAH //3//




_______________________________________________________________________

START BrhUp 1,4.4

#<so heyam IkShAM cakre -- kathaM nu mAtmana eva janayitvA sambhavati |
hanta tiro 'sAnIti |
sA gaur abhavad vR^iShabha itaraH |
tAM sam evAbhavat  |
tato gAvo 'jAyanta |
vaDavetarAbhavad ashvavR^iSha itaraH |
gardabhItarA gardabha itaraH |
tAM sam evAbhavat |
tata ekashapham ajAyata |
ajetarAbhavad basta itaraH |
avir itarA meSha itaraH |
tAM sam evAbhavat |
tato 'jAvayo  'jAyanta |
evam eva yad idaM kiJNca mithunam A pipIlikAbhyas tat sarvam asR^ijata || BrhUp_1,4.4 ||>#

__________



BrhUpBh_1,4.4 sA shatarUpA u ha iyaM seyaM duhitR^igamane smArtaM pratiShedhamanusmarantIkShAJNcake /
kathaM nvidamakR^ityaM yanmA mAmAtmana eva janayitvotpAdya sambhavatyupagacchati /
yadyapyayaM nirghR^iNo 'haM hantedAnIM tiro 'sAni jAtyantareNa tiraskR^itA bhavAni /
ityevamIkShitvAsau gaurabhavat /
utpAdyaprANikarmabhishcodyamAnAyAH punaH punaH saivamatiH shatarUpAyA manoshcAbhavat /
tatashca R^iShabha itaraH /
tAM samevAbhadityAdi pUrvavat /
tato gAvo 'jAyanta /
tathA baDavetarAbhavadashvavR^iSha itaraH /
tathA gardabhItarA gardabha itaraH /
tatra baDavAshvavR^iShAdInAM saN^gamAttata ekashaphamekagvuram ashvAshvataragardabhAkhyaM trayamajAyata /
tathA ajetarAbhavadvastashchAga itaraH, tathA aviritarA meSha itaraH, tAM samevAbhavat /
tAM tAmiti vIpsA /
tAmajAM tAmaviJNcetisamabhavadevetyarthaH /
tato 'jAshvAvayashcAjAvayo 'jAyanta /
evameva yadidaM kiJNca yatkiMJNcedaM mithunaM srIpuMsalakShaNaM dvandam, A pipIlikAbhyaH pipIlikAbhiH sahAnenaivanyAyena tatsarvamasR^ijata jagatsR^iShTavAn //4//




_______________________________________________________________________

START BrhUp 1,4.5

#<so 'ved ahaM vAva sR^iShTir asmy ahaM hIdaM sarvam asR^ikShIti |
tataH sR^iShTir abhavat |
sR^iShTyAM hAsyaitasyAM bhavati ya evaM veda || BrhUp_1,4.5 ||>#

__________



BrhUpBh_1,4.5 sa prajApatiH sarvamidaM jagatsR^iShTvA avet /
katham? ahaM vAvAhameva sR^iShTiH, sR^ijyate iti sR^iShTaM jagaducyate sR^iShTiriti /
yanmayAsR^iShTaM jaganmadabhedatvAdahamevAsmi na matto vyatiricyate /
kuta etat? ahaM hi yasmAdidaM sarvaM jagadasR^ikShi sR^iShTavAnasmi tasmAdityarthaH /
yasmAtsR^iShTishabdena AtmAnamevAbhyadhAtprajApatiH, tatastasmAtsR^iShTirabhavat sR^iShTinAmAbhavat /
sR^iShTyAM jagati, hAsya prajApategetasyAmetasmiJNjagati, sa prajApativatsraShTA bhavati svAtmano 'nanyabhUtasya jagataH, kaH? ya evaM prajApativadyathoktaM svAtmano 'nanyabhUtaM jagatsAdhyAtmAdibhUtAdhidaivaM jagadahamasmIti veda //5//




_______________________________________________________________________

START BrhUp 1,4.6

#<athety abhyamanthat |
sa mukhAc ca yoner hastAbhyAM cAgnim asR^ijata |
tasmAd etad ubhayam alomakam antarataH |
alomakA hi yonir antarataH |
tad yad idam Ahur amuM yajAmuM yajety ekaikaM devam etasyaiva sA visR^iShTiH |
eSha u hy eva sarve devAH |
atha yat kiJNcedam ArdraM tad retaso 'sR^ijata |
tad u soma |
etAvad vA idaM sarvam annaM caivAnnAdash ca |
soma evAnnam agnir annAdaH |
saiShA brahmaNo 'tisR^iShTiH |
yac chreyaso devAn asR^ijatAtha yan martyaH sann amR^itAn asR^ijata tasmAd atisR^iShTir |
atisR^iShTyAM hAsyaitasyAM bhavati ya evaM veda || BrhUp_1,4.6 ||>#

__________



BrhUpBh_1,4.6 evaM sa prajApatirjagadidaM mithunAtmakaM sR^iShTA brahmaNAdivarNaniyanvardevatAH sisR^ikShurAdau, ayeti shabdadvayamabhinayapradarshanArtham, anena prakAreNa mukhe hastau prakShityAbhyamanyadAbhimukhyena manyanapakarot /
sa mukhahastAbhyAM mathitvA mukhAcca yonerhastAbhyAM ca yonibhyAmagniM brAhmaNajAteranugrahakartAramasR^ijata sR^iShTavAn /
yasmAddAhakasyAgneryoniretadubhayaM hastau mukhaM ca, tasmAdbhaya mapyetadalomakaM lomavivarjitam /
kiM sarvameva? na, antarato 'bhyantarataH;asti hi yonyA sAmAnyamubhayasyAsya /
kim? alomakA hi yonirantarataH strINAm /
tathA brAhmaNo 'pi mukhAdeva jajhe prajApateH /
tasmAdekayonitvAjjayeShThenevAnujo 'nugR^ihyate agninA brAhmaNaH /
tasmAdbrAhmaNo 'gnidevatyo mukhavIryashceti shrutismR^itisiddham /
tathA balAshrayAbhyAM bAhubhyAM balabhidAdikaM kShanniyajAtiniyantarAM kShanniyaM ca /
tasmAdaindraM kShatraM bAhuvIryaM ceti shrutau smR^itau cAvagatam /
tathoruta IhA ceShTA tadAshrayAdvasvAdilakShaNaM visho niyantAraM vishaM ca /
tasmAtkR^iShyAdiparo vasvAdidevatyashca vaishyaH /
tathA pUShaNaM pR^ithvIdaivataM shUdraM ca padbhyAM paricaraNakShamamasR^ijateti shrutismR^itiprasiddheH /
tatra kShatrAdidevatAsargamihAnuktaM vakShyamANamamapyuktavadupasaMharati sR^iShTisAkalyAnukIrtyai /
yatheyaM shrutirvyavasthitA tathA prajApatireva sarve devA iti nishcitor'thaH /
sraShTurananyatvAtsR^iShTAnAm /
prajApatinaiva tu sR^iShTatvAd devAnAm /
athaivaM prakaraNArthe vyavasthite tatstutyabhiprAyeNAvidvanmatAntaranindopanyAsaH, anyanindAnyastutaye /
tattatra karmaprakaraNe kevalayAj~nikA yAgakAle yadidaM vaca AhuH -'amumagniM yajAsumindraM yaja'ityAdi - nAmashastrastotrakarmAdibhinnatvAdbhinnamevAgnyAdidevamevaikaM manyamAnA AhurityabhiprAyaH /
tanna tathA vidyAt, yasmAdetasyaiva prajApateH sA visR^iShTirdevabhedaH sarva eSha u hyeva prajApatireva prANaH sarve devAH /
atra vipratipadyante - para eva hiraNyagarbhe ityeke /
saMsArItyapare /
paraM eva tu mantravarNAt /
"indraM mitraM varuNamagnimAhuH"iti shruteH /
"eSha brahmaiSha indra eSha prajApatirete sarve devAH"(ai.u.5 / 3) iti ca shruteH /
smR^iteshca -"etameke vadantyagniM manumanye prajApatim"(manu.12 / 123) iti"yo 'sAvatIndriyo 'grAhyaH sUkShmo 'vyaktaH sanAtanaH /
sarvabhUtamayo 'cintyaH sa eva svayamudbabhau" /
(manu.1 / 7) iti /
saMsAryeva vA syAt /
"sarvainpApmana aupat"(bR^i.u.1 / 4 / 1) iti shruteH /
na hyasaMsAriNaH pApmadAhaprasaN^go 'sti /
bhayAratisaMyogashravaNAt /
"atha yanmartyaH sannamR^itAnasR^ijata"(bR^i.u.1 / 4 / 6) iti ca /
"hiraNyagarbhaM pashyati jAyamAnam"(shve.u.4 / 12) iti ca mantravarNAt /
smR^iteshca karmavipAkaprakriyAyAm -"brahmA vishvasR^ijo dharmo mahAnavyaktameva ca /
uttamAM sAtvikImetAM gatimAhurmanIShiNaH"(manu.12 / 50) iti /
athaivaM viruddhArthAnupapatteH prAmANyavyAghAta iti cet? na, kalpanAntaropapatteravirodhAt /
upAdhivisheShasambandhAdvisheShakalpanAntaramupapadyate /
"AsIno dUraM vrajati shayAno yAti sarvataH /
kastaM madAmadaM devaM madanyo j~nAtumarhati"(ka.u.1 / 2 / 21) ityevamAdishrutibhya upAdhivashAtsaMsAritvaM na paramArthataH /
svato 'saMsAryeva /
evamekatvaM nAnAtvaM ca hiraNyagarbhasya /
tathA sarvajIvAnAm, tattvamasi (chA.u.6 / 8 -16) iti shruteH /
hiraNyagarbhastu upAdhishuddhyatishayApekShayA prAyashaH para eveti shrutismR^itivAdAH pravR^ittAH /
saMsAritvaM tu kvacideva darshayanti /
jIvAnAM upAdhigatAshuddhibAhulyAtsaMsAritvameva prAyasho 'bhilapyate /
vyAvR^ittakR^itsnopAdhibhedApekShayA tu sarvaH paratvenAbhidhIyate shrutismR^itivAdaiH /
tArkikaistu parityaktAgamabalairasti nAsti kartAkartetyAdi viruddhaM bahu tarkapadbhirAkulIkR^itaH shAstrArthaH, tenArthanishcayo durlabhaH /
ye tu kevalashAstrAnusAriNaH shAntadarpAsteShAM pratyakShaviShaya iva nishcitaH shAstrArthe devatAdiviShayaH /
tatra prajApaterekasya devasyAtrAdyalakShaNo bhedo vivakShita iti tatrAgnirukto 'ttA, AdyaH soma idAnImucyate - atha yatkiJNcedaM loka ArdraM dravAtmakaM tadretasa AtmAno bIjAdasR^ijata;retasa ApaH (ai.u.1 / 4) iti shruteH /
dravAtmakashca somaH /
tasmAdyadArdraM prajApatinA retasaH sR^iShTaM tadu soma eva /
etAvadvai etAvadeva nAto 'dhikamidaM sarvam /
kiM tat? annaM caiva somo dravAtmakatvAdApyAyakam /
annAdashcAgnirauShNyAd rUkShatvAcca /
tatraivadhriyate, soma evAnnaM yadadyate tadeva soma ityarthaH /
ya evAttA sa evAgniH arthabalAddhyavadhAraNam /
agnirapi kvacid hUyamAnaH somapakShasyaiva /
somo 'pIjyamAno 'gnirevAttR^itvAt /
evamagnIShomAtmakaM jagadAtmatvena pashyanta kenaciddoSheNa lipyate, prajApatishca bhavati /
saiShA brahmaNaH prajApateratisR^iShTirAtmano 'pyatishayA /
kA sA ityAha - yacchreyasaH prashasyatarAnAtmanaH sakAshAdyasmAdasR^ijata devAMstasmAddevasR^iShTiratisR^iShTiH /
kathaM punarAtmano 'tishayA sR^iShTiH ityata Aha - atha yadyasmAnmartyaH sanmaraNadharmA sannamR^itAnamaraNadharmiNo devAn karmaj~nAnavahninA sarvAnAtmanaH pApmana oShitvAsR^ijata, tasmAdetAmatisR^iShTiM prajApaterAtmabhUtAM yo veda sa etasyAmatisR^iShTyAM prajApatiriva bhavati prajApativadeva sraShTA bhavati //6//


sarvaM vaidikaM sAdhanaM j~nAnakarmalakShaNaM kartrAdyanekakArakApekShaM prajApatitvaphalAvasAnaM sAdhyametAvadeva yadetadvyAkR^itaM jagatsaMsAraH /
athaitasyaiva sAdhyasAdhanalakShaNasya vyAkR^itasya jagato vyAkaraNAtprAgbIjAvasthA yA tAM nirdidij~natyaN^kurAdikAryAnumitAmiva vR^ikShasya, karmabIjo 'vidyAkShetro hyasau saMsAravR^ikShaH samUla uddhartavya iti /
taduddharaNe hi puruShArthaparisamAptiH /
tathA coktam -"UrdhvamUlo 'vAkshAkhaH"iti kAThake /
gItAsu ca"UrdhvamUlamadhaH shAkham"iti /
purANe ca"brahmavR^ikShaH sanAtanaH"iti /




_______________________________________________________________________

START BrhUp 1,4.7

#<tad dhedaM tarhy avyAkR^itam AsIt |
tan nAmarUpAbhyAm eva vyAkriyatAsau nAmAyam idaMrUpa iti |
tad idam apy etarhi nAmarUpAbhyAm eva vyAkriyata asau nAmAyam idaMrUpa iti |
sa eSha iha praviShTa A nakhAgrebhyo yathA kShuraH kShuradhAne 'vahitaH syAd vishvambharo vA vishvambharakulAye |
taM na pashyanti |
akR^itsno hi saH prANann eva prANo nAma bhavati |
vadan vAk pashyaMsh cakShuH shR^iNva¤ chrotraM manvAno manaH |
tAny asyaitAni karmanAmAny eva |
sa yo 'ta ekaikam upAste na sa veda |
akR^itsno hy eSho 'ta ekaikena bhavati |
Atmety evopAsIta |
atra hy ete sarva ekaM bhavanti |
tad etat padanIyam asya sarvasya yad ayam AtmA |
anena hy etat sarvaM veda |
yathA ha vai padenAnuvinded evaM kIrtiM shlokaM vindate ya evaM veda || BrhUp_1,4.7 ||>#

__________



BrhUpBh_1,4.7 tadvedaM taditi bIjAvasthaM jagatprAgutpattestarhi tasminkAle;parokShatvAsarvanAmnApratyakShAbhidhAnenAbhidhIyate, bhUtakAlasambandhitvAdavyAkR^itabhAvino jagataH;sukhagrahaNArthamaitihyaprayogo ha shabdaH /
evaM ha tadA AsIdityucyamAne sukhaM tAM parokShAmapi jagato bIjAvasthAM pratipadyate, yudhiShThiro ha kila rAjAsIdityukte yadvat /
idamiti vyAkR^itanAmarUpAtmakaM sAdhyasAdhanalakShaNaM yathAvarNitamabhidhIyate /
tadidaMshabdayoH parokShapratyakShAvasthajagadvAcakayoH sAmAnAdhikaraNyAdekatvameva parokShapratayakShAvasthasya jagato 'vagamyate /
tadevedamidameva ca tadavyAkR^itamAsIditi /
athaivaM sati nAsata utpattirna sato vinAshaH kAryasyetyavadhR^itaM bhavati /
tadevambhUtaM jagadavyAkR^itaM sannAmarUpAbhyAmeva nAmnA rUpeNaiva ca vyAkriyata /
vyAkriyateti karmakartR^iprayogAttatsvayamevAtmaiva vyAkriyata, vi A akriyata, vispaShTaM nAmarUpavisheShAvadhAraNamaryAdaM vyaktIbhAvamApadyata sAmarthyAdAkShiptaniyantR^ikartR^isAdhanakriyAnimittam /
asaunAmeti sarvanAmnAvisheShAbhidhAnena nAmamAtraM vyapadishati /
devadatto yaj~nadatta iti vA nAmAsya ityasaunAmAyam /
tathedamiti shuklakR^iShNAdInAmavisheShaH /
idaM shuklamidaM kR^iShNaM vA rUpamasyetIdaM rUpaH /
tadidamavyAkR^itaM vastu etarhyetasminnapi kAle nAmarUpAbhyAmeva vyAkriyate asaunAmAyamidaM rUpa iti /
yadarthaH sarvashAstrArambhaH. yasminnavidyayA svAbhAvikyA kartR^ikriyAphalAdhyAropaNA kR^itA;yaH kAraNaM sarvasya jagataH yadAtmake nAmarUpe salilAdiva svacchAnmalamiva phenamavyAkR^ite vyAkriyete, yashca tAbhyAM nAmarUpAbhyAM vilakShaNaH svato nityashuddhabuddhamuktasvabhAvaH sa eSho 'vyAkR^ite AtmabhUte nAmarUpe vyAkurvanbrahmAdistambaparyanteShu deheShviha karmaphalAshrayeShvashanAyAdimatsu praviShTaH /
nanu avyAkR^itaM svayameva vyAkriyatetyuktam, kathamidamidAnIm ucyate, para eva tu AtmAvyAkR^itaM vyAkurvanniha praviShTa iti /
naiSha doShaH, parasyApyAtmano 'vyAkR^itajagadAtmatvena vivakShitatvAt /
AkShiptaniyantR^ikartR^ikriyA nimittaM hi jagadavyAkR^itaM vyAkriyatetyavocAma /
idaMshabdasAmAnAdhikaraNyAccAvyAkR^itashabdasya /
yathedaM jaganniyantrAdyanekakArakanimittAdivisheShavadvyAkR^itam, tathA aparityaktAnyatamavisheShavadeva tadavyAkR^itam /
vyAkR^itAvyAkR^itamAtraM tu visheShaH /
dR^iShTashca loke vivakShAtaH shabdaprayogo grAma Agato grAmaH shUnya iti /
kadAcid grAmashabdena nivAsamAtravivakShAyAM grAmaH shUnya iti shabdaprayogo bhavati, kadAcinnivAsijanavivakShAyAM grAma Agata iti, kadAcidubhayavivakShAyAmapi grAmashabdaprayogo bhavati, grAmaM ca na pravishediti yathA /
tadvadihApi jagadidaM vyAkR^itamavyAkR^itaM cetyabhedavivakShAyAm AtmAnAtmanorbhavati vyapadeshaH /
tathedaM jagadutpattivinAshAtmakamiti kevalajagadvayapadeshaH /
tathA mahAnaja AtmA (bR^i.u.4 / 4 / 22) asthUlo 'naNuH sa eSha neti neti (bR^i.u.3 / 9 / 26) ityAdi kevalAtmavyapadeshaH /
nanu pareNa vyAkartrA vyAkR^itaM sarvato vyAptaM sarvadA jagat, sa kathamiha praviShTaH parikalpyate? apraviShTo hi deshaH paricchinnena praveShTuM shakyate, yathA puruSheNa grAmAdiH /
nAkAshena kiJNcinnityapraviShTatvAt /
pAShANasarpAdivaddharmAntareNeti cet /
athApi syAt, na para AtmA svenaiva rUpeNa pravivesha, kiM tarhi? tatstha eva dharmAntareNopajAyate, tena praviShTa ityupacaryate /
yathA pAShANe sahajo 'ntaHsthaH sarpo nAlikere vA toyam /
na,"tatsR^iShTvA tadevAnuprAvishat"iti shruteH /
yaH sraShTA sa bhAvAntaramanApanna eva kAryaM sR^iShTvA pashcAtprAvishaditi hi shrUyate /
yathA bhuktvA gacchatIti bhujigamikriyayoH pUrvAparakAlayoritaretaravicchedo 'vishiShTashca kartA tadvadihApi syAt /
na tu tatsthasyaiva bhAvAntaropajanana etatsambhavati /
na ca sthAnAntareNa viyujya sthAnAntara saMyogalakShaNaHpravesho niravayavasyAparicchinnasya dR^iShTaH /
sAvayava eva praveshashravaNAditi cet na;Thadivyo hyamUrtaH puruShaH" (mu.u.2 / 1 / 2) niShkalaM niShkriyam (shve.u.6 / 19) ityAdishrutibhyaH sarvavyapadeshyadharma visheShapratiShedhashrutibhyashca /
pratibimbapraveshavaditi cet? na, vastvantareNa viprakarShAnupapatteH /
dravye guNapraveshavaditi cet? na, anAshritatvAt /
nityaparatantrasyaivAshritasya guNasya dravye pravesha upacaryate /
na tu brahmaNaH svAtantryashravaNAttathA pravesha upapadyate /
phale bIjavaditi cet? na;sAvayavatvavR^iddhikShayotpattivinAshAdidharmavattvaprasaN^gAt /
na caivaM dharmavattvaM brahmaNaH ajo 'jaraH ityAdi shrutinyAyavirodhAt /
tasmAdanya eva saMsArI paricchinna iha praviShTa iti cet? na;"seyaM daivataikShata"(chA.u.6 / 3 / 2) ityArabhya TanAmarUpe vyAkaravANi"(6 / 2 / 3) iti tasyA eva praveshavyAkaraNakartR^itvashruteH /
tathA'tatsR^iShTvA tadevAnuprAvishat'(tai.u.2 / 6 / 1) 'sa etameva sImAnaM vidAryaitayA dvArA prApadyata"(ai.u.3 / 12) 'sarvANi rUpANi vicitya dhIro nAmAni kR^itvAbhivadanyadAste""tvaM kumAra uta vA kumArI tvaM jIrNo daNDena vaJNcasi"(shve.u.4 / 3) "purashcakre dvipadaH"(bR^i.u.2 / 5 / 18) "rUpaM rUpam"(ka.u.2 / 2 / 9) iti ta mantravarNAnna parAdanyasya praveshaH /
praviShTAnAmitaretarabhedAtparAnekatvamiti cet na,"eko devo bahudhA sanniviShTaH" "ekaHsanbahudhA vicacAra" "tvameko 'si bahUnanupraviShTaH" "eko devaH sarvabhUteShu gUDhaH sarvavyApI sarvabhUtAntarAtmA"(shve.u.6 / 11) ityAdi shrutibhyaH /
pravesha upapadyate nopapadyata iti tiShThatu tAvat /
praviShTAnAM saMsAritvAttadananyatvAnna parasya saMsAritvamiti cet? na, ashanAyAdyatyayashruteH /
sukhitvaduHkhitvAdidarshanAnneti cenna,"na lipyate lokaduHkhena bAhyaH"(ka.u.2 / 2 / 11) iti shruteH /
pratyakShAdivirodhAdayuktamiti cet?
na, upAdhyAshrayajanitavisheShaviShayatvAtprakShAdeH /
"na dR^iShTerdraShTAraM pashyeH"(bR^i.u.3 / 4 / 2) "vij~nAtAramare kena vijAnIyAt"(bR^i.u.4 / 5 / 19) "avij~nAtaM vij~nAtR^i"(bR^i.u.3 / 8 / 11) ityAdi shrutibhyo nAtmaviShayaM vij~nAnam /
kiM tarhi? buddhyAdyupAdhyAtmapraticchAyAviShayameva sukhito 'haM duHkhito 'hamityevamAdi pratyakShavij~nAnam /
ayamahamiti viShayeNa viShayiNaH sAmAnAdhikaraNyopacArAt,"nAnyadato 'sti draShTrR^i"(bR^i.u.3 / 8 / 11) ityanyAtmapratiShedhAcca, dehAvayavavisheShyatvAcca sukhaduHkhayorviShayadharmatvam /
"AtmAnastu kAmAya"(bR^i.u.2 / 4 / 5) ityAtmArthaH tvashruterayukta iti cenna,"yatra vA anyadiva syAt"ityavidyAviShayAtmArthatvAbhyupagamAt tatkena kaM pashyet (bR^i.u.4 / 5 / 15) neha nAnAsti kiJNcana (bR^i.u.4 / 4 / 19) tatra ko mohaH kaH shokaH ekatvamanupashyataH (IshA.7) ityAdinA vidyAviShaye tatpratiShedhAcca nAtmadharmatvam /
tArkikasamayavirodhAdayuktamiti cet na;yuktyApyAtmano duHkhitvAnupapatteH /
na hi duHkhena pratyakShaviShayeNa Atmano visheShyatvam pratyakShAviShayatvAt /
AkAshasya shabdaguNavattvavadAtmano duHkhitvamiti cenna, ekapratyayaviShayatvAnupapatteH /
na hi sukhagrAhakeNa pratyakShaviShayeNa pratyayena nityAnumeyasyAtmano viShayIkaraNAmupapadyate tasya ca viShayIkaraNe Atmana ekatvAdviShayyabhAvaprasaN^gaH /
ekasyaiva viShayaviShayitvaM dIpavaditi cet? na;yugapadasambhavAt,AtmanyaMshAnupapatteshca /
etena vij~nAnasya grAhyagrAhakatvaM pratyuktam /
pratyakShAnumAnaviShayayoshca duHkhAtmanorguNaguNitve nAnumAnam /
duHkhasya nityameva pratyakShaviShayatvAt, rUpAdisAmAnAdhikaraNyAcca /
manaHsaMyogajatve 'pyAtmani duHkhasya sAvayavatvavikriyAvattvAnityatvaprasaN^gAt /
na hyavikR^itya saMyogi dravyaM guNaH kashcidupayannapayanvA dR^iShTaH kvacit /
na ca niravayavaM vikriyamANaM dR^iShTaM kvacidanityaguNAshrayaM vA nityam /
na cAkAsha AgamavAdibhirnityatayAbhyupagamyate, na cAnyo dR^iShTAnto 'sti /
vikriyamANamapi tatpratyayAnivR^itternityameveti cet? na, dravyasya avayavAnyathAtvavyatirekeNa vikriyAnupapatteH /
sAvayavatve 'pi nityatvamiti cenna;sAvayavasyAvayavasaMyogapUrvakatve sati vibhAgopapatteH /
vajrAdiShvadarshanAnneti cenna, anumeyatvAtsaMyogapUrvatvasya /
tasmAnnAtmAno duHkhAdyanityaguNAshrayatvopapattiH /
parasyAduHkhitve 'nyasya ca duHkhino 'bhAve duHkhopashamanAya shAstrArambhAnarthakyamiti cet? na, avidyAdhyAropitaduHkhitvabhramApohArthatvAt, Atmani prakR^itasaN^khyApUraNabhramApohavat /
kalpitaduHkhyAtmAbhyupagamAcca /
jalasUryAdipratibimbavadAtmagraveshashca pratibimbavadvyAkR^ite kArya upalabhyatvAt /
prAgutpatteranupalabdha AtmA pashcAtkArye ca sR^iShTa vyAkR^ite buddherantarupalabhyamAnaH sUryAdipratibimbavajjalAdau kAryaM sR^iShTvA praviShTa iva lakShyamANo nirdishyate sa eSha iha praviShTaH (bR^i.u.1 / 4 / 7) tAH sR^iShTvA tadevAnuprAvishata sa etameva sImAnaM vidAryaitayA dvArA prApadyata (ai.u.3 / 12) seyaM devataikShata hantAhamimAstisro devatA anena jIvenAtmanAnupravishya (chA.u.6 / 2 / 3) ityevamAdibhiH /
na tu sarvagatasya niravayavasya digdeshakAlAntarApakramaNaprAptilakShaNaH praveshaH kadAcidapyupapadyate /
na ca parAdAtmano 'nyo 'sti draShTA nAnyadato 'sti draShTR^i nAnyadato 'stishrotR^i (bR^i.u.3 / 8 / 11) ityAdi shruterityavocAma /
upalabdhyarthatvAcca sR^iShTipraveshasthityapyayavAkyAnAm, upalabdheH puruShArthatvashravaNAt /
AtmAnamevAvet (bR^i.u.1 / 4 / 10) tasmAttatsarvamabhavat (bR^i.u.1 / 4 / 10) bahmavidApnoti param (tai.u.2 / 1 / 1) sa yo ha vai tatparamaM brahma veda brahmaiva bhavati (mu.u.3 / 2 / 9) AcAryavAnpuruSho veda (chA.u.6 / 14 / 2) tasya tAvadeva ciram (chA.u.6 / 14 / 2) ityAdi shrutibhyaH /
tato mAM tattvato j~nAtvA vishate tadanantaram (gItA 18 / 55) taddhyagryaM sarvavidyAnAM prApyate hyamR^itaM tataH ityAdi smR^itibhyashca /
bhedadarshanApavAdAcca sR^iShTyAdi vAkyAnAm AtmaikatvadarshanArthaparatvopapattiH /
tasmAtkAryasthasya upalabhyatvameva pravesha ityupacaryate /
AnakhAgrebhyo nakhAgramaryAdam Atmanashcaitanyamupalabhyate /
tatra kathamiva praviShTaH? ityAha - yathA loke kShurAdhAne kShuro dhIyate 'sminniti kShuradhAnaM tasminnApitopaskarAdhAne, kShuro 'ntaHstha upalabhyate, avahitaH praveshitaH syAd yathA vA vishvambharo 'gniH, vishvasya bharaNAdvishvambharaH kulAye nIDe 'gniH, kAShThAdAvahitaH syAdityanuvartate /
tatra hi sa mathyamAna upalabhyate /
yathA ca kShuraH kShuradhAna ekadeshe 'vasthito yathA cAgniH kAShThAdau sarvato vyApyAvasthitaH, evaM sAmAnyato visheShatashca dehaM saMvyApyAvasthita AtmA /
tatra hi sa prANanAdikriyAvAn darshanAdikriyAvAMshcopalabhyate /
tasmAttatraivaM praviShThaM tamAtmAnaM prANanAdikriyAvishiShTaM na pashyanti nopalabhante /
nanvaprAptapratiShedho 'yaM taM na pashyantIti, darshanasyAprakR^itatvAt /
naiSha doShaH, sR^iShTyAdivAkyAnAm AtmaikatvapratipattyarthaparatvAtprakR^itameva tasya darshanam /
rUpaM rUpaM pratirUpo babhUva tadasya rUpaM prati cakShaNAya (bR^i.u.2 / 5 / 19) iti mantravarNAt /
tatra prANanAdikriyAvishiShTasyAdarshane hetumAha - akR^itsno 'samasto hi yasmAtsa prANanAdikriyAvishiShTaH /
kutaH punarakR^itsnatvam ityucyate - prANAnneva prANanakriyAmeva kurvanprANo nAma prANasamAkhyaH prANAbhidhAno bhavati /
prANanakriyAkartR^itvAddhi prANaH prANatItyucyate nAnyAM kriyAM kurvan /
yathA lAvakaH pAcaka iti /
tasmAtkriyAntaravishiShTasya anupasaMhArAdakR^itsno hi saH /
tathA vadanvadanakriyAM kurvanvaktIti vAk, pashyaMshcakShushcaShTa iti cakShurdraShTA, shR^iNva¤shR^iNotIti shrotram /
prANAnneva prANaH vadanvAk ityAbhyAM kriyAshaktyudbhavaH pradarshito bhavati /
pashyaMshcakShuH shR^iNva¤shrotram ityAbhyAM vij~nAnashaktyudbhavaH pradarshyate, nAmarUpaviShayatvAdvij~nAnashakteH /
shrotracakShuShI vij~nAnasya sAdhane, vij~nAnaM tu nAmarUpasAdhanam /
na hi nAmarUpavyatiriktaM vij~neyamasti /
tayoshcopalambhe karaNaM cakShuHshrotre /
kriyA ca nAmarUpasAdhyA prANasamavAyinI, tasyAH prANAshrayAyA abhivyakto vAkkaraNam /
tathA pANipAdapAyUpashthAkhyAni /
sarveShAmupalakShaNArthA vAk /
etadeva hi sarvaM vyAkR^itam /
trayaM vA idaM nAma rUpaM karma (bR^i.u.1 / 6 / 1) iti hi vakShyati /
manvAno mano manuta iti /
j~nAnashaktivikAsAnAM sAdhAraNaM karaNaM mano manute 'neneti /
puruShastu kartA sanmanvAno mana ityucyate /
tAnyetAni prANAdInyasyAtmanaH karmanAmAni, karmajAni nAmAni karmanAmAnyeva, na tu vastumAtraviShayANi /
ato na kR^itsnAtmavastvavadyotakAni /
evaM hyasAvAtmA prANanAdikriyayA tattatkriyAjanitaprANAdinAmarUpAbhyAM vyAkriyamANo 'vadyotyamAno 'pi /
sa yo 'to 'smAtprANanAdikriyAsamudAyAd ekaikaM prANaM cakShuriti vA vishiShTam anupasaMhR^itetaravishiShTakriyAtmakaM manasA ayamAtmetyupAste cintayati, na sa veda nasa jAnAti brahma /
kasmAt akR^itsno 'samApto hi yasmAdeSha AtmA asmAtprANanAdisamudAyAt /
ataH pravibhakta ekaikena visheShaNena vishiShTa itaradharmAntarAnupasaMhArAdbhavati /
yAvadayamevaM veda pashyati shR^iNomi spR^ishAmIti vA svabhAvapravR^ittivishiShTaM veda tAvadaJNjasA kR^itsnamAtmAnaM na veda /
kathaM punaH pashyanveda? ityAha - Atmetyeva, Atmeti prANAdIni visheShaNAni yAnyuktAni tAni yasya sa ApnuvaMstAnyAtmA ityucyate /
na tathA kR^itsnavisheSholasaMhArI sankR^itsno bhavati /
vastumAtrarUpeNa hi prANAdyupAdhivisheShakriyAjanitAni visheShaNAni vyApnoti /
tathA ca vakShyati - dhyAyatIva lelAyatIva (bR^i.u.4 / 3 / 7) iti /
tasmAdAtmetyevopAsIta /
evaM kR^itsno hyasau svena vasturUpeNa gR^ihyamANo bhavati /
kasmAtkR^itsnaH? ityAshaN^kyAha - atrAsminnAtmani hi yasmAnnirupAdhikajalasUryapratibimbabhedA ivAditve prANAdyupAdhikR^itA visheShAH prANAdikarmajanAmAbhidheyA yadyoktA hyete ekamabhinnatAM bhavanti pratipadyante /
AtmetyevopAsIta iti nApUrvavidhiH /
pakShe prAptatvAt yatsAkShAdaparokShAdbrahma (bR^i.u.3 / 4 / 1) katama Atmeti - yo 'yaM vij~nAnamayaH (bR^i.u.4 / 3 / 7) ityevamAdyAtmapratipAdanaparAbhiH shrutibhirAtmaviShayaM vij~nAnamutpAditam /
tatrAtmasvarUpavij~nAnenaiva tadviShayAnAtmAbhimAnabuddhiH kArakAdikriyAphalAdhyAropaNAtmikA avidyA nivartitA /
tasyAM nivartitAyAM kAmAdidoShAnupapatteH AnAtmacintAnupapattiH /
tasmAttadupAsanamasminpakShe na vidhAtavyam, prAptatvAt /
tiShThasu tAvatpAkShikyAtmopAsanaprAptirnityA veti, apUrvavidhiH syAt;j~nAnopAsanayorekatve satyaprAptatvAt /
na sa veda iti vij~nAnaM prastutya AtmetyevopAsIta ityabhidhAnAdvedopAsanashabdayorekArthatAvagamyate /
anena hyetattsarvaM veda AtmAnamevAvet (bR^i.u.1 / 4 / 10) ityAdishrutibhyashca vij~nAnamupAsanam /
tasya cAprAptatvAdvidhyarhatvam /
na ca svarUpAnvAkhyAne puruShapravR^ittirupapadyate, tasmAdapUrvavidhirevAyam /
karmavidhisAmAnyAcca /
yathA yajeta juhuyAt ityAdayaH karmavidhayaH, na tairasya AtmetyevopAsIta (1 / 4 / 7) AtmA vA are draShTavyaH (2 / 4 / 5) ityAdyAtmopAsanavidhervisheSho 'vagamyate /
mAnasakriyAtvAcca vij~nAnasya tathA yasyai devatAyai havirgR^ihItaM syAttAM manasA dhyAyedvaShaTkariShyan ityAdyA mAnasI kriyA vidhIyate, tathA AtmetyevopAsIta (1 / 4 / 7) mantavyo nididhyAsitavyaH (2 / 4 / 5) ityAdyA kriyaiva vidhIyate j~nAnAtmikA /
tathAvocAma vedopAsanashabdayorekArthatvamiti /
bhAvAnAMshatrayopapatteshca - yathA hi yajeta ityasyAM bhAvanAyAm kena katham iti bhAvyAdyAkAN^kShApanayakAraNamaMshatrayamavagamyate, tathA upAsIta ityasyAmapi bhAvanAyAM vidhIyamAnAyAm kimupAsIta? kenopAsIta? ityasyAmAkAN^kShAyAm AtmAnamupAsIta manasA tyAgabrahmacaryashamadamoparamatitikShAdItikartavyatAsaMyuktaH ityAdIshAstreNaiva samarthyate 'shatrayam /
yathA ca kR^itsnasya darshapUrNamAsAdiprakaraNasya darshapUrNamAsAdividhyuddeshatvenopayogaH evamaupaniShadAm AtmopAsanaprakaraNasya AtmopAsanaprakaraNasya AtmopAsanavidhyuddeshatvenaivopayogaH /
neti neti (2 / 3 / 6) asthUlam (3 / 8 / 8) ekamevAdvitIyam (chA.u.6 / 2 / 1) ashanAyAdyatItaH ityevamAdivAkyAnAm upAsyAtmasvarUpavisheShasamarpaNenopayogaHSha phalaM ca mokSho 'vidyAnivR^ittirvA /
apare varNayanti upAsanenAtmaviShayaM vishiShTaM vij~nAnAntaraM bhAvayet, tenAtmA j~nAyate, avidyAnivartakaM ca tadeva, nAtmaviShayaM vedavAkyajanitaM vij~nAnamiti /
etasminnarthe vacanAnyapi - vij~nAya praj~nAM kurvIta (bR^i.u.4 / 4 / 21) draShTavyaH shrotavyo mantavyo nididhyAsitavyaH (2 / 4 / 5) so 'nveShTavyaH sa vijij~nAsitavyaH (chA.u.4) ityAdIni /
na, arthAntarAbhAvAt /
na ca AtmetyevopAsIta ityapUrvavidhiH;kasmAt? AtmasvarUpakathanAnAtmapratiShedhavAkyajanitavij~nAnavyatirekeNa mAnasasya bAhyasya vAbhAvAt /
tatra hi vidheH sAphalyaM yatra vidhivAkyashravaNamAtrajanitavij~nAnavyatirekeNa puruShapravR^ittirgamyate /
yathA darshapUrNamAsAbhyAM svargakAmo yajeta ityevamAdau /
na hi darshapUrNamAsavidhivAkyajanitavij~nAnameva darshapUrNamAsAmuShThAnam, taccAdhikArAdyapekShAnubhAvi /
na tu neti neti (2 / 3 / 6) ityAdyAtmapratipAdakavAkyajanitavij~nAnavyatirekeNa darshapUrNamAsAdivatpuruShavyApAraH sambhavati /
sarvavyApAropashamahetutvAt tadvAkyajanitavij~nAnasya /
na hyudAsInavij~nAnaM pravR^ittijanakam, abrahmAnAtmavij~nAnanivartakatvAcca ekamevAdvitIyam (chA.u.6 / 2 / 1) tattvamasi (chA.u.6 / 8 -16) ityevamAdivAkyAnAm /
na ca tannivR^ittau pravR^ittirupapadyate;virodhAt /
vAkyajanitavij~nAnamAtrAnnAbrahmAnAtmavij~nAnanivR^ittiriti cet na;tattvamasi (chA.u.6 / 8 -16) neti neti (bR^i.u.2 / 3 / 6) Atmaivedam (chA.u.7 / 25 / 2) ekamevAdvitIyam (chA.u.6 / 2 / 1) brahmaivedamamR^itam (mu.u.2 / 2 / 11) nAnyadato 'sti draShTaH (bR^i.u.3 / 8 / 11) tadeva brahma tvaM viddhi (ke.u.1 / 4) ityAdivAkyAnAM tadvAditvAt /
draShTavyavidherviShayasamarpakANyetAnIti cet? na, arthAntarAbhAvAdityuktottaratvAt /
AtmavastusvarUpasamarpakaireva vAkyaiH tattvamasi ityAdibhiH shravaNakAla eva taddarshanasya kR^itatvAd draShTavyavidhernAnuShThAnAntaraM kartavyamityuktottarametat /
AtmasvarUpAnvAkhyAnamAtreNa Atmavij~nAne vidhimantareNa na pravartata iti cet? na, AtmavAdivAkyashravaNena Atmavij~nAnasya janitatvAt - kiM bho kR^itasya karaNam? tacchravaNe 'pi na pravartata iti cenna, anavasthAprasaN^gAt /
yathA AtmavAdivAkyArthashravaNe vidhimantareNa na pravartate tathA vidhivAkyArthashravaNe 'pi vidhimantareNa na pravartiShyata iti vidhyantarApekShA /
tathA tadarthashravaNe 'pItyanavasthA prasajyeta /
vAkyajanitAtmaj~nAnasmR^itisaMtateH shravaNavij~nAnamAtrAdarthAntaratvamiti cet? na, arthaprAptatvAt /
yadaivAtmapratipAdakavAkyashravaNAd AtmaviShayaM vij~nAnamutpadyate, tadaiva tadunpadyagAnaM tadviShayaM vij~nAnamutpadyate, tadaiva tadunpadyagAnaM tadviShayaM mithyAj~nAnaM nivartayadevotpadyate /
AtmaviShayamithyAj~nAnanivR^ittau ca tatprabhavAH smR^itayo na bhavanti svAbhAvikyo 'nAtmavastubhedaviShayAH /
anarthatvAvagateshca, AtmAvagatau hi satyAmanyadvastvanarthatvenAmagamyate, anityaduHkhAshuddhyAdibahudoShavattvAd Atmavastunashca tadvilakShaNatvAt /
tasmAdanAtmavij~nAnasmR^itInAm AtmAvagaterabhAvaprAptiH /
pArisheShyAdAtmaikatvavij~nAnasmR^itisantaterarthata eva bhAvAnna vidheyatvam, shokamohabhayAyAsAdiduHkhadoShanivartakatvAcca tatsmR^iteH /
viparItaj~nAnaprabhavo hi shokamohAdidoShaH /
tathA ca tatra ko mohaH (Isha.7) vidvAMma bibheti kutashcana (tai.u.2 / 9 / 1) abhayaM vai janaka prapto 'si (bR^i.u.4 / 2 / 4) bhidyate hR^idayagranthiH (mu.u.2 / 2 / 8) ityAdishrutayaH /
nirodhastarhyarthAntaramiti cet /
athApi syAccittavR^ittinirodhasya vedavAkyajanitAtmavij~nAnAdarthAntaratvAt, tantrAntareShu ca kartavyatayAvagatatvAdvidheyatvamiti cet? na;mokShasAdhanatvenAnavagamAt /
na hi vedAnteShu brahmAtmavij~nAnAd anyatparamapuruShArthasAdhanatvenAmagamyate /
"AtmAnamevAvet"(bR^i.u.1 / 4 / 10) "tasmAttatsarvamabhavat"(1 / 4 / 10) "brahmavidApnoti param"(tai.u.2 / 1 / 1 / ) "sa yo ha vai tatparamaM brahma veda brahmaiva bhavati"(mu.u.3 / 2 / 9) "AcAryavAnpuruSho veda"(chA.u.6 / 14 / 2) "tasya tAvadeva ciram"(6 / 14 / 2) "abhayaM hi vai brahma bhavati evaM veda"(bR^i.u.4 / 4 / 25) ityevamAdishrutishatebhyaH /
ananyasAdhanatvAcca nirodhasya /
na hyAtmavij~nAnatatsmR^itisantAnavyatirekeNa cittavR^ittinirodhasya sAdhanamasti /
abhyupagamyedamuktam, na tu brahmavij~nAnavyatirekeNa anyanmokShasAdhanamavagamyate /
AkAN^kShAbhAvAcca bhAvanAbhAvaH;yaduktaM yajetetyAdau kiM kena katham iti bhAvanAkAN^kShAyAM phalasAdhanetikartavyatAbhirAkAN^kShApanayanaM yathA, tadvadihApyAtmavij~nAnavidhAvapyupapadyata iti;tadasat,"ekamevAdvitIyam"(chA.u.6 / 2 / 1) "tattvamasi"(chA.u.6 / 8 -16)"neti neti"(bR^i.u.2 / 3 / 6) "anantaramabAhyam"(bR^i.u.2 / 5 / 19) "ayamAtmA brahma"(2 / 5 / 19) ityAdivAkyArthavij~nAnasamakAlameva sarvAkAN^kShAvinivR^itteH /
na ca vAkyArthavij~nAne vidhiprayuktaH pravartate vidhyantaraprayuktau cAnavasthAdoShamavocAma /
na ca ekamevAdvitIyaM brahma ityAdivAkyeShu vidhiravagamyate /
AtmasvarUpAnvAkhyAnenaivAvasitatvAt /
vastusvarUpAnvAkhyAnamAtratvAdaprAmANyamiti cet /
athApi syAdyathA so 'rodIdyadarodIttadrudrasya rudratvam ityevamAdau vastusvarUpAnvAkhyAnamAtratvAdaprAmANyam, evamAtmArthavAkyAnAmapIti cet? na;visheShAt /
na vAkyasya vastvanvAkhyAnaM kriyAnvAkhyAnaM vA prAmANyAprAmANyakAraNam, kiM tarhi? nishcitaphalavadvij~nAnotpAdakatvam /
tadyatrAsti tatpramANaM vAkyam, yatra nAsti tadapramANam /
kiMJNca bho pR^icchAmastvAm AtmasvarUpAnvAkhyAnapareShu vAkyeShu phalavannishcitaM ca vij~nAnamutpadyate, na vA? utpadyate cetkathamaprAmANyamiti? kiM vA na pashyasi avidyAshokamohabhayAdisaMsArabIjadoShanivR^ittiM vij~nAnaphalam /
na shR^iNopi vA kim tatra ko mohaH kaH shoka ekatvamanupashyataH (IshA.7) mantravidevAsmi nAtmavitso 'haM bhagayaH shocAmi taM mA bhagavAJNchokasya pAraM shocAmi tArayatu (chA.u.7 / 1 / 3)  ityevamAdyupaniShadvAkyashatAni? evaM vidyate kiM so 'rodIdityAdiShu nishcitaM phalavacca vij~nAnam /
na cedvidyate 'stvaprAmANyam /
tadaprAmANye phalavannishcitavij~nAnotpAdakasya kimityaprAmANyaM syAt? tadaprAmANye ta darshapUrNamAsAdivAkyeShu ko vishrambhaH /
nanu darshapUrNamAsAdivAkyAnAM puruShapravR^ittivij~nAnotpAdakatvAt prAmANyam /
Atmavij~nAnavAkyeShu tannAstIti /
satyamevam, naiSha doShaH /
prAmANayakAraNopapatteH /
prAmANyakAraNaM ca yathoktameva, nAnyat /
alaN^kArashcAyam, yatsarvapravR^ittibIjavirodhaphalavadavij~nAnotpAdakatvam AtmapratipAdakavAkyAnAM nAprAmANyakAraNam /
yattUktam vij~nAya praj~nAM kurvIta (bR^i.u.4 / 4 / 21) ityAdivacanAnAM vAkyArthavij~nAnavyatirekeNa upAsanArthatvamiti, satyametat, kintu nApUrvavidhyarthatA, pakShe prAptasya niyamArthataiva /
kathaM punarupAsanasya pakShaprAptiH? yAvatA pArisheShyAdAtmavij~nAnasmR^itisantatiH nityaivetyabhihitam bADham, yadyapyevam;sharIrArambhA kasya karmaNo niyataphalatvAt, samyagj~nAnaprAptAvapyavashyambhAvinI pravR^ittirvAÇmanaHkAyAnAm, labdhavR^itteH karmaNo balIyastvAt mukteShvAdipravR^ittivat /
tena pakShe prAptaM j~nAnapravR^ittidaurbalyam /
tasmAttyAgavairAgyAdisAdhanabalAvalambena Atmavij~nAnasmR^itisantatirniyantavyA bhavati, na tvapUrvA kartavyA;prAptatvAd ityavecAma /
tasmAt prAptavij~nAnasmR^itisantAnaniyamavidhyarthAni vij~nAya praj~nAM kurvIta ityAdi vAkyAni, anyArthAsambhavAt /
nanvanAtmopAsanamidam, itishabdaprayogAt;yathA priyamityetadupAsIta ityAdau na priyAdiguNA evopAsyAH, kiM tarhi? priyAdiguNavatprANAdyevopAsyam;tathehApi iti parAtmashabdaprayogAd AtmaguNavadanAtmavastUpAsyamiti gamyate /
AtmopAsyatvavAkyavailakShaNyAcca pareNa ca vakShyati - AtmAnameva lokamupAsIta (1 / 4 / 15) iti /
tatra ca vAkye AtmaivopAsyatvenAbhipreto dvitIyAshravaNAdAtmAnameveti /
iha tu na dvitIyA shrUyate /
itiparashcAtmashabdaH AtmenyevopAsIta iti /
ato nAtmopAsya AtmaguNashcAnya iti tvavagamyate /
na;vAkyasheSha Atmana upAsyatvenAvagamAt /
asyaiva vAkyasya sheShe AtmaivopAsyatvenAvagamyate - tadetatpadanIyamasya sarvasya yadayamAtmA (bR^i.u.1 / 4 / 7) antarataraM yadayamAtmA (bR^i.u.1 / 4 / 8) AtmAnamevAvet (1 / 4 / 10) iti /
praviShTasya darshanapratiShedhAdanupAsyatvamiti cet /
yasyAtmanaH pravesha uktaH tasyaiva darshanaM vAryate taM na pashyanti (4 / 3 / 23) iti prakR^itopAdAnAt /
tasmAdAtmano 'nupAsyatvamevet cet? na, akR^itsnatvadoShAt /
darshanapratiShedho 'kR^itsnatvadoShAbhiprAyeNa nAtmopAsyatvaMpratiShedhAya /
prANanAdikriyAvishiShTatvena visheShaNAt /
AtmanashcedupAsyatvamanabhipetaM prANanAdyekaikakriyAvishiShTasyAtmano 'kR^itsnatvavacanamanarthakaM syAt akR^itsno hyeSho 'ta ekaikena bhavati (1 / 4 / 7) iti ato 'nekaikavishiShTastvAtmA kR^itsnatvAdupAsya eveti siddham /
yastvAtmashabdasya itiparaH prayogaH,  AtmashabdapratyayoH Atmatattvasya paramArthato 'viShayatvaj~nAnArtham, anyathA AtmAnamupAsItetyevamavakShyat /
tathA cArthAdAtmani shabdapratyayAvanuj~nAtau syAtAm;taccAniShTam, neti neti (2 / 3 / 6) vij~nAtAramarekena vijAnIyAt (2 / 4 / 14) avij~nAtaM vij~nAtR^i (3 / 8 / 12) yato vAco nivartante aprApya manasA saha (tai.u.2 / 4 / 1) ityAdishrutibhyaH /
yattu AtmAnameva lokamupAsIta (1 / 4 / 15) iti tadanAtmopAsanaprasaN^ganivR^ittiparatvAnna vAkyAntaram /
anirj~nAtatvasAmAnyAdAtmA j~nAtavyo 'nAtmA ca /
tatra kasmAdAtmopAsane eva yatna AsthIyate AtmetyevopAsIta iti netaravij~nAna iti? atrocyate - tadetadeva prakR^itaM padanIyaM gamanIyaM nAnyat /
asya sarvasyeti nirdhAraNArthA ShaShThI /
asminsarvasminnityarthaH /
yadayamAtmA yadetadAtmatattvam /
kiM na vij~nAtavyamevAnyat? na;kiM tarhi? j~nAtavyatve 'pi na pR^ithagj~nAnAntaramapekShata Atmaj~nAnAt /
kasmAt? anenAtmanA j~nAtena hi yasmAdetatsarvamanAtmajAtam anyadyattatsarvaM samastaM veda jAnAti /
nanvanyaj~nAnenAnyanna j~nAyata iti /
asya parihAraM dundubhyAdigranthena vakShyAmaH /
kathaM punaretat padanIyamityucyate - yathA ha vai loke padena, gavAdikhurAN^kito deshaH padamityucyate tena padena, naShTaM vivitsitaM pashuM padenAnveShamANo 'nuvindellabheta /
evamAtmani labdhe sarvamanulabhata ityarthaH /
nanvAtmani j~nAte sarvamanyajj~nAyata iti j~nAne prakR^ite, kathaM lAbho 'prakR^ita ucyata iti? na;j~nAnalAbhayorekArthatvasya vivakShitatvAt /
Atmano hyalAbho 'j~nAnameva, tasmAjj~nAnamevAtmano lAbhaH, nAnAtmalAbhavadaprAptaprAptilakShaNa AtmalAbhaH, labdhR^ilabdhavyayarbhedAbhAvAt /
yatra hyAtmano 'nAtmA labdhA, labdhavyo 'nAtmA /
sa cAprApta utpAdyAdikriyAvyavahitaH kArakavisheShopAdAnena kriyAvisheShamutpAdya labdhavyaH /
sa tvaprAptaprAptilakShaNo 'nityaH, mithyAj~nAnajanitakAmakriyAprabhavatvAt, svapne putrAdilAbhavat /
ayaM tu tadviparIta AtmA /
AtmatvAdeva notpAdyAdikriyAvyavahitaH /
nityalabdhasvarUpatve 'pi satyavidyAmAtraM vyavadhAnam /
yathA gR^ihyamANAyA api shuktikAyA viparyayeNa rajatAbhAsAyA agrahaNaM viparItaj~nAnavyavadhAnamAtram, tathA grahaNaM j~nAnamAtrameva, viparItaj~nAnavyavadhAnApohArthatvAjj~nAnasya /
evamihApyAtmano 'lAbho 'vidyAmAtravyavadhAnam /
tasmAdvidyayA tadapohanamAtrameva lAbho nAnyaH kadAcidapyupapadyate /
tasmAdAtmalAbhe j~nAnAdarthAntarasAdhanasya AnarthakyaM vakShyAmaH /
tasmAnnirAshaN^kameva j~nAnalAbhayorekArthatvaM vivakShannAha - j~nAnaM prakR^itya, anuvindediti /
vindaterlAbhArthatvAt /
guNavij~nAnaphalamidamucyate - yathAyamAtmAtmA nAmarUpAnupraveshena khyAtiM gata AtmetyAdinAmarUpAbhyAM prANAdisaMhatiM ca shlokaM prAptavAnityevaM yo veda,sa kIrtiM khyAtiM shlokaM ca saN^ghAtamiShTaiH saha vindate labhate /
yadvA yathoktaM vastu yo veda mumukShUNAmapekShitaM kIrtishabditamaikyaj~nAnaM tatphalaM shlokashabditAM muktimApnotIti mukhyameva phalam //7//



kutashcAtmatattvameva j~neyamanAhatyAnyadityAha - 




_______________________________________________________________________

START BrhUp 1,4.8

#<tad etat preyaH putrAt preyo vittAt preyo 'nyasmAt sarvasmAd antarataraM yad ayam AtmA |
sa yo 'nyam AtmanaH priyaM bruvANaM brUyAt priyaM rotsyatItIshvaro ha tathaiva syAt |
AtmAnam eva priyam upAsIta |
sa ya AtmAnam eva priyam upAste na hAsya priyaM pramAyukaM bhavati || BrhUp_1,4.8 ||>#

__________


BrhUpBh_1,4.8 tadetadAtmatattvaM preyaH priyataraM putrAt /
putro hi loke priyaH prasiddhastasmAdapi priyataramiti niratishayapriyatvaM darshayati /
tathA vittAddhiraNyaratnAdeH, tathA anyasyAdyalloke priyatvena prasiddhaM tasmAtsarvasmAdityarthaH /
tatkasmAdAtmatattvameva priyataraM na prANAdi? ityucyate - antarataraM bAhyAtputravittAdeH prANapiNDasamudAyo hyantaro 'bhyantaraH sannikR^iShTa AtmanaH /
tasmAdapyantarAdantarataraM yadayamAtmA yadetadAtmatattvam /
yo hi loke niratishayapriyaH sa sarvaprayatnena labdhavyo bhavati /
tathAyamAtmA sarvalaukikapriyebhyaH priyatamaH /
tasmAttallAbhe mahAnyatna Asthena ityarthaH, karttavyatAprAptamapyanyapriyalAbhe yatnamujjhitvA /
kasmAtpunaH AtmAnAtmapriyayoranyatarapriyahAnena itarapriyopAdAnaprAptau AtmapriyopAdAnenaivetarahAnaM kriyate na viparyayaH? ityucyate - sa yaH kashcidanyamanAtmamamamamavisheShaM putrAdikaM priyataramAtmAnaH sAkAshAd brUvANaM brUyAdAtmapriyavAdI /
kim? priyaM tavAbhimataM putrAdilakShaNaM rotsyatyAvaraNaM prANasaMrodhaM prApsyati /
vinaN^kShyatIti /
sa kasmAdevaM bravIti? yasmAdIshvaraH samarthaH paryApto 'sAvevaM vaktuM ha yasmAttasmAttathaiva syAdyattenoktaM prANasaMrodhaM prApsyati /
yathAbhUtavAdI hi saH, tasmAtsa Ishvaro vaktum /
IshvarashabdaH kShipravAcIti kecit /
bhavedyadi prasiddhiH syAt /
tasmAdujjhitvAnyatpriyamAtmAnameva priyamupAsIta /
sa ya AtmAnameva priyamupAste, Atmaiva priyo nAnyo 'stIti pratipadyate 'nyallaukikaM priyamapyapriyameveti nishcitya upAste cintayati, na hAsyaivaMvidaH priyaM pramAyukaM pramaraNashIlaM bhavati /
nityAnuvAdamAtrametat, Atmavido 'nyasya priyasyApriyasya cAbhAvAt /
AtmapriyagrahaNastutyarthaM vA priyaguNaphalavidhAnArthaM mandAtmadarshinaH /
tAcchIlyapratyayopAdAnAt //8//



sUtritA brahmavidyA AtmetyevopAsIta iti yadarthopaniShatkR^itasnApi /
tasyaitasya sUtrasya vyAcikhyAsuH prayojanAbhidhitsayopojjighAMsati /




_______________________________________________________________________

START BrhUp 1,4.9

#<tad Ahur yad brahmavidyayA sarvaM bhaviShyanto manuShyA manyante |
kim u tad brahmAved yasmAt tat sarvam abhavad iti || BrhUp_1,4.9 ||>#

__________



BrhUpBh_1,4.9 taditi vakShyamANamanantaravAkye 'vadyotyaM vastvAhuH /
brAhmaNA brahma vividiShavo janmajarAmaraNaprabandhacakrabhramaNakR^itAyAsaduHkhodakApAramahodadhiplavabhUtaM gurumAsAdya tattIramuttitIrShavo dharmAdharmasAdhanatatphalalakShaNAt sAdhyasAdhanarUpAnnirviNNAH tadvilakShaNanityaniratishayashreyaH pratipitsavaH /
kimAhurityAha - yadbrahmavidyayA brahma paramAtmA tayA brahmavidyayA, sarvaM niravasheShaM bhaviShyanto bhaviShyAma ityevaM manuShyA yanmanyante /
manuShyagrahaNaM visheShato 'dhikAraj~nApanArtham /
manuShyA eva hi visheShato 'bhyudayaniHshreyasasAdhane 'dhikR^itA ityabhiprAyaH /
yathA karmaviShaye phalaprAptiM dhruvAM karmabhyo manyante, tathA brahmavidyAyA sarvAtmabhAvaphalaprAptiM dhruvAmeva manyante /
vedaprAmANyasyobhayatrAvisheShAt /
tatra vipratiShiddhaM vastu lakShyate 'taH pR^icchAmaH - kimu tadbrahma yasya vij~nAnAtsarvaM bhaviShyanto manuShyA manyante? tatkimavedyasmAdvij~nAnAttadbrahma sarvamabhavat? brahma ca sarvamiti shrUyate /
tadyadyavij~nAya kiJNcitsarvamabhavattathAnyeShAmapyastu, kiM brahmavidyayA? atha vij~nAya sarvamabhavat, vij~nAnasAdhyatvAtkarmaphalena tulyamevetyanityatvaprasaN^gaH sarvabhAvasya brahmavidyAphalasya /
anavasthAdoShashcatadapyanyadvij~nAya sarevamabhavattataH pUrvamapyanyadvij~nAyeti /
na tAvadavij~nAya sarvamabhavat, shAstrArthavairUpyadoShAt /
phalAnityatvadoShastarhi? naiko 'pi doShor'thavisheShopapatteH //9//



yadi kimapi vij~nAyaiva tadbrahma sarvamabhavatpR^icchAmaH - kimu tadbrahmAvet? yasmAttatsarvamabhavaditi /
evaM codite sarvadoShAnAgandhitaM prativacanamAha-




_______________________________________________________________________

START BrhUp 1,4.10

#<brahma vA idam agra AsIt |
tad AtmAnam evAvet |
ahaM brahmAsmIti |
tasmAt tat sarvam abhavat |
tad yo yo devAnAM pratyabudhyata sa eva tad abhavat |
tatharShInAm |
tathA manuShyANAm |
tad dhaitat pashyann R^iShir vAmadevaH pratipede 'haM manur abhavaM sUryash ceti |
tad idam apy etarhi ya evaM vedAhaM brahmAsmIti sa idaM sarvaM bhavati |
tasya ha na devAsh canAbhUtyA Ishate |
AtmA hy eShAM sa bhavati |
atha yo 'nyAM devatAm upAste 'nyo 'sAv anyo 'ham asmIti na sa veda |
yathA pashur evaM sa devAnAm |
yathA ha vai bahavaH pashavo manuShyaM bhuJNjyur evam ekaikaH puruSho devAn bhunakti |
ekasminn eva pashAv AdIyamAne 'priyaM bhavati kim u bahuShu |
tasmAd eShAM tan na priyaM yad etan manuShyA vidyuH || BrhUp_1,4.10 ||>#

__________



BrhUpBh_1,4.10 brahmAparam, sarvabhAvasya sAdhyatvopapatteH /
na hi parasya brahmaNaH sarvabhAvApattirvij~nAnasAdhyA /
vij~nAnasAdhyAM ca sarvabhAvApattirvij~nAnasAdhyA /
vij~nAnasAdhyAM ca sarvabhAvApattimAha -'tasmAttatsarvamabhavat'iti /
tadasmAdbrahma vA idamagra AsIdityaparaM brahmeha bhavitumarhati /
manuShyAdhikArAdvA tadbhAvI brAhmaNaH syAt /
'sarvaM bhaviShyanto manuShyA manyante'iti hi manuShyAH prakR^itAH, teShAM cAbhyudayaniHshreyasasAdhane visheShato 'dhikAra ityuktam, na parasya brahmaNo nApyaparasya prajApateH /
ato dvaitaikatvAparabrahmavidyayA karmasahitayA aparabrahmabhAvamupasampanno bhojyAdapAvR^ittaH sarvaprAptyocchinnakAmakarmabandhanaH parabrahmabhAvI brahmavidyAhetorbrahmetyabhidhIyate /
dR^iShTashca loke bhAvinIM vR^ittimAshritya shabdaprayogaH - yathA'odanaM pacati'iti, shAstre ca -'parivrAjakaH sarvabhUtAbhayadakShiNAm'ityAdi, tatheheti kecit - brahma brahmabhAvI puruSho brAhmaNaH - iti vyAcakShate /
tanna, sarvabhAvApatteranityatvadoShAt /
na hi so 'sti loke paramArthato yo nimittavashAdbhAvAntaramApadyate nityashceti /
tathA brahmavij~nAnanimittakR^itA cetsarvabhAvApattiH, nityA ceti viruddham /
anityatve ca karmaphalatulyatetyukto doShaH /
avidyAkR^itAsarvatvanivR^ittiM cetsarvabhAvApattiM brahmavidyAphalaM manyase, brahmabhAvipuruShakalpanA vyarthA syAt;prAgbrahmavij~nAnAdapi sarvo jantubrahmatvAnnityameva sarvabhAvApannaH paramArthataH, avidyayA tvabrahmatvamasarvatvaM cAdhyAropitam yathA shuktikAyAM rajatam, vyomni vA talamalavattvAdi, tatheha brahmaNyadhyoropitamavidyayA abrahmatvamasarvatvaM ca brahmavidyayA nivartyata iti manyase yadi, tadA yuktam yatparamArthata AsItparaM brahma, brahmashabdasya mukhyArthabhUtam'brahma vA idamagra AsIt'ityasminvAkye ucyate iti vaktum;yathAbhUtArthavAditvAdvedasya /
na tviyaM kalpanA yuktA, brahmashabdArthaviparIto brahmabhAvI puruSho brahmetyucyata iti shrutahAnyashrutakalpanAyA anyAyyatvAnmahattare prayojanAntare 'sati /
avidyAkR^itavyatirekeNAbrahmatvamasarvatvaM ca vidyata eveti cenna, tasya brahmavidyayApohAnupapatteH /
na hi kvacitsAkShAdvastudharmasyApoDhrI dR^iShTA kartrI vA brahmavidyA /
avidyAyAstu sarvatraiva nivartikA dR^ishyate /
tathehApyabrahmatvamasarvatvaM cAvidyAkR^itameva nivartyatAM brahmavidyayA /
na tu pAramArthikaM vastu kartuM nivartayituM vArhati brahmavidyA /
tasmAdvyarthaiva shrutahAnyashrutakalpanA /
brahmaNyavidyAnupapattiriti cet? na, brahmaNi vidyAvidhAnAt /
na hi shuktikAyAM rajatAdhyAropaNe 'sati shuktikAtvaM j~nApyate cakShurgocarApannAyAm - iyaM shuktikA na rajatam, iti /
tathA"sadevedaM sarvam"   "brahmaivedaM sarvam" "AtmaivedaM sarvam" "nedaM dvaitamastyabrahma"iti brahmaNyekatvavij~nAnaM na vidhAtavyaM brahmaNyavidyAdhyAropaNAyAmasatyAm /
na brUmaH - shuktikAyAmiva brahmaNyataddharmAdhyAropaNA nAstIti, kiM tarhi? na brahma svAtmanyataddharmAdhyAropanimittam, avidyAkartR^i ceti /
bhavatvevaM nAvidyAkartR^i bhrAntaM ca brahma /
kiMntu naivAbrahmAvidyAkartA cetano bhrAnto 'nya iShyate /
"nAnyo 'to 'sti vij~nAtA" (bR^i.u.3 / 7 / 23) "nAnyadato 'sti vij~nAtR^i"(3 / 8 / 11) "tattvamasi"(chA.u.6 / 8 -13)"AtmAnamevAvet /
ahaM brahmAsmi"(bR^i.u.1 / 4 / 10) "anyo 'sAvanyo 'hamasmIti na sa veda"(1 / 4 / 10) ityAdishrutibhyaH /
smR^itibhyashca -"samaM sarveShu bhUteShu"(gItA 13 / 27) "ahamAtmAguDAkesha"(gItA 10 / 20) "shuni caiva shvapAke ca"(gItA 5 / 18) "yastu sarvANi bhUtAni"ityAdibhyaH /
"yasminsarvANi bhUtAni" (IshA.u.7) iti ca mantravarNAt /
nanvevaM shAstropadeshAnarthakyamiti /
bADhamevam avagate 'stvevAnarthakyam /
avagamanarthakyamiti cet? na, anavagamanivR^itterdR^iShTatvAt /
tannivR^itterapyanupapattirekatva iti cet? na dR^iShTavirodhAt /
dR^ishyate hyekatvavij~nAnAdevAnavagamanivR^ittiH, dR^ishyamAnamapyanupapannamiti bruvato dR^iShTavirodhaH syAt;na ca dR^iShTavirodhaH kenacidapyabhyupagamyate /
na ca dR^iShTe 'nupapannaM nAma, dR^iShTatvAdeva /
darshanAnupapattiriti cettatrApyeShaiva yuktiH /
"puNyaM vai puNyena karmaNA bhavati"(bR^i.u.3 / 2 / 13) "taM vidyAkarmaNI samanvArabhete" (4 / 4 / 2) ityevamAdishrutismR^itinyAyebhyaH parasmAdvilakShaNo 'nyaH saMsAryavagamyate /
tadvilakShaNashca paraH"sa eSha neti neti"(bR^i.u.3 / 9 / 23) "ashanAyAdyatyeti" "ya AtmApahatapApmA vijaro vimR^ityuH"(chA.u.8 / 7 / 1) "etasya vA akSharasya prashAsane"(bR^i.u.3 / 8 / 9) ityAdishrutibhyaH /
kaNAdAkShapAdAditarkashAstreShu ca saMsAravilakShaNa Ishvara upapattitaH sAdhyate /
saMsAraduHkhApanayArthitvapravR^ittidarshanAtsphuTamanyatvamIshvarAtsaMsAriNo 'vagamyate /
"avAkyanAdaraH"(chA.u.3 / 14 / 2) "na me pArthAsti" (gItA3 / 22) iti shrutibhyaH /
"so 'nveShTavyaH sa vijij~nAsitavyaH"(chA.u.8 / 7 / 1) "taM viditvA na lipyate"(bR^i.u.4 / 4 / 23) "brahmavidApnoti param"(tai.u.2 / 1 / 1) "ekadhaivAnudraShTavyametat"(bR^i.u.4 / 4 / 20) "yo vA etadakSharaM gArgyaviditvA"(3 / 8 / 10) "tameva dhIro vij~nAya"(4 / 4 / 21) "praNavo dhanuH sharo hyAtmA brahma tallakShyamucyate" (mu.u.2 / 2 / 4) ityAdikarmakartR^inirdeshAcca /
mumukShoshca gatimArgavisheShadeshopadeshAt /
asati bhede kasya kuto gatiH syAt? tadabhAve ca dakShiNottaramArgavisheShAnupapattiH, gantavyadeshAnupapattishceti /
bhinnasya tu parasmAdAtmanaH sarvametadupapannam /
karmaj~nAnasAdhanopadeshAcca - bhinnashcedbrahmaNaH saMsArI syAt, yuktastaM pratyabhyudayaniHshreyasAdhanayoH karmaj~nAnayorupadesho neshvarasyAptakAmatvAt /
tasmAdyuktaM brahmeti brahmabhAvI puruSha ucyata iti cet? na, brahmopadeshAnarthakyaprasaN^gAt /
saMsArI ced - brahmabhAvyabrahma san viditvAtmAnamevAhaM brahmAsmIti sarvamabhavattasya saMsAryAtmavij~nAnAdeva sarvAtmabhAvasya phalasya siddhatvAtparabrahmopadeshasya dhruvamAnarthakyaM prAptam /
tadvij~nAnasya kvacitpuruShArthasAdhane 'viniyAgAtsaMsAriNa evAhaM brahmAsmIti brahmatvasampAdanArtha upadesha iti  cet /
anirj~nAte hi brahmasvarUpe kiM sampAdayedahaM brahmAsmIti /
nirj~nAtalakShaNe hi brahmaNi shakyA sampatkartum /
na; "ayamAtmA brahma"(bR^i.u.2 / 5 / 19) catsAkShAdaparokShAdbrahma (3 / 4 / 1) ya AtmA (chA.u.8 / 7 / 1) tatsatyaM sa AtmA (chA.u.6 / 8 / 7) brahmavidApnoti param (tai.u.2 / 1 / 1 / ) iti prakR^itya tasmAdvA etasmAdAtmanaH (2 / 1 / 1) iti sahasrasho brahmAtmashabdayoH sAmAnAdhikaraNyAdekArthatvamevetyavagamyate /
anyasya hyanyatve sampatkriyate naikatve /
idaM sarvaM yadayamAtmA (bR^i.u.2 / 4 / 6) iti ca prakR^itasyaiva draShTavyasyAtmana ekatvaM darshayati /
tasmAnnAtmano brahmatvasampadupapattiH /
na cApyanyatprayojanaM brahmopadeshasya gamyate, brahma veda brahmaiva bhavati (mu.u.3 / 2 / 9) abhayaM vai janaka prApto 'si (bR^i.u.4 / 2 / 4) abhayaM hi vai brahma bhavati (4 / 4 / 25) iti ca tadApattishravaNAt /
sampattishcettadApattirna syAt /
na hyanyasyAmyabhAva upapadyate /
vacanAt sampatterapi tadbhAvApattiH syAditi cet? na, sampatteH pratyayamAtratvAt /
vij~nAnasya ca mithyAj~nAnanivartakatvavyatirekeNAkArakatvamityavocAma /
na ca vacanaM vastunaH sAmarthyajanakam /
j~nApakaM hi shAstraM na kArakamiti sthitiH /
sa eSha iha praviShTaH (bR^i.u.1 / 4 / 7) ityAdivAkyeShu ca parasyaiva pravesha iti sthitam /
tasmAdbrahmeti na brahmabhAvipuruShakalpanA sAdhvI /
iShTArthabAdhanAcca /
saindhavadhanavadanantaramabAhyamekarasaM brahmeti vij~nAnaM sarvasyAmupaniShadi pratipipAdayiShitor'thaH /
kANDadvaye 'pyante 'vadhAraNAdavagamyate ityanushAsanam etAvadare khalvamR^itatvam iti. tathA sarvashAkhopaniShatsu ca brahmaikatvavij~nAnaM nishcitor'thaH /
tatra yadi saMsArI brahmaNo 'nya AtmAnamevAvediti kalpyeta, iShTasyArthasya nAdhanaM syAt /
tathA ca shAstramupakramopasaMhArayorvirodhAdasamaJNjasaM kalpitaM syAt /
vyapadeshAnupapatteshca /
yadi ca AtmAnamevAvet iti saMsArI kalpyeta, brahmavidyA iti vyapadesho na syAt /
AtmAnamevAvediti saMsAriNa eva vedyatvopapatteH /
Atmeti vedituranyaducyata iti cenna, ahaM brahmAsmIti visheShaNAt /
anyashcedvedyaH syAdayamasAviti vA visheShyeta na tvahamasmIti /
ahamasmIti visheShaNAdAtmAnamevAvediti cAvadhAraNAnnishcitamAtmaiva brahmetyavagamyate /
tathA ca satyupapanno brahmavidyAvyapadesho nAnyathA /
saMsArividyA hyanyathA syAt /
na ca brahmatvAbrahmatve hyekasyopapanne paramArthataH, tamaHprakAshAviva bhAnorviruddhatvAt /
na cobhayanimittatve brahmavidyeti nishcito vyapadesho yuktaM tattvaj~nAnavivakShAyAm, shrotuH saMshayo hi tathA syAt /
nishcitaM ca j~nAnaM puruShArthasAdhanamiShyate"yasya syAdddhA na vicikitsAsti" (chA.u.3 / 14 / 4) "saMshayAtmA vinashyati"(gItA 4 / 40) iti shrutismR^itibhyAm /
ato na saMshayito vAkyArtho vAcyaH parahitArthinA /
brahmaNi sAdhakatvakalpanA asmadAdiShviva apeshalA'tadAtmAnamevAvettasmAttatsarvamabhavat'iti - iti cet? na, shAstropAlambhAt /
na hyasmAtkalpaneyam, shAstrakR^itA tu;tasmAcchAstrasyAyamupAlambhaH /
na ca brahmaNa iShTaM cikIrShuNA shAstrAthaviparItakalpanA svArthaparityAgaH kAryaH /
na caitAvatyevAkShamA yuktA bhavataH /
sarvaM hi nAnAtvaM brahmaNi kalpitameva"ekadhaivAnudraShTavyam"(bR^i.u.4 / 4 / 20) "neha nAnAsti kiJNcana" (4 / 4 / 19) "yatra hi dvaitamiva bhavati" (2 / 4 / 14) "ekamevAdvitIyam"(chA.u.6 / 2 / 1)  ityAdivAkyashatebhyaH /
sarvo hi lokavyavahAro brahmaNyeva kalpito na paramArthaH san, ityatyalpamidamucyate'iyameva kalpanA apeshalA'iti /
tasmAd yatpraviShTaM sraShTrR^i brahma tadbrahma /
vaishabdo 'vadhAraNArthaH /
idaM sharIrasthaM yad gR^ihyate, agre prAkpratibodhAdapi brahmaivAsIt, sarvaM cedam /
kintvapratibodhAt abrahmAsmyasarvaM ca ityAtmanyadhyAropAt'kartAhe kriyAvAnphalAnAM ca bhoktA sukhI duHkho saMsArI'iti cAdhyAropayati /
paramArthatastu brahmaiva tadvilakShaNaM sarvaM ca /
tatkathaJNcidAcAryeNa dayAlunA pratibodhitam'nAsi saMsArI'ityAtmAnamevAvetsvAbhAvikam /
avidyAdhyAropitavisheShavarjitamiti eva shabdasyArthaH /
brUhi ko 'sAvAtmA svAbhAvikaH, yamAtmAnaM viditavadbrahma /
nanu na smarasyAtmAnam, darshito hyasau, ya iha pravishya prANityapAniti vyAnityudAniti samAnitIti /
nanu'asau gauH, asAvashvaH'ityevamasau vyapadishyate bhavatA nAtmAnaM pratyakShaM darshayasi /
evaM tarhi draShTA shrotA mantA vij~nAtA, sa Atmeti /
nanvatrApi darshanAdikriyAkartuH svarUpaM na pratyakShaM darshayasi /
na hi gamireva gantuH svarUpaM chidirvA chettuH /
evaM tarhi dR^iShTerdraShTA shruteH shrotA matermantA vij~nAtervij~nAtA, sa Atmeti /
nanvatra ko visheSho draShTari? yadi dR^iShTardraShTA. yadi vA ghaTasya draShTA, sarvathApi draShTaiva /
draShTavya eva tu bhavAnvisheShamAha dR^iShTerdraShTeti draShTA tu yadi dR^iShTeH, yadi vA ghaTasya, draShTA draShTaiva /
na, visheShopapatteH /
astyatra visheShaH dR^iShTerdraShTA sa dR^iShTim, na kadAcidapi dR^iShTirna dR^ishyate draShTA;tatra draShTurdR^iShTyA nityayA bhavitavyam, anityA ced draShTurdR^iShTiH, tatra dR^ishyA yA dR^iShTiH sA kadAcinna dR^ishyetApi, yathAnityayA dR^iShTyA ghaTAdi vastu /
na ca tadvad dR^iShTerdraShTA kadAcidapi na pashyati dR^iShTim /
kiM dve dR^iShTI draShTuH - nityA adR^ishyA, anyA anityA dR^ishyeti? bADham;prasiddhA tAvadanityA dR^iShTiH, andhAnandhatvadarshanAt /
nityaiva cetsarvo 'nandha eva syAt /
draShTastu nityA dR^iShTiH"na hi draShTurdR^iShTerviparilopo vidyate" -iti shruteH /
anumAnAcca - andhasyApi ghaTAdyAbhAsaviShayA svapne dR^iShTirupalabhyate, sA tarhItaradR^iShTinAshe na pashyati, sA draShTurdR^iShTiH /
tayAvipariluptayA nityayA dR^iShTyA svarUpabhUtayA svayaJNjyotiHsamAkhyathetAmanityAM dR^iShTiM svapnavuddhAntayorvAsanApratyayarUpAM nityameva pashyandR^iShTerdraShTA bhavati /
evashca sati dR^iShTireva svarUpamasyAgnyauShNyavat, na kANAdAnAmiva dR^iShTivyatirikto 'nyashcetano draShTA /
tadbrahma AtmAnameva nityadR^igrUpamadhyAropitAnityadR^iShTyAdivarjitamevAvedviditavat /
nanu vipratiShiddhaM"na vij~nAtevij~nAtAraM vijAnIyAH"(bR^i.u.3 / 4 / 2) iti shruteH, vij~nAturvij~nAnam /
na, evaM vij~nAnAnna vipratiShedhaH /
evaM dR^iShTerdraShTeti vij~nAyata eva /
anyaj~nAnAnapekShatvAcca - na ca draShTurnityaiva dR^iShTirityevaM vij~nAte draShTriviShayAM dR^iShTimanyAmAkAN^kShate /
nivartate hi draShTuviShayadR^iShTyAkAN^kShA tadasambhavAdeva /
na hyavidyamAne viShaya AkAN^kShA kasyacidupajAyate /
na ca dR^ishyA dR^iShTirdraShTAraM viShayIkartumutsahate, yatastAmAkAN^kSheta /
na ca svarUpaviShayAkhAN^kShAsvasyaiva /
tasmAdaj~nAnAdhyAropaNanivR^ittireva'atmAnamevAvet ityuktam,nAtmano viShayIkaraNam' /
tatkathamavet? ityAha - ahaM dR^iShTerdraShTA AtmA brahmAsmi bhavAmIti brahmeti - yatsAkShAdaparokShAtsarvAntara AtmA ashanAyAdyatIto neti netyasthUlamanaNvityevamAdi lakShaNam, tadevAhamasmi, nAnyaH saMsArI, yathA bhavAnAheti /
tasmAdevaM vij~nAnAttadbrahma sarvamabhavat /
tasmAdyuktameva manuShyA manyante yadbrahmavidyayA sarvaM bhaviShyAma iti /
yatpR^iShTam,'kimu tadbrahmAved yasmAttatsarvamabhavat'iti, tannirNItam -'brahma vA idamagra AsIt tadAtmAnamevAvedahaM brahmAsmIti tasmAttatsarvamabhavat'iti /
tattatra yo yo devAnAM madhye pratyabudhyata pratibuddhvAnAtmAnaM yathoktena AtmA tadbrahmAbhavat /
tatharpINAM tathA manuShyANAM ca madhye /
devAnAmityAdi lokadR^iShTyapekShayA na brahmatvabuddhyocyate /
'puraH puruSha Avishat'iti sarvatra brahmaivAnupraviShTamityAdyucyate /
paramArthatastu tatra tatra brahmaivAgra AsItprAkpratibodhAd devAdisharIreshvanyathaiva vibhAvyamAnam /
tadAtmAnamevAvettathaiva ca sarvamabhavat /
asyA brahmavidyAyAH sarvabhAvApattiH phalamityetasyArthasya draDhimne mantrAnudAharati shrutiH /
katham? tad brahma etadAtmAnameva'ahamasmi'iti pashyannetasmAdeva brahmaNo darshanAdR^iShTirvAmadevAkhyaH pratipede ha pratipannavAnkila /
sa etasminmantrAndadarsha -'ahaM manurabhavaM sUryashca'ityAdIn /
tadetadbrahma pashyan iti brahmavidyA parAmR^ishyate /
'ahaM manurabhavaM suryashca'ityAdinA sarvabhAvApattiM brahmavidyAphalaM parAmR^ishati /
pashyansarvAtmabhAvaM phalaM pratipeda ityasmAtprayogAd brahmavidyAsahAyasAdhanasAdhyaM mokShaM darshayati;bhuJNjAnastR^ipyatIti yadvat /
seyaM brahmavidyayA sarvabhAvApattirAsInmahatAM devAdInAM vIryAtishayAt /
nedAnImaidaMyugInAnAM visheShato manuShyANAm, alpavIryatvAditi syAtkasyacidbuddhiH, tadutthApanAyAha- tadidaM prakR^itaM brahma yatsarvabhUtAnupraviShTaM dR^iShTikriyAdiliN^gam, etarhyetasminnapi vartamAnakAle yaH kashcidvyAvR^ittabAhyautsukya AtmAnamevaivaM veda'ahaM brahmAsmi'iti apohyopAdhijanitabhrAntivij~nAnAdhyAropitAnvisheShAn saMsAradharmAnAgandhitamanantaramabAhyaM brahyevAhamasmi kevalamiti-so 'vidyAkR^itAsarvatvanivR^itterbrahAvijhAnAdidaM sarva bhavati /
na hi mahAvIryeShu vAmaDhevAdiShu hInavIryeShu vA vArtamAnikeShu manuShyeShubrahyaNo visheShastadvijhAnasya vAsti /
vArtamAnikeShu puruSheShu tu bahyavidyAphale anaikAntikatA shaDkyata ityata Aha-tasya ha brahyavijhAturyathotkena vidhinA devA mahAvIryAshca nApi abhUtatya.abhavanAya brahyAsarvamAvasya, neshate na paryAptAH, kimutAnye /
brahyAvidyAphalaprApyau vidhnakaraNe devAdaya Ishata iti kA shaDkA? ityucyate-devAdInprati R^iNavattvAnmartyAnAm /
"brahyacaryeNa R^ipibhyo yajhena devabhyaH prajayA pitR^ibhyaH"iti hi jAyamAnamevarNavantaM puruShaM darshayati shrutiH /
pashunidarshanAcca"atho 'yaM vA"(bR^i.u. 1 / 4 / 16) ityAdlokashruteshcAtmano vR^ittiparipipAlayiShayAdhamarNAnivaM devAH paratantrAnmanuShyAnpratyamR^itatvaprAptiM prati vidhnaM kuryuriti nyAyyaivaiShA shaDkA /
svapashUnsvasharIrANIva ca rakShanti devAH /
mahattarAM hi vR^ittiM karmAdhInAM darshayShyati devAdInAM bahupashusamatayaikaikasya puruShasya /
"tasmAndepAM tanna priyaM yadetanmanudhyA vidyAH"(1 / 4 / 10) iti hahi vakShyati /
"yathA ha vai svAya lokAyAriShTimicchedevaM haivaMvide sarvANi bhUtAnyariShTimicchanti"(1 / 4 / 16) iti ca /
brahyAvishve pArArthyanivR^itterna svalokatvaM pashutvaJNcetyamiprAyo 'priyAriShTivacanAbhyAmavagamyate /
tasmAdbrahyAvido brahyavidyAphalarprApta prati kuryureva vidhnaM devAH, prabhAvavantashca hi te /
nanvevaM satyanyAsvapi karmaphalaprAptipudevAnAM vidhnakaraNaMpeyapAnasamam /
hanta tarhyAvisrambho 'bhyudayaniHshreyasasAdhanA. nuShThAneShu /
tatheshvarasyAcintaya. shaktitvAdvidhnakaraNe prabhutvam /
tathA kAlakarmamantrauShadhitapasAm /
eShAM hi phalasampattivipattihetutvaM shAstre loke ca prasidvam /
ato 'pyanAshvAsaH shAstrArthAnuShThAne /
na;sarvapadArthAnAM niyatanimittopAdAnAt, jagadvaicitryadarshanAcca /
svabhAvapakShe ca tadubhayAnupapatteH /
'sukhaduHkhAdi phalanimittaM karma'ityetasminpakShe sthite vedasmR^itinyAyalokaparigR^ihIte, deveshvarakAlAstAvanna karmaphalaviparyAsakartAraH, karmaNAM kAN^kShitakArakatvAt /
karma hi shubhAshubhaM puruShANAM devakAleshvarAdikArakamanapekShya nAtmAnaM prati labhate, labdhAtmakamapi phaladAne 'samartham, kriyAyA hi kArakAdyanekanimittopAdAnasvAbhAvyAt /
tasmAtkriyAnuguNA hi deveshvarAdaya iti karmasu tAvanna phalaprAptiM pratyavisrambhaH /
karmaNAmapyeShAM vashAnigatvaM kvacit, svasAmarthyasyApraNodyatvAt /
karmakAladaivadravyAdisvabhAvAnAM guNapradhAnabhAvastvaniyato durvij~neyashceti tatkR^ito moho lokasya - karmaiva kArakaM nAnyatphalaprAptAviti kecitaM;daivamevetyapare;kAla ityeke;dravyAdisvabhAva iti kecit;sarva ete saMhatA evetyapare /
tatra karmaNaH prAdhAnyamaN^gIkR^itya vedasmR^itivAdAH -"puNyo vai puNyena karmaNA bhavati pApaH pApena"(bR^i.u.3 / 2 / 13) ityAdayaH /
yadyapyeShAM svaviShaye kasyacitprAdhAnyodbhava itareShAM tatkAlInaprAdhAnyashaktistambhaH, tathApi na karmaNaH phalaprAptiM pratyanaikAntikatvam, shAstranyAyanirdhAritatvAtkarmaprAdhAnyasya /
na;avidyApagamamAtratvAd brahmaprAptiphalasya - yaduktaM brahmaprAptiphalaM prati devA vighnaM kuryuriti, tatra na devAnAM vighnakaraNe sAmarthyam;kasmAt? vidyAkAlAnantaritatvAd brahmaprAptiphalasya /
katham? yathA loke draShTushcakShuSha Alokena saMyogo yatkAlaH, tatkAla eva rUpAbhivyaktiH /
evamAtmaviShayaM vij~nAnaM yatkAlam, tatkAla eva tadviShayaj~nAnatirobhAvaH syAt /
ato brahmavidyAyAM satyAmavidyAkAryAnupapatteH pradIpa iva tamaHkAryasya, kena kasya vighnaM kuryurdevAH - yatrAtmatvameva devAnAM brahmavidaH /
tadetadAha - AtmA svarUpaM dhyeyaM yattatsarvashAstrairvij~neyaM brahma, hi yasmAt, eShAM devAnAm, sabrahmavidbhavati /
brahmavidyAsamakAlamevAvidyAmAtravyavadhAnApagamAcchuktikAyA iva rajatAbhAsAyAH shuktikAtvamityavocAma /
ato nAtmanaH pratikUlatve devAnAM prayatnaH sambhavati /
yasya hyanAtmabhUtaM phalaM deshakAlanimittAntaritam, tatrAnAtmaviShaye saphalaH prayatno vighnAcaraNAya devAnAm /
na tviha vidyAsamakAla AtmabhUte deshakAlanimittAnantarite, avasarAnupapatteH /
evaM tarhi vidyApratyayasantatyabhAvAd viparItapratyayatatkAryayoshca darshanAd antya evAtmapratyayo 'vidyAnivartako na tu pUrva iti /
na;prathamenAnaikAntikatvAt /
yadi hi prathama AtmaviShayaH pratyayo 'vidyAM na nivartayati, tathAntyo 'pi, tulyaviShayatvAt /
evaM tarhi santato 'vidyAnivartako na vicchinna iti /
na, jIvanAdau sati santatyanupapatteH /
na hi jIvanAdihetuke pratyaye sati vidyApratyayasantatirupapadyate, virodhAt /
atha jIvanAdipratyayatiraskaraNenaiva AmaraNAntAdvidyAsantatiriti cenna, pratyayeyattAsamantAnAnavadhAraNAcchAstrArthAnavadhAraNadoShAt /
iyatAM pratyayAnAM santatiravidyAyA nivartiketyanavadhAraNAcchAstrArtho nAvadhriyeta, taccAniShTam /
santatimAtratve 'vadhArita eveti cet? na, AdyantayoravisheShAt /
prathamA vidyApratyayasantatirmaraNakAlAntA veti visheShAbhAvAt, AdyantayoH pratyayoH pUrvoktau doShau prasajyeyAtAm /
evaM tarhyanivartaka eveti cet? na,"tasmAttatsarvamabhavat"(bR^i.u.1 / 4 / 10) iti shruteH /
"bhidyate hR^idayagranthiH"(mu.u.2 / 2 / 8) "tatra ko mohaH" (IshA.7) ityAdi shrutibhyashca /
arthavAda iti cet? na, sarvashAkhopaniShadaH /
pratyakShapramitAtmaviShayatvAdastyeveti cet? na, uktaparihAratvAt /
avidyAshokamohabhayAdidoShanivR^itteH pratyakShatvAditi coktaH parihAraH /
tasmAdAdyo 'ntyaH santato 'santatashcetyacodyametat /
avidyAdidoShanivR^ittiphalAvasAnatvAdvidhAyAH /
ya evAvidyAdidoShanivR^ittiphalakR^itpratyaya Adyo 'ntyaH santato 'santato vA sa eva vidyetyabhyupagamAnna codyasyAvatAragandho 'pyasti /
yattUktaM viparItapratyayatatkAryayoshca darshanAditi, na;taccheShasthitihetutvAt /
yena karmaNA sharIramArabdhaM tadviparItapratyayadoShanimittatvAttasya tathAbhUtasyaiva viparItapratyayadoShasaMyuktasya phaladAne sAvarthyamiti, yAvaccharIrapAtaH tAvatphalopabhogAN^gatayA viparItapratyayaM rAgAdidoShaM ca tAvanmAtramAkShipatyeva, mukteShuvatpravR^ittaphalatvAttaddhetukasya karmaNaH /
tena na tasya nivartukA vidyA, avirodhAt /
kiM tarhi svAshrayAdeva svAtmavirodhyavidyAkAryaM yadutpitsu tanniruNAddhi, anAgatatvAt /
atItaM hItarat /
kiJNca, na ca viparItapratyayo vidyAvata utpadyate, nirviShayatvAt /
anavadhR^itaviShayavisheShasvarUpaM hi sAmAnyamAtramAshritya viparItapratyaya utpadyamAna utpadyate, yathA shuktikAyAM rajatamiti /
sa ca viShayavisheShAvadhAraNavato 'sheShaviparItapratyayAshrayasyopamarditatvAnna pUrvavatsambhavati, shuktikAdau samyakpratyayAtpattau punagdarshanAt /
kvacittu vidyAyAH pUrvotpannaviparItapratyayajanitasaMskArebhyo viparItapratyayAvabhAsAH smR^itayo jAyamAnAviparItapratyayabhrAntimakasmAtkurvanti;yathA vij~nAtadigvibhAgasyApyakasmAddigviparyayavibhramaH /
samyagj~nAnavato 'pi cetpUrvavadviparItapratyaya utpadyate, samyagj~nAne 'pyavisrambhAcchAstrArthavij~nAnAdau pravR^ittirasamaJNjasA syAtsarvaM ca pramANamapramANaM sampadyeta pramANApramANayorvisheShAnupapatteH /
etena'samyagj~nAnAnantarameva sharIrapAtAbhAvaH kasmAt? 'ityetat parihR^itam /
j~nAnotpatteH prAgUrdhvaM tatkAlajanmAntarasaJNcitAnAM vinAshaH siddho bhavati phalaprAptivighnaniShedhashrutereva /
"kShIyante cAsya karmANi"(mu.u.2 / 2 / 8) "tasya tAvadeva ciram"(chA.u.6 / 14 / 2) "sarve pApmAnaH pradrUyante"(chA.u.5 / 24 / 3) "taM viditvA na lipyate karmaNA pApakena"(bR^i.u.4 / 4 / 23) "etamu haivaite na tarataH"(4 / 4 / 22) "nainaM kR^itAkR^ite tapataH"(4 / 4 / 22) "etaM ha vAva na tapati"(tai.u.2 / 9 / 1) "na bibheti kutashcana"(tai.u.2 / 9 / 1) ityAdi shrutibhyashca /
"j~nAnAgniH sarvakarmANi bhasmasAtkurute"(gItA 4 / 37) ityAdismR^itibhyashca /
yattu R^iNaiH pratibadhyata iti, tanna, avidyAvadvipayatvAt /
avidyAvAnhi R^iNI, tasya kartR^itvAdyupapatteH /
'yatra vA anyadiva syAttatrAnyo 'nyatpashyet'(4 / 3 / 31) iti hi vakShyati /
ananyatsadvastvAtmAkhyaM yatrAvidyAyAM satyAmanyadivasyAttimirakR^itadvitIyacandravat, tatrAvidyAkR^itAnekakArakApekShaM darshanAdikarma tatkR^itaM phalaM ca darshayati,"tatrAnyo 'nyatpashyet"ityAdinA /
yatra punarvidyAyAM satyAmavidyAkR^itAnekatvabhramaprahANam,"tatkena kaM pashyet"(4 / 5 / 15) iti karmAsambhavaM darshayati /
tasmAdavidyAvadviShaya eva R^iNitvam, karmasambhavAt;netaratra /
etaccottaratra vyAcikhyAsiShyamANairevavAkyairvistareNa pradarshayiShyAmaH /
tadyathehaiva  tAvat - atha yaH kashcidabrahmavid  anyAmAtmAno vyatiriktAM yAM kAJNciddevatAm, upAste stutinamaskArayAgabalyupahArapraNidhAnAdinA upa Aste - anyo 'sAvanAtmA mattaH pR^ithak, anyo 'hamasmyadhikR^itaH, mayAsmai R^iNivatpratikartavyam - ityevampratyayo veda vijAnAti tattvam /
na sa kevalamevaMbhUto 'vidvAnavidyAdoShavAneva, kiM tarhi? yathA pashurgavAdirvAhanadohanAdyupakArairupabhujyate, evaM sa ijyAdyanekopakArairupabhoktavyatvAdekaikena devAdInAm, ataH pashuriva sarvArtheShu karmasvadhikR^ita ityarthaH /
etasya hyaviduSho varNAshramAdipravibhAgavato 'dhikR^itasya karmaNo vidyAsahitasya kevalasya ca shAstroktasya kAryaM manuShyatvAdiko brahmAnta utkarShaH /
shAstroktaviparItasya ca svAbhAvikasya kAryaM manuShyatvAdika eva sthAvarAnto 'pakarShaH /
yathA caitattathA"atha trayo vAva lokAH" (1 / 5 / 16) ityAdinA vakShyAmaH kR^itsnenaivAdhyAyasheSheNa /
vidyayAshca kAryaM sarvAtmabhAvApattirityetatsaN^kShepato darshitam /
sarvAhIyamupaniShad vidyAvidyAvibhAgapradarshanenaivopakShINA /
yathA caiShor'thaH kR^itsnasya shAstrasya tathA pradarshayiShyAmaH /
yasmAdevam, tasmAdavidyAvantaM puruShaM prati devA Ishata eva vighnaM kartumanugrahaM cetyetaddarshayati - yathA ha vai loke bahavo go-ashvAdayaH pashavo manuShyaM svAminamAtmano 'dhiShThAtAraM bhuJNjyuH pAlayeyurevaM bahupashusthAnIya ekaiko 'vidvAnpuruSho devAn - devAniti pitrAdyupalakShaNArtham - bhunakti pAlayatIti /
ima indrAdayo 'nye matto mameshitAro bhR^itya ivAhameShAM stutinamaskArejyAdinArAdhanaM kR^itvAbhyudayaM niHshreyasaM ca tatprattaMphalaM prApsyAmItyevamabhisandhiH /
tatra loke bahupashumato yathaikasminneva pashAvAdIyamAne vyAghrAdinApahiyamANe mahadapriyaM bhavati, tathA bahupashusthAnIya ekasminpuruShe pashubhAvAd vyuttiShThatyapriyaM bhavatIti, kiM citraM devAnAM bahupashvapaharaNa iva kuTuMbinaH /
tasmAdeShAM devAnAM tanna priyam, kiM tat? yadetadbrahmAtmatattvaM kathaJNcana manuShyA vidyurvijAnIyuH tathA ca smaraNamanugItAsu bhagavato vyAsasya - "kriyAvadbhirhi kaunteya devalokaH samAvR^itaH /
na caitadiShTaM devAnAM maryairupari vartanam //
" ato devAH pashUniva vyAghrAdibhyo brahmavij~nAnAdvighnamAcikIrShanti;asmadupabhogyatvAnmAvyuttiShTheyuriti /
yaM tu mumocayiShanti taM shraddhAdibhiryokShyanti viparItamashraddhAdibhiH /
tasmAnmumukShurdevArAdhanaparaH shraddhAbhaktiparaH praNayo 'pramAdI syAdvidyAprAptiM ati vidyAM pratIti vA kAkvaitatpradarshitaM bhavati devApriyavAkyena //10//




_______________________________________________________________________

START BrhUp 1,4.11

#<brahma vA idam agra AsId ekam eva |
tad ekaM san na vyabhavat |
tac chreyo rUpam atyasR^ijata kShatraM, yAny etAni devatrA kShatrANIndro varuNaH somo rudraH parjanyo yamo mR^ityur IshAna iti |
tasmAt kShatrAt paraM nAsti |
tasmAd brAhmaNaH kShatriyaM adhastAd upAste rAjasUye |
kShatra eva tad yasho dadhAti |
saiShA kShatrasya yonir yad brahma |
tasmAd yady api rAjA paramatAM gacchati brahmaivAntata upanishrayati svAM yonim |
ya u enaM hinasti svAM sa yonim R^icchati |
sa pApIyAn bhavati yathA shreyAMsaM hiMsitvA || BrhUp_1,4.11 ||>#

__________



BrhUpBh_1,4.11 sUtritaH shAsrArthaH"AtmetyevopAsIta"iti /
tasya ca vyAcikhyAsitasyasArthavAdena"tadAhuryadbrahmavidyayA" ityAdinA sambandhaprayojane abhihite /
avidyAyAshcasaMsArAdhikArakAraNatvamuktam"atha yo 'nyAM devatAmupAste"ityAdinA /
tatrAvidvAnR^iNI pashavaddevAdikarmakartavyatayA paratantra ityuktam /
kiM punardevAdikarmavyatvenimittam? varNA AshramAshca /
tatra ke varNAH? ityataidamArabhyate /
yannimittasambaddheShu karmasvayaM paratantra evAdhikR^itaH saMsArIti /
etasyaivArthasya pradarshanAyAgnisargAnantaramindrAdisargo noktaH /
agnestu sargaH prajApateH sR^iShTiparipUraNAya pradarshitaH /
ayaM ca indrAdisargastatraiva draShTavyastaccheShatvAt /
iha tu sa evAmidhIyate 'viduShaH karmAdhikArahetupradarshanAya- brahma vA idamagra AsIdyadagniM sR^iShTvA agnirUpApannaM brahma /
brAhmaNajAtyamimAnAd brahmetyabhidhIyate /
vai idaM kShatrAdijjAtaM brahmaivAbhinnamAsIdekameva /
nAsItkShatrAdibhedaH /
tadbrahmaikaM kShatrAdiparipAlayitrAdishUnyaM sadaM na vyabhavat- na vibhUtavat, karmaNe nAlamAsIdityarthaH /
tatastadbrahma'brAhmaNo 'smi mametthaM kartavyam'iti brAhmaNajAtinimittaM karma cikIrShu-AtmanaH karmakartR^itvavibhUtyai shreyorUpaM prashastarUpam atyasR^ijatAtishayenAsR^ijata-sR^iShTavat /
kiM punastadyatsR^iShTam? kShatraM kShatriyajAtiH, tadvyaktibhedena pradarshayati-yAnyetAni prasiddhAni loke devatrA deveShu kShatrANIti /
jAtyAkhyAyAM pakShe bahuvacanasmaraNAd vyaktibahutvAdvA bhedopacAreNa bahuvacanam /
kAni punastAni? ityAhatatrAbhipiktA eva visheShato nirdishyante-indro devAnAM rAjA, varuNo yAdasAm, somo brAhmaNAnAm, rudraH pashUnAm, parjanyo vidyudAdInAm, yamaH pitÌNAm, mR^ityurogAdInAm, IshAnobhAsAm-ityevamAdIni deveShukShatrANi /
tadanu, indrAdikShatradevatAdhiShThitAni purUravaHprabhR^itIni sR^iShTAnyeva draShTavyAni /
tadartha eva hi devakShatrasargaH prastutaH /
yasmAdbrahmaNAtishayena sR^iShTaM kShatraM tasmAtkShatrAtparaM nAsti brAhmaNajAterapi niyansR^i /
tasmAdbrAhmaNaH kAraNabhAto 'pi kShatriyasya kShatriyamadhastAdvyavasthitaH sannuparisthitamupAste /
kka? rAjasUye /
kShatra eva tadAtmIyaM yashaH khyAtirUpaM brahmeti dadhAti sthApayati /
rAjasUyAbhiShiktenAsandyAM sthitena rAj~nA Amantrito brahmanniti R^itvikpunastaM pratyAha"tvaM rAjanbrahmAsi"iti /
tadetadabhidhIyate -"kShatra eva tadyasho dadhAti"iti /
saiShA prakR^itA kShatrasya yonireva yadbrahma /
tasmAdyadyati rAjA paramatAM rAjasUyAbhiShekaguNaM gacchatyApnoti brahmaiva brAhmaNajAtimedha, antato 'nte karmaparisamAptAvupanikShayatyAshrayati svAM yonim, purohitaM puro nidhatta ityarthaH /
yastu punarbalAbhimAnAtsvAM yoniM brAhmaNajAtiM brAhmaNaM ya u enaM hinasti hiMsati nyagbhAvena pashyati, svAmAtmAyAmeva sa yonimR^icchati-svaM prasavaM vicchinatti vinAshayati-svaM prasavaM vicchinatti vinAshayati /
sa etatkR^itvA pApIyAnpApataro bhavati /
pUrvamapi kShatriyaH pApa eva krUratvAdAtmaprasavahiMsayA sutarAm /
yathA loke shreyAMsaM prashastataraM hiMsitvA paribhUya pApataro bhavati tadvat //11//



kShatre sR^iShTe 'pi-




_______________________________________________________________________

START BrhUp 1,4.12

#<sa naiva vyabhavat |
sa visham asR^ijata |
yAny etAni devajAtAni gaNasha AkhyAyante vasavo rudrA AdityA vishve devA maruta iti || BrhUp_1,4.12 ||>#

__________



BrhUpBh_1,4.12 sa naiva vyabhavat, karmaNe brahma tathA navyabhavat, vittopArjayiturabhAvAt /
sa vishamasR^ijata karmasAdhanavittopArjanAya /
kaH punarasau viT? yAnyetAni devajAtAni-svArthe niShThA, ya ete devajAtibhedA ityarthaH;gaNasho gaNaM gaNam, AkhyAyante kathyante /
gaNaprAyA hi vishaH, prAyeNa saMhatA hi vittopArjane samarthAH na ekaikashaH /
vasavaH aShTasaN^khyo gaNaH, tathaikAdasha rudrAH, dvAdashAdityAH, vishvedevAsrayodasha vishvAyA apatyAni, sarve vA devAH, marutaH sapta sapta gaNAH //12//






_______________________________________________________________________

START BrhUp 1,4.13

#<sa naiva vyabhavat |
sa shaudraM varNam asR^ijata pUShaNam |
iyaM vai pUShA |
iyaM hIdaM sarvaM puShyati yad idaM kiJNca || BrhUp_1,4.13 ||>#

__________



BrhUpBh_1,4.13 sa paricArakabhAvAtpunarapi naiva vyabhavat, sa shaudraM varNamasR^ijata- shUdra eva shaudraH, svArthe 'Ni vR^iddhiH /
kaH punarasau shaudro varNo yaH sR^iShTaH? pUShaNam- puNyatIti pUShA kaH punarasau pUShA? iti visheShatastannirdishati- iyaM pR^ithivI pUpA /
svayameva nirvacanamAha- iyaM hIdaM sarvaM puShyati yadidaM kiJNca //13//




_______________________________________________________________________

START BrhUp 1,4.14

#<sa naiva vyabhavat |
tac chreyo rUpam atyasR^ijata dharmam |
tad etat kShatrasya kShatraM yad dharmaH |
tasmAd dharmAt paraM nAsti |
atho abalIyAn balIyAMsam AshaMsate dharmeNa |
yathA rAj~naivam |
yo vai sa dharmaH satyaM vai tat |
tasmAt satyaM vadantam Ahur dharmaM vadatIti |
dharmaM vA vadantaM satyaM vadatIti |
etad dhy evaitad ubhayaM bhavati || BrhUp_1,4.14 ||>#

__________



BrhUpBh_1,4.14 sa caturaH sR^iShTvApi varNAnnaiva vyabhavat, ugratvAtkShatrasyAniyatAshaN^kayA /
tacchreyorUpamatyasR^ijata, kiM tat? dharmam;tadetacchreyorUpaM sR^iShTaM kShatrasya kShatraM kShatrasyApi niyantR^i, ugrAdapyugram, yaddharmo yo dharmaH;tasmAtkShatrasyApi niyantR^itvAddharmAtparaM nAsti;tena hi niyamyante sarve /
tatkatham? ityucyate- atho apyabalIyAndurbalataro balIyAMsamAtmano balavattaramapyAshaMsate kAmayate jetuM dharmeNa balena;yathA loke rAj~nA sarvabalavattamenApi kuTumbikaH; evam;tasmAtsiddhaM dharmasya sarvabalavattaratvAtsarvaniyantR^itvam /
yo vai sa dharmo vyavahAralakShaNo laukikairvyavahriyamANaH satyaM vai tat;satyamiti yathAstrArthatA;sa evAnuShThIyamAno dharmanAmA bhavati, shAstrArthatvena j~nAyamAnastu satyaM bhavati /
yasmAdevaM tasmAtsatyaM yathAshAstraM vadantaM vyavahArakAla AhuH samIpasthA ubhayavivekaj~nAH- dharma vadatIti, prasiddhaM laukikaM nyAyaM vadatIti /
tathA viparyayeNa dharma vA laukikaM vyavahAraM vadantamAhuH- satyaM vadati, shAstrAdanapetaM vadatIti /
etadyaduktamubhayaM j~nAyamAnamanuShThIyamAnaM caitaddharma eva bhavati /
tasmAtsa dharmo j~nAnAnuShTAnalakShaNaH shAstraj~nAnanitarAMshca sarvAneva niyamayati /
tasmAtsa kShatrasyApi kShatram /
atastadabhimAno 'vidvAMstadvisheShAnuShThAnAya brahmakShatraviTshUdranimittavisheShamabhimanyate /
tAni ca nisargata eva karmAdhikAranimittAni //14//




_______________________________________________________________________

START BrhUp 1,4.15

#<tad etad brahma kShatraM viT shUdraH |
tad agninaiva deveShu brahmAbhavad brAhmaNo manuShyeShu, kShatriyeNa kShatriyaH, vaishyena vaishyaH, shUdreNa shUdraH |
tasmAd agnAv eva deveShu lokam icchante brAhmaNe manuShyeShu |
etAbhyAM hi rUpAbhyAM brahmAbhavat |
atha yo ha vA asmAl lokAt svaM lokam adR^iShTvA praiti sa enam avidito na bhunakti yathA vedo vAnanUkto 'nyad vA karmAkR^itam |
yadi ha vA apy anevaMvin mahatpuNyaM karma karoti tad dhAsyAntataH kShIyata eva |
AtmAnam eva lokam upAsIta |
sa ya AtmAnam eva lokam upAste na hAsya karma kShIyate |
asmAd dhy evAtmano yadyat kAmayate tattat sR^ijate || BrhUp_1,4.15 ||>#

__________



BrhUpBh_1,4.15 tadetaccAturvarNyaM sR^iShTam - brahma kShatraM viTshUdra iti;uttarArthaM upasaMhAraH yattatsraShTR^i brahma, tadagninaivanAnyena rUpeNa deveShu brahma, brAhmaNajAtirabhavat /
brAhmaNA brAhmaNasvarUpeNa manuShyeShu brahmAbhavat, itareShu varNeShu vikArAntaraM prApya, kShatriyeNa kShatriyo 'bhavadindrAdidevatAdhiShThitaH, vaishyena vaishyaH, shUdreNa shUdraH /
yasmAtkShatrAdiShu vikArApannam, agnau brAhmaNa e cAvikR^itaM sraShTR^i brahma, tasmAdagnAveva deveShu devAnAM madhye lokaM karmaphalam, icchantyagnisambaddhaM karma kR^itvetyarthaH /
tadarthameva hi tadbrahma karmAdhikaraNatvenAgnirUpeNa vyavasthitam /
tasmAt tasminnagnau karma kR^itvA tatphalaM prArthayanta ityetadupapannam /
brahmaNe manuShyeShu - manuShyANAM punarmadhye karmaphalecchAyAM nAgnyAdinimittakriyApekShA, kiM tarhi? jAtimAtrasvarUpapratilambhenaiva puruShArthasiddhiH /
yatra nu devAdhInA puruShArthasiddhiH, tatraivAgnyAdisambaddhakriyApekShA /
smR^iteshca - "japyenaiva tu saMsidhyedbrAhmaNo nAtra saMshayaH /
kuryAdanyanna vA kuryAnmaitro brAhmaNa ucyate //
" (manu.2 / 87) iti /
pArivrAjyadarshanAcca /
tasmAdbrahmaNatva eva manuShyeShu lokaM karmaphalamicchanti /
yasmAdetAbhyAM hi brAhmaNAgnirUpAbhyAM karmakartradhikaraNarUpAbhyAM yatsraShTR^i brahma sAkShAdabhavat /
atra tu paramAtmalokamagnau brAhmaNe cecchantIti kecit /
tadasat, avidyAdhikAre karmAdhikArArthaM varNavibhAgasya prastutatvAt, pareNa ca visheShaNAt;yadi hyatra lokashabdena para evAtmocyeta, pareNa visheShaNamanarthakaM syAt'svaM lokamadR^iShTvA'iti /
svalokavyatiriktashcedagnyadhInatayA prArthyamAnaH prakR^ito lokaH, tataH svam, iti yuktaM visheShaNam, prakR^itaparalokanivR^ittyarthatvAt;svatvena cAvyabhicArAtparamAtmalokasya, avidyAkR^itAnAM ca svatvavyabhicArAt /
bravIti ca karmakR^itAnAM vyabhicAram-'kShIyata eva'iti /
brahmaNA sR^iShTA varNAH karmArtham;tacca karma dharmAkhyaM sarvAneva kartavyatayA niyantR^i puruShArthasAdhanaM va /
tasmAttenaiva cetkarmaNA svo lokaH paramAtmAkhyo 'vidito 'pi prApyate, kiM tasyaiva padanIyatvena kriyata ityata Aha-atheti pUrvapakShavinivR^ittyarthaH;yaH kashcit, ha vai asmAtsaMsArikAmakarmahetukAdagnyadhInakarmAbhimAnatayA vA brAhmaNajAtimAtrakarmAbhimAnatayA vA AgantukAdasvabhUtAllokAt, svaM lokamAtmAkhyam AtmatvenAvyabhicAritvAt, adR^iShTA -'ahaM brahmAsmi'iti, praiti mriyate;sa yadyapi svo lokaH, avidito 'vidyayA vyavahito 'sva ivAj~nAtaH enam - saN^khyApUraNa iva laukika AtmAnam na bhunakti na pAlayati shokamohabhayAdidoShApanayena /
yathA ca loke vedo 'nanukto 'nadhItaH karmAdyavabodhakatvena na bhunakti, anyadvA laukikaM kR^iShyAdi karmAkR^itaM svAtmanAnabhivyaJNjitam AtmIyaphalapradAnena na bhunakti, evamAtmA svo lokaH svenaiva nityAtmasvarUpeNAnabhivyaJNjito 'vidyAdi prahANena na bhunaktyeva /
nanu kiM svalokadarshananimittaparipAlanena? karmaNaH phalaprAptidhrauvyAt, iShTaphalanimittasya ca karmaNo bAhulyAt, tannimittaM pAlanamakShayaM bhaviShyati /
tanna, kR^itasya kShayavattvAt;ityetadAha - yadiha vai saMsAre 'dbhutavatkashcinmahAtmApi, anevaMvit-svaM lokaM yathoktena vidhinA avidvAn, mahadbahu ashvamedhAdi puNyaM karma iShTaphalameva nairantaryeNa karoti,'anenaivAnantyaM mama bhaviShyati'iti, tatkarma hAsyAvidyAvato 'vidyAjanitakAmahetutvAt svapnadarshanavibhramodbhUtavibhUtivadantato 'nte phalopabhogasya kShIyata eva /
tatkAraNayoravidyAkAmayoshcalatvAt, kR^itakShayaghnauvyopapattiH /
tasmAnna puNyakarmaphalapAlanAnantyAshA astyeva /
ata AtmAnameva svaM lokam -'AtmAnam'iti'svaM lokam'ityasminnarthe, svaM lokamiti prakR^itatvAt, iha ca svashabdasyAprayogAt - upAsIta /
sa ya AtmAnameva lokamupAste, tasya kim? ityucyate - na hAsya karma kShIyate;karmAbhAvAdeva, iti nityAnuvAdaH /
yathAviduShaH karmakShayalakShaNaM saMsAraduHkhaM santatameva,na tathA tadasya vidyata ityarthaH /
"mithilAyAM pradIptAyAM na me dahyati kiJNcana"iti yadvat /
svAtmalokopAsakasya viduSho vidyAsaMyogAtkarmaiva na kShIyata ityapare varShayanti /
lokashabdArthaM ca karmasamavAyinaM dvidhA parikalpayanti kila eko vyAkR^itAvasthA karmAshrayo loko hairaNyagarbhAkhyaH, taM karmasamavAyinaM lokaM vyAkR^itaM paricchinnaM ya upAste, tasya kila paricchinnaM ya upAste, tasya kila paricchinnakarmAtmadarshinaH karma kShIyate /
tameva karmasamavAyinaM lokamavyAkR^itAvasthaM kAraNarUpamApAdya yastUpAste, tasyAparicchinnakarmAtmadarshitvAttasya yastUpAste, tasyAparicchinnakarmAtmadarshitvAttasya karma na kShIyata iti /
bhavatIyaM shobhanA kalpanA na tu shrautI /
svalokashabdena prakR^itasya paramAtmano 'bhihitatvAt /
svaM lokamiti prastutya svashabdaM vihAyAtmashabdaprakShepeNa punastasyaiva pratinirdeshAdAtmAnameva lokamupAsIteti /
tatra karmasamavAyilokakalpanAyA anavasara eva /
pareNa ca kevalavidyAviShayeNa visheShaNAt -"kiM prajayA kariShyAmo yeShAM no 'yamAtmAyaM lokaH"(bR^i.u.4 / 4 / 22) ithi /
putrakarmAparavidyAkR^itebhyo hi lokebhyo vishinaShTi'ayamAtmA no lokaH'iti /
"na hAsya kenacana karmaNA loko mIyata eSho 'sya paramo lokaH"iti ca /
taiH savisheShaNairasyaikavAkyatA yuktA, ihApi svaM lokamiti visheShaNadarshanAt /
asmAtkAmayata ityayuktamiti cet - iha svo lokaH paramAtmA, tadupAsanAtsa eva bhavatIti sthite, yadyatkAmayate tattadasmAdAtmanaH sR^ijata ithi tadAtmaprAptivyatirekeNa phalavacanamayuktamiti cet, na;svalokopAsanastutiparatvat svasmAdeva lokAtsarvamiShTaM sampadyata ityarthaH;nAnyadataH prArthanIyamAptakAmatvAt,"AtmataH prANa Atmata AshA" (chA.u.7 / 23 / 1) ityAdi shrutyantare yathA /
sarvAtmabhAvapradarshanArtho vA pUrvavat /
yadi hi para evAtmA sampadyate tadA yuktaH asmAddhyevAtmanaH ityAtmashabdaprayogaH, svasmAdeva prakR^itAdAtmano lokAdityevamarthaH /
anyathA'avyAkR^itAvasthAtkarmaNo lokAt'iti savisheShaNamavakShyAt prakR^itaparamAtmalokavyAvR^ittaye vyAkR^itAvasthAvyAvR^ittaye ca /
na hyasminprakR^ite visheShite 'shrutAntarAlAvasthApratipattuM shakyate //15//



atho ayaM vA AtmA /
atrAvidvAn varNAshramAdyabhimAno dharmeNa niyamyamAno devAdikarmakartavyatayA pashuvatparatantra ityuktam /
kAni punastAni karmANi yatkartavyatayA pashuvatparatantro bhavati? ke vA te devAdayo yeShAM karmabhiH pashuvadupakaroti? iti tadubhayaM prapaJNcayati- 



_______________________________________________________________________

START BrhUp 1,4.16

#<atho ayaM vA AtmA sarveShAM bhUtAnAM lokaH |
sa yaj juhoti yad yajate tena devAnAM lokaH |
atha yad anubrUte tena R^iShINAm |
atha yat pitR^ibhyo nipR^iNAti yat prajAm icchate tena pitÌNAm |
atha yan manuShyAn vAsayate yad ebhyo 'shanaM dadAti tena manuShyANAm |
atha yat pashubhyas tR^iNodakaM vindati tena pashUnAm |
yad asya gR^iheShu shvApadA vayAMsy A pipIlikAbhya upajIvanti tena teShAM lokaH |
yathA ha vai svAya lokAyAriShTim icchet |
evaM haivaMvide sarvadA sarvANi bhUtAny ariShTim icchanti |
tad vA etad viditaM mImAMsitam || BrhUp_1,4.16 ||>#

__________



BrhUpBh_1,4.16 atho ityayaM vAkyopanyAsArthaH /
ayaM yaH prakR^ito gR^ihI karmAdhikR^ito 'vidvAJNcharIrendriyasaN^ghAtAdivishiShTaH piNDa Atmetyucyate;sarveShAM varNAshramAdivihitaiH karmabhirupakAritvAt /
kaiH punaH karmavisheShairupakurvan keShAM bhUtavisheShANAM lokaH? ityucyate - sa gR^ihI yajjuhoti yadyajate, yAgo devatAmuddishya svatvaparityAgaH, sa eva parityAgaH, sa eva AsecanAdhiko homaH tena homayAgalakShaNena karmaNAvashyakartavyatvena devAnAM pashuvatparatantratvena pratibaddha iti lokaH /
atha yadanubrUte svAdhyAyamadhIte 'harahastena R^iShINAM lokaH /
atha yatpitR^ibhyo nipR^iNAti prayacchati piNDodakAdi, yacca prajAmicchati prajArthamudyamaM karoti - icchA cotpattyupalakShaNArthA - prajAM cotpAdayatItyarthaH, tena karmaNAvashyakartavyatvena pitR^iNAM bhogyatvena paratantro lokaH /
atha yanmanuShyAnvAsayate gR^ihe, yacca tebhyo vasadbhyo 'vasadbhyo vA arthibhyo 'shanaM dadAti, tena manuShyANAm;atha yatpashubhyastR^iNodakaM vindati lambhayati, tena pashUnAm;yadasya gR^iheShu shvApadA vayAMsi ca pipIlikAbhiH saha kaNabalibhANDakShAlanAdyupajIvanti, tena teShAM lokaH /
yasmAdayametAni karmANi kurvannupakaroti devAdibhyaH, tasmAdyathA ha vai loke svApya lokAya svasmai dehAyAriShTamavinAshaM svatvabhAvApracyutimicchet svatvabhAvapracyutibhayAtpoShaNarakShaNAdibhiH sarvataH paripAlayet, evaM haivaMvide'sarvabhUtabhogyo 'hamanena prakAreNa mayA avashyamR^iNivatpratikartavyam'ityevamAtmAnaM parikalpitavate sarvANi bhUtAni devAdIni yathoktAni ariShTimavinAshamicchanti svatvApracyutyai sarvataH saMrakShanti kuTumbina iva pashUn -"tasmAdeShAM tanna priyam"ityuktam /
tadvA etattadetadyathoktAnAM karmaNAm R^iNavadavashyakartavyatvaM paJNcamahAyaj~naprakaraNe viditaM kartavyatayA mImAMsitaM vicAritaM cAvadAnaprakaraNe //16//



brahma vidvAMshcettasmAtpashubhAvAtkartavyatAbandhanarUpAtpratimucyate, kenAyaM kAritaH karmavandhanAdhikAre 'vasha iva pravartate, na punastadvimokShNopAye vidyAdhikAra iti nanUktaM devA rakShantIti /
bADham, karmAdhikArasvagocarArUDhAneva te 'pi rakShanti, anyathAkR^itAbhyAgamakR^itanAshaprasaN^gAt /
na tu sAmAnyaM puruShamAtraM vishiShTAdhikArAnArUDham;tasmAdbhavitavyaM tena, yena prerito 'vasha eva bahirmukho bhavati svasmAllokAt /
nanvavidyAsA, avidyAvAnihi bahirmukhIbhUtaH pravartate /
sApi naiva pravartikA;vastusvarUpAvarNAtmikA hi sA;pravartakabIjatvaM tu pratipadyate 'ndhatvamiva gartAdipatanapravR^ittihetuH /
evaM tarhyucyatAM kiM tad yatpravR^ittiheturiti? tadihAbhidhIyate - eShaNA kAmaH saH ,'svAbhAvikyAmavidyAyAM vartamAnA bAlAH parAcaH kAmAnanuyanti'iti kAThakashrutau, smR^itau ca -"kAma eSha krodha eShaH"(gItA 3 / 37) ityAdi, mAnave ca sarvA pravR^ittiH kAmahetukyeveti /
sa eShor'thaH savistaraH pradarshyata iha A adhyAyaparisamApteH - 




_______________________________________________________________________

START BrhUp 1,4.17

#<Atmaivedam agra AsId eka eva |
so 'kAmayata jAyA me syAd atha prajAyeya |
atha vittaM me syAd atha karma kurvIyeti |
etAvAn vai kAmaH |
necchaMsh canAto bhUyo vindet |
tasmAd apy etarhy ekAkI kAmayate -- jAyA me syAd atha prajAyeyAtha vittaM me syAd atha karma kurvIyeti |
sa yAvad apy eteShAm ekaikaM na prApnoty akR^itsna eva tAvan manyate |
tasyo kR^itsnatA |
mana evAsyAtmA |
vAg jAyA |
prANaH prajA |
cakShur mAnuShaM vittam |
cakShuShA hi tad vindate |
shrotraM daivam |
shrotreNa hi tac chR^iNoti |
AtmaivAsya karma |
AtmanA hi karma karoti |
sa eSha pAN^kto yaj~naH |
pAN^ktaH pashuH |
pAN^ktaH puruShaH |
pAN^ktam idaM sarvaM yad idaM kiJNca |
tad idaM sarvam Apnoti ya evaM veda || BrhUp_1,4.17 ||>#

__________



BrhUpBh_1,4.17 Atmaivedamagra AsIt /
Atmaiva svAbhAviko 'vidvAnkAryakaraNasaN^ghAtalakShaNo varNI, agre prAgdArasambandhAt,AtmetyabhidhIyate;tasmAdAtmanaH pR^ithagbhUtaM kAmyamAnaM jAyAdibhedarUpaM nAsIt;sa evaika AsIt - jAyAdyeShaNAbIjabhUtA vidyAvAneka evAsIt /
svAbhAvikyA svAtmani kartrAdikArakakriyAphalAtmakatAdhyAropalakShaNayA avidyAvAsanayA vAsitaH so 'kAmayata kAmitavAn /
katham? jAyA karmAdhikArahetubhUtA me mama kartuH syAt;tayA vinAhamanadhikR^ita eva karmaNi;ataH karmAdhikArasampattaye bhavejjAyA;athAhaM prajAyeya prajArUpeNAhamevotpadyeya /
atha vittaM me syAtkarmasAdhanaM gavAdilakShaNam athAhamabhyudayaniHshreyasasAdhanaM karma kurvIya;yenAhamanR^iNI bhUtvA devAdInAM lokAn prApnuyAm, tatkarma kurvIya;kAmyAni ca putravittasvargAdisAdhanAni /
etAvAnvai kAma etAvadviShayaparicchinna ityarthaH /
etAvAneva hi kAmayitavyo viShayo yaduta jAyAputravittakarmANi sAdhanalakShaNaiShaNA;lokAshca trayo manuShyalokaH pitR^iloko devaloka iti phalabhUtAH sAdhanaiShaNA, tasmAtsA ekaivaiShaNA yA lokaiShaNA /
saikaiva satyeShaNA sAdhanApekSheti dvidhA;ato 'vadhArayiShyati"ubhe hyete eShaNe eva"3 / 5 / 1) iti /
phalArthatvAtsarvArambhasya lokaiShaNArthaprAptA uktaiveti /
etAvAnvA etAvAneva kAma ityavadhriyate /
bhojane 'bhihite tR^iptirna hi pR^ithagabhidheyA, tadarthatvAdbhojanasya /
te ete eShaNe sAdhyasAdhanalakShaNe kAmaH, yena prayukto 'vidvAnavasha eva koshakAravadAtmAnaM veShTayati - karmamArga evAtmAnaM praNidadhadbahirmukhIbhUto na svaM lokaM pratijAnAti /
tathA ca taittirIyake -"agnimugdho haiva dhUmatAntaH svaM lokaM na pratijAnAti"iti /
kathaM punaretAvattvamavadhAryate kAmAnAm? anantatvAt /
anantA hi kAmAH, ityetadAshaN^kya hetumAha - yasmAd na icchan ca na icchannapi, ato 'smAtphalasAdhanalakShaNAd bhUyo 'dhikAraM na vindenna labheta /
na hi loke phalasAdhanavyatiriktaM dR^iShTamadR^iShTaM vA labdhavyamasti /
labdhavyaviShayo hi kAmaH, tasya caitadvyatirekeNAbhAvAt yuktaM vaktum'etAvAnvai kAmaH'iti /
etaduktaM bhavati - dR^iShTArthamadR^iShTArtha vA sAdhyasAdhanalakShaNam avidyAvatpuruShAdhikAraviShayameShaNAdvayaM kAmaH, ato 'smAdviduShA vyutthAtavyamiti /
yasmAdevamavidvAnAtmA kAmo pUrvaM kAmayAmAsa, tathA pUrvataro 'pi, eShA lokasthitiH prajApateshcaivameSha sargaM AsIt /
so 'bibhedavidyayA, tataH kAmaprayukta ekAkyaramamANo 'styupaghAtAya striyamaicchat, tAM samabhavat tataH sargo 'yamAsIditi hyuktam /
tasmAttatsR^iShTau etarhyetasminnapi kAla ekAkI sanprAgdArakriyAtaH kAmayate - jAyA me syAt, atha prajAyeya atha vittaM me syAt, atha karma kurvIya - ityuktArthaM vAkyam /
sa evaM kAmayamAnaH sampAdayaMshca jAyAdInyAvatsa eteShAM yathoktAnAM jAyAdInAmekaikamapi na prApnoti, akR^itsno 'sampUrNo 'hamityevaM tAvadAtmAnaM manyate /
pArisheShyAtsamastAnevaitAnsampAdayati yadA, tadA tasya kR^itsnatA /
yadA tu na shaknoti kR^itsnatAM sampAdayituM tadA asya kR^itsnatvasampAdanAyAha - tasyo tasyAkR^itsnatvabhimAninaH kR^itsnatA iyam evaM bhavati katham? ayaM kAryakaraNasaN^ghAtaH pravibhajyate;tatra mano 'nuvR^itti hi itaratsarvaM kAryakaraNaj~nAtamiti manaH pradhAnatvAjAtmevAtmA /
yathA jAyAdInAM kuTumbapatirAtmeva tadanukAritvAJNjAyAdi catuShTyasya;evamihApi mana AtmA parikalpate kR^itsnatAyai /
tathA vAgjAyA, mano 'nuvR^ittitvasAmAnyAdvAcaH /
vAgiti shabdashcodanAdilakShaNaH, manasA shrotradvAreNa gR^ihyate 'vadhAryate prasR^ijyate ca, iti manaso jAyeva vAk /
tAbhyAM ca vAÇmanasAbhyAM jAyApatisthAnIyAbhyAM prasUyate prANaH karmArtham, iti prANaH prajeva /
tatra prANaceShTAdilakShaNaM karma cakShurmAnuShaM vittam /
tad dvividhaM vittaM mAnuShamitaracca;ato vishinaShTItaravittanivR^ittyartha mAnuShamiti /
gavAdi hi manuShyasambandhi vittaM cakShurgrAhyaM karmasAdhanam;tasmAttatsthAnIyam, tena sambandhAccakShurgrAhyaM vittam;cakShuShA hi yasmAttanmAnuShaM vittaM vindate gavAdyupalabhata ityarthaH /
kiM punaritaradvittam? shrotraM daivaM devaviShayatvAdvij~nAnasya /
vij~nAnaM daivaM vittam;tadiha shrotrameva sampattiviShayam /
kasmAt? shrotreNa hi yasmAttaddaivaM vittaM vij~nAnaM shR^iNoti;ataH shrotrameva taditi /
kiM punaretairAtmAdivittAntairiha nirvartya karma? ityucyate - Atmaiva - Atmeti sharIramucyate /
kathaM punarAtmA karmasthAnIyaH? asya karmahetutvAt /
kathaM karmahetutvam? AtmanA hi sharIreNa yataH karma karoti /
tasyAkR^itsnatvAbhimAnina evaM kR^itsnatA sampannA - yathA bAhyA jAyAdilakShaNA evam /
tasmAtsa eSha pAN^ktaH paJNcabhirnirvR^ittaH pAN^kto yaj~no darshanamAtranirvR^itto 'karmiNo 'pi /
kathaM punarasya paJNcatvasampattimAtreNa yaj~natvam? ucyate - yasmAdbAhyo 'pi yaj~naH pashupuruShasAdhyaH, sa ca pashuH puruShashca pAN^kta eva yathoktamanaAdipaJNcatvayogAt /
tadAha - pAN^ktaH pashugarvAdiH, pAN^ktaH puruShaH pashutve 'pyadhikR^itatvenAsya visheShaH puruShasyeti pR^ithakpuruShagrahaNam /
kiM bahunA? pAN^ktamidaM sarvaM karmasAdhanaM phalaM ca, yadidaM kiJNca yatkiJNcididaM sarvam /
evaM pAN^ktaM yaj~namAtmAnaM yaH sampAdayat sa tadidaM sarvaM jagadAtmatvenApnoti ya evaM veda //17//

#<iti prathamAdhyAye caturthaM sR^iShTyAdisarvAtmatAbrAhmaNam //4//>#



yatsaptAnnAni medhayA /
avidyA prastutA, tatrAvidvAnanyAM devatAmupAste'anyo 'sAvanyo 'hamasmi'iti /
sa varNAshramAbhimAnaH karmakartavyatayA niyato juhotyAdikarmabhiH kAmaprayukto devAdInAmupakurvansarveShAM bhUtAnAM loka ityuktam /
yathA ca svakarmabhirekaikena sarvairbhUtairasau loko bhojyatvena sR^iShTaH, evamasAvapi juhotyAdipAN^ktakarmabhiH sarvANi bhUtAni sarvaM ca jagadAtmabhojyatvenAsR^ijat /
evamekaikaH svakarmavidyAnurUpyeNa sarvasya jagato bhoktA bhojyaM ca, sarvasya sarvaH kartA kAryaM cetyarthaH /
etadeva ca vidyAprakaraNe madhuvidyAyAM vakShyAmaH -'sarvaM sarvasya kAryaM madhu'ityAtmaikatvavij~nAnArtham /
yadasau juhotItyAdinA pAN^ktena kAmyena karmaNA Atmabhojyatvena jagadasR^ijata vij~nAnena ca, tajjagatsarvaM saptadhA pravibhajyamAnaM kAryakAraNatvena saptAnnAnyucyante, bhojyatvAt;tenAsau pitA teShAmannAnAm /
eteShAmannAnAM saviniyogAnAM sUtrabhUtAH saN^kShepataH prakAshakatvAdime mantrAH /




_______________________________________________________________________

START BrhUp 1,5.1

#<yat saptAnnAni medhayA tapasAjanayat pitA |
ekam asya sAdhAraNaM dve devAn abhAjayat |
trINy Atmane 'kuruta pashubhya ekaM prAyacchat |
tasmin sarvaM pratiShThitaM yacca prANiti yacca na |
kasmAt tAni na kShIyante adyamAnAni sarvadA |
yo vai tAm akShitiM veda so 'nnam atti pratIkena |
sa devAn apigacchati sa UR^ijam upajIvati |
iti shlokAH || BrhUp_1,5.1 ||>#

__________



BrhUpBh_1,5.1 yatsaptAnnAni, yad ajanayaditi kriyAvisheShaNam;medhayA praj~nayA vij~nAnena tapasA ca karmaNA;j~nAnakarmaNI eva hi medhAtapaH shabdavAcye, tayoH prakR^itatvAt;netare medhAtapasI, aprakaraNAt;pAN^ktaM hi karma jAyAdisAdhanam; 'ya evaM veda'iti cAnantarameva j~nAnaM prakR^itam;tasmAnna prasiddhayormedhAtapasorAshaN^kA kAryA;ato yAni saptAnnAni j~nAnakarmabhyAM janitavAnpitA tAni prakAshayiShyAma iti vAkyasheShaH //1//

tatra mantrANAmarthastirohitatvAttprAyeNa durvij~neyo bhavatIti tadarthavyAkhyAnAya brAhmaNaM pravartate -




_______________________________________________________________________

START BrhUp 1,5.2

#<yat saptAnnAni medhayA tapasAjanayat piteti |
medhayA hi tapasAjanayat pitaikam asya sAdhAraNam iti |
idam evAsya tat sAdhAraNam annaM yad idam adyate |
sa ya etad upAste na sa pApmano vyAvartate |
mishraM hy etat |
dve devAn abhAjayad iti |
hutaM ca prahutaM ca |
tasmAd devebhyo juhvati ca pra ca juhvati |
atho Ahur darshapUrNamAsAv iti |
tasmAn neShTiyAjukaH syAt |
pashubhya ekaM prAyacchad iti |
tat payaH |
payo hy evAgre manuShyAsh ca pashavash copajIvanti |
tasmAt kumAraM jAtaM ghR^itaM vaivAgre pratilehayanti stanaM vAnudhApayanti |
atha vatsaM jAtam Ahus tR^iNAd iti |
tasmin sarvaM pratiShThitaM yacca prANiti yacca neti |
payasi hIdaM sarvaM pratiShThitaM yacca prANiti yacca na |
tad yad idam AhuH saMvatsaraM payasA juhvad apa punarmR^ityuM jayatIti |
na tathA vidyAt |
yad ahar eva juhoti tad ahaH punarmR^ityum apajayaty evaM vidvAn |
sarvaM hi devebhyo 'nnAdyaM prayacchati |
kasmAt tAni na kShIyante adyamAnAni sarvadeti |
puruSho vA akShitiH |
sa hIdam annaM punaH punar janayate |
yo vaitAm akShitiM vedeti |
puruSho vA akShitiH |
sa hIdam annaM dhiyAdhiyA janayate karmabhiH |
yad dhaitan na kuryAt kShIyeta ha |
so 'nnam atti pratIkeneti |
mukhaM pratIkaM mukhenety etat |
sa devAn apigacchati sa Urjam upajIvatIti prashaMsA || BrhUp_1,5.2 ||>#

__________



BrhUpBh_1,5.2 tatra'yatsaptAnnAni medhayA tapasAjanayatpitA'ityasya kor'tha ucyate? ithi hi shabdenaiva vyAcaShTe prasiddhArthAvadyotakena /
prasiddho hyasya mantrasyArtha ityarthaH /
yadajanayaditi cAnuvAdasvarUpeNa mantreNa prasiddhArthataiva prakAshitA /
ato brAhmaNamavishaN^kyaivAha -'medhayA hi tapasAjanayatpitA'iti? nanu kathaM prasiddhAtAsyArthasya? ityucyate - jAyAdikarmAntAnAM lokaphalasAdhanAnAM pitR^itvaM tAvat pratyakShameva, abhihitaM ca'jAyA me syAt'ityAdinA /
tatra ca daivaM vittaM vidyA karma putrashca phalabhUtAnAM lokAnAM sAdhanaM sraShTR^itvaM pratItyabhihitam, vakShyamANaM ca prasiddhameva;tasmAdyuktaM vaktuM medhayetyAdi /
eShaNA hi phalaviShayA prasiddhaiva ca loke /
eShaNA ca jAyAdItyuktam'etAvAnvai kAmaH'ityanena /
brahmavidyAviShaye ca sarvaikatvAtkAmAnupapatteH /
etenAshAstrIyapraj~nAtapobhyAM svAbhAvikAbhyAM jagatsraShTR^itvamuktameva bhavati;sthAvarAntasya cAniShTaphalasya karmavij~nAnanimittatvAt /
vivakShitastu shAstrIya eva sAdhyasAdhanabhAvo brahmavidyAvidhitsayA tadvairAgyasya vivakShitatvAt /
sarvo hyaM vyaktAvyaktalakShaNaH saMsAro 'suddho 'nityaH sAdhyasAdhanarUpo duHkho 'vidyAviShaya ityetasmAdviraktasya brahmavidyA Arabdhavyeti /
tatrAnnAnAM vibhAgena viniyoga ucyate-'ekamasya sAdhAraNma'iti mantrapadam, tasya vyAkhyAnam'idamevAsya tasmAdhAraNamannam'ityuttkam /
asya bhottkR^isamudAyasya, kiM tat? yadidamadyate bhujyate sarvaiH prANibhirahanyahani, tasmAdhAraNaM sarvabhoktrarthamakalpayatpitA sR^iShTvAnnam /
sa ya etatsAdhAraNaM sarvaprANabhR^itsthitikaraM bhujyamAnamannamupAste tatparo bhavatItyarthaH-- upAsanaM hi nAma tAtparya dR^iShTaM loke'gurumupAste' 'rAjAnamupAste'ityAdau--tasmAccharIrasthityarthannopabhogapradhAnonAdR^iShTArthakarmapradhAna ityarthaH;sa evaM bhUto na pApmano 'dharmadvayAvartate--na vimucyata ityetat /
tathA ca mantravarNaH---"moghamannaMvindate"ityAdiH /
smR^itirapi-"nAtmArtha pAcayedannam" "apradAyaibhyo yo bhUN^kte stena eva saH" "annAde bhrUNahA mArShTi" ityAdiH /
kasmAtpunaH pApmano na vyAvartate? mishraM hyetasmarseShAM hi svaM tadapravibhaktaM yatprANibhirbhujyate /
sarvabhojyatpAdeva yo mukhe prakShipyamANo 'pi grAsaH parasya pIDAkaro dR^ishyate,'mamedaM syAt'iti hi sarveShAM tatrAshA prativadvA /
tasmAnna paramapIDaytvA grasitumapi shakyate /
"duShkR^itaM hi manuShyANAm"ityAdismaraNAcca /
gR^ihiNA vaishvadevAkhyamannaM yadahanyahani nirUpyata iti kecit, tatra, sarvabhottakR^isAdhAraNatvaM vaishvadevAkhyasyAnnasya na sarvaprANabhR^idbhujyamAnAnnavatpratyakSham, nApi'yadidamadyate'iti tadviShayaM vacanamanukUlam /
sarvaprANabhR^idbhapajyamAnAMnAnnAntaHpAtitvAcca vaishvadevAkhyasya yuttakaM shvacANDAlAdyAdhasyAnnasya grahaNam, vaishvadevavyatirekeNApi shvacANDAlAdyAdhAshvadarshanAt, tatra yutkam,'yadidamadyate'iti vacanam /
yadi hi tanna gR^ihyeta, sAdhAraNashabdena pitrAsR^iShTatvAviniyuttkatve tasya prasajyeyAtAm /
iShyate hi tatsR^iShTavaM tadviniyuttkatvaM ya sarvasyAnnajAtasya /
na ca vaishvadevAkhyaM shAstroktaM karma kurvataH pApmano 'vinivR^ittiryuktA, na ca tasya pratiShedho 'sti, na ca matsyabandhanAdikarmavatsvabhAvajugupsitametat, shiShTanirvartyatvAt, akaraNe ca pratyavAyashravaNAt /
itaratra ca pratyavAyopapatteH"ahamannamannamadantamA3Çmi"(tai.u.3 / 10 / 6) iti mantravarNAt /
dve devAnabhAjayat iti mantrapadam, ye dve anne sR^iShTvA devAnabhAjayat /
ke te dve? ityucyate - hutaM ca prahutaM ca /
hutamityagnau havanam, prahutaM hutvA baliharaNam /
yasmAd dve ete anne hutaprahute devAnabhAjayatpitA /
tasmAdetarhyapi gR^ihiNaH kAle dvebhyo(? ) juhvati devebhya idamannamasmAbhirdIyamAnamiti manvAnA juhvati, prajuhvati ca hutvA baliharaNaM ca kurvata ityarthaH /
atho apyanya Ahurdve anne pitrA devebhyaH pratte na hutaprahute, kiM tarhi? darshapUrNamAsAviti /
dvitvashravaNAvisheShAdatyantaprasiddhatvAcca hutaprahute iti prathamaH pakShaH /
yadyapi dvitvaM hutaprahutayoH sambhavati, tathApi shrautayoreva tu darshapUrNamAsayordevAnnatvaM prasiddhataram, mantra prakAshitatvAt /
guNapradhAnaprAptau ca pradhAne prathamatarA avagatiH, darshapUrNamAsayoshca prAdhAnyaM hutaprahutApekShayA /
tasmAttayoreva grahaNaM yuktam'dve devAnabhAjayat'iti /
yasmAddevAtamete pitrA prakÊpte darshapUrNamAsAkhye anne, tasmAttayordevArthatvAvighAtAya neShTiyAjuka iShTiyajanashIlaH, iShTishabdena kila kAmyA iShTayaH, shAtapathIyaM prasiddhiH, tAcchIlyapratyayaprayogAtkAmyeShTiyajanapradhAne na syAdityarthaH /
pashubhya ekaM prAyacchaditi - yatpashubhya  ekaM punastadannam? tatpayaH /
kathaM punaravagamyate pashavo 'syAnnasya svAminaH? ityata Aha - payo hyagre prathamaM yasmAnmanuShyAshca pashavashca payaH evopajIvantIti /
ucitaM hi'tapo tadannam'anyathA kathaM tadevAgre niyamenopajIveyuH? kathamagre tadevopajIvanti? ityucyate - manuShyAshca pashavashca yasmAttenaivAnnena vartante 'dyatve 'pi, yathA pitrA Adau viniyogaH kR^itastathA /
tasmAtkumAraM bAlaM jAtaM ghR^itaM vA traivarNikA jAtakarmaNi jAtarUpasaMyuktaM pratilehayanti pashcAt pAyayanti /
yathAsambhavamanyeShAM stanamevAgre dhApayanti manuShyebhyo 'nyeShAM pashUnAm /
atha vatsaM jAtamAhuH'kiyatpramANo vatsaH'? ityevaM pR^iShTA- santo 'tR^iNAda iti /
nAdyApi tR^iNamatti, atIva bAlaH, payasaivAdyApi vartata ityarthaH /
yaccAgre jAtakarmAdau ghR^itamupajIvanti, yaccetare paya eva, tatsarvathApi paya evopajIvanti;ghR^itasyApi payovikAratvAtpayastvameva kasmAtpunaH saptamaM satpashvannaM caturthatvena vyAkhyAyate? karmasAdhanatvAt /
karma hi payaHsAdhanAshrayaM agnihotrAdi /
tacca karma sAdhanaM vittasAdhyaM vakShyamANasyAnnatrayasya sAdhyasya, yathA darshapUrNamAsau pUrvoktAvanne /
ataH karmapakShatvAt karmaNA saha piNDIkR^ityopadeshaH /
sAdhanatvAvisheShAdarthasambandhAdAnantaryamakAraNamiti cAvyAkhyAne pratipattisaukaryAcca /
sukhaM hi nairantaryeNa vyAkhyAtu shakyante 'nnAni vyAkhyAtAni ca sukhaM pratIyante /
tasminsarvaM pratiShThitaM yacca prANiti yacca netyasya kor'thaH? ityucyate - tasminpashvanne payasi sarvamadhyAtmAdhibhUtAdhidaivalakShaNaM kR^itsnaM jagatpratiShThitaM yacca prANiti prANaveShTAvadyacca na sthAnaraM shailAdi /
tatra hi shabdenaiva prasiddhAvadyotakena vyAkhyAtam /
kAraNatvApapatteH /
kAraNatvaM cAgnihotrAdikarmasamavAyitvam /
agnihotrAdyAhutivipariNAmAtmakaM ca jagatkR^itsnamiti shrutismR^itivAdAH shatasho vyavasthitAH /
ato yuktameva hi shabdena vyAkhyAnam /
yattadbrAhmaNAntareShvidamAhuH - saMvatsaraM payasA juhvadapa punarmR^ityuM jayatIti, saMvatsareNa kila trINi ShaShTishatAnyAhutInAM sapta ca shatAni viMshatishceti yAjuShmatIriShTakA abhisampadyamAnAH saMvatsarasya cAhorAtrANi, saMvatsaramagniM prajApatimApnuvanti;evaM kR^itvA saMvatsaraM juhvadapajayati punaH mR^ityum, itaH pretya deveShu sambhUtaH punarna mriyata ityarthaH /
ityevaM brAhmaNavAdA AhuH, na tathA vidyAnna tathA draShTavyam;yadahareva juhoti tadahaH punarmR^ityumapajayati, na saMvatsarAbhyAsamapekShate /
evaM vidvAnsan, yaduktam - payasi hIdaM sarvaM pratiShThitaM paya AhutivipariNAmAtmakatvAtsarvasyeti, tadekenaivAhvA jagadAtmatvaM pratipadyate;taducyate - apajayati punarmR^ityuM punarmaraNam, sakR^inmR^itvAviddhAJNcharIreNa viyujya sarvAtmA bhavati na punarmaraNAya paricchinnaM sharIraM gR^ihNAtItyarthaH /
kaH punarhetuH sarvAtmAptyA mR^ityumapajayati? ityucyate - sarvaM samastaM hi yasmAddevebhyaH sarvebhyo 'nnAdyamannameva tadAdyaM ca sAyaMprAtarAhutiprakShepeNa prayacchati /
tadyuktaM sarvamAhutimayamAtmAnaM kR^itvA sarvadevAnnarUpeNa sarvairdevairekAtmabhAvaM gatvA sarvadevamayo bhUtvA punarna mriyata iti /
athaitadapyuktaM brAhmaNena -"brahma vai svayambhU tapo 'tapyata tadaikShata na vai tapasyAnantyamasti, hantAhaM bhUteShvAtmAnaM juhavAni bhUtAni cAtmanIti, tatsarveShu bhUteShvAtmAnaM hutvA bhUtAni cAtmani sarveShAM bhUtAnAM shraiShThyaM svArAjyagAdhipatyaM paryet"iti /
kasmAttAni na kShIyante 'dyamAnAni sarvadeti /
yadA pitrA annAni sR^iShTvA sapta pR^ithakpR^ithagbhoktR^ibhiradyagAnAni - tannimittatvAtteShAM sthiteH - sarvadA nairantaryeNa;kR^itakShayopapatteshca yuktasteShAM kShayaH /
na ca tAni kShIyamANAni, jagato 'vibhraShTarUpeNaivAvasthAnadarshanAt /
bhavitavyaM cAkShayakAraNena;tasmAtkasmAtpunastAni na kShIyanta iti prashnaH /
tasyedaM prativacanam  -'puriSho vA akShitiH' /
yathAsau pUrvamannAnAM sraShTAsItpitA medhayA jAyAdisambandhena ca pAN^ktakarmaNA bhoktA ca, tathA yebhyo dattAnyannAni te 'pi teShAmannAnAM bhoktAro 'pi santaH pitara eva, medhayA tapasA ca yato janayanti tAnyannAni /
tadetadabhidhIyate puruSho vai yo 'nnAnAM bhoktA so 'kShitirakShayahetuH /
kathamasyAkShititvam? ityucyate - sa hi yasmAdidaM bhujyamAnaM saptavidhaM kAryakaraNalakShaNaM kriyAphalAtmakaM punaH punarbhUyo bhUyo janayata utpAdayati dhiyA dhiyA tattatkAlabhAvinyA tayA tayA praj~nayA, karmabhishca vAÇmanaHkAyaveShTitaiH yadyadi ha yadyetatsaptavidhamannamuktaM kShaNamAtramapi na kuryAtpraj~nayA karmabhishca, tato vicchidyeta bhujyamAnatvAtsAtatyena kShIyeta ha /
tasmAdyathaivAyaM puruSho bhoktA annAnAM nairantaryeNa, yathApraj~ne yathAkarma ca karotyapi /
tasmAtpuruSho 'kShitiH sAtatyena kartR^itvAt /
tasmAd bhujyamAnAnyapyannAni na kShIyanta ityarthaH /
ataH praj~nAkriyAlakShaNaprabandhArUDhaH sarvo lokaH sAdhyasAdhanalakShaNaH kriyAphalAtmakaH saMhatAnekaprANikarmavAsanAsantAnAvaShTabdhatvAtkShaNiko 'shuddho 'sAro nadIsrotaH pradIpasantAnakalpaH kadalIstambhavadasAraH phenamAyAmarIcyambhaHsvapnAdisamastadAtmagatadR^iShTInAmavikIryamANo nityaH sAravAniva lakShyate /
tadetadvairAgyArthamucyate - dhiyA dhiyA janayate karmabhiryaddhaitanna kuryAtkShIyeta heti - viraktAnAM hyasmAdbrahmavidyA ArabdhavyA caturthapramukheNeti /
yo vaitAmakShitiM vedeti;vakShyamANAnyapi trINyannAnyasminnavasare vyakhyAtAnyeveti kR^itvA teShAM yAthAtmyavij~nAnaphalamupasaMhriyate - yo vA etAm akShitim akShayahetuM yathoktaM veda, puruSho vA akShitiH sa hIdamannaM dhiyA dhiyA janayate karmabhiryaddhaitanna kuryAtkShIyate heti /
so 'nnamatti pratIkenetyasyArtha ucyate - mukhaM mukhyatvaM prAdhAnyamityetat /
prAdhAnyevAnnAnAM pituH puruShasyAkShititvaM yo veda so 'nnamatti nAnnaM prati guNabhUtaH san /
yathAj~no na tathA vidvAnannAnAyAtmabhUtaH, bhoktaiva bhavati, na bhojyatAmApAdyate /
sa devAnapi gacchati sa UrjamupajIvati, devAnapi gacchati devAtmabhAvaM pratipadyate, UrjamamR^itaM copajIvatIti yaduktaM sA prashaMsA, nApUrvArtho 'nyo 'sti //2//

pAN^ktasya karmaNaH phalabhUtAni yAni trINyannApyupakShiptAni tAni kAryatvAdvistIrNaviShayatvAcca pUrvabhyo 'nnebhyaH pR^ithagutkR^iShTAni, teShAM vyAkhyAnArtha uttaro grantha A brAhmaNaparisamApteH /




_______________________________________________________________________

START BrhUp 1,5.3

#<trINy Atmane 'kuruteti:
mano vAcaM prANaM tAny Atmane 'kuruta |
anyatramanA abhUvaM nAdarsham anyatramanA abhUvaM nAshrauSham iti manasA hy eva pashyati manasA shR^iNoti |
kAmaH saMkalpo vicikitsA shraddhAshraddhA dhR^itir adhR^itir hrIr dhIr bhIr ity etat sarvaM mana eva |
tasmAd api pR^iShThata upaspR^iShTo manasA vijAnAti |
yaH kashca shabdo vAg eva sA |
eShA hy antaM AyattaiShA hi na |
prANo 'pAno vyAna udAnaH samAno 'na ity etat sarvaM prANa eva |
etanmayo vA ayam AtmA |
vAÇmayo manomayaH prANamayaH || BrhUp_1,5.3 ||>#

__________



BrhUpBh_1,5.3 trINyAtmane 'kuruteti ko 'syArtha ityucyate - manovAkprANA etAni trINyannAni, tAni mano vAcaM prANaM cAtmane AtmArthamakuruta - kR^itavAn sR^iShTvA Adau pitA /
teShAM saMshaya ityata Aha - asti tAvanmanaH shrotrAdibAhyakaraNavyatiriktam, yata evaM prasiddham - bAhyakaraNaviShayAtmasambandhe satyapyabhimukhIbhUtaM viShayaM na gR^ihNAti,'kiM dR^iShTavAnasIdaM rUpam'? ityukto vadati -'anyatra me gataM mana AsItso 'hamanyatramanA AsaM nAdarsham' /
tathA'idaM shrutavAnasi madIyaM vacaH'ityuktaH'anyatramanA abhUvaM nAshrauShaM na shrutavAnasmi'iti /
tasmAd yasyAsannidhau rUpAdigrahaNasamarthasyApi satashcakShurAdeH svasvaviShayasambandhe rUpAshabdAdij~nAnaM na bhavati, yasya ca bhAve bhavati, tadanyadasti mano nAmAntaHkaraNaM sarvakAraNaviShayayogi ityavagabhyate /
tasmAtsarvo hi lokAM manasA hyeva pashyati manasA shR^iNoti, tadvayagratve darshanAdyabhAvAt /
astitve sidve manasaH svarUpArthamidamucyatekAmaH strIcyatikarAbhIlAShAdiH, saMkalpaH pratyupasthitavipayavikalpanaM shuklanIlAdibhedena, vicikitsA saMshayaj~nAnam, shradvA adR^iShTArtheShu karmasvAstikyavudvidaivayAdipu ca, ashradvA tadviparItA vudviH, dhR^itirdhAraNaM dehAdyavasAde uttambhan, adhR^itistadviparyayaH, hrIrlajjA, dhIH praj~nA, bhIrbhayma, ityetadevamAdikaM sarvaM mana eva;manaso 'ntaHkaraNasya rUpANyetAni /
mano 'stitvaM pratyanyacca kAraNamucyate-tasmAnmano nAmAstayantaH karaNam, yasmAccakShuSho hyagocare pR^iShThapto 'pyupaspR^iShThaH kenicid hastasyAyaM sparsho jAnerayamiti vivekena pratipadyate /
yadi vivekakR^inmano nAma nAsti tarhi tvaÇmAtreNa kuto vivekapratipattiH syAt? tanmanaH /
asti tAvanmanaH, svarUpaM ca tasyApAdhigatam /
trINyannAnIha phalabhUtAni karmaNAM manovAkprANAkhyAni adhpAtmamadhibhUtamadhidaivaM ca vyAcikhyAsitAni /
tatra AdhyAtmikAnAM vAÇmanaH prANAnAM mano vyAkhyAtam /
athedArnIvAgvattkavyetyAraMmaH- yaH kashca loke shabdo dhavanistAlvAdivyaN^gyaH prANibhirvarNAdilakShaNa itaro vA vAditramedhAdinimittaH sarvo dhvanirvAgeva sA /
idaM tAvadvAcaH svarUpamuttkam? atha tasyAH kAryamucyate-eShA vAgghi yasmAdantamabhidheyAvasAnamabhidheyanirNayamAyattAnugatA /
eShA punaH svayaM nAbhidheyavatprakAshyA abhidheyaprakAshikaiv prakAshAtmakatvAt pradIpAdivat /
na hi pradIpAdiprakAshaH prakAshAntareNa prakAshyate, tadvadvAkprakAshikaiva svayaM na  prakAshyetyanavasthAM shrutiH pariharati - eShA hi na prakAshyA /
prakAshakatvameva vAcaH kAryamityarthaH /
atha prANa ucyate - prANo mukhanAsikAsaJNcAryA hR^idayavR^ittiHpraNayanAtprANaH apanayanAnmUtrapurIShAderapAnano 'dhovR^ittirAnAbhisthAnaH;vyAnano vyAyamanakarmA vyAnaH prANApAnayoH sandhirvIryavatkarmahetushca;udAna utkarShordhvagamanAdiheturApAdatalamastakasthAna UrdhvavR^ittiH, samAnaH samaM nayanAd bhuktasya pItasya ca koShThasthAno 'nnapaktA, ana ityeShAM vR^ittivisheShANAM sAmAnyabhUtA sAmAnyadehaceShTAbhisambandhinI vR^ittiH, evaM yathoktaM prANAdivR^ittijAtametatsarvaM prANa eva /
prANa ithi vR^ittimAnAdhyAtmiko 'na uktaH /
karma cAsya vR^ittibhedapradarshanenaiva vyAkhyAtam /
vyAkhyAtAnyAdhyAtmikAni manovAkprANAkhyAnyannAni /
etanmaya etadvikAraH prAjApatyairetairvAÇmanaH prANairArabdhaH /
ko 'sau? athaM kAryakaraNasaN^ghAta AtmA piNDa AtmasvarUpatvenAbhimato 'vivekibhiH /
avisheSheNaitanmaya ityuktasya visheSheNa vAÇmayo manomayaH prANamaya iti sphuTIkaraNam //3//

teShAmeva prAjApatyAnAmannAnAmAdhibhautiko vistAro 'bhidhIyate




_______________________________________________________________________

START BrhUp 1,5.4

#<trayo lokA eta eva |
vAg evAyaM loko mano 'ntarikShalokaH prANo 'sau lokaH || BrhUp_1,5.4 ||>#

__________



BrhUpBh_1,5.4 traya lokA eta eva vAgevAyaM loko mano 'ntarikShalokaH, prANo 'sau lokaH //4//



tathA - 




_______________________________________________________________________

START BrhUp 1,5.5-7

#<trayo vedA eta eva |
vAg evargvedo mano yajurvedaH prANaH sAmavedaH || BrhUp_1,5.5 ||>#


#<devA pitaro manuShyA eta eva |
vAg eva devA manaH pitaraH, prANo mAnuShyAH || BrhUp_1,5.6 ||>#

#<pitA mAtA prajaita eva |
mana eva pitA vAÇ mAtA prANaH prajA || BrhUp_1,5.7 ||>#

__________



BrhUpBh_1,5.5-7 trayo vedA ityAdIni vAkyAni R^ijvarthAni //5-7//




_______________________________________________________________________

START BrhUp 1,5.8

#<vij~nAtaM vijij~nAsyam avij~nAtam eta eva |
yat kiJNca vij~nAtaM vAcas tad rUpam |
vAg ghi vij~nAtA |
vAg enaM tad bhUtvAvati || BrhUp_1,5.8 ||>#

__________



BrhUpBh_1,5.8 vij~nAtaM vijij~nAsyamavij~nAtameta eva /
tatra visheShaH - yatkiJNca vij~nAtaM vispaShTaM j~nAtaM vAcastadrUpam /
tatra svayameva hetunAha - vAgdhi vij~nAtA prakAshAtmakatvAt /
kathamavij~nAtA bhaved yAnyAnapi vij~nApayadi"vAcaiva samrADbandhuH praj~nAyate"(4 / 1 / 2) iti hi vakShyati /
vAgvisheShavida idaM phalamucyate - vAgevainaM yathoktavAgvibhUtividaM tadvij~nAtaM bhUtvA avati pAlayati, vij~nAtarUpeNevAsyAnnaM bhojyatAM pratipadyata ityarthaH //8//



tathA -




_______________________________________________________________________

START BrhUp 1,5.9

#<yat kiJNca vijij~nAsyaM manasas tad rUpam |
mano hi vijij~nAsyam |
mana enaM tad bhUtvAvati || BrhUp_1,5.9 ||>#

__________



BrhUpBh_1,5.9 yatkiJNca vijij~nAsyam, vispaShTaM j~nAtumiShTaM vijij~nAsyam, tatsarvaM manaso rUpam;mano hi yasmAsyam /
pUrvamanmanovibhUtividaH phalam - mana enaM tadvijij~nAsyaM bhUtvA avati vijij~nAsyasvarUpeNaivAnnatvamApadyate //9//



tathA -



_______________________________________________________________________

START BrhUp 1,5.10

#<yat kiJNcAvij~nAtaM prANasya tad rUpam |
prANo hy avij~nAtaH |
prANa enaM tad bhUtvAvati || BrhUp_1,5.10 ||>#

__________



BrhUpBh_1,5.10 yatkiJNcAvij~nAtaM vij~nAnAgocaraM na ca sandihyamAnam, prANasya tadrUpam prANo hyavij~nAto 'niruktashruteH /
vij~nAtavijij~nAsyAvij~nAtabhedena vAÇmanaHprANavibhAge sthite trayo lokA ityAdayo vAcanikA eva /
sarvatra vij~nAtAdirUpadarshanAdvacanAdeva niyamaH smartavyaH /
prANa enaM tadbhUtvA avati - avij~nAtarUpeNaivAsya prANo 'nnaM bhavatItyarthaH /
shiShyaputrAdibhiH sandihyamAnAvij~nAtopakArA apyAcAryapitrAdayA dR^ishyante;tathA manaHprANayorapi sandihyamAnAvij~nAtayorannatvopapattiH //10//



vyAkhyAto vAÇmanaHprANAnAmAdhibhautiko vistAraH /
athAyamAdhidaivikArya ArambhaH -




_______________________________________________________________________

START BrhUp 1,5.11

#<tasyai vAcaH pR^ithivI sharIram |
jyotIrUpam ayam agniH |
tad yAvaty eva vAk tAvatI pR^ithivI tAvAn ayam agniH || BrhUp_1,5.11 ||>#

__________



BrhUpBh_1,5.11 tasyai tasyAH vAcaH prajApaterannatvena prastutAyAH pR^ithivI sharIraM brahma AdhAraH, jyotIrUpaM prakAshAtmakaM karaNaM cAdheyaM prakAshaH, tadubhayaM pR^ithivyagni vAgeva prajApateH /
tattatra yAvatyeva yAvatparimANaiva adhyAtmAdhibhUtabhedabhinnA satI vAgbhavati, tatra sarvatra AdhAratvena pR^ithivI vyavasthitA, tAvatyeva bhavati kAryabhUtA;tAvAnayamagniH, AdheyaH karaNarUpo jyotirUpeNa pR^ithivImanupraviShTastAvAneva bhavati /
samAnamuttaram //11//




_______________________________________________________________________

START BrhUp 1,5.12

#<athaitasya manaso dyauH sharIram |
jyotIrUpam asAv AdityaH |
tad yAvad eva manas tAvatI dyaus tAvAn asAv AdityaH |
tau mithunaM samaitAm |
tataH prANo 'jAyata |
sa indraH |
sa eSho 'sapatnaH |
dvitIyo vai sapatnaH |
nAsya sapatno bhavati ya evaM veda || BrhUp_1,5.12 ||>#

__________



BrhUpBh_1,5.12 athaitasya prAjApatyAnnoktasyaiva manaso dyaurdyulokaH sharIraM kAryamAdhAraH, jyotIrUpaM karaNamAdheyo 'sAvAdityaH /
tattatra yAvatparimANameva adhyAtmamadhibhUtaM vA manastAvatI tAvadvistArA tAvatparimANA manaso jyotIrUpasya karaNasya AdhAratvena vyavasthitA dyauH, tAvAnasAvAdityo jyotIrUpaM karaNamAdheyam /
tAvavagnyAdityau vAÇmanase Adhidaivike bhAtApitarau, mithunaM maithunyamitaretarasaMsarga samaitAM samagacchetAm /
'manasA Adityena prabhUtaM pitrA, vAcAgninA mAtrA prakAshitaM karma kariShyAmi'iti, antarA rodasyoH /
tatastayoreva saN^gamanAtprANo vAyuraj~nAyata parispandAya karmaNe /
yo jAtaH sa indraH parameshvaraH, na kevalamindra evAsapatno 'vidyamAnaH sapatno yasya;kaH punaH sapatnano nAma? dvitIyo vai pratipakShatvenopagataH sa dvitIyaH sapatna ityucyate /
tena dvitIyatve 'pi sati vAÇmanase na sapatnatvaM bhajete, prANaM prati guNabhAvopagate eva hi te adhyAtmamiva /
tatra prAsaN^gikAsapatnavij~nAnaphalamidam - nAsyaviduShaHsapatnaH pratipakSho bhavati, ya evaM yathoktaM prANamasapatnaM veda //12//




_______________________________________________________________________

START BrhUp 1,5.13

#<athaitasya prANasyApaH sharIram |
jyotIrUpam asau candraH |
tad yAvAn eva prANas tAvatya Apas tAvAn asau candraH |
ta ete sarva eva samAH sarve 'nantAH |
sa yo haitAn antavata upAste 'ntavantaM sa lokaM jayati |
atha yo haitAn anantAn upAste 'nantaM sa lokaM jayati || BrhUp_1,5.13 ||>#

__________



BrhUpBh_1,5.13 athaitasya prakR^itasya prajApatyAnnasya prANamasya, na prajoktasyAntaranirdiShTasya, ApaH sharIraM kAryaM karaNAdhAraH, pUrvavajjayotIrUpamasau candraH /
tatrayAvaneva prANo yAvatparimANo 'dhyAtmAdibhedeShu, tAvadvyAptimatya ApaH tAvatparimANAH, tAvAnasau candro 'bAdheyastAsvapsvanupraviShTaH karaNabhUto 'dhyAtmamadhibhUtaM ca tAvadvyAptimAneva /
tAnyetAni pitrA pAN^ktena karmaNA sR^iShTAni trINyannAni vAÇmanaHprANAkhyAni /
adhyAtmamadhibhUtaM ca jagatsamastametairvyAptam, naitebhyo 'nyadatiriktaM kiJNcidasti kAryAtmakaM karaNAtmakaM vA /
samastAni tvetAni prajApatiH /
ta ete vAÇmanaHprANAH sarve eva samAstulyA vyAptimanto yAvatprANigocaraM sAdhyAtmAdhibhUtaM vyApya vyavasthitAH /
ata evAnantA yAvatsaMsArabhAvinano hi te /
na hi kAryakaraNapratyAkhyAnena saMsAro 'vagamyate /
kAryakaraNAtmakA hi ta ityuktam /
sa yaH kashcid haitAnprajApaterAtmabhUtAnantavataHparicchinnAnadhyAtmarUpeNa vA adhibhUtarUpeNa vA adhibhUtarUpeNa vopAste, sa ca tadupAsanAnurUpameva phalamantavantaM lokaM jayati, paricchinna eva jAyate naiteShAmAtmabhUto bhavatItyarthaH /
atha punaryo haitAnanantAnsarvAtmakAnsarvaprANyAtmabhUtAn aparicchinnAnupAste so 'ntameva lokaM jayati //13//



pitA pAN^ktena karmaNA saptAnnAni sR^iShTvA trINyannAnyAtmArthaN^karodityuktam /
tAnyetAni /
pAN^ktakarmaphalabhUtAni vyAkhyAtAni /
tatra kathaM punaH pAN^ktatAvagamyate, vittakarmaNamorapi tatra sambhavAt /
tatra pR^ithivyagnI mAtA, divAdityau pitA /
yo 'pyamanayorantarA prANaH, sa prajeti vyAkhyAtam /
tatra vittakarmaNI sambhAvayitavye ityArambhaH -




_______________________________________________________________________

START BrhUp 1,5.14

#<sa eSha saMvatsaraH prajApatiSh ShoDashakalaH |
tasya rAtraya eva paJNcadasha kalA |
dhruvaivAsya ShoDashI kalA |
sa rAtribhir evA ca pUryate 'pa ca kShIyate |
so 'mAvAsyAM rAtrim etayA ShoDashyA kalayA sarvam idaM prANabhR^id anupravishya tataH prAtar jAyate |
tasmAd etAM rAtriM prANabhR^itaH prANaM na vicchindyAd api kR^ikalAsasyaitasyA eva devatAyA apacityai || BrhUp_1,5.14 ||>#

__________



BrhUpBh_1,5.14 'sa eShaH saMvatsaraH' -yo 'yaM tryannAtmA prajApatiH prakR^itaH, sa eSha saMvatsarAtmanA visheShato nirdishyate /
ShoDashakalaH ShoDasha kalA avayavA asya so 'yaM ShoDashakalaH saMvatsaraH saMvatsarAtmAkAlarUpaH /
tasya ca kAlAtmanaH prajApateH rAtraya evAhorAtrANi, tithaya ityarthaH, paJNcadasha kalAH /
dhruvaiva nityaiva vyavasthitA asya prajApateH ShoDashI ShoDashAnAM pUraNI kalA /
sa rAtribhireva tithibhiH kaloktAbhirApUryate cApakShIyate ca /
pratipadAdyAbhirhi candramAH prajApatiH shuklapakSha ApUryate kalAbhirupacIyamAnAbhirvardhate yAvatsampUrNamaNDalaH paurNamAsyAm /
tAbhirevApacIyamAnAbhiH kalAbhirapakShIyate kR^iShNapakShe yAvad dhruvaikA kalA vyavasthitA amAvAsyAm /
sa prajApatiH kalAtmA amAvAsyAmamAvAsyAyAM rAtriMrAtrau yA vyavasthitA dhruvA kaloktA etayA ShoDashyA kalayA sarvamidaM prANabhR^itprANijAtamanupravishya yadapaH pibati yaccaupadhIrashnAti tatsarvameva oShadhyAtmanA sarvaM vyApyAmAvAsyAM rAtrimavasthAya tato 'paredyuH prAtarj~nAyate dvitIyayA kalayA saMyuktaH /
evaM pAN^ktAtmako 'sau prajApatiH /
divAdityau manaH pitA;pR^ithivyagno vAgj~nAyA mAtA;tayoshca prANaH prajA /
cAndramasyastithayaH kalA vittam, upacayApacayadharmitvAdvittavat /
tAsAM ca kalAnAM kAlAvayavAnAM jagatpariNAmahetutvaM karma /
evameSha kR^itsnaH prajApatiH"jAyA me syAdatha prajAyeyAtha vittaM me syAdatha karma kurvIya" (bR^i.u.1 / 4 / 17) ityeShaNAnurUpa eva pAN^ktasya karmaNaH phalabhUtaH saMvR^ittaH /
kAraNAnuvidhAyi hi kAryamiti loke 'pi sthitiH /
yasmAdeSha candra etAM rAtriM sarvaprANijAtamanupraviShTo dhruvayA kalayA vartate, tasmAddhetoretAmamAvAsyAM rAtriM prANabhR^itaH prANinaH prANaM na vicchindyAtprANinaM na pramApayedityetat, api kR^ikalAsasya /
kR^ikalAso hi pApAtmA svabhAvenaiva hiMsyate prANibhirdR^iShTo 'pyamaN^gala iti kR^itvA /
bADhaM pratiShiddhA, tathApi nAmAvAsyAyA anyatra pratiprasavArthaM vacanaM hiMsAyAH kR^ikalAsaviShaye vA, kiM tarhi? etasyAH somadevatAyA apacityai pUjArtham //14//




_______________________________________________________________________

START BrhUp 1,5.15

#<yo vai sa saMvatsaraH prajApatiH ShoDashakAlo 'yam eva sa yo 'yam evaMvit puruShaH |
tasya vittam eva paJNcadasha kalAH |
AtmaivAsya ShoDashI kalA |
sa vittenaivA ca pUryate 'pa ca kShIyate |
tad etan nabhyaM yad ayam AtmA |
pradhir vittam |
tasmAd yady api sarvajyAniM jIyata AtmanA cej jIvati pradhinAgAd ity evAhuH || BrhUp_1,5.15 ||>#

__________



BrhUpBh_1,5.15 yo vai parokShAbhihitaH saMvatsaraH prajApatiH ShoDashakalaH sa naivAtyantaM parokSho mantavyaH, yasmAdayameva sa pratyakSha upalabhyate /
ko 'sAvayam? yo yathektaM tryannAtmakaM prajApatimAtmabhUtaM vetti sa evaMvitpuruShaH /
kena sAmAnyena prajApatiriti taducyate - tasyaivaMvidaH puruShasya gavAdi vittameva paJNcadasha kalA upacayApacayadharmitvAt;tadvittasAdhyaM ca karma /
tasya kR^itsnatAyai Atmaiva piNDa evAsya viduShaH ShoDashI kalA dhruvasthAnIyA /
sa candravadvittenaivApUryate cApakShIyate ca - tadetalloke prasiddham /
tadetannabhyam, nAbhyai hitaM nabhyaM nAbhiM vA arhatIti /
kiM tat? yadayaM yo 'yamAtmA piNDaH /
pradhirvittaM parivArasthAnIyaM bAhyaM cakrasyevAranemyAdi /
tasmAdyadyapi sarvajyAniM sarvasvApaharaNaM jIyate hIyate glAniM prApnoti, AtmanA cakranAbhisthAnIyena cedyadi jIvati pradhinA bAhyena parivAreNAyamagAtkShINo 'yaM yathA cakramaranemivimuktamevamAhuH /
jIvaMshced aranemisthAnIyena vittena punarupacIyata ityabhiprAyaH //15//



evaM pAN^ktena daivavittavidyAsaMyuktena karmaNA tryannAtmakaH prajApatirbhavatIti vyAkhyAtam /
anantaraM ca jAyAdivittaM parivArasthAnIyamityuktam /
tatra putrakarmAparavidyAnAM lokaprAptisAdhanatvamAtraM sAmAnyenAvagatam, na putrAdInA lokaprAptiphalaM prati visheShasambandhaniyamaH /
so 'yaM putrAdInAM sAdhanAnAM sAdhyavisheShasambandho vaktavya ityuttarakaNDikA praNIyate -




_______________________________________________________________________

START BrhUp 1,5.16

#<atha trayo vAva lokA manuShyalokaH pitR^iloko devaloka iti |
so 'yaM manuShyalokaH putreNaiva jayyo nAnyena karmaNA |
karmaNA pitR^ilokaH |
vidyayA devalokaH |
devaloko vai lokAnAM shreShThaH |
tasmAd vidyAM prashaMsanti || BrhUp_1,5.16 ||>#

__________



BrhUpBh_1,5.16 atheti vAkyopanyAsArthaH /
trayaH, vAvetyavadhAraNArthaH /
traya eva shAstroktasAdhanArhA lokAH, na nyUnA nAdhikA vA /
ke te? ityucyate - manuShyalokaH pitR^iloko deloka iti /
teShAM so 'yaM manuShyalokaH putreNaiva sAdhanena jayyo jetavyaH sAdhyaH - yathA ca putreNa jetavyastathottaratra vakShyAmaH, - nAnyena karmaNA, vidyayA veti vAkyasheShaH /
karmaNA agnihotrAdilakShaNena kevalena pitR^iloko jetavyo na putreNa nApi vidyayA /
vidyayA devaloko na putreNa nApi karmaNA /
devaloko vai lokAnAM trayANAM shreShThaH prashasyatamaH /
tasmAttatsAdhanatvAdvidyAM prashaMsanti //16//



evaM sAdhyalokatrayaphalabhedena viniyuktAni putrakarmavidyAkhyAni trINi sAdhanAni /
jAyA tu putrakarmArthatvAnna pR^ithaksAdhanamiti pR^ithaÇnAbhihitA /
vittaM ca karmasAdhanatvAnna pR^ithaksAdhanam /
vidyAkarmaNorlokajayahetutvaM svAtmapratilAbhenaiva bhavatIti prasiddham /
putrasya tvakriyAtmakatvAtkena prakAreNa lokajayahetutvamiti na j~nAyate /
atastadvaktavyamityathAnantaramArabhyate -




_______________________________________________________________________

START BrhUp 1,5.17

#<athAtaH samprattiH |
yadA praiShyan manyate 'tha putram Aha -- tvaM brahma tvaM yaj~nas tvaM loka iti |
sa putraH pratyAhAhaM brahmAhaM yaj~no 'ham loka iti |
yad vai kiJNcAnUktaM tasya sarvasya brahmety ekatA |
ye vai ke ca yaj~nAs teShAM sarveShAM yaj~na ity ekatA |
ye vai ke ca lokAs teShAM sarveShAM loka ity ekatA |
etAvad vA idaM sarvam |
etan mA sarvaM sann ayam ito bhunajad iti |
tasmAt putram anushiShTaM lokyam AhuH |
tasmAd enam anushAsati |
sa yadaivaMvid asmAl lokAt praity athaibhir eva prANaiH saha putram Avishati |
sa yady anena kiJNcid akShNayA kR^itaM bhavati tasmAd enaM sarvasmAt putro muJNcati tasmAt putro nAma |
sa putreNaivAsmil loke pratitiShThati |
athainam ete devAH prANA amR^itA Avishanti || BrhUp_1,5.17 ||>#

__________



BrhUpBh_1,5.17 sampratiH sampradAnam;samprattiriti vakShyamANasya karmaNo nAmadheyam /
putro hi svAtmavyApArasampradAnaM karotyanena prakAreNa pitA, tena samprattisaMj~nakamidaM karma /
tatkasminkAle kartavyam? ityAha - sa pitA yadA yasmin kAle praiShyan mariShyan mariShyAmItyapariShTAdidarshanena manyate, atha tadA putramAhUyAha - tvaM brahma tvaM yaj~nastvaM loka iti /
sa evamuktaH putraH pratyAha;sa tu pUrvamevAnushiShTo jAnAti mayaitatkartavyamiti, tenAha - ahaM brahmAhaM yaj~no 'haM loka ithi /
etadvAkyatrayam /
etasyArthastirohita iti manvAnA shrutirvyAkhyAnAya pravartate /
yadvai kiJNca yatkiJNcAvashiShTamanUktamadhItamanadhItaM ca, tasya sarvasyaiva brahmetyetasminpade ekatA ekatvam yo 'dhyayanavyApAro mama kartavya AsIdetAvantaM kAlaM vedaviShayaH, sa ita UrdhvaM tvaM brahma tvatkartR^iko 'stvityarthaH /
tathA ye vai ke ca yaj~nA anuShTheyAH santo mayA anuShThitAshcAnanuShThitAshca, teShAM sarveShAM yaj~na ityetasminpade ekataikatvam, matkartR^ikA yaj~nA ya Asan, te ita UrdhvaM tvaM yaj~naH - tvatkartR^ikA bhavantvityarthaH /
ye vai ke ca lokA mayA jetavyAH santo jitA ajitAshca, teShAM sarveShAM loka ityetasminpade ekatA /
ita UrdhvaM mayAdhyayanayaj~nalokajayakartavyakratustvayi samarpitaH, ahaM tu mukto 'smi kartavyatAbandhanaviShayAtkratoH /
sa ca sarvaM tathaiva pratipannavAnputro 'nushiShTatvAt /
tatremaM piturabhiprAyaM manvAnA AcaShTa shrutiH - etAvadetatparimANaM vai idaM sarvaM yadgR^ihiNA kartavyam, yaduta vedA adhyetavyAH, yaj~nA yaShTavyAH, lokAshca jetavyAH /
etanmA sarvaM sannayam - sarvaM hImaM bhAraM madadhInaM matto 'pacchidya Atamani nidhAya, ito 'smAllokAnmA mAm abhunajatpAlayiShyatIti /
ÊDarthe laÇ, chandasi kAlaniyamAbhAvAt /
yasmAdevaM sampannaH putraH pitaram asmAllokAtkartavyatAbandhanato mocayiShyati, tasmAtputramanushiShTaM lokyaM lokahitaM piturAhurbrAhmaNAH /
ata eva hyenaM putramanushAsati, lokyo 'yaM naH syAditi, pitaraH /
sa pitA yadA yasminkAle evaMvitputrasamarpitakartavyatAkratuH, asmAllokAtpaiti mriyate, atha tadaibhireva prakR^itairvAÇmanaHprANaiH putramAvishati putraM vyApnoti /
adhyAtmaparicchedahetvapagamAt piturvAÇmanaHprANAHsvena Adhidaivikena rUpeNa pR^ithivyagnyAdyAtmanA bhinnaghaTapradIpaprakAshavatsarvamAvishanti /
taiH prANaiH saha pitAtyAvishati, vAÇmanaHprANAtmabhAvitvAtpituH /
ahamasmyanantA vAÇmanaHprANA adhyAtmAdibhedavistArA ityevaM bhAvito hi pitA /
tasmAttatprANAnuvR^ittitvaM piturbhavatIti yuktamuktam - ebhireva prANaiH saha putramAvishatIt;sarveShAM hyasAvAtmA bhavati putrasya ca /
etaduktaM bhavati - yasya piturevamanushiShTaH putro bhavati so 'sminneva loke vartate putrarUpeNa, naiva mR^ito mantavya ityarthaH /
tathA ca shrutyantare -"so 'syAyamitara AtmA puNyebhyaH karmabhyaH pratidhIyate"(ai.u.4 / 4) iti /
athedAnIM putranirvacanamAha - sa putro yadi kadAcidanena pitrA akShNyA koNacchidrato 'ntarA akR^itaM bhavati kartavyam, tasmAt, kartavyatArUpAtpitrA akR^itAt sarvasmAllokaprAptipratibandharUpAtputro muJNcati mocayati tatsarvaM svayamanutiShThanpUrayitvA /
tasmAtpUraNena trAyate sa pitaraM yasmAttasmAtputro nAma /
idaM tatputrasya putratvaM yatpitushchidraM pUrayitvA trAyate /
sa pitaivaMvidhena putreNa mR^ito 'pi sannamR^ito 'sminneva loke pratitiShThati, evamasau pitA putreNemaM manuShyalokaM jayati /
na tathA vidyAkarmabhyAM devalokapitR^ilokau svarUpalAbhasattAmAtreNa;na hi vidyAkarmaNI svarUpalAbhavyatirekeNa putravadvyApArAntarApekShayA lokajayahetutvaM pratipadyete /
atha kR^itasamprattikaM pitaramenamete vAgAdayaH prANA daivA hairaNyagarbhA amR^itA amaraNadharmANa Avishanti kathamiti vakShyati pR^ithivyai cainamityAdi /
evaM putrakarmAparavidyAnAM manuShyalokapitR^ilokadeva lokasAdhyArthatA pradarshitA shrutyA svayameva /
atra kecidvAvadUktAH shrutyuktavisheShaviniyogopasahAreNa ca /
tasmAdR^iNashrutiravidvadviShayA na paramAtmavidviShayeti siddham /
vakShyati ca  -"kariShyAmo yeShAM no 'yamAtmAyaM lokaH" (4 / 4 / 22) iti /
kecittu pitR^ilokadevalokajayo 'pi pitR^ilokadevalokAbhyAM vyAvR^ittireva;tasmAtputrakarmAparavidyAbhiH samucityAnuShThitAbhistribhya etebhyo lokebhyo vyAvR^ittaH paramAtmavij~nAnena mokShamadhigacchatIti paramparayA mokShArthAnyeva putrAdisAdhanAnIcchanti /
teShAmapi mukhApidhAnAyeyameva shrutiruttarA kR^itasamprattikasya putriNaH karmiNaH tryannAtmavidyAvidaH, phalapradarshanAya pravR^ittA /
na cedameva phalaM mokShaphalamiti shakyaM, vaktum, tryannasambandhAt, medhAtapaHkAryatvAccAnnAnAm,'punaH punarjanayate'iti darshanAt; 'yaddhaitanna kuryAtkShIyeta ha'iti ca kShayashravaNAt /
sharIraM jyotIrUpamiti ca kAryakaraNatvopapatteH /
'trayaM vA idam'iti ca nAmarUpakarmAtmakatvenopasaMhArAt /
na cedameva sAdhanatrayaM saMhataM satkasyacinmokShArthaM kasyacit tryannAtmaphalamityasmAdeva vAkyAdavagantu  shakyam, putrAdisAdhanAnAM tryannAtmaphaladarshanenaivopakShINatvAd vAkyasya /




_______________________________________________________________________

START BrhUp 1,5.18

#<pR^ithivyai cainam agnesh ca daivI vAg Avishati |
sA vai daivI vAg yayA yad yad eva vadati tat tad bhavati || BrhUp_1,5.18 ||>#

__________



BrhUpBh_1,5.18 pR^ithivyai pR^ithivyAH ca enam agneshca daivI adhidaivAtmikA vAgenaM kR^itasamprattikamAvishati /
sarveShAM hi vAca upAdAnabhUtA daivI vAkpR^ithivyagnilakShaNA, sA hyAdhyAtmikAsaN^gAdidoShairniruddhA /
viduShastaddoShApagame AvaraNabhaN^ga ivodakapradIpaprakAshavacca vyApnoti /
tadetaducyat - pR^ithivyA agneshcainaM daivI vAgAvishatIti /
sA ca daivI vAganR^itAdidoSharahitA shuddhA, yayA vAcA daivyA yadyadeva Atmane parasmai vA vadati tattadA bhavati, amoghA apratibaddhA asya vAgbhavatItyarthaH //18//



tathA -



_______________________________________________________________________

START BrhUp 1,5.19

#<divash cainam AdityAc ca daivaM mana Avishati |
tad vai daivaM mano yenAnandy eva bhavaty atho na shocati || BrhUp_1,5.19 ||>#

__________



BrhUpBh_1,5.19 divashcainamAdityAcca daivaM mana Avishati - tacca daivaM manaH;svabhAvanirmalatvAt;yena manasA asau Anandyeva bhavati sukhyeva bhavati;atho api na shocati, shokAdinimittAsaMyogAti //19//



tathA -




_______________________________________________________________________

START BrhUp 1,5.20

#<adbhyash cainaM candramasash ca daivaH prANa Avishati |
sa vai daivaH prANo yaH saMcaraMsh cAsaMcaraMsh ca na vyathate 'tho na riShyati |
sa eSha evaMvit sarveShAM bhUtAnAm AtmA bhavati |
yathaiShA devataivaM saH |
yathaitAM devatAM sarvANi bhUtAny avanty evaM haivaMvidaM sarvANi bhUtAny avanti |
yad u kiJNcemAH prajAH shocanty amaivAsAM tad bhavati |
puNyam evAmuM gacchati |
na ha vai devAn pApaM gacchati || BrhUp_1,5.20 ||>#

__________



BrhUpBh_1,5.20 adbhayashcainaM candramasashca daivaH prANa Avishati /
sa vai daivaH prANaH kiMllakShaNaH? ityucyate-yaH saJNcaran prANibhedeShva saJNcaransamaShTivya ShTirUpeNa--athavA saJNcarana jaN^gameShu asaJNcaransthAvareShu, na vyathate na duHkhanimittena bhayena yuDyate /
athAM api na riShyati na vinashyati na hiMsAmApadyate /
saH--yo yathoktamevaM vetti vyannAtmadarshanaM saH-sarveShAM bhUtAnAM prANo bhavati, sarveShAM bhUtAnAM mano bhavati, sarveShAM bhUtAnAM vAgbhavati-ityevaM sarvAbhUtAtmatayA sarvaj~no bhavatItyarthaH;sarvakR^icca /
tathaipA pUrvasidvA hiraNyagarbhadevatA evameva nAsya sarvaj~natve sarvakR^ittave vA kkacitpratighAtaH /
sa iti dArShTAntikanirdeshaH /
kiJNca yathaitAMd diraNyagarbhadevatAmijyAdibhiH sarvANi bhUtAnyavanti pAlayanti pUjyanti, evaM ha evaMvidaM sarvANi bhUtAnyavanti-ijyAdilakShaNAM pUjAM satataM prayapaJNjata ityarthaH /
athedamAshaN^kayate-sarvaprANinAmAtmA bhavatItyuttkam, tasya ca sarvaprANikAryakaraNAtmatve sarvaprANisukhaduHkhaiH sambadhyeteti /
tanna, aparicchinnabudvitvAt paricchinnAtmabudvInAM hyAkroshAdau duHkhasambandho dR^iShTaH- anenAhamAkruShTa iti /
asya tu sarvAtmano ya Akrushyate yashcAkroshati yatorAtmatvabudvivisheShAbhAvAnna tannimittaM duHkhamupapadyate /
maraNaduHkhavacca nimittAbhAvAt yathA hi kasmiMshcinmR^ite kasyacid duHkhamutpadyate-mamAsauputrobhrAtAceti, putrAdinimittam;tannimittAbhAve tanmaraNadarshino 'pi naiva duHkhamupajAyate, tatheshvarasyApyaparicchinnAtmano mamatavatAdiduHkhanimittamidhyAj~nAnAdidopAbhAvAnnaiva duHkhamupajAyate /
tadetaducyate-yadu kiJNcayat kiJNca imAH prajAH shocantyamaiva sahaiva prajAbhistacchokAdinimittaM duHkhaM saMyuktaM bhavatyAsAM prajAnAM paricchinnabudvijanitatvAt /
sarvAtmanastu kena saha kiM saMyukta bhavedviyukta vA? amuM tu prAjApatye pade vartamAnaM puNyameva shubhamevaphalamabhipretaM puNyamiti-niratishayaM hi tena puNyaM kR^itam;tena tatphalameva gacchati /
na ha vai devAnpApaM gacchati, pApaphalasyAvasarAbhAvAt pApaphalaM duHkha na gacchatItyathaH //20//



'ta ete sarva eva samAH sarve 'nantAH'ityavisheSheNa vAÇmanaHprANAnAmupAsanamuktam, nAnyatamagato vesheSha uktaH /
kimevameva pratipattavyam? kiM vA vicAryamANe kashcidvisheSho vratamupAsanaM prati pratitapattuM shakyate? ityucyate-




_______________________________________________________________________

START BrhUp 1,5.21

#<athAto vratamImAMsA |
prajApatir ha karmANi sasR^ije |
tAni sR^iShTAny anyo 'nyenAspardhanta |
vadiShyAmy evAham iti vAg dadhre |
drakShyAmy aham iti cakShuH |
shroShyAmy aham iti shrotram |
evam anyAni karmANi yathAkarmam |
tAni mR^ityuH shramo bhUtvopayeme |
tAny Apnot |
tAny AptvA mR^ityur avArundha |
tasmAc chrAmyaty eva vAk |
shrAmyati cakShuH |
shrAmyati shrotram |
athemam eva nApnot yo 'yaM madhyamaH prANaH |
tAni j~nAtuM dadhrire |
ayaM vai naH shreShTho yaH saMcaraMsh cAsaMcaraMsh ca na vyathate 'tho na riShyati |
hantAsyaiva sarve rUpaM bhavAmeti |
ta etasyaiva sarve rUpam abhavan |
tasmAd eta etenAkhyAyante prANA iti |
tena ha vAva tat kulam AcakShate yasmin kule bhavati ya evaM veda |
ya u haivaMvidA spardhate 'nushuShyati |
anushuShya haivAntato mriyata ity adhyAtmam || BrhUp_1,5.21 ||>#

__________



BrhUpBh_1,5.21 athAto 'nantaraM vratamImAMsA upAsanakarmavicAraNetyarthaH /
eShAM prANAnAM kasya karma vratatvena dhArayitavyamiti mImAMsA pravartate /
tatra prajApatirha - hashabdaH kilArthe - prajApatiH kila prajAH sR^iShTvA karmANi karaNAni vAgAdIni - karmAthAni hi tAnIti karmANItyucyante - sasR^ije sR^iShTavAnvAgAdIni karaNAnItyarthaH /
tAni punaH sR^iShTAnyanyonyena itaretaramaspardhanta spardhAM saMgharShaM cakruH /
katham? vadiShyAmyeva svavyApArAdvadanAdanuparataivAhaM syAmiti vAgvrataM dadhre dhR^itavatI - yadyanyo 'pi matsamo 'sti svavyApArAdanuparantuM shaktaH, so 'pi darshayatvAtmano vIryamiti /
tathA drakShyAmyahamiti cakShuH, shroShyAmyahamiti shrotram;evamanyAni karmANi karaNAni yathAkarma - yadyadyasya karma yathAkarma /
tAni karaNAni mR^ityurmArakaH shramaH shramarUpI bhUtvA upayeme saJNjagrAha /
katham? tAni karaNAni svavyApAre pravR^ittAnyApnot, shramarUpeNAtmAnaM darshitavAn /
AptvA ca tAnyavArundha avarodhaM kR^itavAnmR^ityuH - svakarmabhyaH pracyAvitavAnityarthaH /
tasmAdadyatve 'pi vadane svakarmaNi pravR^ittA vAk shrAmyatvena shramarUpiNA mR^ityunA saMyuktA svakarmataH pracyavate /
tathA shrAmyati cakShuH, shrAmyati shrotram /
athemameva mukhyaM prANaM nApnonna prAptavAnmR^ityuH shramarUpI, yo 'yaM madhyamaH prANastam /
tenAdyatve 'pyashrAnta eva svakarmaNi pravartate /
tAnItarANi karaNAni taM j~nAtuM dadhrire dhR^itavanti manaH /
ayaM vai no 'smAkaM madhye shreShThaH prashasyatamo 'bhyadhikaH, yasmAdyaH saJNcaraMshcAsaJNcaraMshca na vyathate 'tho na riShyati - hantedAnImasyaiva prANasya sarve vayaM rUpamasAma prANamAtmatvena pratipadyemahi - evaM vinishcitya te etasyaiva sarve rUpamabhavan;prANarUpamevAtmatvena pratipannAH, prANavratameva dadhrire - asmadvratAni na mR^ityorvAraNAya paryAptAnIti /
yasmAtprANena rUpeNa rUpavantItarANi karaNAni calanAtmanA svena ca prakAshAtmanaH, na hi prANAdanyatra calanAtmakatvopapattiH;calanavyApArapUrvakANyeva hi sarvadA svavyApAreShu lakShyante;tasmAdete vAgAdaya etena prANAbhidhAnena AkhyAyante 'bhidhIyante prANA ityevam /
ya evaM prANAtmatAM sarvakaraNAnAM vetti prANashabdAbhidheyatvaM ca, tena ha vAva tenaiva viduShA tatkulamAcakShate laukikAH /
yasminkule sa vidvAJNjAto bhavati tatkulaM vidvAJNjAto bhavati tatkulaM vidvannAmnaiva prathitaM bhavatyamuShyadaM kulamiti, yathA tApatya iti /
ya evaM yathoktaM veda vAgAdInAM prANarUpatAM prANAkhyatvaM ca tasyaitatphalam /
kiJNca yaH kashcidu haivaMvidA prANAtmadarshinA spardhate tatpratipakShI san, so 'sminneva sharIre 'nushuShyati shoShamupagacchati /
anushuShya haiva shoShaM gatvaiva antato 'nte mriyate na sahasAnupadruto mriyate ityaivamuktamadhyAtmaM prANAtmadarshanamityuktopasaMhAro 'dhidaivatapradarshanArthaH //21//




_______________________________________________________________________

START BrhUp 1,5.22

#<athAdhidevataM:
jvaliShyAmy evAham ity agnir dadhre |
tapsyAmy aham ity AdityaH |
bhAsyAmy aham iti candramAH |
evam anyA devatA yathAdevatam |
sa yathaiShAM prANAnAM madhyamaH prANa evam etAsAM devatAnAM vAyuH |
mlocanti hy anyA devatA na vAyuH |
saiShAnastamitA devatA yad vAyuH || BrhUp_1,5.22 ||>#

__________



BrhUpBh_1,5.22 athAnantaram adhidaivataM devatAviShayaM darshanamucyate /
kasya devatAvisheShasya vratadhAraNaM shreyaH? iti mImAsyate /
adhyAtmavatsarvam /
jvaliShyAmyevAhamityagnirdadhre /
tapsyAmyahamityAdityaH;bhAsyAmyahamiti candramAH;evamanyA devatA yathAdaivatam /
so 'dhyAtmaM vAgAdInAmeShAM prANo mR^ityunA anAptaH svakarmaNo na pracyAvitaH svena prANavratenAbhagnavrato yathA;evametAsAmagnyAdInAM devatAnAM vAyurapi /
mlocantyastaM yanti svakarmebhya uparamante - yathAdhyAtmaM vAgAdayo 'nyA devatA agnyAdyAH, na vAyurastaM yAti - yathA madhyamaH prANaH, ataH saiShA anastamitA devatA yadvAyuryo 'yaM vAyuH /
evamadhyAtmamadhidaivaM ca mImAMsitvA nirdhAritam - prANavAyyvAtmano vratamabhagnamiti //22//




_______________________________________________________________________

START BrhUp 1,5.23

#<athaiSha shloko bhavati --
yatash codeti sUryo 'staM yatra ca gacchatIti |
prANAd vA eSha udeti prANe 'stam eti |
taM devAsh cakrire dharmaM sa evAdya sa u shva iti |
yad vA ete 'murhy adhriyanta tad evApy adya kurvanti |
tasmAd ekam eva vrataM caret prANyAc caivApAnyAc ca |
nen mA pApmA mR^ityur Apnavad iti |
yady u caret samApipayiShet teno etasyai devatAyai sAyujyaM salokatAM jayati || BrhUp_1,5.23 ||>#

__________



BrhUpBh_1,5.23 athaitasyaivArthasya prakAshaka eSha shloko mantro bhavati /
yatashca yasmAdvAyorudetyudgacchati sUryaH, adhyAtmaM ca cakShurAtmanA prANAd astaM ca yatra vAyau prANe ca gacchatyaparasaMdhyAsamaye svApasamaye ca puruShasya, taM devAstaM dharmaM devAshcakrire dhR^itavanto vAgAdayo 'gnyAdayashca prANavrataM ca purA vicArya /
sa evAdyedAnIM shvo 'pi bhaviShyatyapi kAle 'nuvartyate 'nuvartiShyate ca devairityabhiprAyaH /
tatremaM mantraM saMkShepato vyAcaShTa brAhmaNam - prANAdvA eSha sUrya udeti prANe 'stameti /
taM devAshcakrire dharmaM sa evAdya sa u shva ityasya kor'thaH? ityucyate - yadvai ete vratamamurhi amuShminkAle vAgAdayo 'gnyAdayashca prANavrataM vAyuvrataM cAdhriyanta, tadevAdyApi kurvantyanuvartate 'nuvartiShyante ca /
vrataM tairabhagnameva /
yattu vAgAdivratamagnyAdivrataM ca tadbhagnameva, teShAmastamanakAle svApakAle ca vAyau prANe ca nimsuktidarshanAt /
athaitadanyatroktam"yadA vai puraShaH svapiti prANaM tarhi vAgapyeti prANaM manaH prANaM cakShuHprANaM shrotraM yadA prabudhyate prANAdevAdhi punarjAyanta ityadhyAtmamathAdhidaivataM yadA vA agniranugacchati vAyuM tarhyanUdvAti yadAdityo 'stameti vAyuM tarhi pravishati vAyuM candramA vAyau dishaH pratiShThitA vAyorevAdhi punarjAyante"iti /
yasmAde etadeva vrataM vAgAdiShvagnyAdiShu cAnugataM yadetadvAyoshca prANasya ca parispandAtmakatvaM sarvedevairuvartyamAnaM vratam tasmAdanyo 'pyokameva vrataM caret /
kiM tata? prANyAtprANanavyApAraM kuryAdapAnyAdapAnanadhyApAraM ca;na hi prANApAnavyApArasya prANanApAnanalakShaNasyoparamo 'sti /
tasmAttadevaikaM vrataM careddhitvendriyAntaravyApAraM nenmA mAM pApmA mR^ityuH shramarUpyApnuvadApnuyAt /
necchabdaH paribhaye -'yadyahamasmAd vratAtpracyutaH syAm, grasta evAhaM mR^ityunA'ityevaM trasto dhArayetprANavratamityabhiprAyaH /
yadi kadAcid u caretprArabheta prANavratam, samApipayiShetsamApayitumicchet;yadi hyasmAd vratAduparametprANaH paribhUtaH syAddevAshca;tasmAtsamApayedeva /
tena u tenAnena vratena prANAtmapratipattyA sarvabhUteShu - vAgAdayo 'gnyAdayashca madAtmakA eva, ahaM prANa AtmA sarvaparispandakR^it - evaM tenAnena vratadhAraNena etasyA eva prANadevatAyAH sAyujyaM sayugbhAvamekAtmatvaM salokatAM samAnalokatAM vA ekasthAnatvam - vij~nAnamAndyopekShametat - jayati prApnotIt //23//

#<iti bR^ihadAraNyakopaniShadbhAShye prathamAdhyAye paJNcamaM saptAnnabrahmaNam //5//>#



yadetadavidyAviShayatvena prastutaM sAdhyasAdhanalakShaNaM vyAkR^itaM jagat prANAtmaprAptyantotkarShavadapi phalam, yA caitasya vyAkaraNAtprAgavasthA avyAkR^itashabdavAcyA vR^ikShabIjavatsarvametat /




_______________________________________________________________________

START BrhUp 1,6.1

#<trayaM vA idaM nAma rUpaM karma |
teShAM nAmnAM vAg ity etad eShAm uktham |
ato hi sarvANi nAmAny uttiShThanti |
etad eShAM sAma |
etad dhi sarvair nAmabhiH samam |
etad eShAM brahma |
etad dhi sarvANi nAmAni bibharti || BrhUp_1,6.1 ||>#

__________



BrhUpBh_1,6.1 trayam;kiM tattrayam? ityucyate /
nAma rUpaM karma cetyanAtmaiva /
nAtmA yatsAkShAdaparokShAdbrahma /
tasmAdasmAdvirajyetetyevamarthastrayaM vA ityAdyArambhaH na hyasmAdanAtmano 'vyAvR^itticittasya AtmAnameva lokamahaM brahmAsmItyupAsituM buddhiH pravartate /
bAhyapratyagAtmapravR^ittyorvirodhAt /
tathA ca kAThake -"parAJNci khAni vyatR^iNatsvayambhUstasmAtparAÇpashyati nAntarAtman /
kashciddhIraH pratyagAtmAnamaikShadAvR^ittacakShuramR^itatvamicchan" (ka.u.2 / 1 / 1) ityAdi /
kathaM punarasya vyAkR^itAvyAkR^itasya kriyAkArakaphalAtmanaH saMsArasya nAmarUpakarmAtmakataiva? na punarAtmatvam? ityetatsambhAvayituM shakyata iti;atrocyate - teShAM nAmnAM yathopanyastAnAM vAgiti shabdasAmAnyamucyate /
"yaH kashca shabdo vAgeva sA"(1 / 5 / 3) ityuktatvAdvAdityetasya shabdasya yor'thaH shabdasya shabdasAmAnyamAtram etadeteShAM nAmavisheShANAmukthaM kAraNamupAdAnam, saindhavalavaNakaNAnAmiva saindhavAcalaH /
tadAha - ato hyasmAnnAmasAmAnyAtsarvANi nAmAni yaj~nadatto devadatta ityevamAdipravibhAgAnyuttiShThantyutpadyante pravibhajyante, lavaNAcalAdiva lavaNakaNAH;kAryaM ca kAraNenAvyatiriktam /
tathA visheShANAM ca sAmAnye 'ntarbhAvAt /
kathaM sAmAnyavisheShabhAva iti etacchabda sAmAnyameShAM nAmavisheShANAM sAma /
samatvAtsAma, sAmAnyamityarthaH, etaddhi yasmAtsarvairnAmabhirAtmavisheShaiH samam /
kiJNca AtmalAbhAvisheShAcca nAmavisheShANAm /
yasya ca yasmAdAtmalAbho bhavati sa tenApravibhakto dR^iShTaH, yathA ghaTAdInAM mR^idA /
kathaM nAmavisheShANAmAtmalAbho vAca ityucyate yata etadeShAM vAkchabdavAcyaM vastu brahma AtmA, tato hyAtmalAbho nAmnAm, shabdavyatiriktasvarUpAnupapatteH /
tatpratipAdayati - yatashchabdasAmAnyaM hi yasmAcchabdavisheShAnsarvANi nAmAni bibharti dhArayati svarUpapradAnena /
evaM kAryakAraNatvopapatteH sAmAnyavisheShopapatterAtmapradAnopapattashca nAmavisheShANAM shabdamAtratA siddhA /
evamuttarayorapi sarvaM yojyaM yathoktam //1//




_______________________________________________________________________

START BrhUp 1,6.2

#<atha rUpANAM cakShur ity etad eShAm uktham |
ato hi sarvANi rUpANy uttiShThanti |
etad eShAM sAma |
etad dhi sarvai rUpaiH samam |
etad eShAM brahma |
etad dhi sarvANi rUpANi bibharti || BrhUp_1,6.2 ||>#

__________



BrhUpBh_1,6.2 athedAnIM rUpANAM sitAsitaprabhR^itInAM cakShuriti cakShurviShayasAmAnyaM cakShuHshabdAbhidheyaM rUpasAmAnyaM prakAshyamAtramabhidhIyate /
ato hi sarvANi rUpANyittiShThanti, etadeShAM sAma, etaddhi sarvai rUpeH samam, etadeShAM brahma, etaddhi sarvANi rUpANi bibharti //2//




_______________________________________________________________________

START BrhUp 1,6.3

#<atha karmaNAm Atmety etad eShAm uktham |
ato hi sarvANi karmANy uttiShThanti |
etad eShAM sAma |
etad dhi sarvaiH karmabhiH samam |
etad eShAM brahma |
etad dhi sarvANi karmANi bibharti |
tad etat trayaM sad ekam ayam AtmA |
Atmo ekaH sann etat trayam |
tad etad amR^itaM satyena channam |
prANo vA amR^itam |
nAmarUpe satyam |
tAbhyAm ayaM prANash channaH || BrhUp_1,6.3 ||>#

__________


BrhUpBh_1,6.3 athedAnIM sarvakarmavisheShANAM mananadarshanAtmakAnAM calanAtmakAnAM ca kriyAsAmAnyamAtre 'ntarbhAva ucyate /
katham? sarveShaM karmavisheShANAmAtmA sharIraM sAmAnyamAtmA, AtmanaH karma Atmetyucyate /
'AtmanA hi sharIreNa karma karoti'ityuktam /
sharIre ca sarvaM karmAbhivyajyat /
ataH tAtsthyAttacchabdaM karmakarmasAmAnyamAtraM sarveShAmukthamityAdi pUrvavat /
tadetadyathoktaM nAma rUpaM karma trayamitaretarAshrayam, itaretarAbhivyaktikAraNam, itaretarapralayaM saMhataM tridaNDaviShTambhavat sadekam /
kenAtmanaikatvam? ityucyate - ayamAtmAyaM piNDaH kAryakaraNAtmasaN^ghAtaH tathAnnatraye vyAkhyAtaH'etanmayo vA ayamAtmA'ityAdinA;etAvaddhIdaM sarvaM vyAkR^itamavyAkR^itaM ca yaduta nAma rUpaM karmeti, AtmA u eko 'yaM kAryakaraNasaN^ghAtaH sannadhyAtmAdhibhUtAdhidaivabhAvena vyavasthitametadeva trayaM nAma rUpaM karmeti /
tadetadvakShyamANam /
amR^itaM satyenacchannamityetasya vAkyasyArthamAha - prANo vA amR^itaM karaNAtmako 'ntarupaShTambhaka AtmabhUto 'bhUto 'vinAshI;nAmarUpe satyaM kAryAtmake sharIrAvasthe;kriyAtmakastu prANastayorupaShTambhako bAhy bAhy AbhyAM sharIrAtmakAbhyAmupajanApAyadharmibhyAM martyAbhyAM channo 'prakAshIkR^itaH /
etadevasaMsArasatatvamavidyAviShayaM pradarshitam /
ata
UrdhvaM vidyAviShaya AtmAdhigantavya ithi caturthaM Arabhyate //3 // //

#<iti prathamAdhyAye ShaShThamukthabrAhmaNam //6//>#



=======================================================================


ADHYAYA 2


AtmetyevopAsIta tadanveShaNe ca sarvamanviShTaM syAttadeva cA'tmatattvaM sarvasmAtpreyastvAdanveShTavyam /
AtmAnamevAvedahaM brahmAsmItyAtmatattvamekaM vidyAviShayaH /
yastu bhedadR^iShTiviShayaH so 'nyo 'sAvanyo 'hamasmIti na sa vedetyavidyAviShayaH /
"ekadhaivAnudraShTavyam" "mR^ityoH sa mR^ityumApnoti ya iha nAneva pashyati"ityevamAdibhiH pravibhatkau vidyAviShayau sarvopaniShatsu /
tatra cAvidyAviShayaH sarva eva sAdhyasAdhanAdibhedavisheShaviniyogena vyAkhyAtaH-A tR^itIyAdhyAyaparisamApteH /
sa ca vyAkhyAto 'vidyAviShayaH sarva eva dviprakAraH- antaH prANa upaShTambhako gR^ihasyeva stambhAdilakShaNaH prakAshako 'mR^itaH /
bAhyashca kAryalakShaNo 'prakAshaka upajanApAyadharmakastR^iNakushamR^ittikAsamo gR^ihasyeva satyashabdavAcyo martyaH tenAmR^itashabdavAcyaH prANashchanna iti copasaMhratam /
sa eva ca prANo bAhyAdhAramedeShvanekadhA vistR^itaH; prANa eko deva ityucyate /
tasyaiva bAhyaH piNDa ekaH sAdhAraNaH---virAD vaishvAnara AtmA puruShavidhaH prajApatiH ko hiraNyagarbha ityAdibhiH piNDapradhAnaiH shabdairAkhyAyate sUryAdipravibhaktakaraNaH /

ekaM cAnekaM ca brahma etAvadeva, nAtaH paramasti pratyekaM ca sharIrabhedeShu parisamAptaM cetanAvatkartR^i bhoktR^i cetyavidyAviShayameva Atmatvenopagato gArgyo brAhmaNo vaktA upasthApyate ; tadviparItAtmadR^igajAtashatruH shrotA; evaM hi yataH pUrvapakShasiddhAntAkhyAyikArUpeNa samarpyamANor'thaH shrotushcittasya vashameti; viparyaye hi tarkashAstravat kevalArthAnugamavAkyaiH samarpyamANo durvij~neyaH syAdatyantasUkShmatvAdvastunaH /
tathA ca kAThake-"shravaNAyApi bahubhiryo na labhyaH"ityAdivAkyaiH su saMskR^itadevabuddhigamyatvaM sAmAnyamAtrabuddhyAgamyatvaM ca saprapaJNcaM darshitam /
"AcAryavAnpuruSho veda""AcAryAddhaiva vidyA"iti cacchAndogye /
"upadekShyanti te j~nAnaM j~nAninastattvadarshinaH"iti ca gItAsu /
ihApi ca shAkalyayAj~navalkyasaMvAdena atigahvaratvaM mahatA saMrambheNa brahmaNo vakShyati-tasmAshcilaShTa eva AkhyAyikArUpeNa pUrvapakShasiddhAntarUpamApAdya vasyusamarpaNArtha ArambhaH /

AcAravidhyupadeshArthashca--evamAcAravatorvattkR^ishrokrorAkhyAyikAnugater'tho 'vagamyate /
kevalatarkabudviniShedhArthA cAkhyAyikA--"naiShA tarkeNa matirApaneyA""na tarkashAstradagdhAya"iti shrutismR^itibhyAm /
shradvA ca brahmavij~nAne paramaM sAdhanamityAkhyAykArthaH /
tathA hi gArgyAjAtashatravoratIva shradvAlutAddR^ishyate AkhyAyikAyAm;"shradvAMllabhate j~nAnam"iti ca smR^itiH /



_______________________________________________________________________

START BrhUp 2,1.1



#<dR^iptabAlAkir hAnUcAno gArgya Asa |
sa hovAcAjAtashatruM kAshyaM -- brahma te bravANIti |
sa hovAcAjAtashatruH -- sahasram etasyAM vAci dadmaH, janako janaka iti vai janA dhAvantIti || BrhUp_2,1.1 ||>#

__________



BrhUpBh_2,1.1

tatra pUrvapakShavAdI avidyAviShayabrahmavid dR^iptabAlAkiH dR^ipate garvito 'sabhyagbrahmavittavAdev balAkAyA apatyaM bAlAkirdR^iptashcAsau bAlAkishceti dR^iptabAlArkiH, hashabda etihyArtha AkhyAyikAyAm, anUcAnaH anuvacasamartho vattkAvAggamI;gArgyo gonnataH, Asa babhUva kvacitkAlavisheShe /

sa hovAcAjAtashatrumajAtashatrunAmAnaM kAshyaM kAshirAjamabhigamya-brahma te bravANIti brahma te tubhyaM bravANi kathayAni /
sa evamukto 'jAtashatruruvAca-sahasraM gavAM dadbha etasyAM vAci- yAM mAM pratyavoco brahma te bravANIti, tAvanmAtrameva gosahasrapradAne nimittamityabhiprAyaH /

sAkShAdbrahmakathanameva nimittaM kasmAnnApekShyate sahasradAne? brahma te bravANItIyameva tu vAg nimittamapekShyate? ityucyate;yataH shrutireva rAj~no 'bhiprAyamAha-janako dAtA janakaH shroteti caitasminvAkyadvaye padadvayamabhyasyate janako janaka iti /
vaishabdaH prasiddhAvadyotanArthaH;janako ditsurjanakaH shushrUShuriti brahma shushrUShavo vivakShavaH pa3tijighR^ikShavashca janAdhAvantyabhigacchanti /
tasmAttatsarvaM mayyapi sambhAvitavAnasIti //1//




evaM rAjAnaM shushrUShumabhimukhIbhUtam-



_______________________________________________________________________

START BrhUp 2,1.2



#<sa hovAca gArgyaH -- ya evAsAv Aditye puruSha etam evAhaM brahmopAsa iti |
sa hovAcAjAtashatrur -- mA maitasminsaMvadiShThAH |
atiShThAH sarveShAM bhUtAnAM mUrdhA rAjeti vA aham etam upAsa iti |
sa ya etam evam upAste 'tiShThAH sarveShAM bhUtAnAM mUrdhA rAjA bhavati || BrhUp_2,1.2 ||>#

__________



BrhUpBh_2,1.2

sa hovAca gArgyaH-ya eva asau Aditye cakShuShi caiko 'bhimAnI cakShurdvAreNeha hR^idi praviShTaH 'ahaM bhoktA kartA ca'ityavasthitaH, etamevAhaM brahma pashyAmi, asminkAryakaraNasaN^ghAte upAse /
tasmAttamahaM puruShaM brahma tubhyaM bravIbhyupAHsveti /

sa evamuktaH pratyuvAca ajAtashatruH 'mA mA'iti hastena vinivArayan-etasminbrahmaNi vij~neye mA saMvadiShThAH;mA metyAbAdhanArthaM dvirvacanam /
evaM samAne vij~nAnaviShaye AvayorasmAnavij~nAnavata iva darshayatA bAdhitAH syAma, ato mA saMvadiShThAH-mA saMvAdaM kArShIrasminbrahmaNi /
anyaccejjAnAsi, tadbrahma vaktumarhasi, na tu yanmayA j~nAyata eva /

atha cenmanyase-jAnIShe tvaM brahmamAtraM na tu tadvisheShaNopAsanaphalAnIti-tanna mantavyam, yataH sarvametadahaM jAne yadbravIShi /
katham? atiShThAH-atItya bhUtAni tiShThAtItyatiShThAH /
sarveShAM ca bhUtAnAM mUrdhA shiro rAjeti vai-rAjA dIptigumopetatvAt, etairvisheShaNairvishiShTametadbrahma asminkAryakaraNasaN^ghAte kartR^i bhoktR^i cetyahametamupAsa iti /
phalamapyevaM vishiShTopAsakasya-sa ya etamevamupAste 'tiShThAH sarveShAM bhUtAnAM mUrdhA rAjA bhavati /
yathAguNopAsanameva hi phalam;"taM yathA yathopAsate tadeva bhavati"iti shruteH //2//




saMvAdenAdityabrahmaNi pratyAkhyAte 'jAtashatruNA candramasi brahmAntaraM pratipede gArgyaH /



_______________________________________________________________________

START BrhUp 2,1.3



#<sa hovAca gArgyaH -- ya evAsau candre puruSha etam evAhaM brahmopAsa iti |
sa hovAcAjAtashatruH -- mA maitasminsaMvadiShThAH |
bR^ihan pANdaravAsAH somo rAjeti vA aham etam upAsa iti |
sa ya etam evam upAste 'har-ahar sutaH prasuto bhavati |
nAsyAnnaM kShIyate || BrhUp_2,1.3 ||>#

__________



BrhUpBh_2,1.3

ya evAsau candre manasi caikaH puruSho bhoktA kartA ceti pUrvavadvisheShaNam /
bR^ihan mahAn pANDaraM shuklaM vAso yasya so 'yaM pANDaravAsAH, apsharIratvAccandrAbhimAninaH prANasya, somo rAjA candraH, yashcAnnabhUto 'bhiShUyate latAtmako yaj~ne, tamekIkR^ityaitamevAhaM brahmopAse /
yathoktaguNaM ya upAste tasyAharahaH sutaH somo 'bhiShuto bhavati yaj~ne, prasutaH prakR^iShTaM sutarAM suto bhavati vikAre, ubhayavidhayaj~nAnuShThAnasAmarthyaM bhavatItyarthaH /
annaM cAsya na kShIyate 'nnAtmakopAsakasya //3//




_______________________________________________________________________

START BrhUp 2,1.4



#<sa hovAca gArgyaH -- ya evAsau vidyuti puruSha etam evAhaM brahmopAsa iti |
sa hovAcAjAtashatruH -- mA maitasmin saMvadiShThAH |
tejasvIti vA aham etam upAsa iti |
sa ya etam evam upAste tejasvI ha bhavati |
tejasvinI hAsya prajA bhavati || BrhUp_2,1.4 ||>#

__________



BrhUpBh_2,1.4

tathA vidyuti tvaci hR^idaye caikA devatA /
tejasvIti visheShaNam, tasyAstatphalam-tejasvI ha bhavati tejasvinI hAsya prajA bhavati /
vidyutAM bahutvasyAN^gIkaraNAdAtmani prajAyAM ca phalabAhulyam //4//




_______________________________________________________________________

START BrhUp 2,1.5



#<sa hovAca gArgyaH -- ya evAyam AkAshe puruSha etam evAhaM brahmopAsa iti |
sa hovAcAjAtashatruH -- mA maitasmin saMvadiShThAH |
pUrNam apravartIti vA aham etam upAsa iti |
sa ya etam evam upAste pUryate prajayA pashubhir nAsyAsmAl lokAt prajodvartate || BrhUp_2,1.5 ||>#

__________



BrhUpBh_2,1.5

tathA AkAshe hR^idyAkAshe hR^idaye caikA devatA /
pUrNamapravarti ceti visheShaNadvayam /
pUrNatvavisheShaNaphalamidam-pUryate prajayA pashubhiH;apravartivisheShaNaphalam-nAsyAsmAllokAtprajodvartata iti,

prajAsantAnAvicchittiH //5//




_______________________________________________________________________

START BrhUp 2,1.6



#<sa hovAca gArgyaH -- ya evAyaM vAyau puruSha etam evAhaM brahmopAsa iti |
sa hovAcAjAtashatruH -- mA maitasminsaMvadiShThAH |
indro vaikuNTho 'parAjitA seneti vA aham etam upAsa iti |
sa ya etam evam upAste jiShNur hAparAjiShNur bhavaty anyatastyajAyI || BrhUp_2,1.6 ||>#

__________



BrhUpBh_2,1.6

tathA vAyau prANe hR^idi caikA devatA /
tasyA visheShaNam-indraH parameshvaraH, vaikuNTho 'prasahyaH, na parairjitapUrvA parAjitA senA-marutAM gaNatvaprasiddheH /
upAsanaphalamapi-jiShNurha jayanashIlo 'parAjiShNurna ca parairjitasvabhAvo bhavati, anyatastyajAyI anyatastyAnAM sapatnAnAM jayanashIlo bhavati //6//




_______________________________________________________________________

START BrhUp 2,1.7



#<sa hovAca gArgyaH -- ya evAyam agnau puruSha etam evAhaM brahmopAsa iti |
sa hovAcAjAtashatruH -- mA maitasminsaMvadiShThAH |
viShAsahir iti vA aham etam upAsa iti |
sa ya etam evam upAste viShAsahir ha bhavati |
viShAsahir hAsya prajA bhavati || BrhUp_2,1.7 ||>#

__________



BrhUpBh_2,1.7

agnau vAcihR^idi caikA devatA /
tasyA visheShaNam-viShAsahirmarShayitA pareShAm /
agnibAhulyAt phalabAhulyaM pUrvavat //7//




_______________________________________________________________________

START BrhUp 2,1.8



#<sa hovAca gArgyaH -- ya evAyam apsu puruSha etam evAhaM brahmopAsa iti |
sa hovAcAjAtashatruH -- mA maitasminsaMvadiShThAH |
pratirUpa iti vA aham etam upAsa iti |
sa ya etam evam upAste pratirUpaM haivainam upagacchati nApratirUpam |
atho pratirupo 'smAj jAyate || BrhUp_2,1.8 ||>#

__________



BrhUpBh_2,1.8

apsu retasi hR^idi caikA devatA /
tasyA visheShaNam-pratirUpo 'nurUpaH shrutismR^ityapratikUla ityarthaH /
phalam-pratirUpaM shrutismR^itishAsanAnurUpameva enamupagacchati prApnoti, na viparItam, anyacca-asmAttathAvidha evopajAyate //8//




_______________________________________________________________________

START BrhUp 2,1.9



#<sa hovAca gArgyaH -- ya evAyam Adarshe puruSha etam evAhaM brahmopAsa iti |
sa hovAcAjAtashatruH -- mA maitasmin saMvadiShThAH |
rociShNur iti vA aham etam upAsa iti |
sa ya etam evam upAste rociShNur ha bhavati |
rociShNur hAsya prajA bhavati |
atho yaiH saMnigacchati |
sarvAMs tAn atirocate || BrhUp_2,1.9 ||>#

__________



BrhUpBh_2,1.9

Adarshe prasAdasvabhAve cAnyatra khaDgAdau hArde ca sattvashuddhisvAbhAvye caikA devatA, tasyA visheShaNam-rociShNurdIptisvabhAvaH, phalaM ca tadeva /
rocanAdhArabAhulyAtphalabAhulyam //9//




_______________________________________________________________________

START BrhUp 2,1.10



#<sa hovAca gArgyaH -- ya evAyaM yantaM pashcAc chabbo 'nUdety etam evAhaM brahmopAsa iti |
sa hovAcAjAtashatruH -- mA maitasmin saMvadiShThAH |
asur iti vA aham etam upAsa iti |
sa ya etam evam upAste sarvaM haivAsmiMl loka Ayur eti |
nainaM purA kAlAt prANo jahAti || BrhUp_2,1.10 ||>#

__________



BrhUpBh_2,1.10

yantaM gacchantaM ya evAyaM shabdaH pashcAtpR^iShThato 'nIdetyadhyAtmaM ca jIvanahetuH prANaH, tamekIkR^ityAha;asuH prANo jIvanaheturiti guNastasya;phalam-sarvamAyurasmiMlloka etIti-yathopAttaM karmaNA AyuH;karmaphalaparicchinnakAlAtpurA pUrvaM rogAdibhiH pIDyamAnamapyenaM prANo na jahAti //10//




_______________________________________________________________________

START BrhUp 2,1.11



#<sa hovAca gArgyaH -- ya evAyaM dikShu puruSha etam evAhaM brahmopAsa iti |
sa hovAcAjAtashatruH -- mA maitasmin saMvadiShThAH |
dvitIyo 'napaga iti vA aham etam upAsa iti |
sa ya etam evam upAste dvitIyavAn ha bhavati |
nAsmAd gaNash chidyate || BrhUp_2,1.11 ||>#

__________



BrhUpBh_2,1.11

dikShu karNayorhR^idi caikA devatA ashvinau devAvaviyuktasvabhAvau /
guNastasya dvitIyavattvamanapagatvamaviyuktatA cAnyonyaM dishAmashvinoshcaivandharmitvAt /
tadeva ca phalamupAsakasya-gaNAvicchedo dvitIyavattvaM ca //11//




_______________________________________________________________________

START BrhUp 2,1.12



#<sa hovAca gArgyaH -- ya evAyaM chAyAmayaH puruSha etam evAhaM brahmopAsa iti |
sa hovAcAjAtashatruH -- mA maitasminsaMvadiShThAH |
mR^ityur iti vA aham etam upAsa iti |
sa ya etam evam upAste sarvaM haivAsmiMl loka Ayur eti |
nainaM purA kAlAn mR^ityur Agacchati || BrhUp_2,1.12 ||>#

__________



BrhUpBh_2,1.12

chAyAyAM bAhye tamasyadhyAtmaM ca AvaraNAtmake 'j~nAne hR^idi caikA devatA /
tasyA visheShaNaM mR^ityuH /
phalaM sarvaM pUrvavat, mR^ityoranAgamanena rogAdipIDAbhAvo visheShaH //12//




_______________________________________________________________________

START BrhUp 2,1.13



#<sa hovAca gArgyaH -- ya evAyam Atmani puruSha etam evAhaM brahmopAsa iti |
sa hovAcAjAtashatruH -- mA maitasmin saMvadiShThAH |
AtmanvIti vA aham etam upAsa iti |
sa ya etam evam upAsta AtmanvI ha bhavati |
AtmanvinI hAsya prajA bhavati |
sa ha tUShNIm Asa gArgyaH || BrhUp_2,1.13 ||>#

__________



BrhUpBh_2,1.13

Atmani prajApatau buddhau ca hR^idi caikA devatA /
tasyA AtmanvI-AtmavAnIti visheShaNam /
phalam-AtmanvI ha bhavatyAtmavAnbhavati, AtmanvinI hAsya prajA bhavati /
buddhibahulatvAtprajAyAM sampAdanamiti visheShaH /
svayaM parij~nAtatvenaivaM krameNa pratyAkhyA teShu brahmasu sa gArgyaH kShINabrahmavij~nAno 'pratibhAsamAnottarastUShNImavAkchirA Asa //13//




_______________________________________________________________________

START BrhUp 2,1.14



taM tathAbhUtamAlakShya gArgyam-


#<sa hovAcAjAtashatruH -- etAvan nU3 iti |
etAvad dhIti |
naitAvatA viditaM bhavatIti |
sa hovAca gArgyaH -- upa tvAyAnIti || BrhUp_2,1.14 ||>#

__________



BrhUpBh_2,1.14

sa hovAcAjAtashatruH-etAvannU3iti /
kimetAvadbrahma nirj~nAtam, AhosvidadhikamapyastIti? itara AhaitAvaddhIti /
naitAvatA viditena brahma viditaM bhavatItyAhAjAtashatruH, kimarthaM garvito 'si brahma te bravANIti /

kimetAvadviditaM viditameva na bhavati? ityucyate-na, phalavadvij~na3nashravaNAt /
na cArthavAdatvameva vAkyAnAmavagantuM shakyam apUrvavidhAnaparANi hi vAkyAni pratyupAsanopadeshaM lakShyante-"atiShThAH sarveShAM bhUtAnAm"ityAdIni /
tadanurUpANi ca phalAni sarvatra shrUyante vibhaktAni /
arthavAdatve etadasamaJNjasam /

kathaM tarhi naitAvatA viditaM bhavatIti? naiSha doShaH, adhikR^itApekShatvAt /
brahmopAdeshArthaM hi shushrUShave 'jAtashatrave 'mukhyabrahmavidgArgyaH pravR^ittaH, sa yukta eva mukhyabrahmavidAjAtashatruNAmukhya brahmavidgArgyo vaktum- yanmukhyaM brahma vaktuM pravR^ittastvaM tanna jAnISha iti /
yadyamukhyabrahmavij~nAnamapi pratyAkhyAyeta, tadaitAvateti na brUyAt, na kiJNcijj~nAtaM tvayetyevaM brUyAt, na kiJNcijj~nAtaM tvayetyevaM brUyAt /
tasmAdbhavantyetAvantyavidyAviShaye brahmANi /
etAvadvij~nAnadvAratvAcca parabrahmavij~nAnasya, yuktameva vaktum-naitAvatAviditaMbhavatIti /
avidyAviShaye vij~neyatvaM nAmarUpakarmAtmakatvaM caiShAM tR^itIye 'dhyAye pradarshitam /
tasmAt"naitAvatA viditaM bhavati"iti bruvatA adhikaM bhrahma j~nAtavyamastIti darshitaM bhavati /
taccAnupasannAya na vaktavyam ityAcAravidhij~no gArgyaH svayamevAha-upa tvA yAnIti-upagacchAnIti tvAm, yathAnyaH shiShyo gurum //14//




_______________________________________________________________________

START BrhUp 2,1.15



#<sa hovAcAjAtashatruH -- pratilomaM caitad yad brAhmaNaH kShatriyam upeyAd brahma me vakShyatIti |
vy eva tvA j~napayiShyAmIti |
taM pANAv AdAyottasthau |
tau ha puruShaM suptam AjagmatuH |
tam etair nAmabhir AmantrayAM cakre bR^ihan pANdaravAsaH soma rAjann iti |
sa nottasthau |
taM pANinApeShaM bodhayAM cakAra |
sa hottasthau || BrhUp_2,1.15 ||>#

__________



BrhUpBh_2,1.15

sa hovAcAjAtashatruH pratilomaM viparItaM caitat /
kiM tat? yadbrahmaNa uttamavarNa AcAryatve 'dhikR^itaH san kShatriyamanAcAryasvabhAvamupeyAt-upagacchecchiShyavR^ittyA brahma me vakShyatIti /
etadAcAravidhishAsreShu niShiddham;tasmAttiShThatvamAcArya eva san /
vij~napayiShyAmyeva tvAmahaM yasminvidite brahma viditaM bhavati yattanmukhyaM brahma vedyam /

taM gArgyaM salajjamAlakShya vishrambhajananAya pANau hasta AdAya gR^ihItvottasthAvutthitavAn /
tau ha gArgyAjAtashatrU puruShaM suptaM rAjagR^ihapradeshe kvacidAjagmaturAgatau /
taM ca puruShaM suptaM pApya etairnAmabhiH"bR^ihan pANDaravAsaH soma rAjan"ityetairAmantrayAJNcakre /
evamAmantryamANo 'pi sa supto nottasthau, tamapratibudhyamAnaM pANinA ApeShamApiShyApiShya bodhayAJNcakAra pratibodhitavAn; tena sa hottasthau /
tasmAdyo gArgyeNAbhipretaH nAsAvasmiJNcharIre kartA bhoktA brahmeti /

kathaM punaridamavagamyate suptapuruShagamanatatsambodhanAnutthAnairgArgyAbhimatasya brahmaNo 'brahmatvaM j~nApitamiti?

jAgaritakAle yo gArgyAbhipretaH puruShaH kartA bhoktA brahma saMnihitaH karaNeShu yathA, tathAjAtashatrvabhipreto 'pi tatsvAmI bhR^ityeShviva rAjA saMnihita eva /
kiM tu bhR^ityasvAminorgArgyAjAtashatrvabhipretayoryadvivekAvadhAraNa kAraNaM tatsaN^kIrNatvAdanavadhAritavisheSham /
yaddraShTutvameva bhokturna dR^ishyatvam, yaccAbhokturdR^ishyatvameva na tu draShTR^itvam, taccobhayamiha saN^kIrNatvAdvivicya darshayitumashakyamiti suptapuruShagamanam /

nanu supte 'pi puruShe vishiShTairnAmabhirAmantrito bhoktaiva pratipatsyate nAbhokteti naiva nirNayaH syAditi /

na, nirdhAritavisheShatvAdgArgyAbhipretasyaH yo hi satyenacchannaH prANa AtmAmR^ito vAgAdiShvanastamito nimlocatsu, yasyApaH sharIraM pANDaravAsAH, yashcAsapatnatvAd bR^ihan, yashca somo rAjA ShoDashakAlaH, sa svavyApArArUDho yathAnirj~nAta evAnastamitasvabhAva Aste /
nacAnyasya kasyacidvyApArastasminkAle gArgyeNAbhipreyate tadvirodhinaH /
tasmAtsvanAmabhirAmantritena pratiboddhavyam, na ca pratyabudhyata /
tasmAtpArisheShyAdgArgyAbhipretasyAbhoktR^itvaM brahmaNaH /

bhoktR^isvabhAvashced bhuJNjItaiva svaM viShayaM prAptam /
na hi dagdhR^isvabhAvaH prakAshayitR^isvabhAvaH sanvahnistR^iNolapAdi dAhyaM svaviShayaM prAptaM na dahati, prakAshyaM vA na prakAshayati /
na ceddahati prakAshayati vA prAptaM svaM viShayam, nAsau vahnirdagdhA prakAshayitA veti nishcIyate /
tathAsau prAptashabdAdiviShayopalabdhR^isvabhAvashced gArgyAbhipretaH prANo bR^ihan pANDaravAsa ityevamAdishabdaM svaM viShayamupalabheta, yathA prAptaM tR^iNolapAdi vahnirdahetprakAshayecca avyabhicAreNa tadvat /
tasmAtprAptAnAM shabdAdInAmapratibodhAdabhoktR^isvabhAva iti nishcIyate /
na hi yasya yaH svabhAvo nishcitaH, sa taM vyabhicarati kadAcidapi /
ataH siddhaM prANasyAbhoktR^itvam /

sambodhanArthanAmavisheSheNa sambandhAgrahaNAdapratibodha iti cet? syAdetat-yathA bahuShvAsIneShu svanAmavisheSheNa sambandhAghrahaNAnmAmayaM sambodhayatIti, shR^iNvannapi sambodhyamAno visheShato na pratipadyate, tathemAni bR^ihannityevamAdIni mama nAmAnItyagR^ihItasambandhatvAtprANo na gR^ihNAti sambodhanArthaM shabdam, na tvavij~nAtR^itvAdeveti cet?

na;devatAbhyupagame 'ghrahaNAnupapatteH /
yasya hi candrAdyabhimAninI devatA adhyAtmaM prANo bhoktA abhyupagamyate, tasya tathA saMvyavahArAya visheShanAmnA sambandho 'vashyaM grahItavyaH, anyathA AhvAnAdiviShaye saMvyavahAro 'nupapannaM syAt /

vyatiriktapakShe 'pyapratipattera yuktamiti cet? yasya ca prANavyatirikto bhoktA, tasyApi bR^ihannityAdinAmabhiH sambodhane bR^ihattvAdinAmnAM tadA tadviShayatvAtpratipattiryuktA /
na ca kadAcidapi bR^ihattvAdishabdaiH sambodhitaH

pratipadyamAno dR^ishyate /
tasmAdakAraNamabhoktR^itve sambodhanApratipattiriti cet?

na;tadvatastAvanmAtrAbhimAnAnupapatteH /
yasya prANavyatirikto bhoktA sa prANadevatAmAtre 'bhimAno yathA haste /
tasmAtprANanAmasambodhane kR^itsnAbhimAnino yuktaivApratipattiH;na tu prANasyAsAdhAraNanAmasaMyoge, devatAtmatvAnabhimAnAccAtmanaH /

svanAmaprayoge 'pyapratipattidarshanAdayuktamiti cet? suShuptasya yallaukikaM devadattAdi nAma tenApi sambodhyamAnaH kadAcinna pratipadyate suShuptaH /
tathA bhoktApi sanprANo na pratipadyata iti cet?

na, AtmaprANayoH suptAsuptatvavisheShopapatteH /
suShuptatvAtprANagrastatayoparatakaNa AtmA svaM nAma prayujyamAnamapi na pratipadyate /
na tu tadasuptasya prANasya bhoktR^itva uparatakaraNatvaM sambodhanAgrahaNaM vA yuktam /

aprasiddhanAmabhiH sambodhanamayuktamiti cet- santi hi prANaviShayANi prasiddhAni prANAdinAmAni;tAnyapohya

aprasiddhairbR^ihattvAdinAmabhiH sambodhanamayuktam, laukikanyAyApohAt /
tasmAdbhoktureva sataH prANasyApratipattiriti cet? na, devatApratyAkhyAnArthatvAt /
kevalasambodhanamAtrApratipattyaiva asuptasyAdhyAtmikasya prANasyAbhokatR^itve siddhe yaccandradevatAviShayairnAmabhiH sambodhanam, taccandradevatA prANo 'smiJNcharIre bhokteti gArgyasya visheShapratipattinirAkaraNArtham /
na hi tallaukikanAmnA sambodhaneshakyaM kartum /
prANagrastatvAtkaraNAntarANAM pravR^ittyanupapatterbhoktR^itvAshaN^kAnupapattiH /
devatAntarAbhAvAcca /

nanvatiShThA ityAdyAtmanvItyantena granthena guNavaddevatAbhedasya darshitatvAditi cet?

na, tasya prANa evaikatvAbhyupagamAtsarvashrutiShvaranAbhinidarshanena /
"satyenacchannam prANo vA amR^itam"iti ca prANabAhyasyAnyasyAnabhyupagamAdbhoktuH"eSha u hyeva sarve devAH" "katama eko deva iti prANaH"iti ca sarvadevAnAM prANa evaikatvopapAdanAcca /
tathA karaNabhedeShvanAshaN^kA, dehabhedeShviva smR^itij~nAnecchadipratisandhAnAnupapatteH;na hyanyadR^iShTamanyaH smarati jAnAtIcchati pratisandadhAti vA /
tasmAnna karaNabhedaviShayA bhoktR^itvAshaN^kA vij~nAnamAtraviShayA vA kadAcidapyupapadyate /

nanu saN^ghAta evAstu bhoktA, kiM vyatiriktakalpanayeti? na;ApeShaNe visheShadarshanAt /
yadi hi prANasharIrasaN^ghAtamAtro bhoktA syAtsaN^ghAtamAtrAvisheShAtsadA ApiShTasyAnApiShTasya ca pratibodhe visheSho na syAt /
saN^ghAtavyatirikte tu punarbhoktari saN^ghAtasambandhavisheShAnekatvAt peShaNApeShaNakR^itavedanAyAH sukhaduHkhamohamadhyamAdhamottamakarmaphalabhedopapatteshca visheSho yuktaH /
na tu saN^ghAtamAtre sambandhakarmaphalabhedAnupapattervisheSho yuktaH /

tathA shabdAdipaTumAndyAdikR^itashca /
asti cAyaM visheShaH-yasmAtsparshamAtreNApratibudhyamAnaM puruShaM suptaM pANinA ApeShamApiShyApiShya bodhayAJNcakArAjAtashatruH /
tasmAdya ApeShaNena pratibubudhe jvalanniva sphuranniva kutashcidAgata iva piNDaM ca pUrvaviparItaM bodhaceShTAkAravisheShAdimattvenApAdayan, so 'nyo 'sti gArgyAbhimatabrahmabhyo vyatirikta iti siddham /

saMhatatvAcca pArArthyopapattiH prANasya /
gR^ihasya stambhAdivaccharIrasya antarupaShTambhakaH prANaH sharIrAdibhiH saMhata ityavocAma /
aranemivacca, nAbhisthAnIya etasminsarvamiti ca /
tasmAd gR^ihAdivatsvAvayavasamudAyajAtIyavyatiriktArthaMsaMhanyataityevamagacchAma /

stambhakuDyatR^iNakAShThAdigR^ihAvayavAnAM svAtmajanmopacayApacaya-vinAshanAmA-kR^itikArya-dharma- nirapekShalabdha - sattAditadviShaya-draShTR^i-shrotR^i-mantR^ivij~nAtrarthatvaM dR^iShTvA manyAmahe, tatsaN^ghAtasya ca - tathA prANAdyava yavAnAM tatsaN^ghAtasya ca svAtma -janmopacayA -pacaya -vinAshanAmAkR^iti -kAryadharma -nirapekShalabdhasattAditadviShayadraShTR^ishrotR^imantR^ivij~nAtrarthatvaM bhavitumarhatIti /

devatAcetanAvattve samatvAdguNabhAvAnupagama iti cet-prANasya vishiShTairnAmabhirAmantraNadarshanAccetanAvattvamabhyupagatam /
cetanAvattve ca pArArthyopagamaH samatvAdanupapanna iti cet?

na;nirupAdhikasya kevalasya vijij~nApayiShitatvAt /
kriyAkArakaphalAtmakatA hyAtmano nAmarUpopAdhijanitA avidyAdhyAropitA /
tannimitto lokasya kriyAkArakaphalAbhimAnalakShaNaH saMsAraH /
sa nirupAdhikAtmasvarUpavidyayA nivartayitavya iti tatsvarUpavijij~nApayiShayopaniShadArambhaH"brahma te bravANi" "naitAvatA viditaM bhavati"iti copakramya"etAvadarekhalvamR^itatvam"iti copasaMhArAt /
na cAto 'nyadantarAle vivakShitamuktaM vAsti /
tasmAdanavasaraH samatvAd guNabhAvAnupagama iti codyasya /

visheShavato hi sopAdhikasya saMvyavahArArtho guNaguNibhAvaH, na viparItasya /
nirUpAkhyo hi vijij~nApayiShitaH sarvasyAmupaniShadi /
"sa eSha neti neti"ityupasaMhArAt /
tasmAdAdityAdibrahmabhya etebhyo 'vij~nAnamayebhyo vilakShaNo 'nyo 'sti vij~nAnamaya ityetatsiddham //15//




_______________________________________________________________________

START BrhUp 2,1.16



#<sa hovAcAjAtashatruH -- yatraiSha etat supto 'bhUd ya eSha vij~nAnamayaH puruShaH kvaiSha tadAbhUt kuta etad AgAd iti |
tad u ha na mene gArgyaH || BrhUp_2,1.16 ||>#

__________



BrhUpBh_2,1.16

sa evamajAtashatrurvyatiriktAtmastitvaM pratipAdya gArgyamuvAcayatra yasminkAle eSha vij~nAnamayaH puruSha etatsvapanaM supto 'bhUtprakpANipeShapratibodhAt; vij~nAnaM vij~nAyate 'nenetyantaH karaNaM buddhirucyate, tanmayastatprAyo vij~nAnamayaH /
kiM punastatprAyatvam? tasminnupalabhyatvaM tena copalabhyatvamupalabdhR^itvaM ca; kathaM punarmayaTo 'nekArthatve prAyArthataivAvagamyate? "sa vA ayamAtmA brahma vij~nAnamayo manomayaH"ityevamAdau prAyArtha eva prayogadarshanAt, paravij~nAnavikAratvasyAprasiddhatvAt,"ya eSha vij~nAnamayaH"iti ca prasiddhavadanuvAdAd avayavopamArthayoshcAtrAsambhavAt pArisheShyAtprAyArthataiva /
tasmAtsaN^galpavikalpAdyAtmakamantaHkaraNaM tanmaya ityetat /
puruShaH puri shayanAt /
kvaiSha tadAbhUditi prashnaH svabhAvavij~nApayiShayA-prAkpratibodhAtkriyAkArakaphalaviparItasvabhAva Atmeti kAryAbhAvena didarshayiShitam;na hi prAkpratibodhAtkarmAdikAryaM sukhAdi kiJNcana gR^ihyate;na hi prAkpratibodhAtkarmAdikAryaM sukhAdi kiJNcana gR^ihyate;tasmAdakarmaprayuktatvAttathAsvAbhAvyamevAtmano 'vagamyate-yasminsvAbhAvye 'bhUt, yatashca svAbhAvyAtpracyutaH saMsArI svabhAvavilakShaNa iti- etadvivakShayA pR^icchati gArgyaM pratibhAnarahitaM buddhivyutpAdanAya /
kvaiSha tadAbhUt? kuta etadAgAt? ityetadubhayaM gArgyeNaiva praShTavyamAsIt, tathApi gArgyeNa na pR^iShTamiti nodAste ajAtashatruH, bodhayitavya eveti pravartate /
j~napayiShyAmyeveti pratij~nAtatvAt /
evamasau vyutpAdyamAno 'pi gArgyo yatraiSha AtmAbhUtprAkpratibodhAd yatashcaitadAgamanamAgAt tadubhayaM na vyutpede vaktuM vA praShTuM vA gArgyo ha na mene na j~nAtavAn //16//




_______________________________________________________________________

START BrhUp 2,1.17



#<sa hovAcAjAtashatruH -- yatraiSha etat supto 'bhUd ya eSha vij~nAnamayaH puruShas tad eShAM prANAnAM vij~nAnena vijnAnam AdAya ya eSho 'ntar hR^idaya AkAshas tasmi¤ chete |
tAni yadA gR^ihNAti |
atha haitat puruShaH svapiti nAma |
tad gR^ihIta eva prANo bhavati |
gR^ihItA vAg |
gR^ihItaM cakShur |
gR^ihItaM shrotram |
gR^ihItaM manaH || BrhUp_2,1.17 ||>#

__________



BrhUpBh_2,1.17

sa hovAcAjAtashatrurvivakShitArthasamarpaNAya-yatraiSha etatsupto 'bhUdya eSha vij~nAnamayaH puruShaH etatsupto 'bhUdya eSha vij~nAnamayaH puruShaH kvaiSha tadAbhUt? kuta etadAgAt? iti yadapR^icchAma, tacchR^iNUcyamAnam-yatraiSha etat supto 'bhUttattadAtasminkAle eShAM vAgAdInAM prANAnAM vij~nAnenAntaHkaraNagatAbhivyaktivisheShavij~nAnena upAdhisvabhAvajanitena AdAya vij~nAnaM vAgAdInAM svasvaviShayagatasAmarthyaM gR^ihItvA, ya eSho 'ntarmadhye hR^idaye hR^idayasyAkAshaH, ya AkAshashabdena para eva sva Atmocyate, tasminsve AtmanyAkAshe shete svAbhAvike 'sAMsArike /

na kevala AkAsha eva, shrutyantarasAmarthyAt-"satA somya tadA sampanno bhavati"iti /
liN^gopAdhisambandhakR^itaM visheShAtmasvarUpamutsR^ijya avisheShe svAbhAvike Atmanyeva kevale vartata ityabhiprAyaH

yadA sharIrendriyAdhyakShatAmutsR^ijati, tadAsau svAtmani vartata iti kathamavagamyate? nAmaprasiddhyA /
kAsau nAmaprasiddhiH? ityAha-tAni vAgAdervij~nAnAni yadA yasminkAle gR^ihNAtyAdatte atha tadA haitatpuruShaH svapiti

nAma-etannAmAsya puruShasya tadA prasiddhaM bhavati /
gauNamevAsya nAma bhavati /
svamevAtmAnamapItyapigacchatIti svapitItyucyate /

satyaM svapitItinAmaprasiddhyA AtmanaH saMsAradharmavilakShaNaM rUpamavagamyate, na tvatra yuktirastItyAshaN^kyAha-tatttra svApakAle gR^ihIta eva prANo bhavati /
prANa iti ghrANendriyam, vAgAdiprakaraNAt;vAgAdisambandhe hi sati sadupAdhitvAdasya saMsAradharmitvaM lakShyate /
vAgAdayashcopasaMhR^itA eva tadA tena /
katham? gR^ihItA vAggR^ihItaM cakShurgR^ihItaM shrotraM gR^ihItaM manaH /
tasmAdupasaMhR^iteShu vAgAdiShu kriyAkArakaphalAtmatAbhAvAtsvAtmastha evAtmAbhavatItyavagamyate //17//



nanu darshanalakShaNAyAM svapnAvasthAyAM kAryakaraNaviyoge 'pi saMsAradharmitvamasya dR^ishyate /
yathA ca jAgarite sukhI duHkhI bandhuviyuktaH shocati muhyate ta;tasmAcchokamohadharmavAnevAyam /
nAsya shokamohAdAyaH sukhaduHkhAdayashca kAryakaraNasaMyogajanitabhrAntyAdhyAropitA iti /

na mR^iShAtvAt /



_______________________________________________________________________

START BrhUp 2,1.18



#<sa yatraitat svapnyayA carati te hAsya lokAH |
tad uteva mahArAjo bhavaty uteva mahAbrAhmaNaH |
utevoccAvacaM nigacchati |
sa yathA mahArAjo jAnapadAn gR^ihItvA sve janapade yathAkAmaM parivartetaivam evaiSha etat prANAn gR^ihItvA sve sharIre yathAkAmaM parivartate || BrhUp_2,1.18 ||>#

__________



BrhUpBh_2,1.18

sa prakR^ita AtmA yatra yasminkAle darshanalakShaNayA svapnyayA svapnavR^ittyA carati vartate tadA te hAsya lokAH karmaphalAni /
ke te? tattatrotApi mahArAja iva bhavati /
so 'yaM mahArAjatvamivAsya lokaH, na mahArAjatvameva jAgarita iva /
tathA mahAbrAhmaNa iva, utApyuccAvacamuccaM ca devatvAdyavacaM ca tiryaktvAdi, uccamivAvacamiva ca nigacchati /
mR^iShaiva mahArAjatvAdayo 'sya lokAH, ivashabdaprayogAdvyabhicAradarshanAcca /
tasmAnna bandhuviyogAdijanitashokamohAdibhiH svapne sambadhyata eva /

nanu ca yathA jAgarite jAgratkAlAvyabhicAriNo lokAH, evaM svapne 'pi te 'sya mahArAjatvAdayo lokAH svapnakAlabhAvinaH svapnakAlAvyabhicAriNa AtmabhUtA eva, na tvavidyAdhyAropitA iti /

nanu ca jAgratkAryakaraNAtmatvaM devatAtmatvaM cAvidyAdhyAropitaM na paramArthata iti vyatiriktavij~nAnamayAtmapradarshanena pradarshitam /
tatkathaM dR^iShTAntatvena svapnalokasya mR^ita ivojjIviShyanprAdurbhaviShyati? satyam, vij~nAnamaye vyatirikte kAryakaraNadevatAtmatvapradarshanam avidyAdhyAropitam-shuktikAyAmiva rajatatvadarshanam-ityetatsiddhyati vyatiriktAtmAstitvapradarshananyAyenaiva, na tu tadvishuddhiparatayaiva nyAya uktaH;ityasannapi dR^iShTAnto jAgratkAryakaraNadevatAtmatvadarshanalakShaNaH punarudbhAvyate /
sarvo hi nyAyaH kiJNcidvisheShamapekShamANo 'punaruktibhavati /

na tAvatsvapne 'nubhUtamahArAjatvAdayo lokA AtmabhUtAH;Atmano 'nyasya jAgratprativimbabhUtasya lokasya darshanAt /
mahArAja eva tAvadvyastasuptAsu prakR^itiShu paryaN^ke shayAnaH svapnAnpashyannupasaMhR^itakaraNaH punarupagataprakR^itiM mabArAjamivAtmAnaM jAgarita iva pashyati yAtrAgataM bhuJNjAnamiva ca bhogAn /
na ca tasya mabArAjasya paryaN^ke shayanAd dvitIyo 'nyaH prakR^ityupeto viShaye paryaTannahani loke prasiddho 'sti, yamasau suptaH pashyati /
na copasaMhR^itakaraNasya rUpAdimato darshanamupapadyate /
na ca dehe dehAntarasya tattulyasya sambhavo 'sti, dehasthasyaiva hi svapnadarshanam /

nanu paryaN^ke shayAnaH pathi pravR^ittamAtmAnaM pashyati-na bahiH svapnAnpashyatItyetadAha-sa mahArAjo jAnapadAJNjanapade bhavAnrAjopakaraNabhUtAnbhR^ityAnanyAMshca gR^ihItvopAdAya sva AtmIya eva jayAdinopArjite janapade yathAkAmaM yo yaH kAmo 'sya yathAkAmamicchAto yathA parivartetetyarthaH;evamevaiSha vij~nAnamayaH, etaditi kriyAvisheShaNam,

prANAngR^ihItvA jAgaritasthAnebhya upasaMhR^itya sve sharIre sva eva dehe na bahiH yathAkAmaM parivartate;kAmakarmabhyAmudbhAsitAH pUrvAnubhUtavastusadR^ishIrvAsanA anubhavatItyarthaH /
tasmAtsvapne mR^iShAdhyAropitA evAtmabhUtatvena lokA avidyamAnA eva santaH, tathA jAgarite 'pi, iti pratyetavyam /
tasmAdvishuddho 'kriyAkArakaphalAtmako vij~nAnamaya ityetatsiddham /
yasmAd dR^ishyante draShTurviShayabhUtAH kriyAkArakaphalAtmakAH kAryakaraNalakShaNA lokAH, tathA svapne 'pi, tasmAdanyo 'sau dR^ishyebhyaH svapnajAgaritalokebhyo draShTA vij~nAnamayo vishuddhaH //18//




_______________________________________________________________________

START BrhUp 2,1.19



darshanavR^ittau svapne vAsanArAsherdR^ishyatvAdataddharmateti vishuddhatAvagatA AtmanaH /
tatra yathAkAmaM parivartata iti kAmavashAtparivartanamuktam /
draShTurdR^ishyasambandhashcAsya svAbhAvika ityashuddhatA shaN^kyate;atastadvishuddhyarthamAha-


#<atha yadA suShupto bhavati |
yadA na kasya cana veda |
hitA nAma nAdyo dvAsaptatiH sahasrANi hR^idayAt purItatam abhipratiShThante |
tAbhiH pratyavasR^ipya purItati shete |
sa yathA kumAro add. vA mahArAjo vA mahAbrAhmaNo vAtighnIm Anandasya gatvA shayIta |
evam evaiSha etac chete || BrhUp_2,1.19 ||>#

__________



BrhUpBh_2,1.19

atha yadA suShupto bhavati-yadA svapnyayA carati, tadApyayaM vishuddha eva /
atha punaryadA hitvA darshanavR^ittiM svapnaM yadA yasminkAle suShuptaH suShThu suptaH samprasAdaM svAbhAvyena prasIdati /
kadA suShupto bhavati? yadA yasminkAle na kasyana na kiJNcanetyarthaH, veda vijAnAti;kasyacana vA shabdAdeH sambandhi vastvantaraM kiJNcana na vedetyadhyAhAryam;pUrvaM tu nyAyyam, supte tu visheShavij~nAnAbhAvasya vivakShitatvAt /

evaM tAvadvisheShavij~nAnAbhAve suShupto bhavatItyuktam /
kena punaH krameNa suShupto bhavati? ityucyate-hitA nAma hitA ityevaMnAmnyo nADyaH shirA dehasyAnnarasavipariNAmabhUtAH, tAshca dvAsaptatiH sahasrANi, dve sahasre adhike saptatishca sahasrANi tA dvAsaptatiH sahasrANi, hR^idayAt-hR^idayaM nAma mAMsapiNDaH-tasmAnmAMsapiNDAtpuNDarIkAkArAt, purItataM hR^idayapariveShTanamAcakShate,

tadupalakShitaM sharIramiha purItatamabhipratiShThanta iti sharIraM kR^itsnaM vyApnuvatyo 'shvatthaparNarAjaya iva bahirmukhyaH pravR^ittA ityarthaH /

tatra buddherantaHkaraNasya hR^idayaM sthAnam, tatrasthabuddhitantrANi cetarANi bAhyAni karaNAni /
tena buddhiH karmavashAcchrotrAdIni tAbhirnADIbhirmatsyajAlavatkarNashaShkulyAdisthAnebhyaH prasArayati, prasAryacAdhitiShThati jAgaritakAle /
tAM vij~nAnamayo 'bhivyaktasvAtmacaitanyAvabhAsatayA vyApnoti /
saN^kocanakAle ca tasyA anusaN^kucita;so 'sya vij~nAnamayasya svApaH;jAgradvikAsAnubhavo bhogaH;buddhyupAdhisvabhAvAnuvidhAyI hi saH, candrAdipratibimba iva jalAdyanuvidhAyI /
tasmAttasyA buddherjAgradviShayAyAstAbhirnADIbhiH pratyavasarpaNamanu pratyavasR^ipya purItati sharIre shete tiShThati, taptamiva lohapiNDamavisheSheNa saMvyApyAgnivaccharIraM saMvyApya vartata ityarthaH /

svAbhAvika eva svAtmani vartamAno 'pi karmAnugatabuddhyanuvR^ittitvAtpurItati sheta ityucyate /
na hi suShiptikAle sharIrasambandho 'sti /
"tIrNo hi tadA sarvAJNchokAnhR^idayasya"iti hi vakShyati /

sarvasaMsAraduHkhaviyuktA iyamavasthetyatra dR^iShTAntaH-sa yathA kumAro vA atyantabAlo vA, mahArAjo vAtyantavashyaprakR^itiryathoktakR^it, mahAbrAhmaNo vA atyantaparipakvavidyAvinayasampannaH, atighnIm-atishayena duHkhaM hantItyatighnI AnandasyAvasthA sukhAvasthA tAM prApya gatvA, shayItAvatiShTheta /

eShAM ca kumArAdInAM svabhAvasthAnAM sukaM niratishyaM prasiddhaM loke, vikriyamANAnAM hi teShAM duHkhaM na svabhAvataH;tena teShAM svAbhAvikyavasthA dR^iShTAntatvenopAdIyate prasiddhatvAt /
na teShAM svApa evAbhipretaH, svApasya dArShTAntikatvena vivakShitatvAdvisheShAbhAvAcca /
visheShe hi sati dR^iShTAntadArShTAntikabhedaH syAt;tasmAnna teShAM svApo dR^iShTAntaH /

evameva yathAyaM dR^iShTAntaH, eSha vij~nAnamaya etacchayanaM shete iti, etacchabdaH kriyAvisheShaNArthaH /
evamayaM svAbhAvike sve Atmani sarvasaMsAradharmAtIto vartate svApakAla iti //19//



_______________________________________________________________________

START BrhUp 2,1.20


kvaiSha tadAbhUdityasya prashnasya prativacanamuktam /
anena ca prashnanirNayena vij~nAnamayasya svabhAvato vishuddhirasaMsAritvaM coktam /
kuta etadAgAt? ityasya prashnasyApAkaraNArtha ArambhaH /

nanu yasmingrAme nagare vA yo bhavati so 'nyatra gacchaMstata eva grAmAnnagarAdvA gacchati nAnyataH /
tathA sati kvaiSha tadAbhUdityetAvAnevAstu prashnaH /
yatrAbhUttata evAganamaM prasiddhaM syAnnAnyata iti kuta etadAgAditi prashno nirarthaka eva /

kiM shrutirupAlabhyate bhavatA? na /
kiM tarhi? dvitIyasya prashnasyArthAntaraM shrotumicchAmyata AnarthakyaM codayAmi /

evaM tarhi kuta ityapAdAnArthatA na gR^ihyate;apAdAnArthatve hi punaruktatA, nAnyArthatve /
astu tarhi nimittArthaH prashnaH-kuta etadAgAt-kinnimittamihAgamanam? iti /

na nimittArthatApi, prativacanavairUpyAt /
Atmanashca sarvasya jagato 'gnivisphuliN^gAdivadutpattiH prativacane shrUyate /
na hi visphuliN^gAnAM vidravaNe 'gnirnimittamapAdAnameva tu saH /
tathA paramAtmA vij~nAnamayasyAtmano 'pAdAnatvena shrUyate"asmAdAtmanaH"ityetasminvAkye /
tasmAtprativacanavailomyAtkuta iti prashnasya nimittArthatA na shakyate varNayitum /

nanvapAdAnapakShe 'pi punaruktatAdoShaH sthita eva /

naiSha doShaH, prashnAbhyAm Atmani kriyAkArakaphalAtmatApohasya vivakShitatvAt /
iha hi vidyAvidyAviShayAvupanyastau /
"AtmetyevopAsIta" "AtmAnamevAvet" "AtmAnameva lokamupAsIta"iti vidyAviShayaH /
tathA avidyAviShayashca pAN^ktaM karma tatphalaM cAnnatrayaM nAmarUpakarmAtmakamiti /
tatrAvidyAviShaye vaktavyaM sarvamuktam /

vidyAviShayastvAtmA kevala upanyasto na nirNItaH /
tannirNayAya ca 'brahma te bravANi'iti prakrAntaM 'j~napayiShyAmi'iti ca /
atastadbrahma vidyAviShayabhUtaM j~nApayitavyaM yAthAtmyataH /
tasya ca yAthAtmyaM kriyAkArakaphalabhedashUnyamatyantavishuddhamadvaitamityetadvivakShitam /
atastadanurUpau prashnAvutthApyete shrutyA 'kvaiSha tadAbhUt' 'kuta etadAgAt'iti /

tatra yatra bhavati tadadhikaraNaM yadbhavati tadadhikartavyam, yatoshcAdhikaraNAdhikartavyayorbhedo dR^iShTo loke /
tathA yata Agacchati tadapAdAnaM ya Agacchati sa kartA tasmAdanyo dR^iShTaH /
tathA AtmA kvApyabhUdanyasminnanyaH kutashcidAgAdanyasmAdanyaH kenacidbhinnena sAdhanAntareNetyevaM lokavatprAptA buddhiH /
sA prativacanena nivartayitavyeti /
nAyamAtmA anyo 'nyatrAbhUdanyo vA

anyasmAdAgataH sAdhanAntaraM vA Atmanyasti /
kiM tarhi? svAtmanyevAbhUt 'svam (AtmAnam) apIto bhavati' 'satA somya tadA sampanno bhavati' 'prAj~nenAtmanA sampariShvaktaH' /
'para Atmani sampratiShThate'ityAdishrutibhyaH /
ata eva nAnyo 'nyasmAdAgacchati /
tacchrutyaiva pradarshyate 'asmAdAtmanaH'iti /
AtmavyatirekeNa vastvantarAbhAvAt /

nanvasti prANAdyAtmavyatiriktaM vastvantaram /
na, prANAdestata eva niShpatteH /
tatkatham? ityucyate, tatra dR^iShTAntaH-


#<sa yathorNavAbhis tantunoccared yathA agneH kShudrA viShphuliN^gA vyuccaranty evam evAsmAd AtmanaH sarve prANAH sarve lokAH sarve devAH sarvANi bhUtAni vyuccaranti |
tasyopaniShat satyasya satyam iti |
prANA vai satyaM teShAm eSha satyam || BrhUp_2,1.20 ||>#

__________



BrhUpBh_2,1.20

sa yathA loka UrNanAbhiH /
UrNanAbhirlUtAkITa eka eva prasiddhaH sansvAtmApravibhaktena tantunoccaredudgacchet /
na cAsti tasyodgamane svato 'tiriktaM kArakAntaram /
yathA caikarUpAdekasmAdagneH shrudrA alpA visphuliN^gAsruTayo 'gnyavayavA vyuccaranti vividhaM nAnA voccaranti /
yathemau dR^iShTAntau kArakabhedAbhAve 'pi pravR^ittiM darshayataH, prAkpravR^itteshca svabhAvata ekatvam, evamevAsmAdAtmano vij~nAnamayasya prAkpratibodhAdyatsvarUpaM tasmAdityarthaH /
sarve prANA vAgAdayaH, sarve lokA bhUrAdayaH, sarvANi karmaphalAni, sarve devAH prANalokAdhiShThAtAro 'gnyAdayaH, sarvANi bhUtAni brahmAdistambaparyantAni prANijAtAni, sarva eta AtmAna ityasminpATha upAdhisamparkajanitaprabudhyamAnavisheShAtmAna ityarthaH, vyuccaranti /

yasmAdAtmanaH sthAvarajabhgamaM jagadidamagnivisphuliN^gavad vyuccaratyanisham, yasminneva ca pralIyate jalabudbudavat, yadAtmakaM ca vartate sthitikAle, tasyAsyAtmano brahmaNaH, upaniShad;upa samIpaM nigamayatItyabhidhAyakaH shabda upaniShadityucatyate, shAsraprAmANyAdetacchabdagato visheSho 'vasIyata upanigamayitR^itvaM nAma /

kAsAvupaniShadityAha-satyasya satyamiti /
sA hi sarvatra copaniShadalaukikArthatvAd durvij~neyArthA, iti tadarthamAcaShTe-prANA vai satyaM teShAmeSha satyamiti /
etasyaiva vAkyasya vyAkhyAnAyottaraM brAhmaNadvayaM bhaviShyati /

bhavatu tAvadupaniShadvyAkhyAnAyottaraM brAhmaNadvayam, tasyopaniShadityuktam, tatra na jAnImaH kiM prakR^itasyAtmano vij~nAnamayasya pANipeShaNotthitasya saMsAriNaH shabdAdibhuja iyamupaniShadAhosvidasaMsAriNaH kasyacit? kiJNcAtaH? yadi saMsAriNastadA saMsAryeva vij~neyaH, tadvij~nAnAdeva sarvaprAptiH /
sa eva brahmashabdavAcyastadvidyaiva brahmavidyeti /
atha asaMsAriNaH, tadA tadviShayA vidyA brahmavidyA /
tasmAcca brahmavij~nAnAtsarvabhAvApattiH /

sarvametacchAsraprAmANyAdbhaviShyati /
kintvasminpakShe"AtmetyevopAsIta" "AtmAnamevAvedahaM brahmAsmi"iti parabrahmaikatvapratipAdikAH shrutayaH kupyeran, saMsAriNashcAnyasyAbhAve upadeshAnarthakyAt /
yata evaM paNDitAnAmapyetanmahAmohasthAnam anuktaprativacanaprashnaviShayam; ato yathAshakti brahmavidyApratipAdakavAkyeShu brahma vijij~nAsUnAM buddhivyutpAdanAya vicArayiShyAmaH /

na tAvadasaMsArI paraH, pANipeShaNapratibodhitAcchabdAdibhujo 'vasthAntaravishiShTAdutpattishruteH /
na prashAsitAshanAyAdivarjitaH paro vidyate, kasmAt? yasmAt 'brahma j~napayiShyAmi' iti pratij~nAya suptaM puruShaM pANipeShaM bodhayitvA tasyaiva svapnadvAreNa suShuptyAkhyamavasthAntaramunnIya tasmAdevAtmanaH suShuptyavasthAvishiShTAd agnivisphuliN^gorNanAbhidR^iShTAntAbhyAmutpattiM darshayati shrutiH"evamevAsmAt"ityAdinA /
na cAnyo jagadutpattikAraNamantarAle shruto 'sti, vij~nAnamayasyaiva hi prakaraNam /
samAnaprakaraNe ca shrutyantare kauShItakinAmAdityAdipuruShAnprastutya"sa hovAca yo vai bAlAka eteShAM puruShANAM kartA yasya vaitatkarma sa vai veditavyaH"iti prabuddhasyaiva vij~nAnamayasya veditavyatAM darshayati, nArthAntarasya /

tathA ca"Atmanastu kAmAya sarvaM priyaM bhavati"ityuktvA, ya evAtmA priyaH prasiddhastasyaiva draShTavyashrotavyamantavyanididhyAsitavyatAM darshayati /
tathA ca vidyopanyAsakAle"AtmetyevopAsIta" "tadetatpreyaH putrAtpreyo vittAt" "tadAtmAnamevAvedahaM brahmAsmi"ityevamAdivAkyAnAmAnulomyaM syAtparAbhAve /
vakShyati ca -"AtmAnaM cedvijAnIyAdayamasmIti pUruShaH"iti /

sarvavedAnteShu ca pratyagAtmavedyataiva pradarshyate 'hamiti, na bahirvedyatA shabdAdivatpradarshyate 'sau brahmeti /
tathA kauShItakinAmeva"na vAcaM vijij~nAsIta vaktAraM vidyAt"ityAdinA vAgAdikaraNairvyAvR^ittasya kartureva veditavyatAM darshayati /

avasthAntaravishiShTo 'saMsArIti cet-athApi syAdyo jAgarite shabdAdibhugvij~nAnamayaH, sa eva suShuptAkhyamavasthAntaraM gato 'saMsArI paraH prashAsitA anyaH syAditi cenna, adR^iShTatvAt /
na hyevandharmakaH padArtho dR^iShTo 'nyatra vainAshikasiddhAntAt /
na hi loke gaustiShThan gacchanvA gaurbhavati, shayAnastvashvAdijAtyantaramiti /
nyAyAcca-yaddharmako yaH padArdhaH pramANenAvagato bhavati, sa deshakAlAvasthAntareShvapi taddharmaka eva bhavati /
sa cettaddharmakatvaM vyabhicarati, sarvaH pramANavyavahAro lupyeta /
tathA ca nyAyavidaH sAN^khyamImAMsakAdayo 'saMsAriNo 'bhAvaM yuktishataiH pratipAdayanti /

saMsAriNo 'pi jagadutpattisthitilayakriyAkartR^itvavij~nAnasyAbhAvAd ayuktamiti cet-yanmahatA prapaJNcena sthApitaM bhavatA, shabdAdibhuksaMsAryevAvasthAntaravishiShTo jagata iha karteti-tadasat; yato jagadutpattisthitilayakriyAkartR^itvavij~nAnashaktisAdhanAbhAvaH sarvalokapratyakShaH saMsAriNaH /
sa kathamasmadAdiH saMsArI manasApi cintayitumashakyaM pR^ithivyAdivinyAsavishiShTaM jagannirminuyAt? ato 'yuktamiti cenna, shAsrAt; shAsraM saMsAriNaH"evamevAsmAdAtmanaH"iti jagadutpattyAdi darshayati /
tasmAtsarvaM shraddheyamiti syAdayamekaH pakShaH /

"yaH sarvaj~naH sarvavit" "yo 'shanAyApipAse atyeti" "asaN^go na hi sajjate" "etasya vA akSharasya prashAsane" "yaH sarveShu bhUteShu tiShThannantaryAmyamR^itaH" "sa yastAnpuruShAnniruhyAtyakrAmat" "sa vA eSha mahAnaja AtmA"

"eSha seturvidharaNaH" "sarvasya vashI sarvasyeshAnaH" "ya AtmApahatapApmA vijaro vimR^ityuH" "tattejo 'sR^ijata" "AtmA vA idameka evAgra AsIt" "na lipyate lokaduHkhena bAhyaH"ityAdishrutishatebhyaH /
smR^iteshca"ahaM sarvasya prabhavo mattaH sarvaM pravartate"iti paro 'styasaMsArI /
shrutismR^itinyAyebhyashca /
sa ca kAraNaM jagataH /
nan"vevamevAsmAdAtmana"iti

saMsAriNa evotpattiM /
darshayatItyuktam /
na /
"ya eSho 'ntarhR^idaya AkAsha"iti parasya prakR^itatvAdasmAdAtmana iti yuktaH parasyaiva parAmarshaH /
"kvaiSha tadAbhUdi"tyasya prashnasya prativacanatvenA'kAshashabdavAcyaH para Atmokto"ya eSho 'ntarhR^idaya AkAshastasmiJNcheta"iti /
"satA somya tadA sampanno bhavatya" "harahargacchantya etaM brahmalokaM na vidanti" "prAj~nenA'tmanA sampariShvaktaH" "para Atmani saMpratiShThate"ityAdishrutibhya AkAshashabdaH para Atmeti nishcIyate /
"daharo 'sminnantarAkAsha"iti prastutya tasminnevA'tmashabdaprayogAcca /
prakuta eva para AtmA /
tasmAdyuktameva asmAdAtmana iti paramAtmana eva sR^iShTiriti /
saMsAriNaH sR^iShTisthitisaMhAraj~nAnasAmarthyAbhAvaM cAvotAma /

atra ca"AtmetyevopAsIta" "AtmAnamevAvedahaM brahmAsmI"ti brahmavidyA prastutA /
brahmaviShayaJNca brahmavij~nAnamiti /
"brahma te bravANI"ti"brahma j~napayiShyAmI"ti prArabdham /
tatredAnImasaMsAri brahma jagataH kAraNamashanAyAdyatItaM nityashuddhabuddhamuktasvabhAvaM tadviparItashca saMsArI tasmAdahaM brahmAsmIti na gR^ihNIyAt /
paraM hi devamIshAnaM nikR^iShTaH saMsAryAtmatvena smarankathaM na doShabhAksyAt /
tasmAnnAhaM brahmAsmIti yuktam /

tasmAtpuShpodakAJNjalistutinamaskArabalyupahArasvAdhyAyadhyAnayogAdibhirAr irAdhayiSheta /
ArAdhanena viditvA sarveshitR^i brahma bhavati /
na punarasaMsAri brahma saMsAryAtmatvena cintayedagnimiva shItatvenA'kAshamiva mUrtimatvena /
brahmAtmatvapratipAdakamapi shAsramarthavAdo bhaviShyati /
sarvatarkashAsralokanyAyaishcaivamavirodhaH syAt /
na, mantrabrAhmaNavAdebhyastasyaiva pravesha shravaNAt /
"purashcakra"iti prakR^itya"puraH puruSha Avishadi"ti"rUpaM rUpaM pratirUpo babhUva tadasya rUpaM praticakShaNAya" "sarvANi rUpANi vicitya dhoro nAmAni kR^itvAbhivadanyadAste"iti sarvashAkhAsu sahasrasho mantravAdAH sR^iShTikarturevAsaMsAriNaH sharIrapraveshaM darshayanti /
tathA brAhmaNavAdAH /
"tatsR^iShTvA tadevAnuprAvishat" "sa etameva sImAnaM vidAryaitayA dvArA prApadyata" "seyaM devatemAstisatro devatA anena jIvenA'tmanAnupravishya" "eSha sarveShu bhUteShu gUDhAtmA na prakAshate"ityAdyAH /
sarvashrutiShu ca brahmaNyAtmashabdaprayogAdAtmashabdasya ca pratyagAtmAbhidhAyakatvAt"eSha sarvabhUtAntarAtmA"iti ca shruteH paramAtmavyatirekeNa saMsAriNo 'bhAvAt"ekamevAdvitIyam" "brahmaivedam" "Atmaivedam"ityAdishrutibhyo yuktamevAhaM brahmAsmItyavadhArayitum /

yadaivaM sthitaH shAsrArthastadA paramAtmanaH saMsaritvam /
tathA ca sati shAsrAnarthakyamasaMsAritve copadeshAnarthakyaM spaShTo doShaH prAptaH /
yadi tAvatparamAtmA sarvabhUtAntarAtmA sarvasharIrasamparkajanitaduHkhAnyanubhavatIti spaShTaM parasya saMsAritvaM prAptam /
tathA ca parasyAsaMsAritvapratipAdikAH shrutayaH kupyeransmR^itayashca sarve ca nyAyAH /
atha kathaJNcitprANisharIrasambandhajairduHkhairna sambadhyata iti shakyaM pratipAdayituM paramAtmanaH sAdhyaparihAryAbhAvAdupadeshAnarthakyadoSho na shakyate nivArayitum /
atra kecitparihAramAcakShate /
paramAtmA na sAkShAdbhUteShvanupraviShTaH svena rUpeNa /
kiM tarhi vikArabhAvamApanno vij~nAnAtmatvaM pratipede /

sa ca vij~nAnAtmA parasmAdanyo 'nanyashca /
yenAnyastena saMsAritvasambandhI yenAnanyastenAhaM brahmetyavadhAraNArhaH /
evaM sarvamaviruddhaM bhaviShyatIti /

tatra vij~nAnAtmano vikArapakShe etA gatayaH-pR^ithivIdravyavadane-kadravyasamAhArasya sAvayavasya paramAtmana ekadeshavipariNAmo vij~nAnAtmA ghaTAdivat /
pUrvasaMsthAnAvasthasya vA parasyaikadesho vikriyate keshoSharAdivat, sarva eva vA paraH pariNametkShIrAdivat /

tatra samAnajAtIyAnekadravyasamUhasya kashciddravyavisheSho vij~nAnAtmatvaM pratipadyate yadA, tadA samAnajAtIyatvAdekatvamupacaritameva na tu paramArthataH /
tathA ca sati siddhAntavirodhaH /

atha nityAyutasiddhAvayavAnugato 'vayavI para AtmA, tasya tadavasthasyaikadesho vij~nAnAtmA saMsArI-tadApi sarvAvayavAnugatatvAdavayavina evAvayavagato doSho guNo veti, vij~nAnAtmanaH saMsAritvadoSheNa para evAtmA sambadhyata iti, iyamapyaniShTA kalpanA /
kShIravatsarvapariNAmapakShe sarvashrutismR^itikopaH, sa cAniShTaH /
"niShkalaM niShkriyaM shAntam" "divyo hyamUrtaH puruShaH sabAhyAbhyantaro hyajaH" "AkAshavatsarvagatashca nityaH" "sa vA eSha mahAnaja AtmAjaro 'maro 'mR^itaH" "na jAyate mriyate  vA kadAcit" "avyakto 'yam"ityAdishrutismR^itinyAyaviruddhA ete sarve pakShAH /

acalasya paramAtmana ekadeshapakShe vij~nAnAtmanaH karmaphalavaddeshasaMsaraNAnupapattiH, parasya vA saMsAritvam-ityuktam /
parasyaikadesho 'gnivisphuliN^gavatsphuTito vij~nAnAtmA saMsaratIti cet-tathApi parasyAvayavasphuTanena kShataprAptiH, tatsaMsaraNe ca paramAtmanaH pradeshAntarAvayavavyUhe chidratAprAptiH, avraNatvavAkyavirodhashca /
AtmAvayavabhUtasya vij~nAnAtmanaH saMsaraNe paramAtmashUnyapradeshAbhAvAdavayavAntaranodanavyUhanAbhyAM hR^idayashUleneva paramAtmano duHkhitvaprAptiH /

agnivisphuliN^gAdidR^iShTAntashruterna doSha iti cet? na, shruterj~nApakatvAt;na shAsraM padArthAnanyathA kartuM pravR^ittam /
kiM tarhi? yathAbhUtAnAmaj~nAtAnAM j~nApane /
kiJNcAtaH? shR^iNu-ato yadbhavati, yathAbhUtA mUrtAmUrtAdipadArthadharmA loke prasiddhAH /
taddR^iShTAntopAdAnena tadavirodhyeva vastvantaraM j~nApayituM pravR^ittaM shAsraM na laukikavastuvirodhaj~nApanAya laukikavastuvirodhaj~nApanAya laukikameva dR^iShTAntamupAdatte /
upAdIyamAno 'pi dR^iShTAnto 'narthakaH syAddArShTAntikAsaN^gateH /
na hyAgniH shIta Adityo na tapatIti vA dR^iShTAntashatenApi pratipAdayituM shakyam, pramANAntareNAnyathAdhigatatvAdvastunaH /
na ca pramANaM pramANAntareNa virudhyate, pramANAntarAviShayameva hi pramANAntaraM j~nApayati /
na ca laukikapadapadArthAshrayaNavyatirekeNAgamena shakyamaj~nAtaM vastvantaramavagamayitum /
tasmAtprasiddhanyAyamanusaratA na shakyA paramAtmanaH sAvayavAMshAMshitvakalpanA paramArthataH pratipAdayitum /

"kShudrA visphuliN^gAH" "mamaivAMshaH"iti ca shrUyate smaryate ceti cenna, ekatvapratyayArthaparatvAt /
agnerhi visphuliN^go 'gnireva ityekatvapratyayArhe dR^iShTo loke; tathA cAMshoM'shinaikatvapratyayArhaH; tatraivaM sati vij~nAnAtmanaH paramAtmavikArAMshatvavAcakAH shabdAH paramAtmavikArAMshatvavAcakAH shabdAH paramAtmaikatvapratyayAdhitsavaH /

upakramopasaMhArAbhyAM ca-sarvAsu hyupaniShatsu pUrvamekatvaM pratij~nAya, dR^iShTAntairhetubhishca paramAtmano vikArAMshAditvaM jagataH pratipAdya, punarekatvamupasaMharati; tadyathehaiva tAvat"idaM sarvaM yadayamAtmA"iti pratij~nAya, utpattisthitilayahetudR^iShTAntairvikAravikAritvAdyekatvapratyayahetUnprati pAdya"anantaramabAhyam" "ayamAtmA brahma"ityupasaMhariShyati /
tasmAdupakramopasaMhariShyati /
tasmAdupakramopasaMhArAbhyAmayamartho nishcIyate paramAtmaikatvapratyayadraDhimna utpattisthitilayapratipAdakAni vAkyAnIti /

anyathA vAkyabhedaprasaN^gAcca-sarvopaniShatsu hi vij~nAnAtmanaH paramAtmanaikatvapratyayo vidhIyata ityavipratipattiH sarveShAmupaniShadvAdinAm /
tadvidhyekavAkyayoge ca sambhavatyutpattyAdivAkyAnAM na pramANamasti;phalAntaraM ca kalpayitavyaM syAt;tasmAdutpattyAdishrutaya AtmaikatvapratipAdanaparAH /

atra ca sampradAyavida AkhyAyikAM sampracakShate-kashcitkila rAjapitro jAtamAtra eva mAtApitR^ibhyAmapaviddho vyAdhagR^ihe saMvardhitaH, so 'muShya vaMshyatAmajAnanvyAdhajAtipratyayo vyAdhajAtikarmANyevAnuvartate; na rAjAsmIti rAjajAtikarmANyanuvartate /
yadA punaH kashcitparamakAruNiko rAjaputrasya rAjashrIprAptiyogyatAM jAnannamuShya putratAM bodhayati-"na tvaM vyAdho 'muShya rAj~naH putraH, kathaJNcidvyAdhagR^ihamanupraviShTaH"iti-sa evaM bodhitastyaktvA vyAdhajAtipratyayakarmANi pitR^ipaitAmahImAtmanaH padavImanuvartate rAjAhamasmIti /
tathA kilAyaM parasmAdagnivisphuliN^gAdivattajjAtireva vibhakta iha dehendriyAdigahane praviShTo 'saMsArI san dehendriyAdisaMsAradharmamanuvartate-"dehendriyasaN^ghAto 'smi kR^ishaH sthUlaH sukhI duHkhI"iti paramAtmatAmajAnannAtmanaH /
na tvametadAtmakaH parameva brahmAsyasaMsArIti pratibodhita AcAryeNa hitvaiShaNAtrayAnuvR^ittiM brahmaivAsmIti pratipadyate /
atra rAjaputrasya rAjapratyayavadbrahmapratyayo dR^iDhIbhavati-visphuliN^gava deva tvaM parasmAdbrahmaNo bhraShTa ityukte visphuliN^gasya prAgagnerbhraMshAdagnyekatvadarshanAt /

tasmAdekatvapratyayadArDhyAya suvarNamaNilohAgnivisphuliN^gadR^iShTAntAH, notpattyAdibhedapratipAdanaparAH /

saindhavadhanavatpraj~naptyekarasanairantaryAvadhAraNAt"ekadhaivAnudraShTavyam"iti ca /
yadi ca brahmaNashcitrapaTavad vR^ikShasamudrAdivaccotpattyAdyanekadharmavicitratA vijigrAhayiShitA, ekarasaM saindhavaghanavadanantaramabAhyamiti nopasamahariShyat,"ekadhaivAnudraShTavyam"iti ca na prAyokShyata-"ya iha nAneva pashyati"iti nindAvacanaM ca /
tasmAdekarUpaikatvapratyayadArDhyAyaiva sarvavedAnteShUtpattisthitilayAdikalpanA, na tatpratyayakaraNAya /

na ca niravayavasya paramAtmano 'saMsAriNaH saMsAryekadeshakalpanAnyAyyA, svato 'deshatvAtparamAtmanaH /
adeshasya parasya ekadeshasaMsAritvakalpanAyAM para eva saMsArIti kalpitaM bhavet /
atha paropAdhikR^ita ekadeshaH parasya, ghaTakarakAdyAkAshavat;na tadA tatra vivekinAM paramAtmaikadeshaH pR^ithaksaMvyavahArabhAgiti buddhirutpadyate /

avivekinAM vivekinAM copacaritA buddhirdR^iShTeti cet? na;avivekinAM mithyAbuddhitvAt, vivekinAM ca saMvyavahAramAtrAlambanArthatvAt-yathA kR^iShNo raktashcAkAsha iti vivekinAmapi kadAcitkR^iShNatA raktatA ca AkAshasya saMvyavahAramAtrAlambanArthatvaM pratipadyata iti, na paramArthataH kR^iShNo rakto vA AkAsho bhavitumarhati /
ato na paNDitairbrahmasvarUpapratipattiviShaye brahmaNoM'shAMshyekadeshaikadeshivikAravikAritvakalpanA kAryA, sarvakalpanApanayanArthasAraparatvAtsarvopaniShadAm /

ato hitvA sarvakalpanAmAkAshasyeva nirvisheShatA pratipattavyA-"AkAshavatsarvagatashca nityaH" "na lipyate lokaduHkhena bAhyaH"ityAdishrutishatebhyaH; nAtmAnaM brahmavilakShaNaM kalpayet-uShNAtmaka ivAgnau shItaikadesham, prakAshAtmake vA savitari tamekadesham-sarvakalpanApanayanArthasAraparatvAtsarvopaniShadAm /
tasmAnnAmarUpopAdhinimittA eva AtmanyasaMsAradharmiNi sarve vyavahArAH;"rUpaM rUpaM pratirUpo babhUva" "sarvANi rUpANi vicitya dhIro nAmAni kR^itvAbhivadanyadAste"ityevamAdimantravarNebhyaH /

na svata AtmanaH saMsAritvam, alaktakAdyupAdhisaMyogajanitaraktasphaTikAdibuddhivadbhrAntameva, na paramArthataH /
"dhyAyatIva lelAyatIva" "na vardhate karmaNA no kanIyAn" "na lipyate karmaNA pApakena" "samaM sarveShu bhUteShu tiShThantam" "shuni caiva shvapAke ca"ityAdishrutismR^itinyAyebhyaH paramAtmano 'saMsAritaiva /
ata ekadesho vikAraH shaktirvA vij~nAnAtmA anyo veti vikalpayituM niravayavatvAbhyupagame visheShato na shakyate /
aMshAdishrutismR^itivAdAshcaikatvArthAH, na tu bhedapratipAdakAH, vivakShitArthaikavAkyayogAt-ityavocAma /

sarvopaniShadAM paramAtmaikatvaj~nApanaparatve atha kimarthaM tatpratikUlor'tho vij~nAnAtmabhedaH parikalpyata iti? karmakANDaprAmANyavirodhaparihArAyetyekeca karmapratipAdakAni hi vAkyAni anekakriyAkArakaphalabhoktR^ikartrAshrayANi, vij~nAnAtmabhedAbhAve hyasaMsAriNa eva paramAtmana ekatve kathamiShTaphalAsu kriyAsu pravartayeyuH? aniShTaphalAbhyo vA kriyAbhyo nivartayeyuH? kasya vA baddhasya mokShAyopaniShadArabhyeta? api ca paramAtmaikatvAvAdipakShe kathaM paramAtmaikatvopadeshaH? kathaM vA tadupadeshagrahaNaphalam? baddhasya hi bandhanAshAyopadeshastadabhAva upaniShacchAsraM nirviShayameva /

evaM tarhi upaniShadvAdipakShasya karmakANDavAdipakSheNa codyaparihArayoH samAnaH panthAH-yena bhedAbhAve karmakANDaM nirAlambanamAtmAnaM na labhte prAmANyaM prati tathopaniShadapi /
evaM tarhi yasya prAmANye svArthavidhAto nAsti, tasyaiva karmakANDasyAstu prAmANyam;upaniShadAM tu prAmANyakalpanAyAM svArthavighAto bhavediti mA bhUtprAmANyam /
na hi karmakANDaM pramANaM sadapramANaM bhavitumarhati;na hi pradIpaH prakAshyaM prakAshayati, na prakAshayati ceti /
pratyakShAdipramANavipratiShedhAcca-na kevalamupaniShado brahmaikatvaM pratipAdayantyaH svArthavighAtaM karmakANDaprAmANyavighAtaM ca kurvanti;pratyakShAdinishcitabhedapratipattyarthapramANaishca virudhyante /
tasmAdaprAmANyamevopaniShadAm;anyArthatA vAstu;na tveva brahmaikatvapratipattyarthatA /

na;uktottaratvAt /
pramANasya hi pramANatvamapramANatvaM vA pramotpAdanAnutpAdananimitm, anyathA cetstambhAdInAM prAmANyaprasaN^gAcchabdAdau prameye /
kiJNcAtaH? yadi tAvadupaniShado brahmaikatvapratipattipramAM kurvanti, kathamapramANaM bhaveyuH? sa bhavAnevaM vadanvaktavyaH-upaniShatprAmANyapratiShedhArthaM bhavato vAkyamupaniShatprAmANyapratiShedhaM kiM na karotyevAgnirvA rUpaprakAsham? atha karoti /
yadi karoti bhavatu tadA pratiShedhArthaM pramANaM bhavadvAkyam, agnishca rUpaprakAshako bhavet;pratiShedhavAkyaprAmANye bhavatyevopaniShadAM prAmANyam /
atra bhavanto bruvantu kaH parihAra iti?

nanvatra pratyatrA madAvAkya upaniShatprAmANyapratiShedhArthapratipattiragnau ca rUpaprakAshanapratipattiH pramA /
kastarhi bhavataH pradveSho brahmaikatvapratyaye pramAM pratyakShaM kurvatIShUpaniShatsUpalabhyamAnAsu pratiShedhAnupapatteH /
shokamohAdinivR^ittishca pratyakShaM phalaM brahmaikatvapratipattipAramparyajanitamityavocAma /
tasmAduktottaratvAdupaniShadaM pratyaprAmANyashaN^kA tAvannAsti /
yaccoktaM svArthavighAtakaratvAdaprAmANyamiti, tadapi na, tadarthapratipatterbAdhakAbhAvAt /
na hi

upaniShadbhyaH-brahmaikamevAdvitIyam, naiva ca-iti pratipattirasti;yathAgniruShNaH shItashcetyasmAdvAkyAdviruddhArthadvayapratipattiH /
abhyupagamya caitadavocAma;na tu vAkyaprAmANyasamaya eShanyAyaH-yadutaikasya vAkyasyAnekArthatvam /
sati cAnekArthatve, svArthashca syAt, tadvighAtakR^icca viruddho 'nyor'thaH /
na tvetat-vAkyapramANakAnAM viruddhamaviruddhaM ca, evaM vAkyam, anekamarthaM pratipAdayatItyeSha samayaH;arthaikatvAdvyekavAkyatA /

na ca kAnicidupaniShadvAkyAni brahmaikatvapratiShedhaM kurvanti /
yattu, laukikaM vAkyam-agniruShNaH shItashceti, na tatraikavAkyatA, tadekadeshasya pramANAntaraviShayAnuvAditvAt /
agniH shIta ityetadekaM vAkyam;agniruShNa iti tu pramANAntarAnubhavasmArakam, na tu svayamarthAvabodhakam /
ato nAgniH shIta ityanenaikavAkyatA, pramANAntarAnubhavasmAraNenaivopakShINatvAt /
yattu viruddhArthapratipAdakamidaM vAkyamiti manyate, tacchItoShNapadAbhyAm agnipadasAmAnAdhikaraNyaprayoganimittA bhrAntiH;na tvevaikasya vAkyasyAnekArthatvaM laukikasya vaidikasya vA /

yaccoktaM karmakANDaprAmANyavighAtakR^idupaniShadvAkyamiti, tanna; anyArthatvAt /
brahmaikatvapratipAdanaparA hyupaniShado neShTArthaprAptau sAdhanopadeshaM tasminvA puruShaniyogaM vArayanti, anekArthatvAnupapattereva /
na ca karmakANDavAkyAnAM svArthe pramA notpadyate /
asAdhAraNe cetsvArthe pramAmutpAdayati vAkyam, kuto 'nyena virodhaH syAt? brahmaikatve nirviShayatvAtpramAnotpadyata eveti cet? na, pratyakShatvAtpramAyAH /
"darshapUrNamAsAbhyAM svargakAmo yajeta" "brAhmaNo na hantavyaH"ityevamAdivAkyebhyaH pratyakShA pramA jAyamAnA; 'sA naiva bhaviShyati, yadyupaniShado brahmaikatvaM bodhayiShyanti' ityanumAnam; na cAnumAnaM pratyakShavirodhe prAmANyaM labhate; tasmAdasadevaitadgIyate-pramaiva notpadyata iti /
api ca yathAprAptasyaiva avidyApratyupasthApitasya kriyAkArakaphalasyAshrayaNena iShTAniShTaprAptiparihAropAyasAmAnye pravR^ittasya tadvisheShamajAnataH tadAcakShANA shrutiH kriyAkArakaphalabhedasya lokaprasiddhasya satyatAmasatyatAM vA nAcaShTe na ca vArayati, iShTAniShTaphalaprAptiparihAropAyavidhiparatvAt /

yathA kAmyeShu pravR^ittA shrutiH kAmAnAM mithyAj~nAnaprabhavatve satyapi yathAprAptAneva kAmAnupAdAya tatsAdhanAnyeva vidhatte, na tu kAmAnAM mithyAj~nAnaprabhavatvAdanartharUpatvaM ceti na vidadhAti /
tathA nityAgnihotrAdishAsramapi mithyAj~nAnaprabhavaM kriyAkArakabhedaM yathAprAptamevAdAya iShTavisheShaprAptimaniShTavisheShaparihAraM vA kimapi prayojanaM pashyadagnihotrAdIni karmANi vidhatte /
nAvidyAgocarAsadvastuviShayamiti na pravartate yathA kAmyeShu /

na ca puruShA na pravarterannavidyAvantaH, dR^iShTatvAdyathA kAminaH /

vidyAvatAmeva karmAdhikAra iti cet? na, brahmaikatvavidyAyAM karmAdhikAravirodhasyoktatvAt /
etena brahmaikatve nirviShayatvAdupadeshena tadgrahaNaphalAbhAvadoShaparihAra ukto veditavyaH /

puruShecchArAgAdivaicitryAcca-anekA hi puruShANamicchAH, rAgAdayashca doShA vicitrAH;tatashca bAhyaviShayarAgAdyapahR^itacetaso na shAsraM nivartayituM shaktam;nApi svabhAvato bAhyaviShayaviraktacetaso viShayeShu pravartayituM shaktam;kintu shAsrAdetAvadeva bhavati-idamiShTasAdhanamidamaniShTasAdhanamiti sAdhyasAdhanasambandhavisheShAbhivyaktiH-pradIpAdivattamasi rUpAdij~nAnam /
na tu shAsraM bhR^ityAniva balAnnivartayati niyojayati vA;dR^ishyante hi puruShA rAgAdigauravAcchAsramapyatikrAmantaH /
tasmAt puruShamativaicitryamapekShya sAdhyasAdhanasambandhavisheShAnanekadhopadishati /

tatra puruShAH svayameva yathAruci sAdhanavisheSheShu pravartante, shAsraM tu savitR^ipradIpAdivadudAsta eva /
tathA kasyacitparo 'pi puruShArtho 'puruShArthavadavabhAsate; yasya yathAvabhAsaH, sa tathArUpaM puruShArthaM pashyati; tadanurUpANi sAdhanAnyupAditsate /
tathA cArthavAdo 'pi-"trayAH prAjApatyAH prajApatau pitari brahmacaryamUShuH"ityAdiH /
tasmAnna brahmaikatvaM j~nApayiShyanto vedAntA vidhishAsrasya bAdhakAH /
na ca vidhishAsrametAvatA nirviShayaM syAt /

nApyuktakArakAdibhedaM vidhishAsramupaniShadAM brahmaikatvaM prati prAmANyaM nivartayati /
svaviShayashUrANi hi pramANAni, shrotrAdivat /

tatra paNDitaMmanyAH kecitsvacittavashAtsarvaM pramANamitaretaraviruddhaM manyante, tachA pratyakShAdivirodhamapi codayanti brahmaikatve-shabdAdayaH kila shrotrAdiviShayA bhinnAH pratyakShata upalabhyante, brahmaikatvaM bruvatAM pratyakShavirodhaH

syAt; tathA shrotrAdibhiH shabdAdyupalabdhAraH kartArashca dharmAdharmayoH pratisharIraM bhinnA anumIyante saMsAriNaH; tatra brahmaikatvaM bruvatAmanumAnavirodhashca /
tathA ca AgamavirodhaM vadanti-"grAmakAmo yajeta" "pashukAmo yajeta" "svargakAmo yajeta"ityevamAdivAkyebhyo grAmapashusvargAdikAmAstatsAdhanAdyanuShThAtArashca bhinnA avagamyante /

atrocyate-te tu kutarkadUShitAntaHkaraNA brAhmaNAdivarNApasadA anukampanIyA AgamArthavicchinnasampradAyabuddhaya iti /
katham? shrotrAdidvAraiH shabdAdibhiH pratyakShata upalabhyamAnairbrahmaNa ekatvaM virudhyata iti vadanto vaktavyAH-kiM shabdAdInAM bhedenAkAshaikatvaM virudhyata iti;atha na viruddhyate, na tarhi pratyakShavirodhaH /

yaccoktaM pratisharIraM shabdAdyupalabdhAro dharmAdharmayoshca kartAro bhinnA anumIyante, tathA ca brahmaikatve 'numAnavirodha iti;bhinnA kairanumIyanta iti praShTavyAH;atha yadi brUyuH-sarvairasmAbhiranumAnakushalairiti-ke yUyamanumAnakushalA ityevaM pR^iShTAnAM kimuttaram /

sharIrendriyamana Atmasu ca pratyekamanumAnakaushalapratyAkhyAne, sharIrendriyamanaHsAdhanA AtmAno vayamanumAnakushalAH, anekakArakasAdhyatvAtkriyANAmiti cet? evaM tarhyanumAnakaushalebhavatAmanekatvaprasaN^gaH; anekakArakasAdhyA hi kriyeti bhavadbhirevAbhyupagatam /
tatrAnumAnaM ca kriyA; sA sharIrendriyamana AtmasAdhanaiH kArakairAtmakartR^ikA nirvartyata ityetatpratij~nAtam /
tatra vayamanumAnakushalA ityevaM vadadbhiH-sharIrendriyamanaHsAdhanA AtmAnaH pratyekaM vayamaneka ityabhyupagataM syAt /
aho anumAnakaushalaM darshitamapucchashR^iN^gaistArkikabalIvardaiH /
yo hyAtmAnameva na jAnAti sa kathaM mUDhastadgataM vA jAnIyAt? tatra kimanuminoti? kena vA liN^gena? na hyAtmanaH svato bhedapratipAdakaM kiJNcilliN^gamasti, yena liN^genAtmabhedaM sAdhayet; yAni liN^gAnyAtmabhedasAdhanAya nAmarUpavantyupanyasyanti, tAni nAmarUpagatAnyupAdhaya evAtmano ghaTakarakApavarakabhUcchidrANIvAkAshasya /
yadAkAshasya bhedaliN^gaM pashyati, tadAtmano 'pi bhedaliN^gaM labheta saH; na hyAtmanaH parato 'pi visheShamabhyupagacchadbhistArkikashatairapi bhedaliN^gamAtmano darshayituM shakyate; svatastu dUrAdapanItameva, aviShayatvAdAtmanaH /
yadyatpara AtmadharmatvenAbhyupagacchati, tasya tasya nAmarUpAbhyAM cAtmano 'nyatvAbhyupagamAt,"AkAsho vai nAma nAmarUpayornirvahitA te yadantarA tadbrahma"iti shruteH"nAmarUpe vyAkaravANi"iti ca /
utpattipralayAtmake hi nAmarUpe, tadvilakShaNaM ca brahma-ato 'numAnasyaivAviShayatvAtkuto 'numAnavirodhaH? etenAgamavirodhaH pratyuktaH /

yaduktaM brahmaikatve yasmA upadeshaH, yasya copadeshagrahaNaphalam, tadabhAvAdekatvopadeshAnarthakyamiti, tadapi na, anekakArakasAdhyatvAtkriyANAM kashcodyo bhavati /
ekasminbrahmaNi nirupAdhike nopadeshaH, nopadeShTA, na copadeshagrahaNaphalam; tasmAdupaniShadAM cAnarthakyamityetadabhyupagatameva /
athAnekakArakaviShayAnarthakyaM codyate-na, svato /
¤abhyupagamavirodhAdAtmavAdinAm /
tasmAttArkikacATabhaTarAjApraveshyam abhayaM durgamidamalpabuddhyagamyaM shAsraguruprasAdarahitaishca,"kastaM madAmadaM devaM madanyo j~nAtumarhati" "devairatrApi vicikitsitaM purA" "naiShA tarkeNa matirApaneyA"-varaprasAdalabhyatvashrutismR^itivAdebhyashca;"tadejati tannaijati taddUre tadvantike"ityAdiviruddhadharmasamavAyitvaprakAshakamantravarNebhyashca /
gItAsu ca-"matsthAni sarvabhUtAni"ityAdi /
tasmAtparabrahmavyatirekeNa saMsArI nAma nAnyadvastvantaramasti /
tasmAtsuShThUcyate"brahma vA idamagra AsIt tadAtmAnamevAved ahaM brahmAsmi" "nAnyadato 'sti draShTR^i nAnyadato 'sti shrotR^i"ityAdishrutishatebhyaH /
tasmAtparasyaiva brahmaNaH"satyasya satyam"nAmopaniShatparA //20//



#<iti bR^ihadAraNyakopaniShadbhAShye dvitIyAdhyAye prathamamajAtashatrubrAhmaNam //1//
>#



_______________________________________________________________________

START BrhUp 2,2.1



'brahma j~napayiShyAmi'iti prastutam;tatra yato jagajjAtaM yanmayaM yasmiMshca lIyate tadekaM brahmeti j~nApitam /

kimAtmakaM punastajjagajjAyate, lIyate ca? paJNcabhUtAtmakam;bhUtAni ca nAmarUpAtmakAni;nAmarUpe satyamiti hyuktam;tasya satyasya paJNcabhUtAtmakasya satyaM brahma /

kathaM punarbhUtAni satyamiti mUrtAmUrtabrAhmaNam /
mUrtAmUrtabhUtAtmakatvAtkAryakaraNAtmakAni bhUtAni prANA api satyam /
teShAM kAryakaraNAtmakAnAM bhUtAnAM satyatvanirdidhArayiShayA brAhmaNadvayamArabhyate saivopaniShadvyAkhyA /
kAryakaraNasatyatvAvadhAraNadvAreNa hi satyasya satyaM brahmAvadhAryate /
atroktam 'prANA vai satyaM teShAmeSha satyam'iti /
tatra ke prANAH? kiyatyo vA prANaviShayA upaniShadaH? kAH? iti ca brahmopaniShatprasaN^gena karaNAnAM prANAnAM svarUpamavadhArayati-pathigatakUpArAmAdyavadhAraNavat /



#<yo ha vai shishuM sAdhAnaM sapratyAdhAnaM sasthUNaM sadAmaM veda sapta ha dviShato bhrAtR^ivyAn avaruNaddhi |
ayaM vAva shishur yo 'yaM madhyamaH prANaH |
tasyedam evAdhAnam idaM pratyAdhAnaM prANaH sthUNAnnaM dAma || BrhUp_2,2.1 ||>#

__________



BrhUpBh_2,2.1

yo ha vai shishuM sAdhAnaM sapratyAdhAnaM sasthUNaM sadAmaM veda, tasyedaM phalam; kiM tat? sapta saptasaMkhyAkAn ha dviShato dveShakartÌn bhrAtR^ivyAn /
bhrAtR^ivyA hi dvividhA bhavanti, dviShanto 'dviShantashca, tatra dviShanto ye bhrAtR^ivyAstAn dviShato bhrAtR^ivyAnavaruNaddhi; sapta ye shIrShaNyAH prANA viShayopalabdhidvArANi tatprabhavA viShayarAgAH sahajatvAd bhrAtR^ivyAH /
te hyasya svAtmasthAM dR^iShTiM viShayaviShayAM kurvanti, tena te dveShTAro bhrAtR^ivyAH /
pratyagAtmekShaNapratiShedhakaratvAt /
kAThake coktam-"parAJNci khAni vyatR^iNatsvayambhUstasmAtparAÇpashyati nAntarAtman"ityAdi /
tatra yaH shishvAdInveda, teShAM yAthAtmyamavadhArayati, sa etAn bhrAtR^ivyAnavaruNaddhyapAvR^iNoti vinAshayati /

tasmai phalashravaNenAbhimukhIbhUtAyAha-ayaM vAva shishuH /
ko 'sau? yo 'yaM madhyamaH prANaH, sharIramadhye yaH prANo liN^gAtmA, yaH paJNcadhA sharIramAviShTaH-bR^ihanpANDaravAsaH soma rAjannityuktaH, yasminvAÇmanaH prabhR^itIni karaNAni viShaktAni-paDvIshashaN^kunidarshanAt; sa eSha shishuriva, viShayeShvitarakaraNavadapaTutvAt; shishuM sAdhAnamityuktam /
kiM punastasya shishorvatsasthAnIyasya karaNAtmana AdhAnam? tasyedameva sharIramAdhAnaM kAryAtmakam-AdhIyate 'sminnityAdhAnam; tasya hi shishoH prANasyedaM sharIramadhiShThAnam, asminhi karaNAnyadhiShThitAni labdhAtmakAnyupalabdhidvArANi bhavanti, na tu prANamAtre viShaktAni /
tathA hi darshitamajAtashatruNA-upasaMhR^iteShu karaNeShu vij~nAnamayo nopalabhyate, sharIradeshavyUDheShu tu karaNeShu vij~nAnamaya upalabhamAna upalabhyate-tacca darshitaM pANipeShapratibodhanena /
idaM pratyAdhAnaM shiraH; pradeshavisheSheShu-prati pratyAdhIyata iti pratyAdhAnam /
prANaH sthUNA annapAnajanitAshaktiH-prANo balamiti paryAyaH /
balAvaShTambho hi prANo 'smiJNcharIre-"sa yatrAyamAtmAbalyaM nyetya saMmohamiva"iti darshanAt /

yathA vatsaH sthUNAvaShTambha evaM sharIrapakShapAtI vAyuH prANaH sthUNeti kecit /
annaM dAma-annaM hi bhuktaM tredhA pariNamate;ya;sthUlaH pariNAmaH, sa etaddvayaM bhUtvA imAmapyeti-mUtraM ca purIShaM ca /
yo madhyamo rasaH sa raso lohitAdikrameNa svakAryaM sharIraM sAptadhAtukamupacinoti;svayonyannAgame hi sharIramupacIyate 'nnamayatvAt;viparyaye 'pakShIyate patati;yastvaNiShTho rasaH-amR^itam UrkprabhAvaH-iti ca kathyate, sa nAbherUrdhvaM hR^idayadeshamAgatya, hR^idayAdviprasR^iteShu dvAsaptatinADIsahasreShvanupravishya yattatkaraNasaN^ghAtarUpaM liN^gaM shishusaJNj~nakam, tasya sharIre sthitikAraNaM bhavati balamupajanayatsthUNAkhyam;tenAnnamubhayataH pAshavatsadAmavat prANasharIrayornibandhanaM bhavati //1//



_______________________________________________________________________

START BrhUp 2,2.2



idAnIM tasyaiva shishoH pratyAdhAna UDhasya cakShuShi kAshcanopaniShada ucyante-


#<tam etAH saptAkShitaya upatiShThante |
tad yA imA akShaMl lohinyo rAjayas tAbhir enaM rudro 'nvAyattaH |
atha yA akShann Apas tAbhiH parjanyaH |
yA kanInakA tayAdityaH |
yat kR^iShNaM tenAgnir |
yac chuklaM tenendraH |
adharayainaM vartanyA pR^ithivy anvAyattA |
dyaur uttarayA |
nAsyAnnaM kShIyate ya evaM veda || BrhUp_2,2.2 ||>#

__________



BrhUpBh_2,2.2

tametAH saptAkShitaya upatiShThantetaM karaNAtmakaM prAmaM sharIre 'nnabandhanaM cakShuShyUDhametA vakShyamANAH sapta saptasaN^khyAkA akShitayo 'kShitihetutvAdupatiShThante /
yadyapi mantrakaraNe tiShThatirupapUrva AtmanepadI bhavati, ihApi sapta devatAbhidhAnAni mantrasthAnIyAni karaNAni;tiShThaterato 'trApyAtmanepadaM na viruddham /

kAstA akShitayaH? ityucyante-tattatra yA imAH prasiddhAH, akShannakShaNi lohinyo lohitA rAjayo rekhAH, tAbhirdvArabhUtAbhirenaM madhyamaM prANaM rudro 'nvAyatto 'nugataH; atha yA akShannakShaNyApo dhUmAdisaMyogenAbhivyajyamAnAH, tAbhiradbhirdvArabhUtAbhiH parjanyo devatAtmAnvAyatto /
¤anugata upatiShThata ityarthaH /
sa cAnnabhUto 'kShitiH prANasya;"parjanye varShatyAnandinaH prANA bhavanti"iti shrutyantarAt /

yA kanInakA dR^ikchaktistayA kanInakayA dvAreNAdityo madhyamaM prANamupatiShThate;yatkR^iShNaM cakShuShi tenainamagnirupatiShThate;yacchuklaM cakShuShi tenendraH;adharayA vartanyA pakShmaNainaM pR^ithivyanvAyattA, adharatvasAmAnyAt;

etAH saptAnnabhUtAH prANasya santatamupatiShThante-ityevaM yo veda, tasyaitatphalam-nAsyAnnaM kShIyate, ya evaM veda //2//




_______________________________________________________________________

START BrhUp 2,2.3



#<tad eSha shloko bhavati --
arvAgbilash camasa Urdhvabudhnas tasmin yasho nihitaM vishvarUpam |
tasyAsata R^iShayaH sapta tIre vAg aShTamI brahmaNA saMvidAneti |
arvAgbilash camasa Urdhvabudhna iti |
idaM tac charIra eSha hy arvAgbilash camasa UrdhvabudhnaH |
tasmin yasho nihitaM vishvarUpam iti |
prANA vai yasho vishvarUpam |
prANAn etad Aha |
tasyAsata R^iShayaH sapta tIra iti |
prANA vA R^iShayaH |
prANAN etad Aha |
vAg aShTamI brahmaNA saMvidAneti |
vAg ghy aShTamI brahmaNA saMvitte || BrhUp_2,2.3 ||>#

__________



BrhUpBh_2,2.3

tattatraitasminnarthe eSha shloko mantro bhavati-arvAgbilashcamasa ityAdiH /
tatra mantrArthamAcaShTe shrutiH-arvAgbilashcamasa ityAdiH /
tatra mantrArthamAcaShTe shrutiH-arvAgbilashcamasa Urdhvabudhna iti /
kaH punarasAvarvAgbilashcamasa UrdhvabudhnaH? idaM tat shiraH, camasAkAraM hi tat /
katham? eSha hyarvAgbilo mukhasya bilarUpatvAt, shiraso budhnAkAratvAdUrdhvabudhnaH /

tasminyasho nihitaM vishvarUpamiti-yathA somashcamase, evaM tasmiJNchirasi vishvarUpaM nAnArUpaM nihitaM sthitaM bhavati /
kiM punastad yashaH? prANA vai yasho vishvarUpam-prANAH shrotrAdayo vAyavashca marutaH saptadhA teShu prasR^itA yashaH-ityetadAha mantraH, shabdAdij~nAnahetutvAt /

tasyAsata R^iShayaH sapta tIra iti-prANAH parispandAtmakAH, ta eva ca R^iShayaH, prANAvetadAha mantraH /
vAgaShTamI brahmaNA saMvidAneti-brahmaNA saMvAdaM kurvatI aShTamI bhavati;taddhetumAha-vAgghyaShTamI brahmaNA saMvitta iti //3//



_______________________________________________________________________

START BrhUp 2,2.4


ke punastasya camasasya tIra Asata R^iShaya iti /



#<imAv eva gotamabharadvAjau |
ayam eva gotamo 'yaM bharadvAjaH |
imAv eva vishvAmitrajamadagnI |
ayam eva vishvAmitro 'yaM jamadagniH |
imAv eva vasiShThakashyapau |
ayam eva vasiShTho 'yaM kashyapaH |
vAg evAtriH |
vAcA hy annam adyate |
attir ha vai nAmaitad yad autrir iti |
sarvasyAttA bhavati |
sarvam asyAnnaM bhavati ya evaM veda || BrhUp_2,2.4 ||>#

__________



BrhUpBh_2,2.4

imAveva gotamabharadvAjau karNau-ayameva gotamo 'yaM bharadvAjo dakShiNashcottarashca, viparyayeNa vA /
tathA cakShuShI upadishannuvAca-imAveva vishvAmitrajamadagnI dakShiNaM vishvAmitra uttaraM jamadagnirviparyayeNa vA /
imAveva vasiShThakashyapau-nAsike upadishannuvAca;dakShiNaH puTo bhavati vasiShThaH, uttaraH kashyapaH pUrvavat /
vAgevAtriH, adanakriyAyogAtsaptamaH;vAcA hyannamadyate tasmAdattirha vai prasiddhaM nAmaitat-attR^itvAdattiriti, attireva san yadatrirityucyate parokSheNa /

sarvasyaitasyAnnajAtasya prANasyAtrinirvacanavij~nAnAdattA bhavati /
attaiva bhavati nAmuShminnannena punaH pratipadyata ityetaduktaM bhavati-sarvamasyAnnaM bhavatIti /
ya evametadyathoktaM prANayAthAtmyaM veda, sa evaM madhyamaH prANo bhUtvA

AdhAnapratyAdhAnagato bhoktaiva bhavati, na bhojyam, bhojyAd vyAvartata ityarthaH //4//



#<iti dvitIyam brAhmaNam //2//
>#



_______________________________________________________________________

START BrhUp 2,3.1



tatra prANA vai satyamityuktam /
yAH prANAnAmupaniShadaH, tA brahmopaniShatprasaN^gena vyAkhyAtAH-ete te prANA iti cacha te

kimAtmakAH? kathaM vA teShAM satyatvam? iti ca vaktavyamiti paJNcabhUtAnAM satyAnAM kAryakaraNAtmakAnAM svarUpAvadhAraNArthamidaM brAhmaNamArabhyate-yadupAdhivisheShApanayadvAreNa 'neti neti'iti brahmaNaH satattvaM nirdidhArayiShitam /



#<dve vAva brahmaNo rUpe |
mUrtaM caivAmUrtaM ca |
martyaM cAmR^itaM ca |
sthitaM ca yac ca |
sac ca tyaM ca || BrhUp_2,3.1 ||>#

__________



BrhUpBh_2,3.1

tatra dvirUpaM brahma paJNcabhUtajanitakAryakaraNasambaddhaM mUrtAmUrtAkhyaM martyAmR^itasvabhAvaM tajjanitavAsanArUpaM ca sarvaJNj~naM sarvashakti sopAkhyaM bhavati /
kriyAkArakaphalAtmakaM ca sarvavyavahArAspadam /
tadeva brahma vigatasarvopAdhivisheShaM samyagdarshanaviShayam ajamajaramamR^itamabhayam, vAÇmanasayorapyaviShayamadvaitatvAt 'neti neti'iti nirdishyate /

tatra yadapohadvAreNa 'neti neti'iti nirdishyate brahma, te ete dve vAva-vAvashabdo 'vadhAraNArthaH-dve evetyarthaH-brahmaNaH paramAtmano rUpe-rUpyate yAbhyAmarUpaM paraM brahma avidyAdhyAropyamANAbhyAm /
ke te dve? mUrtaM caiva mUrtameva ca /
tathAmUrtaM cAmUrtameva cetyarthaH /
antarNItasvAtmavisheShaNe mUrtAmUrte dve evetyavadhAryete /
kAni punastAni visheShaNAni mUrtAmUrtayoH? ityucyante-martyaM ca martyaM maraNadharmi, amR^itaM ca tadviparItam, sthitaM ca-paricchinnaM gatipUrvakaM yatsthAsnu, yacca-yAtIti yat-vyApi-aparicchinnaM sthitaviparItam, sacca-sadityanyebhyo visheShyamANAsAdhAraNadharmavisheShavat, tyacca-tadviparItam 'tyat'ityeva sarvadA parokShAbhidhAnArham //1//


_______________________________________________________________________

START BrhUp 2,3.2


tatra catuShTayavisheShaNavishiShTaM mUrtaM tathA amUrtaM ca /
tatra kAni mUrtavisheShaNAni? kAni cetarANi? iti vibhajyate /



#<tad etan mUrtaM yad anyad vAyosh cAntarikShAc ca |
etan martyam |
etat sthitam |
etat sat |
tasyaitasya mUrtasyaitasya martyasyaitasya sthitasyaitasya sata eSha raso ya eSha tapati |
sato hy eSha rasaH || BrhUp_2,3.2 ||>#

__________



BrhUpBh_2,3.2

tadetanmUrtaM mUrcchitAvayavam itaretarAnupraviShTAvayavaM ghanaM saMhatamityarthaH /
kiM tat? yadanyat;kasmAdanyat? vAyoshcAntarikShAcca bhUtadvayAt-parisheShAt pR^ithivyAdibhUtatrayam /
etanmartyam-yadetanmUrtAkhyaM bhUtatrayamidaM martyaM maraNadharmi;kasmAt? yasmAtsthitametat;paricchinnaM hyarthAntareNa samprayujyamAnaM virudhyate-yathA ghaTaH stambhakuNDyAdinA;tathA mUrtaM sthitaM paricchinnam arthAntarasambandhi tator'thAntaravirodhAnmartyam;etatsadvisheShya mANAsAdhAraNadharmavat, tasmAddhi paricchinnam, paricchinnatvAnmartyam ato mUrtam;mUrtatvAdvA martyam, martyatvAtsthitam, sthitatvAtsat /
ato 'nyonyAvyabhicArAccaturNAM dharmANAM yatheShTaM visheShaNavisheShyabhAvo hetuhetumadbhAvashca darshayitavyaH /
sarvathApi tu bhUtatrayaM catuShTayavisheShaNavishiShTaM mUrtaM rUpaM brahmaNaH /
tatra caturNAmekasmingR^ihIte visheShaNe itaradgR^ihItameva visheShaNamityAha-tasyaitasya mUrtasya, etasya martyasya, etasya sthitasya, etasya sataH-catuShTayavisheShaNasya bhUtatrayasyetyarthaH, eSha rasaH sAra ityarthaH /

trayANAM hi bhUtAnAM sAriShThaH savitA;etatsArANi trINi bhUtAni, yata etatkR^itavibhajyamAnarUpavisheShaNAni bhavanti;Adhidaivikasya kAryasyaitadrUpam-yatsavitA yadetanmaNDalaM tapati;sato bhUtatrayasya hi yasmAdeSha rasa ityetad gR^ihyate /
mUrto hyeSha savitA tapati, sAriShThashca /
yattvAdhidaivikaM karaNaM maNDalasyAbhyantaram, tadvakShyAmaH //2//




_______________________________________________________________________

START BrhUp 2,3.3



#<athAmUrtam |
vAyush cAntarikShash ca |
etad amR^itam |
etad yat |
etat tyam |
tasyaitasyAmUrtasyaitasyAmR^itasyaitasya yata etasya tyasyaiSha raso ya eSha etasmin maNDale puruShaH |
tyasya hy eSha rasa |
ity adhidaivatam || BrhUp_2,3.3 ||>#

__________



BrhUpBh_2,3.3

athAmUrtam-athAdhunAmUrtamucyate /
vAyushcAntarikShaM ca yatparisheShitaM bhUtadvayam-etadamR^itam, amUrtatvAt;asthitam, ato 'virudhyamAnaM kenacit, amR^itamamaraNadharmi /
etadyatsthitaviparItam, vyApi, aparicchinnam, yasmAt 'yat'etad anyebhyo 'pravibhajyamAnavisheSham, atastyat, 'tyat'iti parokShAbhidhAnArhameva-pUrvavat /

tasyaitasyAmUrtasya tasyAmR^itasyaitasya yata etasya tyasya catuShTayavisheShaNasyAmUrtasyaiSha rasaH;ko 'sau? ya

eSha etasminmaNDale puruShaH-karaNAtmako hiraNyagarbhaH prANa ityabhidhIyate yaH, sa eSho 'mUrtasya bhUtadvayasya rasaH pUrvavatsAriShThaH /

etatpuruShasAraM cAmUrtaM bhUtadvayamhairaNyagarbhaliN^gArambhAya hi bhUtadvayAbhivyaktiravyAkR^itAt /
tasmAttadarthyAttatsAraM bhUtadvayam /
tyasya hyeSha rasaH-yasmAdyo maNDalasthaH puruSho maNDalavanna gR^ihyate sArashca bhUtadvayasya, tasmAdasti maNDalasthasya puruShasya bhUtadvayasya ca sAdharmyam, tasmAdyuktaM prasiddhavadvetUpAdAnam-tyasya hyeSha rasa iti /

rasaH kAraNaM hiraNyagarbhavij~nAnAtmA cetana iti kecit /
tatra ca kila hiraNyagarbhavij~nAnAtmanaH karma vAyvantarikShayoH prayoktR^i, tatkarma vAyvantarikShAdhAraM sadanyeShAM bhUtAnAM prayoktR^i bhavati;tena svakarmaNA vAyvantarikShayoH prayokteti tayo rasaH kAraNamucyata iti /

tanna, mUrtarasenAtulyatvAt /
mUrtasya tu bhUtatrayasya raso mUrtameva maNDalaM dR^iShTaM bhUtatrayasya raso mUrtameva maNDalaM dR^iShTaM bhUtatrayasamAnajAtIyam, na cetanaH;tathAmUrtayorapi bhUtayostatsamAnajAtIyenaivAmUrtasena yuktaM bhavitum;vAkyapravR^ittestulyatvAt;yathA hi mUrtAmUrte catuShTayadharmavatI vibhajyete, tathA rasarasavatorapi mUrtAmUrtayostulyenaiva nyAyena yukto vibhAgaH, na tvardhavaishasam /

mUrtarase 'pi maNDalopAdhishcetano vivakShyata iti cet? atyalpamidamucyate, sarvatraiva tu mUrtAmUrtayorbrahmarUpeNa vivakShitatvAt /
puruShashabdo 'cetane 'nupapanna iti cet! na, pakShapucchAdivishiShTasyaiva liN^gasya puruShashabdadarshanAt /
"na vA itthaM santaH shakShyAmaH prajAH prajanayitumimAnsapta puruShAnekaM puruShaM karavAmeti ta etAnsapta puruShAnekaM puruShamakurvan"ityAdau annarasamayAdiShu ca shrutyantare puruShashabdaprayogAt /
ityadhidaivatamityuktopasaMhAro 'dhyAtmavibhAgoktyarthaH //3//




_______________________________________________________________________

START BrhUp 2,3.4



#<athAdhyAtmam |
idam eva mUrtaM yad anyat prANAc ca yash cAyam antar Atmann AkAshaH |
etan martyam |
etat sthitam |
etat sat |
tasyaitasya mUrtasyaitasya martyasyaitasya sthitasyaitasya sata eSha raso yac cakShuH |
sato hy eSha rasaH || BrhUp_2,3.4 ||>#

__________



BrhUpBh_2,3.4

athAdhunAdhyAtmaM mUrtAmUrtayorvibhAga ucyate-kiM tanmUrtam? idameva, kiM cedam? yadanyatprANAccavAyoryashcAyamantarabhyantare AtmannAtmanyAkAshaH khaM sharIrasthashca yaH prANa etad dvayaM varjayitvA yadanyaccharIrArambhakaM bhUtatrayam, etanmartyamityAdi samAnamanyatpUrveNa /
etasya sato hyeSha rasaH-yaccakShuriti; AdhyAtmikasya sharIrArambhakasya kAryasyaiSha rasaH sAraH; tena hi sAreNa sAravadidaM sharIraM samastaM yathAdhidaivatamAdityamaNDalena /
prAthamyAcca-cakShuShI eva prathame sambhavataH sambhavata iti /
"tejo raso niranartatAgniH"iti liN^gAt; taijasaM hi cakShuH; etatsAram; taijasaM hi cakShuH; etatsAram AdhyAtmikaM bhUtatrayam; sato hyeSha rasa iti mUrtatvasAratve hetvarthaH //4//




_______________________________________________________________________

START BrhUp 2,3.5



#<athAmUrtaM prANash ca yash cAyam antar Atmann AkAshaH |
etad amR^itam |
etad yat |
etat tyat |
tasyaitasyAmUrtasyaitasyAmR^itasyaitasya yata etasya tyasyaiSha raso yo 'yaM dakShiNe 'kShan puruShaH |
tyasya hy eSha rasaH || BrhUp_2,3.5 ||>#

__________



BrhUpBh_2,3.5

athAdhunAmUrtamucyate /
yatparisheShitaM bhUtadvayaM prANashca yashcAyamantarAtmannAkAshaH, etadamUrtam /
anyatpUrvavat /
etasya tyasyaiSha rasaH sAraH, yo 'yaM dakShiNe 'kShanpuruShaH-dakShiNe 'kShanniti visheShagrahaNam, shAstrapratyakShatvAt;liN^gasya hi dakShiNe 'kShNi visheShato 'dhiShThAtR^itvaM shAsatrasya pratyakShaM sarvashrutiShu tathA prayogadarshanAt /
tyasya hyeSha rasa iti

pUrvavadvisheShato 'grahaNAdamUrtatvasAratve eva hetvarthaH //5//



_______________________________________________________________________

START BrhUp 2,3.6


brahmaNaNa upAdhibhUtayormUrtAmUrtayoH kAryakaraNavibhAgena adhyAtmAdhidaivatayorvibhAgo vyAkhyAtaH satyashabdavAcyayoH /
athedAnIm-



#<tasya haitasya puruShasya rUpam |
yathA mAhArajanaM vAso yathA pANDvAvikaM yathendragopo yathAgnyarcir yathA puNDarIkaM yathA sakR^idvidyuttam |
sakR^idvidyutteva ha vA asya shrIr bhavati ya evaM veda |
athAta Adesho neti neti |
na hy etasmAd iti nety anyat param asti |
atha nAmadheyaM satyasya satyam iti |
prANA vai satyam |
teShAm eSha satyam || BrhUp_2,3.6 ||>#

__________



BrhUpBh_2,3.6

tasya haitasya puruShasya karaNAtmano liN^gasya rUpaM vakShyAmo vAsanAmayaM mUrtAmUrtavAsanAvij~nAnamayasaMyogajanitaM vicitraM paTabhitticitravanmAyendrajAlamR^igatR^iShNikopamaM sarvavyAmohAspadametAvanmAtrameva Atmeti vij~nAnavAdino vainAshikA yatra bhrAntAH, etadeva vAsanArUpaM paTarUpavadAtmano dravyasya guNa iti naiyAyikA vaisheShikAshca sampratipannAH, idamAtmArthaM triguNaM svatantraM pradhAnAshrayaM puruShArthena hetunA pravartata iti sAN^khyAH /

aupaniShadaMmanyA api kecitprakriyAM racayanti-mUrtAmUrtarAshirekaH, paramAtmarAshiruttamaH, tAbhyAmanyo 'yaM madhyamaH kila tR^itIyaH kartrA bhoktrAvij~nAnamayena ajAtashatrupratibodhitena saha vidyAkarmapUrvapraj~nAsamudAyaH;prayoktA karmarAshiH, prayojyaH pUrvokto mUrtAmUrtabhUtarAshiH sAdhanaM ceti /
tatra ca tArkikaiH saha sandhiM kurvanti /
liN^gAshrayashcaiSha karmarAshirityuktvA punastatasrasyantaH sAN^khyatvabhayAt, sarvaH karmarAshiH-puShpAshraya iva gandhaH puShpaviyoge 'pi puTatailAshrayo bhavati, tadvat-liN^gaviyoge 'pi paramAtmaikadeshamAshrayati, sa paramAtmaikadeshaH kilAnyata Agatena guNena karmaNA saguNo bhavati nirguNo 'pi san, sa kartA bhoktA badhyate mucyate ca vij~nAnAtmA - iti vaisheShikacittamapyanusaranti;sa ca karmarAshirbhUtarAsherAgantukaH, svato nirguNa eva paramAtmaikadeshatvAt;svata utthitA avidyA anAgantukApyUSharavadanAtmadharmaH-ityanayA kalpanayA sAN^khyacittamanuvartante /

sarvametattArkikaiH saha sAmaJNjasyakalpanayA ramaNIyaM pashyanti, lopaniShatsiddhAntaM sarvanyAyavirodhaM ca pashyanti;katham? uktA eva tAvatsAva yavatve paramAtmanaH

saMsAritvasavraNatvakarmaphaladeshasaMsAritvasavraNatvakarmaphaladeshasaMsaraNAnupapattyAdayo doShAH;nityabhede ca vij~nAnAtmanaH pareNaikatvAnupapattiH /

liN^gameveti cetparamAtmana upacaritadeshatvena kalpitaM ghaTakarakabhUchidrAkAshAdivat, tathA liN^gaviyoge 'pi paramAtmadeshAshrayaNaM vAsanAyAH /
avidyAyAShca svata utthAnam USharavat-ityAdikalpanAnupapannaiva /
na ca vAsya deshavyatirekeNa vAsanAyA vastvantarasaJNcaraNaM manasApi kalpayituM shakyam /

na ca shrutayo gacchanti"kAmaH saN^kalpo vicikitsA" "hR^idaye hyeva rUpANi" "dhyAyatIva lelAyatIva" "kAmA ye 'sya hR^idi shritAH""tIrNo hi tadA sarvAJNchokAnhR^idayasya"ityAdyAH /
na cAsAM shrutInAM shrutAdarthAntarakalpanA nyAyyA, AtmanaH parabrahmatvopapAdanArthaparatvAdAsAm, etAvanmAtrArthopakShayatvAcca sarvopaniShadAm /
tasmAcchrutyarthakalpanAkushalAH sarva evopaniShadarthamanyathA kurvanti /
tathApi vedArthashcetsyAtkAmaM bhavatu, na me dveShaH /

na ca 'dva vAva brahmaNo rUpe'iti rAshitrayapakShe samaJNjasam;yadA tu mUrtAmUrte tajjanitavAsanAshca mUrtAmUrte dve rUpe, brahma ca rUpi tR^itIyam, na cAnyaccaturthamantarAletadA etadanukUlamavadhAraNam, dve eva brahmaNo rUpe iti;anyathA brahmaikadeshasya vij~nAnAtmano rUpe iti kalpyam, paramAtmano vA vij~nAnAtmadvAreNeti /
tadA ca rUpe eveti dvivacanamasamaJNjasam, rUpANIti vAsanAbhiH saha bahuvacanaM yuktataraM syAt- dve ca mUrtAmUrte vAsanAshca tR^itIyamiti /

atha mUrtAmUrte eva paramAtmano rUpe, vAsanAstu vij~nAnAtmana iti cet-tadA vij~nAnAtmadvAreNa vikriyamANasya paramAtmanaH-itIyaM vAcoyuktiranarthikA syAt, vAsanAyA api vij~nAnAtmadvAratvasya avishiShTatvAt;na ca vastu

vastvantaradvAreNa vikriyata iti mukhyayA vR^ittyA shakyaM kalpayitum;na ca vij~nAnAtmA paramAtmano vastvantaram, tathA kalpanAyAM siddhAntahAnAt /
tasmAd vedArthamUDhAnAM svacittaprabhavA evamAdikalpanA akSharabAhyAH;na hyakSharabAhyo vedArtho vedArthopakArI vA, nirapekShatvAdvedasya prAmANyaM prati;tasmAdrAshitrayakalpanA asamaJNjasA /

'yo 'yaM dakShiNe 'kShanpuruShaH'iti liN^gAtmA prastuto 'dhyAtme, adhidaive ca 'ya eSha etasminmaNDale puruShaH'

iti, 'tasya'iti prakR^itopAdAnAtsa evopAdIyate yo 'sau tyasyAmUrtasya raso na tu vij~nAnamayaH /
nanu vij~nAnamayasyaivaitAni rupANi kasmAnna bhavanti? vij~nAnamayasyApi prakR^itatvAt, 'tasya'iti ca prakR^itopAdAnAt /
naivam, vij~nAnamayasyArUpitvena vijij~nApayiShitatvAt;yadi hi tasyaiva vij~nAnamayasyaitAni mAhArajanAdIni rUpANi syustasyAva 'neti neti'ityanAkhyeyarUpatayAdesho na syAt /
nanvanyasyaivAsAdesho na tu vij~nAnamayasyeti!

na, ShaShThAnte upasaMhArAt-"vij~nAtAramare kena vijAnIyAt"iti vij~nAnamayaM prastutya"sa eSha neti neti"iti"vij~nApayiShyAmi"iti ca pratij~nAyA arthavattvAt /
yadi ca vij~nAnamayasyaiva asaMvyavahAryamAtmasvarUpaM j~nApayitumiShTaM syAtpradhvastasarvopAdhivisheSham, tata iyaM pratij~nArthavatI syAt- yenAsau j~nApito jAnAtyAtmAnamevAhaM brahmAsmIti, shAsraniShThAM prApnoti na bibheti kutashca /
atha punaranyo vij~nAnamayaH, anyaH 'neti neti' iti vyapadishyate-tadAnyadado brahmAnyo 'hamasmIti

viparyayo gR^ihItaH syAt, na 'AtmAnamevAvedahaM brahmAsmi' iti /
tasmAt 'tasya haitasya' iti liN^gapurushasyai vaitAni rUpANi /

satyasya ca satye paramAtmasvarUpe vaktavye niravasheShaM satyaM vaktavyam;satyasya ca visheSharUpANi vAsanAH, tAsAmimAni rUpANyucyante, etasya puruShasya prakR^itasya liN^gAtmana etAni rUpANi;kAni tAni? ityucyante- yathA loke, mahArajanaM haridrA tayA raktaM mAhArajanaM yathA vAso loke, evaM stryAdiviShayasaMyoge tAdR^ishaM vAsanArUpaM raJNjanAkAra mutpadyate cittasya, yenAsau puruSho rakta ityucyate vasrAdivat /

yathA ca loke pANDvAvikam, averidam Avikam UrNAdi, yathA ca tatpANDuraM bhavati, tathAnyadvAsanArUpam /
yathA ca loke indragopo 'tyantarakto bhavati, evamasya vAsanArUpam /
kvacidviShayavisheShApekShayA rAgasya tAratamyam, kvacitpuruShacittavR^ittyapekShayA /
yathA ca loke 'gnyarcirbhAsvaraM bhavati, tathA kvacitkasyacidvAsanArUpaM bhavati /
yathA pumDarIkaM shuklam, tadvadapi ca vAsanArUpaM kasyacidbhavati /
yathA sakR^idvidyuktam, yathA loke sakR^idvidyotanaM sarvataH prakAshakaM bhavati, tathA j~nAnaprakAshavivR^iddhyapekShayA kasyacidvAsanArUpamupajAyate /
naiShAM vAsanArUpANAmAdiranto madhyaM saN^khyA vA, deshaH kAlo nimittaM

vAvadhAryate-asaN^khyeyatvAdvAsanAyAH, vAsanAhetUnAM cAnantyAt /
tathA ca vakShyati ShaShThe-"idaMmayo 'domayaH"ityAdi /

tasmAnna svarUpasaN^khyAvadhAraNArthA dR^iShTAntAH- 'yathA mAhArajanaM vAsaH'ityAdayaH, kiM tarhi? prakArapradarshanArthAH-evamprakArANi hi vAsanArUpANIti /
yattu vAsanArUpamabhihitamante-sakR^idvidyotanamiveti, tatkila hiraNyagarbhasya avyAkR^itAtprAdurbhavataH taDidvatsakR^ideva vyaktirbhavatIti;tattadIyaM vAsanArUpaM hiraNyagarbhasya yo veda tasya sakR^idvidyutteva, ha vai ityavadhAraNArthau, evamevAsya shrIH khyAtirbhavatItyarthaH, yathA hiraNyagarbhasya-evametadyathoktaM vAsanArUpamantyaM yo veda /

evaM niravasheShaM satyasya svarUpamabhidhAya, yattatsatyasya satyamavocAma tasyaiva svarUpAvadhAraNArthaM brahmaNa idamArabhyate-athAnantaraM satyasvarUpanirdeshAnantaram, yatsatyasya satyaM tadevAvashiShyate yasmAdatastasmAtsatyasya satyaM svarUpaM nirdekShyAmaH /
Adesho nirdesho brahmaNaH /
kaH punarasau nirdeshaH? ityucyate-neti netItyevaM nirdeshaH /

nanu kathamAbhyAM 'neti neti'iti shabdAbhyAM satyasya satyaM nirdidikShitam? ityucyate-sarvopAdhivisheShApohena /
yasminna kashcidvisheSho 'sti-nAma vA rUpaM vA karma vA bhedo vA jAtirvA guNo vA;taddvAreNa hi shabdapravR^ittirbhavati /
na caiShAM kashcid visheSho brahmaNyasti;ato na nirdeShTuM shakyate-idaM taditi /
gaurasau spandate shuklo viShANIti yathA loke nirdishyate, tathA;adhyAropitanAmarUpakarmadvAreNa brahma nirdishyate 'vij~nAnamAnandaM brahma' 'vij~nAnaghana eva brahmAtmA'ityevamAdishabdaiH /

yadA punaH svarUpameva nirdidikShitaM bhavati;nirastasarvopAdhivisheSham, tadA na shakyate kenacidapi prakAreNa nirdeShTum;tadA ayamevAbhyupAyaH-yaduta prAptanirdeshapratiShedhadvAreNa 'neti neti'iti nirdeshaH /
idaM ca nakAradvayaM vIpsAvyAptyartham;yadyatprAptaM tattanniShidhyate /
tathA ca sati anirdiShTAshaN^kA brahmaNaH parihR^itA bhavati;anyathA hi nakAradvayena prakR^itadvayapratiShedhe, yadanyatprakR^itAtpratiShiddhadvayAdbrahma tanna nirdiShTam, kIdR^ishaM nu khalu-ityAshaN^kA na nivartiShyate;tathA cAnarthakashca sa nirdeshaH, puruShasya vividiShAyA anivartakatvAt;
'brahma j~napayiShyAmi'iti ca vAkyam aparisamAptArthaM syAt /

yadA tu sarvadikkAlAdivividiShA nivartitA syAt sarvopAdhinirAkaraNadvAreNa tadA saindhavaghanavadekarasaM praj~nAnaghanamanantaramabAhyaM satyasya satyamahaMbrahmAsmIti sarvato nivartate vividiShA, AtmanyevAvasthitA praj~nA bhavati /
tasmAdvIpsArthaM neti netIti nakAradvayam /
nanu mahatA yatnena parikarabandhaM kR^itvA kiM yuktamevaM nirdeshTuM brahma? bADham;kasmAt? na hi-yasmAt, 'iti na, iti na'ityetasmAt-itIti vyAptavyaprakArA nakAradvayaviShayA nirdishyante, yathA grAmo grAmo ramaNIya iti, anyatparaM nirdeshanaM nAsti;tasmAdayameva nirdesho brahmaNaH /

yaduktam- 'tasyopaniShatsatyasya satyam'iti, evaMprakAreNa satyasya satyaM tatparaM brahma;ato yuktamuktaM nAmadheyaM brahmaNaH, nAmaiva nAmadheyam;kiM tat? satyasya satyaM prANA vai satyaM teShAmeSha satyamiti //6//



#<iti tR^itIyaM brAhmaNam //3//
>#



_______________________________________________________________________

START BrhUp 2,4.1



AtmetyevopAsIta;tadeva tasminsarvasminpadanIyamAtmatattvam, yasmAtpreyaH putrAdeH-ityupanyastasya vAkyasya vyAkhyAnaviShaye sambandhaprayojane abhihite- 'tadAtmAnamevAvedahaM brahmAsmIti tasmAttatsarvamabhavat'iti;evaM pratyagAtmA brahmavidyAyA viShaya ityetadupanyastam /
avidyAyAshca viShayaH- 'anyo 'sAvanyo 'hamasmIti na sa veda'ityArabhya cAturvarNyapravibhAgAdinimittapAN^ktakarmasAdhyasAdhanalakShaNo bIjAN^kuravadvyAkR^itAvyAkR^itasvabhAvo nAmarUpakarmAtmakaH saMsAraH 'trayaM vA idaM nAma rUpaM karma'ityupasaMhR^itaH /
shAsrIya utkarShalakShaNo brahmalokAnto 'dhobhAvashca sthAvarAnto 'shAsrIyaH pUrvameva pradarshitaH- 'dvayA ha'ityAdinA /
etasmAdavidyAviShayAdviraktasya pratyagAtmaviShayabrahmavidyAyAmadhikAraH kathaM nAma syAditi-tR^itIye 'dhyAye upasaMhR^itaH samasto 'vidyAviShayaH /
caturthe tu brahmavidyAviShayaM pratyagAtmAnam 'brahma te bravANi'iti 'brahma j~napayiShyAmi'iti ca prastutya, tadbrahmaikamadvayaM sarvavisheShashUnyaM kriyAkArakaphalasvabhAvasatyashabdavAcyAsheShabhUtadharmapratiShedhadvAreNa 'neti neti'iti j~nApitam /

asyA brahmavidyAyA aN^gatvena saMnyAso vidhitsitaH, jAyAputravittAdilakShaNaM pAN^ktaM karmAvidyAviShayaM yasmAnnAtmaprAptisAdhanam; anyasAdhanaM hyanyasmai phalasAdhanAya prayujyamAnaM pratikUlaM bhavati /
na hi bubhukShApipAsAnivR^ittyarthaM dhAvanaM gamanaM vA sAdhanam; manuShyalokapitR^ilokadevalokasAdhanatvena hi putrAdisAdhanAni shrutAni, nAtmaprAptisAdhanatvena /
visheShitatvAcca; na ca brahmavido vihitAni, kAmyatvashravaNAt- 'etAvAnvai kAmaH' iti /
brahmavidashcAptakAmatvAdAptakAmasya kAmAnupapatteH /
"yeShAM no 'yamAtmAyaM lokaH"iti ca shruteH /

kecittu brahmavido 'pyeShaNAsambandhaM varNayanti, tairbR^ihadAraNyakaM na shrutam; putrAdyeShaNAnAmavidvadviShayatvam; vidyAviShaye ca-"yeShAM no 'yamAtmAyaM lokaH"ityataH"kiM prajayA kariShyAmaH"ityeSha vibhAgastairna shrutaH shrutyA kR^itaH;  sarvakriyAkArakaphalopamardasvarUpAyAM ca vidyAyAM satyAm, saha kAryeNAvidyAyA anupapattilakShaNashca virodhastairna vij~nAtaH /
vyAsavAkyaM ca tairna shrutam; karmavidyAsvarUpayorvidyAvidyAtmakayoH pratikUlavartanaM virodhaH;
"yadidaM vedavacanaM kuru karma tyajeti ca /
kAM gatiM vidyayA yAnti kAM ca gacchanti karmaNA //
etadvai shrotumicchAmi tadbhavAnprabravItu me /
etAvanyonyavairUpye vartete pratikUlataH /
"ityevaM pR^iShTasya prativacanena - "karmaNA badhyate janturvidyayA ca vimucyate /
tasmAtkarma na kurvanti yatayaH pAradarshinaHþ //

ityevamAdivirodhaH pradarshitaH /
tasmAnna sAdhanAntarasahitA brahmavidyA puruShArthasAdhanam, sarvavirodhAt, sAdhananirapekShaiva puruShArthasAdhanamiti pArivrAjyaM sarvasAdhanasaMnyAsalakShaNamaN^gatvena vidhitsyate /
etAvadeva amR^itatvasAdhanam ityavadhAraNAt, ShaShThasamAptau, liN^gAcca-karmI sanyAj~navalkyaH pravavrAjeti /
maitreyyai ca karmasAdhanarahitAyai sAdhanatvenAmR^itatvasya brahmavidyopadeshAd vittanindAvacanAcca /
yadi hyamR^itatvasAdhanaM karma syAd vittasAdhyaM pAN^ktaM karma, iti tannindAvacanamaniShTaM syAt /
yadi tu paritityAjayiShitaM karma, tato yuktA tatsAdhananindA /

karmAdhikAranimittavarNAshramAdipratyayopamardAcca-"brahma taM parA dAt" "kShatraM taM parAdAt"ityAdeH /
na hi brahmakShatrAdyAtmapratyayopamarde, brAhmaNenedaM kartavyaM kShatriyeNedaM kartavyamiti viShayAbhAvAdAtmAnaM labhate vidhiH /
yasyaiva puruShasyopamarditaH pratyayo brahmakShatrAdyAtmaviShayaH, tasya tatpratyayasaMnyAsAt tatkAryANAM karmaNAM karmasAdhanAnAM ca arthaprAptashca sanyAsaH /
tasmAdAtmaj~nAnAN^gatvena saMnyAsavidhitsayaiva AkhyAyikeyamArabhyate-



#<maitreyIti hovAca yAj~navalkyaH -- udyAsyan vA are 'ham asmAt sthAnAd asmi |
hanta te 'nayA kAtyAyanyAntaM karavANIti || BrhUp_2,4.1 ||>#

__________



BrhUpBh_2,4.1

maitreyIti hovAca yAj~navalkyaH-maitreyIM svabhAryAmAmantritavAnyAj~navalkyo nAma R^iShiH;udyAsyannUrdhvaM yAsyanpArivrAjyAkhyamAshramAntaraM vai /
are iti sambodhanam /
aham, asmAdgArhasthyAt, sthAnAdAshramAt, UrdhvaM gantumicchannasmi

bhavAmi;ato hantAnumatiM prArthayAmi te tava;kiJNcAnyatte tavAnayA dvitIyayA bhAryayA kAtyAyanyAntaM vicchedaM karavANi;patidvAreNa yuvayormayA sambandhasya vicchedaM karavANi dravyavibhAgaM kR^itvA;vittena saMvibhajya yuvAM gamiShyAmi //1//




_______________________________________________________________________

START BrhUp 2,4.2



#<sA hovAca maitreyI -- yan nu ma iyaM bhagoH sarvA pR^ithivI vittena pUrNA syAt kathaM tenAmR^itA syAm iti |
neti hovAca yAj~navalkyaH |
yathaivopakaraNavatAM jIvitaM tathaiva te jIvitaM syAt |
amR^itatvasya tu nAshAsti vitteneti || BrhUp_2,4.2 ||>#

__________



BrhUpBh_2,4.2

sA evamuktA hovAca-yadyadi 'nu'iti vitarke, me mama iyaM pR^ithivI, bhagoH-bhagavan, sarvA sAgaraparikShiptA vittena dhanena pUrNA syAt;katham? na kathaJNcanetyAkShepArthaH, prashnArtho vA, tena pR^ithivIpUrNavittasAdhyena karmaNAgnihotrAdinA amR^itA kiM syAmiti vyavahitena sambandhaH /
pratyuvAca yAj~navalkyaH-kathamiti yadyAkShepArtham, anumodanaM neti hovAca yAj~navalkyaH-kathamiti yadyAkShepArtham, anumodanaM neti hovAca yAj~navalkya iti;prashnashcetprativacanArtham;naiva syA amR^itA, kiM tarhi? yathaiva loke upakaraNavatAM sAdhanavatAM jIvitaM sukhopAyabhogasampannam;tathaiva tadvadeva tava jIvitaM syAt;amR^itatvasya tu nAshA manasApyasti vittena vittasAdhyena karmaNeti //2//




_______________________________________________________________________

START BrhUp 2,4.3



#<sA hovAca maitreyI -- yenAhaM nAmR^itA syAM kim ahaM tena kuryAm |
yad eva bhagavAn veda tad eva me brUhIti || BrhUp_2,4.3 ||>#

__________



BrhUpBh_2,4.3

sA hovAca maitreyI;evamuktA pratyuvAca maitreyI-yadyevaM yenAhaM nAmR^itA syAm, kimahaM tena vittena kuryAm? yadeva bhagavAnkevalamamR^itatvasAdhanaM veda, tadevAmR^itatvasAdhanaM me mahyaM brUhi //3//



_______________________________________________________________________

START BrhUp 2,4.4



#<sa hovAca yAj~navalkyaH -- priyA batAre naH satI priyaM bhAShase |
ehy Assva |
vyAkhyAsyAmi te |
vyAcakShANasya tu me nididhyAsasveti || BrhUp_2,4.4 ||>#

__________



BrhUpBh_2,4.4

sa hovAca yAj~navalkyaH /
evaM vittasAdhye 'mR^itatvasAdhane pratyAkhyAte, yAj~navalkyaH svAbhiprAyasampattau tuShTa Aha;sa hovAca-priyeShATA, batetyanukampyAha, are maitreyi no 'smAkaM pUrvamapi priyA satI bhavantI idAnIM priyameva cittAnukUlaM bhAShase;ata ehyAHsvopavisha vyAkhyAsyAmi-yatte tava iShTam amR^itatvasAdhanam Atmaj~nAnaM

kathayiShyAmi /
vyAcakShANasya tu me mama vyAkhyAnaM kurvato nididhyAsasva vAkyAnyarthato nishcayena dhyAtumiccheti //4//




_______________________________________________________________________

START BrhUp 2,4.5



#<sa hovAca -- na vA are patyuH kAmAya patiH priyo bhavaty Atmanas tu kAmAya patiH priyo bhavati |
na vA are jAyAyai kAmAya jAyA priyA bhavaty Atmanas tu kAmAya jAyA priyA bhavati |
na vA are putrANAM kAmAya putrAH priyA bhavanty Atmanas tu kAmAya putrAH priyA bhavanti |
na vA are vittasya kAmAya vittaM priyaM bhavaty Atmanas tu kAmAya vittaM priyaM bhavati |
na vA are brahmaNaH kAmAya brahma priyaM bhavaty Atmanas tu kAmAya brahma priyaM bhavati |
na vA are kShatrasya kAmAya kShatraM priyaM bhavaty Atmanas tu kAmAya kShatraM priyaM bhavati |
na vA are lokAnAM kAmAya lokAH priyA bhavanty Atmanas tu kAmAya lokAH priyA bhavanti |
na vA are devAnAM kAmAya devAH priyA bhavanty Atmanas tu kAmAya devAH priyA bhavanti |
na vA are bhUtAnAM kAmAya bhUtAni priyANi bhavanty Atmanas tu kAmAya bhUtAni priyANi bhavanti |
na vA are sarvasya kAmAya sarvaM priyaM bhavaty Atmanas tu kAmAya sarvaM priyaM bhavati |
AtmA vA are draShTavyaH shrotavyo mantavyo nididhyAsitavyo maitreyi |
Atmano vA are darshanena shravaNena matyA vij~nAnenedaM sarvaM viditam || BrhUp_2,4.5 ||>#

__________



BrhUpBh_2,4.5

sa hovAca-amR^itatvasAdhanaM vairAgyamupadidikShurjAyApatiputrAdibhyo virAgamutpAdayati tatsaMnyAsAya /
na vai-vaishabdaH prasiddhasmaraNArthaH;prasiddhamevaitalloke;patyurbhartuH kAmAya prayojanAya jAyAyAH patiH priyo na bhavati, kiM tarhyAtmanastu kAmAya prayojanAyaiva bhAryAyAH patiH priyo bhavati /
tathA na vA are jAyAyA ityAdi samAnamanyat, na vA are putrANAm, na vA are vittasya, na vA are brahmaNaH, na vA are kShatrasya, na vA are devAnAm, na vA are bhUtAnAm, na vA are sarvasya, pUrvaM pUrvaM yathAsanne prItisAdhane vacanam;tatra tatreShTataratvAdvairAgyasya;sarvagrahaNamuktAnuktArtham /

tasmAllokaprasiddhametat-Atmaiva priyaH, nAnyat /
'tadetatpreyaH putrAt'ityupanyastam, tasyaitad vR^ittisthAnIyaM prapaJNcitam /
tasmAdAtmaprItisAdhanatvAdgauNI anyatra prItiH, Atmanyeva mukhyA /
tasmAdAtmA vai are draShTavyo darshanArhaH, darshanaviShayamApAdayitavyaH;shrotavyaH pUrvamAcAryata Agamatashca;pashcAnmantavyastarkataH;tato nididhyAsitavyo nishcayena dhyAtavyaH;evaM hyasau dR^iShTo bhavati shravaNamanananididhyAsanasAdhanairnirvartitaiH /
yadaikatvamatAnyupagatAni, tadA samyagdarshanaM brahmaikatvaviShayaM prasidati, nAnyathA shravaNamAtreNa /
yadbrahmakShatrAdi karmanimittaM varNAshramAdilakShaNam AtmavidyAdhyAropitapratyayaviShayaM kriyAkArakaphalAtmakamavidyApratyayaviShayam-rajjavAmva sarpapratyayaH, tadupamardanArtham Aha-Atmani khalvare maitreyi dR^iShTe shrute mate vij~nAte idaM sarvaM viditaM vij~nAtaM bhavati //5//




nanu kathamanyasminvidite 'nyadviditaM bhavati? naiSha doShaH;na hi AtmavyatirekeNAnyatkiJNcidasti ;yadyasti na tadviditaM syAt;na tvanyadasti;Atmaiva tu sarvam;tasmAtsarvamAtmani vidite viditaM syAt /
kathaM punarAtmaiva sarvamityetacchrAvayati-



_______________________________________________________________________

START BrhUp 2,4.6



#<brahma taM parAdAd yo 'nyatrAtmano brahma veda |
kShatraM taM parAdAd yo 'nyatrAtmanaH kShatraM veda |
lokAs taM parAdur yo 'nyatrAtmano lokAn veda |
devAs taM parAdur yo 'nyatrAtmano devAn veda |
bhUtAni taM parAdur yo 'nyatrAtmano bhUtAni veda |
sarvaM taM parAdAd yo 'nyatrAtmanaH sarvaM veda |
idaM brahmedaM kShatram ime lokA ime devA imAni bhUtAnIdaM sarvaM yad ayam AtmA || BrhUp_2,4.6 ||>#

__________



BrhUpBh_2,4.6

brahma brAhmaNajAtistaM puruShaM parAdAtparAdadhyAtparAkuryAt;kam? yo 'nyatrAtmana AtmasvarUpavyatirekeNa-Atmaiva na bhavatIyaM brAhmaNajAtiriti-tAM yo veda, taM parAdadhyAtsA

brAhmaNajAtiranAtmasvarUpeNa mAM pashyatIti;paramAtmAhi sarveShAmAtmA /
tathA kShatraM kShatriyajAtiH, tathA lokAH, devAH, bhUtAni, sarvam /
idaM brahmeti-yAnyanukrAntAni tAni sarvANi, Atmaiva, yadayamAtmA-yo 'yamAtmA draShTavyaH shrotavya iti prakR^itaH;yasmAdAtmano jAyata Atmanyeva lIyata AtmamayaM ca sthitikAle, AtmavyatirekeNAgrahaNAt, Atmaiva sarvam //6//




kathaM punaridAnImidaM sarvamAtmaiveti grahItuM shakyate? cinmAtrAnugamAtsarvatra citsvarUpataiveti gamyate /
tatra dR^iShTAnta ucyate /
tatra dR^iShTAnta ucyate-yatsvarUpavyatirekeNAgrahaNaM yasya, tasya tadAtmatvameva loke dR^iShTam /



_______________________________________________________________________

START BrhUp 2,4.7



#<sa yathA dundubher hanyamAnasya na bAhyA¤ chabdA¤ chaknuyAd grahaNAya |
dundubhes tu grahaNena dundubhyAghAtasya vA shabdo gR^ihItaH || BrhUp_2,4.7 ||>#

__________



BrhUpBh_2,4.7

sa yathA-sa iti dR^iShTAntaH, loke yathA dundubherbheryAdeH, hanyamAnasya tADyamAnasya daNDAdinA, na, bAhyAJNchabdAn bahirbhUtAJNchabdavisheShAn dundubhishabdasAmAnyAnniShkR^iShTAn dundubhishabdavisheShAn na shaknuyAd grahaNAya grahItum;dundubhestu grahaNena, dundubhishabdA eta iti, shabdavisheShA gR^ihItA bhavanti, dundubhishabdasAmAnyavyatirekeNAbhAvAtteShAm /

dundubhyAghAtasya vA, dunduberAhananam AghAtaH, dundubhyAghAtavishiShTasya shabdasAmAnyasya grahaNena tadgatA visheShA gR^ihItA

bhavanti, na tu ta eva nirbhidya grahItuM shakyante, visheSharUpeNAbhAvAtteShAm /
tathA praj~nAnavyatirekeNa svapnajAgaritayorna kashcidvastuvisheSho gR^ihyate;tasmAtpraj~nAnavyatirekeNa abhAvo yuktasteShAm //7//



_______________________________________________________________________

START BrhUp 2,4.8



#<sa yathA shaN^khasya dhmAyamAnasya na bAhyA¤ chabdA¤ chaknuyAd grahaNAya shaN^khasya tu grahaNena shaN^khadhmasya vA shabdo gR^ihItaH || BrhUp_2,4.8 ||>#

__________



BrhUpBh_2,4.8

tathA sa yathA shaN^khasya dhmAyamAnasya shabdena saMyojyamAnasya ApUryamANasya na bAhyAJNchabdAJNchaknuyAdityevamAdi pUrvavat //8//




_______________________________________________________________________

START BrhUp 2,4.9



#<sa yathA vINAyai vAdyamAnAyai na bAhyA¤ chabdA¤ chaknuyAd grahaNAya vINAyai tu grahaNena vINAvAdasya vA shabdo gR^ihItaH || BrhUp_2,4.9 ||>#

__________



BrhUpBh_2,4.9

tathA vINAyai vAdyamAnAyai-vImAyA vAdyamAnAyAH /
anekadR^iShTAntopAdAnamiha sAmAnyabahutvakhyApanArtham-aneke hi vilakShaNAshcetanAcetanarUpAH sAmAnyavisheShAH-teShAM pAramparyagatyA yathaikasminmahAsAmAnye 'ntarbhAvaH praj~nAnaghane, kathaM nAma pradarshayitavya iti;dundubhishaN^khavINAshabdasAmAnyavisheShANAM yathA shabdatve 'ntarbhAvaH, evaM sthitikAle tAvatsAmAnyavisheShAvyatirekAd brahmaikatvaM shakyamavagantum //9//



_______________________________________________________________________

START BrhUp 2,4.10


evamutpattikAle prAgutpatterbrahmaiveti shakyamavagantum /
yathAgnervisphuliN^gadhUmAN^gArArciShAM prAgvibhAgAdagnireveti bhavatyagnyekatvam, evaM jagannAmarUpavikR^itaM pragutpatteH praj~nAnaghana eveti yuktaM grahItumityetaducyate-


#<sa yathArdraidhAgner abhyAhitAt pR^ithag dhUmA vinishcaranty eva vA are 'sya mahato bhUtasya niHshvasitam etad yad R^igvedo yajurvedaH sAmavedo 'tharvAN^girasa itihAsaH purANaM vidyA upaniShadaH shlokAH sUtrANy anuvyAkhyAnAni vyAkhyAnani |
asyaivaitAni nishvasitAni || BrhUp_2,4.10 ||>#

__________



BrhUpBh_2,4.10

sa yathA-ArdraidhAgneH, Ardrairedhobhiriddho 'gnirArdraidhAgniH, tasmAt, abhyAhitAtpR^ithagdhUmAH, pR^ithagnAnAprakAram, dhUmagrahaNaM visphulihgAdipradarshanArtham, dhUmavisphuliN^gAdayo vinishcaranti vinirgacchanti /
evam-yathAyaM dR^iShTAntaH, are maitreyyasya paramAtmanaH prakR^itasya mahato bhUtasya nishvasitametat, nishvasitamiva nishvasitam;yathA aprayatnenaiva puruShanishvAso bhavatyevaM vA are /
kiM tannishvasitamiva tato jAtamityucyate-yadR^igvedo yajurvedaH sAmavedo 'tharvAN^girasaH-caturvidhaM mantrajAtam, itihAsa ityurvashIpurUravasoH saMvAdAdiH-"urvashIhApsarAH"ityAdibrAhmaNameva, purANam"asadvA idamagra AsIt"ityAdi, vidyA devajanavidyA vedaH so 'yamityAdyA, upaniShadaH"priyamityetadupAsIta"ityAdyAH, shlokA brAhmaNaprabhavA mantrAH"tadete shlokAH"ityAdayaH; sUtrANi vastusaN^graha vAkyAni vede yathA-"AtmetyevopAsIta"ityAdIni, anuvyAkhyAnAni mantravivaraNAni, vyAkhyAnAnyarthavAdAH, athavA vastusaN^grahavAkyavivaraNAnyanuvyAkhyAnAni, yathA caturthAdhyAye 'AtmetyevopAsIta' ityasya, yathA vA 'anyo 'sAvanyo 'hamasmIti na sa veda yathA pashurevam' ityasyAyamevAdhyAyasheShaH, mantravivaraNAni vyAkhyAnAni, evamaShTavidhaM brAhmaNam /
evaM mantrabrAhmaNayoreva grahaNam, niyataracanAvato vidyamAnasyaiva vedasyAbhivyaktiH puruShanishvAsavat, na ca puruShabuddhiprayatnapUrvakaH; ataH pramANaM nirapekSha eva svArthe; tasmAdyattenoktaM tattathaiva pratipattavyam, AtmanaH shreya icchadbhiH j~nAnaM vA karma veti /
nAmaprakAshavashA hi rUpasya vikriyAvyavasthA /
nAmarUpayoreva hi paramAtmopAdhibhUtayorvyAkriyamANayoH salilaphenavattattvAnyatvenAnirvaktavyayoH sarvAvasthayoH saMsAratvam-ityato nAmna eva nishvasitatvamuktam, tadvacanenaivetarasya nishvasitatvasiddheH /
athavA sarvasya dvaitajAtasya avidyAviShayatvamuktam-"brahma taM parAdAt.....idaM sarvaM yadayamAtmA"iti /
tena vedasyAprAmANyamAshaN^kyate /
tadAshaN^kAnivR^ittyarthamidamuktam? puruShanishvAsavadaprayatnotthitatvAtpramANaM vedaH, na yathA anyo grantha iti //10//



kiJNcAnyat, na kevalaM sthityutpattikAlayoreva praj~nAnavyatirekeNAbhAvAjjagato brahmatvam, pralayakAle ca /
jalabudbudaphenAdInAmiva salilavyatirekeNAbhAvaH, evaM praj~nAnavyatirekeNa tatkAryANAM nAmarUpakarmaNAM tasminneva lIyamAnAnAmabhAvaH /
tasmAdekameva brahma praj~nAnaghanamekarasaM pratipattavyamityata Aha /
pralayapradarshanAya dR^iShTAntaH-



_______________________________________________________________________

START BrhUp 2,4.11



#<sa yathA sarvAsAm apAM samudra ekAyanam |
evaM sarveShAM sparshAnAM tvag ekAyanam |
evaM sarveShAM gandhAnAM nAsike ekAyanam |
evaM sarveShAM rasAnAM jihvaikAyanam |
evaM sarveShAM rUpANAM cakShur ekAyanam |
evaM sarveShaM shabdAnAM shrotram ekAyanam |
evaM sarveShAM saMkalpAnAM mana ekAyanam |
evaM sarvAsAM vidyAnAM hR^idayam ekAyanam |
evaM sarveShAM karmaNAM hastAv ekAyanam |
evaM sarveShAm AnandAnAm upastha ekAyanam |
evaM sarveShAM visargANAM pAyur ekAyanam |
evaM sarveShAm adhvanAM pAdAv ekAyanam |
evaM sarveShAM vedAnAM vAg ekAyanam || BrhUp_2,4.11 ||>#

__________



BrhUpBh_2,4.11

sa iti dR^iShTAntaH;yathA yena prakAreNa, sarvAsAM nadIvApItaDAgAdigatAnAmapAm, samudro 'bdhirekAyanam, ekagamanamekapralayo 'vibhAgaprAptirityarthaH;yathAyAM dR^iShTAntaH, evaM sarveShAM sparshAnAM mR^idukarkashakaThinapicchilAdInAM vAyorAtmabhUtAnAM tvagekAyanam, tvagiti tvagviShayaM sparshasAmAnyamAtram, tasminpraviShTAH sparshavisheShAH-Apa iva samudram-tadvyatirekeNAbhAvabhUtA bhavanti;tasyaiva hi te saMsthAnamAtrA Asan /
tathA tadapi sparshasAmAnyamAtraM tvakchabdavAcyaM manaHsaN^kalpe manoviShayasAmAnyamAtre, tvagviShaya ivasparshavisheShAH, praviShTaM tadvyatirekeNAbhAvabhUtaM bhavati;evaM manoviShayo 'pi buddhiviShayasAmAnyamAtre praviShTastadvyatirekeNAbhAvabhUto bhavati;vij~nAnamAtrameva bhUtvA praj~nAnaghane pare brahmaNyApa iva samudre pralIyate /

evaM paramparAkrameNa shabdAdau saha grAhakeNa karaNena pralIne praj~nAnaghane upAdhyabhAvAtsaindhavaghanavat praj~nAnaghanamekarasamanantamapAraM nirantaraM brahma vyavatiShThate /
tasmAdAtmaiva ekamadvayamiti pratipattavyam /

tathA sarveShAM gandhAnAM pR^ithivIvisheShANAM nAsike ghrANaviShayasAmAnyam, tathA sarveShAM rasAnAmabvisheShANAM cakShushcakShurviShayasAmAnyam, tathA shabdAnAM shrotraviShayasAmAnyaM pUrvavat /
tathA shrotrAdiviShayasAmAnyAnAM manoviShayasAmAnye saN^kalpe;manoviShayasAmAnyasyApi buddhiviShayasAmAnye vij~nAnamAtre;vij~nAnamAtraM bhUtvA parasminpraj~nAnaghane pralIyate /
tathA karmendriyANAM viShayA vadanAdAnagamanavisargAnandavisheShAH tattatkriyAsAmAnyeShveva praviShTA na vibhAgayogyA bhavanti, samudra ivAbvisheShAH; tAni ca sAmAnyAni prANamAtram, prANashca praj~nAnamAtrameva /
"yo vai prANaH sA praj~nA yA vai praj~nA sa prANaH"iti kauShItakino 'dhIyate /
nanu sarvatra viShayasyaiva pralayo 'bhihitaH, na tu karaNasya;tatra ko 'bhiprAya iti? bADham;kintu viShayasamAnajAtIyaM karaNaM manyate shrutiH, na tu jAtyantaram;viShayasyaiva svAtmagrAhakatvena saMsthAnAntaraM karaNaM nAma-yathA rUpavisheShasyaiva saMsthAnaM pradIpaH karaNaM sarvarUpaprakAshane, evaM sarvaviShayavisheShANAmeva svAtmavisheShaprakAshakatvena saMsthAnAntarANi karaNAni pradIpavat /
tasmAnna karaNAnAM pR^ithakpralaye yatnaH kAryaH,
viShayasAmAnyAtmakatvAdviShayapralayenaiva pralayaH siddho bhavati karaNAnAmiti //11//



tatra 'idaM sarvaM yadayamAtmA' iti pratij~nAtam, tatra heturabhihitaH-AtmasAmAnyatvam, Atmajatvam, AtmapralayatvaM ca /
tasmAdutpattisthitipralayakAleShu praj~nAnavyatirekeNAbhAvAt"praj~nAnaM brahma" "AtmaivedaM sarvam"iti pratij~nAtaM yat, tattarkataH sAdhitam /
svAbhAviko 'yaM pralaya iti paurANikA vadanti /
yastu buddhipUrvakaH pralayo brahmavidAM brahmavidyAnimittaH, ayamAtyantika ityAcakShate-avidyAnirodhadvAreNa yo bhavati; tadartho 'yaM visheShArambhaH-



_______________________________________________________________________

START BrhUp 2,4.12



#<sa yathA saindhavakhilya udake prAsta udakam evAnuvilIyeta na hAsyodgrahaNAyeva syAt |
yato-yatas tv AdadIta lavaNam |
evaM vA ara idaM mahad bhUtam anantam apAraM vij~nAnaghana eva |
etebhyo bhUtebhyaH samutthAya tAny evAnuvinashyati |
na pretya saMj~nAstIty are bravImi |
iti hovAca yAj~navalkyaH || BrhUp_2,4.12 ||>#

__________



BrhUpBh_2,4.12

tatra dR^iShTAnta upAdIyate-sa yatheti /
saindhavakhilyaH- sindhorvikAraH saindhavaH, sindhushabdenodakamabhidhIyate, syandanAtsindhurudakam, tadvikArastatra bhavo vA saindhavaH saindhavashcAsau khilyashceti saindhavakhilyaH, khila eva khilyaH svArthe yatpratyayaH, udeka sindhau svayonauprastaH prakShiptaH, udakameva vilIyamAnamanuvilIyeta;yattadbhaumataijasasamparkAtkAThinyaprAptiH /
khilyasya svayonisamparkAdapagacchati tadudakasya vilayanam, tadanu saindhavakhilyo vilIyata ityucyate /
tadetadAha udakamevAnuvilIyeteti /

na ha naiva asya khilyasyodgrahaNAyoddhR^itya pUrvavadgrahaNAya grahItuM naiva samarthaH kashcitsyAtsunipuNo 'pi /
ivashabdo 'narthakaH /
grahaNAya naiva samarthaH;kasmAt? yato yato yasmAdyasmAddeshAtadudakamAdadIta gR^ihItvA svAdayet, lavaNAsvAdameva tadudakaM na tu khilyamAvaH /

yathAyaM dR^iShTAntaH, evameva vA are maitreyidaM paramAtmAkhyaM mahadbhUtam-yasmAnmahato bhUtAdavidyayA paricchinnA satI kAryakaraNopAdhisambandhAtkhilyamAvamApannAsi, martyA janmamaraNAshanAyApipAsAdisaMsAradharmavatyasi, nAmarUpakAryAtmikA-amuShyAnva yAhamiti, sa khilyabhAvastava kAryakaraNabhUnopAdhisamparkabhrAntijanito mahati bhUte svayonau mahAsamudrasyAnIye paramAtmani ajare 'mare 'bhaye shudve saindhavavanavadekarase praj~nAnaghane 'nante 'pAre nirantare 'vidyAjanitabhrAntimedavarjite praveshitaH /
tasminpraviShTe svayonigraste khilyabhAve 'vidyAkR^ite bhedabhAve praNAshite-idamekamadvaitaM mahadbhUtam mahacca tad bhUtaM ca mahadbhUtaM sarvamahattaratvAdAkAshAdikAraNatvAcca /
bhUtaM viShvapi kAlepu svarUpAdhyabhicArAtsarvadaiva pariniShpannamiti vaikAliko niShThApratyayaH /

athavA bhUtashabdaH paramArthavAcI, mahacca pAramArthikaM cetyarthaH;laukikaM tu yadyapi mahadbhavati, svapnamAyAkR^itaM himavadAdiparvatopamaM na paramArthavastu;ato vishinaShTi--idaM tu mahacca tadabhUtaM ceti /
anantaM nAsyAnto vidyata ityanantam;kadAcidApekShikaM syAdityato vishinaShTayapAramitivij~naptirvij~nAnam, vij~nAnama ca tadghanashceti vij~nAnaghanaH, ghanashabdojAtyantarapratiShedhArthaH-yathA suvarNaghano 'yoghana iti;

evashabdo 'vadhAraNArthaH-nAnyaJNjAtyantaramantarAle vidyata ityarthaH /
yadIdamekamadvaitaM paramArthataH svacchaM saMsAraduHkhAsampR^ittkam, kinnimito 'yaM khilyabhAva Atmano jAto mR^itaH sukhI duHkhyahaM mametyevamAdilakShaNo 'nekasaMsAradharmopadrutaH? ityucyate--
etebhyo bhUtebhyo yAnyetAni kAryakaraNavipayAkArapariNatAni nAmarUpAtmakAni salliphenavudvudopamAnisvacchasya paramAtmanaH salilopamasya, yepAM viShayaparyantAnAM praj~nAnaghane brahmaNi paramArthavivekaj~nAnena pravilApanamuttakaM nadIsamudravata--etabhyo hetubhUtebhyo bhUtebhyaH satyashabdavAcyebhyaH samutthAya saindhavakhilyavat-yathA adbhayaH sUryacandrAdipratibimbaH, yathA vA svacchasya sphaTikasya alattakAdyupAdhibhyo rattkAdibhAvaH, evaM kAryakaraNabhUtabhUtopAdhibhyo vishepAtmakhilyabhAvena samutthAya samyagutthAya--yebhyo bhUtebhya utthitaH tAni yadAkAryakaraNaviShayAkArapariNatAni bhUtAnyAtmano vishepAtmakhilyahetubhUtAni shAstrAcAryopadeshena brahmavidyAyA nadIsamudravatpravilApitAni vinashyanti, salilaphenabudbudAdivatteShu vinashyatsu anvevaiSha visheShAtmakhilyabhAvo vinashyati;yathA udakAlattphakAdihetvapanaye sAryacandrasphaTikAdipratibimbo vinashyati, candrAdi svarUpameva paramArthato vyavatiShThate, tadvatpraj~nAnaghanamanantamapAraM svacchaM vyavatiShThate /
na tatra pretya vishepasaMj~nAsti kAryakaraNasaN^ghAtebhyovimuttkasya-ityevamare maitreyi bravImi nAsti visheShasaMj~neti--ahamasAvamuShya putro mamedaM kShetraM dhanaM sukhI duHkhItyevamAdilakShaNA, avidyAkR^itatvAttasyAH;avidyAyAshcabrahmavidyayA niranvayato nAshitatvAtkuto visheShasaMj~nAsambhavo brahmavidashcaitanyasvabhAvAvasthitasya? sharIrAvasthitasyApi visheShasaMj~nA nopapadyate kimuta kAryakaraNavimuttkasya sarvataH? iti hovAcottkavAnkila paramArthadarshanaM maitreyyai bhAryAyai yAj~navalkyaH //12 //



evaM pratibodhitA--



_______________________________________________________________________

START BrhUp 2,4.13



#<sA hovAca maitreyI -- atraiva mA bhagavAn amUmuhan na pretya saMj~nAstIti |
sa hovAca -- na vA are 'haM mohaM bravImi |
alaM vA ara idaM vij~nAnAya || BrhUp_2,4.13 ||>#

__________



BrhUpBh_2,4.13

sA ha kilovAcottkavatI maitreyI--atraiva etasmitreva ekasminvastuni brahmaNi virudvadharmavattavamAcakShaNena bhagavatA mama moha kR^itaH;tadAha--atraiva mA bhagavAnpUjAvAnamUmuhanmohaM kR^itacAn /
kathaM tena virudvadharmavattvam utkamityucyate--pUrva vij~nAnaghana eveti pratishAya punarna pretya saMshAstIti;kathaM vij~nAnaghana eva? kathaM vA na pretya saMj~nAstIti? na hyuShNaH shItashcAgnirevaiko bhavati /
ato mUDhAsmyatra /

sa hovAca yAj~navalkyaH-na vA are maitreyyahaM mohaM bravImi mohanaM vAkyaM na bravImityarthaH /
nanu kathaM virudvadharmatvamavocaH-vij~nAna ghanaM saMj~nAbhAvaM ca ? na mayedamekasminvamiMNyamihitam, tvayaivedaM virudvadharmatvenaikaM vastu parigR^ihItaM bhrAntyA, na tu mayottkam /
mayA tvidamuttkam--yastvavidyApratyupasyApitaHkAryakaraNasambandhI AtmanaH khilyabhAvaH, yasminvidyayA nAshite, tannimittA yA visheShasaMj~nA sharIrAdisambandhinI anyatvadarshanalakShaNA, sA kAryakaraNasaN^ghAtopAdhau pravilApite nashyati hetvabhAvAd udakAdyAdhAranAshAdiva candrAdipratibimba stannimittashca prakAshAdiH; na punaH paramArthacandrAdityasvarUpAnAshavadasaMsAribrahmasvarUpasya vij~nAnaghanasya nAshaH; tadvij~nAghana ityuttkam; sa AtmA sarvasya jagataH, paramArthato bhUtanAshAnna vinAshI /
vinAshI tvavidyakR^itaH khilyabhAvaH,"vAcArambhaNaM vikAro nAmadheyam"(chA0 u0 6 /1 /4) iti shrutyantarAt /
ayaM tu pAramArthikaH-avinAshI vA are 'yamAtmA, ato 'laM paryAptaM vai are idaM mahadbhUtamanantamapAraM ya yAvyAkhyAtaM vij~nAnAya vij~nAtum /



_______________________________________________________________________

START BrhUp 2,4.14



#<yatra hi dvaitam iva bhavati tad itara itaraM jighrati tad itara itaraM pashyati tad itara itaraM shR^iNoti tad itara itaraM jighrati tad itara itaram abhivadati tad itara itaraM manute tad itara itaraM vijAnAti |
yatra vAsya sarvam AtmaivAbhUt tat kena kaM jighret tat kena kaM jighret tat kena kaM pashyet tat kena kaM shR^iNuyAt tat kena kam abhivadet tat kena kaM manvIta tat kena kaM vijAnIyAt |
yenedaM sarvaM vijAnAti taM kena vijAnIyAt |
vij~nAtAram are kena vijAnIyAd iti || BrhUp_2,4.14 ||>#

__________



BrhUpBh_2,4.14

kathaM tarhi pretya saMj~nA nAstItyucyate /
shR^iNu /
yatra yasminnavidyAkalpite kAryakaraNasaMghAtopAdhijanite visheShAtmani khilyabhAve hi yasmAdaddvaitamiva pAramArthato 'dvaite brahmaNi dvaitamiva bhinnamiva vastvantaramAtmana upalakShyate /
nanu dvaitenopamIyamAnatvAddvaitasya pAramArthikatvamiti /
na /
'vAcA'rambhaNaM vikAro nAmadheyami'ti shrutyantarA 'dekamevA'dvitIyamAtmaivedaM sarvAmiti ca /
tattatra yasmAddvaitamiva tasmAdevetaro 'sau paramAtmanaH khilyabhUta AtmAparamArthashcandroderivodakacandrAdipratibimba itaro ghrAtetareNa dhrANenetaraM ghrAtavyaM jighrati /
itara itaramiti kArakapradarshanArthaM jighratIti kriyAphalayorabhidhAnam /
yathA chinttIti yathodyamyodyamya nipAtanaM chedasya ca dvaidhIbhAva ubhayaM chinattItyekenaiva shabdenAbhidhIyate kriyAvasAnatvAtkriyAvyatirekeNa ca tatphalasyAnupalambhAt /
itaro ghrANetareNa ghrANenetaraM ghratavyaM jighrati tathA sarvaM pUrvavadvijAnAti /
iyamavidyAvadavasthA /

yatra tu brahmavidyayAvidyA nAshamupagamitA tatrA'tmavyatirekeNAnyasyAbhAvaH /
yatra vA asya brahmavidaH sarvaM nAmarUpAdyAtmanyeva pravilApitamAtmaiva saMvR^ittaM yatraivamAtmaivAbhUttatra kena karaNena kaM dhrAtavyaM ko jighrettathA pashyodvijAnIyAt /
sarvatra hi kArakasAdhyA kriyA /
ataH kArakAbhAve 'nupapattiH kriyAyAH kriyAbhAve ca phalAbhAvaH /
tasmAdavidyAyAmeva satyAM kriyAkArakaphalavyavahAro na brahmavidaH /
AtmatvAdeva sarvasya nA'tmavyatirekeNa kArakaM kriyAphalaM vAsti /
nacAnAtmA sansarvamAtmaiva bhavati kasyacit /
tasmAdavidyayaivAnAttmatvaM parikalpitaM na tu paramArthata AtmavyatirekeNAsti kiJNcit /
tasmAtparamArthAtmaikatvapratyaye kriyAkArakaphalapratyayAnupapattiH /
ato virodhAdbrahmavidaH kriyANAM tatsAdhanAnAM cAntyantameva nivR^ittiH /
kena kimiti kShepArthaM vacanaM prakArAntarAnupapattidarshanArtham /
kenacidapi prakAreNa kriyAkaraNAdikArakAnupapatteH /
kenatcitkaJNcitkAshcitkathaM cinna jivredevetyarthaH /

yatrApyavidyAvasthAyAmanyo 'nyaM pashyati tatrApi yenedaM sarvaM vijAnAti taM kena vijAnIyAdyena vijAnAti tasya karaNasya

vij~neye viniyuktatvAt /
j~nAtushva j~neya eva hi jij~nAsA nA'tmani /
na cAgnerivA'tmA'tmano viShayo na cAviShaye j~nAturj~nAnamupapadyate /
tasmAdyenedaM vijAnAti taM vij~nAtAraM kena karaNena ko vAnyo vijAnIyAt /
yadA tu punaH paramArthavivekino brahmavido vij~nAtaiva kevalo 'dvayo vartate taM vij~nAtAramare kena vijAnIyAditi //4//



#<iti bR^ihadAraNyakopaniShadbhAShye dvitIyAdhyAyasya caturthaM brAhmaNam //4//
>#


_______________________________________________________________________

START BrhUp 2,5.1



yatkevalaM karmanirapekShamamR^itavasAdhanaM tadvaktavyamiti maitreyIbrAhmaNamArabdham /
taccA'tmaj~nAnaM savaMsanyAsAN^gavishiShTam /
Atmani ca vij~nAte sarvamidaM vij~nAtaM bhavati /
AtmA ca priyaH sarvasmAt /
tasmAdAtmA draShTavyaH sa ca shrotavyo mantavyo nididhyAstavya iti ca darshanaprakArA uktAH /
tatra shrotavya AcAryAgamAbhyAm /
mantavyastarkataH /
tatra ca tarka ukta AtmaivedaM sarvamiti pratij~nAtasya hetuvacanamAtmaikasAmAnyatvamAtmaikodbhavatvamAtmaikapralayatvaM ca /
tatrAyaM heturasiddha ityAshaN^kyata AtmaikasAmAnyodbhavapralayAkhyastadAshaN^kAnivR^ityarthametadbrAhmaNamArabhyate /

yasmAtparasparopakAryopakArakabhUtaM jagatsarvaM pR^ithivyAdi /
yacca loke parasparakAryopakArakabhUtaM tadekakAraNapUrvakamekasAmAnyAtmakamekapralayaM ca dR^iShTam /
tasmAdidamapi pR^ithivyAdilakShaNaM jagatparasparopakAryopakArakatvAttathAbhUtaM bhavitumarhati /
eSha hyartho 'sminbrAhmaNeprakAshyate /
athavA'tmaivedaM sarvamiti pratij~nAtasyA'tmotpattisthitilayatvaM kriyate /
tathA hi naiyAyikairuktaM hetvapadeshAtpratij~nAyAH punarvacanaM nigamanamiti /
anyairvyAkhyAtamA dundubhidR^iShTAntAcchrotavyArthamAgamavacanaM prAÇbhadhuvrahmaNAnmantavyArthamupapattipradarshanena madhubrAhmaNena tu nididhyAsanavidhirucyata iti /
sarvathApi tu yathA'gamenAvadhAritaM tarkatastathaiva mantavyam /
yathA tarkato matasya tarkAgamAbhyAM nishcitasya tathaiva nididhyAsanaM kriyata iti pR^ithaÇnididhyAsanavidhiranarthaka eva /
tasmAtpR^ithakprakaraNavibhAgo 'narthaka ityasmadabhiprAyaH shravaNamanananididhyAsanAnAmiti /
sarvathApi tvadhyAyadvayasyArtho 'sminbrAhmaNa upasaMhriyate /



#<iyaM pR^ithivI sarveShAM bhUtAnAM madhu |
asyai pR^ithivyai sarvANi bhUtAni madhu |
yash cAyam asyAM pR^ithivyAM tejomayo 'mR^itamayaH puruSho yas cAyam adhyAtmaM shArIras tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.1 ||>#

__________



BrhUpBh_2,5.1

iyaM pR^ithivI prasiddhA sarveShAM bhUtAnAM madhu sarveShAM brahmAdistambaparyantAnAM bhUtAnAM prANinAM madhu kAryaM madhviva madhu yathaiko madhvapUpo 'nekairmadhukarairnirvartita evamiyaM pR^ithivI sarvabhUtanirvartitA /
tathA sarvANi bhUtAni pR^ithivyai pR^ithivyA asyA madhu kAryam /
kiJNca yashvAyaM puruSho 'syAM pR^ithivyAM tejomayashvinmAtraprakAshamayo 'mR^itamayo 'maraNadharmA puruSho yashcAyamadhyAtmaM shArIraH sharIre bhavaH pUrvavattejomayo 'mR^itamayaH puruShaH /
sa ca liN^gAbhimAnI /
sa ca sarveShAM bhUtAnAmupakArakaraNatvena madhu /
sarvANi ca bhUtAnyasya madhu /
cashabdasAmarthyAt /
evametaccatuShTayaM tAvadekaM sarvabhUtakAryaM sarvANi ca bhUtAnyasya kAryam ato 'syaikakAraNapUrvakatA /
yasmAdekasmAtkAraNAdetajjAtaM tadevaikaM paramArthato brahmetaratkAryaM vAcA'rambhaNaM vikAro nAmadheyamAtramityeShamadhuparyAyANAM sarveShAmarthaH saMkShepataH /
ayameva sa yo 'yaM pratij~nAta idaM sarvaM yadayamAtmeti /
idamamR^itaM yanmaitreyyA amR^itatvasAdhanamuktamAtmavij~nAnamidaM tadamR^itam /
idaM brahma yadbrahmA te bravANi j~napayiShyAmItyadhyAyAdau prakR^itaM yadviShayA ca vidyA brahmavidyetyucyata idaM sarvaM yasmAdbrahmaNo vij~nAnAtsarvaM bhavati //1//




_______________________________________________________________________

START BrhUp 2,5.2



#<imA ApaH sarveShAM bhUtAnAM madhu |
AsAm apAM sarvANi bhUtAni madhu |
yash cAyam Asv apsu tejomayo 'mR^itamayaH puruSho yash cAyam adhyAtmaM raitasas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.2 ||>#

__________



BrhUpBh_2,5.2

tathA'paH /
adhyAtmaM retasyapAM visheShato 'vasthAnam //2//




_______________________________________________________________________

START BrhUp 2,5.3



#<ayam agniH sarveShAM bhUtAnAM madhu |
asyAgneH sarvANi bhUtAni madhu |
yash cAyam asminn agnau tejomayo 'mR^itamayaH puruSho yash cAyam adhyAtmaM vAÇmayas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.3 ||>#

__________



BrhUpBh_2,5.3

tathAgniH vAcyagnervisheShato 'vasthAnam //3//




_______________________________________________________________________

START BrhUp 2,5.4



#<ayaM vAyuH sarveShAM bhUtAnAM madhu |
asya vAyoH sarvANi bhUtAni madhu |
yash cAyam asmin vAyau tejomayo 'mR^itamayaH puruSho yash cAyam adhyAtmaM prANas tejomayo 'mR^itamayaH puruSho yam eva sa yo 'yam AtmA |
idaM amR^itam idaM brahmedaM sarvam || BrhUp_2,5.4 ||>#

__________



BrhUpBh_2,5.4

tathA vAyuH /
adhyAtmaM prANo bhUtAnAM sharIrArambhakatvenopakArAnmadhutvaM tadantargatAnAM tejomayAdInAM karaNatvenopakArAnmadhutvam /
tathA coktaM"tasyaiva vAcaH pR^ithivI sharIraM jyotIrUpamayamagniH"iti //4//




_______________________________________________________________________

START BrhUp 2,5.5



#<ayam AdityaH sarveShAM bhUtAnAM madhu |
asyAdityasya sarvANi bhUtAni madhu |
yash cAyam asminn Aditye tejomayo 'mR^itamayaH puruSho yash cAyam adhyAtmaM cAkShuShas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.5 ||>#

__________



BrhUpBh_2,5.5

tathA'dityo madhu /
cAkShuSho 'dhyAtmam //5//




_______________________________________________________________________

START BrhUp 2,5.6



#<imA dishaH sarveShAM bhUtAnAM madhu |
AsAM dishAM sarvANi bhUtAni madhu |
yash cAyam Asu dikShu tejomayo 'mR^itamayaH puruSho yash cAyam adhyAtmaM shrautraH prAtishrutkas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.6 ||>#

__________



BrhUpBh_2,5.6

tathA disho madhu /
dishAM yadyapi shrotramadhyAtmaM shabdapratishravaNavelAyAM tu visheShataH saMnihito bhavatItyadhyAtmaM prAtishrutkaH pratishrutkAyAM pratishravaNavelAyAM bhavaH prAtishrutkaH //6//




_______________________________________________________________________

START BrhUp 2,5.7



#<ayaM candraH sarveShAM bhUtAnAM madhv |
asya candrasya sarvANi bhUtAni madhu |
yash cAyam asmin candre tejomayo 'mR^itamayaH puruSho yash cAyam adhyAtmaM mAnasas tejomayo 'mR^itamayaH puruSho 'yam eva sa yo 'yam Atmedam amR^itam |
idaM brahmedaM sarvam || BrhUp_2,5.7 ||>#

__________



BrhUpBh_2,5.7

tathA candraH /
adhyAtmaM mAnasaH //7//




_______________________________________________________________________

START BrhUp 2,5.8



#<iyaM vidyut sarveShAM bhUtAnaM madhu |
asyai vidyutaH sarvANi bhUtAni madhu |
yash cAyam asyAM vidyuti tejomayo 'mR^itamayaH puruSho yash cAyam adhyAtmaM taijasas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.8 ||>#

__________



BrhUpBh_2,5.8

tathA vidyut /
tvaktejasi bhavastaijaso 'dhyAtmam //8//




_______________________________________________________________________

START BrhUp 2,5.9



#<ayaM stanayitnuH sarveShAM bhutAnAM madhu |
asya stanayitnoH sarvANi bhUtAni madhu |
yash cAyam asminstanayitnau tejomayo 'mR^itamayaH puruSho yash cAyam adhyAtmaM shAbdaH sauvaras tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.9 ||>#

__________



BrhUpBh_2,5.9

tathA stanayitnaH /
shabde bhavaH shAbdo 'dhyAtmaM yadyapi tathApi svare visheShato bhavatIti sauvaro 'dhyAtmam //9//




_______________________________________________________________________

START BrhUp 2,5.10



#<ayam AkAshaH sarveShAM bhUtAnAM madhu |
asyAkAshasya sarvANi bhUtAni madhu |
yash cAyam asminn AkAshe tejomayo 'mR^itamayaH puruSho yash cAyam adhyAtmaM hR^idy AkAshas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.10 ||>#

__________



BrhUpBh_2,5.10

tathA'kAshaH /
adhyAtmaM hyadyAkAshaH //10//




_______________________________________________________________________

START BrhUp 2,5.11



#<ayaM dharmaH sarveShAM bhUtAnAM madhu |
asya dharmasya sarvANi bhUtAni madhu |
yash cAyam asmin dharme tejomayo 'mR^itamayaH puruSho yash cAyam adhyAtmaM dhArmas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.11 ||>#

__________



BrhUpBh_2,5.11

ayaM dharmo 'yamityapratyakSho 'pi dharmaH kAryeNa tatprayuktena pratyakSheNa vyapadishyate 'yaM dharma iti pratyakShavat /
dharmashca vyAkhyAtaH shrutismR^itilakShaNaH kShatrAdInAmapi niyantA jagato vaicitryakR^itpR^ithivyAdInAM pariNAmahetutvAtprANibhiranuShThIyamAnarUpashca /
tena cAyaM dharma iti pratyakSheNa vyapadeshaH /
satyadharmayoshcAbhedena nirdeshaH kR^itaH shAsrAcAralakShaNayoridda(? ) tu bhedena vyapadesha ekatve satyapi /
dR^iShTAdR^iShTabhedarUpeNa kAryArambhakatvAt /
yastvadR^iShTo 'pUrvAkhyo dharmaH sa sAmAnyavisheShAtmanAdR^iShTena rUpeNa kAryamArabhate sAmAnyarUpeNa pR^ithivyAdInAM prayoktA bhavati visheSharUpeNa cAdhyAtmaM kAryakaraNasaMghAtasya /
tatra pR^ithivyAdInAM prayoktari yashcAyamasmindharme tejomayastathAdhyAtmaM kAryakaraNasaMghAtakartari dharme bhavo dhArmaH //11//




_______________________________________________________________________

START BrhUp 2,5.12



#<idaM satyaM sarveShAM bhUtAnAM madhu |
asya satyasya sarvANi bhUtAni madhu |
yash cAyam asmin satye tejomayo 'mR^itamayaH puruSho yash cAyam adhyAtmaM sAtyas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.12 ||>#

__________



BrhUpBh_2,5.12

tathA dR^iShTenAnuShThIyamAnenA'cArarUpeNa satyAkhyo bhavati sa eva dharmaH so 'pi dviprakAra eva sAmAnyavisheShAtmarUpeNa /
sAmAnyarUpaH pR^ithivyAdisamaveto visheSharUpaH kAryakaraNasaMghAtasamaveta /
tatra pR^ithivyAdisamavete vartamAnakriyArUpe satye tathAdhyAtmaM kAryakaraNasaMghAtasa mavete satye bhavaH satyaH /
satyena vAyurAvAtIti shrutyantarAt //12//




_______________________________________________________________________

START BrhUp 2,5.13



#<idaM mAnuShaM sarveShAM bhUtAnAM madhu |
asya mAnuShasya sarvANi bhUtAni madhu |
yash cAyam asmin mAnuShe tejomayo 'mR^itamayaH puruSho yash cAyam adhyAtmaM mAnuShas tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.13 ||>#

__________



BrhUpBh_2,5.13

dharmasatyAbhyAM prayukto 'yaM kAryakaraNasaMghAtavisheShaH sa yena jAtivisheSheSha saMyukto bhavati /
sa jAtivisheSho mAnuShAdiH /
tatra mAnuShAdijAtivishiShTA eva sarve prANinikAyAH parasparopakAryopakArakabhAvena vartamAnA dR^ishyante /
ato mAnuShAdijAtirapi sarveShAM bhUtAnAM madhu /
tatra mAnuShAdijAtirapi bAhyA'dhyAtmikI cetyubhayathA nirdeshabhAgbhavati //13//




_______________________________________________________________________

START BrhUp 2,5.14



#<ayam AtmA sarveShAM bhUtAnAM madhu |
asyAtmanaH sarvANi bhUtAni madhu |
yash cAyam asminn Atmani tejomayo 'mR^itamayaH puruSho yash cAyam AtmA tejomayo 'mR^itamayaH puruSho 'yam eva sa yo 'yam AtmA |
idam amR^itam idaM brahmedaM sarvam || BrhUp_2,5.14 ||>#//


__________



BrhUpBh_2,5.14

yastu kAryakaraNasaMghAto mAnuShAdijAtivishiShTaH so 'yamAtmA sarveShAM bhUtAnAM madhu /
nanvayaM shArIrashabdena nirdiShTaH pR^ithivIparyAya eva /
na /
pArthivAMshasyaiva tatra grahaNAt /
idaM tu sarvAtmA pratyastamitAdhyAtmAdhibhUtAdisarvavisheShaH sarvabhUtadevatAgaNavishiShTaH kAryakaraNasaMghAtaH so 'yamAtmetyucyate /
tasminnasminnAtmani tejomayo 'mR^itamayaH puruSho 'yamUrtarasaH sarvAtmako nirdishyate /
ekadeshena tu pR^ithivyAdiShu nirdiShTo 'trAdhyAtmavisheShAbhAvAtsa na nirdishyate /
yastu parishiShTo vij~nAnamayo yadartho 'yaM dehaliN^gasaMghAta AtmA sa yashcAyamAtmetyucyate //14//




_______________________________________________________________________

START BrhUp 2,5.15



#<sa vA ayam AtmA sarveShAM adhipatiH sarveShAM bhUtAnAM rAjA |
tad yathA rathanAbhau ca rathanemau cArAH sarve samarpitAH |
evam evAsminn Atmani sarvANi bhUtAni sarve devAH sarve lokAH sarve prANAH sarva eta AtmAnaH samarpitAH || BrhUp_2,5.15 ||>#

__________



BrhUpBh_2,5.15

yasminnAtmani parishiShTo vij~nAnamayo 'mAtmA /
tasminnavidyAkR^itakAryakaraNasaN^ghAtopadhivishiShTe brahmavidyAyA paramArthAtmani praveshite, sa evamuttko 'nantaro 'bAhyaH kR^itastraH praj~nAnaghanabhUtaH sarveShAM bhUtAnAmayamAtmA sarvairUpAsyaH sarveShAM bhUtAnAmadhipatiH sarvabhUtAnAM svatantro na kumAramAtyavat, kiM tarhi? sarveShAM bhUtAnAM rAjA /
rAjatvavisheShaNamadhipatiriti;bhavati kashcidrAjocitaShTattimAshritya rAjA, na tvadhipatiH, ato vishinaShTyadhipatiriti /
evaM sarvabhUtAtmA vidvAn brahmavinmuttko bhavati /

yaduttkam 'brahmavidyayA sarvaM bhaviShyanto manuShyA manyante kimu tadbrahmAvedyasmAttatsarvamabhavat'itIdaM tad vyAkhyAtam /
evamAtmAnabheva sarvAtmatvena AcAryagamAbhyAM shrutvA, matvA tarkato vij~nAya sAkShAdevaM yathA madhubrAhmaNe darshitaM tathA, tasmAdbrahmavij~nAnAdevaMlakShaNAt pUrvamapibrahemaiva sadavidyayA abrahmAsIt, sarvabheva ca sadasarvamAsIt tAntvavidyAmasmAdvij~nanAttiraskR^itya brahmavidbrahmaiva san brahmAbhavat sarvaH sa sarvamabhavat /

parisamAptaH shAstrArtho yadarthaH prastutaH /
tasminnetasmin sarvAtmabhUte brahmavidi sarvAtmani sarvaM jagat samarpitamityetasminnarthe dR^iShTAnta upAdIyate-tadyathA rathanAbhau ca rathenemau cArAH sarve samarpitA iti prasidvor'thaH, evamevAsminnAtmani paramAtmabhUte brahmavidi sarvANi bhUtAni brahmAdistambaryantAni, sarve devA agnyAdayaH, sarve lokA

bhUrAdayaH, sarve praNA vAgAdayaH, sarva eta AtmAno jalacandravat pratisharIrAnupraveshino 'vidyAkalpitAH, sarvaM jagadasmin samarpitam /

yaduttkaM brahmavidvAmadevaH pratipede-'ahaM manurabhavaM sUryashca'iti, sa eSha sarvAtmabhAvo vyAkhyAtaH /
sa eSha vidvAn brahmavit  sarvopAdhiH sarvAtmA sarvo bhavati /
nirupAdhirnirupAkhyaH anantaro 'bAhyaH kR^itsnaH praj~nAnaghano 'jAjaro 'mR^itobhayo 'calo neti netyasthUlo 'naNurityevaMvisheShaNo bhavati /

tametamarthamajAnantastArkikAH kecit paNDitaMmanyAshcAgamavidaH shAstrArtha virudvaM manyamAnA vikalpayanto mohamagAdhamupayAnti /
tametamarthametau manetrAvanuvadataH--"anejadekaM manaso javIyaH" "tadejati tannaijati"iti /
tathA ca taittirIyake--"yasmAtparaM nApAramasti kiJNcat""etatsAma gAyannAste" "ahamannamahamannamahamannam"ityAdi /
tathA ca cchAndogye"jakShat krIDanramamANaH" "sayadi pitR^ilokakAmaH" "sarvagandhaH sarvarasaH"ityAdi /
AyarvaNe ca"sarvaj~naH sarvavit""dUrAta sudUre tadihAntike ca /
"kaThavallIShvapi"aNoraNIyAn mahato mahIyAn" "kastaM madAmadaM devam" "tadvAvato 'nyAnatyeti tiShThat"iti ca /
tathA gItAsu"ahaM kraturahaM yaj~naH" "pitAhamasya jagataH" "nAdatte kasyacit pApam" "samaM sarveShu bhUteShu" "avimattkaM vibhattkepu" "grasiShNu prabhaviShNu ca"ityevamAdyAgamArtha virudvamiva

pratibhAntaM manyamAnAH svacittasAmarthyAdarthanirNayAya vikalpayantaH, astyAtmA nAstyAtmA kartAkartA muttko badvaH kShaNiko vij~nAnamAtraM shUnyaM cetyevaM vikalpayanto na pAramadhigacchantyavidyAyAH, virudvarrmadarshitvAt sarvatra /

tasmAttatra ya eva shrutyAcAryadarshitamArgAnusAriNaH, ta evAvidyAyAH pAramadhigacchanti /
ta eva vAsmAnmohasamudrAdagAdhAduttariShyanti, netare svavudvikaushalAnusAriNaH //15 //



_______________________________________________________________________

START BrhUp 2,5.16



parisamAptA brahmavidyAmR^itatvasAdhanAbhUtA, yAM maitreyI pR^iShTavatI bhartAram 'yadeva bhagavAnamR^itatvasAdhanaM veda tadeva me brUhi'iti /
etasyA brahmavidyAyAH stutyartheyamAkhyAyikAyAH saN^kShepator'thaprakAshanArthAvetau mantrau bhavataH /
evaM hi mantrabrAhmaNAbhyAM stutatvAt amR^itatvasarvaprAptisAdhanatvaM brahmavidyAyAH prakaTIkR^itaM rAjamArga mupanItaM bhavati--yathAditya udyaJNchalArvaraM tamo 'panayatIti tadvat /

api caivaM stutA brahmavidyAyA indrarakShitA sA duShprApyA devairapi;.smAdashcibhyAmapidevabhipagbhyAmindrarakShitA vidyA mahatAyAsena prAptA /
brAhmaNasya shirashchittvAshvayaM shiraH pratisandhAya tasminnindreNacchinne punaH svashira eva pratisandhAya tena brAhmaNasya svashirasaivottkAsheShA brahmavidyA shrutA /
tasmAttataH parataraM kiJNcit puruShArthasAdhanaM na bhUtaM na bhAvi vA, kuta eva vartamAnam, iti nAtaH parAstutirasti /

api caivaM stUyate brahmavidyAsarvapuruShArthAnAM karma hi sAdhanamiti loke prasidvam /
tacca karma vittasAdhyam,

tenAshApinAstyamR^itatvasya /
tadidamamR^itatvaM kevalayAtmavidyayA karmanirapekShayA prApyate;yasmAt karmaprakaraNe vaktuM prAptapi kevalaprakaraNe, karmaprakaraNAduttIrta karmaNA virudvatvAt kevalasaMnyAsasahitA abhihitA amR^itatvasAdhanAya /
tasmAnnAtaH paraM puruShArthasAdhanamasti /

api caivaM stutA brahmavidyA sarvo hi loko dvandvArAmaH"sa vai naiva reme tasmAdekAkI na ramate"iti shruteH /
yAj~navalkyo lokasAdhAraNo 'pi sannAtmaj~nAnabaladbhAryAputravittAdisaMsAraratiM parityajya praj~nAnatR^ipta AtmaratirbabhUva /

api caivaM stutA brahmavidyA yasmAdyAj~navalkyenasaMsAramArgad vyuttiShThatApi priyAyai bhAryAyai protyarthameMvAmihitA,"priyaM bhApasa ehyAHsva"iti liN^gAt /

tatreyaM stutyarthAkhyAyiketyavocAma /
kA punaH sA AkhyAyikA? ityucyate---



#<idaM vai tan madhu dadhyaÇÇ AtharvaNo 'shvibhyAm uvAca |
tad etad R^iShiH pashyann avocat -- tad vAM narA sanaye daMsa ugram AviSh kR^iNomi tanyatur na vR^iShTim |
dadhyaÇ ha yan madhv AtharvaNo vAm ashvasya shIrShNA pra yad Im uvAceti || BrhUp_2,5.16 ||>#

__________



BrhUpBh_2,5.16

idamityanantaranirdiShTaM vyapadishati, budvau sannihitatvAt /
vaishabdaH smaraNArthaH /

tadityAkhyAyikAnirvR^ittaMprakaraNAntarAbhihitaM parokShaM vaishabdena smArayanniha vyapadishati /
yattat pravargyaprakaraNe mUcitam, nAviShkR^itaM madhu, tadidaM madhvihAnantaraM nirdiShTam-'iyaM pR^ithivI'ityAdinA /

kathaM tatra prakaraNAnte sUcitam-dadhyaÇ ha vA AbhyAmAtharvaNo madhu nAma brAhmaNamuvAca /
tadenayoH priyaM dhAma tadevainayoretenopagacchati /
sa hovAcendreNa vA uttko 'smayetaccedanyasmA anuvrUyAstata eva te shirashchindyAmiti /
tasmAdvai bibhemi, yadvai me sa shiro na chindyAt tadvAmupaneShya iti /
tau hocaturAvAM tvA tasmAt trAsyAvahe iti kathaM mA trAsyethe? iti /
yadA nAvupaneShyase;atha te shirashchittvA anyatrAhratyopanidhAsyAvaH;athAshvasya shira Ahratya tatte pratidhAsyAvaH;tena nAvanuvakShyasi /
yadA nAvanuvakShyasi, atha te tadindraH shirashchetsyati;atha te svaM shira Ahratya tatte pratidhAsyAva iti /

tatheti tau hopaninye /
tau yadopaninye, athAsya shiracchittvAnyatropanidadhutuH;athAshvasya shira Ahratya tadvAsya pratidadhatuH /
tena hAbhyAmanuvAca /
sa yadA AbhyAmanuvAcAthAsya tadindraH shirashciccheda /
athAsya svaM shira Ahratya tadvAsya pratidadhaturiti /

yAvattu pravargyakarmAN^gabhUtaM madhu tAvadeva tatrAbhihitam, na tu kakShyamAtmAj~nAnAkhyam /
tatra yA AkhyAyikAbhihitA seha stutyarthA pradarshyate /
idaM vai tanmadhu dadhyaÇÇAtharvaNo 'nena prapaJNcenAshvibhyAmuvAca /

tadetadR^ipiH-tadetat karma, shR^ipirmantraH, pashyannupalabhamAnaH, avocat-uttkavAn /
katham? taddaMsa iti vyavahitena sambandhaH /
daMsa iti karmaNo nAmadheyam /
tacca daMsaH kivishiShTam? ugraM krUram /
vAM yuvayoH /
he narA narAkArAvashvinau /
tacca karma kinnimitam? sanaye lAbhAya !lAmalubdho hi loke 'pi krUraM karmAcarati, tathaivaitAvupalabhyete yathA soke /

tadAviH prakAshaM kR^iNomi karomi yadrahasi bhavadbhayAM kR^itam, kimiva? ityucyate--tanyatuH parjanyaH, na iva /
nakArastUpariShTAdupacAra upamArthIyo vede, na pratipedhArthaH;yathAshvaM na /
ashvamiveti yadvat /
tanyaturiva vR^irShTi yathA parjanyo vR^irShTi prakAshayati stanayitnvAdishabdaiH, tadvadahaM yuvayoH krUraM karma AviShkR^iNomIti sambandhaH /
nanvashvinoH stutyarthau kathamimau mantrau syAtAM nindAvacanau hImau /

naipa doShaH;stutirevaiShA, na nindAvacanau /
yasmAdIdR^ishamapyatikrUraM karma kurvatoryuvayorna loma ca mIyata iti /
na cAnyatkiJNcidvIyata eveti /
stutAvetau bhavataH /
nindAM prashaMsAM hi laukikAH smaranti /
tathA prashaMsArUpA ca nindA loke prasidvA /

dadhyaÇnAma AtharvaNaH /
hetyanarthako nipAtaH /
yanmadhukakShyamAtmaj~nAnalakShaNamAthavaNo vAM yukAbhyAmashvasya shIrShNA shirasA prayat Im uvAca yat provAca madhu /
Imityanarthako nipAtaH //16//



_______________________________________________________________________

START BrhUp 2,5.17



#<idaM vai tan madhu dadhyaÇÇ AtharvaNo 'shvibhyAm uvAca |
tad etad R^iShiH pashyann avocat -- AtharvaNAyAshvinau dadhIce 'shvyaM shiraH praty airayatam |
sa vAM madhu pra vocad R^itAyan tvAShTraM yad dasrAv apikakShyaM vAm iti || BrhUp_2,5.17 ||>#

__________



BrhUpBh_2,5.17

idaM vai tanmadhvityAdi pUrvavanmantrAntaradarshanArtham /
tathAnyo mantrastAmeva AkhyAyikAmanusaratisma /
AtharvaNo dadhyaÇnAma, AtharvaNo 'nyo vidyata ityato vishinaShTi dadhyaÇnAmAtharvaNaH /

tasmai dadhIca AtharvaNAya he 'shvinAviti mantradR^isho vacanam, ashvyama shvasya svabhUtaM shiraH, brAhmaNasya shirasicchinne 'shvasya shirashchittvedR^ishamatikrUraM karma kR^itvA ashvayaM shiro brAhmaNaM prati erayataM gamitavantau yuvAm /
sa cAtharvaNo vAM yuvAbhyAM tanmadhu pravocad yat pUrvaM pratij~nAtaM vakShyAmIti /

sa kimarthamevaM jIvitasandehamAruhya pravocat? ityucyate /
shR^itAyan yata pUrvaM pratij~nAtaM satyaM tat paripAlayitumicchan /
jIvitAdapi hi satyadharmaparipAlanA gurutaretyesya liN^gametat /

ki tanmadhu pravocat? ityucyate-tvAShTram, tvaShTA Adityastasya sambandhi, yaj~nasya shirashchinnaM tvaShTAbhavat,

tatpratisandhAnArtha pravargya karma /
tatra pravargyakarmAN^gabhUtaM yad vij~nAnaM tattvAShTraM madhu-yaj~nasya shirashchedanapratisandhAnAdiviShayaM darshanaM tattvAShTraM yanmadhu he dastro, dastrAviti parabalAnAmupakShapayitArau shatrUNAM vA

hiMsitArau, api ca na kevalaM tvAShTrameva madhu karmasambandhiyuvAbhyAmavocat, api ca kakShyaM gopyaM rahasyaM paramAtmasambandhi yad vij~nAnaM madhu madhubrAhmaNenottkamadhyAyadvayaprakAshitam, tacca vAM yuvAbhyAM pravocadityanuvartate //17//



_______________________________________________________________________

START BrhUp 2,5.18



#<idaM vai tan madhu dadhyaÇÇ AtharvaNo 'shvibhyAm uvAca |
tad etad R^iShiH pashyann avocat -- purash cakre dvipadaH purash cakre catuShpadaH |
puraH sa pakShI bhutvA puraH puruSha Avishad iti |
sa vA ayaM puruShaH sarvAsu pUrShu purishayaH |
nainena kiM canAnAvR^itam |
nainena kiM canAsaMvR^itam || BrhUp_2,5.18 ||>#

__________



BrhUpBh_2,5.18

idaM vai tanmadhviti  pUrvavat /
uttkau dvau mantrau pravargyasambandhyAkhyAyikopasaMhartArau /
dvayoH pravargyakarmArthayoradhyAyayorartha AkhyAyikAbhUtAbhyAM mantrAbhyAM prakAshitaH /
brahmavidyArthayostvadhyAyayorarthauttarAbhyAmR^igbhyAM prakAshayitavyaH, ityataH pravartate /
yat kakShyaM ca madhuttkavAnAtharvaNo yuvAbhyAmityuttkam /
kiM punasdanmadhu? ityucyate-

purashcakre puraH purANi sharIrANi yata iyamacyAkR^itavyAkaraNaprakriyA sa parameshvaro nAmarUpe avyAkrate vyAkurvANaH prathamaM bhUrAdIM llokAn sR^iShTvA cakre kR^itavAna dvipado dvipAdapalakShitAni manuShyasharIrANi pakShisharIrANi /
tavA puraH sharIrANi cakre catuShpadashcatuShpAdupalakShitAni pashusharIrANi /

puraH purastAn sa IshvaraH pakShI liN^gasharIraM bhUtvA puraH sharIrANipuruSha AvishadityasyArthamAcaShTe shrutiH-sa vA ayaM puruShaH sarvAsuyUrShu sarvasharIreShu purishayaH, purisheta iti purishayaH san puruSha ityucyate /
nainenAnena ki¤acana kiJNcidapyanAvR^itamanAcchaditam /
tathA nainena kiJNcanAsaMvR^itamantarananupraveshitaM bAhyabhUtenAntarbhUtena ca na anAvR^itam /
evaM sa eva nAmakhyAtmanA antarvahirbhAvena  kAryakaraNarUpeNa vyavasthitaH /
purashcakre ityAdimantraH saN^kShepata AtmaikatvamAcaShTaityarthaH //18//



_______________________________________________________________________

START BrhUp 2,5.19



#<idaM vai tan madhu dadhyaÇÇ AtharvaNo 'shvibhyAm uvAca |
tad etad R^iShiH pashyann avocat -- rUpaMrUpaM pratirUpo babhUva tad asya rUpaM praticakShaNAya |
indro mAyAbhiH pururUpa Iyate yuktA hy asya harayaH shatA dasheti |
ayaM vai harayo 'yaM vai dasha ca sahasraNi bahUni cAnantAni ca |
tad etad brahmApUrvam anaparam anantaram abAhyam |
ayam AtmA brahma sarvAnubhUH |
ity anushAsanam || BrhUp_2,5.19 ||>#

__________



BrhUpBh_2,5.19

idaM vai tanmadhvityAdi pUrvavat /
rUpaM rUpaM pratirUpo rUpAntaraM babhUvetyarthaH /
pratirUpo 'nurUpo vA yAdR^iksaMmathAnau mAtApitarau tatsaMsthAnastadanurUpa eva putro jAyate /
na hi catuShpado dvipAjjAyate dvipado vA catuShpAt /
sa eva hi parameshvaro nAmarUpe vyAkurvANo rUpaM rUpaM pratirUpo babhUva /

kimartha punaH pratirUpamAgamanaM tasya? ityucyate--tadasyAtmano rUpaM praticakShaNAya pratikhyApanAya /
yadi hi nAmarUpe na vyAkriyete, tadA asyAtmano nirUpAdhikaM rUpaM praj~nAnaghanAkhyaM na pratikhyAyeta /
yadA punaH kAryakaraNAtmanA nAmarUpe vyAka-te bhavataH, tadAsya rUpaM pratikhyAyeta /

indraH parameshvaro mAyAbhiH praj~nAbhiH nAmarUpabhUtakR^itamithyAbhimAnairvA, na tu paramArthataH; pururUpo bahurUpa Iyate gabhyate, ekarUpa eva praj~nAnaghanaH sannavidyApraj~nAbhiH /
kasmAt punaH kAraNAt? yuttkA ratha iva vAjinaH svavipayaprakAshanAya, hi yasmAndasya harayo haraNAdindriyANi, shatA shatAni, dasha ca prANibhedabAhulyAcchatAna dasha ca bhavanti /
tasmAdindriyavipayabAhulyAttatprakAshanAyeva ca yuttkAna tAni na AtmaprakAshanAya /
"parAJNci khAni vyatR^iNat svayambhUH"iti hi kAThake /
tasmAtaireva vipayasvarUpairIyate na praj~nAnaghanaikarasena svarUpeNa /

evaM tahi ayamanyaH parameshvaro 'nye haraya ityevaM prApte ucyate-ayaM vai harayo 'yaM vai dasha ca sahasrANi bahUni cAnantAni ca prANibhedasyAnantyAt /
kiM bahunA, tadetadbrahma ya AtmA /
apUrvaM nAsya kAraNaM pUrva vidyata ityapUrvam /
nAsyAparaM kAryaM vidyata ityanaparam /
nAsya jAtyantaramantarAle vidyata ityanaltaram /
tathA bahirasya na vidyata ityavAhyam /
kiM punastannirantaraM brahma? ayamAtmanA /
ko 'sau? yaH pratyagAtmA draShTA shrotA mantA bodvA vij~nAtA sarvAnubhUH, sarvAtmanA sarvamanubhavatIti sarvamanubhUH /
ityetadanushAsanaM sarvavedAntopadeshaH /
eSha sarvavedAntAnAmupasaMhrator'thaH /
etadamR^itamabhayam /
parisamAptashca shAstrArthaH //19 //


#<// iti paJNcamaM brAhmaNam //>#



_______________________________________________________________________

START BrhUp 2,6.1



#<atha vaMshaH:
pautimAShyo gaupavanAt |
gaupavanaH pashutimAShyAt |
pashutimAShyo gaupavanAt |
gaupavanaH kaushikAt |
kaushikaH kauNDinyAt |
kauNDinyaH shANDilyAt |
shANDilyaH kaushikAc ca gautamAc ca |
gautamaH || BrhUp_2,6.1 ||>#

__________



BrhUpBh_2,6.1

ayedAnIM brahmavidyArthasya madhukANDasya vaMshaH stutyartho brahmavidyAyAH /
mantrashcAyaM svAdhyAyArtho japArthashca /
tatra vaMsha iva vaMshaH yathA veNurvaMshaH parvaNaH parvaNo hi bhidyate tadvadagratprabhR^iti AmUlaprApterayaM vaMshaH /
adhyAyacatuShTayasya AcAryaparamparAkramo vaMsha ityucyate /
tatra prathamAntaH shiShyaH paJNcamayantaH AcAryaH /
parameShThI virAT, brAhmaNo hiraNyagarbhAt /
tataH paramAcAryaparamparAnAsti /
yatpunarbrahma tannityaM svayambhU, tasmai brahmaNai svayambhuve namaH //1-3 //



_______________________________________________________________________

START BrhUp 2,6.2-3



#<AgniveshyAt |
AgniveshyaH shANDilyAc cAnabhimlAtAc ca |
AnabhimlAta AnabhimlAtAt |
AnabhimlAta AnabhimlAtAt |
AnabhimlAto gautamAt |
gautamaH saitavaprAcInayogyAbhyAm |
saitavaprAcInayogyau pArAsharyAt |
pArAsharyo bhAradvAjAt |
bhAradvAjo bhAradvAjAc ca gautamAc ca |
gautamo bhAradvAjAt |
bhAradvAjaH pArAsharyAt |
pArAsharyo vaijavApAyanAt |
vaijavApAyanaH kaushikAyaneH |
kaushikAyaniH || BrhUp_2,6.2 ||>#


#<ghR^itakaushikAt |
ghR^itakaushikaH prAsharyAyaNAt |
pArasharyAyaNaH pArAsharyAt |
pArAsharyo jAtUkarNyAt |
jAtUkarNya AsurAyaNAc ca yAskAc ca |
AsurAyaNas traivaNeH |
traivaNir aupajandhaneH |
aupajandhanir AsureH |
Asurir bhAradvAjAt |
bhAradvAja AtreyAt |
Atreyo mANTeH |
mANTir gautamAt |
gautamo vAtsyAt |
vAtsyaH shANDilyAt |
shANDilyaH kaishoryAt kApyAt |
kaishoryaH kApyaH kumArahAritAt |
kumArahArito gAlavAt |
gAlavo vidarbhIkauNDinyAt |
vidarbhIkauNDinyo vatsanapAto bAbhravAt |
vatsanapAd bAbhravaH pathaH saubharAt |
panthAH saubharo 'yAsyAd AN^girasAt |
ayAsya AN^girasa AbhUtes tvAShTrAt |
AbhUtis tvAShTro vishvarUpAt tvAShTrAt |
vishvarUpas tvAShTro 'vshibhyAm |
ashvinau dadhIca AtharvaNAt |
dadhyaÇÇ AtharvaNo 'tharvaNo daivAt |
atharvA daivo mR^ityoH prAdhvaMsanAt |
mR^ityuH prAdhvaMsanaH pradhvaMsanAt |
pradhvaMsana ekarSheH |
ekarShir vipracitteH |
vipracittir vyaShTer |
vyaShTiH sanAroH |
sanAruH sanAtanAt |
sanAtanaH sanagAt |
sanagaH parameShThinaH |
parameShThI brahmaNaH |
brahma svayaMbhu |
brahmaNe namaH || BrhUp_2,6.3 ||>#

__________



BrhUpBh_2,6.3

ayedAnIM brahmavidyArthasya madhukANDasya vaMshaH stutyartho brahmavidyAyAH /
mantrashcAyaM svAdhyAyArtho japArthashca /
tatra vaMsha iva vaMshaH yathA veNurvaMshaH parvaNaH parvaNo hi bhidyate tadvadagratprabhR^iti AmUlaprApterayaM vaMshaH /
adhyAyacatuShTayasya AcAryaparamparAkramo vaMsha ityucyate /
tatra prathamAntaH shiShyaH paJNcamayantaH AcAryaH /
parameShThI virAT, brAhmaNo hiraNyagarbhAt /
tataH paramAcAryaparamparAnAsti /
yatpunarbrahma tannityaM svayambhU, tasmai brahmaNai svayambhuve namaH //1-3//


#<iti ShaShThaM brAhmaNam >#//




=======================================================================


ADHYAYA 3


janako ha vaideha ityAdi yAj~navalkoyaM kANDamArabhyate /
upapattipradhAnatvAdatikrAntena madhukANDena samAnArthatve 'pi sati na punaruktatA /
madhukANDaM hyAgemapradhAnam /
AgamopapattI hyAtmaikatvaprakAshanAya pravR^itte shaknutaH karatalagatabilvamiva darshayitum /
shrotavyo mantavya iti hyuktam /
tasmAdAgamArthasyaiva parIkShApUrvakaM nirdhAraNAya yAj~navalkIyaM kANDamupapattipradhAnamArabhyate /
AkhyAyikA tu vij~nAnastutyarthopAyavidhiparA vA /
prasiddho hyupAyo vidvadbhiH shAstreShu ca dR^iShTo dAnam /
dAnena hR^iyupanamante prANinaH /
prabhUtaM hiraNyaM gosahasradAnaM cehopalabhyate /
tasmAdanyapareNApi shAstreNa vidyAprAptyupAyadAnapradarshanArthA'khyAyikA'rabdhA /
api ca tadvidyasaMyogastaishva saha vAdakaraNaM vidyAprAptyupAyo nyAyavidyAyAM dR^iShTaH /
taccAsminnadyAye prAbalyena pradarshyate /
pratyakShA ca vidvatsaMyoge praj~nAvR^iddhiH /
tasmAdvidyAprAptyupAyapradarshanArthaivAkhyAyikA /

_______________________________________________________________________

START BrhUp 3,1.1

#<janako ha vaideho bahudakShiNena yaj~neneje |
tatra ha kurupaJNcAlAnAM brAhmaNA abhisametA babhUvuH |
tasya ha janakasya vaidehasya vijij~nAsA babhUva -- kaH svid eShAM brAhmaNAnAm anUcAnatama iti |
sa ha gavAM sahasram avarurodha |
dashadasha pAdA ekaikasyAH shR^iN^gayor AbaddhA babhUvuH || BrhUp_3,1.1 ||>#

__________


BrhUpBh_3,1.1 janako nAma ha kila samrADrAjA babhUva videhAnAM tatra bhavo vaidehaH /
sa ca bahudakShiNena yaj~nena shAkhAntaraprasiddho vA bahudakShiNo nAma yaj~no 'shvamedho vA dakShiNAbAhulyAdbahudakShiNa ihocyate teneje 'yajat /
tatra tasminyaj~ne nimantritA darshanakAmA vA kurUNAM deshAnAM paJNcAlAnAM ca brAhmaNAsteShu hi viduShAM bAhulyaM prasiddhamabhisametA abhisaMgatA babhUvuH /
tatra mahAntaM vidvatsamudAyaM dR^iShTvA tasya ha kila janakasya vaidehasya yajamAnasya ko nu khalvatra brahmiShTha iti visheSheNa j~nAtumicchA vijij~nAsA babhUva /
kathaM, kaHsvitko nu khalveShAM brAhmaNAnAmanUcAnatamaH sarva ime 'nUcAnAH kaHsvideShAmatishayenAnUcAna iti /
sa hAnUcAnatamaviShayotpannijij~nAsaH saMstadvij~nAnopAyArthaM gavAM sahasraM prathamavayasAmavarurodha goShThe 'varodhaM kArayAmAsa /
kiMvishiShTAstA gAvo 'varuddhA ityucyate /
palacaturthabhAgaH pAdaH suvarNasya /
dasha dasha pAdA ekaikasyA goH shR^iN^gayorAbaddhA babhUvuH /
paJNca paJNca pAdA ekaikasmi¤shR^iN^ge //1//


_______________________________________________________________________

START BrhUp 3,1.2

#<tAn hovAca -- brAhmaNA bhagavanto yo vo brahmiShThaH sa etA gA udajatAm iti |
te ha brAhmaNA na dadhR^iShuH |
atha ha yAj~navalkyaH svam eva brahmacAriNam uvAca -- etAH saumyodaja sAmashravA3 iti |
tA hodAcakAra |
te ha brAhmaNAsh cukrudhuH: -- kathaM nu no brahmiShTho bruvIteti |
atha ha janakasya vaidehasya hotAshvalo babhUva |
sa hainaM papraccha -- tvaM nu khalu no yAj~navalkya brahmiShTho 'sI3 iti |
sa hovAca -- namo vayaM brahmiShThAya kurmo gokAmA eva vayaM sma iti |
taM ha tata eva praShTuM dadhre hotAshvalaH || BrhUp_3,1.2 ||>#

__________


BrhUpBh_3,1.2 gA evamavarudhya brAhmaNAMstAnhovAca /
he brAhmaNA bhagavanta ityAmantratha yo vo yuShmAkaM brahmiShThaH sarve yUyaM brahmANo 'tishayena yuShmAkaM brahmA yaH sa etA gA udajatAmutkAlayatu svagR^ihaM prati /
te ha brAhmaNA na dadhR^iShuH ha kilaivamuktA brAhmaNA brahmiShThatAmAtmanaH pratij~nAtuM na dadhR^ipurna pragalbhAH saMvR^ittAH /
apragalbhabhUteShu brAhmaNeShvatha ha yAj~navalkyaH svamAtmIyameva brahmacAriNamantevAsinamuvAca- etA gA he somyodajodgamayAsmadgR^ihAn prati, he sAmashravaH- sAmavidhiM hi shR^iNotyator'yAccaturvedo yAj~navalkyaH /
tA gA hodAcakArotkAlitavAnAcAryagR^ihaM prati /
yAj~navalkyena brahmiShThapaNasvIkaraNena Atmano brahmiShThatA pratij~nAtA, iti te ha cukrudhuH kruddhavanto brAhmaNAH /
teShAM krodhAbhiprAyamAcaShTe- kathaM no 'smAkaM ekaikapradhAnAnAM brahmiShTho 'smIti bruvIteti /
atha haivaM kruddheShu brAhmaNeShu janakasya yajamAnasya hotA R^itvigashvalo nAma babhUva AsIt /
sa enaM yAj~navalkyam, brahmiShThAbhimAnI rAjAshrayatvAccadhR^iShTaH, yAj~navalkyaM papraccha pR^iShTavAn /
katham? tvaM nu khalu no yAj~navalkya brahmiShTho 'sI 3 iti /
plutirbhartsanArthA /
sa hovAca yAj~navalkyaH- namaskarmo vayaM brahmiShThAya, idAnIM gokAmAH smo vayamiti /
taM brahmiShThapratij~naM  santaM tata eva brahmiShThapaNasvIkaraNAt praShTuM dadhre dhR^itavAn mano hotA ashvalaH //2//



_______________________________________________________________________

START BrhUp 3,1.3

#<yAj~navalkyeti hovAca -- yad idaM sarvaM mR^ityunAptaM sarvaM mR^ityunAbhipannaM kena yajamAno mR^ityor Aptim atimucyata iti |
hotrartvijAgninA vAcA |
vAg vai yaj~nasya hotA |
tad yeyaM vAk so 'yam agniH sa hotA sA muktiH sAtimuktiH || BrhUp_3,1.3 ||>#

__________


BrhUpBh_3,1.3 yAj~navalkyeti hovAca /
tatra madhukANDe pADaktena karmaNA darshanasaptuccitena yajamAnasya mR^ityoratyayo vyAkhyAta udgIthaprakaraNe saN^kShepataH /
tasyaiva parIkShAviShayo 'yamititadgatadarshanavisheShArtho 'yaM vistara Arabhyate /
yadidaM sAdhanajAtam asya karmaNa R^itvigagnyAdi mR^ityunA karmalakShaNena svAbhAvikAsaN^gasahitena AptaM jyAptam, na kevalaM vyAptamabhiShannaM ca mR^ityunA bashIkR^itaM ca /
kena darshanalakShaNena sAdhanena yajamAno mR^ityorAptimati mR^ityugacaratvam atikramya mucyate svatantro mR^ityoravasho bhavatItyarthaH /
nanUdgItha evAbhihitaM yenAtimucyatemukhyaprANAtmadarshaneneti /
bADhamuktam, yo 'nukto visheShastatra, tadartho 'yamArambha ityadoShaH /
hotrartvijAgninA vAcetyAha yAj~navalkyaH /
etasyArthaMvyAcaShTe /
kaH punarhetA yena mR^ityumatikAmati? ityucyate-vAgvai yaj~nasya yajamAnasya"yaj~no vai yajamAnaH"iti shruteH /
yaj~nasya yajamAnasya yAvAksaiva hotAdhiyaj~ne /
katham? tatatrayeyaMvanga yaj~nasyayajamAnasya so 'yaM prasiddho 'gniradhidaivatam /
tadetatvyannaprakaraNevyAkhyAtam /
sa cAgnirhetA"agnirvai hotA"iti shruteH /
yadetad yaj~nasya sAdhanadvayamhotA catviN^g adhiyaj~nam, adhyAtmaM ca vAk etadubhayaM sAdhanadvayaM paricchinnaM mR^ityunA AptaM svAbhAvikAj~nAnAsaN^gaprayuktena karmaNA mR^ityunA pratikShaNamanyathAtvamApadyamAnaM vashIkR^itam /
tad anenAdhidaivatarUpeNAgninA'dR^ishyamAnaM'yajamAnasya yaj~nasya sR^ityoratimuktaye bhavati /
tadetadAha-sa muktiH sa hotA agnirmuktiH, agnisvarUpadarshanameva muktiH /
yadaiva sAdhanadvayamagnirUpeNa gashyati, tadAnImeva hi svAbhAvikAdAsaN^gAnmR^ityorvimucyate AdhyAtmikAt paricchinnarUpAdAdhibhautikAcca /
tasmAt sa hotA agnirUpeNa dR^iShTo muktirmuktisAdhanaM yajamAnasya /
sA atimuktiH-yaiva ca muktiH sAtimuktiH, atimuktisAdhanamityarthaH /
sAdhanadvayasya paricchinnasya yA adhidevatArUpeNAparicchinnenAgnirUpeNa dR^iShTiH, sA muktiH /
yAsau muktiradhidevatAdR^iShTiH saiva, adhyAtmAdhibhUtaparicchedaviShayAsaN^gAspadaM mR^ityumatikramya adhidevatAtvasyAgnibhAvasya prAptiryA phalabhUtA, sA atimuktirityucyate /
tasyA atimuktermuktireva sAdhanamiti kR^itvA sA atimuktirityAha /
yajamAnasya hyatimuktirvAgAdInAmagnyAdibhAva ityudgIthaprakaraNe vyAkhyAtam /
tatra sAmAnyena mukhyaprANadarshanamAtraM muktisAdhanamuktam, na tadvisheShaH /
vAgAdInAm agnyAdidarshanamiha visheSho varNyate /
mR^ityuprAptyatimuktistu saiva phalabhUtA, yodgIthabrAhmaNena vyAkhyAtA -'mR^ityupratikrAnto dIpyate'(1 / 3 / 12) ityAdyA //3//



_______________________________________________________________________

START BrhUp 3,1.4

#<yAj~navalkyeti hovAca -- yad idaM sarvam ahorAtrAbhyAm AptaM sarvam ahorAtrAbhyAm abhipannaM kena yajamAno 'horAtrayor Aptim atimucyata iti |
adhvaryuNartvijA cakShuShAdityena |
cakShur vai yaj~nasyAdhvaryuH |
tad yad idaM cakShuH so 'sAv AdityaH |
so 'dhvaryuH sA muktiH sAtimuktiH || BrhUp_3,1.4 ||>#

__________


BrhUpBh_3,1.4 yAj~navalkyeti hovAca /
svAbhAvikAdaj~nAnAsaN^gaprayuktAt karmalakShaNAnmR^ityoratimuktirvyAkhyAtA /
tasya karmaNaH sAsaN^gasya mR^ityorAshrayabhUtAnAM darshapUrNamAsAdikarmasAdhanAnAM yo vipariNAmahetuH kAlaH, tasmAt kAlAt pR^ithagatinuShThAnavyatirekeNApi prAgUrdhvaM ca kriyAyAH sAdhanavipariNAmahetutvena vyApAradarshanAt kAlasya /
tasmAt pR^ithakkAlAdatimuktirvaktavyetyata Aha- yadidaM sarvamahorAtrAbhyAmAptam, sa ca kAlo dvirUpaH - ahorAtrAdilakShaNAH, tithyAdilakShaNashca /
tatrAhorAtrAdilakShaNAttAvadatimuktimAha - ahorAtrAbhyAM hi sarvaM jAyate vardhate vinashyati ca, tathA yaj~nasAdhanaM ca /
yaj~nasya yajamAnasya cakShuradhvaryushca /
shiShTAnyakSharANi pUrvavanneyAni /
yajamAnasya cakShuradhvaryushca sAdhanadvayamadhyAtmAdhibhUtaparicchedaM hitvA adhidaivatAtmanA dR^iShTaM yat sa muktiH so 'dhvaryurAdityabhAvena dR^iShTo muktiH /
saiva muktirevAtimuktiriti /
pUrvavat AdityAtmabhAvamApannasya hi nAhorAtre sambhavataH //4//

idAnIM tithyAdilakShaNAdatimuktirucyate- 



_______________________________________________________________________

START BrhUp 3,1.5

#<yAj~navalkyeti hovAca -- yad idaM sarvaM pUrvapakShAparapakShAbhyAm AptaM sarvaM pUrvapakShAparapakShAbhyAm abhipannaM kena yajamAnaH pUrvapakShAparapakShayor Aptim atimucyata iti |
udgAtrartvijA vayunA prANena |
prANo vai yaj~nasyodgAtA |
tad yo 'yaM prANaH sa vAyuH sa udgAtA |
sa muktiH sAtimuktiH || BrhUp_3,1.5 ||>#

__________


BrhUpBh_3,1.5 idAnIM tithyAdilakShaNAdatimuktirUcyate-yadidaM sarvam - ahorAtrayoravishiShTayorAdityaH kartA, na prati padAdInAM tithInAm;tAsAM tu vR^iddhikShayopagamanenapratipatprabhR^itInAM candramAH kartA /
atastadApAcyA pUrvapakShAparapakShAtyayaH, AdityApacyA ahorAtrAtyayavat /
tatra yajamAnasya prANo vAyuH, sa evaudgAtA - ityudgIthabrAhmaNe 'vagatam'vAcA ca hyeva sa prANena codagAyat'iti ca nirdhAritam /
'athaitasya prANasyApaH sharIraM jyotIrUpamasau candraH'iti ca /
prANAvAyucandramasAmekatvAccandramasA vAyunA copasaMhAre na kashcid visheShaH /
evaM manyamAnA shrutirvAyunA adhidaivatarUpeNopasaMharati /
api ca vAyunimittau hi vR^iddhikShayau candramasaH /
tena tithyAdilakShaNasya kAlasya karturapi kArayitA vAyuH /
ato vAyurUpApannastithyAdikAlAdatIto bhavatItyupapannataraM bhavati /
tena shrutyantare candrarUpeNa dR^iShTirmuktiratimuktishca /
iha tu kANvAnAM sAdhanadvayasya tatkAraNarUpeNa vAyvAtmanA dR^iShTirmuktiratimuktishceti na shrutyorvirodhaH //5//



_______________________________________________________________________

START BrhUp 3,1.6

#<yAj~navalkyeti hovAca -- yad idam antarikSham anArambaNam iva kenAkrameNa yajamAnaH svargaM lokam Akramata iti |
brahmaNartvijA manasA candreNa |
mano vai yaj~nasya brahmA |
tad yad idaM manaH so 'sau candraH sa brahmA sa muktiH sAtimuktir ity atimokShA |
atha saMpadaH || BrhUp_3,1.6 ||>#

__________


BrhUpBh_3,1.6 mR^ityoH kAlAdatimuktirvyAkhyAtA yajamAnasya /
so 'timucyamAnaH kenAvaShTambhena paricchedaviShayaM mR^ityumatotya phalaM prApnotyatimucyata ityucyate /
yadidaM prasiddhamantarikShamAkAsho 'nArambaNamanAlambanamivashabdAdastyeva tatrA'lambanaM tattu na j~nAyata ityabhiprAyaH /
yattu tadaj~nAyamAnamAlambanaM tatsarvanAmnA keneti pR^icchyate /
anyathA phalaprApterasaMbhavAt /
yenAvaShTambhenA'krameNa yajamAnaH karmaphalaM pratipadyamAno 'timucyate kiM taditi prashnaviShaya /
kenA'krameNa yajamAnaH svargaM lokamAkramata iti svargaM lokaM phalaM prApnotyatimucyata ityarthaH /
brahmaNartvijA manasA candreNetyakSharanyAsaH pUrvavat /
tatrAdhyAtmaM yaj~nasya yajamAnasya yadidaM prasiddhaM manaH so 'sau candro 'dhidaivatam /
mano 'dhyAtmaM candramA adhidaivatamiti hi prasiddham /
sa eva candramA brahmartviktenAdhibhUtaM brAhmaNaH paricchinnaM rUpamadhyAtmaM ca manasa etaddvayamaparicchinnena candramaso rUpeNa pashyati /
tena candramasA manasAvalambanena karmaphalaM svargaM lokaM prApnotyatimucyata ityabhiprAyaH /
itItyupasaMhArAthaM vacanam /
ityevaMprakArA mR^ityoratimokShAH /
sarvAMNi hi darshanaprakArANi yaj~nAN^gaviShayANyasminnavasara uktAnIti kR^itvopasaMhAra ityatimokShAH /
evaMprakArA atimokShA ityarthaH /
atha saMpadaH /
athAdhunA saMpada ucyante /
saMpannAma kenacitsAmAnyenAgnihotrAdInAM karmaNAM mahatAM phalavatAM tatphalAya saMpAdanaM saMpat /
phalasyaiva vA sarvotsAhena phalasAdhanAnuShThAne prayatatAM kenacidvaiguNyenAsaMbhavaH /
tadidAnImAhitAgniH sanyatkiJNcitkarmAgnihotrAdInAM yathAsaMbhavamAdAyA'lambanIkR^itya karmaphalavidvattAyAM satyAM yatkarmaphalakAmo bhavati tadeva saMpAdayati /
anyathA rAjasUyAshvamedhapuruShamedhasarvamedhalakShaNAnAmadhikR^itAnAM traivarNikAnAmapyasaMbhavasteShAM tatpAThaH svAdhyAyArtha eva kevalaH syAt /
yadi tatphalaprAptyupAyaH kashcana na syAt /
tasmAtteShAM sepadaiva tatphalaprAptistasmAtsaMpadAmapi phalavattvamataH saMpada Arabhyante //6//



_______________________________________________________________________

START BrhUp 3,1.7

#<yAj~navalkyeti hovAca -- katibhir ayam adyargbhir hotAsmin yaj~ne kariShyatIti |
tisR^ibhir iti |
katamAs tAs tisra iti |
puronuvAkyA ca yAjyA ca shasyaiva tR^itIyA |
kiM tAbhir jayatIti |
yat kiJNcedaM prANabhR^id iti || BrhUp_3,1.7 ||>#

__________


BrhUpBh_3,1.7 yAj~navalkyeti hovAca abhimukhIkaraNAya /
katibhirayamadyargbhirhetAsmin yaj~ne katibhiH katisaN^khyAbhirR^igbhirR^igjAtibhiH ayaMhotartvigasmin yaj~ne kariShyati shastraM shaMsati /
AhetaraH-tisR^ibhirR^igjAtibhiH /
ityukkavantaM pratyA hetaraH-katamAstAstistra iti /
saN^khyeyaviShayo 'yaM prashnaH, pUrvastu saN^khyAviShayaH /
puronuvAkyAca-prAgyAgaphAlAd yAH prayujyante R^icaH, sA R^igjAtiH puronuvAkyetyucyate /
yAgArthaM yAH prayujyante R^icaH, sA R^igjAtiryAjyA /
shastrArthaM yAH prayujyante R^icaH, sA R^igjAtiH shasyA /
sarvAstu yAH kAshcana R^icaH;tAH stotriyA vA anyA vA sarvA etAsveva tisR^iShu R^igjAtiShvantarbhavanti /
kiM tAbhirjayatIti yatkiJNcedaM prANabhR^iditi-atashcasaN^khyAsAmAnyAd yatkiJNcitprANabhR^ijjAtama, tat sarvaM jayati tat sarvaM phalajAtaM sampAdayati saN^khyAdisAmAnyena //7//



_______________________________________________________________________

START BrhUp 3,1.8

#<yAj~navalkyeti hovAca -- katy ayam adyAdhvaryur asmin yaj~na AhutIr hoShyatIti |
tisra iti |
katamAs tAs tisra iti |
yA hutA ujjvalanti yA hutA atinedanti yA hutA adhisherate |
kiM tAbhir jayatIti |
yA hutA ujjvalanti devalokam eva tAbhir jayati |
dIpyata iva hi devaloko |
yA hutA atinedante pitR^ilokam eva tAbhir jayati |
atIva hi pitR^ilokaH |
yA hutA adhisherate manuShyalokam eva tAbhir jayatyi |
adha iva hi manuShyalokaH || BrhUp_3,1.8 ||>#

__________


BrhUpBh_3,1.8 yAj~navalkyeti hovAveti pUrvavat /
katyayamadyAdhvaryurasmin yaj~na AhutIrheShyatIti, katyAhutiprakArAH? tastra iti, katamAstAstistra iti pUrvavat /
itara Aha-yA hUtA ujjvalanti samidAjyAhutayaH yA hutA atinedante 'tIva shabdaM kuvanti mAsAdyAhutayaH, yA hutA adhisherate 'dhyAdho gatvA bhUmeradhisherate payaHsomAhutayaH /
kiM tAbhirjayatIti, tAbhirevaM nirvartitAbhirAhutibhiH kiM jayatIti /
yA Ahutayo hutA ujjvalantyujjvalanayuktA Ahutayo nirvartitAH, phalaM ca devalokAkhyamujjvalameva, tena sAmAnyena yA mayatA ujjvalantya Ahutayo nirvartyamAnAstA etAH sAkShAddevalokasya karmaphalasyarUpaM devalokAkhyaM phalameva mayA nirvartyata ityevaM sampAdayati /
yA hutA atinedante AhutayaH pitR^ilokameva tAbhirjayati kutsitashabdakartR^itvasAmAnyena /
pitR^ilokameva tAbhirjayati kutsitashabdakartR^itvasAmAnyena /
pitR^ilokasambaddhAyAM hi saMyamanyAM puryAM vaivasvatena yAtyamAnAnAM'hA hatAH sma muJNca muJNca'iti shabdobhavati /
tathAvadAnAhutayaH tena pitR^ilokasAmAnyAt pitR^iloka eva mayA nirvartyata iti sampAdayati /
yA hutA adhisherate manuShyalokameva tAmijayati bhUmyupari sambandhasAmAnyAt /
adha iva hyagha eva hi manuShyalokaH uparitanAn sAdhyAMllokAnapekShya, athavAdhogamanamapekShya /
ato manuShyaloka eva mayA nirvartyata iti sampAdayati /
yA hutA adhisherate manuShyalokameva tAbhijayati bhUmyupari sambandhasAmAnyAt /
adha iva hyadha eva hi manuShyalokaH uparitanAn sAdhyAMllokAnapekShya, athavAdhogamanamapekShya /
ato manuShyaloka eva mayA nirvartyata iti sampAdayati payaHsomAhutinirvartanakAle //8//



_______________________________________________________________________

START BrhUp 3,1.9

#<yAj~navalkyeti hovAca -- katibhir ayam adya brahmA yaj~naM dakShiNato devatAbhir gopAyatIti |
ekayeti |
katamA saiketi |
mana eveti |
anantaM vai mano 'nantA vishve devAH |
anantam eva sa tena lokaM jayati || BrhUp_3,1.9 ||>#

__________


BrhUpBh_3,1.9 yAj~navalkyeti hovAceti pUrvavat /
ayamR^itvigbrahmA dakShiNato brahmAsane sthitvA yaj~naM gopAyati /
katibhirdevatAbhirgopAyatIti prAsaN^gikametadvahuvacanam /
ekayA hi devatayA gopAyatyasau /
evaM j~nAte bahuvacanena prashno nopapadyate svayaM jAnatastasmAtpUrvayoH kaNDikayoH prashnaprativacaneShu katibhiH kati tisR^ibhististra iti prasaN^gaM dR^iShTvehApi bahuvacanenaiva prashnopakramaH kriyate /
athavA prativAdivyAmohArtha bahuvacanam /
itara AhaikayetyekA sA devatA yayA dakShiNataH sthitvA brahmA'sane yaj~naM gopAyati /
katamA saiketi /
mana eveti manaH sA devatA /
manasA hi brahmA vyApriyate dhyAnenaiva /
"tasya yaj~nasya manashca vAkca vartanI tayoranyatarAM manasA saMskaroti brahmA"(cha.u.4 / 16 / 1) iti shrutyantarAt /
tena mana eva devatA tayA manasA hi gopAyati brahmA yaj~nam /
tacca mano vR^ittibhedenAnantam /
vaishabdaH prasiddhAvadyotanArthaH /
prasiddhaM manasa  Anantyma /
tadAnantyAbhimAnino devAH,"sarve devA yatraikaM bhavanti"ityAdishrutyantarAt /
tenAnantyasAmAnyAdanantameva sa tena lokaM jayati //9//



_______________________________________________________________________

START BrhUp 3,1.10

#<yAj~navalkyeti hovAca -- katy ayam adyodgAtAsmin yaj~ne stotriyAH stoShyatIti |
tisra iti |
katamAs tAs tisra iti |
puronuvAkyA ca yAjyA ca shasyaiva tR^itIyA |
katamAs tAH |
yA adhyAtmam iti |
prANa eva puronuvAkyApAno yAjyA vyAnaH shasyA |
kiM tAbhir jayatIti |
pR^ithivIlokam eva puronuvAkyayA jayaty antarikShalokaM yAjyayA dyulokaM shasyayA |
tato ha hotAshvala upararAma || BrhUp_3,1.10 ||>#

__________


BrhUpBh_3,1.10 yAj~navalkyeti hovAceti pUrvavat /
kati stotriyAH stopyatItyayamudgAtA /
stotriyA nAma R^iksAmasamudAyaH katipayAnAmR^icAm /
stotriyAvAshamyAvAyAH kAshcana R^icaH, tA sarvAstistra evetyAha /
tAshca vyAkhyAtAH- muronuvAkyA ca yAjyA ca shasyaiva tR^itIyeti /
tatra pUrvamuktam - yatkiJNcedaM prANabhR^ita sarve jayatIti tat kena sAmAnyena? ityucyate - katamAstAstistra R^ico yA adhyAtmaM bhavantIti /
prANa eva puronuvAkyA, pashabdasAmAnyAt /
avAno yAjyA, AnantaryAt /
apAnena hi prattaM havirdevatA grasanti, yAgashca pradAnam /
vyAnaHshasyA -"aprANannanapAnannR^icamabhivyAharati"(cha. u. 1 / 3 / 4) / iti shratyantarAt /
kiM tAbhirjayatIti vyAkhyAtam /
tatra visheShasambandhasAmAnyamanuktamihocyate, sarvamanyad vyAkhyAtam /
lokasambandhasAmAnyena pR^ithivIlokamevapuronuvAkyayA jayati, antarikShalokaM yAjyayA, madhyamatvasAmAnyAt /
dyulokaMshasyayordhvatvasAmAnyAt /
tato ha tasmAdAtmanaH prashnanirNayAdasau hotA ashvala upararAma nAyamasmadgecara iti //10//

#<iti tR^itIyAdhyAye prathamamashvalabrAhmaNam //1//>#


AkhyAyikAsambandhaH prasiddha eva /
mR^ityoratimuktirvyAkhyAtA kAlalakShaNAt karmalakShaNAcca /
kaH punarasau mR^ityuryasmAdatimuktirvyAkhyAtA? sa ca svAbhAvikAj~nAnAsaN^gAspado 'dhyAtmAdhibhUtAviShayaparicchinno grahAtigrahalakShaNo mR^ityuH /
tasmAt paricchinnarUpAnmR^ityoratimuktasya rUpANyaganyAdityAdInyudgIthaprakaraNe vyAkhyAtAni /
ashvalaprashnecatadgato visheShaH kashcit /
taccaitat karmaNAM j~nAnasahitAnAM phalam /
etasmAt sAdhyasAdhanarUpAt saMsArAnmokShaH kartavya ityatobandhanarUpasyamR^ityoH svarUpamucyate /
baddhasya hi mokShaH kartavyaH /
yadapyatimuktasya svarUpamuktaM tatrApi grahAtigrahAbhyAmavinirmukta eva mR^ityurUpAbhyAm /
tathA coktaM"ashanAyAhimR^ityuH"(bR^i.u.1 / 2 / 1) "eSha eva mR^ityuH"iti /
AdityasthaM puruShamaN^gIkR^ityAha"eko mR^ityurvahavA"iti ca /
tadAtmabhAvApanno hi mR^ityorAptimatimucyata ityucyate /
na ca tatra grahAtigrahau mR^ityurUpau nastaH /
"athaitasya manaso dyauH sharIraM jyotIrUpamasAvAdityaH"(bR^i. u. 1 / 5 / 12) 'manashva'grahaH sa kAmenAtigrAheNa gR^ihItaH"(3 / 2 / 7) iti, vakShyati"prANo vai grahaH so 'pAnenAtigrAheNa"(3 / 2 / 2) iti,"vAgvai grahaH sa nAmnAtigrAheNa"(3 / 2 / 3) iti ca /
tathA vyannavibhAge vyAkhyAtamasmAbhiH /
suvicAritaM caitad yadeva pravR^ittikAraNaM tadeva nivR^ittikAraNaM na bhavatIti /
kecittu sarvameva nivR^ittikAraNaM manyante /
ataH kAgNAt pUrvasmAtpUrvasmAnmR^ityormucyate uttaramuttaraM pratipadyamAno vyAvR^ittyarthameva prati padyate na tu tAdarthyam, ityata A dvaitakShayAta sarvaM mR^ityuH, dvainakShaye tu paramArthatA mR^ityorAptimatimucyate /
atashca ApekShikI gauNI muktirantarAle /
sarvametad evat abArhadAraNyakam /
nanu sarvaikatvaM mokShaH"tasmAttatsarvamabhavat"(bR^i. u. 1 / 4 / 10) iti shruteH /
bADhaM bhavatyetadapi, natu"grAmakAmo yajeta, pashukAmo yajeta"ityAdishrutInAM tAdarthyam /
yadi hyadvaitArthatvameva AsAM grAmapashusvargAdyarthatvaM nAstIti grAmapashusvargAdayo na gR^ihyeran, gR^ihyante tu karmaphalavaicitryavisheShAH /
yadi ca vaidikAnAM karmaNAM tAdarthyameva, saMsAra eva nAbhaviShyat /
atha tAdarthye 'pi anuniShpAditapadArthasvabhAvaH saMsAra iti cet /
yathA ca rUpadarshanArtha Aloke sarvo 'pi tatrasthaH prakAshyata eva /
na;pramANAnupapatteH /
advaitArthatve vaidikAnAM karmaNAM vidyAsahitAnAm anyaspAnuniShpAditatve pramANAnupapattiH /
na pratyakShaM nAnumAnamata eva ca nAgamaH /
ubhayam ekena vAkyena pradarshyata iti cet kulyApraNayanAlokAdivat /
tannevam;vAkyadharmAnupapatteH /
na ca ekavAkyagatasyArthasya pravR^ittinivR^ittisAdhanatvamavagantuM shakyate /
kulyApraNayanAlokAdAvarthasya pratyakShatvAdadoShaH /
yadapyucyate mantrA asminnartheH dR^iShTA iti /
ayameva tu tAvadarthaH pramANAgamyaH /
mantrAH punaH kim asminnartha Ahosvidanyasminnartha iti mR^igyametat /
tasmAd grahAtiprahalakShaNo mR^ityurbandhaH, tasmAnbhokSho vaktavya ityata idamArabhyate na ca jAnImo viShayasandhAvivAntarAle 'vasthAnamardhajaratIyaM kaushalam /
yattu mR^ityoratimucyata ityukatvA grahAtigrahAvucyete, tacvarthasambandhAt /
sarvo 'yaM sAdhyasAdhanalakShaNo bandhaH, grahAtigrahAvinirmokAt /
nigaDe hi nirj~nAte nigaDitasya mokShAya yatnaH kartavyo bhavati;tasmAtAdarthyenArambhaH /



_______________________________________________________________________

START BrhUp 3,2.1

#<atha hainaM jAratkArava ArtabhAgaH papraccha |
yAj~navalkyeti hovAca -- kati grahAH katy atigrahA iti |
aShTau grahA aShTAv atigrahA iti |
ye te 'ShTau grahA aShTAv atigrahAH katame ta iti || BrhUp_3,2.1 ||>#

__________


BrhUpBh_3,2.1 atha hainaM hashabda aitihyArthaH /
athAnantaramashvala uparate prakR^itaM yAj~navalkyaM jaratkArugotro jAratkArava R^itabhAgasyApatyamArtabhAgaH papraccha yAj~navalkyeti hovAcetyabhimukhokaraNAya /
pUrvavatprashnaH kati grahAH katyatigrahA iti /
itishabdo vAkyaparisamAptyarthaH /
tatra nirj~nAteShu vA grahAtigraheShu prashnaH syAdanirj~nAteShu vA /
yadi tAvadgrahA atigrahAshca nirj~nAtAstadA tadgatasyApi guNasya saMkhyAyA nij~nAtatvAtkati grahAH katyatigrahA iti saMkhyAviShayaH prashno nopapadyate /
athanirj~nAtAstadA saMkhyeyaviShayaprashna iti ke grahAH ke 'tigrahA iti praShTavyaM na tu kati grahAH katyatigrahA iti prashnaH /
api ca nirj~nAtasAmAnyakeshu visheShavij~nAnAya prashno bhavati yathA katame 'tra kaThAH katame 'tra kAlApA iti /
na cAtra grahAtigrahA nAma padArthAH kecana loke prasiddhAH /
yena visheShArthaH prashnaH syAt /
nanu cAtimucyata ityuktaM grahagR^ihotasya hi mokShaH sa muktiH sAtimuktiriti hi dviruktam /
tasmAtprAptA grahA atigrahAshca /
nanu tatrApi catvAro grahA atigrahAshca nirj~nAtA vAkcakShuH prANamanAMsi tatra katIti prashno nopapadyate nirj~nAtatvAt /
na /
anavadhAraNArthatvAt /
na hi catuShTvaM tatra vivakShitamiha tu grahAtigrahAdarshane 'ShThatvaguNavivakShayA katoti prashna upapadyata eva /
tasmAtsa muktiH sAtimuktiriti muktyatiktI dvirukte grahAtigrahA api siddhAH /
ataH katisaMkhyAkA grahAH kati vAtigrahA iti pR^icchati /
itara Aha-aShTau grahA aShTAvatigrahA iti /
ye te 'ShTau grahA abhihitAH katame te niyamena grahItavyA iti //1//



_______________________________________________________________________

START BrhUp 3,2.2

#<prANo vai grahaH |
so 'pAnenAtigraheNa gR^ihItaH |
prANena hi gandhA¤ jighrati || BrhUp_3,2.2 ||>#

__________


BrhUpBh_3,2.2 tatrA'ha /
prANo vai grahaH prANa iti ghrANamucyate /
prakaraNAt /
vAyusahitaH saH /
apAneneti gandhenetyetat /
apAnasacivatvAdapAno gandha ucyate /
apAnopahR^itaM hi gandhaM ghrANena sarvo loko jighrati /
tadetaducyate 'pAnena hi gandhAJNjighratIti //2//



_______________________________________________________________________

START BrhUp 3,2.3-9

#<vAg vai grahaH |
sa nAmnAtigraheNa gR^ihItaH |
vAcA hi nAmAny abhivadati || BrhUp_3,2.3 ||>#

#<jihvA vai grahaH |
sa rasenAtigraheNa gR^ihItaH |
jihvayA hi rasAn vijAnAti || BrhUp_3,2.4 ||>#

#<cakShur vai grahaH |
sa rUpeNAtigraheNa gR^ihItaH |
cakShuShA hi rUpANi pashyati || BrhUp_3,2.5 ||>#

#<shrotraM vai grahaH |
sa shabdenAtigraheNa gR^ihItaH |
shrotreNa hi shabdA¤ shR^iNoti || BrhUp_3,2.6 ||>#

#<mano vai grahaH |
sa kAmenAtigraheNa gR^ihItaH |
manasA hi kAmAn kAmayate || BrhUp_3,2.7 ||>#

#<hastau vai grahaH |
sa karmaNAtigraheNa gR^ihItaH |
hastAbhyAM hi karma karoti || BrhUp_3,2.8 ||>#

#<tvag vai grahaH |
sa sparshenAtigraheNa gR^ihItaH |
tvacA hi sparshAn vedayata |
ity aShTau grahA aShTAv atigrahAH || BrhUp_3,2.9 ||>#

__________


BrhUpBh_3,2.3-9 vAgvai grahaH /
vAcA hyadhyAtmaparicchinnayA'saN^gaviShayAspadayAsatyAnR^itAsabhyabIbhatsAd ivacaneShu vyApR^itayA gR^ihIto loko 'pahR^itastena /
vAggrahaH sa nAmnAtigrAreNa gR^ihItaH sa vAgAkhyo graho nAmnA vaktavyena viShayeNAtigraheNa atigrAheNeti daighyaM chAndasaM nAma vaktavyArthA hi vAktena vaktavyenArthena tAdarthyena prayuktA vAktena vashIkR^itA tena tatkAryamakR^itvA naiva tasyA mokShaH /
ato nAmnAtigrAheNa gR^ihItA vAgityucyate /
vaktavyAsaN^gena hi pravR^ittA sarvAnarthairyujyate /
samAnamanyat /
ityete tvakparyantA aShTau grahAH sparshaparyantAshcaite 'ShTAvatigrahA iti // 3-9 //



_______________________________________________________________________

START BrhUp 3,2.10

#<yAj~navalkyeti hovAca -- yad idaM sarvaM mR^ityor annaM kA svit sA devatA yasyA mR^ityur annam iti |
agnir vai mR^ityuH so 'pAm annam |
apa punarmR^ityuM jayati || BrhUp_3,2.10 ||>#

__________


BrhUpBh_3,2.10 upasaMhR^iteShu grahAtigraheShvAha punaH - yAj~navalkyeti hovAca /
yadidaM sarvaM mR^ityorannaM yadidaM vyAkR^itaM sarvaM mR^ityorannaM sarvaM jAyate vipadyate ca grahAtigrahalakShaNena mR^ityunA grastam /
kAsvitkA nu syAtsA devatA yasyA devatAyA mR^ityurapyannaM bhavet /
"mR^ityuryasyopasecanam"iti shrutyantarAt /
ayamabhiprAyaH praShTuH /
yadi mR^ityormR^ityuM vakShyatyanavasthA syAt /
atha na vakShyatyasmAdgrahAtigrahalakShaNAnmR^ityormokSho nopapadyate /
grahAtigrahamR^ityuvinAshe hi mokShaH yAt /
sa yadi mR^ityorapi mR^ityuH syAdbhavedgrahAtigrahalakShaNasya mR^ityorvinAshaH ato durvacanaM prashnaM manvAnaH pR^icchati kAsvitsA devateti /
asti tAvanmR^ityormR^ityuH /
nanvanavasthA syAttasyApyanyo mR^ityuriti /
nAnavasthA /
sarvamR^ityormR^ityvantarAnupapatteH /
kathaM punaravagamyate 'sti mR^ityormR^ityuriti /
dR^iShTatvAt /
agnistAvatsarvasya dR^iShTo mR^ityurvinAshakatvAt /
so 'dbhirbhakShyate so 'gnirapAmannam /
gR^ihANa tarhyasti mR^ityormR^ityuriti /
tena sarvaM grahAtigrahajAtaM bhakShyate mR^ityormR^ityunA /
tasminbandhane nAshite mR^ityunA bhakShite saMsArAnmokSha upapanno bhavati /
bandhanaM hi grahAtigrahalakShaNamuktaM tasmAcca mokSha upapadyata ityetatprasAdhitam /
ato bandhamokShAya puruShaprayAsaH saphalo bhavatyato 'pajayati punarmR^ityum //10//



_______________________________________________________________________

START BrhUp 3,2.11

#<yAj~navalkyeti hovAca -- yatrAyaM puruSho mriyata ud asmAt prANAH krAmanty Aho neti |
neti hovAca yAj~navalkyaH |
atraiva samavanIyante |
sa ucchvayati |
AdhmAyati |
AdhmAto mR^itaH shete || BrhUp_3,2.11 ||>#

__________


BrhUpBh_3,2.11 pareNa mR^ityunA mR^ityau bhakShite paramAtmadarshanena yo 'sau mukto vidvAnso 'yaM puruSho yatra yasminkAle mriyata udUrdhvamasmAdbrahmavido mriyamANAtprANA vAgadayo grahA nAmAdayashcAtigrahA vAsanArUpA antasthAH prayojakAH kAmatnyUrdhvamutkrAmantyAhosvinneti /
neti hovAca yAj~navalkyo notkrAmantyatraivAsminneva pareNA'tmanAvibhAgaM gacchanti viduShi kAryANi karaNAni ca svayonau parabrahmasatattave samavanIyanta ekIbhAvena samavasR^ijyante pralIyanta ityarthaH /
Urmaya ida samudre /
tathA ca shrutyantaraM kalAshabdavAcyAnAM prANAnAM parasminnAtmani pralayaM darshayati -"evamevAsya paridraShTurimAH ShoDasha kalAH puruShAyaNAH puruShaM prApyAstaM gacchantI"ti /
iti pareNA'tmanAvibhAgaM gacchantIti darshitam /
na tarhi mR^ito, nahi, mR^itashcAyaM yasmAtsa ucchvayatyucchUnatAM pratipadyata AdhmAyati bAhyena vAyunA pUryate dR^itivadAdhmAto mR^itaH shete nishceShTaH bandhananAshe muktasya na kvacidgamanamiti vAkyArthaH //11//



_______________________________________________________________________

START BrhUp 3,2.12

#<yAj~navalkyeti hovAca -- yatrAyaM puruSho mriyate |
kim enaM na jahAtIti |
nAmeti |
anantaM vai nAmAnantA vishve devAH |
anantam eva sa tena lokaM jayati || BrhUp_3,2.12 ||>#

__________


BrhUpBh_3,2.12 muktasya kiM prANA eva samavanoyanta Ahosvittatprayojakamapi sarvam /
atha prANA eva na tatprayojakaM sarva, prayojake vidyamAne punaH prANAnAM prasaN^gaH /
atha sarvameva kAmakarmAdi, tato mokSha upapadyata ityevamartha uttaraH prashnaH /
yAj~navalkyeti hovAca yatrAyaM puruSho mriyate kimenaM na jahAtIti /
Ahetaro nAmeti sarvaM samavanIyata ityarthaH /
nAmamAtraM tu na lIyata AkR^itisambandhAt /
nityaM hi nAma /
anantaM vai nAma /
nityatvamevA'nantyaM nAmnaH /
tadAnantyAdhikR^itA anantA bai vishve devA anantameva sa tena lokaM jayati /
tannAmAnantyAdhikR^itAnvishvAndevAnAtmatvenopetya tenA'nantyadarshanenAnantameva lokaM jayati //12//



_______________________________________________________________________

START BrhUp 3,2.13

#<yAj~navalkyeti hovAca -- yatrAsya puruShasya mR^itasyAgniM vAg apyeti vAtaM prANash cakShur AdityaM manash candraM dishaH shrotraM pR^ithivIM sharIram AkAsham AtmauShadhIr lomAni vanaspatIn keshA apsu lohitaM ca retash ca nidhIyate kvAyaM tadA puruSho bhavatIti |
Ahara saumya hastam  ArtabhAga |
AvAm evaitasya vediShyAvo na nAv etat sajana iti |
tau hotkramya mantrayAM cakrAte |
tau ha yad UcatuH karma haiva tad UcatuH |
atha ha yat prashaMsatuH karma haiva tat prashashaMsatuH |
puNyo vai puNyena karmaNA bhavati pApaH pApeneti |
tato ha jAratkArava ArtabhAga upararAma || BrhUp_3,2.13 ||>#

__________


BrhUpBh_3,2.13 grahAtigraharUpaM bandhanamuktaM mR^ityurUpaM tasya ca mR^ityormR^ityusadbhAvAnmokShashcopapadyate /
sa ca mokSho grahAtigraharUpANAmihaiva pralayaH pradIpanirvANavat /
yadvadgrahAtigrahAkhyaM bandhanaM mR^ityurUpaM tasya yatprayojakaM tatsvarUpanirdhAraNArthamidamArabhyate /
yAj~navalkyeti hovAca /
atra kecidvarNayanti grahAtigrahasya saprayojakasya vinAshe 'pi kila na mucyate /
nAmAvashiShTo 'vidyayoSharasthAnIyayA svAtmaprabhavayA pa mAtmanaH paricchinno bhojyAcca jagato vyAvR^itta ucchinna kAmakarmAntarAle vyavatiShThate /
tasya paramAtmaikatvadarshane dvaitadarshanamapanetavyamityataH paraM paramAtmadarshanamArabdhavyamityevamapavargAkhyAmantarAlAvasthAM parikalyottaragranthasaMbandhaM kurvanti /
tatra vaktavyaM vishIrNeShu karaNeShu videhasya paramAtmadarshanashravaNamanananididhyAsanAni kathamiti /
samavanItaprANasya hi nAmamAtrAvashiShTasyeti tairucyate /
mR^itaH sheta iti hayuktam /
na manorathenApyetadupapAdayituM shakyate /
atha jIvannevAvidyAmAtrAvashiShTo bhojyAdapAvR^itta iti parikalpyate tattu kiMnimittamiti vaktavyam /
samastadvaitaikatvAtmaprAptinimittamiti yadyucyate tatpUrvameva nirAkR^itam /
karmasahitena dvaitaikatvAtmadarshanena sampanno vidvAnmR^itaH samavanItaprANo jagadAtmatvaM hiraNyagarbhasvarUpaM vA prApnuyAdasamavanItaprANo bhojyAjjIvanneva vyAvR^itto viraktaH paramAtmadarshanAbhimukhaH syAt /
na cobhayamekaprayatnaniShpAdyena sAdhanena labhyam /
hiraNyagarbhaprAptisAdhanaM cenna tato vyAvR^ittisAdhanam /
paramAtmAbhimukhIkaraNasya bhojyAdvayAvR^itteH sAdhanaM cenna hiraNyagarbhaprAptisAdhanam /
na hi yadgatisAdhanaM tadgatinivR^itterapi /
atha mR^itvA hiraNyagarbhaM prApya tataH samavanItaprANo nAmAvashiShTaH paramAtmaj~nAne 'dhikriyate /
tato 'smadAdyarthaM paramAtmaj~nAnopadesho 'narthakaH syAt /
sarveShAM hi brahmavidyA puruShArthAyopadishyate"tadyo yo devAnAm"ityAdyayA shrutyA /
tasmAdatyantanikR^iShTA shAstrabAhyaiveyaM kalpanA /
prakR^itaM tu vartayiShyAma /
tatra kena prayuktaM grahAtigrahalakShaNaM bandhanamityetannirdidhArayiShayA'ha-yatrAsya puruShasyAsamyagdarshinaH shiraHpANyAdimato mR^itasya vAgagnimapyeti vAtaM prANo 'pyeti cakShurAdityamapyetIti sarvatra sambadhyate /
manashcandraM dishaH shrotraM pR^ithivIM sharIramAkAshamAtmetyatrA'tmAdhiShThAnaM hR^idayAkAshamucyate /
sa AkAshamapyeti /
oShadhIrapiyati lomAni /
vanaspatInapiyanti keshAH /
apsu lohitaM ca retashca nidhIyata iti punarAdAnaliN^gam /
sarvatra hi vAgAdishabdena devatAH parigR^ihyante na tu karaNAnyevApakrAmanti prAÇmokShAt /
tatra devatAbhiranadhiShThitAni karaNAni nyastadAtrAdyupamAnAni videhashca kartA puruSho 'svatantraH kimAshrito bhavatIti pR^icchayate-kvAyaM tadA puruSho bhavatIti /
kimAshritastadA puruSho bhavatIti /
yamAshrayamAshritya punaH kAryakaraNasaMghAtamupAdatte yena grahAtigrahalakShaNaM bandhanaM prayujyate tatkimiti prashnaH /
atrocyate-svabhAvayadR^icchAkAlakarmadaivavij~nAnamAtrashUnyAni vAdibhiH parikalpitAni /
ato 'nekavipratipattisthAnatvAnnaiva jalpanyAyena vastunirNayaH /
atra vastunirNayaM cedicchasyAhara sobhya hastasArtabhAga ha AvAmevaitasya tvatpR^iShTasya veditavyaM yattadvediShyAvo nirUpayiShyAvaH /
kasmAt /
na nAvAvayoretadvastu sajane janasamudAye nirNetuM shakyate /
ata ekAnta gamiShyAvo vicAraNAya /
tau hetyAdi shrutivacanam /
tau yAj~navalkyArtabhAgAvekAntaM gatvA kiM cakraturityucyate-tau hotkramya sajanAddeshAnmantrayAJNcakrAte /
Adau laukikavAdipakShANAmekaikaM parugR^ihya vicAritavantau /
tau ha vicArya yadUcaturapohya pUrvapakShAnsarvAneva tacchR^iNu /
karma haivA'shrayaM punaH punaH kAryakaraNopAdAnahetuM tattatrocaturuktavantau /
na kevalaM kAlakarmadaiveshvareShvabhyupagateShu hetuShu yatprashashaMsatustau karma haiva tatprashashaMsatuH /
yasmAnnirdhAritametatkarmaprayuktaM grahAtigrahAdikAryakaraNopAdAnaM punaH punastasmAtpuNyo vai shAstravihitena puNyena karmaNA bhavati tadviparotena viparIto bhavati pApaH pApenetyevaM yAj~navalkyena prashneShu nirNIteShu tato 'shakyaprakampyatvAdyAj~navalkyasya ha jaratkArava ArtabhAga upararAma //13//

#<iti tR^itIyAdhyAye dvitIyamArtabhAgabrAhmaNam //2//>#



_______________________________________________________________________

START BrhUp 3,3.1

#<atha hainaM bhujyur lAhyAyaniH papraccha -- yAj~navalkyeti hovAca -- madreShu carakAH paryavrajAma |
te pataJNcalasya kApyasya gR^ihAn aima |
tasyAsId duhitA gandharvagR^ihItA |
tam apR^icchAma ko 'sIti |
so 'bravIt sudhanvAN^girasa iti |
taM yadA lokAnAm antAn apR^icchAma |
athainam abrUma -- kva pArikShitA abhavann iti |
kva pArikShitA abhavan |
sa tvA pR^icchAmi yAj~navalkya |
kva pArikShitA abhavann iti || BrhUp_3,3.1 ||>#

__________


BrhUpBh_3,3.1 atha hainaM bhujyurlAhyAyaniH papraccha /
grahAtigrahalakShaNaM bandhanamuktam /
yasmAtsaprayojakAnmukto mucyate yena vA baddhaH saMsarati sa mR^ityuH /
tasmAcca mokSha upapadyate /
yasmAnmR^iyormR^ityurasti /
muktasya ca na gatiH kvacit /
sarvotsAdo nAmamAtrAvasheShaH pradIpanirvANavaditi cAvadhR^itam /
tatra saMsaratAM mucyamAnAnAM ca kAryakaraNAnAM svakAraNasaMsarge samAne muktAnAmatyantameva punaranupAdAnam /
saMsaratAM tu punaH punarupAdAnaM yena prayuktAnAM bhavati tatkarmetyavadhAritaM vicAraNApUrvakam /
tatkShaye ca nAmAvasheSheNa sarvotsAdo mokShaH /
tacca puNyapApAkhyaM karma /
puNyo vai puNyena karmaNA bhavati pApaH pApenetyavadhAritatvAt /
etatkR^itaH saMsAraH /
tatrApuNyena sthAvarajaN^gameShu svabhAvaduHkhabahuleShu narakatiryakpretAdiShu ca duHkhamanubhavati punaH punarjAyamAno mriyamANashcetyetadrAjavartmavatsarvalokaprasiddham /
yattu shAstrIyaM puNyo vai puNyena karmaNA bhavati tatraivAdaraH kriyata iha shrutyA /
puNyameva ca karma sarvapuruShArthasAdhanamiti sarve shrutismR^itivAdAH /
mokShasyApi puruShArthatvAttatsAdhyatA prAptA /
yAvadyAvatpuNyotkarShastAvattAvatphalotkarShaprAptiH /
tasmAduttameva puNyotkarSheNa mokSho bhaviShyatItyAshaN^kA syAt /
sA nivartayitavyA j~nAnasahitasya ca prakR^iShTasya karmaNa etAvatI gatiH /
vyAkR^itanAmarUpAspadatvAtkarmaNastatphalasya ca /
na tvakArye nitye 'vyAkR^itadharmiNyanAmarUpAtmake kriyAkArakaphalasvabhAvavarjite karmaNo vyApAro 'sti /
yatra ca vyApAraH sa saMsAra evetyasyArthasya pradarshanAya brahmaNamArabhyate /
yattu kaishciducyate vidyAsahitaM karma nirabhisaMdhi mantrasharkarAdiyuktaviShadadhyAdivatkAryAntaramArabhata iti /
tanna /
anArabhyatvAnmokShasya /
bandhanAsha eva hi mokSho na kAryabhUtaH bandhanaM cAvidyetyavocAma /
avidyAyAshca na karmaNA nAsha upapadyate /
dR^iShTaviShayatvAcva karmasAmarthyasya /
utpattyAptivikArasaMskArA hi karmasAmarthyasya viShayAH /
utpAdayituM prApayituM vikartuM ca sAmarthyaM karmaNo nAto vyatiriktaviShayo 'sti karmasAmarthyasya /
loke 'prasiddhatvAt /
na ca mokSha eShAM padArthAnAmanyatamaH /
avidyAmAtravyavahita ityavocAma /
bADham /
bhavatu kevalasyaiva karmaNa evaMsvabhAvatA /
vidyAsaMyuktasya tu nirabhisaMdherbhavatyanyathA svabhAvaH /
dR^iShTaM hyanyashaktitvena nirj~nAtAnAmapi padArthAnAM viShadadhyAdInAM vidyAmantrasharkarAdisaMyuktAnAmanyaviShaye sAmathyam /
tathA karmaNo 'pyastviti cet /
na /
pramANAbhAvAt /
tatra hi karmaNa uktaviShayavyatirekeNa viShayAntare sAmarthyAstitve pramANaM na pratyakShaM nAnumAnaM nopamAnaM nArthApattirna shabdo 'sti /
nanu phalAntarAbhAve codanAnyathAnupapattiH pramANamiti /
na hi nityAnAM karmaNAM vishvajinnyAyena phalaM kalpyate /
nApi shrutaM phalamasti /
codyante ca tAni /
pArisheShyAnmokShasteShAM phalamiti gamyate /
anyathA hi puruShA na pravarteran /
nanu vishvajinnyAya evA'yAto mokShasya phalasya kalpitatvAt /
mokShe vAnyasminvA phale 'kalpite puruShA na pravarteranniti mokShaH phalaM kalpyate shrutArthApattyA yathA vishvajiti /
nanvevaM sati kathamucyate vishvajinnyAyo na bhavatIti /
phalaM ca kalpyate vishvajinnyAyashca na bhavatIti vipratiShiddhamabhidhIyate /
mokShaH phalameva na bhavatIti cet /
na /
pratij~nAhAnAt /
karma kAryAntaraM viShadadhyAdivadArabhata iti hi pratij~nAtam /
sa cenmokShaH karmaNaH kAryaM phalameva na bhavatIti sA pratij~nA hIyeta /
karmakAryatve ca mokShasya svargAdiphalebhyo visheSho vaktavyaH /
atha karmakAryaM na bhavati nityAnAM karmaNAM phalaM mokSha ityasyA vacanavyakteH kor'tha iti vaktavyam /
na ca kAryaphalashabdabhedamAtreNa visheShaH shakyaH kalpayitum /
aphalaM ca mokSho nityaishca karmabhiH kriyate nityAnAM karmaNAM phalaM na kAryamiti caiShor'tho vipratiShiddho 'bhidhIyate yathAgniH shIta iti /
j~nAnavaditi cet /
yathA j~nAnasya kAryaM mokSho j~nAnenAkriyamANo 'pyucyate tadvatkarmakAryatvamiti cet /
na /
aj~nAnanivartakatvAjj~nAnasya /
aj~nAnavyavadhAnanivartakatvAjj~nAnasya mokSho j~nAnakAryamityupacaryate /
na tu karmaNA nivartayitavyamaj~nAnam /
na cAj~nAnavyatirekeNa mokShasya vyavadhAnAntaraM kalpayituM shakyam /
nityatvAnmokShasya sAdhakasvarUpAvyatirekAcca, yatkarmaNA nivartyeta /
aj~nAnameva nivartayatIti cet /
na /
vilakShaNatvAt /
anabhivyaktiraj~nAnamabhivyaktilakShaNena j~nAnena virudhyate /
karma tu tAj~nAnena virudhyate tena j~nAnavilakShaNaM karma /
yadi j~nAnAbhAvo yadi saMshayaj~nAnaM yadi viparItaj~nAnaM vocyate 'j~nAnamiti sarvaM hi tajj~nAnenaiva nivartyate /
na tu karmaNAnyatamenApi virodhAbhAvAt /
athAdR^iShTaM karmaNAmaj~nAnanivartakatvaM kalpyamiti cet /
na /
j~nAnenAj~nAnanivR^ittau gamyamAnAyAmadR^iShTanivR^ittikalpanAnupapatteH /
yathAvaghAtena vrIhINAM tuShanivR^ittau gamyamAnAyAmagnihotrAdinityakarmakAryAdR^iShTA na kalpyate tuShanivR^ittiH /
tadvadaj~nAnanivR^ittirapi nityakarmakAryAdR^iShTA na kalpyate /
j~nAnena viruddhatvaM cAsakR^itkarmaNAmavocAma /
yadaviruddhaM j~nAnaM karmabhistaddevalokaprAptinimittamityuktaM"vidyayA devalokaH"iti shruteH /
kiJNcAnyatkalpye ca phale nityAnAM karmaNAM shrutAnAM yatkarmabhirvirudhyate dravyaguNakarmaNAM kAryameva na bhavati, kiM tatkalpyatAmiti? yasminkarmaNaH sAmarthyameva na dR^iShTam, kiMvA yasmindR^iShTaM sAmarthyaM yacca karmaNAM phalamaviruddhaM tatkalpyatAmiti /
puruShapravR^ittijananAyAvashyaM cetkarmaphalaM kalpayitavyam karmAviruddhaviShaya eva shrutArthApatteH kShINatvAnnityo mokShaH phalaM kalpayituM na shakyastadvyavadhAnAj~nAnanivR^ittirvA /
aviruddhatvAddR^iShTasAmarthyaviShayatvAcceti /
pArisheShyanyAyAnmokSha eva kalpayitavya iti cet /
sarveShAM hi karmaNAM sarvaM phalam na cAnyaditarakarmaphalavyatirekeNa phalaM kalpanAyogyamasti /
parishiShTashca mokShaH /
sa ceShTo vedavidAM phalam /
tasmAtsa eva kalpayitavya iti cet /
na /
karmaphalavyaktonAmAnantyAtpArisheShyanyAyAnupapatteH /
nahi puruShecchAviShayANAM karmaphalAnAmetAvattvaM nAma kenacidasarvaj~nenAvadhR^itaM tatsAdhanAnAM vA puruShecchAnAM vAniyatadeshakAlanimittatvAtpuruShecchAviShayasAdhanAnAM ca puruSheShTaphalaprayuktatvAt /
pratiprANi cecchAvaicitryAtphalAnAM tatsAdhanAnAM cA'nantyasiddhiH /
tadAnantyAccAshakyametAvattvaM puruShairj~nAtum /
aj~nAte ca sAdhanaphalaitAvattve kathaM mokShasya parisheShasiddhiriti /
karmaphalajAtipArisheShyamiti cet /
satyapIcchAviShayANAM tatsAdhanAnAM cA'nantye karmaphalajAtitvaM nAma sarveShAM tulyam /
mokShasatvakarmaphalatvAtparishiShTaH syAt /
tasmAtparisheShAtsa eva yuktaH kalpayitumiti cet /
na /
tasyApi nityakarmaphalatvAbhyupagame karmaphalasamAnajAtIyatvopapatteH parisheShAnupapattiH /
tasmAdanyathApyupapatteH kShINA shrutArthApattiH /
utpattayAptivikArasaMskArANAmanyatamapi nityAnAM karmaNAM phalamupapadyata iti kShINA shrutArthApattiH /
caturNAmanyatama eva mokSha iti cet /
na tAvadutpAdyo nityatvAt /
ata evAvikAryo 'saMskAryashcAta eva, asAdhanadravyAtmakatvAcca /
sAdhanAtmakaM hi dravyaM saMskriyate /
yathA pAtrAjyAdi prokShaNAdinA /
na ca saMskriyamANaH saMskAranirvartyo vA yUpAdivat /
pArisheShyAdApyaH syAt /
nA'pyo 'pyAtmasvabhAvatvAdekatvAcca /
itaraiH karmabhirvailakShaNyAnnityAnAM karmaNAM tatphalenApi vilakShaNena bhavitavyamiti cet /
na /
karmatvasAlakShaNyAtsalakShaNaM kasmAtphalaM na bhavatItarakarmaphalaiH /
nimittavailakShaNyAditi cet /
na /
kShAmavatyAdibhiH samAnatvAt /
yathA hi gR^ihadAhAdau nimitte kShAmavatyAdIShTiryathA bhinne juhoti skanne juhotItyevamAdau naimittikeShu karmasu na mokShaH phalaM kalpyate /
taishcAvisheShAnnaimittikatvena jIvanAdinimitte ca shravaNAt /
tathA nityAnAmapi na mokShaH phalam /
Alokasya sarveShAM rUpadarshanasAdhanatva ulUkAdaya Alokena rUpaM na pashyantItyulukAdicakShuSho vailakShaNyAditaralokacakShurbhirna rasAdiviShayatvaM parikalpyate rasAdiviShaye sAmarthyasyAdR^iShTatvAt /
sudUramapi gatvA yadviShaye dR^iShTaM sAmarthyaM tatraiva kashcidvisheShaH kalpayitavyaH /
yatpunaruktaM vidyAmantrasharkarAdisaMyuktaviShadadadhyAdivannityAni kAryAntaramArabhanta iti /
ArabhyatAM vishiShTaM kAryaM tadiShTatvAdavirodhaH /
nirabhisaMdheH karmaNo vidyAsaMyuktasya vishiShTakAryAntarArambhe na kashcidvirodhaH /
devayAjyAtmayAjinorAtmayAjino visheShashravaNAddevayAjinaH'shreyAnAtmayAjI'tyAdau'yadeva vidyayA karotI'tyAdau ca /
yastu paramAtmadarshanaviShaye manunokta AtmayAjishabdaH'samaM pashyannAtmayAjI'tyatra samaM pashyannAtmayAjI bhavatItyarthaH /
athavA bhUtapUrvagatyA /
AtmayAjyAtmasaMskArArthaM nityAni karmANi karoti"idaM me 'nenAN^ga saMskriyate"iti shruteH /
tathA gArbhairhemairityAdiprakaraNe kAryakaraNasaMskArArthatvaM nityAnAM karmaNAM darshayati /
saMskR^itashca ya AtmayAjI taiH karmabhiH samaM draShTuM samartho bhavati /
tasyeha vA janmAntare vA samamAtmadarshanamutpadyate samaM pashyansvArAjyamadhigacchatItyeShor'thaH /
AtmayAjishabdastu bhUtapUrvagatyA prayujyate /
j~nAnayuktAnAM nityAnAM karmaNAM j~nAnotpattisAdhanatvapradarshanArtham /
kiJNcAnyat- brahmA vishvasR^ijo dharmo mahAnavyaktameva ca /
uttamAM sAttvikImetAM gatimAhurmanIShiNaH //
iti ca devasArShTivyatirekeNa bhUtApyayaM darshayati bhUtAnyapyeti paJNca vai /
bhUtAnyatyetIti pAThaM ye kurvanti teShAM vedaviShaye paricchinnabuddhitvAdadoShaH /
na cArthavAdatvamadhyAyasya brahmAntakarmavipAkArthasya tadvayatiriktAtmaj~nAnArthasya ca karmakANDopaniShadbhayAM tulyArthatvadarshanAt /
vihitAkaraNapratiShiddhakarmaNAM ca sthAvarashvasUkarAdiphaladarshanAt /
vAntAshyAdipretadarshanAcca /
na ca shrutismR^itivIrItapratiShiddhavyatirekeNa vihitAni vA pratiShiddhAnivA karmANi kenacidavagantuM shakyante /
yeShAmakaraNAdanuShThAnAcca pretashvasUkarasthAvarAdIni karmaphalAni pratyakShAnumAnAbhyAmupalabhyante /
na caiShAmakarmaphalatvaM kenacidabhyupagamyate /
tasmAdvihitAkaraNapratiShiddhasevAnAM yathaite karmavipAkAH pretatiryaksthAvarAdayastathotkR^iShTeShvapi brahmAnteShu karmavipAkatvaM veditavyam /
tasmAt"sa Atmano vapAmudakhidat" "so 'rodIdi"tyAdivannAbhUtArthavAdatvam /
tatrApyabhUtArthavadatvaM mA bhUditi cet /
bhavatvevam /
na caitAvatAsya nyAyasya bAdho bhavati /
na cAsmatpakSho vA duShyati /
na ca"brahmA vishvasR^ija"ityAdInAM kAmyakarmaphalatvaM shakyaM vaktum /
teShAM devasArShTitAyAH phalasyoktatvAt /
tasmAtsAbhisaMdhInAM nityAnAM karmaNAM sarvamedhAshvamedhAdInAM ca brahmatvAdIni phalAni /
yeShAM punarnityAni nirabhisaMdhInyAtmasaMskArArthAni teShAM j~nAnotpattyarthAni tAni /
"brAhmIyaM kriyate tanuH"iti smaraNAt /
teShAmArAdupakArakatvAnmokShasAdhanAnyapi karmANi bhavantIti na virudhyate /
yathA cAyamarthaH ShaShThe janakAkhyAyikAsamAptau vakShyAmaH /
yattu viShadadhyAdivadityuktaM tatra pratyakShAnumAnaviShayatvAdavirodhaH /
yastvatyantashabdagamyor'thastatra vAkyasyAbhAve tadarthapratipAdakasya na shakyaM kalpayituM viShadadhyAdisAdharmyam /
na ca pramANAntaraviruddhArthaviShaye shruteH prAmANyaM kalpyate yathA shIto 'gniH kledayatIti /
shrute tu tAdarthye vAkyasya pramANAntarasyA'bhAsatvama /
yathA khadyoto 'gniriti talamalinamantarikShamiti bAlAnAM yatpratyakShamapi tadviShayapramANAntarasya yathArthatve nishcite nishcitArthamapi bAlapratyakShamAbhAsIbhavati /
tasmAdvedaprAmANyasyAvyabhicArAttAdarthye sati vAkyasya tathAtvaM syAt /
na tu puruShamatikaushalam /
nahi puruShamatikaushalAtsavitA rUpaM na prakAshayati /
tathA vedavAkyAnyapi nAnyArthAni bhavanti /
tasmAnna mokShArthAni karmANIti siddham /
ataH karmaphalAnAM saMsAratvapradarshanAyaiva brAhmaNamArabhyate /
athAnantaram uparate jAratkArave, bhujyuriti nAmato lahyasyApatyaM lAhyastadapatyaM lAhyAyaniH papraccha /
yAj~navalkyeti hovAca /
AdAbuktamashvamedhadarshanam;samaShTivyaShTiphalashcAshvamedhakratuH, j~nAnasamuccito vA kevalaj~nAnasampAdito vA, sarvakarmaNAM parA kAShThA;bhraNahatyAshvamedhAbhyAM na paraM puNyapApayoriti hi smaranti;tena hi samaShTiM vyaShTIshca prApnoti;tatra vyaShTayo nirj~nAtA antaraNDaviShayA ashvamedhayAgaphalabhUtAH;'mR^ityurasyAtmA bhavatyetAsAM devatAnAmekA bhavati'(1 / 2 / 7) ityuktam /
mR^ityushcAshanAyAlakShaNo buddhayAtmA samaShTiH prathamajo vAyuH sUtraM satyaM hiraNyagarbhaH;tasya vyAkR^ito viShayaH-yadAtmakaM sarvaM dvaitaikatvam /
yaH sarvabhUtAntarAtmA liN^gam amUrtaraso yadAshritAni sarvabhUtakarmANi, yaH karmaNAM karmasambaddhAnAM ca vij~nAnAnAM parA gatiH paraM phalam, tasya kiyAn gocaraH kiyati vyAptiH sarvataH parimaNDalIbhUtA, sA vaktavyA;tasyAm uktAyAM sarvaH saMsAro bandhagocara ukto bhavati /
tasya ca samaShTivyaShTyAtmadarshanasya alaukikatvapradarshanArthamAkhyAyikAmAtmano vR^ittAM prakurute;tena ca prativAdibuddhiMvyAmohayiShyAmIti manyate /
madreShu madrA nAma janapadAsteShu, carakA adhyayanArthavratacaraNAccarakA adhvaryavo vA, paryavrajAma paryaTitavantaH;te pataJNcalasya nAmataH, kApyasya kapigotrasya, gR^ihAn aima gatavantaH /
tasyAsId duhitA gandharvagR^ihItA-gandharveNa amAnuSheNa sacvena kenacidAviShTA;gandharvo vA dhiShNyo 'gnirR^itvigadevatA vishiShTavij~nAnatvAdavasIyate;na hi sacvamAtrasyedR^ishaM vij~nAnamupapadyate /
taM sarve vayaM parivAritAH santo 'pR^icchAma-ko 'sIti, kastvamasi kinnAmA kiMsatacvaH /
so 'bravId gandharvaH sudhanvA nAmataH, AN^giraso gotrataH /
taM yadA yasmin kAle lokAnAmantAn paryavasAnAni apR^icchAma athainaM gandharvamabrUma-bhUvanakoshaparimANaj~nAnAya pravR^itteShu sarveShvAtmAnaM shlAghayantaH pR^iShTavanto vayam;katham? kva pArikShitA abhavanniti /
sa ca gandharvaH sarvamasmabhyabravIt /
tena divyebhyo mayA labdhaM j~nAnam, tattava nAsti, ato nigR^ihIto 'si, ityabhiprAyaH /
so 'haM vidyAsampanno labdhAgamo gandharvAt tvA tvAM pR^icchAmi yAj~navalkya-kva pArikShitA abhavantat tvaM kiM jAnAsi? he yAj~navalkya'kathaya pR^icchAmi kva pArikShitA abhavanniti //1//



_______________________________________________________________________

START BrhUp 3,3.2

#<sa hovAca -- uvAca vai saH |
agacchan vai te tad yatrAshvamedhayAjino gacchantIti |
kva nv ashvamedhayAjino gacchantIti |
dvAtriMshataM vai devarathAhnyAny ayaM lokaH |
taM samantaM pR^ithivI dvistAvat paryeti |
tAM samantaM pR^ithivIM dvistAvat samudraH paryeti |
tad yAvatI kShurasya dhArA yAvad vA makShikAyAH pattraM tAvAn antareNAkAshaH tAn aindraH suparNo bhUtvA vAyave prAyacchat |
tAn vAyur Atmani dhitvA tatrAgamayad yatrAshvamedhayAjino 'bhavann iti |
evam iva vai sa vAyum eva prashashaMsa tasmAd vAyur eva vyaShTir vAyuH samaShTiH |
apa punarmR^ityuM jayati ya evaM veda |
tato ha bhujyur lAhyAyanir upararAma || BrhUp_3,3.2 ||>#

__________



BrhUpBh_3,3.2 sa hovAca yAj~navalkya uvAca vai saH /
vaishbdaH smaraNArthaH /
uvAca vai sa gandharvastubhyam /
agacchanvai te pArikShitAstattatra kva? yatra yasminnashvamedhayAjino gacchantIti /
nirNote prashna Aha-kva nu kasminnashvamedhayAjino gacchantIti /
teShAM gativivakShayA bhuvanakoshaparimANamAha-dvAtriMshataM vai dve adhike triMshaddvAtriMshataM vai devarathAhrayAni deva Adityastasya ratho devarathastasya rathasya gatyAhrA yAvatparicchidyate deshaparimANa taddevarathAhrayaM taddvAtriMshadguNitaM devarathAhrayAni tAvatparimANo 'yaM loko lokAlokagiriNA parikShiptaH /
yatra vairAjaM sharIraM yatra ca karmaphalopabhogaH prANinAM sa eSha loka etAvAMlloko 'taH paramalokastaM lokaM samantaM samantato lokavistArAddviguNaparimANavistAreNa parimANena taM lokaM parikShiptA paryeti pR^ithivI /
tAM pR^ithivIM tathaiva samantaM dvistAvaddviguNena parimANena samudraH paryeti yaM ghanodamAcakShate paurANikAH /
tatraNDakapAlayorvivaraparimANamucyate /
yena vivareNa mArgeNa vahirnirgacchanto vyApnuvantyashvamedhayAjinaH /
tatra yAvatI yAvatparimANa kShurasya dhArAgraM yAvadvA saukShmyeNa yuktaM makShikAyAH patraM tAvAMstAvatparimANo 'ntareNa madhye 'NDakapAlayorAkAshchidraM tenA'kAshenetyetat /
tAnpArikShitAnashvamedhayAjinaH prAptAnidraH parameshvaro yo 'shvameve 'gnishcitaH suparNo yadviShayaM darshanamuktaM tasya prAci divishara ityAdinA suparNaH pakShI bhUtvA pakShapucchAdyAtmakaH suparNo bhUtvA vAyave prAyacchanmUrtatvAnnAstyAtmano gatistatreti /
tAnpArikShitAnvAyurAtmani dhitvA sthApayitvA svAtmabhUtAnkR^itvA tatra tasminnagamayat /
kva /
yatra pUrve 'tikrAntAH pArikShitA ashvamedhayAjino 'bhavanniti /
evamiva vA evameva sa gandharvo vAyumeva prashashaMsa pArikShitAnAM gatim /
samAptA'khyAyikA /
AkhyAyikAnirvR^ittaM tvarthamAkhyAyikAto 'pasutya shrutiH svamukhenaivA'caShTe 'smabhyam /
yasmAdvAyuH sthAvarajaN^gamAnAM bhUtAnAmantarAtmA bahishca sa eva tasmAdadhyAtmAdhibhUtAdhidaivabhAvena vividhA yAShTirvyAptiH sa vAyureva /
tathA samaShTiH kevalena sUtrAtmanA vAyureva /
evaM vAyumAtmAnaM samaShTivyaShTirUpAtmakatvenopagacchati ya evaM veda /
tasya kiM phalamityAhi-apa punarmR^ityuM jayati sakR^itmR^itvA punanaM mriyate /
tata AtmanaH prashnanirNayAdbhujyurlAhyAyanirupararAma //2//

#<iti bR^ihadAraNyakopaniShadbhAShye tR^itIyAdhyAyasya tR^itIyaM brAhmaNam //3//>#



_______________________________________________________________________

START BrhUp 3,4.1

#<atha hainam uShastash cAkrAyaNaH papraccha |
yAj~navalkyeti hovAca -- yat sAkShAd aparokShAd brahma ya AtmA sarvAntaras taM me vyAcakShveti |
eSha ta AtmA sarvAntaraH |
yaH prANena prANiti sa ta AtmA sarvAntaraH |
yo 'pAnenApAniti sa ta AtmA sarvAntaraH |
yo vyAnena vyaniti sa ta AtmA sarvAntaraH |
ya udAnenodaniti sa ta AtmA sarvAntaraH |
eSha ta AtmA sarvAntaraH || BrhUp_3,4.1 ||>#

__________


BrhUpBh_3,4.1 atha hainamuShastashcAkrAyaNaH papraccha /
puNyapApaprayuktairgrahAtigrahairgR^ihItaH punaH punargrahAtigrahAMstyajannupAdadatsaMsaratItyuktam /
puNyasya ca para utkarSho vyAkhyAto vyAkR^itaviShayaH samaShTivyaShTirUpo dvaitaikatvAtmaprAptiH /
yastu grahAtigrahairgrastaH saMsarati so 'sti vA nAstyastitve ca kiMlakShaNa ityAtmana eva vivekAdhigamAyoShastaprashna Arabhyate /
tasya ca nirupAdhisvarUpasya kriyAkArakavinirmuktasvabhAvasyAdhigamAdyathoktAdvandhanAdvimucyate saprayojakAt /
AkhyAyikAsaMbandhastu prasiddhaH /
atha hainaM prakR^itaM yAj~navalkyamuShasto nAmatashcakrasyApatyaM cAkrAyaNaH papraccha /
yadbrahma sAkShAdavyavahitaM kenaciddraShTuraparokShAdagauNam /
na shrotrabrahmAdivat /
kiM tat /
ya AtmA /
Atmashabdena pratyagAtmocyate /
tatrA'tmashabdasya prasiddhatvAt /
sarvasyAbhyantaraH sarvAntaraH yadyaHshabdAbhyAM prasiddha AtmA brahmeti /
tamAtmAnaM me mahyaM vyAcakShveti /
viShpaShTaM shR^iN^ge gR^ihItvA yathA gAM darshayati tathA'cakShva so 'yamityevaM kathayasvetyarthaH /
evamuktaH pratyAha yAj~navalkyaH-eShu te tavA'tmA sarvAntaraH sarvasyAbhyantaraH /
sarvavisheShaNopalabhaNArtha sarvAntaragrahaNam /
yatsAkShAdavyavahitamaparokShAdagauNaM brahma bR^ihattamamAtmA sarvasyAbhyantara etairguNaiH samastairukta eShaH /
ko 'sau tavA'tmA /
yo 'yaM kAryakaraNasaMghAtastava yenA'tmanA'tmavAnsa eSha tavAtmA /
tava kAryakaraNasaMghAtasyetyarthaH /
tatra piNDastamyAbhyantare liN^gAtmA karaNasaMghAtastR^itIyo yashca saMdihyamAnasteShu katamo mamA'tmA sarvAntarastvayA vivakShita ityukta itara Aha-yaH prANena mukhanAsikAsaMcAriNA prANiti prANaceShTAM karoti yena prANaH praNIyata ityarthaH /
sa te taba kAryakaraNasaMghAtasyA'tmA vij~nAnamayaH /
samAnamanyat /
yo 'pAnenApAnIti /
yo vyAnena vyAnItIti cchAndasaM dairdhyam /
sarvAH kAryakaraNasaMghAtagatAH prANanAdiceShTA dAruyantrasyeva yena kriyante /
nahi cetanAvadanadhiShThatasya dAruyantrasyeva prANanAdiceShTA vidyante /
tasmAdvij~nAnamayenAdhiShThitaM vilakShaNena dAruyantravatprANanAdiceShTAM pratipadyate /
tasmAtso 'sti kAryakaraNasaMghAtavilakShaNo yashciShTayati //1//



_______________________________________________________________________

START BrhUp 3,4.2

#<sa hovAcoShastash cAkrAyaNaH -- yathA vai brUyAd asau gaur asAv ashva ity evam evaitad vyapadiShTaM bhavati |
yad eva sAkShAd aparokShAd brahma ya AtmA sarvAntaras taM me vyAcakShveti |
eSha ta AtmA sarvAntaraH |
katamo yAj~navalkya sarvAntaraH |
na dR^iShTer draShTAraM pashyeH |
na shruteH shrotAraM shR^iNuyAH |
na mater mantAraM manvIthA |
na vij~nAter vij~nAtAraM vijAnIyAH |
eSha ta AtmA sarvAntaraH |
ato 'nyad Artam |
tato hoShastash cAkrAyaNa upararAma || BrhUp_3,4.2 ||>#

__________


BrhUpBh_3,4.2 sa hovAcoShastashcAkrAyaNo yathA kashcidanyathA pratij~nAya pUrvaM punarvipratipanno brUyAdanyathAsau gaurasAvashvo yashcalati dhAvatIti vA pUrvaM pratyakShaM darshayAmiti pratij~nAya pashcAccalanAdiliN^gairvyapadishatyevamevaitadbrahma prANanAdiliN^gairvyapadiShTaM bhavati tvayA /
kiM bahunA tyaktvA gotR^iShNAnimittaM vyAjaM yadeva sAkShAdaparokShAdbrahma ya AtmA sarvAntarastaM me vyAcakShveti /
itara Aha-yathA mayA prathamaM pratij~nAtastavA'tmava (tmA vi) lakShaNa iti tAM pratij~nAmanuvarta eva /
tattathaiva yathokta mayA /
yatpunaruktaM tamAtmAnaM ghaTAdivadviShayIkurviti tadashakyatvAnna kriyate /
kasmAtpunastadashakyamiti /
Aha /
vastusvAbhAvyAt /
kiM punastadvastusvAbhAvyam /
dR^iShTayAdidraShTR^itvam /
dR^iShTerdraShTA hyAtmA /
dR^iShTiriti dvividhA bhavati laukikI pAramArthikI ceti /
tatra laukikI cakShuHsaMyuktAntaHkaraNavR^ittiH /
sA kriyata iti jAyate vinashyati ca /
yA tvAtmano dR^iShTiragnyuShNaprakAshAdivatsA ca draShTaH svarUpatvAnna jAyate na vinashyati ca /
sA kriyamANayopAdhibhUtayA saMsR^iShTeveti vyapadishyate draShTeti bhedavacca draShTA dR^iShTiriti ca /
yAsau  laukikI dR^iShTishcakShurdvArA rUpoparaktA jAyamAnaiva nityayA'tmadR^iShTyA saMsR^iShTeva tatpraticchAyA tayA vyAptaiva jAyate tathA vinashyati ca tenopacaryate draShTA sadA pashyannapi pashyati na pashyati ceti /
na tu punardraShTurdR^iShTeH kadAcidapyanyathAtvam /
tathA ca vakShyati ShaShThe-dhyAyatIva lelAyatIva /
nahi draShTurdR^iShTerviparilopo vidyata iti ca /
tamimamarthamAha-laukikyA dR^iShTeH karmabhUtAyA draShTAraM svakIyayA nityayA dR^iShTyA vyAptAraM na pashyeH /
yAsau laukikI dR^iShTiH karmabhUtA sA rUpoparaktA rUpAbhivyaJNjikA nA'tmAnaM svAtmano vyAptAraM pratyaJNcaM vyApnoti /
tasmAttaM pratyagAtmAnaM dR^iShTedraShTAraM na pashyeH /
tathA shruteH shrotAraM na shR^iNuyAH /
tathA matermanovR^itteH kevalAyA vyAptAraM na manvIthAH /
tathA vij~nAteH kevalAyA buddhivR^ittervyAptAraM na vijAnIyAH /
eSha vastunaH svabhAvo 'to naiva darshayituM shakyate gavAdivat /
na dR^iShTerdraShTAramityatrAkSharANyanyathA vyAcakShate kecit /
na dR^iShTerdraShTAraM dR^iShTeH kartAraM dR^iShTibhedamakR^itvA dR^iShTimAtrasya kartAraM na pashyeriti /
dR^iShTeriti karmaNi ShaShThI /
sA dR^iShTiH kriyamANA ghaTavatkarma bhavati /
draShTAramiti tR^ijantena draShTurdR^iShTikartR^itvamAcaShTe /
tenAsau dR^iShTerdraShTA dR^iShTeH karteti vyAkhyAtR^iNAmabhiprAyaH /
tatra dR^iShTeriti ShaShThyantena dR^iShTigrahaNaM nirarthakamiti doShaM na pashyanti pashyatAM vA punaruktamasAraH pramAdapATha iti vA nA'daraH /
kathaM punarAdhikyaM tR^ijantenaiva dR^iShTikartR^itvasya siddhatvAddR^iShTeriti nirarthakam /
tadA draShTAraM na pashyerityetAvadeva vaktavyam /
yasmAddhAtoH parastR^icchUyate taddhAtvarthakartari hi tR^icsmaryate /
gantAraM bhattAraM vA nayatItyetAvAneva hi shabdaH prayujyate /
na tu gatergantAraM bhiderbhettAramityasatyarthavisheShe prayoktavyaH /
na cArthavAdatvena hAtavyaM satyAM gatau /
na ca pramAdapAThaH /
sarveShAmavigAnAt /
tasmAdvyAkhyAtR^iNAmeva buddhidaurbalyaM nAdhyetR^ipramAdaH yathA tvasmAbhirvyAkhyAtaM laukikadR^iShTervivicya nityadR^iShTivishiShTa AtmA pradarshayitavyastathA kartR^ikarmavisheShaNatvena dR^iShTishabdasya dviHprayoga upapadyata AtmasvarUpanirdhAraNAya /
'nahi draShTurdR^iShTeri'ti ca pradeshAntaravAkyenaivaikavAkyatopapannA bhavati /
tathA ca"cakShUMShi pashyati""shrotramidaM shrutam"iti shrutyantareNaikavAkyatopapannA /
nyAyAcca /
evameva hyAtmano nityatvamupapadyate vikriyAbhAve vikriyAvacca nityamiti ca vipratiShiddham /
"dhyAyatIva lelAyatIva" "nahi draShTurdR^iShTerviparilopo vidyate" "eSha nityo mahimA brAhmaNasya"iti ca shrutyakSharANyanyathA na gacchanti /
nanu draShTA shrotA mantA vij~nAtetyevamAdInyapyakSharANyAtmano 'vikriyatve na gacchantIti /
na /
yathAprAptalaukikavAkyAnuvAditvAtteShAm /
nA'tmatattvanirdhAraNArthAni tAni /
dR^iShTerdraShTAramityevamAdInAmanyArthAsambhavAdyathoktArthaparatvamavagamyate /
tasmAdanavabodhAdeva hi visheShaNaM parityaktaM dR^iShTerdraShTAramityevamAdInAmanyArthAsambhavAdyathoktArthaparatvamavagamyate /
tasmAdanavabodhAdeva hi visheShaNaM parityaktaM dR^iShTeriti /
eSha te tavA'tmA sarvairuktairvisheNaNairvishiShTaH /
ata etasmAdAtmano 'nyadArta kArya vA sharIraM karaNAtmakaM vA liN^gam /
etadevaikamanArtamavinAshi kUTastham /
tato hoShastashcAkrAyaNa upararAma //2//

iti bR^ihadAraNyakopaniShadbhAShye tR^itIyAdhyAyasya caturtha brAhmaNam //4//



_______________________________________________________________________

START BrhUp 3,5.1

#<atha hainaM kaholaH kauShItakeyaH papraccha -- yAj~navalkyeti hovAca |
yad eva sAkShAd aparokShAd brahma ya AtmA sarvAntaras taM me vyAcakShveti |
eSha ta AtmA sarvAntaraH |
katamo yAj~navalkya sarvAntaraH |
yo 'shanAyApipAse shokaM mohaM jarAM mR^ityum atyeti |
etaM vai tam AtmAnaM viditvA brAhmaNAH putraiShaNAyAsh ca vittaiShaNAyAsh ca lokaiShaNAyAsh ca vyutthAyAtha bhikShAcaryaM caranti |
yA hy eva putraiShaNA sA vittaiShaNA yA vittaiShaNA sA lokaiShaNA |
ubhe hy ete eShaNe eva bhavataH |
tasmAd brAmaNaH pANDityaM nirvidya bAlyena tiShThAset |
bAlyaM ca pANDityaM ca nirvidyAtha muniH |
amaunaM ca maunaM ca nirvidyAtha brAhmaNaH |
sa brAhmaNaH kena syAd yena syAt tenedR^isha eva |
ato 'nyad Artam |
tato ha kaholaH kauShItakeya upararAma || BrhUp_3,5.1 ||>#

__________


BrhUpBh_3,5.1 vandhanaM saprayojakamuktam /
yashca baddhastasyApyastitvamadhigataM vyatiriktatvaM ca /
tasyedAnIM bandhamokShasAdhanaM sasaMnyAsamAtmaj~nAnaM vaktavyamiti kaholaprashna Arabhyate-atha hainaM kaholo nAmataH kuShItakasyApatyaM kauShItakeyaH papraccha yAj~navalkyeti hovAceti pUrvavat /
yadeva sAkShAdaparokShAdbrahma ya AtmA sarvAntarastaM me vyAcakShveti /
yaM viditvA bandhanAtpramucyate /
yAj~navalkya Aha-eSha te tavA'tmA /
kimuShastakaholAbhyAmeka AtmA pR^iShTaH kiMvA bhinnAvAtmAnau tulyalakShaNAviti /
bhinnAviti yuktaM prashnayorapunaruktatvopapatteH /
yadi hyeka AtmoShastakaholaprashnayorvivakShitastatraikenaiva prashnenAdhigatatvAttadviShayo dvitoyaH prashno 'narthakaH syAt /
na cArthavAdarUpatvaM vAkyasya /
tasmAdbhinnAvetAvAtmAnau kShetraj~naparamAtmAkhyAviti kecidvyAcakShate /
tanna /
ta iti pratij~nAnAt /
eSha ta Atmeti hi prativacane pratij~nAtam /
na caikasya kAryakaraNasaMghAtasya dvAvAtmAnAvupapadyete /
eko hi kAryakaraNasaMghAta ekenA'tmanA'tmavAn /
na coShastasyAnyaH kaholasyAnyo jAtito bhinna AtmA bhavati /
dvayoragauNatvAtmatvasarvAntaratvAnupapatteH /
yadyekamagauNaM brahma dvayoritareNavashyaM gauNena bhavitavyaM tathA'tmatvaM sarvAntaratvaM ca /
viruddhatvAtpadArthAnAm /
yadyekaM sarvAntaraM brahmA'tmA mukhya itareNAsarvAntareNAnAtmanAmukhyenAvashyaM bhavitavyam /
tasmAdekasyaiva dviHshravaNaM visheShavivakShayA /
yattu pUrvoktena samAnaM dvitIye prashnAntara uktaM tAvanmAtraM pUrvasyaivAnuvAdastasyaivAnuktaH kashcidvisheSho vaktavya iti /
kaH punarasau visheSha iti /
ucyate-pUrvasminprashne 'sti vyatirikta AtmA yasyAyaM saprayojako bandha ukta iti /
dvitIye tu tasyaivA'tmano 'shanAyAdisaMsAradharmAtItatvaM visheSha ucyate /
yadvisheShaparij~nAnAtsaMnyAsasahitAtpUrvoktAdvandhanAdvimucyate /
tasmatprashnaprativacanayoreSha ta AtmetyevamantayostulyArthataiva /
nanu kathamekasyaivA'tmano 'shanAyAdyatItatvaM tadvatvaM ceti viruddhadharmasamavAyitvamiti /
na /
parihR^itatvAt /
nAmarUpavikarakAryakaraNalakShaNasaMghAtopAdhibhedasaMparkajanitabhrAntimAtraM hi saMsAritvamityasakR^idavocAma /
viruddhashrativyAkhyAnaprasaN^gena ca /
yathA rajjushuktikAgaganAdayaH sarparajatamalinA bhavanti parAdhyAropitadharmavishiShTAH svataH kevalA eva rajjushuktikAgaganAdayaH /
na caivaM viruddhadharmasamavAyitve padArthAnAM kashcana virodhaH /
nAmarUpopAdhyastitve"ekamevAdvitIyam" "neha nAnAsti kiJNcana"iti shrutayo virudhyeranniti cet /
na /
salilaphenadR^iShTAntena parihR^itatvAnmR^idAdihaShTAntaishca /
yadA tu paramArthadR^iShTyA paramAtmatattvAcchratyanusAribhiranyatvena nirupyamANe nAmarUpe mR^idAdivikAravadvastvantare tattvato na staH salilaphenaghaTAdivikAravadeva tadA tadapekShya'ekamevAdvitIyaM'neha nAnAsti kiJNcane tyadiparamArthadarshanagocaratvaM pratipadyate /
yadA tu svAbhAvikyAvidyayA brahmasvarUpaM rajjushuktikAgaganasvarUpavadeva svena rUpeNa vartamAnaM kenacidaspR^iShTasvabhAvamapi sannAmarUpakR^itakAryakaraNopAdhibhyo vivekena nAvadhAyate nAmarUpopAdhidR^iShTireva ca bhavati svAbhAvikI tadA sarvo 'yaM vastvantarAstitvavyavahAraH /
asti cAyaM bhedakR^ito mithyAvyavahAro yeShAM brahmatattvAdanyatvena vastu vidyate yeShAM ca nAsti /
paramArthavAdibhistu shrutyanusAreNa nirUpyamANe vastuni kiM tattvato 'sti vastu kiMvA nAstIti brahmaikamevAdvitIyaM sarvasaMvyahArashUnyamiti nirdhAryate tena na kashcidvirodhaH /
nahi paramArthAvadhAraNaniShThAyAM vastvantarAstitvaM pratipadyAmahe /
"ekamevAdvitIyam" "anantaramabAhyam"iti shruteH /
na ca nAmarUpavyavahArakAle tvavivekinAM kriyAkArakaphalAdisaMvyavahAro nAstIti pratiShidhyate /
tasmAjj~nAnAj~nAne apekShya sarvaH saMvyavahAraH j~nAstrIyo laukikashca /
ato na kAcana virodhashaN^kA /
sarvavAdinAmapyaparihAryaH paramArthasavyavahArakR^ito vyavahAraH /
tatra paramArthAtmasvarUpamapekShya prashnaH punaH katamo yAj~navalkya sarvAntara iti /
pratyAhetaro yo 'shanAyApipAso /
ashitumicchAshanAyA pAtumicchA pipAsA /
te ashanAyApipAse yo 'tyetIti vakShyamANena sambandhaH /
avivekibhistalamalavadiva gaganaM gamyamAnameva talamale atyeti paramArthatastAbhyAmasaMsR^iShTasvabhAvatvAt /
tathA mUDhairashanAyApipAsAdimadbrahma gamyamAnamapi kShudhito 'haM pipAsito 'hamiti te atyetyeva paramArthatastAbhyAmasaMsR^iShTasvabhAvatvAt /
"na lipyate lokaduHkhena bAhyaH"iti shruteH /
avidvallokAdhyAropitaduHkhenetyarthaH /
prANaikadharmatvAtsamAsakaraNamashanAyApipAsayoH /
shokaM mohaM shoka iti kAmaH /
iShTaM vastUddishya cintayato yadaramaNaM tattR^iShNAbhibhUtasya kAmabIjaM tena hi kAmo dIpyate /
mohastu vaparItapratyayaprabhavo 'viveko bhramaH /
sa cAvidyA sarvasyAnarthasya prasavabIjam /
bhinnakAryatvAttayoH shokamohayorasamAsakaraNam /
tau manodhikaraNau /
tathA sharIrAdhikaraNau jarAM mR^ityuM cAtyeti /
jareti kAryakaraNasaMghAtavipariNAmo valIpalitAdiliN^gaH /
mR^ityuriti tadvicchedo vipariNAmAvasAnaH /
tau jarAmR^ityU sharIrAdhikaraNAvatyeti /
ye te 'shanAyAdayaH prANamanaHsharIrAdhikaraNAH prANiShvanavarataM vartamAnA ahorAtrAdivatsamudrormivacca prANiShu saMsAra ityucyate /
yo 'sau dR^iShTerdraShTetyAdilakShaNaH sAkShAdavyavahito 'parokShAdagauNaH sarvAntara AtmA brahmAdistambaparyantAnAM bhUtAnAmashanAyApipAsAdibhiH saMsAradharmaiH sadA na spR^ishyata AkAsha iva ghanAdimalaiH /
tametaM vA AtmAnaM svaM tattvaM viditvA j~nAtvAyamahamasmi paraM brahma sadA sarvasaMsAravinirmuktaM nityatR^iptamiti brAhmaNAH /
brAhmaNAnAmevAdhikAro vyutthAne 'to brAhmaNagrahaNam /
vyutthAya vaiparItyenotthAnaM kR^itvA /
kuta ityAha-putraiShaNAyAH putrArthaiShaNA putraiShaNA /
putreNemaM lokaM jayeyamiti lokajayasAdhanaM putraM pratIcchaiShaNA dArasaMgrahaH /
dArasaMgrahamakR^itvetyarthaH /
vittaiShaNAyAshca karmasAdhanasya gavAderupAdAnamanena karma kR^itvA pitR^ilokaM jeShyAmIti vidyAsaMyuktena vA devalokaM kevalayA vA hiraNyagarbhavidyayA daivena vittena devalokam /
daivAdvittAdvyutthAnameva nAstIti kecit /
yasmAttadvalena hi kila vyutthAnamiti /
tadasat /
etAvAnvai kAma iti paThitatvAdeShaNAmadhye daivasya vittasya /
hiraNyagarbhAdidevAtAviShayaiva vidyA cittamityucyate /
devalokahetutvAt /
nahi nirupAdhikapraj~nAnaghanaviShayA brahmavidyA devalokaprAptihetuH /
"tasmAttatsarvamabhavat" "AtmA hyeShAM sa bhavati"iti shruteH /
tadbalena hi vyutthAnam /
"etaM vai tamAtmAnaM viditvA"iti visheShavacanAt /
tasmAttribhyo 'pyatebhyo 'nAtmalokaprAptisAdhanebhya eShaNAviShayebhyo vyutthAya /
eShaNA kAmaH"etAvAnvai kAmaH"iti shruteH /
etasmistrividhe 'nAtmalokaprAptisAdhane tR^iShNAmakR^itvetyarthaH /
sarvA hi sAdhanecchA phalecchaiva /
ato vyAcaShTe-shrutirekaivaiShaNeti /
katham? yA hyeva putraiShaNA sA vittaiShaNA /
dR^iShTaphalasAdhanatvatulyatvAt /
yA vittaiShaNA sA lokaiShaNA phalArthaiva sA /
sarvaH phalArthaprayukta eva hi sarvaM sAdhanamupAdatte /
ata ekaivaiShaNA yA lokaiShaNA sA sAdhanamantareNa sampAdayituM na shakyata iti sAdhyasAdhanabhedenobhe hi yasmAdete eShaNe eva bhavataH /
tasmAdbrahmavido nAsti karma karmasAdhanaM vA /
ato ye 'tikrAntA brAhmaNAH sarva karma karmasAdhanaM ca sarva devapitR^imAnuShanimittaM yaj~nopavItAdi tena hi daivaM pitryaM mAnuShaM ca karma kriyate"nivItaM manuShyANAm"ityAdishruteH /
tasmAtpUrva brAhmaNA brahmavido vyutthAya karmabhyaH karmasAdhanebhyashca yaj~nopavItAdibhyaH paramahaMsapArivrAjyaM pratipadya bhikShAcarya caranti bhikShArtha caraNaM bhikShAcarya caranti tyaktvA smArta liN^gaM kevalamAshramamAtrasharaNAnAM jIvanasAdhanaM parivrAjyavyaJNjakam /
viddhAMlliN^gavarjitaH /
"tasmAdaliN^go dharmaj~no 'vyaktaliN^go 'vyaktAcAraH"ityAdismR^itibhyaH /
"atha parivra DavivarNavAsA muNDo 'parigrahaH" ityAdishruteH /
"sashikhAnkeshAnnikR^itya visR^ijya yaj~nopavItami"ti ca /
nanu vyutthAyAtha bhikShAcarya carantIti vartamAnApadeshAdarthavAdo 'yaM na vidhAyakaH pratyayaH kashcicchrUyate liÇloTtavyAnAmanyatamo 'pi /
tasmAdarthavAdamAtreNa shrutismR^itivihitAnAM yaj~nopavItAdonAM sAdhanAnAM na shakyate parityAgaH kArayitum /
yaj~nopavItyevAdhayIta yAjayedyajeta vA /
pArivrAjye tAvadadhyayanaM vihitam- "vedasaMnyasanAcchUdrastasmAdvedaM na saMnyaset"iti /
"svAdhyAya evotsR^ijamAno vAcam"iti cA'pastambaH /
"brahmojjhaM vedanindA ca kauTasAkShyaM suhR^idvadhaH /
garhitAnnAdyayorjagdhiH surApAnasamni ShaT" //
iti vedaparityAge doShashravaNAt /
"upAsane gurUNAM vR^iddhAnAmatithInAM home japyakarmaNi bhojana Acamane svAdhyAye ca yaj~nopavItI syAdi"ti parivrAjakadharmeShu ca gurUpAsanasvAdhyAyabhojanAcamAnAdInAM karmaNAM shrutismR^itiShukartavyatayA coditatvAdgurvAdyupAsanAN^gatvena yaj~nopavItasya vihitatvAttatparityAgo naivAvagantuM shakyate /
yadyapyeShaNAbhyo vyutthAnaM vidhIyata eva tathApi putrAdyeShaNAbhyastisR^ibhya eva vyutthAnaM na tu sarvasmAtkarmaNaH karmasAdhanAcca vyutthAnam /
sarvaparityAge cAshrutaM kR^itaM syAcchutaM ca yaj~nopavItAdi hApitaM syAt /
tathA ca mahAnaparAdho vihitAkaraNapratiShiddhAcaraNanimittaH kR^itaH syAt /
tasmAdyaj~nopavItAdiliN^gaparityAgo 'ndhaparamparaiva /
na /
"yaj~nopavItaM vedAMshca sarva tadvarjayedyatiH"iti shruteH /
api cA'tmaj~nAnaparatvAtmarvasyA upaniShadaH /
AtmA draShTavyaH shrotavyo mantavya iti hi prastutaM sa cA'tmaiva sAkShAdaparokShAtsarvAntaro 'shanAyAdisaMsAradharmavarjita ityevaM vij~neya iti tAvatprasiddham /
sarvA hIyamupaniShadevaMpareti vidhyantarasheShatva tAvannAstyato nArthavAdaH /
Atmaj~nAnasya kartavyatvAt /
AtmA cAshanAyAdidharmavAnna bhavatIti sAdhanaphalavilakShaNo j~nAtavyaH /
ate 'vyatirekeNA'tmano j~nAnamavidyA /
"anyo 'sAvanyo 'hamasmIti na sa veda" "mR^ityoH sa mR^ityumApnoti ya iha nAneva pashyati""ekadhaivAnudraShTavyam""ekamevAdvitIyam" "tattvamasi"ityAdishrutibhyaH /
kriyAphalaM sAdhanaM cAshanAyAdisaMsAradharmAtItAdAtmano 'nyadavidyAviShayam /
"yatra hi dvaitamiva bhavati" "anyo 'sAvanyo 'hamasmIti na sa veda" "atha ye 'nyathAto viduH"ityAdivAkyashatebhyaH /
na ca vidyAvidye ekasya puruShasya yaha bhavato virodhAttamaH prakAshAviva /
tasmAdAtmavido 'vidyAviShayo 'dhikAro na draShTavyaH kriyAkArakaphalabhedarUpaH /
"mR^ityoH sa mR^ityumApnoti"ityAdi ninditatvAt /
sarvakriyAsAdhanaphalAnAM cAvidyAviShayANAM tadviparItAtmavidyayA hAtavyatveneShTatvAt /
yaj~nopavItAdisAdhanAnAM ca tadviShayatvAt /
tasmAdasAdhanaphalasvabhAvAdAtmano 'nyaviShayA vilakShaNaiShaNA /
ubhe hyete sAdhanaphale eShaNe eva bhavataH /
yaj~nopavItAdestatsAdhyakarmaNAM ca sAdhanatvAt /
ubhe hyete eShaNe eveti hetuvacanenAvadhAraNAt /
yaj~nopavItAdisAdhanAttatsAdhyebhyashca karmabhyo 'vidyAviShayatvAdeShaNArUpatvAcca jihAsitavyarUpatvAcca vyutthAnaM vidhitsitameva /
nanu upaniShada Atmaj~nAnaparatvAd vyutthAnashrutiH tatstutyarthA, na vidhiH /
na;vidhitsitavij~nAnena samAnakartR^ikatvashravaNAt /
na hi akartavyena kartavyasya samAnakartR^ikatvena vede kadAcidapi shravaNaM sambhavati;kartavyAnAmeva hi abhipavabahomabhakShANAM yathA shravaNam, abhiputya hutvA bhakShayantIti, tadvadAtmaj~nAnaiShaNAvyutthAnabhikShAcaryANAM kartavyAnAmeva samAnakartR^ikatvashravaNaM bhavet /
avidyAviShayatvAdeShaNAtvAcca arthaprApta Atmaj~nAnavidhereva yaj~nopavItAdiparityAgaH, na tu vidhAtavya iti cet!sutarAmAtmaj~nAnavidhinaiva vihitasya samAnakartR^ikatvashravaNena dArDhyepapattiH, tathA bhikShAcaryasya ca /
yat punaruktaM vartamAnApadeshAdarthavAdamAtramiti - na, audumbarayUpAdividhisamAnatvAdadoShaH /
'vyutthAya bhikShAcaryaM caranti'ityanena pArivrAjyaM vidhIyate, pArivrAjyAshrame ca yaj~nopavItAdisAdhanAni vihitAni, liN^gaM ca shrutibhiH smR^itishca /
atastad varjayitvA anyasmAd vyutthAnam eShaNAtve 'pIti cet? na, vij~nAnasamAnakartR^ikAt pArivrAjyAdeShaNAvyutthAnalakShaNAt pArivrAjyAntaropapatteH;yaddhi tadeShaNAbhyo vyutthAnalakShaNaM pArivrAjyaM tadAtmaj~nAnAN^gam, Atmaj~nAnavirodhyeShaNAparityAgarUpatvAt, avidyAviShayatvAccaiShaNAyAH, tadvyatirekeNa cAstyAshramarUpaM pArivrAjyaM brahmalokAdiphalaprAptisAdhanam, yadviShayaM yaj~nopavItAdisAdhanavidhAnaM siN^gavidhAnaM ca /
na ca eShaNArUpasAdhanApAdAnasya AshramadharmamAtreNa pArivrAjyAntare viShaye sambhavati sati, sarvopaniShadvihitasya Atmaj~nAnasya bAdhanaM yuktam, yaj~nopavItAdyavidyAviShayaiShaNArUpasAdhanopAditsAyAM cAvashyam asAdhanaphalarUpasya ashanAyAdisaMsAradharmavarjitasya ahaM brahmAsmi, ithi vij~nAnaM bAdhyate, na ca tadrAdhanaM yuktam. sarvopaniShadAM tadarthaparatvAt /
'bhikShAcaryaM caranti'ityeShaNAM grAhayantI shrutiH svayameva bAdhata iti cet? athApi syAdeShaNAbhyo vyutthAnaM vidhAya punareShaNakadeshaM bhikShAcaryagrAhayantI tatsambaddhamanyadapi grAhayatIti cet? na, bhikShAcaryasyAprayojakatvAd hutvottarakAlabhakShaNAt /
sheShapratipattikarmatvAdaprayojakaM hi tat, asaMskAramapi syAt, na tu bhikShAcaryam;niyamAdR^iShTasyApi brahmavido 'niShTatvAt /
niyamAdR^iShTasyAniShTatve kiM bhikShAcaryeNeti cet! na, anyasAdhanAd vyutthAnasya vihitatvAt /
tathApi kiM teneti cet? yadi syAt, bAdhamabhyupagamyate hi tat /
yAni pArivrAjye 'bhihitAni vacanAni'yaj~nopavItyevAdhIyIta'ityAdIni, tAnyavidvatpArivrAjyamAtraviShayANIti parihR^itAni;itarathA Atmaj~nAnabAdhaH syAditi hyuktam,"nirAshiShamanArambhaM nirnamastAramastutim /
akShINaM kShINakarmANaM taM devA brAhmaNe viduH"iti sarvakarmAbhAvaM darshayati smR^itirviduShaH,"vidvAMliN^go dharmaj~naH"iti ca /
tasmAt paramahaMsapArivrAjyameva vyutthAnalakShaNaM pratipadyetAtmavit sarvakarmasAdhanaparityAgarUpamiti /
yasmAt pUrve brAhmaNA etamAtmAnam asAdhanaphalasvabhAvaM viditvA sarvasmAt sAdhanaphalasvarUpAdeShaNAlakShaNAd vyutthAya bhikShAcaryaM caranti sma, dR^iShTAdR^iShTArthaM karma tatsAdhanaM ca hitvA, tasmAd adyatve 'pi brAhmaNo brahmavit pANDityaM paNDitabhAvam, etadAtmavij~nAnaM pANDityam, nirvidya niHsheShaM viditvA Atmavij~nAnaM niravasheShaM kR^itvetyarthaH - AcAryata Agamatashca, eShaNAbhyo vyutthAya-eShaNAvyutthAnAvasAnameva hi tat pANDityam eShaNAtiraskArodbhavatvAdeShaNAvirudvatvAt;eShaNAmatiraskR^itya na hyAtmaj~nAnenaiva vihitameShaNAvyutthAnam Atmaj~nAnasamAnakartR^ikatvApratyayopAdAnaliN^gashrutyAd daDhIkR^itam /
tasmAdepaNAbhyo vyutthAya j~nAnabanabhAvena bAlyena tiShThAset sthAtumicchet /
sAdhanaphalAshrayaNaM hi balamitareShAmanAtmavidAm, tad balaM hitvA vidvAn asAdhanaphalasvarUpAtmavij~nAnameva balaM tadbhAvameva kevalamAshrayet, tadAshrayaNe hi karaNAnyeShaNAvipaye enaM hratvA sthApayituM nItsahante;j~nAnabalahInaM hi mUDhaMd daShTAdR^iShTaviShayAyAm eShaNAyAmevainaM karaNAni niyojayanti;balaM nAma AtmavidyayAsheShaviShayadR^iShTitiraskaraNam;atastadbhAvena bAlyena tiShThAset;tathA"AtmanA bindate vIryam"iti shrutyantarAt /
"nAyamAtmA balahInena labhyaH"iti ca /
bAlyaM ca pANDityaM ca nirvidya niHsheShaM kR^itvAtha  mananAnmuniryogI bhavati;etAvadvi brAhmaNena kartavyam, yaduta sarvAnAtmapratyayatiraskaraNam;etat kR^itvA kR^itakR^ityo yogI bhavati /
amaunaM ca Atmaj~nAnAnAtmapratyayatiraskArau pANDityabAlyasaMj~nakau niHsheShaM kR^itvA, maunaM nAma anAtmapratyayatiraskaraNasya parthavasAnaM phalam, tacca nirvidyAtha brAhmaNaH kutakR^ityo bhavatibrahmaiva sarvamiti pratyaya upajAyate /
sa brAhmaNaH kutakR^ityaH, ato brAhmaNaH, nirUpacaritaM hi tadA tasya brAhmaNyaM prAptam;kena syAt kena caraNena bhavet? yena syAd yena caraNena bhavet, tenedR^isha evAyam-yena kenaciccaraNena syAt tenedR^isha eva uktalakShaNa eva brAhmaNo bhavati;yena kenaciccaraNeneti stutyartham-yeyaM brAhmaNyAvasthA seyaM stUyate, na tu caraNe 'nAdaraH /
ata etasmAd brAhmaNyAvasthAnAda ashanAyAdyatItAtmasvarUpAd nityatR^iptAd anyad avidyAvipayam eShaNAlakShaNaM vastvantaram, Arta vinAshi ArtiparigR^ihItam, svapnamAyAmarIcyudakasamam asAram, AtmaivAkaH kevalo nityamukta iti /
tato ha kaholaH kaupAtakeyaH upararAma //1//

yat sAkShAdaparokShAd brahma sarvantara Atmetyuktam, tasya sarvAntarasya svarUpAdhigamAya A shAkalyabrAhmaNAd grantha Arabhyate /
pR^ithivyAdIni hyAkAshAntAni bhUtAni antarvahirbhAvena vyavasthitAni;teShAM yad bAhyaM bAdyam avigamyAdhigamya nirAkurvan draShTuH sAkShAt sarvAntaro 'gauNa AtmA sarvasaMsAradharmavinirmukto darshayitavya ityArambhaH---- 



_______________________________________________________________________

START BrhUp 3,6.1

#<atha hainaM gArgI vAcaknavI papraccha -- yAj~navalkyeti hovAca |
yad idaM sarvam apsv otaM ca protaM ca kasmin nu khalv Apa otAsh ca protAsh ceti |
vAyau gArgIti |
kasmin nu khalu vAyur otash ca protash ceti |
antarikShalokeShu gArgIti |
kasmin nu khalv antarikShalokA otash ca protash ceti |
gandharvalokeShu gArgIti |
kasmin nu khalu gandharvalokA otAsh ca protAsh ceti |
adityalokeShu gArgIti |
kasmin nu khalv AdityalokA otAsh ca protAsh ceti |
candralokeShu gArgIti |
kasmin nu khalu candralokA otAsh ca protAsh ceti |
nakShatralokeShu gArgIti |
kasmin nu khalu nakShatralokA otAsh ca protAsh ceti |
devalokeShu gArgIti |
kasmin nu khalu devalokA otAsh ca protAsh ceti |
indralokeShu gArgIti |
kasmin nu khalv indralokA otAsh ca protAsh ceti |
prajApatilokeShu gArgIti |
kasmin nu khalu prajApatilokA otAsh ca protAsh ceti |
brahmalokeShu gArgIti |
kasmin nu khalu brahmalokA otAsh ca protAsh ceti |
sa hovAca -- gArgi mAtiprAkShIH |
mA te mUrdhA vyapaptat |
anatiprashnyAM vai devatAm atipR^icchasi |
gArgi mAtiprAkShIr iti |
tato ha gArgI vAcaknavy upararAma || BrhUp_3,6.1 ||>#

__________


BrhUpBh_3,6.1 atha hainaM gArgI nAmataH, vAcaknavIvacakrorduhitA, papraccha;yAj~navalkyeti hovAca;yadidaM sarvaM pArthivaM dhAtujAtam apsUdake otaM ca protaM ca, otaM dIrghapaTatantuvat protaM tiryaktantuvad viparItaM vA-adbhiH sarvato 'ntarbahirbhUtAbhirvyAptamityarthaH, anyathA saktumuShTivad vishIryeta /
idaM tAvadanumAnamupanyastam-yat kAryaM paricchinnaM sthUlam, kAraNenAparicchinnena sUkShmeNa vyAptamitid daShTam-yathA pR^ithivI adbhiH, tathApUrvaM pUrvamuttareNottareNa vyApinA bhavitavyam, ityeSha A sarvAntarAdAtmanaH prashnArthaH /
tatra bhUtAni paJNca saMhatAnyevottaramuttaraM sUkShamabhAvena vyApakena kAraNarUpeNa ca vyavatiShThante, na ca paramAtmanor'vAk tadvayatirekeNavastvantaramasti"satyasya satyam"iti shruteH /
satyaM ca bhUtapaJNcakam satyasya satyaM ca para AtmA /
kasminnu khalvApa otAshcaprotAshceti-tAsAmapi kAryatvAt sthUlatvAt paricchinnatvAcca kacidvi otaprotabhAvena bhavitavyam;kva tAsAmetayotabhAva iti /
evamutarottaraprakShaNasaN^goyojayitavyaH /
vAyau gArgIti /
nanvagnAviti vaktavyam!naipa doShaH, agneH pArthivaM vA ApyaM vA dhAtumanAshritya itarabhUtavat svAtantryeNa AtmalAbho nAstIti tasminnotaprotabhAvo nopadishyate /
kasminnu khalu vAyurotashca protashcetyantarikShalokeShu gArgIti tAnyeva bhUtAni saMhatAnyantarikShalokAH, tAnyapi gandharvalokeShu, gandharvalokA AdityalokeShu, AdityalokAshcandralokeShu, candralokA nakShatralokeShu, nakShatralokA devalokeShu, devalokA indralokeShu, indralokA virATsharIrAraMmakeShu bhUteShu prajApatilokeShu, prajApatilokA brahmalokeShu /
brahmalokA nAma aNDAraMmakANi bhUtAni;sarvatra hi sUkShmatAratamyakrameNa prApyubhogAshrayAkArapariNatAni bhUtAni saMhatAni tAnyeva paJNceti bahuvacanamAJNji /
kasminnu khalu brahmalokA otAshca protAshceti-sa hovAca yAj~navalkyo he gArgI mAtiprAkShIH svaM prashnam, nyAyaprakAramatItya Agamena praShTabyAM devatAmanumAnena mA prAkShIrityarthaH, pR^icchantyAshca mA te tava mUrdhA shiro vyapatad vispaShTaM patet;devatAyAH svaprashna AgamaviShayaH;taM prashnaviShayamatikrAnto gArgyAH prashnaH;AnumAnikatvAt sa yasyA devatAyAH prashnaH sAtiprashnyA, nAtiprashnyAnatiprashnyA, svaprashraviShayaiva, kevalAgamagamyetyarthaH, tAmanatiprashnyAM vai devatAmatipR^icchasi /
ato gArgi mAtiprAkShIH, martuM cennecchasi /
tato ha gArgI vAcaknavI upararAma //1//

#<iti tR^itIyAdhyAye ShaShThaM gArgIbrAhmaNam //6//
>#
idAnIM brahmalokAnAmantaratamaM sUtraM va ktavyamiti tadartha ArambhaH, tacca Agamenaiva praShTavyamitItihAsena AgamopanyAsaH kriyate-- 



_______________________________________________________________________

START BrhUp 3,7.1

#<athainam uddAlaka AruNiH papraccha -- yAj~navalkyeti hovAca |
madreShv avasAma pataJNcalasya kApyasya gR^iheShu yaj~nam adhIyAnAH |
tasyAsId bhAryA gandharvagR^ihItA |
tam apR^icchAma -- ko 'sIti |
so 'bravIt kabandha AtharvaNa iti |
so 'bravIt pataJNcalaM kApyaM yAj~nikAMsh ca -- vettha nu tvaM kApya tat sUtraM yasminn ayaM ca lokaH parash ca lokaH sarvANi ca bhUtAni saMdR^ibdhAni bhavantIti |
so 'bravIt pataJNcalaH kApyo nAhaM tad bhagavan vedeti |
so 'bravIt pataJNcalaM kApyaM yAj~nikAMsh ca |
vettha nu tvaM kApya tam antaryAmiNaM ya imaM ca lokaM paraM ca lokaM sarvANi ca bhUtAny antaro yamayati |
so 'bravIt pataJNcalaH kApyo nAhaM taM bhagavan vedeti |
so 'bravIt pataJNcalaM kApyaM yAj~nikAMsh ca |
yo vai tat kApya sUtraM vidyAt taM cAntaryAmiNam iti sa brahmavit sa lokavit sa devavit sa vedavit sa Atmavit sa sarvavit |
iti tebhyo 'bravIt |
tad ahaM veda |
tac cet tvaM yAj~navalkya sUtram avidvAMs taM cAntaryAmiNaM brahmagavIr udajase mUrdhA te vipatiShyati |
veda vA ahaM gautama tat sUtraM taM cAntaryAmiNam iti |
yo vA idaM kashca brUyAd veda vedeti yathA vettha tathA brUhIti || BrhUp_3,7.1 ||>#

__________


BrhUpBh_3,7.1 atha hainamuddAlako nAmataH, aruNasyApatyamAruNiH papraccha;yAj~navalkyeti hovAca;madreShu desheShvavasAmoShitavantaH, pataJNcalasya-pataJNcalo nAmatastasyaiva kapigotrasya kApyasya gR^iheShu yaj~namadhIyAnA yashashAstrAdhyayanaM kurvANAH /
tasyAsId bhAryA gandharvagR^ihItA;tamapR^icchAma-ko 'sIti;so 'bravIt kabandho nAmataH, atharvaNo 'patyamAtharvaNa iti /
so 'bravId gAndharvaH pataJNcalaM kApyaM yAj~nikAMshca tacchipyAn-vettha nu tvaM he kApya jAnIShe tat sUtram? kiM tat? yena sUtreNAyaM ca leka idaM ca janma, parashca lokaH paraM ca pratipattavyaM janma, sarvANi ca bhUtAni brahmAdistambaparyantAni, sandR^ibdhAni saN^grathitAni sragiva sUtreNa viShTabdhAni bhavanti yena-tat kiM sUtraM vettha? so 'bravIdevaM pR^iShTaH kApyaH-nAhaM tad bhagavan vedeti, tat sUtraM nAhaM jAne he bhagavanniti sampUjayannAha /
so 'bravIt punargandharva upAdhyAyamasmAMshca-vettha na tvaM kApya tamantaryAmiNam? antaryAmIti visheShyate-ya imaM ca lokaM paraM ca lokaM sarvANi ca bhUtAni yo 'ntarAbhyantaraH san yamayati niyamayati,  dAruyantramiva brAmayati, svaM svamucitavyApAraM kArayatIti /
so 'bravIdevamuktaH pataJNcalaH kApyaH-nAhaM taM jAne bhagavanniti sampUjayannAha /
so 'bravIt punargandharvaH;sUtratadantargatAntaryAmiNorvij~nAnaM stUyate-yaH kashcid vai tat sUtraM he kApya bavidyAd vijAnIyAt taM cAntaryAmiNaM sUtrAntargataM tasyaiva sUtrasya niyantAraM vidyAt yaH-ityevamuktena prakAreNa, sa hi brahmavita paramAtmavit sa lokAMshca bhUrAdInantaryAmiNA niyamyamAnAMllokAn vetti, sa devAMshcAgnyAdIMllokino jAnAti, vedAMshca sarvapramANabhUtAn vetti, bhUtAni ca brahmAdIni sUtreNa dhiyamANAni tadantargatenAntaryAmiNA niyamyamAnAni vetti, sa AtmAnaM ca kartR^itvabhoktR^itvavishiShTaM tenaivAntaryAmiNA niyamyamAnaM vetti, sarvaM ca jagata tathAbhUtaM vettIti /
evaM stute sUtrAntaryAmivij~nAne pralubdhaH kApyo 'bhimukhIbhUtaH, vayaM ca;tebhyashcAsmabhyamabhimukhIbhUtebhyobravId gandharvaH sUtramantaryAmiNaM ca;tadahaM sUtrAnitaryAmivij~nAnaM veda gandharvAllabdhAgamaH san /
tacced yAj~navalkya sUtraM taM cAntaryAmiNamavidvAMshcebrahmavit san yadi brahmagavIrudajatase brahmavidAM svabhUtA gA udajase unnayasi tvam anyAyena, tato macchApadagdhasya mUrdhA shiraste tava vispaShTaM ShatiShyati /
evamukto yAj~navalkya Ahaveda jAnAmyahaM he gautameti gotrataH, tat sUtraM yad gandharvastubhyamuktavAn yaM cAntaryAmiNaM gandharvAd viditavanto yUyam, taM cAntaryAmiNaM vedAhamiti /
evamukto pratyAha gautamaH-yaH kashcit prAkR^ita idaM yattavayoktaM brUyAt-katham? veda vedeti-AtmAnaM shlAghayan, kiM tena garjitena kAryeNa darshaya;yathA vetya tathA brUhIti //1//



_______________________________________________________________________

START BrhUp 3,7.2

#<sa hovaca -- vAyur vai gautama tat sUtram |
vAyunA vai gautama sUtreNAyaM ca lokaH parash ca lokaH sarvANi ca bhUtAni saMdR^ibdhAni bhavanti |
tasmAd vai gautama puruShaM pretam Ahur vyasraMsiShatAsyAN^gAnIti |
vAyunA hi gautama sUtreNa samdR^ibdhAni bhavantIti |
evam evaitad yAj~navalkya |
antaryAmiNaM brUhIti || BrhUp_3,7.2 ||>#

__________


BrhUpBh_3,7.2 sa hovAca yAj~navalkyaH /
brahmalokA yasminnotAshca protAshca vartamAnekAle, yathA pR^ithivyapsu, tat sUtram AgamagamyaM vattavyamiti tadarthaM prashnAntaramutthApitam;atastannirNayAyAha-vAyurvai gautama tat sUtram, nAnyat;vAyuriti sUkShmamAkAshavadviShTambhakaM pR^ithivyAdInAm, yadAtmakaM saptadashavidhaM liN^gaM karmavAsanAsamavAyi prANinAm, yattat samaShTivyaShTyAtmakam, yasya bAhyA medAH saptasapta marudraNAH samudrasyevormayaH, tadetad vAyavyaM tattvaM sUtrAmityabhidhIyate /
vAyunA vai gautama sUtreNAyaM ca lokaH parashca lokaH sarvANi ca bhUtAni sandR^ibdhAni bhavanti saÇprathitAni bhavantIti prasiddhametat /
asti ca loke prasiddhiH, katham? yasmAd vAyuH sUtram, vAyunA vidhR^itaM sarvam, tasmAd vai gautama puruShaM pretamAhuH kathayanti - vyasraMsipata visrastAnyasyapuruShasyAN^gAnIti;sUtrApagame hi maNyAdInAM protAni yad yasyAN^gAni syustato yuktametad vAyvapagame 'vasraMsanamaN^gAnAm ato vAyunA hi gautama sUtreNa sandR^ibdhAni bhavantIti nigamayati /
evamevaitad yAj~navalkya samyaguktaM sUtram;tadantargataM tvidAnIM tasyaiva sUtrasya niyantAramantaryAmiNaM brUhItyukta Aha //2//



_______________________________________________________________________

START BrhUp 3,7.3

#<yaH pR^ithivyAM tiShThan pR^ithivyA antaro yaM pR^ithivI na veda yasya pR^ithivI sharIraM yaH pR^ithivIm antaro yamayaty eSha ta AtmAntaryAmy amR^itaH || BrhUp_3,7.3 ||>#

__________


BrhUpBh_3,7.3 yaH pR^ithivyAM tiShThan bhavati, so 'ntaryAmI, sarvaH pR^ithivyAM tiShThatIti sarvatra prasaN^go mA bhUditi vishinaShTi - pR^ithivyA antaro 'bhyantaraH /
tatraitat syAt pR^ithivIdevataiva antaryAmItyata Aha - yamantaryAmiNaM pR^ithivI devatApi na veda mayyanyaH kashcidvartata iti /
yasya pR^ithivI sharIram-yasya ca pR^ithivyeva sharIram, nAnyat-pR^ithivIdevatAyA yaccharIram, tadeva sharIraM yasya, sharIragrahaNaM copalakShaNArtham, karaNaM ca pR^ithivyAH, tasya svakarmaprayuktaM hi kAryaM ca pR^ithivIdevatAyAH, tadasya svakarmAbhAvAdantaryAmiNo nityamuktatvAt /
parArthakartavyatAsvabhAvatvAt parasya yat kAryaM karaNaM ca tadevAsya, na svataH, tadAha-yasya pR^ithivI sharIramiti /
devatAkAryakaraNasyeshvarasAkShimAtrasAnnidhyena hi niyamenapravR^ittinivR^ittI syAtAm;ya IdR^igIshvaro nArAyaNAkhyaH, pR^ithirvI pR^ithivIdevatAm, yamayati niyamayati svavyApAre, antaro 'bhyantarastiShThan, eSha ta AtmA, te tava, mama ca sarvabhUtAnAM cetyupalakShaNArthametat;antaryAmI yastvayApR^iShTaH, amR^itaH sarvasaMsAradharmavarjita ityetat //3//



_______________________________________________________________________

START BrhUp 3,7.4-14

#<yo 'psu tiShThann adbhyo 'ntaro yam Apo na vidur yasyApaH sharIraM yo 'po 'ntaro yamayaty eSha ta AtmAntaryAmy amR^itaH || BrhUp_3,7.4 ||>#


#<yo 'gnau tiShThann agner antaro yam agnir na veda yasyAgniH sharIraM yo 'gnim antaro yamayaty eSha ta AtmAntaryAmy amR^itaH || BrhUp_3,7.5 ||>#


#<yo 'ntarikShe tiShThann antarikShAd antaro yam antarikShaM na veda yasyAntarikShaM sharIraM yo 'ntarikSham antaro yamayaty eSha ta AtmAntaryAmy amR^itaH || BrhUp_3,7.6 ||>#


#<yo vAyau tiShThan vAyor antaro yaM vAyur na veda yasya vAyuH sharIraM yo vAyum antaro yamayaty eSha ta AtmAntaryAmy amR^itaH || BrhUp_3,7.7 ||>#


#<yo divi tiShThan divo 'ntaro yaM dyaur na veda yasya dyauH sharIraM yo divam antaro yamayaty eSha ta AtmAntaryAmy amR^itaH || BrhUp_3,7.8 ||>#


#<ya Aditye tiShThann AdityAd antaro yam Adityo na veda yasyAdityaH sharIraM ya Adityam antaro yamayaty eSha ta AtmAntaryAmy amR^itaH || BrhUp_3,7.9 ||>#


#<yo dikShu tiShThan digbhyo 'ntaro yaM disho na vidur yasya dishaH sharIraM yo disho 'ntaro yamayaty eSha ta AtmAntaryAmy amR^itaH || BrhUp_3,7.10 ||>#


#<yash candratArake tiShTha¤ candratArakAd antaro yaM candratArakaM na veda yasya candratArakaM sharIraM yash candratArakam antaro yamayaty eSha ta AtmAntaryAmy amR^itaH || BrhUp_3,7.11 ||>#


#<ya AkAshe tiShThann AkAshAd antaro yam AkAsho na veda yasyAkAshaH sharIraM ya AkAsham antaro yamayaty eSha ta AtmAntaryAmy amR^itaH || BrhUp_3,7.12 ||>#


#<yas tamasi tiShThaMs tamaso 'ntaro yaM tamo na veda yasya tamaH sharIraM yas tamo 'ntaro yamayaty eSha ta AtmAntaryAmy amR^itaH || BrhUp_3,7.13 ||>#


#<yas tejasi tiShThaMs tejaso 'ntaro yaM tejo na veda yasya tejaH sharIraM yas tejo 'ntaro yamayaty eSha ta AtmAntaryAmy amR^itaH || BrhUp_3,7.14 ||>#

__________


BrhUpBh_3,7.4-14 samAnamanyat /
yo 'psu tiShThan-agnau, antarikShe, vAyau, divi, Aditye, yastamasyAvaraNAtmake bAhye tamasi, tejasi tadviparIte prakAshasAmAnye ityevamadhidaivatam antaryAmiviShayaM darshanaM devatAsu /
athAdhibhUtaM bhUteShu brahmadistambaparyanteShu antaryAmidashanamadhibhUtam // 4 -14 //



_______________________________________________________________________

START BrhUp 3,7.15-23

#<athAdhibhUtam | 
yaH sarveShu bhUteShu tiShThan sarvebhyo bhUtebhyo 'ntaro yaM sarvANi bhUtAni na vidur yasya sarvANi bhutAni sharIraM yaH sarvANi bhUtAny antaro yamayaty eSha ta AtmAntaryAmy amR^itaH |
ity adhibhUtam || BrhUp_3,7.15 ||>#


#<athAdhyAtmam | yaH prANe tiShThan prANAd antaro yaM prANo na veda yasya prANaH sharIraM yaH prANam antaro yamayati eSha ta AtmAntaryAmy amR^itaH || BrhUp_3,7.16 ||>#


#<yo vAci tiShThan vAco 'ntaro yaM vAÇ na veda yasya vAk sharIraM yo vAcam antaro yamayaty eSha ta AtmAntaryAmy amR^itaH || BrhUp_3,7.17 ||>#


#<yash cakShuShi tiShTha¤ cakShuSho 'ntaro yaM cakShur na veda yasya cakShuH sharIraM yash cakShur antaro yamayaty eSha ta AtmAntaryAmy amR^itaH || BrhUp_3,7.18 ||>#


#<yaH shrotre tiShTha¤ chrotrAd antaro yaM shrotraM na veda yasya shrotraM sharIraM yaH shrotram antaro yamayaty eSha ta AtmAntaryAmy amR^itaH || BrhUp_3,7.19 ||>#


#<yo manasi tiShThan manaso 'ntaro yaM mano na veda yasya manaH sharIraM yo mano 'ntaro yamayaty eSha ta AtmAntaryAmy amR^itaH || BrhUp_3,7.20 ||>#


#<yas tvaci tiShThaMs tvaco 'ntaro yaM tvaÇ na veda yasya tvak sharIraM yas tvacam antaro yamayaty eSha ta AtmAntaryAmy amR^itaH || BrhUp_3,7.21 ||>#


#<yo vij~nAne tiShThan vij~nAnAd antaro yaM vij~nAnaM na veda yasya vij~nAnaM sharIraM yo vij~nAnam antaro yamayaty eSha ta AtmAntaryAmy amR^itaH || BrhUp_3,7.22 ||>#


#<yo retasi tiShThaM retaso 'ntaro yaM reto na veda yasya retaH sharIraM yo reto 'ntaro yamayaty eSha ta AtmAntaryAmy amR^itaH |
adR^iShTo draShTAshrutaH shrotAmato mantAvij~nato vij~nAtA |
nAnyo 'to 'sti draShTA nAnyo 'to 'sti shrotA nAnyo 'to 'sti mantA nAnyo 'to 'sti vij~nAtA |
eSha ta AtmAntaryAmy amR^itaH |
ato 'nyad Artam |
tato hoddAlaka AruNir upararAma || BrhUp_3,7.23 ||>#

__________


BrhUpBh_3,7,15-23 athAdhyAtmam-yaH prANe prANavAyusahite ghrANe, yo vAci, cakShuShi, shrotre, manasi, tvaci, vij~nAne, budvau, retasi prajanane /
kasmAt punaH kAraNAt pR^ithivyAdidevatA mahAbhAgAH satyo manuShyAdivadAtamani tiShThantamAtmano niyantAramantaryAmiNaM na vidurityata Aha-adR^iShTenad daShTo na viShayIbhUtaH cakShurdarshanasya kasyacit, svayaM tu cakShuShi sannihitatvAdd dashisvarUpa iti draShTA /
tathAshrutaH shrotragocaratvamanApannaH kasyacit, svayaM tvaluptashravaNashaktiH sarvashrotreShu sannihitatvAchracotA /
tathAmato manaHsaN^kalpaviShayatAmanApannaH;dR^iShTashrute eva hi sarvaH saN^kalpayati;uddR^iShTatvAdakShutatvAdevAmataH;allaptamananashaktitvAt sarvamanaHsu sannihitatvAcca mantA /
tathAvij~nAto nishcayagocaratAmanApannorUpAdivat lasukhAdivadvA, svayaM tvaluptavij~nAnashaktitvAttatsannidhAnAcca vij~nAtA /
tatra yaM pR^ithivI na veda yaM sarvANi bhUtAni na viduriti cAnye niyantavyA vij~nAtAro 'nyo niyantA antaryAmIti prAptam, tadanyatvAshaN^kAnivR^ittyarthamucyate - nAnyo 'taH, nAnyaH ato 'smAdantaryAmiNo nAnyo 'sti draShTA, tathA nAnyo 'to 'sti mantA, nAnyo 'to 'sti shrotA, nAnyo 'to 'sti mantA, nAnyo 'to 'sti vij~nAtA /
yasmAt paro nAsti draShTA shrotA mantA vij~nAtA, yo 'dR^iShTo draShTA, ashrutaH shrotA, amato mantA, avij~nAto vij~nAtA, amR^itaH sarvasaMsAradharmavarjitaH sarvasaMsAriNAM karmaphalavibhAgakartA - eSha te AtmAntaryAmyamR^itaH asmAdIshvarAdAtmano 'nyadArtam /
tato hi uddAlaka AruNirupararAma //15//
-23 //
#<iti tR^itIyAdhyAye saptamamantaryAmibrAhmaNam //7//>#


ataH paramashanAyAdivinirmuktaM nirupAdhikaM sAkShAdaparokShAt sarvAntaraM brahma vaktavyamityata ArambhaH - 



_______________________________________________________________________

START BrhUp 3,8.1

#<atha ha vAcaknavy uvAca -- brAhmaNA bhagavanto hantAham imaM dvau prashnau prakShyAmi |
tau cen me vivakShyati |
na vai jAtu yuShmAkam imaM kashcid brahmodyaM jeteti |
pR^iccha gArgIti || BrhUp_3,8.1 ||>#

__________


BrhUpBh_3,8.1 atha ha vAcaknavyuvAca /
sarvaM yAj~navalkyena niShiddhA mUrdhapAtabhayAduparatA satI punaH praShTuM brAhmaNAnuj~nAM prArthayate - he brAhmaNA bhagavantaH pUjAvantaH shR^iNuta mama vacaH;hantAhamimaM yAj~navalkyaM punardvai prashnau prakShyAmi, yadyanumatirbhavatAmasti;tau prashnau cedyadi vakShyati kathayiShyati me, kathaJNcinna vai jAtu kadAcid yuShmAkaM madhye imaM yAj~navalkyaM kashcid brahmodyaM brahmavadanaM prati jetA na vai kashcid bhavediti /
evamuktA brAhmaNA anuj~nAM pradaduH - pR^iccha gArgIti //1//



_______________________________________________________________________

START BrhUp 3,8.2

#<sA hovAca -- ahaM vai tvA yAj~navalkya yathA kAshyo vA vaideho vograputra ujjyaM dhanur adhijyaM kR^itvA dvau bANavantau sapatnAtivyAdhinau haste kR^itvopottiShThed evam evAhaM tvA dvAbhyAM prashnAbhyAm upodasthAm |
tau me brUhIti |
pR^iccha gArgIti || BrhUp_3,8.2 ||>#

__________


BrhUpBh_3,8.2 labdhAnuj~nA ha yAj~navalkyaM sA hovAca - ahaM vai tvA tvAM dvau prashnau prakShyAmItyanuShajyate;kau tAviti jij~nAsAyAM tayorduruttaratvadyotayituM dR^iShTAntapUrvakaM tAvAha - he yAj~navalkya yathA loke kAshyaH kAshiShu bhavaH kAshyaH, prasiddhaM shauryaM kAshye, vaideho vA videhAnAM vA rAjA, ugraputraH shUrAnvaya ityarthaH, ujjyam avatAritajyAkaM dhanuH punaradhijyam AropitalyAkaM kR^itvA dvau bANavantau bANashabdena sharAgre yo vaMshakhaNDaH saMdhIyate, tena vinApi sharo bhavatItyato vishinaShTi bANavantAviti - dvau bANavantau sharau, tayoreva visheShaNaM sapatnAtivyAdhinau shatroH pIDAkarAvatishayena, haste kR^itvopottiShThet samIpata AtmAnaM darshayet evamevAhaM tvA tvAM sharasthAnIyAbhyAM prashnAbhyAM dvAbhyAmupodasthAM utthitavatyasmi tvatsamIpe /
tau me brUhIti - brahmaviccet /
AhetaraH - pR^iccha gArgIti //2//



_______________________________________________________________________

START BrhUp 3,8.3

#<sA hovAca -- yad UrdhvaM  yAj~navalkya divo yad avAk pR^ithivyA yad antarA dyAvApR^ithivI ime yad bhUtaM ca bhavac ca bhaviShyac cety AcakShate kasmiMs tad otaM ca protaM ceti || BrhUp_3,8.3 ||>#

__________


BrhUpBh_3,8.3 sA hovAca - yadUrdhvamupari divaHaNDakapAlAd yaccAvAgadhaH pR^ithivyA adho 'NDakapAlAt, yaccAntarA madhye dyAvApR^ithivI dyAvApR^ithivyoH aNDakapAlayoH, ime ca dyAvApR^ithivI, yad bhUtaM yaccAtItam, bhavacca vartamAnaM svavyApArastham, bhaviShyacca vartamAnAdUrdhvakAlabhAviliN^gagamyam - yat sarvametadAcakShate kathayantyAgamataH - tat sarvaM dvaitajAtaM yasminnekIbhavatItyarthaH - tat sUtrasaMj~naM pUrvoktaM kasminnotaM ca protaM ca pR^ithivIdhAturivApsu //3//



_______________________________________________________________________

START BrhUp 3,8.4

#<sa hovAca -- yad UrdhvaM gArgi divo yad avAk pR^ithivyA yad antarA dyAvApR^ithivI ime yad bhUtaM ca bhavac ca bhaviShyac cety AcakShata AkAshe tad otaM ca protaM ceti || BrhUp_3,8.4 ||>#

__________


BrhUpBh_3,8.4 sa hovAcetaraH - he gArgi yat tvayoktam'UrdhvaM divaH'ityAdi, tat sarvaM yat sUtramAcakShate tat sUtram, AkAshe tadotaM protaM ca, yadetad vyAkR^itaM sUtrAtmakaM jagadavyAkR^itAkAshe, apsviva pR^ithivIdhAtuH, triShvapi kAleShu vartate utpattau sthitau laye ca //4//



_______________________________________________________________________

START BrhUp 3,8.5

#<sA hovaca -- namas te 'stu yAj~navalkya yo ma etaM vyavoco 'parasmai dhArayasveti pR^iccha gArgIti || BrhUp_3,8.5 ||>#

__________


BrhUpBh_3,8.5 punaH sA hovAca;namaste 'stvityAdi prashnasya durvacatvapradarshanArtham;yo me mamaitaM prashnaM vyavoco visheShaNApAkR^itavAnasi;etasya durvacatve kAraNam - sUtrameva tAvadagamyamitarairdurvAcyam, kimuta tat, yasminnotaM ca protaM ceti;ato namo 'stu te tubhyam /
aparasmai dvitIyAya prashnAya dhArayasva dR^iDhIkurvAtmAnamityarthaH /
pR^iccha gArgItItara Aha //5//



_______________________________________________________________________

START BrhUp 3,8.6

#<sA hovAca -- yad UrdhvaM yAj~navalkya divo yad avAk pR^ithivyA yad antarA dyAvApR^ithivI ime yad bhUtaM ca bhavac ca bhaviShyac cety AcakShate kasmiMs tad otaM ca protaM ceti || BrhUp_3,8.6 ||>#

__________


BrhUpBh_3,8.6 vyAkhyAtamanyat;sA hovAca yadurdhvaM yAj~navalkyaityAdiprashnaH prativacanaM ca uktasyaivArthasyAvadhAraNArthaM punarucyate;na kiJNcidapUrvamarthAntaramucyate //6//



_______________________________________________________________________

START BrhUp 3,8.7

#<sa hovAca -- yad UrdhvaM gArgi divo yad avAk pR^ithivyA yad antarA dyAvApR^ithivI ime yad bhUtaM ca bhavac ca bhaviShyac cety AcakShata AkAsha eva tad otaM ca protaM ceti |
kasmin nu khalv AkAsha otash ca protash ceti || BrhUp_3,8.7 ||>#

__________


BrhUpBh_3,8.7 sarvaM yathoktaM gArgyA pratyuccArya tameva pUrvoktamarthamavadhAritavAnAkAsha eveti yAj~navalkyaH /
gArgyAha-kasminnu khalvAkAsha otashca protashceti /
AkAshameva tAvat kAlatrayAtItatvAd durvAcyam, tato 'pi kaShTataramakSharam yasminnAkAshamotaM ca protaM ca, ato 'vAcyamitikR^itvA, na pratipadyate sA apratipattirnAma nigrahasthAnaM tArkikasamaye;athAvAcyamapi vakShyati, tathApi vipratipattirnAma nigrahasthAnam;virudvA pratipattirhi sA, yadavAcyasya vadanam;ato durvacanaM prashnaM manyate gArgI // 7 // tad doShadvayamapi parijihIrpannAha- 



_______________________________________________________________________

START BrhUp 3,8.8

#<sa hovAca -- etad vai tad akSharaM gArgi brAhmaNA abhivadanty asthUlam anaNv ahrasvam adIrgham alohitam asneham acchAyam atamo 'vAyv anAkAsham asaN^gam arasam agandham acakShuShkam ashrotram avAg amano 'tejaskam aprANam amukham agAtram anantaram abAhyam (VAR for agAtram: amAtram) |
na tad ashnAti kiM cana |
na tad ashnAti kash cana || BrhUp_3,8.8 ||>#

__________


BrhUpBh_3,8.8 sa hovAca yAj~navalkyaH-etad vai tad yat pR^iShTavatyasi kasminnu khalvAkAsha otashca protashceti, kiM tat? akSharam-yanna kShIyate na kSharatIti vAkSharam-tadakSharaM he gArgi brAhmaNA brahmavido 'bhivadanti /
brahmaNAbhivadanakathanena-nAhamavAcyaM vakShyAmi na cana pratipadyeyam-ityevaM dopadrayaM pariharati /
evamapAkute prashne punargArgyAH prativacanaM draShTavyam-brUhi kiM tadakSharam? yad brAhmaNA abhivadanti, ityukta Aha-prasthUlaM tat sthUlAdanyat, evaM tarhyaNu? anaNu, astu tarhi hasvam, ahasvam;evaM tarhi dIrgham, nApi dIrghamadIrgham;evametaishcaturbhiH parimANapratiShedhairdravyadharmaH pratiShidvaH, na dravyaM tadakSharamityarthaH /
astu tarhi lohito guNaH, tato 'pyanyadalohitam;Agneyo guNo lohitaH;bhavatu tarhyapyAM snehanam, na, asnehanam;astu tarhicchAyA, sarvathApyanirdeshyatvAt, chAyAyA apyanyadacchAyam;astu tarhi tamaH, atamaH;bhavatu vAyustarhi, avAyuH;bhavettarhyAkAsham, anAkAsham;bhavatu tarhi saN^gAtmakaM jatuvat, asaN^gam'raso 'stu tarhi, arasam';tathA gandho 'stvagandham;astu tarhi cakShuH, acakShuShkam-na hi cakShurasya karaNaM vidyate 'to 'cakShuShkam;"pashyatyacakShuH"iti mantravarNAt /
tathAshrotram;"sa shR^iNotyakarNaH"iti;bhavatu tarhi vAgavAk;tathAmanaH;tathAtejaskam-avidyamAnaM tejo 'sya tadatejaskam;na hi tejo 'gnyAdiprakAshavadasya vidyate;aprANam-AdhyAtmiko vAyuHpratiShidhyate 'prANamiti;mukhaM tarhi dvAraM tadamukham;amAnnam-mIyate yena tanmAtram amAtraM mAtrArUpaM tanna bhavati, na tena kiJNcinmIyate;astu tarhicchidravat, anantaram-nAsyAntaramasti;sambhavet tarhi bahistasya, abAhyam;astu tarhi bhakShayitR^i tat na tadashnAti kJNcina;bhavettarhi bhakShyaM kasyacit, na tadashnAti kashcana;sarvavisheShaNarahitamityarthaH;ekamevAdvitIyaM hi tat kena kiM vishiShyate // 8 //  anekavisheShaNapratiShedhaprayAsAdastitvaM tAvadakSharasyopagamitaM shrutyA;tathApi lokabudvimapekShyA shaN^kyate yataH, ato 'stitvAyAnumAnaM pramANamupanyasyati- 



_______________________________________________________________________

START BrhUp 3,8.9

#<etasya vA akSharasya prashAsane gArgi sUryacandramasau vidhR^itau tiShThataH |
etasya vA akSharasya prashAsane gArgi dyAvApR^ithivyau vidhR^ite tiShThataH |
etasya vA akSharasya prashAsane gArgi nimeShA muhUrtA ahorAtrANy ardhamAsA mAsA R^itavaH saMvatsarA iti vidhR^itAs tiShThanti |
etasya vA akSharasya prashAsane gArgi prAcyo 'nyA nadyaH syandante shvetebhyaH parvatebhyaH pratIcyo 'nyA yAM yAM ca disham anu |
etasya vA akSharasya prashAsane gArgi manuShyAH prashasanti yajamAnaM devA darvIM pitaro 'nvAyattAH || BrhUp_3,8.9 ||>#vA akSharasy
a prashAsane gArgi dadato manuShyAH prashaMsanti, #<yajamAnaM devAH, darvIM pitaro 'nvAyattAH // 9 //>#

__________


BrhUpBh_3,8.9 etasya vA akSharasya;yadetadadhigatamakSharaM sarvAntaraM sAkShAdaparokShAdbrahma, ya AtmA ashanAyAdidharmAtItaH, etasya vA akSharasya prashAsane-yathA rAj~naH prashAsane rAjyamasphuTitaM niyataM vartate, evamatasyAkSharasya prashAsane he gArgi sUryAcandramaso ahorAtrayorlokapradIpau, tAdarthyena prashAsitrA tAbhyAM nirvatyamAnalokaprayojanavij~nAnavatA nirmitau ca, syAtAM sAdhAraNasarvaprANiprakAshopakArakatvAllaukikapradIpavat /
tasmAdasti tad yena vidhR^itAvIshvarau svatantrau sastau nirmitau tiShThato niyatadeshakAlanimittodayAstamayavR^iddhikShayAbhyAM vartete;tadastyevametayoH prashAsitrakSharam, pradIpakartR^ividhArayitR^ivat /
etasya vA akSharasya prashAsane gArgI dyAvApR^ithivI ca sAvayavatvAt sphuTanasvabhAve api satyau gurutvAt patanasvabhAve saMyuktatvAd viyogasvabhAve cetanAvadabhimAnidevatAdhiShThitatvAt svatantre api etasyAkSharasya prashAsane vartete vidhR^ite tiShThataH;etaddhyakSharaM sarvavyavasthAsetuH sarvamaryAdAvidharaNam, ato nAsyAkSharasya prashAsanaM dyAvApR^ithivyAvatikrAmataH;tasmAt siddhamasyAstitvamakSharasya avyabhicAri hi talliN^gam, yad dyAvApR^ithivyau niyate vartete;cetanAvantaM prashAsitAramasaMsAriNamantareNa naitad yuktam /
"yena dyaurugrA pR^ithivI ca dR^iShTA"iti mantravarNAt /
etasya vA akSharasya prashAsane gArgi, nimeShA muhUrtA ityete kAlAvayavAH sarvasya atItAnAgatavartamAnasya janimataH kalayitAraH - yathA loke prabhuNA niyato gaNakaH sarvamAyaM vyayaM cApramatto gaNayati, tathA prabhusthAnIya eShAM kAlAvayavAnAM niyantA /
tathA prAcayaH prAgaJNcanAH pUrvadiggamanA nadyaH syandante sravanti shvetebhyo himavadAdibhyaH parvatebhyo giribhyo gaN^gAdyA nadyastAshca yathA pravartitA eva niyatAH pravartante 'nyathApi pravartitumutsahantyaH, tadetalliN^gaM prashAstuH /
pratIcyo 'nyAH pratIcIM dishamaJNcanti sindhvAdyA nadyaH, anyAshca yAM yAM dishamanupravR^ittAstAM tAM na vyabhicaranti;tacca siN^gam /
kiJNca dadato hiraNyAdIn prayacchata AtmapIDAM kurvato 'pi pramANaj~nA api manuShyAH prashaMsanti;tatra yacca dIyate, ye ca dadati, ye ca pratigR^ihmanti, teShAmihaiva samAgamo vilayashcAnvakSho dR^ishyate;adR^iShTastu paraH samAgamaH, tathApi manuShyA dadatAM dAnaphalena saMyogaM pashyantaH pramANaj~natayA prashaMsanti; tacca, karmaphalena saMyojayitari kartuH karmaphalavibhAgaj~ne prashAstaryasati na syAt;dAnakriyAyAH pratyakShavinAshitvAt;tasmAdasti dAnakartR^iNAM phalena saMyojayitA /
apUrvamiti cet? tatsadbhAve pramANAnupapatteH prashasturapIti cet /
na, AgamatAtparyasya siddhatvAt;avocAma dyAgamasya vastuparatvAt /
kiJNcAnyat, apUrvakalpanAyAM cArthApatteH, kShayo 'nyathaivopapatteH /
sevAphalasya sevyAt prAptidarshanAt /
sevAyAshca kriyAtvAt, tatsAmAnyAcca vAgadAnahomAdInAM sevyAd IshvarAdeH phalaprAptirupapadyate dR^iShTakriyAdharmasAmarthyamaparityajyaiva phalaprAptikalpanopapattau dR^iShTakriyAdharmasAmarthyaparityAgo na nyAyyaH /
kalpanAdhikyAcca, IshvaraH kalpvo 'pUrvA vA? tatra kriyAyAshca svabhAvaH sevyAt phalaprAptirdR^iShTA na tvapUrvAt;na cApUrvaM dR^iShTam;tatrApUrvamadR^iShTaM kalpayitavyaM tasya ca phaladAtR^itve sAmarthyam, sAmarthye ca sati dAnaM cAbhyadhikamiti /
iha tu Ishvarasya sevyasya sadbhAvamAtraM kalpyam, na tu phaladAnasAmarthyaM dAtR^itvaM ca, sevyAt phalaprAptidarshanAt /
anumAnaM ca darshitam -'dyAvApR^ithivyau vidhR^ite tiShThataH'ityAdi /
tathA ca yajamAnaM devA IshvarAH santo jIvanArthe 'nugatAH, carapuroDAshAdyupajIvanaprayojanena, anyathApi jIvitumutsahantaH kR^ipaNAM dInAM vR^ittimAshritya sthitAH, tacca prashAstuH prashAsanAt syAt /
tathA pitaro 'pi tadarthaM darvI darvIhomamanvAyattA anugatA ityarthaH, samAnaM sarvamanyat //9//

itashcAsti tadakSharaM smAttadaj~nAne niyatA saMsAropapattiH /
bhavitavyaM tu tena, yadvij~nAnAt tadvicchedaH, nyAyopapatteH /
nanu kriyAta eva tadvicchittiH syAditi cet? na - 



_______________________________________________________________________

START BrhUp 3,8.10

#<yo vA etad akSharam gArgy aviditvAsmiMl loke juhoti yajate tapas tapyate bahUni varShasahasrANy antavad evAsya tad bhavati
yo vA etad akSharam aviditvA gArgy aviditvAsmAl lokAt praiti sa kR^ipaNaH |
atha ya etad akSharaM gArgi viditvAsmAl lokAt praiti sa brAhmaNaH || BrhUp_3,8.10 ||>#

__________


BrhUpBh_3,8.10 yo vA etadakSharaM he gArgi aviditvAvij~nAya asmiMlloke juhoti yajata tapastapyate yadyapi bahUni varShasahasrANi, antavad evAsya tat phalaM bhavati, tatphalopabhogAnte kShIyanta evAsya karmANi /
api ca yadvij~nAnAt kArpaNyAtyayaH saMsAravicchedaH, yadvij~nAnAbhAvAcca karmakR^it kR^ipaNaH kR^itaphalasyaivopabhoktAjananamaraNaprabandhArUDhaH saMsarati, tadastyakSharaM prashAsitR^i;tadetaducyate - yo vA etadakSharaM gArgyaviditvA asmAllokAt praiti sa kR^ipaNaH, paNakrIta iva dAsAdiH /
atha ya etadakSharaM gArgi viditvA asmAllokAt praiti sa brAhmaNaH //10//

agnerdahanaprakAshakatvAt svAbhAvikasya prashAstR^itvamacetanasyaivetyata Aha - 



_______________________________________________________________________

START BrhUp 3,8.11

#<tad vA etad akSharaM gArgy adR^iShTaM draShTrashrutaM shrotramataM mantravij~nAtaM vij~nAtR^i |
nAnyad ato 'sti draShTR^i |
nAnyad ato 'sti shrotR^i |
nAnyad ato 'sti mantR^i |
nAnyad ato 'sti vij~nAtR^i |
etasmin nu khalv akShare gArgy AkAsha otash ca protash ca || BrhUp_3,8.11 ||>#

__________


BrhUpBh_3,8.11 tad vA etadakSharaM gArgi adR^iShTaM na kenacid dR^iShTam, aviShayatvAt svayaM tu draShTR^i dR^iShTisvarUpatvAt /
tathA shrutaM shrotrAviShayatvAt, svayaM shrotR^i shrutisvarUpatvAt /
tathAmataM manaso 'viShayatvAt, svayaM mantR^imatisvarUpatvAt /
tathAvij~nAtaM buddheraviShayatvAt, svayaM vij~nAtR^i vij~nAnasvarUpatvAt /
kiJNca nAnyadato 'smAdakSharAdasti - nAsti kiJNcid draShTR^i darshanakriyAkartR^i;etadevAkSharaM darshanakriyAkartR^i sarvatra /
tathA nAnyadato 'sti shrotR^i;tadevAkSharaM shrotR^i sarvatra /
nAnyadato 'sti mantR^i;tadevAkSharaM mantR^i sarvatra sarvamanodvAreNa /
nAnyadato 'sti vij~nAtR^i vij~nAnakriyAkartR^i, tadevAkSharaM sarvabuddhidvAreNa vij~nAnakriyAkartR^i, nAcetanaM pradhAnamanyad vA /
etasminnu khalvakShare gArgyAkAsha otashca protashceti /
yadeva sAkShAdaparokShAdbraÇma, ya AtmA sarvAntaro 'shanAyAdi saMsAradharmAtItaH, yasminnAkAsha otashca protashca, eShA parA kAShThA, eShA parA gatiH, etat paraM brahma, etat pR^ithivyAderAkAshAntasya satyasya satyam //11//



_______________________________________________________________________

START BrhUp 3,8.12

#<sA hovAca -- brAhmaNA bhagavantas tad eva bahu manyadhvaM yad asmAn namaskAreNa mucyedhvam |
na vai jAtu yuShmAkam imaM kashcid brahmodyaM jeteti |
tato ha vAcaknavy upararAma || BrhUp_3,8.12 ||>#

__________


BrhUpBh_3,8.12 sA hovAca - he brAhmaNA bhagavantaH shR^iNuta madIyaM vacaH;tadeva bahu manyedhvam;kiM tat? yadasmAd yAj~navalkyAnnamaskAreNa mucyedhvam - asmai namaskAraM kR^itvA tadeva bahu manyadhvamityarthaH;jayastvasya manasApi na AshaMsanIyaH, kimuta kAryataH;kasmAt? na vai yuShmAkaM madhye jAtu kadAcidapImaM yAj~navalkyaM brahmodyaM prati jetA /
prashnau cenamahyaM vakShyati, na jetA bhaviteti pUrvameva mayA pratij~nAtam;adyApi mamAyameva nishcayaH - brahmodyaM pratyetattulyo na kashcid vidyata iti /
tato ha vAcaknavyupararAma /
atra antaryAmibrAhmaNe etad uktam - yaM pR^ithivI na veda, yaM sarvANi bhUtAni na vidiriti ca /
yamantaryAmiNaM na vidurye ca na viduryacca tadakSharaM darshanAdakriyAkartR^itvena sarveShAM cetanAdidhAturityuktam-kastveShAM visheShaH kiM vA sAmAnyamiti /
tatra kecidAcakShate-parasya mahAsamudrasthAnAyasya brahmaNo 'kSharasya apracalitatvarUpasyeShatpracalitAvasthAntaryAmI;atyantapracalitAvasthA kShetraj~naH, yastaM na vedAntaryAmiNam;tathAnyAH paJNcAvasthAH parikalpayanti, tathA aShTAvasthA brahmaNo bhavantIti vadanti /
anye 'kSharasya shaktaya etA iti vadanti, anantashaktimadakSharamiti ca /
anye tvakSharasya vikArA iti vadanti /
avasthAshaktI tAvannopapadyeto akSharasya, ashanAyAdisaMsAradharmAtItatvashruteH /
na hyashanAyAdyatItatvamashanAyAdidharmavadavasthAvattvaM caikasya yugapadupapadyate;tathA shaktimattvaM ca /
vikArAvayavatve ca doShAH pradarshitAshcaturthe /
tasmAdetA asatyAH sarvAH kalpanAH /
kastarhi meda eShAm? upAdhikR^ita iti brUmaH;na svata eShAM medo 'medo vA, saindhavaghanavat praj~nAnadhanaikarasasvAmAvyAt,"apUrvamanaparamanantaramabAhyam""ayamAtmA brahma"iti ca shruteH /
"savAhyAbhyAntaro hyajaH"iti cAtharvaNe /
tasmAnnirUpAdhikasyAtmano nirUpAkhyAtvAnnirvisheShatvAdekatvAcca"neti neti"iti vyapadesho bhavati /
avidyAkAmakarmavishiShTakAryakaraNopAdhirAtmA saMsArI jiva ucyate /
nityaniratishayaj~nAna shaktyupAdhirAtmAntaryAmIshvara ucyate, sa eva nirUpAdhiH kevalaH shudvaH svena svabhAvenAkSharaM para ucyate, tathA hiraNyagarmAvyAkR^itadevatAjAtipiNDamanuShyatiryakpretAdikAryakaraNopAdh ibhirvishiShTastadAkhyastadarUpo bhavati /
tathA"tadejati tannaijati"iti vyAkhyAtam /
tathA"eSha ta AtmA" "eSha sarvabhUtAntarAtmA" "eSha sarveShu bhUteShu gUDhaH" "tattavamasi" "ahamevedaM sarvam" "AtmaivedaM sarvam" "nAnyo 'to 'sti draShTA"ityAdishrutayo na virudhyante /
kalpanAntareShvetAH shrutayo na gacchanti /
tasmAdupAdhimedenaila eShAM medo nAnyathA /
'ekamevAdvitIyam'ityavadhAraNAt sarveShaniShatsu //12//

#<iti tR^itIyAdhyAyeShTamamakSharabrAhmaNam //8//>#


atha hainaM vidagdhaH shAkalyaH papraccha /
pR^ithivyAdInAM sUkShmatAratamyakrameNa pUrvasya pUrvasya uttarasminnuttarasminnotaprotabhAvaM kathayan sarvAntaraM brahma prakAshitavAn tasya ca brahmaNo vyAkR^itaviShaye sUtramedeShu niyantR^itvamuktam-vyAkR^itaviShaye vyaktaraM liN^gamiti /
tasyaiva brahmaNaH sAkShAdaparokShatve niyantavyadevatAmedasaMkocavikA sadvAreNAdhigantavye iti tadarya shAkalyabrAhmaNamAramyate-- 



_______________________________________________________________________

START BrhUp 3,9.1

#<atha hainaM vidagdhaH shAkalyaH papraccha -- kati devA yAj~navalkyeti |
sa haitayaiva nividA pratipede yAvanto vaishvadevasya nividy ucyante |
trayash ca trI ca shatA trayash ca trI ca sahasreti |
om iti hovAca |
katy eva devA yAj~navalkyeti |
trayastriMshad iti |
om iti hovAca |
katy eva devA yAj~navalkyeti |
ShaD iti |
om iti hovAca |
katy eva devA yAj~navalkyeti |
traya iti |
om iti hovAca |
katy eva devA yAj~navalkyeti |
dvAv iti |
om iti hovAca |
katy eva devA yAj~navalkyeti |
adhyardha iti |
om iti hovAca |
katy eva devA yAj~navalkyeti |
eka iti |
om iti hovAca |
katame te trayash ca trI ca shatA trayash ca trI ca sahasreti || BrhUp_3,9.1 ||>#

__________


BrhUpBh_3,9.1 atha hainaM vidagdha iti nAmataH shakalasyApatyaM shAkalyaH papraccha--katisaMkhyAkA devA he yAj~navalkyeti /
sa yAj~navalkyaH, ha kila, etayaiva vakShyamANayA nividA pratipede saMkhyAm, yAM saMkhyAM pR^iShTavA¤shAkalyaH /
yAvanto yAvatsaMkhyAkA devA vaishvadevasya shastrasya nividi-nivinnAma devatAsaMkhyAvAcakAni mantrapadAni, kAnicid vaishvadeve shastre shasyante tAni nivitsaMj~nakAni;tasyAM nividi yAvanto devAH shrUyante tAvanto devA iti /
kA punaH sA nividiti tAni nivitpadAni pradarshyante-trayashca trI ca shatA-trayashca devAH, devAnAM trI ca trINi ca shatAni;punarapyevaM trayashca, trI ca sahasrA sahasrAN-etAvanto devA iti shAkalyo 'pyomiti hovAca /
evameShAM madhyamA saMkhyA samyaktayA j~nAtA, punastepAmeva devAnAM saMkocaviShayAM saMkhyAM pR^icchati-katyeva devA yAj~navalkyeti;trayastrishata;pada, trayaH, dvau, adhyardhaH, eka iti /
devatAsaMkocavikAsaviShayAM saMkhyAM pR^iShTvA punaH saMkhyeyasvarUpaM pR^icchati-katame te trayashca trI ca shatA trayashca trI ca sahasreti //1//



_______________________________________________________________________

START BrhUp 3,9.2

#<sa hovAca -- mahimAna evaiShAm ete |
trayastriMshat tv eva devA iti |
katame te trayastriMshad iti |
aShTau vasava ekAdasha rudrA dvAdashAdityAH ta ekatriMshad aindrash caiva prajApatish ca trayastriMshAv iti || BrhUp_3,9.2 ||>#

__________


BrhUpBh_3,9.2 sa hovAcetaraH - mahimAno vibhUtayaH, eShAM trayastriMshataH devAnAm ete trayashca trI ca shatetyAdayaH;paramArthatastu trayastriMshattveva devA iti /
katame te trayastriMshadityucyate - aShTau vasavaH ekAdasha rudrAH, dvAdasha AdityAste ekatriMshat, indrashcaiva prajApatishca trayastriMshAviti trayastriMshataH pUraNau //2//



_______________________________________________________________________

START BrhUp 3,9.3

#<katame vasava iti |
agnish ca pR^ithivI ca vAyush cAntarikShaM cAdityash ca dyauH ca candramAsh ca nakShatrANi caite vasavaH |
eteShu hIdaM sarvaM vasu hitaM iti tasmAd vasava iti || BrhUp_3,9.3 ||>#

__________


BrhUpBh_3,9.3 katame vasava iti teShAM svarUpaM pratyekaM pR^ichcyate;agnishca pR^ithivI ceti - agnyAdyA nakShatrAntarA ete vasavaH - prANinAM karmaphalAshrayatvena kAryakaraNasaMghAtarUpeNa tannivAsatvena ca vipariNamanto jagadidaM sarvaM vAsayanti vasanti ca;te yasmAd vAsanti tasmAde vasava iti //3//



_______________________________________________________________________

START BrhUp 3,9.4

#<katame rudrA iti |
dasheme puruShe prANA AtmaikAdashaH |
te yadAsmAc charIrAn martyAd utkrAmanty atha rodayanti |
tad yad rodayanti tasmAd rudrA iti || BrhUp_3,9.4 ||>#

__________


BrhUpBh_3,9.4 katame rudrA iti /
dasheme puruShe karmabuddhIndriyANi prANAH, AtmA mana ekAdashaH - ekAdashAnAM pUraNaH te ete prANA yadA asmAccharIrAnmartyAt prANinAM karmaphalapabhogakShaye utkrAmanti - atha tadA rodayanti tatsambandhinaH /
tattatra yasmAdrodayanti te sambandhinaH, tasmAd rudrA iti //4//



_______________________________________________________________________

START BrhUp 3,9.5

#<katama AdityA iti |
dvAdasha vai mAsAH saMvatsarasyaita AdityAH |
ete hIdaM sarvam AdadAnA yanti |
te yad idaM sarvam AdadAnA yanti tasmAd AdityA iti || BrhUp_3,9.5 ||>#

__________


BrhUpBh_3,9.5 katama AdityA iti /
dvAdasha vai mAsAH saMvatsarasya kAlasyAvayavAH prasiddhAH, ete AdityAH;katham? ete hi yasmAt punaH punaH parivartamAnAH prANinAmAyUMShi karmaphalaM ca AdadAnA gR^ihyanta upAdadato yanti gacchanti te yad yasmAdevamidaM sarvamAdadAnA yanti tasmAdAdityA iti //5//



_______________________________________________________________________

START BrhUp 3,9.6

#<katama indraH katamaH prajApatir iti |
stanayitnur evendro yaj~naH prajApatir iti |
katamaH stanayitnur iti |
ashanir iti |
katamo yaj~na iti |
pashava iti || BrhUp_3,9.6 ||>#

__________


BrhUpBh_3,9.6 katama indraH katamaH prajApatiriti, stanayityurevendro yaj~naH prajApatiriti, katamaH stanayitnurityashaniriti /
ashanirvajraM vIryaM balam, yat prANinaH pramApayati, sa indraH;indrasya hi tat karma /
katamo yaj~na iti pashava iti - yaj~nasya hi sAdhanAni pashavaH;yaj~nasyArUpatvAt pashusAdhanAshrayatvAcca pashavo yaj~na ityucyate //6//



_______________________________________________________________________

START BrhUp 3,9.7

#<katame ShaD iti |
agnish ca pR^ithivI ca vAyush cAntarikShash cAdityash ca dyaush caite ShaT |
ete hIdaM sarvaM ShaD iti || BrhUp_3,9.7 ||>#

__________


BrhUpBh_3,9.7 katame ShaDiti;ta evAgnyAdayo vasutvena paThitAshcandramasaM nakShatrANi ca varjayitvA ShaD bhavanti - ShaTasaMkhyAvishiShTAH, trayastriMshadAdi yaduktamidaM sarvam, eta eva ShaD bhavanti sarvo hi vasvAdivistara eteShveva ShaTasvantarbhavatItyarthaH //7//



_______________________________________________________________________

START BrhUp 3,9.8

#<katame te trayo devA iti |
ima eva trayo lokAH |
eShu hIme sarve devA iti |
katamau tau dvau devA iti |
annaM caiva prANash ceti |
katamo 'dhyardha iti |
yo 'yaM pavata iti || BrhUp_3,9.8 ||>#

__________


BrhUpBh_3,9.8 katame te trayo devA iti;ima eva trayo lokA iti - pR^ithivImagniM caikokR^ityaiko devaH, antarikShaM vAyuM caikIkR^itya tR^itIyaH - te eva trayo devA iti /
eShu. hi yasmAt, triShu deveShu sarve devA antarbhavanti tena ta eva devAstrayaH - ityeSha nairuktAnAM keShAJNcit pakShaH /
katamau tau dvau devAviti - annaM caiva prANashcaitau dvau devau, anayoH sarveShAmuktAnAmantarbhAvaH /
katamo 'dhyargha iti - yo 'yaM pavate vAyuH //8//



_______________________________________________________________________

START BrhUp 3,9.9

#<tad Ahur yad ayam eka ivaiva pavate |
atha katham adhyardha iti |
yad asminn idaM sarvam adhyArdhnot tenAdhyardha iti |
katama eko deva iti |
prANa iti |
sa brahma tyad ity AcakShate || BrhUp_3,9.9 ||>#

__________


BrhUpBh_3,9.9 tattatrAhushcodayanti - yadayaM vAyureka ivaiva eka eva pavate ;atha kathamadhyardha iti? yadasminnidaM sarvamadhyArdhnot-asmin vAyau satIdaM sarvamadhyArdhnodadhi R^iddhiM prApnoti, tenAdhyardha iti /
katama eko deva iti? prANa iti sa prANo brahma-sarvadevAtmakatvAnmahad brahma, tena sa brahma tyadityAcakShate-tyaditi tad brahmAcakShate parokShAmidhAyakena shabdena /
devAnAmetadekatvaM nAnAtvaM ca /
anantAnAM devAnAM nivitsaMkhyAvishaShTeShvantarbhAvaH, teShAmapi trayAstrishadAdipUttarottareShu yAvadekasmin prANe /
prANasyaiva caikasya sarvo 'nantasaN^khyAto vistaraH /
evamekashcAnantashca avAntarasaMkhyAvishiShTashca prANa eva /
tatra ca devasyaikasya nAmarUpakarnaguNashaktimedaH, adhikAramedAt //9//


idAnIM tasyaiva prANasya brahmaNaH punaraShTadhA meda upadishyate- 



_______________________________________________________________________

START BrhUp 3,9.10

#<pR^ithivy eva yasyAyatanam agnir loko mano jyotir yo vai taM puruShaM vidyAt sarvasyAtmanaH parAyaNaM sa vai veditA syAt |
yAj~navalkya veda vA ahaM taM puruShaM sarvasyAtmanaH parAyaNaM yam Attha |
ya evAyaM shArIraH puruShaH sa eShaH |
vadaiva shAkalya tasya kA devateti |
amR^itam iti hovAca || BrhUp_3,9.10 ||>#

__________


BrhUpBh_3,9.10 pR^ithivyeva yasya devasyAyatanamAshrayaH, agnirloko yasya - lokayatyaneneti lokaH, pashyatIti - agninA pashyatItyarthaH /
manojyotiH manasA jyotiShA saMkalpavikalpAdikAryaM karoti yaH, so 'yaM manojyotiH /
pR^ithivIsharIro 'gnidarshano manasA saMkalpayitA pR^ithivyabhimAnI kAryakaraNasaMghAtavAn deva ityarthaH /
ya evaM vishiShTaM vai taM puruShaM vidyAd vijAnIyAt sarvasyAtmana AdhyAtmikasya kAryakaraNasaMghAtasya AtmanaH paramayanaM para AshrayastaM parAyaNam /
mAtR^ijena tvaÇmAMsarudhirarUpeNa kShetrasthAnIyena bIjasthAnIyasya pitR^ijasya asthimajjAshukrarUpasya paramayanam, karaNAtmanashca, sa vai veditA syAt /
ya etadevaM vetti sa vai veditA paNDitaH syAdityAbhiprAyaH /
yAj~navalkya tvaM tamajAnanneva paNDitAbhimAnItyamiprAyaH /
yadi tadvij~nAne pANDityaM labhyate, veda vai ahaM taM puruShaM sarvasyAtmanaH parAyaNaM yamAttha yaM kathayasi tamahaM veda /
tatra shAkalyasya vacanaM draShTyam-yadi tvaM vettha taM puruSham, brUhikiMvisheShaNo 'sau? saH-ya evAyaM shArIraH- pArdhivAMshe sharIre bhavaH shArIro mAtR^ijakoshatrayarUpa ityarthaH, sa e, devaH, yastvayA pR^iShTaH, he shAkalya /
kintvasti tatra vaktavyaM visheShaNAntaram, tad vadaiva pR^icchaivetyarthaH, he shAkalya /
sa evaM prakShobhito 'marpavashaga Aha-tottrAdinta iva gajaH- tasya devasya sharIrasya kA devatA? yasmAnniShpadyate yaH sA tasya devatetyasmin prakaraNe vivakShitaH;amR^itamiti hovAca /
amR^itamiti yo bhuktasyAnnasya raso mAtR^ijasya lohitasya niShpattihetuH /
tasmAdvayannarasAllohitaM niShpadyate striyAM shritam, tatashca lohitamayaM sharIraM bIjAshrayam /
samAnamanyat //10//



_______________________________________________________________________

START BrhUp 3,9.11

#<kAma eva yasyAyatanaM hR^idayaM loko mano jyotir yo vai taM puruShaM vidyAt sarvasyAtmanaH parAyaNaM sa vai veditA syAt |
yAj~navalkya veda vA ahaM taM puruShaM sarvasyAtmanaH parAyaNaM yam Attha |
ya evAyaM kAmamayaH puruShaH sa eShaH |
vadaiva shAkalya tasya kA devateti |
striya iti hovAca || BrhUp_3,9.11 ||>#

__________


BrhUpBh_3,9.11 kAma eva yasyAyatanam /
strIvyatikArAbhilAShaH kAmaH kAmasharIra ityarthaH /
hradayaM lokohradayena budvayA pashyati /
ya evAyaM kAmamayaH puruSho 'dhyAtmamapi kAmamaya eva /
tasya kA devateti striya iti hovAca;strIto hi kAmasya dIptirjIyate //11//



_______________________________________________________________________

START BrhUp 3,9.12

#<rUpANy eva yasyAyatanaM cakShur loko mano jyotir yo vai taM puruShaM vidyAt sarvasyAtmanaH parAyaNaM sa vai veditA syAt |
yAj~navalkya veda vA ahaM taM puruShaM sarvasyAtmanaH parAyaNaM yam Attha |
ya evAsAv Aditye puruShaH sa eShaH |
vadaiva shAkalya tasya kA devateti |
satyam iti hovAca || BrhUp_3,9.12 ||>#

__________


BrhUpBh_3,9.12 rUpANyeva yasyAyatanam /
rUpANi shuklakR^iShNAdIni /
ya evAsAvAditye puruShaH- sarveShAM hi rUpANAM vishiShTaM kAryamAditye puruShaH tasya kA devateti? satyAmiti hovAca /
satyAmiti cakShurucyate, cakShuSho hyavyAtmataH AdityasyAdhidaivatasya niShpatti //12//



_______________________________________________________________________

START BrhUp 3,9.13

#<Akasha eva yasyAyatanaM shrotraM loko mano jyotir yo vai taM puruShaM vidyAt sarvasyAtmanaH parAyaNaM sa vai veditA syAt |
yAj~navalkya veda vA ahaM taM puruShaM sarvasyAtmanaH parAyaNaM yam Attha |
ya evAyam shrautaH prAtishrutkaH puruShaH sa eSha |
vadaiva shAkalya tasya kA devateti |
disha iti hovaca || BrhUp_3,9.13 ||>#

__________


BrhUpBh_3,9.13 AkAsha eva yasyAyatanam ya evAyaM shrotro bhavaH shrotraH, tatrApi pratishravaNavelAyAM visheShato bhavatIti prAtishrutkaH, tasya kAdevateti? disha iti hovAca /
digbhyo hyasAvAdhyAtmiko niShpadyate //13//



_______________________________________________________________________

START BrhUp 3,9.14

#<tama eva yasyAyatanaM hR^idayaM loko mano jyotir yo vai taM puruShaM vidyAt sarvasyAtmanaH parAyaNaM sa vai veditA syAt |
yAj~navalkya veda vA ahaM taM puruShaM sarvasyAtmanaH parAyaNaM yam Attha |
ya evAyaM chAyAmayaH puruShaH sa eShaH |
vadaiva shAkalya tasya kA devateti |
mR^ityur iti hovAca || BrhUp_3,9.14 ||>#

__________


BrhUpBh_3,9.14 tama eva yasyAyatanam /
tama iti shArvadyandhakAraH parigR^ihyate /
adhyAtmaM chAyAmayo 'j~nAnamayaH puruShaH /
tasya kA devateti? mR^ityuriti hovAca /
mR^ityurapidaivataM tasya niShpattikAraNam //14//



_______________________________________________________________________

START BrhUp 3,9.15

#<rUpANy eva yasyAyatanaM hR^idayaM loko mano jyotir yo vai taM puruShaM vidyAt sarvasyAtmanaH parAyaNaM sa vai veditA syAt |
yAj~navalkya veda vA ahaM taM puruShaM sarvasyAtmanaH parAyaNaM yam Attha |
ya evAyam Adarshe puruShaH sa eShaH |
vadaiva shAkalya tasya kA devateti |
satyam iti hovAca || BrhUp_3,9.15 ||>#

__________


BrhUpBh_3,9.15 rUpANyeva yasyAyatanam /
pUrva sAdhArAni rUpANyuktAni, iha tu prakAshakAni vishiShTAni rUpANi gR^ihyante /
rUpAyatanasya devasya visheShAyatanaM pratibimbAdhAramAdarshAdi tasya kA devateti? asuriti hovAca /
tasya pratibimbAkhyasya puruShasya niShpattirasoH prANAt //15//



_______________________________________________________________________

START BrhUp 3,9.16

#<Apa eva yasyAyatanaM hR^idayaM loko mano jyotir yo vai taM puruShaM vidyAt sarvasyAtmanaH parAyaNaM sa vai veditA syAt |
yAj~navalkya veda vA ahaM taM puruShaM sarvasyAtmanaH parAyaNaM yam Attha |
ya evAyaM apsu puruShaH sa eShaH |
vadaiva shAkalya tasya kA devateti |
varuNa iti hovAca || BrhUp_3,9.16 ||>#

__________


BrhUpBh_3,9.16 Apa eva yasya Ayatanam /
sAdhAraNAH sarvA Apa AyatanaM vApIkUpataDAgAdyAshrayAsvapsu visheShAvasthAnam /
tasya kA devateti? varuNa iti;varuNAt saN^ghAtakar¤yodhyAtmamApa eva vApyAdyapaM niShpattikAraNam //16//



_______________________________________________________________________

START BrhUp 3,9.17

#<reta eva yasyAyatanaM hR^idayaM loko mano jyotir yo vai taM puruShaM vidyAt sarvasyAtmanaH parAyaNaM sa vai veditA syAt |
yAj~navalkya veda vA ahaM taM puruShaM sarvasyAtmanaH parAyaNaM yam Attha |
ya evAyaM putramayaH puruShaH sa eShaH |
vadaiva shAkalya tasya kA devateti |
prajApatir iti hovAca || BrhUp_3,9.17 ||>#

__________


BrhUpBh_3,9.17 reta eva yasyAyatanam /
ya evAyaM putramayo visheNAyatanaM reta Ayatanasya, putrasya iti ca asthimaJNjAshukANi piturjAtAni /
tasya kA devateti? prajApatiriti hovAca /
praj~nApatiH pitocyate, pitR^ito hi putrasyotpattiH //17//



aShTakA devalokapuruShabhedena tridhA tridhA AtmAnaM pravibhajyAvasthita ekaiko devaH prANabheda evopAsanArtha vyapadiShTaH /
adhunA digvibhAgena paJNcadhA pravibhaktasya AtmAnayupasaMhArArthamAha /
tUShNImbhUtaM shAkalyaM yAj~navalkyo graheNevAveshayannAha - 



_______________________________________________________________________

START BrhUp 3,9.18

#<shAkalyeti hovAca yAj~navalkyaH |
tvAM svid ime brAhmaNA aN^gArAvakShayaNam akratA3 iti || BrhUp_3,9.18 ||>#

__________


BrhUpBh_3,9.18 shAkalyeti hovAca yAj~navalkyaH /
tvAM sviditi vitarke, ime nUnaM brAhmaNAH, aN^gArAvakShaNam - aN^gArA avakShIyante yasmin sandaMshAdau tadaN^gArAvakShaNam - tadA nUnaM tvAmakrata kR^itavanto brAhmaNAH, tvaM tu tanna budhyase AtmAnaM mayA dahyamAnam ityabhiprAyaH //18//



_______________________________________________________________________

START BrhUp 3,9.19

#<yAj~navalkyeti hovAca shAkalyaH |
yad idaM kurupaJNcAlAnAM brAhmanAn atyavAdIH kiM brahma vidvAn iti |
disho veda sadevAH sapratiShThA iti |
yad disho vettha sadevAH sapratiShThAH || BrhUp_3,9.19 ||>#

__________


BrhUpBh_3,9.19 yAj~navalkyeti hovAca shAkalyaH - yadidaM kuruShaJNcalAnAM brAhmaNAnatyavAdIH - atyuktavAnasi - svayaM bhItAstvAmaN^gArAvakShayaNaM kR^itavanta iti - kiM brahma vidvAn sannevamadhikShipasi brAhmaNAn? yAj~navalkya Aha - brahma vij~nAnaM tAvadidaM mama, kiM tat? disho veda digviShayaM vij~nAnaM jAne /
tacca na kvalaM disha, eva, sadevA devaiH saha digadhiShThAtR^ibhiH, kiJNca sapratiShThitAH pratiShThAbhishca saha /
itara Aha - yad yadi disho vettha sadevAH, sapratiShThA iti, saphalaM yadi vij~nAnaM tvayA pratij~nAtam //19//



_______________________________________________________________________

START BrhUp 3,9.20

#<kiMdevato 'syAM prAcyAM dishy asIti |
Adityadevata iti |
sa AdityaH kasmin pratiShThita iti |
cakShuShIti |
kasmin nu cakShuH pratiShThitam iti |
rUpeShv iti |
cakShuShA hi rUpANi pashyati |
kasmin nu rUpANi pratiShThitAnIti |
hR^idaya iti hovAca |
hR^idayena hi rUpANi jAnAti |
hR^idaye hy eva rUpANi pratiShThitAni bhavantIti |
evam evaitad yAj~navalkya || BrhUp_3,9.20 ||>#

__________


BrhUpBh_3,9.20 kindevataH kA devatAsya tava digbhR^itasya /
asau hi yAj~navalkyo hR^idayamAtmAnaM dikShu paJNcadhA vibhaktaM digAtmabhUtam, taddvAreNa sarvaM jagadAtmatvenopagamya, ahamasmi digAtmeti vyavasthitaH pUrvAbhimukhaH - sapratiShThAvacanAd, yathA yAj~navalkyasya pratij~nA tathaiva pR^icchati - kindevatastvamasyAM dishyasIti /
sarvatra hi vede yAM yAM devatAdvapAste, ihaiva tadbhUtastAM tAM pratipadyata iti;tathA ca vakShyati -'devo bhUtvA devAnapyeti'(bR^i.u.4 / 1 / 2) iti /
asyAM prAcyAM kA devatA digAtmanastavAdhiShThAtrI, kayA devatayA tvaM prApIdigrUpeNa sampanna ityarthaH /
itara Aha - Adityadevata iti /
prAcyAM dishi mama Adityo devatA, so 'hamAdityadevataH /
sadevA ityetaduktam, sapratiShThA iti tu vaktavyamityAha - sa AdityaH kasmin pratiShThita iti? cakShuShIti /
adhyAtmatashcakShuSha Adityo niShpanna iti hi mantrabrAhmaNavAdAH -"cakShoH sUryo ajAyata" (yaju.31 / 12) "cakShuSha AdityaH"(ai.u.1 / 4) ityAdayaH /
kAryaM hi kAraNe pratiShThitaM bhavati /
kasminnu cakShuH pratiShThitamiti? rUpeShviti;rUpagrahaNAya hi rUpAtmakaM cakShu rUpeNa prayuktam;yairhi rUpaiH prayuktaM tairAtmagrahaNAyArabdhaM cakShuH saha prAcyA dishA saha tatsthaiH sarvai rUpeShu pratiShThitam /
cakShuShA saha prAcI dik sarve rUpabhUtA, tAni ca kasminnu rUpANi pratiShThitAnIti? hR^idaya iti hovAca /
hR^idayArabdhAni rUpANi /
rUpAkAreNa hi hR^idayaM pariNatam /
yasmAd hR^idayena hi rUpANi sarvo loko jAnAti /
hR^idayamiti buddhimanaso ekIkR^itya nirdeshaH, tasmAd hR^idaye hyeva rUpANi pratiShThitAni /
hR^idayena hi smaraNaM bhavati rUpANAM vAsanAtmanAm;tasmAd hR^idaye rUpANi pratiShThitAni ityarthaH /
evamevaitad yAj~navalkya //20//



_______________________________________________________________________

START BrhUp 3,9.21

#<kiMdevato 'syAM dakShiNAyAM dishy asIti |
yamadevata iti |
sa yamaH kasmin pratiShThita iti |
yaj~na iti |
kasmin nu yaj~naH pratiShThita iti |
dakShiNAyAm iti |
kasmin nu dakShiNA pratiShThiteti |
shraddhAyAm iti |
yadA hy eva shraddhatte 'tha dakShiNAM dadAti |
shraddhAyAM hy eva dakShiNA pratiShThiteti |
kasmin nu shraddhA pratiShThiteti |
hR^idaya iti hovAca |
hR^idayena hi shraddhAm |
hR^idaye hy eva shraddhA pratiShThitA bhavatIti |
evam evaitad yAj~navalkya || BrhUp_3,9.21 ||>#

__________


BrhUpBh_3,9.21 kindevato 'syAM dakShiNAyAM dishyasIti pUrvavat /
dakShiNAyAM dishi kA devatA tatra? yamadevata iti, yamo devatA mama dakShiNAdigbhUtasya /
sa yamaH kasmin pratiShThita iti? yaj~na iti - yaj~ne kAraNe pratiShThito yamaH saha dishA /
kathaM punaryaj~nasya kAryaM yamaH? ityucyate - R^itvigbhirniShpAdito yaj~no dakShiNayA yajamAnastebhyo yaj~naM niShkrIya tena yaj~nena dakShiNAM dishaM saha yamenAbhijayati /
tena yaj~ne yamaH kAryatvAt pratiShThitaH saha dakShiNayA dishA /
kasminnu yaj~naH pratiShThita iti? dakShiNAyAmiti - dakShiNayA sa na ShkrIyate, tena dakShiNAkAryaM yaj~naH /
kasminnu dakShiNA pratiShThiteti? shraddhAyAmiti - shraddhA nAma ditsutvam AstikyabuddhibhaktisahitA /
kathaM tasyAM pratiShThitA dakShiNA? yasmAd yadA hyeva shraddhatte 'tha dakShiNAM dadAti;nAshraddadhad dakShiNAM dadAti;tasmAcchraddhAyAM hyeva dakShiNA pratiShThiteti /
kasminnu shraddhA pratiShThiteti? hR^idaya iti hovAca - hR^idayasya hi vR^ittiH shraddhA yasmAt, hR^idayena hi shraddhAM jAnAti, vR^ittishca vR^ittimati pratiShThitA bhavati /
tasmAd hR^idaye hyeva shraddhA pratiShThitA bhavatIti /
evamevaitad yAj~navalkya //21 // //



_______________________________________________________________________

START BrhUp 3,9.22

#<kiMdevato 'syAM pratIcyAM dishy asIti |
varuNadevata iti |
sa varuNaH kasmin pratiShThita iti |
apsv iti |
kasmin nv ApaH pratiShThitA iti |
retasIti |
kasmin nu retaH pratiShThitam iti |
hR^idaya iti |
tasmAd api pratirUpaM jAtam Ahur hR^idayAd iva sR^ipto hR^idayAd iva nirmita iti |
hR^idaye hy eva retaH pratiShThitaM bhavatIti |
evam evaitad yAj~navalkya || BrhUp_3,9.22 ||>#

__________


BrhUpBh_3,9.22 kingadevato 'syAM pratIcyAM dishyasIti? tasyAM varuNo 'dhidevatA mama /
sa varuNaH kasmin pratiShThita iti? apsviti - apAM hi varuNaH kAryam,"shraddhA vA ApaH" "shraddhAto varuNamasR^ijata"iti shruteH /
kasminnvApaH pratiShThitA iti? retasIti -"retaso hyApaH sR^iShTAH"iti shruteH /
kasminni retaH pratiShThitamiti? hR^idaya iti - yasmAd hR^idayasya kAryaM retaH /
kAmo hR^idayasya vR^ittiH kAmino hi hR^idayAdreto 'dhiskandati /
tasmAdapi pratirUpamanurUpaM putraM jAtamAhurlokikAH - asya piturhR^idayAdivAyaM putraH supto viniHsR^itaH, hR^idayAdiva nirmito yathA suvarNena nirmitaH kuNDalaH /
tasmAt hR^idaye hyeva retaH pratiShThitaM bhavatIti /
evamevaitat yAj~navalkya //22..//



_______________________________________________________________________

START BrhUp 3,9.23

#<kiMdevato 'syAm udIcyAM dishy asIti |
somadevata iti |
sa somaH kasmin pratiShThita iti |
dIkShAyAm iti |
kasmin nu dikShA pratiShThiteti |
satya iti |
tasmAd api dIkShitam AhuH satyaM vadeti |
satye hy eva dIkShA pratiShThiteti |
kasmin nu satyaM pratiShThitam iti |
hR^idaya iti hovAca |
hR^idayena hi satyaM jAnAti |
hR^idaye hy eva satyaM pratiShThitaM bhavatIti |
evam evaitad yAj~navalkya || BrhUp_3,9.23 ||>#

__________


BrhUpBh_3,9.23 kindevato 'syAmudIcyAM dishyasIti? somadevata iti - soma iti latAM somaM devatAM caikIkR^itya nirdeshaH /
sa somaH kasmin pratiShThita iti? dIkShAyAmiti - dIkShito hi yajamAnaH somaM krINAti, krItena someneShTvA j~nAnavAnuttarAM dishaM pratipadyate somadevatAdhiShThitAM saumyAm /
kasminnu dIkShA pratiShThiteti!satya iti;katham? yasmAt satye dIkShA pratiShThitA, tasmAdapi dIkShitamAhuH - satyaM vadeti;kAraNabhreSho kAryabhreSho mA bhUditi;satye hyeva dIkShA pratiShThitamiti? hR^idaya iti hovAca;hR^idayena hi satyaM jAnAti;tasmAd hR^idaye hyeva satyaM pratiShThitaM bhavatIti /
evamevaitad yAj~navalkya //23//



_______________________________________________________________________

START BrhUp 3,9.24

#<kiMdevato 'syAM dhruvAyAM dishy asIti |
agnidevata iti |
so 'gniH kasmin pratiShThita iti |
vAcIti |
kasmin nu vAk pratiShThiteti |
hR^idaya iti |
kasmin nu hR^idayaM pratiShThitam iti || BrhUp_3,9.24 ||>#

__________


BrhUpBh_3,9.24 kindevato 'syAM dishyasIti /
meroH samantato vasatAmavyabhicArAdUrdhvA dig dhruvetyucyate /
agnidevata iti - UrdhvAyAM hi prakAshabhUyastvam, prakAshashcAgniH /
so 'gniH kasmin pratiShThita iti? vAcIti /
kasminni vAk pratiShThiteti? hR^idaya iti /
tatra yAj~navalkyaH sarvAsu dikShu vipasR^itena hR^idayena sarvAM disha AtmatvenAbhisampannaH;sadevAH sapratiShThitA disha AtmabhUtAstasya nAmarUpakarmAtmabhUtasya yAj~navalkyasya /
yad rUpaM tat prAcyA dishA saha hR^idayabhUtaM yAj~navalkyasya /
yat kevalaM karma putrotpAdanalakShaNaM ca yAnasahitaM ca sahaphenAdhiShThAtrIbhishca devatAbhirdakShiNApratIcyudIcyaH karmaphalAtmikA hR^idayameva ApannAstasya, dhruvayA dishA saha nAma sarvaM vAgdvAreNa hR^idayameva Apannam /
etAvaddhIdaM sarvam, yaduta rUpaM vA karma vA nAma veti tat sarvaM hR^idayameva, tat sarvAtmakaM hR^idayaM pR^icchyate - kasminnu hR^idayaM pratiShThitamiti //24//



_______________________________________________________________________

START BrhUp 3,9.25

#<ahalliketi hovAca yAj~navalkyaH |
yatraitad anyatrAsman manyAsai |
yad dhy etad anyatrAsmat syAc chvAno vainad adyur vayAMsi vainad vimathnIrann iti || BrhUp_3,9.25 ||>#

__________


BrhUpBh_3,9.25 ahalliketi hovAca yAj~navalkyaH, nAmAntareNa sambodhanaM kR^itavAn /
yatra yasminkAle, etad hR^idayamAtmAsya asmadasmatto vartata iti manyAsai manyase - yaddhi yadi hyetad hR^idayamanyatrAsmat syAd bhavet, shvAnau vainaccharIraM tadA adyuH, vayAMsi vA pakShiNo vainad vimathnIran viloDayeyuH vikarperanniti /
tasmAnmayi sharIre hR^idayaM pratiShThitamityarthaH /
sharIrasyApi nAmarUpakarmAtmakatvAt hR^idaye pratiShThitatvam //25//

hR^idayasharIrasyorevamanyenyapratiShThoktA kAryakaraNayoH atastvAM pR^icchAmi - 



_______________________________________________________________________

START BrhUp 3,9.26

#<kasmin nu tvaM cAtmA ca pratiShThitau stha iti |
prANa iti |
kasmin nu prANaH pratiShThita iti |
apAna iti |
kasmin nv apAnaH pratiShThita iti |
vyAna iti |
kasmin nu vyAnaH pratiShThita iti |
udAna iti |
kasmin nUdAnaH pratiShThita iti |
samAna iti |
sa eSha neti nety AtmA |
agR^ihyo na hi gR^ihyate |
ashIryo na hi shIryate |
asaN^go na sajyate |
asito na vyathate |
na riShyati |
etAny aShTAv AyatanAny aShTau lokA add. aShTau devA aShTau puruShAH |
sa yas tAn puruShAn niruhya pratyuhyAtyakrAmat taM tvaupaniShadaM puruShaM pR^icchAmi |
taM cen me na vivakShyasi mUrdhA te vipatiShyatIti |
taM ha na mene shAkalyas |
tasya ha mUrdhA vipapAta |
api hAsya parimoShiNo 'sthIny apajahrur anyan manyamAnAH || BrhUp_3,9.26 ||>#

__________


BrhUpBh_3,9.26 kasminnu tvaM ca sharIramAtmA ca tava hR^idayaM pratiShThitau stha iti? prANa iti;dehAtmAnau prANe pratiShThitau syAtAM prANavR^ittau /
kasminnu prANAH pratiShThita iti apAna iti - sApi prANavR^ittiH prAgeva preyAt apAnavR^ittyA cenna nigR^ihyeta /
kasminnvapAnaH pratiShThita iti? vyAna iti - sApyapAnavR^ittiradha eva yAyAt prANavR^ittishca prAgeva, madhyasthayA cedvyAnavR^ittyA na nigR^ihyeta /
kasminnu vyAnaH pratiShThita iti? udAna iti - sarvAstisro 'pi vR^ittaya udAne kIlasthAnIye cenna niruddhA, viShvageveyuH /
kasminnUdAnaH pratiShThita iti? samAna iti - samAnapratiShThA hyetAH sarvA vR^ittayaH /
etaduktaM bhavati - sharIrahR^idayavAyavo 'nyonyapratiShThAH, saN^ghAtena niShatA vartante vij~nAnamayArthaprayuktA iti /
sarvametad yena niyataM yasmin pratiShThitamAkAshAntamotaM ca protaM ca, tasya nirupAdhikasya sAkShAdaparokShAd brahmaNo nirdeshaH katavya ityayamArambhaH /
sa eShaH - sayo netinetIti nirdiShTo madhukANDe, eSha saH /
so 'yamAtmAgR^ihyo na gR^ihyaH /
katham? yasmAt sarvakAryadharmAtItaH, tasmAdagR^ihyaH /
kutaH? yasmAnna hi gR^ihyate /
yaddhi karaNagocaraM vyAkR^itaM vastu, tad grahaNagocaram. idaM tu tadviparItamAtmatattvam /
tathAshIryaH;yaddhi mUrtaM saMhataM sharIrAdi tacchIryate;ayaM tu tadviparIto 'to na hi shIryate /
tathAsaN^go mUrto mUrtAntareNa sambadhyamAnaH sajyate 'yaM ca tadviparIto 'to na hi sajyate /
tathAsito 'baddhaH, yaddhi mUrta tad vadhyate;ayaM tu tadviparItatvAdabaddhatvAnna vyathate, ato na riShyati - grahaNavisharaNasambandhakAryadharmarahitatvAnna riShyati na hiMsAmApadyate na vinashyatItyarthaH /
kramamatikramya aupaniShadasya puruShasya AkhyAyikAto 'pasR^itya shrutyA svena  rUpeNa tvarayA nirdeshaH kR^itaH, tataH punarAkhyAyikAmevAshrityAha - etAni yAnyuktAnyaShTAvAyatanAni'pR^ithivyeva yasyAyatanam'ityevamAdIni, aShTau lokA agnilokAdayaH, aShTau devAH amR^itamiti hovAca ityevamAdayaH, aShTau puruShAH sharIraH puruShaH, ityAdayaH, sa yaH kashcit tAn puruShA¤shArIraprabhR^itIn niruhya nishcayenohya garmayitvAShTacatuShkabhedena lokasthitimupapAdyaH, punaH prAcIdigAdidvAreNa pratyuhya upasaMhR^itya svAtmani hR^idaye 'tyakrAmadatikrAntavAnupAdhidharma hR^idayAdyAtmatvam;svenaivAtmanA vyavasthito ya aupaniShadaH puruSho 'shanAyAdivarjitaH upaniShatsveva vij~neyo nAnyapramANagamyaH, taM tvA tvAM vidyAbhimAninaM puruShaM pR^icchAmi /
taM ced yadi me na vivakShyasi vispaShTaM na kathayiShyasi, mUrdhA te vipatiShyatItyAha yAj~navalkyaH /
taM tvaupaniShadaM puruShaM shAkalyo na mene ha na vij~nAtavAn kila tasya ha mUrdhA vipapAta vipatitaH /
samAptAkhyAyakA /
shrutevacanaM taM ha na mena ityAdi /
kiM cApi hAsya parimoShiNastaskarA asthInyapi saMskArArtha shiShyenIyamAnAni gR^ihAn pratyapajahaH-apahratavantaH kinnimittam? anyad dhanaM nIyamAnaM manyamAnAH /
pUrvavR^ittA hyAkhyAyikeha sUcitA /
aShTAdhyAya kila shAkalyena yAj~navalkyasya samAnAnta eva kila saMvAdo nivR^ittaH;tatra yAj~navalkyena shApo dattaH-pure 'tithye mariShyasi na te 'sthIni ca na gR^ihAn prApsyantIti /
sa ha tathaiva mamAra /
tasya hApyanvaH manyamAnAH parimoShiNo 'thInyapajahaH;tasmAnnopavAdI syAduta hyevaMvit paro bhavatIti /
saipA AkhyAyikA AcArArtha sUcitA vidyAstutaye ceha //26//

yasya neti, netItyanyapratiShedhadvAreNa brahmaNo nirdeshaH kR^itaH, tasya vidhimukhena kathaM nirdeshaH kartavyaH, iti punarAkhyAyikAmeva AshrityAha mUlaM ca jagato vaktavyamiti /
AkhyAyikAsambandhastvavrahyavido brAhmaNAJNjitvA godhanaM irtavyamiti /
nyAyaM matvAha-- 



_______________________________________________________________________

START BrhUp 3,9.27

#<atha hovAca -- brAhmaNA bhagavanto yo vaH kAmayate sa mA pR^icchatu |
sarve vA mA pR^icchata |
yo vaH kAmayate taM vaH pR^icchAmi sarvAn vA vaH pR^icchAmIti |
te ha brAhmaNA na dadhR^iShuH || BrhUp_3,9.27 ||>#

__________


BrhUpBh_3,9.27 atha hovAca /
athAnantaraM tUShNImbhUteShu brAhmaNeShu hovAca, he brAhemaNA bhagavanta ityevaM sambodhya-yo vo yuShmAkaM madhye kAmayate icchati-yAj~navalkyaM pR^icchAmIti, sa mA mAmAgatya pR^icchat;sarve vA mA pR^icchata- sarve vA yUyaM mA mAM pR^icchata /
yo vaH kAmayate yAj~navalkyo mAM pR^icchatviti, taM vaH pR^icchami;sarvAn vA vo yuShmAnahaM pR^icchAmi /
te ha brAhmaNA na dadhR^iShuH-te brAhmaNA evamuktA api na pragalbhAH saMvR^ittAH kiJNcidapi pratyuttaraM vaktum //27//



_______________________________________________________________________

START BrhUp 3,9.28:1

#<tAn haitaiH shlokaiH papraccha -- 
yathA vR^ikSho vanaspatis tathaiva puruSho 'mR^iShA |
tasya lomAni parNAni tvag asyotpATikA bahiH || BrhUp_3,9.28:1 ||>#

__________


BrhUpBh_3,9.28:1 teShu apragalbhabhUteShu brAhmaNeShu tAn haitairvakShyamANaiH shlokaiH papraccha pR^iShTavAn /
yathA loke vR^ikSho vanaspatiH, vR^ikShasya visheShaNaM vanaspatiriti, tathaiva puruSho 'mR^ipA-amR^ipA satyametat-tasya lomAni;tasya puruShasya lomAnItarasya vanaspateH parNAni;tvagasyotpATikA vahiH-tvagasya puruShasya itarasyotpATikA vanaspateH //1//



_______________________________________________________________________

START BrhUp 3,9.28:2

#<tvaca evAsya rudhiraM prasyandi tvaca utpaTaH |
tasmAt tad AtR^iNNAt praiti raso vR^ikShAd ivAhatAt || BrhUp_3,9.28:2 ||>#

__________


BrhUpBh_3,9.28:2 tvaca eva sakAshAdasya puruShasya rudhiraM prasyandi, vanaspateratvaca utpaTaH-tvaca evotsphuTati yasmAt;evaM sarvaM samAnameva vanaspateH puruShasya ca;tasmAd AtR^iNNAt hisitAt prati tad rudhiraM nirgacchati vR^ikShAdivAhatAcchinnAd rasaH //2//



_______________________________________________________________________

START BrhUp 3,9.28:3

#<mAMsAny asya shakarANi kinATaM snAva tat sthiram |
asthIny antarato dAruNi majjA majjopamA kR^itA || BrhUp_3,9.28:3 ||>#

__________


BrhUpBh_3,9.28:3 evaM mAMsAnyasya puruShasya, vanaspatesyAni shakarANi shakalAnItyarthaH /
kinATaM vR^ikShasya, kinATaM nAma shakalebhyo 'bhyantaraM valkalarUpaM kAShThasaMlagnam, tat snAva puruShasya;tat sthiram-tacca kinATaM snAvavad dR^iDhaM hi tat;asthIni puruShasya, snAvno 'ntarato 'sthIni bhavanti;tathA kinATasyAbhyantarato dAruNi kAShThAni;majjA, majjeva vanaspateH puruShasya ca majjopamA kR^itA, majjAyA upamAmajjopamA, nAnyo visheSho 'stItyarthaH;yathA vanaspatermajjA tathA puruShasya, yathA puruShasya tathA vanaspateH //3//



_______________________________________________________________________

START BrhUp 3,9.28:4

#<yad vR^ikSho vR^ikNo rohati mUlAn navataraH punaH |
martyaH svin mR^ityunA vR^ikNaH kasmAn mUlAt prarohati || BrhUp_3,9.28:4 ||>#

__________


BrhUpBh_3,9.28:4 yad yadi vR^ikSho vR^ikNashchinno rohati punaH punaH prarohatiprAdurbhavati mUlAt punarnavataraH pUrvasmAdabhinavataraH;yadetasmAd visheNAt prAg vanaspateH puruShasya ca, sarvaM sAmAnyamavagatam;ayaM tu vanaspatau visheSho dR^ishyate yacchinnasyaprarohaNam;na tu puruShe mR^ityunA vR^ikNe punaH prarohaNaM dR^ishyate;bhavitavyaM ca kutashcitprarohaNena;tasmAda vaH pR^icchAmi-martyo manuShyaH svinmR^ityunA vR^ikNaH kasmAnmUlAt prarohati? mR^itasya puruShasya kutaH prarohaNamityarthaH //4//



_______________________________________________________________________

START BrhUp 3,9.28:5

#<retasa iti mA vocata jIvatas tat prajAyate |
dhAnAruha iva vai vR^ikSho 'JNjasA pretya sambhavaH || BrhUp_3,9.28:5 ||>#

__________


BrhUpBh_3,9.28:5 yadi cedevaM vadatha-retamaH prarohatIti, mA vocata maivaM vaShatumarhatha;kasmAt? yasmAjjIvataH puruShAttad retaH prajAyate, na mR^itAt /
api ca dhAnAruhaH, dhAnA bIjam, bIjaruho /
pi vR^ikSho bhavati, na kevalaM kANDaraha eva;ivashabdo 'narthakaH, vai vR^ikSho 'jjasA sAkShAt pretya mR^itvAsambhavo dhAnAto 'pi pretya sambhavo bhavedajjasA punarvanaspateH //5//



_______________________________________________________________________

START BrhUp 3,9.28:6

#<yat samUlam AvR^iheyur vR^ikShaM na punar Abhavet |
martyaH svin mR^ityunA vR^ikNaH kasmAn mUlAt prarohati || BrhUp_3,9.28:6 ||>#


__________


BrhUpBh_3,9.28:6 yad yadi saha mUlena dhAnyA vA AvR^iheyurudyaccheparuyeyurvR^ikSham, na punarAbhavet punarAgatya na bhavet /
tasmAd vaH pR^icchAmi sarvasyaiva jagato mUlam sartyaH svinmR^ityunA vR^ikNaH kasmAnmUlAt prarohati //6//



_______________________________________________________________________

START BrhUp 3,9.28:7-8

#<jAta eva na jAyate ko nv enaM janayet punaH |
vij~nAnam AnandaM brahma rAtir dAtuH parAyaNam || BrhUp_3,9.28:7 ||>#

#<jAta eva na jAyate ko nv enaM janayet punaH |
vij~nAnam AnandaM brahma rAtir dAtuH parAyaNam ||

tiShThamAnasya tadvida iti || BrhUp_3,9.28:8 ||>#


__________


BrhUpBh_3,9.28:7-8. jAta eveti manyadhvaM yadi kimanna praShTavyamiti-aniShyamANasya hi sambhavaH praShTavyaH, na jAtasya, ayaM tu jAta evAtopasmin viShaye prashna eva nopa'dyata iti cet-na, kiM tarhi? mR^itaH punarapi jAyata evAnyathAkR^itAbhyAgamakR^itanAshaprasaN^gAt;ato vaH pR^icchAmi-ko nvenaM mR^itaM punarjanayet? tatra vijaj~nurbrAhmaNAH-yato mR^itaH punaH prarohati jagato mUlaM na vij~nAtaM brAhmaNaiH;ato brahmiShThatvAd hratA gAvaH;yAj~navalkyena jitAbrAhmaNAH /
samAptA AkhyAyikA /
yajjagato mUlam, yena ca shabdena sAkShAd vyapadishyate brahma, yad yAj~navalkyo brAhmaNAn pR^iShTavAMstat svena rUpeNa shrutirasyabhyamAha-vij~nAnaM vij~naptirvij~nAnam, tacca Anandam, na viShayavij~nAnavad duHkhAnuvidvam, kiM tarhi? prasannaM shivamatulamanAyAsaMnityatR^iptame karasamityarthaH. kiM tad brahma umayavisheNavad rAtiH-rAteH paShThayatha prathamA, dhanasyetyarthaH, dhanasya dAtuH karmakR^ito yajamAnasya parAyaNaM parA gatiH karmaphalasya pradAtR^i /
kiJNca vyutthAyaiShaNAbhyasyasminneva brahmANi tiShThatyakarmakR^it, tad brahma vettIti tadvicca;tasya-tiShThamAnasya ca tadvidaH, brahmavida ityarthaH, parAyaNamiti /
atredaM vicAryate-Anandashabdo loke sukhavAcI prasidvaH, atra ca brahmaNo visheShaNatvena AnandashabdaH shrUyate-AnandaM brahmeti /
shrutyantare ca-"Anando brahmeti vyajAnAt""AnandaM brahmaNo vidvAn" "yadeSha AkAsha Anando na syAta" "yo vai bhUmA tat sukham"iti ca;"eSha parama AnandaH"ityevamAdyAH /
saMvedye ca sukhe AnandashabdaH prasidvaH brahmAnandashca yadi saMvedyaH syAd yuktA ete brahmaNyAnandashabdAH /
nanu ca shrutiprAmANyAt saMvedyAnandasvarUpameva brahma, kiM tatra vicAryam? iti na, virudvashrutivAkyadarshanAt--satyam, Anandashabdo brahmaNi shrUyate, vij~nAnapratiShedhashcaikatve--"yatra tvasya sarvamAtmaivAbhUttatkena kaM pashyettatkena kaM vijAnIyAt" "yatra nAnyat pashyati nAnyacchR^iNoti nAnyadvijAnAti sa bhUmA" "prAj~nenAtmanA sampariShvakto na bAhyaM kiJNcana veda"ityAdi;virudvashrutivAkyadarshanAt tena kartavyo vicAraH;tasmAd yuktaM vedavAkyarthanirNayAya vicArayitum /
mokShavAdivipratipatteshca-sAMkhyA vaisheShikAshca  mokShavAdino nAsti mokShe sukhaM saMvedyamityevaM vipratipannAH;anye nigtishayaM sukhaM svasaMvadyamiti;kiM tAvad yuktam? AnandAdishravaNAt"jakShatakrIDan ramamANaH"'sayAda pitR^ilokakAmo bhavata' "yaH sarvaj~naH sarvavit""sarvAn kAmAn samashnute"ityAdishrutibhyo mokShe sukhaM saMvedyamiti /
nanvekatve kArakavimAgamAvAd vij~nAnAnupapattiH, kriyAyAshcAne kakArakrasAdhyAtvAd vij~nAnasya ca kriyAtvAt /
naiSha doShaH;shabdaprAmANyAd bhaved vij~nAnamAnandaviShaye;"vij~nAnamAnandam"ityAdIni AnandasvarUpasyAsaMvedyatve 'nupapannAni vacanAnItyavocAma /
nanu vacanenApyagneH shaityamudakasya cauShbhyaM na kriyate eva, j~nApakatvAd vacanAnAm /
na ca deshAntare 'gniH shIta iti shakyate j~nApayitum;agamye vA deshAntare uShNamudakamiti /
na, pratyagAtmanyAnandavij~nAnadarshanAt;na'vij~nAnamAnandam'itvevamAdInAM vacanAnAM shIto 'gnirityAdivAkyavat pratyakShAdivirudvArthapratipAdakatvAm /
anubhUyate tvavirudvArthatA;sukhyahamiti sukhAtmakamAtmAnaM svayameva vedayate;tasmAt sutarAM pratyakShAvirudvArthatA;tasmAdAnandaM brahma vij~nAnAtmakaM sat svayameva vedayate /
tathA AnandapratipAdikAH shrutayaH samaJNjasAH syuH'jakShat krIDan ramamANaH' ityevamAdyAH pUrvoktAH /
na, kAryakaraNAbhAve 'nupapattervij~nAnasya-sharIraviyogo hi mokSha AtyantikaH;sharIrabhAve ca karaNAnupapattiH, AshrayAbhAvAt;tatashca vij~nAnAnupattiH, AkAryakaraNatvAt;dehadyabhAve ca vij~nAnotpattau sarveShAM kAryakaraNopAdAnAnarthakyaprasaN^gaH /
ekatvavirodhAcca-paraM ced brahma AnandAtmakamAtmAnaM nityavij~nAnatvAnnityameva vijAnIyAt, tanna, saMsAryapi saMsAravinirmuktaH svAbhAvyaM pratipadyeta;jalAshaya ivodakAJNjaliH kShipto na pR^ithaktvena vyavatiShThate AnandAtmakabrahmavij~nAnAya, tadA mukta AnandAtmakamAtmAnaM vedayate ityetadanarthakaM vAkyam /
atha brahmAnandamanyAH san mukto vedayate, pratyagAtmAnaM ca, ahamasmyAnandasvarUpa iti, tadaikatvavirodhaH, tathA ca sati sarvashrutivirodhaH, tR^itIyA ca kalpanA nopapadyate /
kiJNcAnyat, brahmaNashca nirantarAtmAnandavij~nAne vij~nAnAvij~nAnakalpanAnarthakyam;nirantaraM cedAtmAnandaviShayaM brahmaNo vij~nAnam, tadeva tasya svabhAva ityAtmAnandaM vijAnAtIti kalpanAnupapannA;atadvij~nAnaprasaN^ge hi kalpanAyA arthavattvam, yathA AtmAnaM paraM ca vettIti, na hIShvAdyAsaktamanaso nairantaryeNoShuj~nAnAj~nAnakalpanAyA arthavattvam /
atha vicchinnamAtmAnandaM vijAnAti-vij~nAnasya  Atmavij~nAnacchidre anyaviShayatvaprasaN^gaH;Atmanashya vikriyAvattvaM tatashcAnityatvaprasaN^gaH;tasmAd vij~nAnamAnandamiti svarUpAnvAkhyAnaparaiva shrutiH, nAtmAnandasaMvedyatvArtha /
'jakShat krIDan'ityAdishrutivirodho 'saMvedyatva iti cet! na;sarvAtmaikatve yathAprAptAnuvAditvAt-muktasya sarvAtmabhAve sati yatra kvacid yogiShu deveShu vA jakShaNAdi prAptam, tad yathAprAptamevAnUdyate-tattasyaiva sarvAtmabhAvAditi sarvAtmabhAvamokShastutaye /
yathAprAptAnuvaditve duHkhitvamapIti cet-yogyAdiShu yathAprAptajakShaNAdivat sthAvarAdiShu yathAprAptaduHkhitvamapIti cet! na, nAmarUpakR^itakAryakaraNopAdhisamparkajanitabhrAntyadhyAropitatvAt sukhitvaduHkhitvAdivisheShasyeti parihratametat sarvam /
virudvashrutInAM ca viShayamavocAma /
tasmAt"eSho 'sya parama AnandaH"itivat sarvAShyAnandavAkyAni draShTavyAni //28//

iti tR^itIyAdhyAye navamaM shAkalyabrAhmaNam //1 //
iti bR^ihadAraNyakopaniShadbhAShye tR^itIyo 'dhyAyaH //3//




=======================================================================




ADHYAYA 4





janako ha vaideha AsAJNcakre /
asya sambandhaH-  sharIrAdyAnaShTau puruShAnniruhya, pratyuhya punarhR^idaye, digbhedanena ca punaH paJNcadhA vyAhya, hR^idaye pratyUhya, hR^idayaM sharIraM ca punaranyonyapratiShThaM prANAdipaDhtavR^ityAtmake samAnAkhye jagadAtmanu sUtra upasaMhR^itya, jagadAtmani sUtra upasaMhR^itya, jagadAtmAnaMsharIrahR^idayasUtrAvasthamatikrAntavAn ya aupaniShadaH puruSho neti netIti vyapadiShTaH, sa sAkShAJNcopAdAnakAraNasvarUpeNa ca nirdiShTaH 'vij~nAnamAnandam' iti /
tasyaiva vAgAdidevatAdvAreNa punaradhigamaH kartavya ityadhigamanopAyAntarArtho 'yamArambho brAhmaNadvayasya /
AkhyAyikA tvAcArapradarshanArthA-



_______________________________________________________________________

START BrhUp 4,1.1

#<janako ha vaideha AsAM cakre |
atha ha yAj~navalkya AvavrAja |
taM hovAca -- yAj~navalkya kim artham acArIH pashUn icchan aNvantAnIti |
ubhayam eva saMrAD iti hovAca || BrhUp_4,1.1 ||>#

__________



BrhUpBh_4,1.1 janako ha vaideha AsAJNcakre AsanaM kR^itavAnAsthAyikAM dattavAnityarthaH, darshanakAmebhyo rAj~naH /
atha ha tasminnavasare yAj~navalkyaH AvavrAja-AgatavAnAtmano yogakShemArtham, rAj~no vA vivadiShAM dR^iShTvAnugrahArtham /
tamAgataM yaj~navalkyaM yathAvat pUjAM kR^itvovAca hoktavAJNjanakaH he yAj~navalkya kimartham acArIH-Agato 'si? kiM pashUnicchan punarapi, AhosvidaNvantAn sUkShmAntAn sUkShmavastunirNayAntAn prashnAn mattaH shrotumicchanniti /
ubhayameva pashUn prashnAMshca he samrAT-samrADiti vAjapeyayAjino liN^gam ; yashca Aj~nayA rAjyaM prashAsti, samrAT ; tasyA mantraNaM he samrADiti ; samastasya vA bhAratasya varShasya rAjA //4,1.1//



_______________________________________________________________________

START BrhUp 4,1.2

#<yat te kashcid abravIt tac chR^iNavAmeti |
abravIn me jitvA shailiniH -- vAg vai brahmeti |
yathA mAtR^imAn pitR^imAn AcAryavAn brUyAt tathA tac chailinir abravId vAg vai brahmeti |
avadato hi kiM syAd iti |
abravIt tu te tasyAyatanaM pratiShThAm |
na me 'bravId iti |
ekapAd vA etat samrAD iti |
sa vai no brUhi yAj~navalkya |
vAg evAyatanam AkAshaH pratiShThA praj~nety enad upAsIta |
kA praj~natA yAj~navalkya |
vAg eva samrAD iti hovAca |
vAcA vai samrAD bandhuH praj~nAyate |
R^igvedo yajurvedaH sAmavedo 'tharvAN^girasa itihAsaH purANaM vidyA upaniShadaH shlokAH sUtrANy anuvyAkhyAnAni vyAkhyAnAnIShTaM hutam AshitaM pAyitam ayaM ca lokaH parash ca lokaH sarvANi ca bhUtAni vAcaiva saMrAT praj~nAyante |
vAg vai samrAT paramaM brahma |
nainaM vAg jahAti |
sarvANy enaM bhUtAny abhikSharanti |
devo bhUtvA devAn apyeti |
ya evaM vidvAn etad upAste |
hastyR^iShabhaM sahasraM dadAmIti hovAca janako vaidehaH |
sa hovAca yAj~navalkyaH -- pitA me 'manyata nAnanushiShya hareteti || BrhUp_4,1.2 ||>#

__________



BrhUpBh_4,1.2 kintu yatte tubhyaM kashcidabravIdAcAryo 'nekAcAryo 'nekAcAryasevI hi bhavAMstacchR^iNavAmeti /
itara Aha - abravadIduktavAnme mamA'cAryo jitvA nAmataH shilinasyApatyaM shailinirvAgvai brahmeti vAgdevatA brahmeti /
Ahetapo yathA mAtR^imAnmAtA yasya vidyate putrasya samyaganushAstryanushAsanakartrI sa mAtR^imAn /
ata UrdhvaM pitA yasyAnushAstA sa pitR^imAn /
upanayanAdUrdhvamA samAvartanAdAcAryo yasyAnushAstA sa AcAryavAn /
evaM shuddhitrayahetusaMyuktaH sa sAdhAdAcAryaH svayaM na kadAcidapu prAmANAdvyabhicarati sa yathA brUyAcchiShyAya tathAsau jitvA shailiniruktavAnvAgvai brahmeti /
avadato hi kiM syAditi /
na hi mUkasyehArthamamutrArthaM vA kiJNcana syAt /
kintvabravIduktavAste tubhyaM tasya brahmaNa AyatanaM pratiShThAM ca /
AyatanaM nAma sharIram /
pratiShThA triShvapi kAleShu ya AshrayaH /
Ahetaro na me 'bravIditi /
itara Aha-yadyevamekapAdvA etadekaH pAdo yasya brahmaNastadidamekapAdbrahma tribhiH pAdaiH shUnyamupAsyamAnamapi na phalAya bhavatItyarthaH /
yadyevaM sa tvaM vidvAnsanno 'smabhyaM brUhi he yAj~navalkyeti /
sa cA'ha-vAgevA'yatanaM vAgdevasya brahmaNo vAgeva karaNamAyatanaM sharIramAkAsho 'vyAkR^itAkhyaH pratiShThotpattisthitilayakAleShu /
praj~netyenadupAsIta praj~netIyamupaniShadbrahmaNashcaturthaH pAdaH praj~neti kR^itvainadbrahmopAsIta /
kA praj~natA yAj~navalkya ki svayameva praj~nota praj~nAnimittam /
yathA'yatanapratiShThe brahmaNo vyatirikte tadvatkim /
na, katha tarhi, vAgeva samrADiti hovAca vAgeva praj~neti hovAcoktavAnna vyatiriktA praj~nAti /
kathaM punarvAgeva praj~neti, ucyate-vAcA vai samrADbandhuH praj~nAyate 'smAkaM bandhurityukte praj~nAyakate bandhustathargvaidAdi /
iShTaM yAganimitta dharmajAtaM hutaM homanimittaM ca /
AshitamannadAnimittaM pAyitaM pAnadAnanimittamayaM ca loka idaM ca janma parashca lokaH pratipattavyaM ca janma sarvANi ca bhUtAni vAcaiva samrATpraj~nAyante 'to vAgvaisamrATparamaM brahma nAnaM yathoktabrahmavidaM vAgjahAti /
sarvANyenaM bhUtAnyabhikSharanti balidAnAdibhiriha /
devo bhUtvA punaH sharIrapAtottarakAlaM devAnapyetyapigacchati ya evaM vidvAnetadupAste vidyAniShkriyArthaM hastitulya R^iShabho hastyR^iShabho yasmingosahasretaddhastR^iShabhaM sahasraM dadAmIti hovAca janako vaidehaH /
sa hovAca yAj~navalkyaH /
ananushiShya shiShyaM kR^itArthamakR^itvA shiShyAddhanaM na hareteti me mama pitAmanyata mamApyayamevAbhiprAyaH //4,1.2//



_______________________________________________________________________

START BrhUp 4,1.3

#<yad eva te kashcid abravIt tac chR^iNavAmeti |
abravIn ma udaN^kaH shaulbAyanaH |
prANo vai brahmeti |
yathA mAtR^imAn pitR^imAn AcAryavAn brUyAt tathA tac chaulbAyano 'bravIt prANo vai brahmeti |
aprANato hi kiM syAd iti |
abravIt tu te tasyAyatanaM pratiShThAm |
na me 'bravId iti |
ekapAd vA etat samrAD iti |
sa vai no brUhi yAj~navalkya |
prANa evAyatanam AkAshaH pratiShThA |
priyam ity enad upAsIta |
kA priyatA yAj~navalkya |
prANa eva samrAD iti hovAca |
prANasya vai samrAT kAmAyAyAjyaM yAjayati |
apratigR^ihyasya pratigR^ihNAti |
api tatra vadhAshaN^kA bhavati yAM disham eti prANasyaiva samrAT kAmAya |
prANo vai samrAT paramaM brahma |
nainaM prANo jahAti |
sarvANy enaM bhUtAny abhikSharanti |
devo bhUtvA devAn apyeti |
ya evaM vidvAn etad upAste |
hastyR^iShabhaM sahasraM dadAmIti hovAca janako vaidehah |
sa hovAca yAj~navalkyaH -- pitA me 'manyata nAnanushiShya hareteti || BrhUp_4,1.3 ||>#

__________



BrhUpBh_4,1.3 yadeva te kashcidabravIdudaN^ko nAmataH shulbasyApatyaM shaulbasyApatyaM shaulbAyano 'bravItprANo vai brahmeti prANo vAyurdevatA pUrvavat /
prANa evA'yanamAkAshaH pratiShThopaniShatpriyamityenadupAsIta /
kathaM punaH priyatvaM, prANasya vai he samrATkAmAya prANasyArthAyAyAjyaM yAjayati patitAdikamapyapratigR^ihyasyApyugrAdeH pratigR^ihNAtyapi tatra tasyAM dishi vadhanimittamAshaN^kaM vadhAshaN^ketyartho yAM dishameti taskarAdyAkIrNAM ca tasyAM dishi ba dhAshahkA taccaitatsarvaM prANasya priyatve bhavati prANasyaiva samrATkAmAya /
tasmAtprANo vai samrATparamaM brahma nainaM prANo jahAti /
samAnamanyat //4,1.3//



_______________________________________________________________________

START BrhUp 4,1.4

#<yad eva te kashcid abravIt tac chR^iNavAmeti |
abravIn me barkur vArShNaH |
cakShur vai brahmeti |
yathA mAtR^imAn pitR^imAn AcAryavAn brUyAt tathA tad vArShNo 'bravIc cakShur vai brahmeti |
apashyato hi kiM syAd iti |
abravIt tu te tasyAyatanaM pratiShThAm |
na me 'bravId iti |
ekapAd vA etat samrAD iti |
sa vai no brUhi yAj~navalkya |
cakShur evAyatanam AkAshaH pratiShThA |
satyam ity etad upAsIta |
kA satyatA yAj~navalkya |
cakShur eva samrAD iti hovAca |
cakShuShA vai samrAT pashyantam Ahur adrAkShIr iti |
sa AhAdrAkSham iti tat satyaM bhavati |
cakShur vai samrAT paramaM brahma |
nainam cakShur jahAti |
sarvANy enaM bhUtAny abhikSharanti |
devo bhUtvA devAn apyeti |
ya evaM vidvAn etad upAste |
hastyR^iShabhaM sahasraM dadAmIti hovAca janako vaidehaH |
sa hovAca yAj~navalkyaH -- pitA me 'manyata nAnanushiShya hareteti || BrhUp_4,1.4 ||>#

__________



BrhUpBh_4,1.4 yadeva te kashcidbarkuriti nAmato vR^iShNasyApatyaM vArShNashcakShurvai brahmetyAdityo devatA cakShuShyupaniShatsatyam /
yasmAcchrotreNa shrutamanR^itamapi syAnna tu cakShuShA dR^iShTam /
tasmAdvai samrATpashyantamAhuradrAkShIstvaM hastinamiti sa cedadrAkShamityAhatatsatyameva bhavati /
yastvanyau brUyadahamashrauShamiti /
tadvyabhicarati /
yattu cakShuShA dR^iShTaM tadavyabhicAritvAtsatyameva bhavati //4,1.4//



_______________________________________________________________________

START BrhUp 4,1.5

#<yad eva te kashcid abravIt tac chR^iNavAmeti |
abravIn me gardabhIvipIto bhAradvAjaH |
shrotraM vai brahmeti |
yathA mAtR^imAn pitR^imAn AcAryavAn brUyAt tathA tad bhAradvAjo 'bravIc chrotraM vai brahmeti |
ashR^iNvato hi kiM syAd iti |
abravIt tu te tasyAyatanaM pratiShThAm |
na me 'bravId iti |
ekapAd vA etat samrAD iti |
sa vai no brUhi yAj~navalkya |
shrotram evAyatanam AkAshaH pratiShThAnantam ity enad upAsIta |
kAnantatA yAj~navalkya |
disha eva samrAD iti hovAca |
tasmAd vai samrAD api yAM kAJNca dishaM gacchati naivAsyA antaM gacchati |
anantA hi dishaH |
disho vai samrAT shrotram |
shrotraM vai samrAT paramaM brahma |
nainaM shrotraM jahAti |
sarvANy enaM bhUtAny abhikSharanti |
devo bhUtvA devAn apyeti |
ya evaM vidvAn etad upAste |
hastyR^iShabhaM sahasraM dadAmIti hovAca janako vaidehaH |
sa hovAca yAj~navalkyaH -- pitA me 'manyata nAnanushiShya hareteti || BrhUp_4,1.5 ||>#

__________



BrhUpBh_4,1.5 yadeva te gardabhIvipIta iti nAmato bhAradvAjo gotrataH shrotraM vai brahmeti /
shrotre digdevatAnanta ityenadupAsIta /
kAnantatA shrotrasya /
disha eva shrotrasyA'nantyaM yasmAttasmAdvai samrATprAcImudIcAM vA yAM kAJNcidapi dishaM gacchati naivAsyA antaN^gacchati kaJNcidapu /
ato 'nantA hi dishaH /
disho vai samrATshrotram /
tasmAddigAnantyameva shrotrasyA /
Sha'nantyam //4,1.5//



_______________________________________________________________________

START BrhUp 4,1.6

#<yad eva te kashcid abravIt tac chR^iNavAmeti |
abravIn me satyakAmo jAbAlaH -- mano vai brahmeti |
yathA mAtR^imAn pitR^imAn AcAryavAn brUyAt tathA taj jAbAlo 'bravIn mano vai brahmeti |
amanaso hi kiM syAd iti |
abravIt tu te tasyAyatanaM pratiShThAm |
na me 'bravId iti |
ekapAd vA etat samrAD iti |
sa vai no brUhi yAj~nAvalkya |
mana evAyatanam AkAshaH pratiShThAnanda ity enad upAsIta |
kAnandatA yAj~navalkya |
mana eva samrAD iti hovAca manasA vai samrAT striyam abhi hAryati tasyAM pratirUpaH putro jAyate |
sa AnandaH |
mano vai samrAT paramaM brahma |
nainaM mano jahAti |
sarvANy enaM bhUtAny abhikSharanti |
devo bhUtvA devAn apyeti |
ya evaM vidvAn etad upAste |
hastyR^iShabhaM sahasraM dadAmIti hovAca janako vaidehaH |
sa hovAca yAj~navalkyaH -- pitA me 'manyata nAnanushiShya hareteti || BrhUp_4,1.6 ||>#

__________



BrhUpBh_4,1.6 satyakAma iti nAmato jabAlAyA apatyaM jAbAlaH /
candramA manasi devatA /
Ananda ityupaniShati /
yasmAnmana evA'nandastasmAnmanasA vai samrATastriyamabhikAmayamAno 'bhihAryate prArthayata ityarthaH /
tasmAdyAM striyamabhikAmayamAno 'bhihAryate tasyAM pratirUpo 'nurUpaH putro jAyate sa AnandahetuH sa yena manasA nirvartyate tanmana AnandaH //4,1.6//



_______________________________________________________________________

START BrhUp 4,1.7

#<yad eva te kashcid abravIt tac chR^iNavAmeti |
abravIn me vidagdhaH shAkalyaH |
hR^idayaM vai brahmeti |
yathA mAtR^imAn pitR^imAn AcAryavAn brUyAt tathA tac chAkalyo 'bravId dhR^idayaM vai brahmeti |
ahR^idayasya hi kiM syAd iti |
abravIt tu te tasyAyatanaM pratiShThAm |
na me 'bravId iti |
ekapAd vA etat samrAD iti |
sa vai no brUhi yAj~navalkya |
hR^idayam evAyatanam AkAshaH pratiShThA |
sthitir ity enad upAsIta |
kA sthititA yAj~navalkya |
hR^idayam eva samrAD iti hovAca |
hR^idayaM vai samrAT sarveShAM bhUtAnAm Ayatanam |
hR^idayaM vai samrAT sarveShAM bhUtAnAM pratiShThA |
hR^idaye hy eva samrAT sarvANi bhUtAni pratiShThitAni bhavanti |
hR^idayaM vai samrAT paramaM brahma |
nainaM hR^idayaM jahAti |
sarvANy enaM bhUtAny abhikSharanti |
devo bhUtvA devAn apyeti |
ya evaM vidvAn etad upAste |
hastyR^iShabhaM sahasraM dadAmIti hovAca janako vaidehaH |
sa hovAca yAj~navalkyaH -- pitA me 'manyata nAnanushiShya hareteti || BrhUp_4,1.7 ||>#

__________



BrhUpBh_4,1.7 vidagdhaH shAkalyo hR^idayaM vai brahmeti /
hR^idayaM vai samrATsarveShAM bhUtAnAmAyatanam /
nAmarUpakarmAtmakAni hi bhUtAni hR^idayAshrayANItyavocAma shAkalyabAhmaNe hR^idayapratiShThAnu ceti /
tasmAdvadhR^itaye hyeva samrATsravANi bhUtAni pratiShThitAni bhavanti /
tasmAddhR^idayaM sthitirityupAsIta hR^idaye ca prajApatirdevatA //4,1.7//

iti bR^ihadAraNyakopaniShadbhAShye caturthAdhyAyasya prathamaM brAhmaNam //1//

atha caturthAdhyAyasya dvitIyaM brAhmaNam 



_______________________________________________________________________

START BrhUp 4,2.1

#<janako ha vaidehaH kUrcAd upAvasarpann uvAca -- namas te 'stu yAj~navalkya |
anu mA shAdhIti |
sa hovAca yathA vai samrAN mahAntam adhvAnam eShyan rathaM vA nAvaM vA samAdadItaivam evaitAbhir upaniShadbhiH samAhitAtmAsi |
evaM vR^indAraka ADhyaH sann adhItaveda uktopaniShatka ito vimucyamAnaH kva gamiShyasIti |
nAhaM tad bhagavan veda yatra gamiShyAmIti |
atha vai te 'haM tad vakShyAmi yatra gamiShyasIti |
bravItu bhagavAn iti || BrhUp_4,2.1 ||>#

__________



BrhUpBh_4,2.1 janako ha vaidehaH /
yasmAtsavisheShaNAni sarvANi brahmANi jAnAti yAj~navalkyastasmAdAcAryakatvaM hitvA janakaH kUrcAdAsanavisheShAdutthAyopa samIpamavasarpanyAdayornipatannityarthaH /
uvAcoktavAnnamaste tubhyamastu he yAj~navalkyAnu mA shAdhyanushAdhi mAmityarthaH /
itishabdo vAkyaparisamAptyarthaH /
sa hovAca yAj~navalkyo yathA vai loke he samrADmahAntaM dIrghamadhvAnameShyangamiShyanrathaM vA sothalena gamiShyannAvaM vA jalena gamiShyansamAdadIta /
evamevaitAni brahmANyetAbhirupaniShadbhiryuktAnyupAsInaH samAhitatmAsyatyantametAbhirupaniShadbhiH saMyuktAtmAsi na kevalamupaniShatsamAhita evaM vR^indArakaH pUjyashcA'Dhyashceshvaro na daridra ityarthaH /
adhItavedo 'dhIto vedo yena sa tvamadhItaveda uktAshcopaniShada AcAryaistubhyaM sa tvamuktopaniShatka evaM sarvavibhUtatisaMpanno 'pi sanbhayayamadhyashcha eva paramAtj~nAnena vinAkR^itArtha evatAvadityarthaH /
yAvatparaM brahma na vetsi /
ito 'smAddehAdimucyamAna etAbhirtorathasthAnIyAbhiH samAhitaH kva kasmingamiShyasi kiM vastu prApsyasIti /
nAhaM tadvastu bhagavanpUjAvanveda jAne yatra gamiShyAmIti /
atha yadyevaM na jAnIShe yatra gataH kR^itArthaH syA ahaM vai tubhyaM tadvakShyAmi yatra gamiShyasIti /
bravItu bhagavAniti, yadi prasanno mAM prati /
shR^iNu //4,2.1//



_______________________________________________________________________

START BrhUp 4,2.2

#<indho ha vai nAmaiSha yo 'yaM dakShiNe 'kShan puruShaH |
taM vA etam indhaM santam indra ity AcakShate parokSheNaiva |
parokShapriyA iva hi devAH pratyakShadviShaH || BrhUp_4,2.2 ||>#

__________



BrhUpBh_4,2.2 indho ha vai nAma /
indha ityevaMnAmA /
yashcakShurvai brahmeti purokta AdityAntaragta puruShaH sa eSha yo 'yaM dakShiNe 'kShannakShaNi visheSheNa vyavasthitaH /
sa ca satyanAmA /
taM vA etaM puruShaM dIptiguNatvAtpratyakShaM nAmAsyendha iti tamindhaM santamindra ityAcakShateparokSheNa /
yasmAtparokShapriyA iva hi devAH pratyakShadviShaH pratyakShanAmagrahaNaM dviShanti /
eSha tvaM vaishvAnaramAtmAnaM saMpanno 'si //4,2.2//



_______________________________________________________________________

START BrhUp 4,2.3

#<athaitad vAme 'kShaNi puruSharUpam eShAsya patnI virAT |
tayor eSha saMstAvo ya eSho 'ntar hR^idaya AkAshaH |
athainayor etad annaM ya eSho 'ntar hR^idaye lohitapiNDaH |
athainayor etat prAvaraNaM yad etad antar hR^idaye jAlakam iva |
athainayor eShA sR^itiH saMcaraNI yaiShA hR^idayAd UrdhvA nADy uccarati |
yathA keshaH sahasradhA bhinna evam asyaitA hitA nAma nADyo 'ntar hR^idaye pratiShThitA bhavanti |
etAbhir vA etad Asravad Asravati |
tasmAd eSha praviviktAhAratara iva bhavaty asmAc chArIrAd AtmanaH || BrhUp_4,2.3 ||>#

__________



BrhUpBh_4,2.3 athaitadvAme 'kShaNi puruSharUpameShAsya patnI yaM tvaM vaishvAnaramAtmAnaM saMpanno 'si tasyAsyendrasya bhokturbhogyaiShA patnI virADannaM bhogyatvAdeva tadetadannaM cAttA caikaM mithunaM svapne /
ko 'sau /
ya eSho 'ntarahR^idaya AkAsho 'ntarhR^idaye hR^idayasya mAMsapiNDasya madhye /
athainayoretadvakShyamANamannaM bhojyaM sthitihetuH /
kiM tat /
ya eShe 'ntarhR^idaye lohitapiNDo lohita eva piNDAkArApannA lohitapiNDaH /
annaM jagdhaM dvedhA pariNamate yatsthUlaM tadadho gacchati /
yadanyattatpunarAgninA pacyamAnaM dvedhA pariNamate /
yo madhyamo rasaH sa lohitAdakrameNa pAJNcabhautikaM piNDaM sharIramupacinoti /
yo 'NiShTho rasaH sa eSha lohitapiNDa indrasya liN^gAtmano hR^idaye mithunIbhUtasya /
yaM taijasamAcakShate sa tayorindrendrANyorhR^idaye mithunIbhUtayoH sUkShmAsu nADIShvanupraviShTaH sthitiheturbhavati /
tadetaducyate 'thainayoretadannamityAdi /
kiJNcAnyat /
athainayoretatpravAraNam /
bhuktavatoH svapatoshca prAvaraNaM bhavati loke tatsAmAnyaM hi kalpayati shrutiH /
ki tadiha prAvaraNam /
yadetadantarhR^idaye jAlakamivAnekanADIchidrabahulatvAjjAlakamiva /
athainayoreShA sR^itirmArgaH saMcanarato 'nayeti saMcaraNI svapnajjAgaritadeshAgamanamArgaH /
kA sA sR^itiH /
yaiShA hR^idayAdahR^idayadeshAdUrdhvAbhimukhI satyuccarati nADI /
tasyAH parimANamidamucyate /
yathA loke keshaH sahasradhA bhinno 'tyantasUkShmo bhavatyevaM sUkShmA asya dehasya saMbandhinyo hitA nAma hitA ityevaM khyAtA nADyAstAshcAntarhR^idaye mAsaMpiNDe pritiShThitA bhavanti hR^idayAdviprarUDhAstAH sarvatra kadambakesapavadetAbhirnADobhiratyantasUkShmAbhiretadannamAsravadgacchadAsravati gacchati /
tadetaddevatAsharIramanenAnnena dAmabhUtenopacIyamAnaM tiShThati /
tasmAdyasmAtsthUlenAnnenopacitaH piNDa idaM tu devatAsharIraM liN^gaM sUkShmeNAnnenopacitaM tiShThati /
piNDopacayakaramapyannaM praviviktameva mUtrapurIShAdisthUlamapekShya liN^gasthitikaraM tvannaM tato 'pisAkShmataram /
ataH praviviktAhAraH piNDaH /
tasmAtpraviviktAhArAdapi praviviktAhAratara eSha liN^gAtmevaiva bhavatyasmAccharIrAcchArIrameva shArIraM tasmAcchArIrAt /
Atmano vaishvAnarAttaijasaH sUkShmAnnopacito bhavati //4,2.3//



_______________________________________________________________________

START BrhUp 4,2.4

#<tasya prAcI dik prAJNcaH prANAH |
dakShiNA dig dakShiNe prANAH |
pratIcI dik pratyaJNcaH prANAH |
udIcI dig udaJNcaH prANAH |
UrdhvA dig UrdhvAH prANAH |
avAcI dig avAJNcaH prANAH |
sarvA dishaH sarve prANAH |
sa eSha neti nety AtmA |
agR^ihyo na hi gR^ihyate |
ashIryo na hi shIryate |
asaN^go na hi sajyate |
asito na vyathate |
na riShyati |
abhayaM vai janaka prApto 'sIti hovAca yAj~navalkyaH |
sa hovAca janako vaideho 'bhayaM tvA gacchatAd yAj~navalkya yo no bhagavann abhayaM vedayase |
namas te 'stu |
ime videhA ayam aham asmIti || BrhUp_4,2.4 ||>#

__________



BrhUpBh_4,2.4 sa eSha hR^idayabhUtastaijasaH sUkShmabhUtena prANena vidhriyamANaH prANa eva bhavati /
tasyAsya viduShaH krameNa vaishvAnarAttaijasaM prAptasya hR^idayAtmAnamApannasya hR^idayAtmanashca prANAtmAnamApannasya prAcI dikprAJNcaH prAggatAH prANAH.tathA dakShiNA digdakShiNe prANAH /
sarvA dishaH sarve prANAH /
evaM vidvAnkreNa sarvAtmakaM prANamAtmatvenopagato bhavati /
taM sarvAtmAnaM pratyagAtmanyupasaMhR^itya draShTurhi draShTubhAvaM neti netItyAtmAnaM turIyaM pratipadyate /
yameSha vidvAnanena krameNa pratipadyate sa eSha neti netyAtmetyAdi na riShyatItyantaM vyAkhyAtametat /
abhayaM vai janmamaraNAdinimittabhayashUnyaM he janaka prApto 'sIti haivaM kilovAcoktavAnyAj~navalkyaH /
tadetaduktamatha vai te 'haM tadvakShyAmi yatra gamiShyasIti /
sa hovAca janako vaideho 'bhayameva tvA tvAmapi gacchatAdgacchatu yastvaM no 'smAnhe yAj~navalkya bhagavAnpUjAvannabhayaM brahma vedayase j~nApayasi prApitavAnupAdhikR^itAj~nAnavyavadhAnApanayanenetyarthaH /
kimanyadahaM vidyAniShkriyArthaM prayacchAmi sAkShAdAtmAnameva dattavate /
ato namaste 'stvime videhAstava yatheShTaM bhujyantAmayaM cAhamasmi dAsabhAve sthito yatheShTaM mAM rAjyaM ca pracatipadyasvetyarthaH //4,2.4//

iti bR^ihadAraNyakopaniShadi caturthAdhyAyasya dvitIyaM brAhmaNam //2//



atha caturthAdhyAyasya tR^itIyaM brAhmaNam //



_______________________________________________________________________

START BrhUp 4,3.1

#<janakaM ha vaidehaM yAj~navalkyo jagAma |
sam enena vadiShya iti |
atha ha yaj janakash ca vaideho yAj~navalkyash cAgnihotre samUdAte |
tasmai ha yAj~navalkyo varaM dadau |
sa ha kAmaprashnam eva vavre |
taM hAsmai dadau |
taM ha samrAD eva pUrvaH papraccha || BrhUp_4,3.1 ||>#

__________



BrhUpBh_4,3.1 janakaM ha vaidehaM yAj~navalkyo jagAmetyasyAbhisaMbandhaH /
vij~nAnamaya AtmA sAkShAdaparokShAdbrahma sarvAntaraH para eva /
"nAnyo 'to 'sti draShTA nAnyadato 'sti draShTi"tyAdishrutibhyaH /
sa eSha iha praviShTo vadanAdiliN^go 'sti vyatirikta iti madhukANDe 'jAtashatrusaMvAde prANAdikartR^itvabhoktR^itvapratyAkhyAnenAdhigato 'pi satpunaH prANanAdiliN^gamupanyasyauShastaprashne prANanAdiliN^go yaH sAmAnyenAdhigataH prANena prANitItyAdinA dR^iShTerdraShTetyAdinAluptashaktisvabhAvo 'dhigataH /
tasya ca paropAdhinimittaH saMsAro yathA rajjUSharashuktikAgaganAdiShu sarpedakarajamalinatvAdi parAdhyAropaNanimittameva na svatastathA nirupAdhiko nirupAkhyo neti netIti vyapadeshyaH sAkShAdaparokShAtsarvAntara AtmA brahmAkSharamantaryAmI prashastaupaniShadaH puruSho vij~nAnamAnandaM brahmetyadhigatam /
tadeva punarindhasaj~naH praviviktAhArastato 'ntarhR^idaye liN^gAtmA praviviktAhAratarastataH pareNa jagadAtmA prANopAdhistato 'pi pravilApya jagadAtmAnamupAdhibhUtaM rajjvAdAviva sarpAdikaM vidyayA sa eSha neti netIti sAkShAtsarvAntaraM brahmAdhigatam /
evamabhayaM pariprApito janako yAj~navalkyenA'gamataH saMkShepataH /
atra ca jAgratsvapna suShuptaturIyANyupanyanyaprasaN^genendhaH praviviktAhArataraH sarve prANAH sarve prANAH sa eSha neti netIti /
idAnIM jAgratsvapnAdvAreNAva mahatA tarkeNa vistarato 'dhigamaH kartavyaH /
abhayaM prApayitavyaM /
sadbhAvAshcA'tmano vipratipattyAshaN^kAnirAkaraNadvAreNa /
vyatiriktatvaM shuddhatvaM svayaJNjyotiShTvamaluptashaktisvarUpatvaM niratishayAnandasvAbhAvyamadvaitatvaM cAdhigantavyamitIdamArabhyate /
AkhyAyayikA tu vidyAsaMpradAnagrahaNavidhiprakAshanArthA /
vidyAstutaye ca visheShataH /
varadAnAdisUcanAt /
janakaM ha vaidehaM yAj~navalkyo jagAma /
sa ca gacchannevaM mene cintitavAnna vadiShye kiJNcidapu rAj~ne /
gamanaprayojanaM tu yogakShemArtham /
na vadiShya ityevaMsaMkalpo 'pi yAj~navalkyo yadyajjanakaH pR^iShTavAMstattatpratipede tatra ko hetuH saMkalpitasyAnyathAkaraNa ityatrA'khyAyikAmAcaShTe /
pUrvatra kila janakayAj~navalkyoH saMvAda AsIdagnihotre nimitte /
tatra janakasyAgnihotraviShayaM vij~nAnamupalabhya parituShTo yAj~navalkyastasmai janakAya ha kila varandadau /
sa ca janako ha kAmaprashnameva varaM vavre vR^itavAMstaM ca varaM hAsmai dadau yAj~navalkyaH /
tena varapradAnasAmarthyenAvyAcikhyAsumapidAviti /
yAj~navalkyaM tUShNaiM sthitamapi samrADeva janakaH pUrvaM papraccha /
tatraivAnuktirbrahmavidyAyAH karmaNA viruddhatvAt /
vidyAyAshca svAtantryAt /
svatantrA hi brahmavidyA sahakArisAdhanAntaranirapekShA puruShArthasAdhaneti ca //4,3.1//



_______________________________________________________________________

START BrhUp 4,3.2
#<
yAj~navalkya kiMjyotir ayaM puruSha iti |
AdityajyotiH samrAD iti hovAca |
AdityenaivAyaM jyotiShAste palyayate karma kurute vipalyetIti |
evam evaitad yAj~navalkya || BrhUp_4,3.2 ||>#

__________



BrhUpBh_4,3.2 he yAj~navalkyetyevaM saMbodhyAbhimukhIkaraNAya kiJNjyotirayaM puruSha iti kimasya puruShasya jyotiryena jyotiShA vyavaharati so 'yaM kiJNjyotirayaM prAkR^itaH kAryakaraNasaMghAtarUpaH shiraHpANyAdimAnpuruShaH pR^icchyate /
kimayaM svAvayavAsaMghAtabAhyena jyotirantareNa vyavaharatyAhosvitsvAvayavasaMghAtamadhyapAtinA jyotiShA jyotiShkAryamayaM puruSho nirvartayatItyetadabhipretya pR^icchati /
kiJNcAto yadi vyatiriktena yadi vAvyatiriktena-jyotiShA jyotiShkAryaM nirvartayati /
shR^iNu tatra kAraNam yadi vyatiriktenaivajyotiShA jyotiShkAryanirvartakatvamasya svabhAvo nirdhArito bhavati tato 'dR^iShTajyotiShkAryaviShaye 'pyanumAsyAmahe vyatiriktajyotirnimittamevedaM kAryamiti /
athAvyatiriktenaiva svAtmanA jyotiShA vyavaharati tato 'pratyakShe 'pi jyotiShi jyotiShkAryadarshane 'byatiriktameva jyotiranumeyam /
athAniyama eva vyatiriktamavyatiriktaM vA jyotiH puruShasya vyavahArahetustato 'nadhyavasAya eva jyotirviShaya ityevaM manvAnaH pR^icchati janako yAj~navalkyaM kiJNjyotirayaM puruSha iti /
nanvevamanumAnakaushale janakasya kiM prashnena svayameva kasmAnna pratipadyata iti /
satyametat /
tathApi liN^galiN^gisaMbandhavisheShANAmatyantasaukShmyAdduravabodhyatAM  manyate bahUnAmapu paNDitAnAM kimutaikasya /
ata eva hi dharmasUkShmanirNaye pariShadvyApAra iShyate /
puruShavisheShashcApekShyate /
dashAvarA pariShattrayo vaiko veti /
tasmAdyadyapyanumAnakaushalaM rAj~nastathApi tu yukto yAj~navalkyaH praShTum /
vij~nAnakaushalatAratamyopapatteH puruShANAm /
athavA shrutiH svayamevA'khyAyikAvyAjenAnumAnamArgamupanyasyAsmAnbodhayati puruShamatimanusartI /
yAj~navalkyo 'pi janakAbhiprAyabhij~natayA vyatiriktamAtmajyotirbodhayiShyaJNjanakaM vyatiriktapratipAdakameva liN^gaM pratipede yathA prasiddhamAdityajyotiH samrADiti hovAca /
katham /
Adityenaiva svAvayavasaghAtavyatiriktena cakShuSho 'nugrAhakeNa jyotiShAyaM prAkR^itaH puruSha Asta upavishati palyayate prayeti kShetramaraNyaM vA tatra gatvA karma bAhyanekajyotiHpradarshanaM ca liN^gasyAvyabhicAritvadarshanArtham /
evamevaitadyAj~navalkya //4,3.2//



_______________________________________________________________________

START BrhUp 4,3.3

#<astamita Aditye yAj~navalkya kiMjyotir evAyaM puruSha iti |
candramA evAsya jyotir bhavatIti |
candramasaivAyaM jyotiShAste palyayate karma kurute vipalyetIti |
evam evaitad yAj~navalkya || BrhUp_4,3.3 ||>#

__________



BrhUpBh_4,3.3 tathAstamita Aditye yAj~navalkya kiJNjyotirevAyaM puruSha iti candramA evAsya jyotiH //4,3.3//



_______________________________________________________________________

START BrhUp 4,3.4

#<astamita Aditye yAj~navalkya candramasy astamite kiMjyotir evAyaM puruSha iti |
agnir evAsya jyotir bhavatIti |
agninaiva jyotiShAste palyayate karma kurute vipalyetIti |
evam evaitad yAj~navalkya || BrhUp_4,3.4 ||>#

__________



BrhUpBh_4,3.4 astamiti Aditye candramasyastamite 'gnirjyotiH //4,3.4//



_______________________________________________________________________

START BrhUp 4,3.5

#<astamita Aditye yAj~navalkya candramasy astamite shAnte 'gnau kiMjyotir evAyaM puruSha iti |
vAg evAsya jyotir bhavatIti |
vAcaivAyaM jyotiShAste palyayate karma kurute vipalyeti |
tasmAd vai samrAD api yatra svaH pANir na vinirj~nAyate 'tha yatra vAg uccaraty upaiva tatra nyetIti |
evam evaitad yAj~navalkya || BrhUp_4,3.5 ||>#

__________



BrhUpBh_4,3.5 shAnte 'gnau vAgjyotiH vAgiti shabdaH parigR^ihyate /
shabdena viShayeNa shrotramindriyaM dIpyate /
shrotrendriye saMpradIpte manasi viveka upajAyate /
tena manasA bAhyAM ceShTAM pratipadyate /
"manasA hyova pashyati manasA shR^iNotI"ti brAhmaNam /
kathaM purvAgjyotiriti vAcojyotiShTvamaprasiddhamityata Aha-tasmAdvai samrADyasmAdvAcA jyotiShAnugR^ihIto 'yaTaM puruSho vyavaharati tasmAtprasiddhametadvAco jyotiShTvam /
kathamapi yatra yasminkAle prAvR^iShi prAyeNa medhAndhakAre sarvajyotiHpratyastamaye svo 'pi prANirhasto na vispaShTaM nirj~nAyate /
atha tasminkAle sarvaceShTAnirodhe prApte bAhyajyotiSho 'bhAvAdyatra vAguccarati shvA vA bhaShati gardabho vA rautyupaiva tatra nyeti tena shabdena jyotiShA shrotramanasornairantayaM bhavati tena jyotiShkAryatvaM vAkpratipadyeta tena vAcA jyotiShopanyetyevopagacchatyeva tatra sannihito bhavatItyarthaH /
tatra ca karma kurute vipalyeti /
tatra vAgyotiSho grahaNaM gandhAdInAnupalakShaNArtham /
gandhAdibhirapi hi ghrANAdiShvanugR^ihIteShu pravR^ittinivR^ityAdayo bhavanti /
tena tairapyanugraho bhavati kAryakaraNasaMghAtasya /
evamevaitadyAj~navalkya //4,3.5//



_______________________________________________________________________

START BrhUp 4,3.6

#<astamita Aditye yAj~navalkya candramasy astamite shAnte 'gnau shAntAyAM vAci kiMjyotir evAyaM puruSha iti |
AtmaivAsya jyotir bhavatIti |
AtmanaivAyaM jyotiShAste palyayate karma kurute vipalyetIti || BrhUp_4,3.6 ||>#

__________



BrhUpBh_4,3.6 shAntAyA punarvAci gandhAdiShvapi ca shAnteShu /
bAhyeShvanugrAhakeShu sarvapravR^ittinirodhaH prApto 'sya puruShasya /
etaduktaM bhavati /
jAgradviShaye bahirmukhAnu karaNAni cakShurAdInyAdityAdijyotirbhiranugR^ihyAmANAni yadA tadA sphuTataraH saMvyavahAro 'sya puruShasyadR^iShTA /
tasmAtte vayaM manyAmahe sarvabAhyajyotiHpratyastamaye 'pi svapnasuShuptakAle jAgarite ca tAdR^igavasthAyAM svAvayavasaMghAtavyatiriktenaiva jyotiShA jyotiShkAryasiddhirasyeti /
dR^ishyate ca svapne jyotiShkAryasiddhirbandhusaMgamanaviyogadarshanaM deshAntragamanAdi ca /
suShuptaccotthAnaM sukhamahamasvApsaM na kiJNcidavediShamiti /
tasmAdasti vyatiriktaM kimapi jyotiH /
kiM punastacchAntAyAM vAci jyotirbhavatIti /
ucyate - AtmaivAsya jyotirbhavatIti /
Atmeti kAryakaraNasvAvayavasaMghAtavyatiriktaM kAryakaraNAvabhAsakamAdityAdibAhyajyotirvatsvayamanyenAnavabhAsyamAnamabhidhIyate jyotirantaHsthaM ca tatpArisheShyAt /
kAryakaraNavyatiriktaM taditi tAvatsiddham /
yacca kAryakaraNavyatiriktaM kAryakaraNasaMghAtAnugrAhakaM ca jyotistadbAhyaishcakShurAdikaraNairupalabhyamAnaM dR^iShTaM na tu tathA taccakShurAdibhirupalabhyata AdityAdijyotiHShUparateShu /
kAryaM tu jyotiSho dR^ishyote yasmAttasmAdAtmanaivAyaM jyotiShA'ste palyayate karma kurute vipalyetIti /
tasmAnnUnamantaraHsthaM jyotirityavagamyate /
kiJNcA'dityAdijyotirvilakShaNaM tadabhautikaM ca sa eva heturyaccakShurAdyagrAhyamAdityAdivat /
na /
samAnajAtIyenaivA /
AdityAdijyotiShA kAryakaraNasaMghAtasya bhautikasya bhautikenaivopakAraH kriyamANo dR^ishyate /
yathAduShTaM cedamanumeyam /
yadi nAma kAryakaraNAdarthAntaraM tadupakArakamAdityAdivajjyotisthApi kAryakaraNasaMghAtasamAnajAtIyamevAnumeyaM kAryakaraNasaghAtopakArakatvAdAdityAdijyotirvat /
yatpunarantaHsthatvAdapratyakShatvAcca vailakShaNyamucyate taccakShurAdijyotirbhiranaikAntikam /
yato 'pratyakShANyantaHsthAni ca cakShurAdijyotIMShi bhautikAnyeva /
tasmAttava manorathamAtraM vilakShaNamAtmajyotiH siddhamiti /
kAryakaraNasaMghAtabhAvabhAvitvAcca saMghAtadharmatvamanumIyate jyotiShaH sAmAnyato dR^iShTasya cAnumAnasya vyabhicAritvAdaprAmANyam /
sAmAnyato dR^iShTabalena hi bhavAnAdityAdivadvyatiriktaM jyotiH sAdhayati kAryakaraNebhyaH /
na ca pratyakShamanumAnena bAdhituM shakyate /
ayameva tu kAryakaraNasaMghAtaH pratyakShaM pashyati shR^iNoti manute vijAnAti ca /
yadi nAma jyotirantaramasyopakArakaM syAdAdityAdivanna tadA'tmA syajyotirantaramAdityAdivadeva /
ya eva tu pratyakShaM darshanakriyAM karoti sa evA'tmA syAtkAryakaraNasaMghAto nAnyaH /
pratyakShavirodhe 'numAnasyAprAmANyAt /
nanvayameva ceddarshanAdikrAyakartA'tmA saMghAtaH kathamavikalasyaivAsya darshanAdikriyAkartR^itvaM kadAcidbhavati kadAcinneti /
naiSha doSho dR^iShTatvAt /
nahi dR^iShTe 'nupapannaM nAma /
nahi khadyote prakAshAprakAshatvena dR^ishyamAne kAraNAntaramanumeyam /
anumeyatve ca kenacitsAmAnyAtsarvaM sarvatrAnumeyaM syAt /
taccAniShTam /
na ca padArthasvabhAvo nAsti na hyagneruShNasvAbhAvyamanyanimittamudakasya vA shaityam /
prANidharmAdharmAdyapekShamiti cet /
dharmAdharmAdernimittAntarApekShasvabhAvaprasaN^gaH /
astviti cenna tadanavasthAprasaN^gaH /
sa cAniShTaH /
na /
svapnasmR^ityordR^iShTasyaiva darshanAt /
yaduktaM svabhAvavAdinA dehasyaiva darshanAdikriyA na vyatiriktasyeti /
tanna /
yadi hi dehasyaiva darshanAdikriyA svapne dR^iShTasyaiva darshanaM na syAt /
andhaH svapnaM pashyandR^iShTapUrvameva pashyati na shAkadvIpAdigatamadR^iShTarUpam /
tatashcetatsiddhaM bhavati yaH svapne pashyati dR^iShTapUrvaM vastu sa eva pUrvaM vidyamAne cakShuShyadrAkShInna deha iti /
dehashceddraShTAsa yenAdrAkShIttasminnuddhR^ite cakShuShi svapne tadeva dR^iShTapUrvaM na pashyet /
asti ca loke prasiddhiH pUrvaM dR^iShTaM mayA himavataH shR^iN^gamadyAhaM svapne 'drAkShamityuddhR^itacakShuShAmandhAnAmapu /
tasmAdanuddhR^ite 'pi cakShuShiH yaH svapnadR^iksa eva draShTA na deha ityavagamyate /
tathA smR^itau dR^iShTR^ismartrorekatve  sati ya eva draShTAsa eva smartA yadA caivaM tadA nimIlitAkSho 'pi smandR^iShTapUrvaM yadrUpaM taddR^iShTavadeva pashyatIti /
tasmAdyannimIlitaM tanna draShTR^iyannimIlite cakShuShi smaradrUpaM pashyati tadevAnimIlite 'pi cakShuShi draShTrAsIdityavagamyate /
mR^ite ca dehe 'vikalasyaiva ca rUpAdidarshanAbhAvAt /
devasyaiva draShTrutve mR^ite 'pi darshanAdi kriyA syAt /
tasmAdyapAye dehe darshanaM na bhavati .dbhAve ca bhavati taddarshanAdikriyAkartR^i na deva ityavagamyate /
cakShurAdInyeva darshanAdikriyAkartÌNIti cet /
na /
yadahamadrAkShaM tatspR^ishAmIti bhinnakartR^ikatve pratisaMghAnAnupapatteH /
manastarhIti cet /
na /
manaso 'pi viShayatvAdrUpAdivaddR^iShTR^itvAdyanupapatti /
tasmAdantaHsthaM vyatiriktamAdityAdivaditi siddham /
yaduktaM kAryakaraNasaMghAtasamAnajAtIyameva jyotirantaramanumeyam /
AdityAdibhistatsamAnajAtIyairevopakriyamANatvAditi /
tadasat /
upakAryopakArakabhAvasyAniyamadarshanAt /
kathaM pArthivairindhanaiH pArthavatvasamAnajAtIyaistR^iNolapAdibhiragneH prajvalanopakAraH kriyamANo dR^ishyate /
na ca tAvatA tatsamAnajAtIyairevAgneH prajvanopakAraH sarvatrAnumeyaH syAt /
yenodakenApi prajvalanopakAro bhinnajAtIyona vaidyutasyAgnerjATharasya ca kriyamANo dR^ishyate /
tasmAdupakAryopakArakabhAve samAnajAtIyAsamAnajAtIyaniyamo nAsti /
kadAcitsamAnajAtIyA manuShyA manuShyairevopakriyante kadAcitsthAvarapashvAdibhishca bhinnajAtIyaiH /
tasmAdahetuH kAryakaraNasaMghAtamAnajAtIyairevA'dityAdijyotirbhirupakriyamANatvAdit i /
yatpunarAttha cakShurAdibhirAdityAdijyotirvadadR^ishyatvAdityayaM heturjyotirantarasyAntaHsthatvaM vailakShaNyaM ca na sAdhayati cakShurAdibhiranaikAntikatvAditi /
tadasat /
cakShurAdikaraNebhyo 'nyatve satIti hetorvisheShaNatvopapatteH /
kAryakaraNasaMghAtadharmatvaM jyotiSha iti yaduktaM tanna /
anumAnavirodhAt /
AdityAdijyotirvatkAryakaraNasaMghAtAdarthAntaraM jyotiriti hyanumAnamuktaM tena virudhyata iyaM pratij~nA kArayakaraNasaMghAtadharmatvaM jyotiSha iti /
tadbhAvabhAvitvaM tvasiddhaM mR^ite dehe jyotiSho 'darshanAt /
sAmAnyato dR^iShTasyAnumAnasyAprAmANye sati pAnabhojanAdisarvavyavahAralopaprasaN^gaH /
sa cAniShTaH /
pAnabhojanAdiShu hi kShutpipAsAdinivR^ittimupalabdhavasastatsAmAnyAtpAnabhojanAdyupAdAnaM dR^ishyamAnaM loke na prApnoti /
dR^ishyante hyupalabdhapAnabhojanAH  sAmAnyataH punaH pAnabhojanAntaraiH kShutpipAsAdinivR^ittimanuminvantastAdartheyana pravartamAnAH /
yaduktamayameva tu deho darshanAdikriyAkarteti tatprathamameva parihR^itaM svapnasmR^ityordehAdarthAntarabhUto draShTeti /
anenaiva jyotirantarasyAtmatvamapi pratyuktam /
yatpunaH khadyotAdeH kAdAcitkaM prakAshAprakAshatvaM sadasat /
pakShAdyavayavasaMkocavikAsanimitittatvAtprakAshAprakAshatvasya /
yatpunaruktaM dharmAdharmayoravashyaM phaladAtR^itvaM svabhAvo 'bhyupagantavya iti /
tadabhyubagame bhavataH siddhAntahAnAt /
etenAnavasthAdoShaH pratyuktaH /
tasmAdasti vyatiriktaM cAntaHsthaM jyotirAtmeti //4,3.6//



_______________________________________________________________________

START BrhUp 4,3.7

#<katama Atmeti -- yo 'yaM vij~nAnamayaH prANeShu hR^idy antarjyotiH puruShaH |
sa samAnaH sann ubhau lokAv anusaMcarati dhyAyatIva lelAyatIva |
sa hi svapno bhUtvemaM lokam atikrAmati add. mR^ityo rUpANi || BrhUp_4,3.7 ||>#

__________



BrhUpBh_4,3.7 yadyapi vyatiriktatvAdi siddhaM tathApi samAnajAtIyAnugrAhakatvadarshananimittabhrAntyA karaNAnAmevAnyatamo vyatirikto vetyavivekataH pR^icchati-katama iti /
nyAyasUkShmatAyA durvij~neyatvAdupapadyate bhrAntiH /
athavA sharIravyatirikte siddhe 'pi karaNAnu sarvANi vij~nAnavantIva vivekata Atmano 'nupalabdhatvAt /
ato 'haM pR^icchAmi katama Atmeti /
katamo 'sau dehendriyaprANamanaHsu yastvayokta AtmA /
yena jyotiShA'sta ityuktam /
athavA yo 'yamAtmA tvayAbhipreto vij~nAnamayaH /
sarva ime prANA vij~nAnamayA ivaiShu prANeShu katamaH /
yathA samuditeShu brAhmaNeShu sarva ime tejasvinaH katama eShu ShaDaN^gaviditi /
pUrvasminvyAkhyAne katama AtmetyetAvadeva prashnavAkyaM vij~nAnamayo hR^idyantarjyotiH puruShaHkatama ityedatantam /
yo 'yaM vij~nAnamaya ityetasyashabdasya sarvameva prashnavAkyaM vij~nAnamayo hR^idyantarjyotiH puruShaH katama ityedatantam /
yo 'yaM vij~nAnamaya ityetasya shabdasya nirdhAritArthavisheShaviShayatvaM katama AtmetItishabdasya prashnavAkyaparisamAptyarthatvaM vyavahitasaMbandhamantareNa yuktamiti kR^itvA katama Atmetyevamantameva prashnavAkyaM yo 'yamityAdi paraM sarvameva  prativacanamiti nishcIyate /
yo 'yamityAtmanaH pratyakShatvAnnirdeshaH /
vij~nAnamayo vij~nAnaprAyo buddhivij~nAnopAdhisaMprakAvivekAdvij~nAnamaya ityucyate /
buddhivij~nAna saMpR^ikta eva hi yasmAdupalabhyate rAhuriva candrAdityasaMpR^iktaH /
buddhirhi sarvArthakaraNaM tamasIva pradIpaH purovasthitaH /
"manasA hyeva pashyati manasA shR^iNotI"ti hyuktam /
buddhivij~nAnAlokavishiShTameva hi sarvaM viShayajAtamupalabhyate purovasthitapradIpAlokavishiShTamiva tamasi /
dvAramAtrANi tvanyAni karaNAnu buddheH /
tasmAttenaiva visheShyate vij~nAnamaya iti /
yeShAM paramAtmavij~naptivikAra iti vyAkhyAnaM teShAM vij~nAnamayo manomaya ityAdau vij~nAnamayashabdasyAnyArthadarshanAdashrautArthatAvasIyate /
saMdigdhashca padAratho 'nyatra nishcitaprayogadarshanAnnirdhArayituM shakyo vAshyasheShAt /
nishcatanyAyabalAdvA /
sadhIriti cottaratra pAThAt /
hR^idyantariti vacanAdyuktaM vij~nAnaprAyatvameva /
prANeShviti vyatirekapradarshArthA saptamI yathA vR^ikSheShu pAShANa iti sAmIpyalakShaNA /
prANeShu hi vyAtirekAvyatirekatA saMdihyata AtmanaH /
prANeShu prANebhyo vyatirikta ityarthaH /
yo hi yeShu bhavati sa tadvyatirikto bhavatyeva /
yathA pAShANeShu vR^ikShaH /
hR^idi tatrAtatsyAtprANeShu prANajAtIyaiva buddhiH syAdityata Aha-hR^idyantariti /
hR^idacchabdena puNDarIkAkAro mAMsapuNDastAtthyAdbuddhirhR^ittasyA hR^idi buddhau /
antariti buddhivR^ittivyatirekapradarshanArtham /
jyotiravabhAsAtmakatvAdAtmocyate /
tena hyavabhAsakenA'tmanA jyotiShA'ste palyayate karma kurute cenAvAniva hyayaM kAryakaraNapiNDo yathA'dityaprakAshastho ghaTo yathA marakatAdirmaNiH kShIrAdidravye prakShiptaH parIkShaNAyAtmacchAyameva tatkShIrAdirdvyaM karoti tAdR^igedAtmajyetipabuddherapi hR^idayAtsUkShmatvAddhR^idyantaHsthamapi hR^idayAdikaM kAryakaraNasaMghAtaM caikIkR^ityA'tmajyotishchAyaM karoti /
pAramparyeNa sUkShmasthIlatAratamyAtsarvAntaratamatvA /
buddhastAvatsvacchatvAdAnantaryAccA'tmacaitanyajyotiH praticchAyA bhavati /
tena hi vivekinAmapu tatrA'tmAbhimAnabuddhiH prathamA /
tato 'pyAnantaryAnmanasi caitanyAvabhAsatA buddhisaMparkAt /
tata indriyeShu /
manaH saMyogAt /
tato 'nantaraM sharIre /
indriyasaMparkAt /
pAramparyeNa kR^itsnaM kAryakaraNasaMghAtamAtmA caitanyasvarUpajyotiShAvabhAsayati /
tena hi sarvasya lokasya kAryakaraNasaMghAte tadvR^ittiShu cAniyatA'tmAbhimAnabuddhiryathAvivekaM jAyate /
tathA ca bhagavatoktaM gItAsu-"yathA prakAshayatyekaH kR^itsnaM lokamimaM raviH /
kShetraM kShetrI tathA kR^itsnaM prakAshayati bhArati" //
"yadAdityagataM tejaH"ityAdi ca /
"nityo 'nityAnAM cenashcetanAnAM"iti ca kAThake"tameva bhAntamanubhAti sarvaM tasya bhAsA sarvamidaM vibhAti"iti ca /
"yena sUryastapati tejasoddhaH"iti ca mantarvarNaH /
tenAyaM hR^idyantarjyotiH /
puruSha AkAshavatsarvagatvAtpUrNa iti puruShaH niratishayaM cAsya svayaJNjyotiShTvaM sarvAvabhAsakatvAtsvayamanyAnavabhAsyatvAcca /
sa eSha puruShaH svayameva jyotiHsvabhAvo yaM tvaM pR^icchasi katama Atmeti /
bAhyAnAM jyotiShAM sarvakaraNAnugrAhakANAM pratyastamaye 'ntaHkaraNadvAreNa hR^idyantarjyotiH puruSha AtmAnugrAhakaH karaNAnAmityuktam /
yadApi bAhyakaraNAnugrAhakANAmAdityAdijyotiShAM bhAvastadApyAdityAdijyotiShAM parArthatvAtkAryakaraNasaMghAtasyAcaitanye svArthAnupapatteH svArthajyotiSha Atmano 'nugrahAbhAve 'yaM kAryakaraNasaMghAto na vyavahArAya kalpate /
AtmajyotiranugraheNaiva hi sarvadA sarvaH saMvyavahAraH /
"yadetaddhR^idayaM manashcaittasaMj~nAnam"ityAdishrutyantarAt /
sAbhimAno hi sarvaprANisaMvyavahApaH /
abhimAnahetuM ca marakatamaNidR^iShTAntenAvocAma /
yadyapyevametattatthApi jAgradviShaye sarvakaraNAgocaratvAdAtmajyotiSho buddhyAdibAhyAbhyantarakAryakaraNavvahArasannipAtavyAkulatvAnna shakyate tajjyotirAtmAkhyaM muJNjeShIkAvanniShkR^iShya darshayitumityataH svapne didarshayiShuH prakramate-sa samAnaH sannubhau lokAvanusaMcarati /
yaH puruShaH svayameva jyotirAtmA sa samAnaH sadR^ishaH san /
kena /
prakR^itatvAtsannihitatvAcca hR^idayena /
hR^idIti ca hR^icchabdavAcyA buddhaH prakR^itA sannihitA ca /
tasmAttayaivA sAmAnyam /
kiM punaH sAmAnyamashvamahiShavadvivekato 'nupalabdhiH avabhAsyA buddhirabhAsakaM tadAtmajyotirAlokavat /
avabhAsyAvabhAsakayorvivekato 'nupalabdhiH prasiddhA /
vishuddhatvAddhyAloko 'vabhAsyena sadR^isho bhavati /
yathA raktamavabhAsayanraktasadR^isho raktAkAro bhavati /
yathA haritaM nIlaM lohitaM cAvabhAsayannA4lokastatsamAno bhavati /
tathA buddhimavabhAsayanbuddhadvAreNa kR^itsamaM kShetramavabhAsayatItyuktaM marakatamaNinidarshanena /
tena sarveNa samAno buddhisAmAnyadvAreNa /
sarvamaya iti cAta eva vakShyati /
tenAsau kutashcitpravabhajya muJNjeShIkAvatsvena jyotIrUpeNa darshayituM na shakyata iti sarvavyApAraM tatrAdhyAropya nAmarUpagataM jyotirdharmaM ca nAmarUpayornAmarUpe cA'tmajyotiShi sarvo loko momugyate 'yamAtmA nAyamAmtaivandharmA naivadharmA kartAkartA shuddho 'shuddho baddho muktaH sthito gata Agato 'sti nAstItyAdivikalpaiH /
ataH samAnaH mannubhau lokau pratipannapratipattavyAvihalokaparalokAvupAttadehendriyAdi- saN^ghAtatyAgAnyopAdAnAstAnaprabandhashatasannipAtairanukrameNa saJNcarati /
dhIsAdR^ishyamevobhayalokasaMcaraNaheturna svata iti /
tatra nAmarUpopAdhisAdR^ishyaM bhrAntinimittaM yattadeva heturna svata ityetaducyate /
yasmAtsa samAnaH sannubhau lokAvanukrameNa saJNcarati tadetatpratyakShamityetaddarshayati-yato dhyAyatIva dhyAnavyApAraM karotIva cintayatIva dhyAnavyApavatIM buddhiM sa tatsthena citsvabhAvajyotarUpeNAvabhAsayaMstatsadR^ishastatsamAnaH sandhyAtIvAlokavadeva /
ato bhavati cintayatIti bhrAntirlokasya /
na tu paramArthato dhyAyati /
tathA lelAyatIvAtyarthaM calatIva /
teShveva karameShu buddhyAdiShu vAyuShu ca calatsu tadavabhAsakatvAttatsadR^ishaM taditi lelAyatIva /
na tu paramArthatashcalanadharmakaM tadAtmajyotiH /
kathaM punaretadavagamyate tatsamAnatvabhrAntirevobhayalokasaMcaraNAdirhetutvaM svata ityasyArthasya pradarshanAya hetarupadishyate- sa AtmA hi yasmAtsvapno bhUtvA /
sa yayA dhiyA samAnaH sA dhIryadyadbhavati tattadasAvapu bhavatIva tasmAdyadAsau svapno bhavati svApavR^ittiM pratipadyate dhIstadA so 'pi svapnavR^ittiM pratipadyate /
dA dhIrjajAgariShati tadAsAvapyata Aha-svapno bhUtvA svapnavR^ittimavabhAsayandhiyaH svApavR^ityAkAro bhUtvema lokaM jAgaritavyavahAralakShaNaM kAryakaraNasaN^ghAtAtmakaM laukikashAstrIyavyavahArAspadamatikrAmatyatItya krAmati viviktena svenA'tmajyotiShA svapnAtmikA dhIvR^ittamavabhAyannavatiShThate yasmAttasmAtsvayaJNjyotaHsvabhAva evAsau vishuddhaH sa kartR^ikriyAkArakaphalashUnyaH /
paramArthato dhIsAdR^ishyameva tUbhayalokasaMcArAdisaMvyavahArabhrAntihetuH /
mR^ityorUpA Ni mR^ityuH karmAvidyAdirna tasyAnyadrUpaM svataH kAryakaraNAnyevAsya rUpANi /
atastAnu mR^ityo rUpANyatikrAmati kriyAphalAshrayANi /
nanu nAstyeva dhiyA samAnamanyaddhiyo 'vabhAsakamAtmajyotiH pratyakSheNa vAnumAnena palambhAt /
yathAnyA tatkAla eva dvitIyA dhIH /
yattvAvabhAsyAvabhAsakayoranyatve 'pi vivekAnupalambhAtsAdR^ishyamiti (tiH) ghaTAdyAlokayoH /
tatra bhavatvanyatvenA'lokasyopambhAdghaTAdeH saMshliShTayoH sAdR^ishyaM bhinnayoreva na ca tatheha ghaTAderiva dhiyoSha'vabhAsakaM jyotirintaraM pratyakSheNa vAnumAnena vopalabhAmahe /
dhIreva hi citsvarUpAvabhAsakatvenasvAkArA viShayAkArA ca /
tasmAnnAnumAnato nApi pratyakShato dhiyo 'vabhAsakaM jyotiH shakyate pratipAdayituM vyatiriktam /
yadapi dR^iShTAntarUpamabhihitamavabhAsyAvashAsakayorbhinnayoreva ghaTAdyAlokayoH saMyuktAyoH sAdR^ishyamiti /
tatrAbhyupagamamAtramasmAbhiruktaM na tatra ghaTAdyavabhAsyAvabhAsakau bhinnau /
paramArthastu ghaTAdirevAvabhAsAtmakaH sAlokaH /
anyo 'nyo hi ghaTAdirutpadyate /
vij~nAnamAtrameva sAlokaghaTAdiviShayAkAramavabhAsate /
yadevaM tadA na bAhyo dR^iShTAnto 'sti vij~nAnalakShaNamAtratvAtsarvasya /
eM tasyava vij~nAnas grAhyAgrAhakAkAratAmalaM pakarikalpya tasyaiva punarvishuddhaM parikalpayanti /
tadgrAhakavinirmuktaM vij~nAnaM svacchIbhUtaM kShaNikaM vyavatiShThata iti kecit /
tasyApu shAntiM kecidicchanti /
tadapi vij~nAnaM saMvR^itaM grAhyagrAhakAMshavinirumuktaM shUnyameva ghaTAdibAhyavastuvadityapare mAdhyamikA AcakShate /
sarvA etAH kalpanA buddhavij~nAnAvabhAsakasya vyatiriktasyA'tmajyotiSho 'pahnavAdasya shreyomArgasya pratipakShabhUtA vaidikasya /
tatra yeShAM bAhyor'tho 'sti tAnpratyucyate tAvat /
na svAtmAvabhAsakatvaM ghaTAdeH /
tamasyavasthito ghaTAdistAvanna kadAcidapu svAtmanAvabhAsyate /
pradIpAdyAlokasaMyogena tu niyamenaivAvabhAsyamAno dR^iShTaH sAloko ghaTa iti /
saMshliShTayorapu ghaTAlokayoranyatvameva punaH punaH saMshleShe vishleShe ca visheShadarshanAdrajjughaTayoriva /
anyatve ca vyatiriktAvabhAsakatvaM na svAtmanaiva svamAtmAnamavabhAsayati /
nanu pradIpaH svAtmAnamevAvabhAsayantadR^iShTa iti /
na hi ghaTAdivatpradIpadarshanAya pkAshAntaramupAdadate laukikAH /
tasmAtpradIpaH svAtmAnaM prakAshayati /
na /
avabhAsyatvAvisheShAt /
yadyapi pradIpo 'nyasyAvabhAsakaH svayamavabhAsAtkatvAttathApu vyatiriktacaitanyAvabhAsyatvaM na vyabhicarati ghaTAdivadeva /
yadA caivaM tadA vyatiriktAvabhAsyatvaM tAvadavashyaMbhAvi /
nanu yathA ghaTashcaitanyAvabhAsyatve 'pi sannAtmAnaM ghaTaM cAvabhAsayati /
na /
svataH parato vA visheShAbhAvAt /
yathA caitanyAvabhAsyatvaM ghaTasya tathA pradIpasyApi caitanyAvabhAsyatvamavishiShTam /
yattUcyate pradIpa AtmAnaM ghaTaM cAvabhAsayatIti tadasat /
kasmAt /
yadA'tmAnaM nAvabhAsayati tadA kIdR^ishaH syAt /
na hi tadA pradIpasya svato vA parato vA visheShaH kashcidupalabhyate /
sa hyavabhAsyo bhavati yasyAvabhAsakasaMnidhAvasaMnidhau ca visheSha AtmAnaM pradIpaH prakAshayatIti mR^iShaivAcyot /
caitanyagrAhyatvaM tu ghaTAdibhiravishiShTaM pradIpasya /
tasmAdvij~nanasyA'tmagrAhakatve na pradIpo dR^iShTAntaH /
caitanyagrAhyatvaM ca vij~nAnasya bAhyaviShayairavishiShTam /
caitanyagrAhyatve ca vij~nAnasya kiM grAhyavij~nAnagrAhyataiva kiMvA grAhakavij~nAnagrAhyateti tatrasaMdihyamAne vastuni yo 'nyatra dR^iShTo nyAyaH sa kalpayituM yukto na tu dR^iShTaviparItaH /
tathA ca sati yathA vyitiriktenaiva grAhakeNa bAhyAnAM pradIpAnAM grAhyatvaM dR^iShTaM tathA vij~nAnasyApi caitanyagrAhyatvAtpkAshakatve satyApi pradIpavadvyatiriktacaitanyagrAhyatvaM yuktaM kalpayituM na tvananyagrAhyatvam /
yashvAnyo vij~nAnasya grahItA sa AtmA jyotirantaraM vij~nAnAt /
tadAnavastheti cet /
naH grAhyatvamAtra hi tadgrAhakasya vastvantaratve liN^gamuktaM nyAyataH /
na tvekAntato grAhakatve tadgrAhakAntarAstitve vA kadAcidapi liN^gaM saMbhavati /
tasmAnna tadanavasthAprasaN^gaH /
vij~nAnasya vyaktiriktagrAhyatve karaNAntarApekShAyAmanavastheti cet /
na /
niyamAbhAvAt /
na hi sarvatrAyaM niyamo bhavati /
yatra vastvantareNa gR^ihyate vastvantaraM tatragrAhyagrAhakavyatiriktaM karaNAntaraM syAditi naikAntena niyantuM shakyate /
vaicitryadarshanAt /
katham /
ghaTastAvatsvAtmavyatiriktenA'tmanA gR^ihyate tatpa pradIpAdirAloko grAhyagrAhakavyatiriktaM karaNam /
na hi pradIpAdyAloko ghaTAMshashcakShuraMsho vA /
ghaTavaccakShurgrAhyatve 'pi pradIpasya cakShuH pradIpavyatirekeNa na bAhyamAlokasthAnIyaM kiJNcitkaraNAntaramapekShate /
tasmAnnaiva niyantuM shakyate yatra yatra vyatiriktagrAhakagrAhyatvaM tatra tatra karaNAntaraM syAdeveti /
tasmAdvij~nAnasya vyaktiriktagrAhakagrAhyatve na karaNadvArAnavasthA nApi grAhakatvadvArA kadAcidapyupapAdayituM shakyate /
tasmAtsiddhaM vij~nAnavyatiriktamAtmajyotirantaramiti /
nanu nAstyeva bAhyor'tho ghaTAdiH pradIpo vA vij~nAnavyatiriktaH /
yaddhi yadvyatirekeNa nopalamyate tattAvanmAtraM vastu dR^iShTam /
yathAsvapnavij~nAnagrAhyaM ghaTapaTAdivastu svapnavij~nAnavyatirekeNAnupalambhAtsvapnaghaTapradIpAdeH svapnavij~nAnamAtratAvagamyate, tathA jAgarite 'pi ghaTapradIpAderjAgarite 'pi ghaTapradIpAderjAgradvij~nAnamAtrameva tu sarvam /
tatra yaduktaM vij~nAnasya vyatiriktAvabhAsyatvAdvij~nAnavyatiriktamasti jyotirantaraM gaTAderiveti tanmithyA /
sarvasya vij~nAnamAtratve dR^iShTAntAbhAvAt /
na /
yAvattAvadabhyupagamAt /
na tu bAhyor'tho bhavataikAntenaiva nAbhyupagamyate /
nanu mayA nAbhyupagamyata eva /
na /
vij~nAnaM ghaTaH pradIpa iti ca shabdArthapR^ithaktvAdyAvattAvajadapi bAhyamarthAntaramavashyamabhyupagantavyam /
vij~nAnAdarthAntaraM vastu na cedabhyupagamyate vij~nAnaM ghaTaH paTa ityevamAdInAM bhabdAnAmekArthatve paryAyashabdatvaM prApnoti /
tathA sAdhanAnAM phalasya caikatve sAdhyasAdhanabhedopadshashAstrAnarthaprasaN^gaH /
tatkarturaj~nAnaprasaN^go vA /
kiJNcAnyat /
vij~nAnavyatirekeNa vAdiprativAdavAdadoShabhyupagamAt /
na hyAtmavij~nAnamAtrameva vAdiprativAdivAdastaddoSho vAbhyugamyate nirAkartavyatvAtprativAdyAdInAm /
na hyAtmIyaM vij~nAna nirAkartavyamabhyupagamyate svayaM vA'tmA kasyacit /
tathA ca sati sarvasaMvyavahAralopaprasaN^gaH /
na ca pravAdyAdayaH svAtmanaiva gR^ihyanta ityabhyupagamaH /
vyatiriktagrAhyA hi te 'bhyupagamyante /
tasmAttadvatsarvameva vyatiriktagrAhyaM vastu jAgradviShayatvAjjAgradvastupratipAdyAdivaditi salAbhau dR^iShTAntaH /
saMtatyantaravadvij~nAnAntaravacceti /
tasmAdvij~nAnavAdinApi na shakyaM vij~nAnavyatiriktaM jyotirantaraM nirAkartum /
svapne vij~nAnavyatirekAbhAvAdayuktamiti cet /
na /
abhAvAdapi bhAvasya vastvantaratvopapatteH /
bhavataiva viShayo ghaTAdiryadyabhAvo yadi vA bhAvaH syAdubhayathApi ghaTAdivij~nAnasya bhAvabhUtatvamabhyupagatameva /
na tu tannivartayituM shakyate tannivartakanyAyAbhAvAta /
etena sarvasya shUnyatApratyuktA /
pratyagAtmAgrAhyatA cA'tmano 'hamiti mImAMsakapakShaH pratyuktaH /
yattUktaM sAloko 'nyashcAnyashca ghaTo jAyata iti tadasat /
kShaNAntare 'pi sa evAyaM ghaTa iti pratyabhij~nAnAt /
sAdR^ishyAtpratyayabhij~nAnaM kR^ittotthitakeshanakhAdiShveveti cet /
na /
tatrApi kShaNikatvasyAsiddhatvAt /
jAtyekatvAcca /
kR^itteShu punarutthiteShu /
ca keshanakhAdiShu keshanakhatvAjAterekeshanakhatvapratyayastannimitto 'bhrAnta e /
na hi dR^ishyamAnalUnotthitakeshanakhAdiShu vyaktinimittaH sa eveti pratyayo bhavati /
kasyaciddIrkhakAlavyavahitadR^iShTeShu sa eveti pratyayaH /
tasmAnna samo dR^iShTAntaH /
pratyakSheNa hi pratyabhij~nAyamAne vastuni tadeveti na cAnyatvamanumAtuM yuktaM pratyakShavirodhe liN^gasyA'bhAsatvopapatteH /
sAdR^ishyapratyayAnupapatteshca /
j~nAnasya kShaNikatvAt /
ekasya hi vastudarshino vastvantaradarshane sAdR^ishyapratyayaH syAt /
na tu vastudarshyeko vastvantaradarshanAya kShaNAntaramavatiShThate /
vij~nAnasya kShaNikatvAtsakR^idvastudarshanenaiva kShayopapatteH /
tenedaM sadR^ishamiti hi sAdR^ishyapratyayo bhavati /
teneti  dR^iShTasmaraNam imiti vartamAnapratyayaH /
teneti dR^iShTaM smR^itvA yAvadidimiti vartamAnakShaNakAlamavatiShTheta tataH kShaNikavAdahAniH /
atha tenetyavopakShINaH smArtaH pratyaya idamiti cAnya eva vArtamAnikaH pratyayaH kShIyate tataH sAdR^ishyapratyatAnupapattistenedaM sadR^ishamiti /
anekadarshina ekasyAbhAvAt /
vyapadeshAnupapattishca draShTavyadarshanenaivopakShayAdvij~nAnasyedaM pashyAmyado 'drAkShamitivyapadeshAnupapaccardR^iShTavato vyapadeshakShaNAnavasthAnAt /
athAvatiShTeta kShaNikavAdahAniH /
athAdR^iShTavato vyapadeShaH sAdR^ishyapratyayashca tadAnUM jAtyandhasyeva rUpavisheShavyapadeshastatsAdR^ishyapratyayashca sarvamandhaparampareti prasajyeta sarvaj~nashAstrapraNayanAdi /
na caitadiShyate /
akR^itAbhyAgamakR^itavipraNAshadoShau tu prasiddhatarau kShaNavAde /
dR^iShTavyapadeshahetuH pUrvettarasahita eka eva hi shR^iN^galAvatpratyayo jAyata iti cet /
tenedaM sadR^ishamiti ca /
na /
varmAnAtItayorbhinnakAlatvAt /
tatra vartamAnapratyaya ekaH shR^iN^galAvayavasthAnIyo 'tItashcAparastau pratyayau bhinnakAlau tadubhayapratyayaviShayaspR^ikcecchR^iN^khalApratyayastataH kShaNadvayAvyApitvAdekasya vij~nAnasya punaH kShaNavAdahAniH /
mamatavatAdivisheShAnupapatteshca sarvasaMvyavahAraloprasaN^gaH /
sarvasya ca svasaMvedyavij~nAnamAtratve vij~nAnasya ca svacchAvabodhAbhAsamAtrasvAbhAvyAbhyupagamAttaddarshinashcAnyasyAbhAve 'nityaduHkha- shUnyAnAtmatvAdyanekakalpanAnupattiH /
na ca dADimAderiva viruddhAnekAMshavatvaM vij~nAnasya /
svacchAvabhAsasvAbhAvyAddvij~nAnasya /
anityaduHkhAdInAM vij~nAnAMshatve ca satyanubhIyamAnatvAdvyatiriktaviShayatvaprasaN^gaH /
athAnityaduHkhAdyAtmaikatvameva vij~nAnasya tadA tadviyogAdvishuddhikalpanAnupapattiH /
saMyogimalavigAddhi vishuddharbhavati /
yathA'darshaprabhR^itInAm /
na tusvAbhAvikena raktatvAdInAM dravyAntarayogena viyojanaM dR^ishyate tatrApi saMyogapUrvatvamanumIyate /
bIjabhAvanayA puShpaphalAdInAM guNAntarotpattidarshanAt /
ato vij~nAnasya vishuddhikalpanAnupapattiH /
ato vij~nAnasya vishuddhikalnAnupattiH /
viShayaviShayyAbhAsatvaM ca yanmalaM parikalpyate vij~nAnasya tadapyanyasaMsargAbhAvAdAnupapannam /
na hyavidyamAnena vidyamAnasya saMsargaH syAt /
asati cAnyasaMsargeyo dharmo yasya dR^iShTaH sa tatsvabhAtvAnna tena viyogamarhati /
yathAgnerauShNyaM saviturvA prabhA /
tasmAdanityasaMsargeNa malinatvaM tadvishuddhishca vij~nAnasyetIyaM kalpanAndhaparamparaiva pramANashUnyetyavagamyate /
yadapi tasya vij~nAnasya nirvANaM puruShArthaM kalpayanti tatrApi phalAshrayAnupapattiH /
kaNTakaviddhasya hi kaNTakavedhajanitaduHkhanivR^ittiH phalaM na tu kaNTakaviddhamaraNe tadduHkhanivR^ittaphalasyA'shraya upapadyate /
tadvatsarvanirvANe 'sati ca phalAshraye puruShArthakalpanA vyarthaiva /
yasya hi puruShashabdavAcyasya satvasyAtmano vij~nAnasya cArthaH parikalpyate tasya punaH puruShasya nirvANe kasyArthaH puruShArtha iti syAt /
yasya punarastyanekArthadashIM vij~nAnavyatirikta AtmA tasya dR^iShTasmaraNadukhasaMyogaviyogAdi sarvamevopapannamanyasaMyoganimittaM kAluShyaM tadviyoganimittA ca vishuddhiriti /
shUnyavAdipakShastu sarvapramANavipratiShiddha iti tannirAkaraNAya nA'daraH kriyate //4,3.7//



_______________________________________________________________________

START BrhUp 4,3.8

#<sa vA ayaM puruSho jAyamAnaH sharIram abhisampadyamAnaH pApmabhiH saMsR^ijyate |
sa utkrAman mriyamANaH pApmano vijahAti || BrhUp_4,3.8 ||>#

__________



BrhUpBh_4,3.8 yathaivehaikasmindehe svapno bhUtvA mR^ityo rUpANi kAryakaraNAnyatikramya svapne sva AtmajyetiShyAsta evaM sa vai prakR^itaH puruSho 'jAyamAnaH /
kathaM jAyamAna ityucyate-sharIraM dehendriyasaMghAtamabhisaMpadyamAnaH sharIra AtmabhAvamApadyamAna ityarthaH /
pApmabhiH pApmasamavAyibhirdharmAdharmAshrayaiH kAryakaraNairityarthaH, saMsR^ijyate saMyujyate /
sa evotkrAmaJNcharIrAntaramUrdhaMva krAmangacchanmriyamANa ityetasya vyAkhyAnamutkrAmanniti /
tAneva saMshliShyAnpApmarUpakAryakaraNopAdAnaparityAgAbhyAmanavaracaM saMcarati dhiyA samAnaH san, tathA so 'yaM puruSha ubhAvihalokaparokau janmamaraNAbhyAM kAryakaraNopAdAnaparityAgAvanavarataM pratipadyamAna A saMsAramokShAtsaMcarati /
tasmAtsiddhamasyA'tmayajyotiSho 'nyatvaM kAryakaraNarUpebhyaH pApmabhyaH saMyogaviyogAbhyAm /
na hi taddharmatve sati taireva saMyogo viyogo vA yuktaH //4,3.8//



_______________________________________________________________________

START BrhUp 4,3.9

#<tasya vA etasya puruShasya dve eva sthAne bhavataH |
idaM ca paralokasthAnaM ca |
sandhyaM tR^itIyaM svapnasthAnam |
tasminsandhye sthAne tiShThan ubhe sthAne pashyatIdaM ca paralokasthAnaM ca |
atha yathAkramo 'yaM paralokasthAne bhavati |
tam Akramam AkramyobhayAn pApmana AnandAMsh ca pashyati |
sa yatra prasvapity asya lokasya sarvAvato mAtrAm apAdAya svayaM vihatya svayaM nirmAya svena bhAsA svena jyotiShA prasvapiti |
atrAyaM puruShaH svayaMjyotir bhavati || BrhUp_4,3.9 ||>#

__________



BrhUpBh_4,3.9 nanu na syo 'syobhau lokau yau janmamaraNAbhyAmanukrameNa saMcarati svapnajAgarite iva /
svapnajAgarite tu pratyakShamavagamyete na tvihalokaparalokau kenacitpramaNena /
tasmAdete eva svapnajAgagarite ihalokaparalokAviti /
ucyate-tasyaitasya puruShasya vai dve e sthAne bhavato na tR^itacIyaM caturthaM vA /
ke te /
idaM ca .tpratipannaM vartamAnaM janma sharIrenjadriyaviShayavedanAvishiShTaM sthAnaM pratyakShato 'nubhUyamAnam /
paraloka eva sthAnaM paralokasthAnam /
tacca sharIrAdiviviyogottarakAlAnubhAvyam /
nanu svapno 'pi paralokasthA ca sati dve evetyavadhAraNamayuktam /
na /
kathaM tarhi /
saMdhyaM tat /
ihalokaparalokayoryaH saMdhistasminbhavaM saMdhyaM yattR^itIyaM tatsvapnasthAnam /
tena sthAnadvitvAvadhAraNam /
na hi grAmayoH saMdhastAveva grAmAvapekShya tR^itIyatvaparigaNanamarhati /
kathaM punastasya paralokasthAsyAstitvamavagamyate yadapekShya svapnasthAnaM saMdhyaM bhavet /
yatastasminsaMdhye svapnasthAne tiShTanbhavanvartamAna ete ubhe sthAne pashyati /
ke te ubhe /
idaJNca paralokasthAnaM ca /
tasmAtstaH svapnajAgaritavyatirekeNobhau lokau yo dhiyA samAnaH sannanusaMcarati janmamaraNasaMtAnaprabandhena /
kathaM punaH svapne sthitaH lokau pashyati /
kimAshrayaH kena vidhineti /
ucyete-atha kathaM pashyatIti shR^iNu /
yathAkrama akrAmatyanenetyAkrama Ashrayo 'vaShTambha ityarthaH /
yAdR^isha Akmayo 'sya so 'yaM yathAkramaH /
ayaM puruShaH paralokasthAne pratipattavye nimitte yathAkramo bhavati yAdR^ishenaparalokapratipattisAdhanena vidyAkarmapUrvapraj~nAnalakShaNena yukto bhavatItyarthaH /
tamAkramaM paralokasthAnAyonmukhIbhUtaM prAptAN^kurIbhAvamiva bIjaM tamAkramyAvaShTabhyA'shrityobhayAnpashyati bahuvacanaM dharmAdharmaphalonekatvAdubhayaprakArAnityarthaH /
kAMstAnpApmanaH pApaphalAni /
na tu punaH sAkShAdeva pApmanAM darshanaM saMbhavati tasmAtpApaphalAni duHkhAnItyarthaH /
AnandAMshca dharmaphalAni sukhAnItyetat /
tAnubhayAnpApmana AnandAMshca pashyati janmAntaradR^iShTavAsanAmayAt /
yAni ca pratipattavyajanmaviShayANi kShudradharmAdharmaphalAni dharmAdharmaprayukto devatAnugrahAdvApashyati /
tatkathamavagamyate paralokasthAnasaMbandhipApmAnAndadarshanaM svapna iti /
ucyate-yasmAdiha janmanyananubhAvyamapi pashyati bahu /
na ca svapno nAmApUrvaM darshanam /
pUrvadR^iShTasmR^itirhi svapnaH prAyeNa /
tena svapnjAgaritasthAnavyatirekeNa sta ubhau lokau /
yadAdityAdibAhyajyotiShAmabhAve 'yaM kAryakAraNasaMgAtaH puruSho yena vyatiriktenA'tmanA jyotiShA vyavaharatItyuktam tadeva nAsti /
yadA'dityAdijyotiShAmabhAvagamanaM yatredaM viviktaM svayaJNjyotirupalabhyota /
yena sarvadaivAyaN^kAryakaraNasaMghAtaH saMsR^iShTa evopalabhyeta /
tasmAdasatsamo 'sanneva vA svena viviktasvabhAvena jyotIrUpeNA'tmeti /
atha kvacidviviktaH svena jyotIrUpeNopalabhyeta bAhyAdhyAtmikabhUtabhautikasaMsargashUnyastato yathoktaM sarvaM bhaviShyatItyedarthamAha-sa yaH prakR^ita AtmA yatra yasminkAle prasvapiti prakarSheNa svApamanubhavati tadA kimupAdAnaH kena vidhinA svapiti saMdhyaM sthAnaM pratipadyata ityacyate /
asya dR^iShTasya lokasyajAgaritalakShaNasya sarvAvataH sarvamavatIti sarvAvAnayaM lokaH kAryakaraNasaMghAto viShayavedanAsaMyuktaH /
sarvAvatvamasya vyAkhyAtamannatrayaprakaraNe 'tho ayaM vA AtmetyAdinA /
sarvA vA bhUtabhautikamAtrA asya saMsargakANabhUtA vidyanta iti sarvavAnsarvAneva sarvAvAMstasya sarvAvato mAtrAmekadeshamavayavamapAdAyApacchidyA'dAya gR^ihItvA dR^iShTajanmavAsanAvAsitaH sannityarthaH /
svayamAtmanaiva vihatya dehaM pAtayitvA niHsaMbodhamApAdya /
jAgarite hyodityAdInAM cakShurAdiShvanugraho dehavyavavahArArthaH /
dehavyavahArashcA'tmano dharmAdharmaphalopabhogaprayuktastaddharmAdharmaphalopabhogoparamaNamasmindeha AtmakarmoparamakR^itamityAtmAsya vihantetyucyate /
svayaM nirmAya nirmANaM kR^itvA vAsanAmayaM svapnadehaM mAyAmayamiva /
nirmANamapi tatkarmApekShatvAtsvayaN^kartR^ikamucyate /
svenA'tmIyena bhAsA mAtropAdAnalakShaNena bhAsA dIptyA prakAshena sarvavAsanAtmakenAntaHkaraNavR^ikkiprakAshenetyarthaH /
sA hi tatra viShayabhUtA sarvavAsanAmayI prakAshate /
sA tatra svayaM bhA ucyate /
tena svena bhAsA viShayabhUtena svena ca jyotiShA tadviShayiNA viviktarUpeNAluptadR^iksvabhAvena tadbhAvarUpaM vAsanAtmakaM viShayIkurvanprasvapiti /
yadevaM vartanaM tatprasvapitItyucyate /
atraitasyAmavasthAyAmetasminkAle 'yaM puruSha AtmA svayameva vivaktajyotirbhavati /
bAhyAdhyAtmikabhUtabhautikasaMsargarahitaM jyotirbhavati /
nanvasya lokasyamAtropAdAnaM kR^itaM kathaM tasminsatyatrAyaM puraShaH svayaJNjyotirbhavatItyucyate /
naiSha doShaH /
viShayabhUtameva hi tat /
tenaiva cAtrAyaM puruShaH svayaM jyotirdarshayituM shakyaH /
na tvanyathAsati viShaye kasmiMshcitsuShuptakAla iva /
yadA punaH sA bhA vAsanAtmikA viShayabhUtopalabhyamAnA bhavati tadAsiH koshAdiva niShkR^iShTaH sarvasaMsargarahitaM cakShurAdikAryakaraNavyAvR^ittasvarUpamaluptadR^igAtmajyotiH svena rUpeNAvabhAsayadgR^ihyate /
tenAtrAyaM purushaH svayaJNjyotirbhavatIti siddham //4,3.9//



_______________________________________________________________________

START BrhUp 4,3.10

#<na tatra rathA na rathayogA na panthAno bhavanti |
atha rathAn rathayogAn pathaH sR^ijate |
na tatrAnandA mudaH pramudo bhavanti |
athAnandAn mudaH pramudaH sR^ijate |
na tatra veshAntAH puShkariNyaH sravantyo bhavanti |
atha veshAntAn puShkariNIH sravantIH sR^ijate |
sa hi kartA || BrhUp_4,3.10 ||>#

__________



BrhUpBh_4,3.10 nanvatra kathaM puruShaH svayaJNjyotiryena jAgarata iva grAhyagrAhakAdilakShaNaH sarve vyavahAro dR^ishyate /
cakShurAdyanugrAhakAshcA'dityAdyA lokAstathaiva dR^ishyante yathA jAgarite /
tatra kathaM visheShAvadhAraNaM kriyate 'trAyaM puruShaH svayaM jyotirbhavatIti /
ucyate-vailakShaNyAtsvapnadarshanasya /
jAgaritaM hIndriyabuddhamana AlokAdivyApArasaMkIrNamAtmajyotiH /
iha tu svapn indriyAbhAvAttadanugrAhakAdityAdyAlokAbhAvAcca viviktaM kevalaM bhavati /
tasmAdvilakShaNam /
nanu tathaiva viShayA upalabhyante svapne 'pi yathA jAgarite tatra kathamindrAyAbhAvAdvailakShamyamucyate iti /
shR^iNu-  na tatra liShayAH svapne rathAdilakShaNAH /
tathA na rathayogA ratheShu yujyanta iti rathayogA ashvAdayastatra na vidyante /
na ca panthAno rathamArgA bhavanti /
atha rathAnrathayogAnpathashca sR^ijate svayam /
kathaM punaH sR^ijate rathAdisAdhanAnAM vR^ikShAdInAMmabhAve /
ucyete-nanUktamasya lokasya sarvAvato mAtrAmapAdAya svayaM vihatya svayaM nirmAyetyantaHkaraNavR^ittirasya lokasya vyavatiShThate taducyate svayaM nirmAyeti /
tadevA'ha-rathAdInsR^ijata iti /
natu tatra karaNaM vA karaNAnugrAgakANivA'dityAdijyotIMShi tadavabhAsyA vA rathAdayo viShayA vidyante /
tadvAsanAmAtraM tu kevalaM tadupalabdhikarmanimittacoditodbhUtAntaHkaraNavR^ityAshrayaM dR^ishyate /
tadyasya jyotiSho dR^ishyate 'luptadR^ishastadAtmajyotiratra kevalamasiriva koshAdvivivaktam /
tathA na tatrA'nandAH sukhavisheShA mudo harShA putrAdilAbhanimittAH pramudasta eva prakorShopetAH /
atha cA'nandAdInsR^ijate /
tathA na tatra veshAntAH palvalAHpuShkariNyastaDAgAH sravantyo nadyo bhavanti /
atha veshAntAdInsR^ijate vAsanAmAtrarUpAn /
yasmAtsa hi kartA /
tdavAsanAshracittavR^ityudbhavanimittakarmahetutvenetyavocAma /
tasya kartR^itvaM na tu sAkShAdeva tatra kriyA saMbhavati sAdhanAbhAvAt /
na hi kArakamantareNa kriyA saMbhavati /
na ca tatra hastapAdAdIni kriyAkArakANi saMbhavanti /
yatka tu tAni vidyante jAgarite tatrA'tmajyotiravabhAsitaiHkAryakaraNai rathAdivAsanAshrayAntaHkaraNavR^ityudbhavanimittaM karma nivartyate tenocyate sa  hi karteti /
taduktamAtmanaivAyaM jyotiShA'ste palyayate karma kuruta iti /
tatrApi na paramArthataH svataH kartR^itvaM caitanyajyotiSho 'vabhAsakatvavyatirekeNa /
yaccaitanyAtmajyotiShAntaHkaraNadvAreNAvabhAsayati kAryakaraNAni sadavabhAsitAni karmasu vyApriyante kAryakaraNAni tatra kartR^itvamupacaryata AtmanaH /
yaduktaM dhyAyatIva lelAyatIveti tadevAnUdyate /
sa hi kartetIha hetvartham //4,3.10//



_______________________________________________________________________

START BrhUp 4,3.11

#<tad ete shlokA bhavanti  --
svapnena shArIram abhiprahatyAsuptaH suptAn abhicAkashIti |
shukram AdAya punar aiti sthAnaM hiraNmayaHpuruSha ekahaMsaH || BrhUp_4,3.11 ||>#

__________



BrhUpBh_4,3.11 tadeva etasminnukter'tha ete shlokA mantrA bhavanti /
svapnena svapnabhAvena shArIraM sharIramabhihatya nishceShTamApAdyAsuptaH svayamaluptadR^igAdishaktisvAbhAvyAtsuptAnvasanAkArodbhUtAnantaHkaraNavR^ityAshrayA- nbAhyAdhyAtmikAnsarvAnela bhAvAnsvena rUpeNa pratyastamitAnsuptAnabhicAkashItyalupyA'tmadR^iShTyA pashyatyavabhAsatItyarthaH /
shukraM shuddhaM jyotiShmadindriyamAtra rUpamAdAya gR^ihItvA punoH  karmaNe jAgaritasthAnamaiti Agacchati hiraNmayo hiraNmaya iva caitanyajyotiHsvabhAvaH puruSha ekahaMsa eka iva hantItyekahaMsaH /
eko jAgratsvapnehalokaparalokAdIn gacchatItyekahaMsaH //4,3.11//



_______________________________________________________________________

START BrhUp 4,3.12

#<prANena rakShann avaraM kulAyaM bahiShkulAyAd amR^itash caritvA |
sa Iyate 'mR^ito yatrakAmaM hiraNmayaH puruSha ekahaMsaH || BrhUp_4,3.12 ||>#

__________



BrhUpBh_4,3.12 tathA prANena paJNcavR^ittinA rakShanparipAlayannanyathA mR^itabhrAntiH syAdavaraM nikR^iShTamanekAshucisaMghAtatvAdatyantabIbhatsaM kulAyaM nIDaM sharIraM svayaM tu bahistasmAtkulAyAccaritvA /
yadyapi sharIrastha eva svapnaM pashyati tathApi tatsaMbandhAbhAvAttatstha ivAkAsho bahishcaritvetyucya /
amR^itaH svayamamaraNadharmeyate gacchati yatra  kAmaM yatra yatra kAmI viShayeShUdbhUtavR^ittirbhavati taM taM kAmaM vAsanArUpeNodbhUte gacchati //4,3.12//



_______________________________________________________________________

START BrhUp 4,3.13

#<svapnAnta uccAvacam IyamAno rUpANi devaH kurute bahUni |
uteva strIbhiH saha modamAno jakShad utevApi bhayAni pashyan || BrhUp_4,3.13 ||>#

__________



BrhUpBh_4,3.13 kiJNca svapnAnte svapnasthAna uccAvacamuccaM devAdibhAvamavacaM tiryagAdibhAvaM nikR^iShTaM taduccAvacamIyamAno gamyamAnaH prApnuvanrUpANi devo dyotanAvAnkurute nirvartayati vAsanArUpANi bahUnyasaMkhyeyAni utApi strIbhiH saha modamAna iva jakShadiva hasanniva vayasyaiH /
utevApi bhayAni bibhetyebhya iti bhayAni saMhavyghrAdIni pashyanniva //4,3.13//



_______________________________________________________________________

START BrhUp 4,3.14

#<ArAmam asya pashyanti na taM pashyati kash caneti |
taM nAyataM bodhayed ity AhuH |
durbhiShajyaM hAsmai bhavati yam eSha na pratipadyate |
atho khalv Ahur jAgaritadesha evAsyaisa iti |
yAni hy eva jAgrat pashyati tAni supta iti |
atrAyaM puruShaH svayaMjyotir bhavati |
so 'haM bhagavate sahasraM dadAmi |
ata UrdhvaM vimokShAya brUhIti || BrhUp_4,3.14 ||>#

__________



BrhUpBh_4,3.14 ArAmamAramaNamAkrIDAmanena nirmitAM vAsanArUpAmasyA'tmanaH pashyanti sarve janAH /
grAmaM nagaraM striyamannAdyamityAdivAsanAnirmitamAkrIDanarUpam /
na te pashyati taM na pashyati kashcana /
kaShTaM bho vartate 'tyantaviviktaM dR^iShTigocarApannamapyaho bhAgyahInatA lokasya yacchakyadarshanamapyAtmAnaM na pashyatIti lokaM pratyanukroshaM darshayati shrutiH /
atyantaviviktaH svayaJNjyotirAtmA svapne bhavatItyabhiprAyaH /
taM nA'yataM  bodhayedityAhuH /
prasiddhirapi loke vidyate svapna AtmajyotiSho vyatiriktatve /
kAsau /
tamAtmAnaM suptamAyataM sahasA bhR^ishaM na bodhayedityAhurevaM kathayanti cikatsakAdayo janA loke /
nUnaM te pashyanti jAgraddehAdindriyadvArato 'pasR^itya kevalo bahirvartata iti yata AhustaM nA'yataM bodhayediti /
tatra ca doShaM pashyantibhR^ishaM hyasau bodhyamAnastAnIndriyadvArANi sahasA pratibodhyamAno na pratipadyata iti /
tadetadAha-durbhiShajyaM hAsmai bhavati yameSha na pratipadyate yamindriyadvAradeshaM yasmAddeshAcchukramAdAyapasR^itastamindriyadeshameSha AtmA punarna pratipadyate /
kadAcidvyatyAsenendriyamAtrAH praveshayati /
tata AndhyabAdhiryAdidoShaprAptau durbhaShajyo duHkhabhiShakvarmatA hAsmai dehAya bhati duHkhena cikitsanIyo 'sau deho bhavatItyarthaH /
tasmAtprasiddhdhyApi svapne svayaM jyotiShTvAmasya gamyate /
svapno bhUtvAtikrAnto mR^ityo rUpANIti tasmAtsvapne svayojyotirAtmA /
atho api khalvanya AhurjAgaritadesha evAsyaiSha yaH svaraH /
na saMdhyaM sthAnAntaramihalokaparalokAbhyAM vyatiriktaM kiM tarhIhaloka eva jAgaritadeshaH /
yadyevaM, kiJNcAtaH /
shR^iNvato yadbhavati, yadA jAgaritadesha evAyaM svapnastadAyamAtmA kAryakaraNebhyo na vyAvR^ittastairmishrIbhUtaH /
ato na svayaJNjyotirAtmetyataH svayaJNjyotiShTvabAdhanAyAnya AhurjAgaritadesha evAsyaiSha iti /
tatra ca hetumAcakShate jAgaritadeshatve yAni hi yasmAddhastyAdIni padArthajAtAni jAgrajjAgaritadeshe pashyati laukikastAnyeva supto 'pi pashyatIti /
tadasat /
indriyoparamAt /
uparateShu hIndriyeShu svapnAnpashyati /
tasmAnnAnyasya jyotiShastatra saMbhavo 'sti /
taduktaM na tatra rathA na rathayogA ityAdi /
tasmAdatrAyaM puraShaH svayaJNjyotirbhavatyeva /
svayaJNjyotirAtmAstIti svapnanidarshenapradarshitam /
atikrAmati mR^ityo rUpANIti ca /
krameNasaMcarannigalokaparalokAdInihalokaparalokAdivyatiriktaH /
tathA jAgratsvapnakulAyAbhyAM vyatiriktaH /
tatra ca kAmasaMcArAnnityashcetyetatpratipadAditaM yAj~navalkyena /
ato vidyAniShkriyArthaM sahasraM dadAmItyAha janakaH so 'hamevaM bodhitastvayAbhagavate tubhyaM sahasraM dadAmi /
vimokShashca kAmaprashno mayAbhipretaH /
tadupayogyayaM tadArthyAttadekadesha eva /
itastvAM niyokShyAmi samastakAmaprashnanirNayashravaNena vimokShAyAta UrdhvaM brUhIti /
yena saMsArAdvipramucyeyam, tvatprasAdAt /
vimokShapadArthaikadeshanirNayahetoH sahasradAnam //4,3.14//



_______________________________________________________________________

START BrhUp 4,3.15

#<sa vA eSha etasmin saMprasAde ratvA caritvA dR^iShTvaiva puNyaM ca pApaM ca punaH pratinyAyaM pratiyony Adravati svapnAyaiva |
sa yat tatra kiJNcit pashyaty ananvAgatas tena bhavati |
asaN^go hy ayaM puruSha iti |
evam evaitat yAj~navalkya |
so 'haM bhagavate sahasraM dadAmi |
ata UrdhvaM vimokShAyaiva brUhIti || BrhUp_4,3.15 ||>#

__________



BrhUpBh_4,3.15 yatprastutamAtmanaivAyaM jyotiShA'sta iti /
tatpratyakShataH pratipAditamatrAyaM puruShaH svayaJNjyotirbhavatIti svapne /
yattUktaM svpano bhUtvemaM lokamatikrAmati mR^ityo rUpANIti /
tatraitadAshaN^kayte mR^ityo rUpANyevAtikrAmati na mR^ityum /
pratyakShaM hyetatsvapne kAryarakaraNavyAvR^ittasyApu modatrAsAdidarshanam /
tasmAnnUnaM naivAyaM mR^ityumatikrAmati /
karmaNo hi mR^ityoH kAryaM modatrAsAdi dR^ishyate /
yadi ca mR^ityunA baddha evAyaM svabhAvatastato vimokSho nopapadyate /
na hi svabhAvastato vimokSho nopapadyate /
na hi svabhAvAtkashcidvimucyate /
atha svabhAvo na bhavati mR^ityustatastasmAnmokSha upapatsyate /
yathAsau mR^ityurAtmAyo dharmo na bhavati tathA pradarshanAyAta UrdhvaM vimokShAya brUhItyevaM janakena paryanuyukto yAj~navalkyastaddidarshayiShayA pravavR^ite - sa vai prakR^itaH svayaJNjyotiH puruShaH /
eSha yaH svapne pradarshita etasminsaMprasAde samyakprasIdatyasminniti saMprasAdaH /
jAgarite dehendriyavyApArashatasaMnipAtajaM hitvA kAluShyaM tebhyo vipramukta IShatprasIdati svapne /
iha tu suShupte samyakprasIdatItyataH suShuptaM saMprasAda ucyate /
"tIrNo hi tadA sarvAn shokAn""salila eko draShTe"ti vakShyati suShuptasthamAtmAnam /
sa vA eSha etasminsaMprasAde krameNa saMprannaH sansuShupte sthitvA /
kathaM saMprasannaH /
svapnAtsuShuptaM pravivikShuH svapnAvastha eva ratvA ratimanubhUya mitrabandhujanadarshanAditA taritvA vihR^ityAnekadhA caraNaphalaM shramamupalabhyetyarthaH /
dR^iShTvaiva na kR^itvetyarthaH puNyaM ca puNyaphalaM pApaM ca pApaphalam /
na tu puNyapApayoH sAkShAddadarshanamastItyavocAma /
tasmAnna puNyapApAbhyAmanu baddhaH /
yo hi karoti puNyapApe sa tAbhyAmanubadhyate /
na hi darshanamAtreNa tadanubaddhaH syAt /
tasmAtsvapno bhUtvA mR^ityumatikrAmatyeva na mR^ityumatikrAmatyeva na mR^ityurUpANyeva kevalam /
ato na mR^ityorAtmasvabhAvatvAshaN^kA /
mR^ityushcetsvabhAvo 'stha svapne 'pi kuryAt /
na tu karoti /
svabhAvashcetkriyA syAdanirmokShataiva syAva /
na tu svabhAvaH svapne 'bhAvAt /
ato vimokSho 'syopapadyate mR^ityoH puNyapApAbhyAm /
nanu jAgarite 'sya svabhAva eva /
na /
buddhyAdyupAdhikR^itaM hi tat /
tacca pratipAditaM sAdR^ishyAddhyAyatIva lelAyatIveti /
tasmAdekAntenaiva svapne mR^ityurUpAtikramaNAnna svAbhAvikatvashaN^kAnirmokShatA vA /
tatra caritveti caraNaphalaM shramamupalabhyetyarthaH /
tataH saMprasAdAnuvabhottarakAlaM punaH pratinyAyaM yathAnyAyaM yathAgataM nishcita Ayo nyAyaH /
ayanamAyo nirgamanaM punaH pUrvagamanaparItyena yadAgamanaM sa pratinyAyaH /
yathAgataM punarAgacchatItyarthaH /
pratiyoni yathAsthAnam /
svapnasthAnAddhi suShuptaM pratipannaH sanyathAsthAnameva punarAgacchati /
pratiyonyAdravati svapnAyaiva svapnasthAnAyaiva /
nanu svapne na karoti puNyapApe tayoH phalameva kathamavagamyate tathA jAgarite yathA karotyeva svapne 'pi tulyatvAddarshanasyeti, ata Aha sa AtmA yatkiJNcittatra svapne pashyati puNyapApaphalamanvAgato 'nanubaddhastena iShTena bhavati naivAnubaddho bhavati /
yadi hi svapne kR^itameva tena syAttenAnubadhyeta /
svapnAdutthito 'pi samanvAgataH syAt /
na ca talloke svapnakR^itakarmaNAnvAgataprasiddhiH /
na hi svapnakR^itenA'gasA'gaskAriNamAtmAnaM manyate kashcit /
na ca svapnadR^ishaH AgaH shrutvA lokastaM garhati pariharati vA /
ato 'nanvAgata eva tena bhavati /
AkhyAtArashcasvapnal sahevashabdenA'cakShate hastino 'dya ghaTIkR^itA dhAvantIva mayA dR^iShTA iti /
ato na tasya kartR^itvamiti /
kathaM punarasyArtR^itvamiti /
kAryakaraNairmUrtaiH saMshleSho mUrtasya sa tu kriyAheturdR^iShTaH /
nahyamUrtaH kashcitkriyAvAndR^ishyate 'mUrtashcA'tmAto 'saN^gaH /
yasmAccAsaN^go 'yaM purushastasmAdananvAgatastena svapnadR^iShTena /
ata eva na kriyAkartR^itvamasya kathaJNcidupapadyate /
kAryakaraNasaMshleSheNa hi kartR^itvaM syAtsa ca sashleShaH saN^go 'sya nAsti yato 'saN^go hyayaM puruShaH /
tasmAdamR^itaH /
evamevaitadyAj~navalkya /
so 'haM bhagavate sahasraM dadAmyata UrdhvaM vimokShAyaiva brUhi /
mokShapadArthakadeshasya karmapravivekasya samyagdarshutatvAt /
ata UrdhvaMvimokShAyaiva brUhIti //4,3.15//



_______________________________________________________________________

START BrhUp 4,3.16

#<sa vA eSha etasmin svapne ratvA caritvA dR^iShTvaiva puNyaM ca pApaM ca punaH pratinyAyaM pratiyony Adravati buddhAntAyaiva |
sa yat tatra kiJNcit pashyaty ananvAgatas tena bhavati |
asaN^go hy ayaM puruSha iti |
evam evaitat yAj~navalkya |
so 'haM bhagavate sahasraM dadAmi |
ata UrdhvaM vimokShAyaiva brUhIti || BrhUp_4,3.16 ||>#

__________



BrhUpBh_4,3.16 tatrAsaN^go hyayaM puruSha ityasaN^gatAkartR^itve heturuktaH /
uktaM ca pUrvaM karmavashAtsa Iyate yatra kAmamiti /
kAmashca saN^ga'to 'siddho heturukto 'saN^go hyayaM puruSha iti /
na tvetadasti /
kathaM tarhi /
asaN^ga evetyetaducyate- sa vA eSha etasminsvapne va vA eSha puruShaH /
saMpradAtpratyAgataH svapne ratvA caritvA yathAkAmaM dR^iShTaiva puNyaM ca pApaM ceti sarvaM pUrvavat /
buddhAntAyaiva jAgaritasthAnAya /
tasmAdasaN^ga evAyaM puruShaH /
yadi svapne saN^gavAnsyAtkAmI tatastatsaN^gajairdeShairbuddhAntAya pratyAgato lipyeta //4,3.16//



_______________________________________________________________________

START BrhUp 4,3.17

#<sa vA eSha etasmin buddhAnte ratvA caritvA dR^iShTvaiva puNyaM ca pApaM ca punaH pratinyAyaM pratiyony Adravati svapnAntAyaiva || BrhUp_4,3.17 ||>#

__________



BrhUpBh_4,3.17 yathAsau svapne 'saN^gatvAtsvapnasaN^gajairdeShairjAgarite pratyAgato na lipyata evaM jAgaritasaN^gajairapu doShAnra lipyata eva buddhAntena tadetaducyate-  sa vA eSha etasminbuddhAnte jAgarite ratvA caritvetyAdi pUrvavat /
sa yattatra buddhAnte kiJNcitpashyatyanatvAgatastena bhavatyasaN^go hyayaM puruSha iti /
nanu dR^iShTvaiveti kathamavadhAryate karoti ca tatra puNyapApe tatphalaM ca pashyati /
kArakAvabhAsakatve kartR^itvopapatteH /
AtmanaivAyaM jyotiShA'sta ityAdinA'tmajyotiShAvabhAsitaH kAryakaraNasaN^ghAto vyavaharati tenAsya kartR^itvamupacaryate na svataHkartR^itvam /
tathA coktaM dhyAyatIva lelAyatIveti /
buddhyAdyupAdhikR^itameva na svataH /
iha tu paramArthApekShayopAdhinirapekSha ucyate dR^iShTvaiva puNyaM ca pApaJNca na kR^itveti tena na pUrvAparavyAghAtAshaN^kA /
yasmAnnirupAdhikaH paramArthato na karoti na lipyate kriyAphalena /
tathA ca bhagavatoktam-"anAditvAnnirguNatvAtparamAtmAyamavyayaH /
sharIrastho 'pi kaunteya na karoti na lipyate" //
iti //
tathA sahasradAnaM tu kAmapravivekasya darshitatvAt /
tathA sa vA eSha etasminsvapne sa vA eSha etasminbuddhAnta ityetAbhyAM kaNDikAbhyAmasaN^gataiva pratipAditA /
yasmAdbuddhAnte kR^itena svapnAnte gataH saMprasanno 'saMbaddho bhavati stainyAdikAryAdarshanAttasmAttriShvapi sthAneShu svato 'saN^ga evAyam /
ato 'mR^itaH /
sthAnatrayadharmavilakShaNaH pratiyonyAdravati svapnAntAyaiva saMprasAdAyetyarthaH /
darshanavR^itteH svapnasyasvapnashabdenAbhidhAnadarshanAdantashabdena ca visheShaNopapatteH /
etasmA antAya dhAvatIti ca suShuptaM darshayiShyati /
yadi punarevamucyate"svapnAnte ratvA caritvaitAvubhAvantAvanusaMcarati svapnAntaM ca buddhAntaM ce"ti darshanAtsvapnAntAyaivetyatrApu darshavR^ittireva svapna ucyata iti tathApi na kiJNcidduShyatyasaN^gatA hi siShAdhayiShitA sidhyatyeva /
yasmAjjAgarite dR^iShTvaiva puNyaM ca pApaM ca ratvA caritvA ca svapnAntamAgato na jAgaritadoShANAnugato bhavati //4,3.17//



_______________________________________________________________________

START BrhUp 4,3.18

#<tad yathA mahAmatsya ubhe kUle anusaMcarati pUrvaM cAparaM ca |
evam evAyaM puruSha etAv ubhAv antAv anusaMcarati svapnAntaM ca buddhAntaM ca || BrhUp_4,3.18 ||>#

__________



BrhUpBh_4,3.18 evamayaM puruSha AtmA svayaJNjyotiH kAryakaraNavilakShaNastatprayojakAbhyA kAmakarmabhyAM vilakSha No yasmAdasaN^go hyayaM puruSho 'saÇtvAdityayamarthaH"sa vA eSha etasminsaMprasAda"ityAdyAbhistasR^ibhiH kaNDakAbhiH pratipAditaH /
tatrAsaN^gataivA'tmanaH kuto yasmAjjAgaritAtsvapnaM svapnAcca saMprasAdaM saMprasAdAcca punaH svapn krameNa buddhAntaM jAgaritaM buddhantAcca punaH svapnAntamityevamanukmasaMcAreNa sthAtrayasya vyatirekaH sAdhitaH /
pUrvamapyupanyasto 'yamarthaH svapne bhUtvemaM  lokamatikrAmati mR^ityo rUpANIti taM vistareNa pratipAdya kevalaM dR^iShTAntamAtramavashiShTaM  tadvakShyAmItyArabhyate-  tattatraitasminyathApradarshiter'the dR^iShTAnte 'mupAdIyate-yathA loke mahAmatsyo mahAMshcAsau matsyashca nAdeyena srotasAhArya ityarthaH /
srotashca viShTambhayati svacchandacAryubhe kUle nadyAH pUrvaM cAparaM cAnukrameNa saMcarati /
saMcarannapikUladvayaM tanmadhyavartonadakasrotovegena na paravashI kriyate /
evamevAyaM puruSha atAvubhA antA anusaMcarati /
kau tau /
svapnAntaM ca buddhAntaM ca /
dR^iShTAntapradarshanaphalaM tu mR^ityurUpaH kAryakaraNasaMghAtaH saha tatprayojakAbhyAM kAmakarmabhyAmanAtmadharmoyaM cA'tmaitasmAdvilakShaNa iti vistarato vyAkhyAtam //4,3.18 //



_______________________________________________________________________

START BrhUp 4,3.19

#<tad yathAsminn AkAshe shyeno vA suparNo vA viparipatya shrAntaH saMhatya pakShau saMlayAyaiva dhriyate |
evam evAyaM puruSha etasmA antAya dhavati |
yatra supto na kaM cana kAmaM kAmayate na kaM cana svapnaM pashyati || BrhUp_4,3.19 ||>#

__________



BrhUpBh_4,3.19 atra ca sthAnatrayAnusaMtAreNa svayaJNjyotiSha AtmanaH kAryakaraNasaMghAtavyatiriktasya kAmakarmabhyAM vivaktatoktA svato nAyaM saMsAradharmavAnupAdhinimittameva tvasya saMsAritvamavidyAdhyAropitamityeSha samudAyArtha uktaH /
tatra ca jAgratsvapnasuShuptasthAnAnAM trayANAM viprakIrNarUpa ukto na puJNjIkR^ityaikatra darshitaH /
yasmAjjAgarite sasaN^gaH samR^ityuH sakAryakaraNasaMghAta upalakShyate 'vidyayA /
svapne tu kAmasaMyukto mR^ityurUpavinirmukta upalabhyate /
suShupte punarbuddhAntamAgato buddhAntAcca suShupte saMprasanno 'saN^go bhavatItyasaMgatApi dR^ishyate /
ekavAkyatayA tUpasaMhrayamANaM phalaM nityamuktabuddhashuddhasvabhAvatAsya naikatra puJNjIkR^itya pradarshiteti tatpradarshanAya kaNDikA'rabhyate /
suShupte hyevaMrUpatAsya vakShyamANA"tadvA asyaitadaticchandA apahatapApmAbhayaM rUpAmi"ti /
yasmAdevaMrUpaM vilakShaNaM suShuptaM pravivikShati /
tatkathamityAha-dR^iShTAntenAsyArthasya prakaTIbhAvo bhavatIti tatra dR^iShTAnta upAdIyate /
tadyathAsminnAkAshe bhautike shyeno vA suparNo vA /
supraNashabdena kShipraH shyena ucyate /
yathA'kAshe 'sminvihR^itya viparipatya shrAnto nAnAparipatanalakShaNena karmaNA parikhinnaH saMhR^itya pakShau saMgamayya pakShau samyaglIyate 'sminniti saMlayo nIDo nIDAyaiva dhriyate svAtmanaiva dhrAyate svayameva /
yathAyaM dR^iShTAnta evamevAyaM puruSha etasyA etasmai antAya dhAvati /
antashabdavAcyasya visheShaNaM yatra yasminnante supto na kaJNcana na kaJNcidapi kAmaM kAmayate /
tathA ca na kaJNcana svapnaM pashyati /
na kaJNcana kAmiti svapnbuddhAntayoravisheSheNa sarvaH kAmaH pratiShidhyate /
kaJNcanetyavasheShitAbhidhAnAt /
tathA na kaJNcana svapnamiti /
jAgarite 'pi yaddarshanaM tadapi svapnaM manyate shrutirata Aha-na kaJNcana svapnaM pashyatIti /
tathA ca shrutyantaram"tasya traya AvasathAstrayaH svapnAH"iti /
yathA dR^iShTAnte pakShiNaH paripatanajashramApanupattaye svanIDaupasarpaNamevaM jAgratsvapnayoH kAryakaraNasaMyogajakriyAphalaiH saMyujyamAnasya pakShiNaH paripatanaja iva shramo bhavaci tacchmApanuttaye svAtmano nIDAmAyatanaM sarvasaMsAradharmavilakShaNaM sarvakriyAkArakaphalAyAsashUnyaM svamAtmAnaM pravishati //4,3.19//



_______________________________________________________________________

START BrhUp 4,3.20

#<tA vA asyaitA hitA nAma nADyo yathA keshaH sahasradhA bhinnas tAvatANimnA tiShThanti |
shuklasya nIlasya piN^galasya haritasya lohitasya pUrNAH |
atha yatrainaM ghnantIva jinantIva hastIva vicchAyayati gartam iva patati |
yad eva jAgrad bhayaM pashyati tad atrAvidyayA manyate |
atha yatra deva iva rAjevAham evedaM sarvo 'smIti manyate |
so 'sya paramo lokaH || BrhUp_4,3.20 ||>#

__________



BrhUpBh_4,3.20 yadyasyAyaM svabhAvaH sarvasaMsAradharmashUnyatA paropAdhinimittaM cAsya saMsAradharmitvam /
yannimittaM cAsya paropAdhikR^itaM saMsAradharmitvaM sA cAvidyA /
tasyA avidyAyA kiM svAbhAvikatvamAhosvitkAmakarmAdivadAgantukatvam /
yadi cA'gantukatvaM tato vimokSha upapadyate /
tasyAshcA'gantukatve kopapattiH kathaM vA nA'tmadharmo 'vidyeti, sarvAnarthabIjabhUtAyA avidyAyAH satatvAvadhAraNArthaM parA kaNDikA'rabhyate-  tA vA asya shiraHpANyAdilakShaNasya puruShasyaitA hitA nAma nADyo yathA keshaH sahasradhA bhinnastAvatA tAvatparimANenANimnANutvena tiShThanti /
tAshTa shuklasya rasasya nIlasya piN^galasya haritasya lohitasya pUrNA etaiH shuklatvAdibhI rasavisheShaiH pUrNA ityarthaH /
ethe ca rasAnAM varNavisheShA vAtapittashleShmaNAmitaretarasaMyogavaiShamyavisheShAdvicitrA bahavashca bhavanti /
tAsvevavidhAsu nADIShu sUkShmAsu bAlAgrasahasrabhedaparimANAsu shuklAdirasapUrNAsu saraladehavyApinIShu saptadashakaM liN^gaM vartate /
tadAshritAH sarvA vAsanA uccAvacasaMsAradharmAnubhavajanitAH /
talliN^gaM vAsanAshrayaM sUkShmatvAtsvacchaM sphaTikamaNikalpaM nADIgatarasopAdhisaMsargavashAddharmAdharmapreritodbhUtavR^ittivisheShaM strIrathahastyAdyAkAravisheShairvAsanAbhiH pratyavabhAsate /
athaivaM sati yatra yasminkAle kecana shatravo 'nye vA taskarA mAmAgatya ghnantIti mR^iShaiva vAsanAnimittaH pratyayo 'vidyAkhyo jAyate tadetaducyata enaM svapnadR^ishaN^ghnantIveti /
tathA hastIvainaM vicchAyayati vicchAdayati vidrAvayati dhAvayatIvetyarthaH /
gartamiva patati gartaM jIrNakUpAdikamiva patantamAtmAnamupalakShayati /
tAdR^ishI hyasya mR^iShA vAsanodbhavatyatyantanikR^iShTAdharmodbhAsitAntaHkaraNavR^ityAshrayA duHkhasvarUpavR^ityAshrayA duHkhasvarUpatvAt /
kiMbahunA yadeva jAgradbhayaM hastyAdilakShaNaM tadeva bhayarUpamatrAsminsvapne vinaiva hastyAdirUpaM bhayamavidyAvAsanayA mR^iShaivodbhUtayA manyate /
atha punaryatrAvidyApakR^iShyamANA vidyA cotkR^iShyamANA kiMviShayA kiMlakShaNA cetyucyate-atha punaryatra yasminkAle deva iva svayaM bhavati /
devatAviShayA vidyA yadodbhUtA jAgaritakAle tadodbhUtayA vAsanayA devamivA'tmAnaM manyate /
svapne 'pi taducyate deva iva rAjeva rAjyastho 'bhiShiktaH svapne 'pi rAjAhamiti manyate rAjavAsanAvAsitaH /
evamatyantaprakShIyamANAvidyodbhUtA ca vidyA sarvAtmaviShayA yadA yadA svapne 'pi tadbhAvito 'hamevedaM sarvo 'smIti manyate /
sa yaH sarvAtmabhAvaH so 'syA'tmanaH paramo lokaH parama AtmabhAvaH svAbhAvakaH /
yattu sarvAtmabhAvAdarvAgbAlAgramAtramapyanyatvena dR^ishyate nAhamasmIti /
tadavasthAvidyI tayAvidyayA ye pratyupasthApitA anAtmabhAvA lokAste 'paramAH sthAvarAntAstAnsaMvyavahAraviShayAMllokAnapekShmAyaM sarvAtmabhAvaH samasto 'nantaro 'bAhyaH so 'sya paramo lokaH /
tasmAdapakR^iShyamANAyAmavidyAyAM vidyAyAM ca kAShTAM gatAyAM sarvAtmabhAvo mokShaH /
yathA svayaJNjyotiShTvaM svapne pratyakShata evopalabhyate 'tha yatrainaM ghnantIva jinantIveti /
te ete vidyAvidyAkArye sarvAtmabhAvaH paricchinnAtmabhAvashca /
vidyayA shuddhayA sarvAtmA bhavati /
avidyayA cAsarvo bhavati /
anyataH kutashcatpravibhakto bhavati /
yataH pravabhakto bhavati tena virudhyate /
viruddhatvAddhanyate jIyate vicchAdyate ca /
asarvaviShayatve ca bhinnatvAdetadbhavati /
samastastu sankuto bhidyate yena virudhyetavirodAbhAve kena hanyate jIyate vicchAdyate ca /
ata idamavidyAyAH sattvamuktaM bhavati /
sarvAtmAnaM santamasarvAtmatvena grAhayati /
Atmano 'nyaddhastvaramavidyamAnaM pratyupasthApayati /
AtmAnamasarvamApAdayati /
tatastadviShayaH kAmo bhavati /
yato bhidyate kAmataH kriyAmupAdatte /
tataH phalam /
tadetaduktam /
vakShyamANaM ca yatra hi dvaitamiva bhavati taditara itaraM pashyatItyAdi /
idamavidyAyAH satatvaM sahakAryeNa pradarshitam /
vidyAyAshca kAryaM sarvamAtmabhAvaH pradarshito 'vidyAyA viparyeNa /
sA cAvidyA nA'tmanaH svAbhAviko dharmo yasmAdvidyAyAmutkR^iShyamANAyAM svayamapacIyamAnA satI kAShThAM gatAyAM vidyAyAMpariniShThite sarvAtmabhAve sarvAtmanA nivartate rajjvAmiva sarpaj~nAnaM rajjunishcaye /
taccoktaM yatra tvasya sarvamAtmaivAbhUttatkena kaM pashyedityAdi /
tasmAnnA'tmadharmo 'vidyA /
na hi svAbhAvikasyocchittiH kadAcidapyupadyate saviturivoShNyaprakAshayoH /
tasmAttasyA mokShaupapadyate //4,3.20//



_______________________________________________________________________

START BrhUp 4,3.21

#<tad vA asyaitad aticchando 'pahatapApmAbhayaM rUpam |
tad yathA priyayA striyA saMpariShvakto na bAhyaM kiM cana veda nAntaram |
evam evAyaM puruShaH prAj~nenAtmanA saMpariShvakto na bAhyaM kiM cana veda nAntaram |
tad vA asyaitad AptakAmam AtmakAmam akAmaM rUpam shokAntaram || BrhUp_4,3.21 ||>#

__________



BrhUpBh_4,3.21 idAnIM yo 'sau sarvAtmabhAvo mokSho vidyAphalaM kriyAkArakaphalashUnyaM sa pratyakShato nirdishyate yatrAvidyAkAmakarmANi na santi /
tadetadprastutaM yatra supto na kaJNcana kAmaM kAmayate na kaJNcana svapnaM pashyAtIti /
tadetadvA asya rUpaM yaH sarvAtmabhAvaH 'so 'sya paramo lokaH'ityuktaH-tadaticchandA aticchandamityarthaH, rUpaparatvAt /
chandaH kAmaH, atigatashcando yasmAd rUpAt tadaticchandaM rUpam; anyo 'sau sAntashchandaHshabdo gAyatryAdichandovAcI; ayaM tu kAmavacanaH, ataH svarAnta eva; tathApyaticchandA iti pAThaH svAdhyAyadharmo draShTavyaH /
asti ca loke kAmavacanaprayuttkashchandashabdaH 'svacchandaH' 'paracchandaH' ityAdau; ataH 'aticchandam' ityevamupaneyam, kAmavarjitametad rUpamityasminnarthe /
tathApahatapApma-pApmaShabdena dharmAdharmAvucyete,"pApmabhiH saMsR^ijyate" "pApmano vijahAti"ityuttkatvAt; apahatapApma dharmAdharmavarjitamityetat /
kiJNca, abhayam-bhayaM hi nAmAvidyAkAryam, 'avidyayA bhayaM manyate' iti hyuttkam /
tatkAryadvAreNa kAraNapratiShedho 'yam; abhayaM rUpamityAvidyAvarjitamityetat /
tadetad vidyAphalaM sarvatmabhAvaH, tadetaditacchandApahatapApmAbhayaM rUpam--sarvasaMsAradharmavarjitam, ate 'bhayaM rUpametat /
idaM ca pUrvamevopanyasyamatItAnantarabrahmaNasamAptau "abhayaM vai janaka prApto 'si"ityAgamataH /
iha tu tarkataH prapaJNcitaM darshitAgamArthapratyayadArDhyAya /
ayamAtmA svayaM caitanyajyotiH-svabhAvaH sarvaM svena caitanyajyotiShAvabhAsayati /
sa yattatra kiJNcit pashyati, ramate,carati,jAnAti cetyuttkam /
sthitaM caitannyAyato nityaM svarUpaM caitanyajyotiShTvamAtmanaH /
sa yadyAtmAtrAvinaShTaH svenaiva rUpeNa vartate, kasmAdayam-ahamasmItyAtmAnaM vA, bahirvA-imAni bhUtAnIti, jAgratsvapnayoriva na jAnAti? -ityatrocyate; shR^iNvAtrAj~nAnahetum-ekatvamevAj~nAnahetuH; tat katham? ityucyate /
dR^iShTAntena hi pratyakShIbhavati vivakShitor'tha ityAha-tattatra yathA loke priyayeShTAyA striyA sampariShvattakaH samyak pariShvattkaH kAmayantyA kAmukaH san na bAhyamAtmanaH kiJNcana kiJNcidapi veda-matto 'nyad vastviti, na cAntaram-ayamahamAsmi sukhI duHkhI veti; apariShvattkastu tathA pravibhattko jAnAti sarvabheva brAhyam AbhyantaraM ca; pariShvaN^gottarakAlantvekatvApatterna jAnAti /
evameva, yathA dR^iShTAnto 'yaM puruShaH kShetraj~no bhUtamAtrAsaMsargataH saindhavakhilyavat pravibhattkaH, jalAdau candrAdipratibimbavat kAryakaraNa iha praviShTaH, so 'yaM puruShaH, praj~nena paramArthena svAbhAvikena svenAtmanA pareNa jyotiShA, sampariShvattkaH samyakpariShvakta ekIbhUto nirantaraH sarvAtmA, na bAhyaM kiJNcana vastvantaram, nApyAntaramAtmani-ayamahamasmi sukhI duHkhI veti veda /
tatra caitanyajyotiH svabhAvatve kasmAdiha na jAnAtIti yadaprAkShIH, tatrAyaM heturmayottka ekatvam, yathA strIpuMsayoH sampariShvattkayoH /
tatrArthAnnAnAtvaM visheShavij~nAnaheturityuttkaM bhavati; nAnAtve ca kAraN-Atmano vastavantarasya pratyupasthApikAvidyetyuktam /
tatra cAvidyAyA yadA pravivikto bhavati tadA sarveNaikatvamevAsya bhavati /
tatashca j~nAnaj~neyAdikArakavibhAge 'sati kuto visheShavij~nAnaprAdurbhAvaH kAmo vA sambhavati svAbhAvike svarUpstha AtmajyotiShi /
yasmAdevaM sarvaikatvamevAsya rUpamatastadvA asyA'tmanaH svayaJNjyotiH svabhavasyaitadrUpamAptakAmaM yasmAtmastametattasmAdAptAH kAmA asminrUpe tadidamAptakAmam /
sya hyanyatvena pravibhaktaH kAmastadanAptakAmaM bhavati /
yathA jAgaritAvasthAyAM devadattAdirUpaM na tvidaM tathA kutashcitpravibhajyate 'tastadAptakAmaM bhavati /
kimanyasmAdvastvantarAnna pravibhajyata AhosvidAtmaiva tadvastvantaramata Aha nAnyadastyAtmanaH /
katham /
yata AtmakAmamAtmaiva kAmA yasmin rUpe 'nyatra pravibhaktA ivAnyatvena kAmyamAnA yathA yathA jAgratsvapnayostasyA'tmaivAnyatvapratyupasthApakahetoravidyAyA abhAvAdAtmakAmamata evAkAmametadrUpaM kAmyaviShayAbhAvAcchokAntaraM shAkacchidraM shokashUnyamityetacchokamadhyamiti vA sarvathApyashokametadrUpaM shokavarjitamityarthaH //4,3.21//



_______________________________________________________________________

START BrhUp 4,3.22

#<atra pitApitA bhavati mAtAmAtA lokA alokA devA adevA vedA avedAH |
atra steno 'steno bhavati bhrUNahAbhrUNahA cANDyAlo 'caNDyAlaH paulkaso 'paulkasaH shramaNo 'shramaNas tApaso 'tApasaH |
ananvAgataM puNyenAnanvAgataM pApena |
tIrNo hi tadA sarvA¤ shokAn hR^idayasya bhavati || BrhUp_4,3.22 ||>#

__________



BrhUpBh_4,3.22 prakR^itaH svayaJNjyotirAtmAvidyAkAmakarmavinirmukta ityuktam /
asaN^gatvAdAtmana AgantukatvAcca teShAm /
tatraivamAshaN^kA jAyate caitanyasvabhAvatve satyapyekIbhAvAnna jAnAti strIpuMsayoriva saMpariShvaktayorityuktam /
tatra prAsaN^gikametaduktaM kAmakramAdivatsvayaJNjyotiShTvamapyasyA'tmano na svabhAvaH /
yasmAtsaMprasAde nopalabhyata ityAshaN^kAyAM prAptAyAM tannirAkaraNAya strIpuMsayordR^iShTAntopAdAnena vidyamAnasyaiva svayaJNjyotiShTvasya suShupte 'grahaNamekIbhAvAddhetorna tu kAmakarmAdivadAgantukam /
ityetatprAsaN^gikamabhidhAya yatprakR^itaM tadevAnupravartayati /
atra caitatprakR^itamavidyAkAmakarmavinirmuktameva tadrUpaM yatsuShupta Atmano gR^ihyate pratyakShata iti /
tadetadyathAbhUtamevAbhihitaM sarvasaMbandhAtItametadrUpamiti yasmAdatraitasminsuShuptasthAne 'tichchandApahatapApmAbhayametadrUpaM tasmAdatra pitA janakaH /
tasya ca janayitR^itvAdyatpitR^itvaM putraM prati tatkarmanimittaM tena ca karmaNAyamasaMbaddho 'sminkAle tasmAtpitAputrasaMbandhanimittAt karmaNo vinirmuktatvAtpitApyapitA bhavati /
tathA putro 'pi pituraputrobhavatIti sAmarthyAdgamyate /
ubhayorhi saMbandhanimittaM karma tamayatikrAnto vartate /
apahatapApmeti hyuktam /
tathAmAtAmAtAlokAH karmaNA jetavyA jitAshca tatkarmasaMbandhAbhAvAllokA alokAH /
tathA devAH karmAN^gabhUtAstatkarmasaMbandhAtyayAddevA adevAH /
tathA vedAH sAdhyasAdhanasaMbandhAbhidhAyakA mantralakShaNAshcAbhidhAkatvena karmAN^gabhUtA adhItA adhyetavyAshca karmanimittameva saMbadhyante puruSheNa tatkarmAtikramaNAdetasminkAle vedA apyavedAH saMpadyante /
na kevalaM shubhakarmasaMbandhAtItaH kiM tarhyashubhairapyatyantaghoraiH karmabhirasaMbaddha evAyaM vartata ityatamarthAmAha-atra steno brAhmaNasuvarNahartA bhrUNaghnA saha pAThAdavagamyate /
sa tena ghoroNa karmaNaitasminkAle vinirmukto bhavati /
yenAyaM karmaNA mahApAtakI stena ucyate /
tathA bhrUNahAbhrUNahA tathA cANDAlo na kevalaM pratyutpannenaiva karmaNA vinirmuktaH /
kiM tarhi sahajenApyatyantanikR^iShTajAtiprApakeNApi vinirmukta evAyam /
cANDAlo nAma shUdreNa brAhmaNyAmutpannashcaNDAla eva cANDAlaH /
sa jAtinimittena karmaNAsaMbaddhatvAdacANDAlo bhavati /
paulkasaH pulkasa eva paulkasaH shUdreNaiva kShatriyAyAmutpannaH /
so 'pyapulkaso bhavati /
tathA'shramalakShaNaishca karmabhirasaMbagaddho bhavatItyucyate /
shramaNaH parivrADyatkarmanimitto bhavati sa tena vinirmuktatvAdashramaNaH /
tathA pApaso vAnaprastho 'tApasaH sarveShAM varNAshramAdInAmupalakShaNArthamubhayorgrahaNam /
kiM bahunAnvAgataM nAnvAgatamananvAgatamasaMbandhamityetatpuNyena shAstravihitena karmaNA tathA pApena vihitAkaraNapratiShiddhakriyAlakShaNena /
rUpaparatvAnnapuMsakaliN^gam /
abhayaM rUpiti hyanuvartate /
kiM punarasaMbaddhatve kAraNamiti taddheturucyate-tIrNo 'tikrAnto hi yasmAdevaMrUpastadA tasminkAle sarvAJNchokA¤shokAH kAmAH /
iShTaviShayaprArthanA hi tadviShayaviyoge shokatvamApadyate /
iShTaM hi viShayaMmaprAptaM viyuktaM coddishya cintayAnastadguNAnsaMtapyate puruSho 'taH shoko ratiH kAma iti paryAyAH /
yasmAtsaravakAmAtIto hyatrAyaM bhavati /
na kaJNcana kAmaM kAmayate 'ticchandA iti hyuktaM tatprakriyApatato 'yaM shokashahdaH kAmavacana eva bhavitumarhati /
kAmashca karmahetuH /
vakShyati hi-"sa yathAkAmo bhavati tatkrayurbhavati yatkraturbhavati tatkarma kurute"iti /
ataH sarvakAmAtitIrNatvAdyuktamAnanvAgataM puNyenetyAdi /
hR^idayasya hR^idayamiti puNDarIkAkAro mAMsapiNDastatsthamantaHkaraNaM buddharhR^idayamityucyate /
tAtsthAnmaJNcakroshanavat /
hR^idayasya buddherye shokAH buddhisaMshrayA hi te /
'kAmaH saMkalpo vicikitsetyAdi sarvaM mana eva'tyuktatvAt /
vakShyati ca -"kAmA ye 'sya hR^idi shritAH"iti /
AtmasaMshrayabhrAntyapanodAya hIdaM vacanaM-hR^idi shritA hR^idayasya shokA iti ca /
hR^idayakaraNasaMbandhAtItashcAyamasminkAle 'tikrAmati mR^ityo rUpANIti hyuktam /
hR^idayakaraNasahandhAtItatvAttatsaMshrayakAmasaMbandhAtIto bhavatIti yuktataraM vacanam /
ye tu vAdino hR^idi shritAH kAmA vAsanAshca hR^idayasaMbandhinamAtmanamupasR^ipyopashliShyanti hR^idayaviyoge 'pi cA'tmanyavatiShThante puTatailasya iva puShpAdigandha ityAcakShate /
teShAM kAmaH saMkalpo hR^idaye haryova rUpANi hR^idayasya shokA ityAdInAM vacanAnAmAnarthakyameva /
hR^idayakaraNotpAdyatvAditi cet /
na /
hR^idi shritA iti visheShaNAt /
na hi hR^idayasya karaNamAtratve hR^idi shritA iti vacanaM samaJNjasaM hR^idaye hyeva rUpANi pratiShThitAnIti ca /
Atmavishaddeshca vivakShitatvAddhR^icchrayaNavacanaM yathArthameva yuktam /
dhyAyatIva lelAyatIveti ca shrureranyArthAsaMbhavAt /
kAmA ye 'sya hR^idi shritA iti visheShaNAdAtmAshrayA api santIti cet /
na /
anAshritApekShatvAt nAtrA'shrayAntaramapekShya ye hR^idIti visheShaNaM kiM tarhi ye hR^idyanAshritAH kAmAstAnapekShya visheShaNam /
ye tvaprarU¤A bhaviShyA bhUtAshca pratipakShato nivR^ittAste naiva hR^idi shritAH saMbhAvyante ca te /
ato yuktaM tAnapekShya visheShaNam /
ye prarUDhA vartamAnA viShaye te sarve pramucyanta iti /
tathApi visheShaNAnarthakyamiti cet /
na /
teShu yatanmAdhikyAddheyArthatvAt /
itarathAshrutamaniShTaM cakalpitaM syAdAtmAshrayatvaM kAmAnAm /
na kaJNcana kAmaM kAmayata iti prAptapratiShedhAdAtmAshrayatvaM kAmAnAM shrutameveti cet /
na /
sadhIH svapno bhUtveti paranimittatvAtkAmAshrayatvaprApterasaN^gavacanAcca /
na hi kAmAshrayatve 'saN^gavacanamupapadyate /
saN^gashca kAma ityavocAma /
AtmakAma iti shruterAtmaviShayo 'sya kAmo bhavatIti cet /
na vyatiriktakAmAbhAvArthatvAttasyAH /
vaisheShikAditantranyAyopapannamAtmanaH kAmAdyAshrayatvamiti cet /
na hR^idi shritA ityAdivisheShashrutivirodhAnapekShyAstA vesheShikAditantropapattayaH /
shrutivirodhe nyAyabhAsatvopagamAt /
svayaJNjyotiShTvabAdhanAcca /
kAmAdInAM ca svapne kevaladR^ishimAtraviShayatvAtsvayaJNjyotiShTvaM siddhaM sthitaM ca bAdhyeta /
AtmasamavAyitve dR^ishyatvAnupapatteshcakShurgatavisheShavat /
draShTurhi dR^ishyamarthAntarabhUtamiti draShTuH svayaJNjyotiShTvaM siddham /
tadbAdhitaM syAdyadi kAmAdyAshrayatvaM parikalpyet /
sarvashAstrArtha vipratiShedhAcca /
parasyaikadeshakalpanAyAM kAmAdyAshrayatve ca sarvashAstrArthajAtaM kupyeta /
etacca vistareNa caturthe 'vocAma /
mahatA hi prayatnena kAmAdyAshrayatvakalapnAjha pratiSheddhavyA AtmAnaH pareNaikatvashAstrArthasiddhayeH tatkalpanAyAM punaH kriyamANAyAM shAstrArthaM eva bAdhitaH syAt /
yatheccAdhInAmAtmadharmatvaM kalpayanto vaisheShikA naiyAyikAshcopaniShacchAstrArthabAdhanAnnA'daraNIyA //4,3.22//



_______________________________________________________________________

START BrhUp 4,3.23

#<yad vai tan na pashyati pashyan vai tan na pashyati |
na hi draShTur dR^iShTer viparilopo vidyate 'vinAshitvAn |
na tu tad dvitIyam asti tato 'nyad vibhaktaM yat pashyet || BrhUp_4,3.23 ||>#

__________



BrhUpBh_4,3.23 strIpuMsayorivaikatvAnna pashyatItyuktaM svayaJNjyotiriti ca /
svayaJNjyotiriti ca /
svaJNjyotiShTvaM nAma caitanyAtmasvabhAvatA /
yadi hyagnyuShNatvAdivaccaitanyAtmasvabhAva AtmA sa kathamekatve 'pi hi svabhAvaM jahyAnna jAnIyAt /
atha na jahAti kathamiha suShupte na pashyati /
vipratiShiddhametaccaitanyamAtmasvabhAvo na jAnAti ceti /
na vipratiShiddhamubhayamapyetadupapadyata eva /
katham-yadvai suShupte tanna pashyati pashyanvai tattatra pashyanneva na pashyati /
yattatra suShupte na pashyatIti jAnIShe tanna tathA gR^ihNIyAH /
kasmAt /
pashyanvai bhavati tatra /
nanvAnaM na pashyatIti suShupte jAnIme yato na cakShurvA mano vA darshane karaNaM vyApR^itamasti /
vyApR^iteShu hi darshanashravaNAdiShu pashyatIti vyavahAro bhavati shR^iNotIti vA /
na ca vyApR^itAni karaNAni pashyAmaH /
tasmAnna pashyatyevAyam /
na hi /
kiM tarhi pashyanneva bhavati /
katham /
na hi yasmAddraShTurdR^iShTakarturyA dR^iShTistasyA dR^iShTerviparilopo vinAshaH /
sa na vidyate /
yathAgnerauShNyaM hi sA /
nanu vipratiShiddhamidamabhidhIyate draShTuH sA dR^iShTirna viparilupyata ita cAshakyaM vaktum /
nanu na viparilupyata iti vacanAdavinAshinI syAt /
na /
vanacasya j~nApakatvAt /
nahi nyAyaprApto vinAshaH kR^itakasya vacanashatenApi vArayituM shakyate /
vacanasya j~nApakatvAt /
nahi nyAyaprApto vinAshaH /
kR^itakasya vacanashatenApu vArayituM shakyate /
vacanasya yathAprAptArthaj~nApakatvAt /
naiSha doShaH /
AdityAdiprakAshakatvavaddarshanopapatteH /
yathA'dityAdayo nityaprakAshasvabhAvA eva santaH svAbhAvikena nityenaiva prakAshena prakAshayanti /
na hyaprakAshAtmAnaH santaH prakAshaM kurvantaH prakAshayantItyucyante /
kiM tarhi svabhAvenaiva nityena prakAshena /
tathAyamapyAtmAvipariluptasvabhAvayA dR^iShTyA nityayA draShTetyucyante /
gauNaM tarhi draShTutvam /
naivameva mukhyatvopapatteH yadi hyanyathApyAtmano draShTutvaM dR^iShTaM tadAsya draShTutvasya gauNatvaM na tvAtmano 'nyo darshanaprakAro 'sti tadevameva mukhyaM draShTutvamupapadyate nAnyathA /
yathA'dityAdInAM prakAshayitR^itvaM nityenaiva svabhAvikenAkriyamANena prakAshakena tadeva ca prakAshayitR^itvaM mukhyaM prakAshayitR^itvAntarAnupapatteH /
tasmAnna draShTurdR^iShTirviparilupyata ita na vipratiShedhagandho 'pyasti /
nanvanityakriyAkartR^iviShaya eva tR^icpratyayAntasya shabdasya prayogo dR^iShTo yathA chettA bhettA ganteti tathA draShTetyatrApIti cet /
na /
prakAshayiteti dR^iShTatvAt /
bhavatu prakAshakeShvanyathAsaMbhavAnna tvAtmanIti cet /
na, dR^iShTyaviparilopashruteH /
pashyAmi na pashyAmItyanubhavadarshanAnneti cet /
na /
karaNavyApAravisheShApekShatvAt /
uddhR^itacakShuShAM ca svapn AtmadR^iShTeraviparulopadarshanAt /
tasmAdavipuluptasvabhAvaivA'tmano dR^iShTaH /
atasyAvipariluptayA dR^iShTyA svayaJNjyotiHsvabhAvayA pashyanneva bhavati suShupte /
kathaM tarhi na pashyatIti /
ucyate /
na tu tadasti kiM tat /
dvitIyaM viShayabhUtam /
kiMvashiShTam /
tato draShciranyadanyatvena vibhaktaM yatpashyedyadupalabheta yaddhi tadvisheShadarshanakAraNamantaHkaraNaM cakShU rUpaM ca tadavidyayAnyatvena pratyupasthApitamAsIt /
tadetasminkAla ekIbhutam /
AtmanaH pareNa pariShvaN^gAt /
draShTurhi paricchinnasyavisheShadarshanAya karaNamanyatvena vyatiShThate /
ayaM tu svena sarvAtmanA saMpiShvaktaH svena pareNa prAj~nenA'tmanA priyayeva puruShaH /
tena na pR^ithaktvena vyavasthitAni karaNAni viShayAshca /
tadabhAvAdvisheShadarshanaM nAsti /
karaNAdikR^itaM hi tannA'tmakR^itam /
AtmakR^itamiva pratyavabhAsate /
tasmAttakR^iteyaM bhrAntirAtmano dR^iShTiH parilupyataca iti //4,3.23//



_______________________________________________________________________

START BrhUp 4,3.24-30

#<yad vai tan na jighrati jighran vai tan na jighrati |
na hi ghrAtur ghrAter viparilopo vidyate 'vinAshitvAt |
na tu tad dvitIyam asti tato 'nyad vibhaktaM yaj jighret || BrhUp_4,3.24 ||>#


#<yad vai tan na rasayati rasayan vai tan na rasayati |
na hi rasayitU rasayater viparilopo vidyate 'vinAshitvAt |
na tu tad dvitIyam asti tato 'nyad vibhaktaM yad rasayet || BrhUp_4,3.25 ||>#


#<yad vai tan na vadati vadan vai tan na vadati |
na hi vaktur vakter viparilopo vidyate 'vinAshitvAt |
na tu tad dvitIyam asti tato 'nyad vibhaktaM yad vadet || BrhUp_4,3.26 ||>#


#<yad vai tan na shR^iNoti shR^iNvan vai tan na shR^iNoti |
na hi shrotuH shruter viparilopo vidyate 'vinAshitvAt |
na tu tad dvitIyam asti tato 'nyad vibhaktaM yac chR^iNuyAt || BrhUp_4,3.27 ||>#


#<yad vai tan na manute manvAno vai tan na manute |
na hi mantur mater viparilopo vidyate 'vinAshitvAt |
na tu tad dvitIyam asti tato 'nyad vibhaktaM yan manvIta || BrhUp_4,3.28 ||>#


#<yad vai tan na spR^ishati spR^ishan vai tan na spR^ishati |
na hi spraShTuH spR^iShTer viparilopo vidyate 'vinAshitvAt |
na tu tad dvitIyam asti tato 'nyad vibhaktaM yat spR^ishet || BrhUp_4,3.29 ||>#


#<yad vai tan na vijAnAti vijAnan vai tan na vijAnAti |
na hi vij~nAtur vij~nAter viparilopo vidyate 'vinAshitvAt |
na tu tad dvitIyam asti tato 'nyad vibhaktaM yad vijAnIyAt || BrhUp_4,3.30 ||>#

__________



BrhUpBh_4,3.24-30 samAnamanyat /
yadvai tanna jighrati /
yadvai tanna rasayate /
yadvai tanna vadati /
yadvai tanna shR^iNoti /
yadvai tatra manute /
yadvai tanna spR^ishati /
yadvai tanna spR^ishati /
yadvai tanna vijAnAtIti mananavij~nAnayordR^iShTyAdisahakAritve 'pi sati cakShurAdinirapekShe bhUtabhaviShyadvartamAnaviShayavyApAro vidyata iti pR^ithaggrahaNam /
kiM punardR^iShTyAdInAmagnerauShNyaprakAshanajvalanAdivaddharmabheda Ahosvidabhinnasyaiva dharmasya paropAdhinimittaM dharmAnyatvamiti /
atra kecidvyAcakShate /
AtmavastunaH svata evaikatvaM nAnAtvaM ca yathA   gorgodravyatayaikatvaM nAnAtvaM cAnumeyam /
sarvatrAvyabhicAradarshanAdAtmano 'pi tadvadeva dR^iShTyAdInAM parasparaM nAnAtvamAtmanA caikatvamiti /
nAnyaparatvAt /
na hi dR^iShTyAdidharmabhedapradarshaparamidaM vAkyaM yadvai tadityAdi /
kiM tarhi /
yadi caitanyAtmajyotiH kathaM na jAnAti suShupte nUnamato na caitanyAtmajyotirityevamAshaN^kAprAptau tannirAkaraNayaitadArabdhaM yadvai tadityAdi /
yadasya jAgratsvapnayoshcakShurAdyanekopAdhidvAraM caitanyAtmajyotiH svAbhAvyamupalakShitaM dR^iShTyAdyabhidheyavyavahArApannaM suShuptaM upAdhibhedavyApAranivR^ittAvanudbhAsyamAnatvAdanupalakShyamANasvabhAvamapyupAdhibhedena bhinnamiva yathAprAptAnuvAdenaiva vidyamAntavamucyate /
tatra dR^iShTyAdidharmabhedakalpanAvivakShitArthAnabhij~natayA /
saindhavaghanavatpraj~nAnaikarasaghanashrutivirodhAcca /
"vij~nAnamanandam" "satyaM j~nAnam" "praj~nAnaM brahma"ityAdishrutibhyashca /
shabdapravR^iteshca /
laukiko ca shabdapravR^ittashcakShuShA rUpaM vijAnAti shrotreNa shabdaM vijAnAti rasanenAnnasya rasaM vijAnAtIti ca sarvatraiva ca dR^iShTyAdishabdAbhidheyAnAM vij~nAnashabdavAcyatAmeva darshayati /
shabdapravR^ittishca pramANam /
dR^iShTAntopapatteshca /
yathA hi loke svacchasvAbhAvyayuktaH sphacikastannimittameva kevalaM haritanIlalohitAdyupAdhibhedasoyAgAttadAkAratvaM shakyante /
tathA cakShurAdyupAdhibhedasaMyogatpraj~nAnaghanasvabhAvasyaivA'tmajyotiSho dR^iShTyAdishaktibheda upalakShyate /
praj~nAnaghanasya svacchasvAbhAvyAtsphaTikasvacchasvAbhAvyavatsvayaJNjyotiShTvAcca /
yathA shaktibheda upalakShyate /
yathA cA'dityajyotiravabhAsyabhedaiH saMyujyamAnaM haritanIlapItalohitAdibhedairavibhAgyaM tadAkArAbhAvaM bhavati /
tathA ca kR^itsnaJNjagadavabhAsayaccakShurAdIni ca tadAkAraM bhavati /
tathA coktamAtmanaivAyaM jyotiShA'sta ityAdi /
na ca nivayaveShvanekAtmatA shakyate kalpayitum /
dR^iShTAntAbhAvAt /
yadapyAkAshasya sarvagatatvAdidharmabhedaH parikalpyate paramANvAdInAM ca gandharasAdyanekaguNatvaM tadapi nirIpyamANaM paropAdhinimittameva bhavati /
AkAshasyatAvatsarvagatvaM nAma na svato dharmo 'sti /
sarvopAdhisaMshrayAddhi sarvatra svena rUpeNa sattvamapekShya sarvagatvavyavahAro na tvAkAshaH kvacidgato vAgato vA svataH /
gamanaM hi nAma deshAntarasthasya deshAntareNa saMyogakAraNam /
sA ca kriyA naivAvisheShe saMbhavati /
eva dharmabhedA naiva santyAkAshe /
tathA paramANvAdAvapi /
paramANurnAma pR^ithivyA gandhaghanAyAH paramasUkShmo 'vayavo gandhAtmaka eva na tasya purgandhavattva nAma shakyate kalpayitum /
atha tasyaiva rasAdimatvaM syAditi cenna /
tatrApyabAdisaMsasarganimittatvAt tasmAnna niravayavasyAnekadharmavattve dR^iShTAnto /
sti /
etena dR^igAdishaktibhedAnAM pR^ithakcakShurUpAdibhedena pariNAmabhedakalpanA paramAtmani prayuktA //4,3.24-30 //



_______________________________________________________________________

START BrhUp 4,3.31

#<yatra vA anyad iva syAt tatrAnyo 'nyat pashyed anyo 'nyaj jighred anyo 'nyad rasayed anyo 'nyad vaded anyo 'nyac chR^iNuyAd anyo 'nyan manvItAnyo 'nyat spR^ished anyo 'nyad vijAnIyAt || BrhUp_4,3.31 ||>#

__________



BrhUpBh_4,3.31 jAgratsvapnayoriva yadvijAnIyAttaddvitIyaM pravibhaktamanyatvena nAstItyuktamataH suShupte na vijAnAti visheShamSha nanu yadyasyAyameva svabhAvaH kiMnimittamasya visheShavij~nAnaM svabhAvaparityAgena /
atha visheShavij~nAnamevAsya svabhAvaH kasmAdeSha visheShaM na vijAnAtIti /
ucyate shR^iNu /
yatra yasmiDhjAgarite svapne vA anyadivA'tmano vastvantaramivAvidyayA pratyupasthApitaM bhavati tatra tasmAdavidyApratyupasthApitAdanyo 'nyamivA'tmAnaM manyamAno 'satyAtmanaH pravibhakte vastvantare 'sati cAtmani tataH pravibhakte 'nyo 'nyatpashyedupalabheta /
tacca darshitaM svapne pratyakShato ghnantIva jinantIveti /
tathAnyo 'nyajjighredrasayedvadecchR^iNuyAnmanvAti spR^ishedvijAnIyAditi //4,3.31//



_______________________________________________________________________

START BrhUp 4,3.32

#<salila eko draShTAdvaito bhavati |
eSha brahmalokaH samrAT |
iti hainam anushashAsa yAj~navalkyaH |
eShAsya paramA gatiH |
eShAsya paramA saMpat |
eSho 'sya paramo lokaH |
eSho 'sya parama AnandaH |
etasyaivAnandasyAnyAni bhUtAni mAtrAm upajIvanti || BrhUp_4,3.32 ||>#

__________



BrhUpBh_4,3.32 yatra punaH sAvidyA suShupte vastvantarapratyupasthApikA shAntA tenAnyatvenAvidyApravibhaktasya vastuno 'bhAvAtkena kaM pashyejjighredvijAnIyAdvA /
ataH svenaiva hi prAj~nena''tmanA svayaJNjyotiHsvabhAvena saMpariShvaktaHsamastaH saMprasanna AptakAma AtmakAmaH salilavastvacchIbhUtaH salila iva eko dvitIyasyAbhAvAt /
avidyAyA hi dvitIyasyAbhAvAt /
etadamR^itamabhayameSha bhmaloko brahmaiva loko brahmalokaH para evAyamasminkAle vyAvR^ittakAryakaraNopAdhibhedaH svAtmajyotiShi shAntasarvasaMbandho vartate /
he samrADiti haivaM hainaM janakamanushashAsAnuShTavAnyAj~navalkya iti shrutivacanametat /
kathaM vAnushashAsa /
eShAsya vij~nAnamayasya paramA gatiH /
yAstvanyA dehagrahalakShaNA brahmAdistambaparyantA avidyAkalpitAstA gatayo 'to 'paramA avidyAviShayatvAt /
iyaM tu devatvAdigatInAM karmavidyAsAdhyAnAM paramottamA yaH samastAtmabhAvo yatra nAnyatpashyati nAnyacchR^iNoti nAnyadvijAnAtItyeShaiva ca paramA saMpatsarvAsAM saMpadAM vibhUtInAmiyaM paramA svAbhAvikatvAdasyAH kR^itakA hyanyAH saMpadaH /
tathaiSho 'sya paramo lokaH /
ye 'nye karmaphalAshrayA lokAste 'smAdaparamAH /
ayaM tu na kenacana karmaNA mIyate svAbhAvikatvAdeSho.sya paramo lokaH /
tathaiSho 'syaparama AnandaH /
yAnyanyAni viShayendriyasaMbandhajanitAnyAnandajAtAni tAnyapekShyaiSho 'sya parama Anando nityatvAt /
"yo vai bhUmA tatsukham" iti shrutyantarAt /
yatrAnyatpashyanyadvijAnAti tAnyapekShyaiSho 'sya parama AnandonityatvAt /
"yo vai bhUmA tatsukham"iti shrutyantarAt /
yatrAnyatpashyadvijAnAti tadalpaM martyamamukhyaM kShukhamidaM tu tadviparItam /
eta eSho 'sya parama AnandaH /
etasyaivai''nandasya mAtrAM kalAmavidyApratyupasthApitAM viShayendriyasaMbandhakAlavibhAvyAmanyAni bhUtAnyupajIvanti /
kAni tAni tata evA'nandAdavidyathApravibhajyamAnasvarUpANyanyatvena tAni  brahmaNaH parikalpyamAnAnyanyAni santyupajIvanti bhUtAni viShayendriyasaMparkadvAreNa vibhAvyamAnAm //4,3.32//



_______________________________________________________________________

START BrhUp 4,3.33

#<sa yo manUShyANAM rAddhaH samR^iddho bhavaty anyeShAm adhipatiH sarvair mAnuShyakair bhogaiH sampannatamaH sa manuShyANAM parama AnandaH |
atha ye shataM manuShyANAm AnandAH sa ekaH pitÌNAM jitalokAnAm AnandaH |
atha ye shataM pitÌNAM jitalokAnAm AnandAH sa eko gandharvaloka AnandaH |
atha ye shataM gandharvaloka AnandAH sa ekaH karmadevAnAm Anando ye karmaNA devatvam abhisampadyante |
atha ye shataM karmadevAnAm AnandAH sa eka AjAnadevAnAm AnandaH |
yash ca shrotriyo 'vR^ijino 'kAmahataH |
atha ye shatam AjAnadevAnAm AnandAH sa ekaH prajApatiloka AnandaH |
yash ca shrotriyo 'vR^ijino 'kAmahataH |
atha ye shataM prajApatiloka AnandAH sa eko brahmaloka AnandaH |
yash ca shrotriyo 'vR^ijino 'kAmahataH |
athaiSha eva parama AnandaH |
eSha brahmalokaH samrAT |
iti hovAca yAj~navalkyaH |
so 'haM bhagavate sahasraM dadAmi |
ata UrdhvaM vimokShAyaiva brUhIti |
atra ha yAj~navalkyo bibhayAM cakAra -- medhAvI rAjA sarvebhyo mAntebhya udarautsId iti || BrhUp_4,3.33 ||>#

__________



BrhUpBh_4,3.33 yasya paramAndasya mAtrA avayavA brahmAdibhirmanuShyaparyantairbhUtairupajIvyante tadAnandamAtrAdvAreNa mAtriNaM paramAnandamadhijigamiyiShannAha saindhavalavaNashakalairiva lavaNashailam /
sa yaH kasminmanuShyANAM madhye rAddhaH saMsiddho 'vikalaH samagrAvayava ityarthaH /
samR^iddha upabhogopakaraNasaMpanno bhavati /
kiJNcAnyeShAM samAnajAtIyAnAmadhipatiH svatantra  patirna mANDalikaH sarvaiH samastairmAnuShyakairiti divyabhogopakaraNanivR^ityarthaM manuShyANAmeva yAni bhogopakaraNAni taiH saMpannAnAmapyatiShayena saMpannaH saMpannatamaH sa manuShyANAM parama AnandaH /
tatrA'nandAnditorabhedanirdeshAnnArthAntarabhUtatvamityetat /
paramAnandarasyaiveyaM viShayAviShayyAkareNa mAtrA prasR^iteti hayuktaM yatra vA anyadiva syAdityAdivAkyena /
tasmAdyukto 'yaM parama Ananda ityabhedanirdeshaH /
yudhiShThirAditulyo rAjAtrodAharaNam /
dR^iShTaM manuShyAnandaramAdiM kR^itvA shataguNottarakrameNonnIya paramAnandaM yatra bhedo nivartate tamadhigamayati /
atrAyamAnandaH shataguNottarottarakrameNa vardhamAno yatra vR^iddhikAShTAmanubhavati /
yatra gaNitabhedo nivartate 'nyadarshanashravaNamananAbhAvAttaM paramAnandaM vivakShannAha /
atha ye manuShyANAmevaMprakArAH shatamAnandabhedAH sa ekaH pitÌNAm /
teShAM visheShaNaM jitalokAnAmiti /
shrAddhAdikarmabhiHpitÌMstoShayitvA tena karmaNA jito loko yeShAM te jitalokAH pitarasteShAM pitR^iNAM jitalokAnAM manuShyAnandashataguNIkR^itaparimANa eka Anando bhavati /
so 'pi shataguNIkR^ito gandharvaloka eka Anando bhavati /
sa ca shataguNIkR^itaH karmadevAnAmeka AnandaH /
agnihotrAdishrautakarmaNA ye devatvaM prApnuvanti te karmadevaiH /
tathaivai''jAnadevAnAmeka AnandaH /
AjAnata evotpattita eva ye devAsta AjAnadevAH /
yashca shrotriyo 'dhItavedo 'vaDajino vR^ijinaM pApaM tadrahito yathoktakArityarthaH /
akAmahato vItatR^iShNa AjAnadevo 'bhyor'vAgyAvanto viShayAsteShu /
tasya caivaMbhUtasyA'jAnadevaiH samAna Ananda ityetadanvAkR^iShyate ca shabdAttacchataguNIkR^itaparimANaH prajApatiloka eka Anando virATsharIre /
tathA tadvij~nAnavA¤shrotriyo 'dhItavedashcAvR^ijina ityAdi pUrvavat /
tacchataguNIkR^itaparimANa eka Anando brahmaloke hiraNyagarbhAtmani /
yashcetyAdi pUrvavadeva /
ataH paraM gaNitanivR^ittaH /
eSha parama Ananda prayuktaH /
yasya ca paramAnandajasya brahmalokAdyAnandA mAtrA udadheriva vipruShaH /
evaM shataguNottarottaravR^iddhyupetA AnandA yatraikatA yAnti yashca shrotriyapratyakSho 'thaiSha eva saMprasAdalakShaNaH parama Anandastatra hi nAnyatpashyati nAnyacchR^iNoti /
atho bhUmA bhUmatvAdamR^itaH /
itare tadviparItAH /
atra ca shrotrayitvAdvR^ijinatve tulye /
akAmahatatvakR^ito visheSha AnandashataguNavR^iddhihetuH /
atraitAni sAdhanAni shrotriyatvAvR^ijinatvAkAmahatatvAni tasya tasyA'nandasya prAptAvarthAdibhihitAnu yathA karmANgnihotrAdIni devAnAM devatvaprAptau /
tatra ca shrotriyatvAvR^ijinatvalakShaNe karmaNI adharabhUmiShvapi samAne iti nottarAnandaprAptisAdhane abhyupeyete /
akAmahatatvaM  tu vairAgyatAratamyopapatteruttarottarabhUmyAnandaprAptisAdhanamityavagamyate /
sa eSha parama Anando vitR^iShNashrotriyapratyakSho 'dhigataH /
tathA ca vedavyAsaH-"yacca kAmasukhaM loke yacca divyaM mahatsukham /
tR^iShNAkShayasukhasyaite nArhataH ShoDashIM kalAm" //
iti /
eSha brahmaloko he samrADiti hovAca yAj~navalkyaH so 'hamevanushiShTo bhagavate tubhyaM sahasraM dadAmi gavAm /
ata UdhvaM vimokShAyaiva brUhIti vyAkhyAtametat /
atra ha vimokShAyetyasminvAkye yAj~navalkyo bibhayAJNcakAra bhItavAn /
yAj~navalkyasya bhayakAraNamAha shrutiH /
na yAj~navalkyo vaktR^itvasAmarthyAbhAvAdbhItavAnaj~nAnAdvA kiM tarhi medhAvI rAjA sarvebhyo mA mAmantebhyaH prashnanirNayavasAnebhya udarautsIdAvR^iNodavarodhaM kR^itavAnityarthaH /
yadyAnmayA nirNItaM prashnarUpaM vimokShArthaM tattadekadeshatvenaiva kAmaprashnasya gR^ihItvA punaH punarmAM paryanuyuN^ktta eva medhAvitvAdityetadbhayakAraNaM sarvaM madIyaM vij~nAnaM kAmaprashnavyAjenopAditsatIti //4,3.33//



_______________________________________________________________________

START BrhUp 4,3.34

#<sa vA eSha etasmin svapnAnte ratvA caritvA dR^iShTvaiva puNyaM ca pApaM ca punaH pratinyAyaM pratiyony Adravati buddhAntAyaiva || BrhUp_4,3.34 ||>#

__________



BrhUpBh_4,3.34 atra vij~nAnamayaH svayaJNjyotirAtmA svapne pradarshitaH /
svapnAntabudvAntasaMcAreNa kAryakaraNavyatirittkatA /
kAmakarmapravivekashcAsaN^gatayA mahAmatsyadR^iShTAntena pradarshitaH /
punashcAvidyAkAryaM svapna eva dhnantovetyAdinA pradarshitam /
arthAdavidyAyAH satattvaMnirdhIritamatadvarmAdhyAropaNarUpatvamanAtmadharmatvaM ca /
tathA vidyAyAshca kAryaM pradarshitaM sarvatmabhAvaH svapna eva pratyakShataH sarvo 'smIti manyate so 'sya paramo loka iti /
tatra ca sarvAtmabhAvaH svabhAvo 'syaivamavidyAkAmakarmAdisarvasaMsAradharmasaMbandhAtItaM rUpamasya sAkShAtsuShupte gR^ihyata ityenadvij~nApitaM svayaJNjyotirAtmaiSha parama AnandaH /
eSha vidyAyA viShayaH /
sa eSha paramaH saMprasAdaH sukhasya ca parA kAShThetyetadevamantena granthena vyAkhyAtam /
taccaitsarvaM vimokShapadArthasarvaM vimokShapadArthasya dR^iShTAntabhUtaM bandhanasya ca /
te caite mokShabandhane sahetuke saprapaJNce nirdiShTe vidyAvidyAkArye tatsarvaM dR^iShTAntabhUtameveti taddArShTAntikasthAnIye mokShahandhane sahetuke kAmaprashnArthabhUte tvayA vattkavye iti punaH parthanuyuÇttke janako 'ta UrdhvaM vimokShAyaiva brUhIti /
tatra mahAmatsyavatsvabuddhAntAvasaN^gaH saMcaratyeka AtmA svayaJNjyotirityuktam /
yathA cAsau kAryakaraNAnu mR^ityurUpANi parityajannupAdadAnashca mahAmatsyavatsvapnabuddhAntAvanusaMcarati tathA jAyamAno mriyamANashca taireva mR^ityurUpaiH saMyujyate viyujyate ca /
ubhau lokAnusaMcaratIti saMcaraNaM svapnabuddhantAnusaMcArasya dArShTAntikatvena sUcitam /
tadiha vistareNa sanimittaM saMcaraNaM varNayitavyamiti tadartho 'yamArambhaH tatra ca buddhAntAtsvapnAntamayamAtmAnupraveshitaH /
tasmAtsaMprAsAdasthAnaM mokShadR^iShTanAntabhUtam /
tataH pracyAvya buddhAnte saMsAravyavahAraH pradarishyitavya iti tenAsya saMbandhaH /
sa vai buddhAntAtspnAntakrameNa saMprasanna eSha etasminsaMprasAde sthitvA tataH punarIShatpracyutaH svapnAnte ratvA caritvetyAdi pUrvavadbundAyaivA'dravati //4,3.34//



_______________________________________________________________________

START BrhUp 4,3.35

#<tad yathAnaH susamAhitam utsarjaM yAyAd evam evAyaM shArIra AtmA prAj~nenAtmanAnvArUDha utsarjaM yAti |
yatraitad UrdhvocchvAsI bhavati || BrhUp_4,3.35 ||>#

__________



BrhUpBh_4,3.35 ita ArabhyAsya saMsAro varNyate /
yathAyamAtmA svapnAntAdbuddhAntamAgata evamayamasmAddehaddehAntaraM pratipatsyata ityAhAtra dR^iShTAntam /
tattatra yathA loke 'naH shakaTaM susamAhitaM suShThu bhR^ishaM vA samAhitaM bhANDopaskaraNenolUkhalamusalashUrpapiTharAdinAnnAdyena ca saMpannaM saMbhAreNA'kranAntamityarthaH /
tathA bhArAkrAntaM sadutsarjacchabdaM kurvadyathA yayAdgacchecchAkaTikenAdhiShThitaM sat /
evameva yathokto dR^iShTAnto 'yaM sharIraH shArIre bhavaH /
ko 'sau /
AtmA liN^gopAdhiH /
yaH svapnabuddhAntAvivi janmamaraNAbhyAM  pApmasaMsargaviyogalakShaNAbhyAmihalokaparalokAvanusaMcarati /
yasyotkramaNamanu prANAdyutkramaNaM sa prAj~nena pareNA'tmanA svayaJNjyotiHsvabhAvenAnvArUTho 'dhiShThito 'vabhAsyamAnaH /
tathA coktamAttamanaivAyaM jyotiShA'ste palyayata iti /
utsarjanyAti /
tatra caitanyAtmajyotiShA bhAsye liN^ge prANapradhAne gacchati tadupAdhirapyAtmA gacchatIva /
tathA shrutyantaram-"kasminnvaham"ityAdi"dhyAyatIva"iti ca /
ata evoktaM prAj~nenA'tmanAnvArUTha iti /
anyathA prAj~nenaikIbhUtaH shakaTavatkathamutsarjanyAti /
tena liN^gopAdhirAtmotsarjanmarmasu nikR^ityamAneShu duHkhavedanayAr''taH shabdaM kurvanyAti gacchati tatkasminkAla iti /
ucyate-yatraitadbhavati /
etaditi kriyAvisheShaNam /
UrdhvocchvAsI yatrordhvocchAsitatvamasya bhavatItyarthaH /
dR^ishyamAnasyApyanuvadanaM vairAgyagahetoH IdR^ishaH kaShTaH khalvayaM saMsAraH yenotkrAntikAle marmasUtkR^ityamAneShu smR^itilopo duHkhavedanArtasya puruShArthasAdhanapratipattau cAsAmarthyaM paravashIkR^itacittasya /
tasmAdyAvadiyamavasthA nA'gamiShyati tAvadeva puruShArthasAdhanakarvyatAyAmapramatto bhavedityAha kAruNyAcchrutiH //4,3.35//



_______________________________________________________________________

START BrhUp 4,3.36

#<sa yatrAyam aNimAnaM nyeti jarayA vopatapatA vANimAnaM nigacchati |
tad yathAmraM vodumbaraM vA pippalaM vA bandhanAt pramucyate |
evam evAyaM puruSha ebhyo 'N^gebhyaH saMpramucya punaH pratinyAyaM pratiyony Adravati prANAyaiva || BrhUp_4,3.36 ||>#

__________



BrhUpBh_4,3.36 tadasyordhvocchvAsitvaM kasminkAle kiMnimittaM kathaM kimarthaM vA  syAdityetaducyate-so 'yaM prAkR^itaH shiraH pANyAdimAnpiNDo yatra yasminkAle 'yamaNimAnamaNorbhAvamaNutvaM kArshyamityarthaH /
nyeti nigacchati /
kiMnimittaM jarayA vA svayameva kAlapakvaphalavajjIrNaH kArshyaM gacchati /
upatapatItyupatapaJNjvarAdirogastenopatapatA vA /
upatapyamAno hirogeNa viShamAgnitayAnnaM bhuktaM na jarayati tato 'nnarasenAnupacIyamAnaH piNDaH kArshyamApapadyate taducyata upatapatA veti /
aNimAnaM nigacchati /
yadAtyantakArshyaM pratipanno jarAdinimittaistadordhvocchavAsI bhavati /
yadordhvocchvAsI tadA bhR^ishAhitasaMbhArashakaTavadutsarjanyAti /
jaribhAbhavo rogAdipIDanaM kArshyApattishca sharIravato 'vashyaMbhAvina ete 'narthA iti vairAgyAyedamucyate /
yadAsAvutsarjanyAti tadA kathaM sharIraM vimuJNcatIti dR^iShTAnta ucyate-tattatra yatAmraM vA phalamudumbaraM vA pippalaM vAphalam /
viShamAnekadR^iShTAntopAdAnaM maraNasyAniyatanimittatvakhyApanArtham /
aniyatAni hi maraNasya nimittAnyasaMkhyAtAni ca /
etadapi vairAgyArthameva /
yasmAdayamanekamaraNanimittavAMstasmAtsarvadA mR^ityorAsye vartata iti /
bandhanAdbadhyate yena vR^intena saha sa bandhanakAraNo raso yasminvA badhyata iti vR^intamevocyate bandhana tasmAdrasAdvR^intAdvA bandhanAtpramucyate vAtAdyanekanimitamevamevAyaM puruSho liN^gAtmA liN^gopAdhirebhyo 'N^gebhyashcakShurAdidehAvayavebhyaH saMpramucya samyaÇnirlepena pramucya /
na suShuptagamanakAla iva prANena rakShan /
kiM tarhi saha vAyunopasaMhR^itya /
punaH pratinyAyaM punaHshabandAtpUrvamapyayaM dedAddehAntaramasakR^idgatavAnyathA svapnabuddhAntau punaH purgacchati tathA punaH pratinyAyaM pratigamanaM yathAgatamityarthaH /
pratiyoni yoniM yoni prati karmashrutAdivashAdAdravati /
kimartham /
prANAyaiva prANavyUhAyaivetyarthaH /
saprANa eva hi gacchati tataH prANayaiveti visheShaNamanarthakam /
prANavyUhAya hi gamanaM dehAddehAntaraM prati /
tena hyasya karmaphalopabhogArthasiddhirna prANasattAmAtreNa /
tasmAttAdarthAyarthaM yuktaM visheShaNaM prANavyUhAyeti //4,3.36//



_______________________________________________________________________

START BrhUp 4,3.37

#<tad yathA rAjAnam Ayantam ugrAH pratyenasaH sUtagrAmaNyo 'nnaiH pAnair avasathaiH pratikalpante 'yam AyAty ayam AgacchatIti |
evaM haivaMvidaM sarvANi bhUtAni pratikalpanta idaM brahmAyAtIdam AgacchatIti || BrhUp_4,3.37 ||>#

__________



BrhUpBh_4,3.37 tatrAsyedaM sharIraM parityajya gacchato nAnyasya dehAntarasyopAdAne sAmarthyamasti /
dehendriyaviyogAt /
na cAnye 'sya bhR^ityasthAnIyA gR^ihamiva rAj~ne sharIrAntaraM kR^itvA pratIkShamANA vidyante /
athaivaM sati  kathamasya sharIrAntaropAdAnamiti /
ucyate-sarvaM hyasya jagatsvakarmaphalopabhogasAdhanatvAyopAttaM svakarmaphalopabhogAya cAyaM pravR^itto dehAddehAntaraM pratipitsustasmAtsarvameva jagatsvakarmaNA prayuktaM tatkarmaphalopabhogAyogyaM sAdhanaM kR^itvA pratIkShata eva /
"kR^itaM lokaM puruSho 'bhijAyate"iti shruteH /
yathA svapnAjjAgaritaM pratipitsoH /
tatkathamiti lokaprasiddho dR^iShTAnta ucyate-tattatra yathA rAjAnaM rAjyAbhiShiktamAyAntaM svarAShTra ugrA jAtivisheShAH krUrakarmaNo vA pratyenasaH prati pratenasi pApakarmaNi niyuktAH pratyenasastaskarAdidaNDanAdau niyuktAH sUtAshca grAmaNyo grAmanetAraste pUrvameva rAj~na AgamanaM buddhvAnnairbhojyabhakShyAdiprakAraiH pAnairmadirAdibhirAvasathaishca prAsAdAdibhiH pratikalpante niShpannaireva pritIkShante 'yaM rAjA'yAtyayamAgacchatItyevaM vadantaH /
yathAyaM dR^iShTAnta evaM haivaMvidaM karmaphalasya veditAraM saMsAriNamityarthaH /
karmaphalaM hi prastutaM tadevaMshabdena parAmR^ishyate /
sarvANi bhUtAni sharIrakartÌNi karaNAnugrahItÌNi cA'dityAdIni tatkarmaprayuktAni kR^itaireva karmaphalobabhogasAdhanaiH pratIkShante /
idaM brahma bhoktR^ikartR^i cAsmAkamAyAti tathedamAgacchatItyevameva ca kR^itvA pratIkShanta ityarthaH //4,3.37//



_______________________________________________________________________

START BrhUp 4,3.38

#<tad yathA rAjAnaM prayiyAsantam ugrAH pratyenasaH sUtagrAmaNyo 'bhisamAyanti |
evam evemam AtmAnam antakAle sarve prANA abhisamAyanti |
yatraitad UrdhvocchvAsI bhavati || BrhUp_4,3.38 ||>#

__________



BrhUpBh_4,3.38 tameva jigamiShuM ke saha gacchante /
ye vA gacchanti te kiM tatkriyApraNunnA AhosvittatkarmavashAtsvayameva gacchanti paralokasharIrakartÌNi ca bhUtAnIti /
atrocyate dR^iShTAntaH - tatadyathA rAjAnaM prayiyAsantaM prakarSheNa yAtumicchantamugrAH pratyenasaH sUtagrAmaNyastaM yathAbhisamAyantyAbhumikhyena samAyantyekIbhAvena tamabhimukhA AyantyanAj~naptA eva rAj~nA kevalaM tajjigamiShAbhij~nAH, evamevemamAtmAnaM bhoktAramantakAle maraNakAle sarve prANA vAgAdayo 'bhisamAyanti /
yatrAtadUrdhvocchvAsI bhavatIti vyAkhyAtam //4,3.38//

iti bR^ihadAraNyakopaniShadbhAShye caturthAdhyAyasya tR^itIyaM brAhmaNam //



_______________________________________________________________________

START BrhUp 4,4.1

#<sa yatrAyam AtmAbalyaM nyetya saMmoham iva nyeti |
athainam ete prANA abhisamAyanti |
sa etAs tejomAtrAH samabhyAdadAno hR^idayam evAnvavakrAmati |
sa yatraiSha cAkShuShaH puruShaH parAÇ paryAvartate |
athArUpaj~no bhavati || BrhUp_4,4.1 ||>#

__________



BrhUpBh_4,4.1 sa yatrAyamamAtmA /
saMsAropavarNanaM prastutam /
tatrAyaM puruSha ebhyo 'N^gebhyaH saMpramucyetyuktam /
tatsaMpramokShaNaM kasminkAle kathe veti savistaraM saMsaraNaM varNayitavyamityApabhyate-so 'yamAtmA prastuto yatra yasminkAle 'balyamabalabhAvaM ni etya gatvA /
yaddehasya daurbalyaM tadAtmana eva daurbalyamityuparyate 'balyaM nyetyeti /
na hyasau svato 'mUrtatvAdabalabhAvaM gacchati /
tathA saMmohamiva saMmUThatA saMmoho vivekAbhAvaH saMmUDhatAmiva nyeti nigacchati /
na cAsya svataH saMmoho 'saMmoho vAsti /
nityacaitanyajyotiHsvabhAvatvAt /
tenevashabdaH saMmohamiva nyetIti /
utkrAntikAlaM hi karaNopasaMhAranimitto vyAkulIbhAva Atmana iva lakShyate laikikaiH /
tathA ca vaktAro bhavanti saMmUDhaH saMmUDho 'yamiti /
atha vobhayatrevashabdaprayogo yojyaH /
abalyamiva nyet saMmohamiva nyetIti /
ubhayas paropAdhinimittatvAvisheShAt /
samAnakartR^ikanirdeshAcca /
athAsminkAla ete prANA vAgAdaya enamAtmanamabhisamAyanti tadAsya shArIrasyA'tmano 'N^gebhyaH saMpramo7Nam /
kathaM punaH saMpramokShaNaM kena vA prakAreNA'tmAnamabhisamAyantIti /
ucyate-sa AtmaitAstejomAtrAstejaso mAtrAstejomAtrAstejovayavA rUpAdiprakAshakatvAccakShurAdIni karaNAnItyarthaH /
tA etAH samabhyAdadAnaH samyaÇnirlepenAbhyAdadAna AbhimukhyenA /
¤a'dadAnaH saMharamANastatsvapnApekShayA visheShaNaM samiti /
na tu svapne nirlepena samyAgAdAnam /
asti tvAdAnamAtram /
'gR^ihItA vAggR^ihItaM cakShuH' 'asya lokasya sarvAvato mAtrAmapAdAya' 'shukramAdAye'tyAdivAkyebhyaH /
hR^idayameva puNDarIkAkAramanvakrAmatyanvAgacchati /
hR^idaye 'bhivyaktavij~nAno bhavatItyarthaH /
buddhyAdivikShepopasaMhApe sati /
na hi tasya svatashcalanaM vikShepopasaMhArAdivikriyA vA /
dhyAyatIva lelAyatIvetyuktvAt /
buddhyAdyupAdhidvAraiva hi sarvavikriyA'dhyAropyatetasmin /
kadA punastasya tejomAtrAbhyAdAmiti /
uc.te-sa yatraiSha cakShuShi bhavashcAkShuSha- puruSha jAdityAMsho bhoktuH karmaNA prayukto yAdavaddehadhAraNaM tAvaccakShuSho 'nugrahaM kurvanvartate /
maraNakAle tvasya cakShuranugrahaM parityajati svamAdityAtmAnaM pratipadyate /
tadetaduktaM"yatrAsya puruShasya mR^itasyAgniM vAgapyeti vAtaM prANashcakShurAdityAmi"tyAdi /
punardehagrahaNakAle saMshrayiShyanti /
tathA svapsyataH prabudhyatashca /
tadetadAhi-cAkShuShaH puruSho yatra yasminkAle parAÇparyAvartate parisamantAtparAÇvyAvartata iti /
athAtrAsminkAle 'rUpaj~no bhavati mumUrShU rUpaM na jAnAti tadAyamAtmA cakShurAditejomAtrAH samabhyAdadAno bhavati svapnkAla iva //4,4.1//



_______________________________________________________________________

START BrhUp 4,4.2

#<ekIbhavati na pashyatIty AhuH |
ekIbhavati na jighratIty AhuH |
ekIbhavati na rasayatIty AhuH |
ekIbhavati na vadatIty AhuH |
ekIbhavati na shR^iNotIty AhuH |
ekIbhavati na manuta ity AhuH |
ekIbhavati na spR^ishatIty AhuH |
ekIbhavati na vijAnAtIty AhuH |
tasya haitasya hR^idayasyAgraM pradyotate |
tena pradyotenaiSha AtmA niShkrAmati |
cakShuShTo vA mUrdhno vAnyebhyo vA sharIradeshebhyaH |
tam utkrAmantaM prANo 'nUtkrAmati |
prANam anUtkrAmantaM sarve prANA anUtkrAmanti |
savij~nano bhavati |
saMjAnam evAnvavakrAmati |
taM vidyAkarmaNI samanvArabhete pUrvapraj~nA ca || BrhUp_4,4.2 ||>#

__________



BrhUpBh_4,4.2 ekIbhavati karaNajAtaM svena liN^gAtmanA /
tadaivana pArshvasthA Ahurna pashyatIti /
tathA ghrANadevatAnivR^ittau ghrANamekIbhavati liN^gAtmanA tadA na jighratItyAhuH /
samAnamanyat /
jihvAyAM somo varuNo vA devatA tannivR^ityapekShayA na rasayata ityAhuH /
tathA na vadati na shR^iNoti na manute na spR^ishati na vijAnAtItyAhuH /
tadopalakShyate devatAnivR^ittiH karaNAnAM ca hR^idaya ekIbhAvaH /
tatra hR^idaya upasaMhR^iteShu karaNeShu yo 'ntarvAyapAraH sa kathyate-tasya haitasya prakR^itasya hR^idayasya hR^idayacchidrasyetyetat /
agraM nADImukhaM nirgamadvAraM pradyotate svapnakAla iva svena bhAsAtejomAtrAdAnakR^itena svonAva jyotiShA'tmanaiva ca /
tenA'tmajyotiShA pradyotena hR^idayAgreNaiSha   AtmA vij~nAnamayo liN^gopAdhirnigracchati niShkramAti /
tathA'tharvaNe"kasminnvahamutkrAnta utkrAnto bhaviShyAmi kasminvA pratiShThate pratiShThAsyAmIti sa prANamasR^ijata"iti /
tatra cA'tmacaitanyajyotiH sarvadAbhivyaktataram /
tadupAdhidvArA hyAtmani janmamaraNagamanAgamanAdisarvavikriyAlakShaNaH saMvyavahAraH /
tadAtmakaM hi dvAdashavidhaM karaNaM buddhyAdi tatsUtraM tajjIvanaM so 'ntarAtmA jagatastasthuShashca /
tena pradyotena hR^idayAgraprakAshena niShkramamANaH kena mArgeNa niShkrAmatIti /
ucyate-cakShuShTo vA /
AdityalokaprAptinimittaM j~nAnaM karma vA yadi syAt /
mUrdhno vA brahmalokaprAptinimittaM cet /
anyebhyo vA sharIradeshebhyaH sharIrAvayavebhyo yathAkarma yathAshrutam /
taM vij~nAnAtmAnamutkrAmantaM paralokasya prasthitaM paralokAyodbhUtAkUtamityartha- /
prANaH sarvAdhikAristhAnIyo rAj~na ivAnUtkrAmati /
taM ca prANamanUtkrAmantaM vAgAdayaH sarve prANAM anUtkrAmanti /
yathApradhAnAnvAcikhyAseyaM na tu krameNa sArthavadgmanamiha vivakShitam /
tadaiSha AtmA savij~nAno bhavati svapn iva visheShavij~nAnavAnbhavati karmavashAnn svatantraH svAtantryeNa hi savij~nAnatve sarvaH kR^itakR^ityaH syAt /
naiva tu tallabhyate /
ata evA'ha vyAsaH"sadA tadbhAvabhAvitaH"iti /
karmaNA tUdbhAvyamAnenAntaHkaraNavR^ittivisheShAshritavAsanAtmakavisheShavij~nAnena sarvo loka etasminkAle savij~nAno bhavati /
savij~nAnameva ca gantavyamanvavakrAmatyagacchati visheShavij~nAnodbhAsitamevetyarthaH /
tasmAttatkAle svAtantryArthaM yogadharmAnusevanaM parisaMkhyAnAbhyAsashca vishiShTapuNyopayashca shraddhadhAnaiH paralokArthibhirapramattaiH kartavya iti /
sarvashAstrANAM yatnato vidheyor'tho dushcaritAccoparamaNam /
na hi tatkAle shakyate kiJNcitsampAdayitum /
karmaNA nIyamAnasya svAtantryAbhAvAt /
'puNyo vai puNyena karmaNA bhavati pApaH pApena'tyuktam /
etasya hyanarthasyopashamopAyavidhAnAyA sarvashAkhopaniShadaH pravR^ittAH /
na hi tadvihitopAyAnusevanaM muktvA'tyantiko 'syAnarthasyopashamopAyo 'sti /
tasmAdatraivopaniShadvihitopAye yatnaparairbhavitavyamityeSha prakaraNArthaH /
shakaTavastaMbhR^isaMbhAraM utsarjanyAtItyuktaM, kiM punastasya paralokAya pravR^ittasya pathdanaM shAkaTikasaMbhArasthAnIyaM gatvA vA paralokaM yadbhuN^kte sharIrAdyArambhakaM ca yattatkimiti /
ucyate-taM paralokAya gacchantamAtmAnaM vidyAkarmaNI vidyA ca karma ca vidyAkarmaNI vidyA sravaprakArA vihitA pratiShiddhA cAvihitApratiShiddhA ca /
tathA karma vihitaM pratiShiddhaM cAvihitapratiShiddhaM ca samanvArabhete samyaganvArabhete anvAlabhete anugacchataH pUrvapraj~nA ca pUrvAnubhUtaviShayA praj~nApUrvapraj~nAtItakarmaphalAnubhavavAsanetyarthaH /
sA ca vAsanApUrvakarmarambhe karmavipAke cAN^gaM bhavati /
tenAsAvapyanvApabhate /
na hi tayA vAsanayA vinA karma kartuM phalaM copabhoktuM shakyate /
na hyanabhyaste viShaye kaushalamindrayANAM bhavati /
pUrvAnubhavavAsanApravR^ittAnAM tvindriyANAmihAbhyAsamanantareNa kaushalamupapadyate /
dR^ishyate ca keShAJNcitkAsucitkriyAsu citrakarmAdilakShaNAsu vinaivehAbhyAsena janmata eva kaushalaM kAsucidatyantasaukaryayuktAsvapyakaushalaM koShAJNcit /
tathA pUrvapraj~nayA vinA karmaNi vA phalopabhoge vA na kasyacitpravR^ittirupapadyate /
tasmAdetattrayaM shAkaTikasambhArasthAnIyaM paralokapathyadana vidyAkarmapUrvapraj~nAkhyam /
yasmAdvidyAkramaNI pUrvapj~nA ca dehAntarapratipatyupabhogasAdhanaM tasmadvidyAkarmAdi shubhameva samAtaredyatheShTadehasambhogopabhogau syAtAmiti prakaraNArthaH //4,4.2//



_______________________________________________________________________

START BrhUp 4,4.3
#<tad yathA tR^iNajalAyukA tR^iNasyAntaM gatvAnyam Akramam AkramyAtmAnam upasaMharati |
evam evAyam AtmedaM sharIraM nihatyAvidyAM gamayitvAnyam Akramam AkramyAtmAnam upasaMharati || BrhUp_4,4.3 ||>#


__________



BrhUpBh_4,4.3 evaM vidyAdisambArasamphR^ito dehAntaraM pratipadyamAno muktvA pUrvaM dehaM pakShIva vR^ikShAntaraM dehAntaraM pratipadyate /
athavA'tivAhikena sharIrAntareNa karmaphalajanmadeshaM nIyate /
kiJNcAtrasthasyaiva sarvagatAnAM karaNAnAM vR^ittilAbho bhavatyAhosviccharIraHsya saMkucitAni karaNAni mR^itasya bhinnaghaTapradIpaprakAshavatsarvato vyapya punardehAntarArambhe saN^kocamupagacchanti /
kiJNca manomAtraM vaisheShikasamaya iva dehAntarArambhadeshaM prati gacchati kiMvA kalpanAnAntarameva vedAntasamaya iti /
ucyate-"ta ete sarva eva samAH sarve 'nantAH"iti shruteH sarvAtmakAni tAvatkaraNAni /
sarvAtmakaprANasaMshrayAcca /
teShAmAdhyAmikAdhibhautikaparicchedaH prANikarmaj~nAnabhAvanAnimittaH /
atastadvashAtsvabhAvataH sargatAnAmanantAnAmapi prANAnAM karj~nAnavAsanAnurUpeNaiva dehAnnarArambhavashAtprANAnAM vR^ittiH saMkucati vikasati ca /
tathA coktam-"samaH pluShiNA samo mashakena samo nAgena sama ebhistribhirlokaiH samo 'nena sarveNa"iti /
tathA cedaM vacanamanukUlam-",sa yo haitAnanantAnupAste"ityAdi /
"taM yathA yathopAsate"iti ca /
tatra vAsanA pUrvapraj~nAkhyA vidyAkarmatantrA jalUkavatsaMtataiva svapnakAla iva karmakR^itaM dehAddehAntaramArabhate hR^idayasyaiva punardehAntarArambhe dehAntaraM pUrvAshrayaM vimuJNcatItyetasminnarthe dR^iShTAnta upAdIyate-tattatra dehAntarasaJNcAra idaM nidarshanam /
yathA yena prakAreNa tR^iNajalAyukA tR^iNajalUkA tR^iNasyAntamavasAnaM gatvA prApyAnyaM tR^iNAntaramAkramamAkramyata ityAkramastamAkramamAkramyA'shcityA'tmAnamAtmanaH pUrvavayavamupasaMharatyantyAvayavasthAne /
evamevAyamAtmA yaH prakR^itaH saMsArIdaM sharIraM pUrvopAttaM nihatya svapnaM pratipitsuriva pAtayitvAvidyAM gamayitvAcetanaM kR^itvA svAtmosaMhAreNAnyamAkramaM tR^iNAntaramiva tR^iNajalUkA sharIrAntaraM gR^ihItvA prasArityA vAsanayA'mAnamupasaMharati /
tatrA'tmabhAvamArabhate yathA svapne dehAntaramArabhate svapnadehAntarasya sharIrAmbhadesha ArabhyamANe dehe jaN^game sthAvare vA /
tatra ca karmavashAtkaraNAni labdhavR^ittIni saMhanyante /
bAhyaM ca kushamR^ittikAsthAnIyaM sharIramArabhyate /
tatra ca karaNavyUhamapekShya vAgAdyanugrahAyAgnyAdidevatAH saMshcayante /
eSha dehAntarArambhavidhiH //4,4.3//



_______________________________________________________________________

START BrhUp 4,4.4

#<tad yathA peshaskArI peshaso mAtrAm apAdAyAnyan navataraM kalyANataraM rUpaM tanute |
evam evAyam AtmedaM sharIraM nihatyAvidyAM gamayitvAnyan navataraM kalyANataraM rUpaM kurute |
pitryaM vA gAndharvaM vA daivaM vA prAjApatyaM vA brAhmaM vAnyeShAM vA bhUtAnAm || BrhUp_4,4.4 ||>#


__________



BrhUpBh_4,4.4 tatra dehAntarArambhe nitthopAttamevopAdAnamupamR^idyopamR^idya dehAntaramArabhata AhostidapUrvameva punaH punarAdatta iti /
atrocyate dR^iShTAntaH-tattatretasminnarthe--yathA peshaskArI peshaH suvarNa tat karotIti peshaskArI suvarNakAraH, peshasaH suvarNasya mAtrAmapAdAyApicchidya gR^ihItvA anyat pUrvasmAd racanAvisheShAnnavataramabhinavataraM kalyANAt kalyANataraM rUpaM tanute nirminoti /
evamevAyamAtmetyAdi pUrvavat /
nityopAttAnyeva pR^ithivyAdInyAkAshAntAni paJNca bhUtAni yAni 'dve vAva brahmaNo rUpe' iti caturthe vyAkhyAtAni peshaHsthAnAyAni,tAnyevopamR^idyopamR^idya, anyadanyacca dehAntaraM navataraM kalyANataraM rUpaM saMsthAnavesheShaM vA pitR^ibhyo hitaM pitR^ilokopabhogayogyamityarthaH, gAndharvaM gandharvANAmupabhogayogyam, tathA devAnAM daivam, prajApateH prajApatyam, brahmaNa idaM brAhmaM vA; yathAkarma yathAshrutamanyeShAMvA bhUtAnAM sambandhi sharIrAntaraM kuruta ityabhisambanyate  //4,4.4//



_______________________________________________________________________

START BrhUp 4,4.5

#<sa vA ayam AtmA brahma vij~nAnamayo manomayo prANamayash cakShurmayaH shrotramayaH pR^ithivImaya Apomayo vAyumaya AkAshamayas tejomayo 'tejomayaH kAmamayo 'kAmamayaH krodhamayo 'krodhamayo dharmamayo 'dharmamayaH sarvamayaH |
tad yad etad idaMmayo 'domaya iti |
yathAkArI yathAcArI tathA bhavati |
sAdhukArI sAdhur bhavati |
pApakArI pApo bhavati |
puNyaH puNyena karmaNA pApaH pApena |
atho khalv AhuH  |
kAmamaya evAyaM puruSha iti |
sa yathAkAmo bhavati tatkratur bhavati |
yatkratur bhavati tat karma kurute |
yat karma kurute tad abhisaMpadyate || BrhUp_4,4.5 ||>#

__________



BrhUpBh_4,4.5 yo 'sya bandhanasaMj~nakA upAdhibhUtAH, yaiH saMyuttkastanmaye 'yamiti vibhAvyate, te padArthAH puJNjIkR^ityehaikatra pratinirdishyante-sa vA ayaM ya evaM saMsaratyAtmA brahmaiva para eva yo 'shanAyAdyatIto, vij~nAnamayo vij~nAnaM budvistenopalaÇyamANastanmayaH /
katama Atmeti yo 'yaM vij~nAnamayaH prANeShviti hayuktam /
vij~nAnamayo vIj~nAnaprAyo yasmAttadvarmatvamasya vibhAvyate dhyAyatIva lelAyatIveti /
tathA manomayo manaH saMnikarShAnmanomayaH /
tathA prANamayaH prANaH paJNcavR^ittistanmayo yena cetanashcalatIva lakShyate /
tathA cakShurmayo rUpadarshanakAle /
evaM shrotramayaH shabdashravaNakAle /
evaM tasya tasyendriyasya vyApArodbhave tattanmayo bhavati /
evaM budviprANadvAreNa cakShurAdikaraNamayaH sa¤sharIrArambhakapR^ithivyAdibhUtamayo bhavati /
tatra pArthivasharIrArambhe pR^ithivImayo bhavati /
tathA varuNAdilokeShvApyasharIrArambha Apomayo bhavati /
tathA vAyavyasharIrArambhe vAyumayo bhavati /
tathA'kAshasharIrArambha AkAshamayo bhavati /
evametAni taijasAni devasharIrANi /
teShvArabhyamANeShu tanmayastejomayo bhavati /
ato vyatiriktAni pashvAdisharIrANi narakapretAdisharIrANi cAtejomayAni tAnyapekShyA'hAtejomaya iti /
evaM kAryakaraNasaMghAtamayaH sannAtmA prAptavyaM vastvantaraM pashyannidaM mayA prAptamado mayA prAptavyamityevaM viparItapratyayastadabhilAShaH kAmamayo bhavati /
tasminkAme doShaM pashyatastadviShayAbhilAShaprashAme citaM prasannamakaluShaM shAntaM bhavati /
tanmayo 'kAmamayaH /
evaM tasminvihate kAmekenAcitsa kAmaH krodhatvena pariNamate tena tanmayo bhavankrodhamayaH /
sa krodhaH kenacidupAyena nivartito yadA bhavati tadA prasannamanAkulaM citaM sadakrodha ucyate tena tanmayaH /
evaM kAmakrodhAbhyAmakAmAkrodhAbhyAM ca tanmayo bhUtvA dharmamayo 'dharmamayashca bhavati /
na hi kAmakrodhAdibhirvinA dharmAdipravR^ittirUpapadyate /
"yadyadvi kurute karma tattatkAmasya ceShTitam" /
iti smaraNAt /
dharmamayo 'dharmayashca bhUtvA sarvamayo bhavati /
samastaM dharmAdharmayoH kAryaM yAvartkicidvyAkR^itaM tatsarvaM dharmAdharmayoH phalaM tatpratipadyAmAnastanmayo bhavati /
kiM bahunA tadetatsidvamasya yadayamidaMmayo gR^ihyamANaviShayAdidaMmayastasmAdayamadomayaH /
ada iti parokShaM kAryeNa gR^ihyamANena nirdishyate /
anantA hyantaHkaraNe bhAvanAvisheShAH /
naiva te visheShato nirdeShTuM shakyante /
tasmistasminkShaNe kAryato 'vagamyanta idamasya hradi vartate 'dosyate tena gR^ihyamANakAryeNedaMmayatayA nirdishyate parokSho 'ntaHstho vyavahAro 'yamidAnImadomaya iti /
saMkShepatastu yathA kartuM yathA vA carituM shIlamasya so 'yaM yathAkArI yathA cArI sa tathA bhavati /
karaNaM nAma niyatA kriyA vidhipratiShedhAdigamyA caraNaM nAmAniyatamiti visheShaH /
sAdhukArI sAdhurbhavatIti yathAkArItyasya visheShaNaM pApakArI pApo bhavatIti ca yathAcArItyasya /
tAcchIlyapratyayopAdAnAdatyantatAtparyataiva tanmayatvaM na tu tatkarmamAtreNotyAshaN^kayA'ha-puNyaH puNyena karmaNA bhavati pApaH pApeneti /
puNyapApakarmamAtreNaiva tanmayatA syAnna tu tAcchIlyamapekShate /
tAcchIlye tu tanmayatvAtishaya ityayaM visheShaH /
tatra kAmakrodhAdipUrvakapuNyakAritA sarvamayatve hetuH saMsArasya kAraNaM dehAddehAntarasaMcArasya ca /
etatprayukto hyanyadanyaddehAntaramupAdatte /
tasmAtpuNyApuNye saMsArasya kAraNam /
etadviShayau hi vidhipratiShedhau /
atra shAstrasya sAphalyamiti /
atho apyanye bandhamokShakushalAH khalvAhuH-satyaM kAmAdipUrvake puNyApuNye sharIragrahaNakAraNaM tathApi kAmaprayukto hi puruShaH puNyapuNye karmaNI upacinoti kAmaprahANe tu karma vidyAmAnamapi puNyapuNyepacayakaraM na bhavati /
upacite api puNyapuNye karmaNI kAmashUnye phalArambhake na bhavataH /
tasmAtkAma eva saMsArasya mUlam /
tathA cektamAtharvaNe-kAmAnyaH kAmayate manyamAnaH sa kAmabhirjAyate tatra tatra iti /
tasmAtkAmamaya evAyaM puruSho yadanyamayatvaM tadakAraNaM vidyAnamapItyapto 'vadhArayati kAmamaya eveti /
yasmAtsa ca kAmamayaH sanyAdR^ishena kAmena yathAkAmo bhavati tatkraturbavati sa kAma IShadabhilAShamAtreNAbhivyakto yasminviShaye bhavati so 'vihanyamAnaH sphuTIbhavankratutvAmApadyate /
kraturnAdhyavasAyo nishcayo yadanantarA kriyA pravartate /
yatkraturbhavati yAdR^ikkAmakAryeNa kratunA yathArUpaH kraturasya so 'yaM yatkraturbhavati tatkarma kuruteyadviShayaH kratustatphalanirvR^ittaye yadyogyaM karma tatkurute nirvartayati /
yatkarma kurute tadabhisaMpadyate, tadIyaM phalamabhisaMpadyate /
tasmAtsarvamayatve 'sya saMsAritve ca kAma heturiti //4,4.5//



_______________________________________________________________________

START BrhUp 4,4.6

#<tad eSha shloko bhavati --
tad eva saktaH saha karmaNaiti liN^gaM mano yatra niShaktam asya |
prApyAntaM karmaNas tasya yat kiJNceha karoty ayam |
tasmAl lokAt punar aity asmai lokAya karmaNe |
iti nu kAmayamAnaH |
athAkAmayamAno yo 'kAmo niShkAma AptakAma AtmakAmo na tasya prANA utkrAmanti |
brahmaiva san brahmApyeti || BrhUp_4,4.6 ||>#

__________



BrhUpBh_4,4.6 tattasminnartha eSha shloko mantropi bhavati /
tadevaiti tadeva gacchati sakta AsaktastatrodbhUtAbhilAShaH sannityarthaH /
kathameti /
saha karmaNA yatkarmaphalAsaktaH sannakarottena karmaNA sahaiva tadeti tatphalameti /
kiM talliN^gamanaH /
manaH pradhAnatvAlliN^gasya mano liN^gamityucyate /
athavA liN^gayate 'vagamyate 'vagacchati yena talliN^gaM tanmano yatra yasminniShaktaM nishcayena saktamudbhUtAbhilAShamasya saMsAriNaH /
tadabhilASho hi tatkarma kR^itavAn /
tasmAttanmano 'bhiShaN^gavashAdevAsya tena karmaNA tatphalaprAptiH /
tenaitasidvaM bhavati kAmo mUlaM saMsArasyeti /
ata ucchinnakAmasya vidyamAnAnyapi karmANi brahmavido vandhyaprasavAni bhavanti /
"paryAptakAmasaya kR^itAtmanashca ihaiva sarve pravilItanti kAmAH"iti shruteH /
kiJNca prApyAntaM karmaNaH prApya bhuktvAntamavasAnaM tasya karmaNaH phalaM bhuktvAntaM prApya tasmAllokAtpunaraityAgacchatyasmai lokAya karmaNe 'yaM hi lokaH karmapradhAnastenA'ha karmaNa iti /
punaH karmakaraNAya punaH karma kR^itvA phalAsaN^gavashAtpunaramuM lokaM yAtItyevam /
iti nvevaM nu kAmayamAnaH saMsarati /
ya mAtkAmayamAna evaivaM saMsaratyatha tasmAdakAmayamAno na kvacitsaMsarati /
phalAsaktasya hi gatiruktA /
akAmasya hi kriyAnupapatterakAmayamAno mucyata eva /
kathaM punakAmayamAno bhavati /
yo 'kAmo bhavatyasAvakAmayamAnaH kathamakAmatetyucyate--yo niShTakAmo yasmAnnirgatAH kAmAH so 'yaM niShkAmaH /
kathaM kAmA nirgacchanti /
ya AptakAmo bhavatyAptAH kAmA yena sa AptakAmaH /
kathamApyante kAmA AtmakAmatvena yasyA'maiva nAnyaH kAmayitavyo vastvantarabhUtaH padArtho bhavati /
AtmaivAnantaro 'bAhyaH kR^itsnaH praj~nAnaghana ekaraso nordhva na tiryaÇnAdha Atmano 'nyatkAmayitavyaM vastvantaram /
yasya sarvamAtmaivAbhUttatkena kaM pashyecchR^iNuyAnmanvIta vijAnIyAdvaivaM vijAnankaM kAmayeta /
j~nAyamAno hyanyatvena padArthaH kAmayitavyo bhavati /
na cAsAvanyo brahmavida AptakAmasyAsti /
ya evA'tmakAmatayA'ptakAmaH sa niShkAmo 'kAmo 'kAmayamAnashceti mucyate /
na hi yasyA'tmaiva sarvaM bhavati tasyAnAtmA kAmayitavyo 'sti /
anAtmA cAnyaH kAmayitavyaH sarvaM cA'tmaivAbhUditi vipratiShidvam /
sarvAtmadarshinaH kAmayitavyAbhAvAtkarmAnupapattiH /
ye tu pratyavAyaparihArArthaM karma kalpayanti brahmavido 'pi teShAM sarva bhavati /
pratyavAyasya jihAsitavyasyA'tmano 'nyasyAbhipretatvAt /
yena cAshanAyAdyatIto nityaM pratyavAyasaMbadvo vidita AtmA taM vayaM brahmavidaM brUmaH /
nityamevAshanAyAdyatItamAtmanaM pashyati /
yasmAcca jihAsitavyamanyamupAdeyaM vA yo na pashyati tasya karma na shakyata eva saMbaddhu m /
yastvabrahmavitasya bhavatyeva pratyavAyaparihArArthaM karmeti na virodhaH /
ataH kAmAbhAvAdakAmayamAno na jAyate mucyata eva /
tasyaivamakAmayamAnasya karmAbhAve gamanakAraNAbhAvAtprANA vAgAdayo notkrAmanti nordhva krAmanti dehAt /
sa ca vidvAnAptakAma AtmakAmatayehaiva brahmabhUtaH /
sarvAtmano hi brahmaNo dR^iShTAntatvena pradarshitametadrUpaM tadvA asyaitadAptakAmamAtmakAmamakAmaM rUpamiti /
tasya hi dArShTAntikabhUto 'yamartha upasaMhriyate 'thAkAmayamAna ityAdinA /
sa kathamevaMbhUto mucyata ityucyate-yo hi suShuptAvasthamiva nirvisheShamadvaitamaluptacidrUpajyotiH svabhAvamAtmAnaM pashyati tasyaivAkAmayamAnasya karmabhAve gamanakAraNabhAvatprANA vAgAdayo notkrAmanti /
kintu vidvAnsaihaiva brahma, yadyapi dehAvAniva lakShyate sa brahmaiva sanbrahmApyeti /
yasmAnna hi tasyAbrahmatvaparicchedahetavaH kAmAH santi tasmAdihaiva brahmaiva sanbrahmApyeti na sharIrapAtettarakAlam /
na hi viduSho mR^itasya bhAvAntarApattirjIvato 'nyabhAvo dehAntarapratisaMdhAnAbhAvamAtreNova tu brahmApyetItyucyate /
bhAvAntarArApattau hi mokShasya sarvopaniShanidvivakShitor'tha AtmaikatvAkhyaH sa bAdhito bhavet /
karmahetukashca mokShaH prApnoti na j~nAnanimitta iti /
sa   cAniShTo 'nityatvaM ca mokShasya prApnoti /
na hi kriyAnirvR^ittor'tho nityo dR^iShTaH /
nityashca mokSho 'bhyupagamyate /
"eSha nityo mahimA"iti mantravarNAt /
na ca svAbhAvikAtsvabhAvAdanyannityaM kalpayituM shakyam /
svAbhAvikashcedagnyudAtmanaH svabhAvaH sa na shakyate puruShavyApArAnubhAvIti vaktum /
na hyagnerauShNyaM prakAsho vAgnuvyApArAnantarAnubhAvI /
agnivyApArAnubhAvI svAbhAvikashceti vipratiShiddham /
jvalanavyApAnAnubhAvitvamuShNaprAkAshaguNAbhyAmabhivyajyate tannAgnyepekShayA kiM tarhyanyadR^iShTeragnerauShNyaprakAshau dharmau vyavahitai kasyaciddR^iShTyA tvasaMbadhyamAnau jvalanApekShayA vyadhAnApagame dR^iShTerabhivyajyete tadapekShayA bhrAntirupajAyate jvalanapUrvakAvetAviShNaprAkAshau dharmau jAtAviti /
yadyuShNaprakAshayorapi svAbhAvikatvaM na syAt /
yaH svAbhAvaki'gnerdharmastamudAhariShyAmaH /
na ca svAbhAviko dharma eva nAsti padArthAnAmiti shakyaM vaktum /
na ca nigaDabhaN^ga ivAbhAvabhUto mokSho bandhananivR^ittirupapadyate /
paramAtmaikatvAbhyupagamAt 'ekamevAdvitIyam'iti shruteH /
na cAnyo baddho 'sti yasya nigaDanivR^ittivadbandhananivR^ittarmokShaH syAt /
paramAtmavyatirekeNAnyasyAbhAvaM vistareNAvAdiShma /
tasmAdavidyAnivR^ittimAtre mokShavyavahAra iti cAvocAma yathA rajjvAdau sarpAdyaj~nAnanivR^ittau sarpAdinivR^ittiH /
ye 'pyAcakShate mokShe vij~nAnAntaramAnandAntaraM cAbhivyajyata iti sairvaktavyo 'bhivyaktishabdArthaH /
yadi tAvatlaukikikyevopalabdhiviShayavyAptirabhivyaktishabdArthaH /
tato vaktavyaM kiM vidyamAnamabhivyajyate 'vidyamAnamiti vA /
vidyamAnaM cedyasya  muktasya tadabhivyajyate tasyA'tmabhUtameva tadityupalabdhivyavadhAnAnupapatternityAbhivyaktatvAnmuktasyAbhivyajyata iti visheShavacanamarthakam /
atha kadAcidevAbhivyajyata upalabdhivyavadhAnAdanAtmabhUtaM tadityanyato 'bhivyaktiprasaN^gaH /
tathA cAbhivyaktisAdhanApekShayA /
upalabdhisamAnAshrayatve tu vyavadhAnakalpanAnupapatteH sarvadAbhivyaktiprasaN^gaH /
tathA cAbhivyaktisAdhanApekShatA /
upalabdhisamAnAshrayatve tu vyavadhAnakalpanAnupapatteH sarvadAbhivyaktiranabhivyaktirvA /
natvantarAlakalpanAyA pramANamasti /
na ca samAnAshrayaNAmekasyA'tmabhUtAnAM dharmANAmitaretaraviShayaviShayitvaM saMbhavati /
vij~nAnasukhayoShca prAgabhivyakteH saMsAritvamabhivyaktyuttarakAlaM ca muktatvaMsya so 'nyaH parasmAnnityAbhivyaktaj~nAnasvarUpAdatyantavailakShaNyAcchaityamivauShNyAt /
paramAtmabhedakalpanAyAJNca vaidikaH kR^itAntaH parityaktaH syAt /
mokShasyedAnImiva nirvisheShatve tadarthAdhikayatnAnupapattiH shAstravaiyarthyaM ca prApnotIti cenna /
na, avidyAbhramApohApthatvAt /
na hi vastuto muktAmuktatvAvisheSho 'sti /
Atmano nityAkarUpatvAt /
kintu tadviShayAvidyApohyate shAstropadeshajanitavij~nAnena /
prAktadupadeshaprAptestadarthashca prayatna upapadyata eva /
avidyAvato 'vidyAnivR^ityanivR^ittikR^ito vesheSha AtmanaH syAditi cet /
avidyAkalpanAviShayatvAbhyupagamAdrajjUSharashuktakAgaganAnAM sarvodakarajatamalinatvAdivadadoSha ityavocAma /
timirAtimitaradR^iShTivadavidyAkartR^itvAkatR^itvAkR^ita Atmano visheShaH syAditi cet /
na /
dhyAtIva lelAyatIveti svato 'vidyAkartR^itvasva pratiShiddhatvA /
anekavyApArasannipAtajanitatvAccAvidyAbhramasya /
viShatvopapatteShca /
yasya cAvidyAbhramo ghaTAdivadvivikto gR^ihyate sa nAvidyAbhramavAn /
ahaM na jAne mugdhe 'smIti pratyatadarshanAdavidyAbhramavatvameveti cenna /
tasyApi vivekagrahaNAt /
na hi yo yasya vivekena grahItA sa tasminbhrAnta ityucyate /
tasya ca vivekagrahaNaM tasminneva ca bhrama iti vipratiShiddham /
na jAne mugdho 'smIti dR^ishyata iti bravIShi taddarshinashcAj~nAnaM mugdharUpatA dR^ishyata iti ca taddarshanasya viShayo bhavati karmatAmApadyata iti tatkathaM karmabhUtaM satkartR^isvarUpadR^ishivisheShaNaj~nAnamugdhate syAtAm /
atha dR^ishivisheShaNatvaM tayoH kathaM karma syAtAM dR^ishinA vyApyete /
karma hi kartR^ikriyayA vyApyamAnaM bhavati /
anyacca vyApyamanyadvyApakaM na tenaiva tadvyApyate /
vada kathamevaM satyaj~nAnamugdhate dR^ishivisheShaNe syAtAm /
na cAj~nAnAvivekadarshyaj~nAnamAtmanaH karmabhUtamupalabhamAna upalabdhR^idharmatvena gR^ihmAti sharIre kArshyarUpadAdavattathA /
sukhaduHkhecchAprayatnAdInsarvo loko gR^ihNAtIti cet /
tathApi grahIturlokasya vivaktataivAbhyupagatA syAt /
na jAne 'haM tvaduktaM mugdha eveti cet /
bhavatvaj~no mugdho yastvevandarshU taM j~namamugdhaM pratijAnImahe vayam /
tathA vyosenoktam /
icchAdi kR^itsnaM kShetraM kShetrI prakAshayatIti /
"samaM sarveShu bhUteShu tiShThantaM parameshvaram /
vinashyatsvavinashyantam"ityAdi shatasha uktam /
tasmAnnA'tmanaH svato baddhamuktaj~nAnakR^ito visheSho 'sti /
sarvadA samaikarasasvAbhAvyAbhyupagamAt /
ye tvato 'nyathA'tmavastu parikalpya bandhamokShAdishAstriM cArthavAdamApAdayanti ta utsahante khe 'pi shAkunaM padaM draShTuM khaM vA muShTinA'kraShTuM carmavadveShTitum /
vayaM tu tatkartumashaktAH sarvAdA samaikaramasadvaitamavikriyamajamajaramamaramamR^itamabhayamAtmatattvaM brahmaiva sma ityeSha sarvavedAntanishcitor'tha ityevaM pratipadyAmahe /
tasmAdbrahmApyetItyupacAramAtrametadvipIratagrahavaddehasaMtatervi cchedamAtraM vij~nAnaphalamapekShya //4,4.6//



_______________________________________________________________________

START BrhUp 4,4.7

#<tad eSha shloko bhavati --
yadA sarve pramucyante kAmA ye 'sya hR^idi shritAH |
atha martyo 'mR^ito bhavaty atra brahma samashnuta iti |
tad yathAhinirlvayanI valmIke mR^itA pratyastA shayIta |
evam evedaM sharIraM shete |
athAyam asharIro 'mR^itaH prANo brahmaiva teja eva |
so 'haM bhagavate sahasraM dadAmIti hovAca janako vaidehaH || BrhUp_4,4.7 ||>#

__________



BrhUpBh_4,4.7 svapnabuddhAntagamanadR^iShTAntasya dArShTAntikaH saMsAro varNitaH /
saMsArahetushca vidyAkarmapUrvapraj~nA varNitA /
yaishcopAdhibhUtaiH kAryakaraNalakShaNabhUtaiH pariveShTitaH saMsAritvamanubhavati tAni coktAni /
teShAM sAkShAtprayojakau dharmAdharvAviti pUrvapakShaM kR^itvA kAma evetyavadhAritam /
yathA ca brahmaNenAyamartho 'yavadhArita evaM mantreNApIti bandhaM bandhakAraNaM coktvopasaMhR^itaM prakaraNaM"iti na kAmayamAna"iti /
athAkAyamAna ityArabhya suShuptadR^iShTanAtasya dArShTAntikabhUtaH sarvAtmabhAvo mokSha uktaH /
mokShakAraNaM cA'tmakAmatayA yadAptakAmatvamuktaM tacca sAmarthAyadanAtmaj~nAnamantareNA'tmakAmayatayA'ptakAmatvamiti sAmarthyAdbrahmavidyaiva mokShakAraNamityuktam /
ato yadyapi kAmo mUlamityuktaM tathApi mokShakAraNaviparyayeNa bandhakAraNamavidyetyedapyuktameva bhavati /
atrApi mokSho mokShasAdhanaM ca brAhmaNenoktam /
tasyaiva dR^iDhIkaraNAya mantra udAhriyate shlokashabdavAcyaH-  tattasminnevArtha eSha shloko mantro bhavati /
yadA yasminkAle sarve samastAH kAmAstR^iShNAprabhedAH pramucyante /
AtmakAmya brahmavidaH samUlato vishIryante /
ye prasiddhA loka ihAmutrArthAH putravittalokaiShaNAlakShaNA asya prasiddhasya puruShasya hR^idi buddhau shritA AshritAH /
atha tadA martyo maraNadharmA sankAmaviyogAtsamUlato 'mR^ito bhavati /
atrAsminneva sharIre vartamAno brahma samashnute brahmabhAvaM mokShaM pratipadyata ityarthaH /
ato mokSho na deshAntaragamanAdyapekShate /
tasmAdviduSho notkrAmanti prANA yAvasthitA eva svakAraNe puruShe samavanIyante /
nAmamAtraM hyavashiShyata ityuktam /
kathaM punaH samanavIteShu prANeShu dehe ca svakAraNe pralIne vidvAnmukto 'traivasarvAtmA sanvartamAnaH punaH pUrvavaddehitvaM saMsAritvalakShaNaM na pratipadyata iti /
atrocyate-tattatrAyaM dR^iShTAnto yathA loke 'hiH sarpastasya nirlvayanI nirmekaH sAhinirlvayanI valmIke sarpAshraye valmIkAdAvityarthaH /
mR^itA pratyastA prakShiptAnAtmabhAvena sarpeNa parityaktA shayIta varte /
evameva yathAyaM dR^iShTAnta idaM sharIraM sarpasthAnIyena muktenAnAtmabhAvena parityaktaM mR^itamiva shete /
athetaraH sarpasthAnIyo muktaH sarmAtamabhUtaH sarpavattatraiva vartamAno 'pyasharIra eva na pUrvavtupanaH sasharIro bhavati /
kAmakarmaprayuktasharIrAtmabhAvena hi pUrvaM sharIro martyashca /
tadviyogAdathedAnImasharIro 'ta eva cAmR^itaH /
prANaH prANitIti prANaH /
prANasya prANamiti hi vakShyamANe shloke /
"prANabandhanaM hi somya manaH"iti ca shrutyantare /
prakaraNavAkyasamArthAcca para evA'tmAtra prANashabdavAcyaH /
brahmaiva paramAtmaiva /
kiM punastatteja eva vij~nAnaM jyotiryenA'tmajyotiShA jagadavabhAsyamAnaM praj~nAnetraM vij~nAnajyotiShmatsadavibraMshadvartate /
yaH kAmaprashno vimokShArtho yAj~navalkyena varo datto janakAya sahetuko bandhamokShArthalakShaNo dR^iShTAntikabhUtaH sa eSha nirNItaH savistaro janakayAj~navalkyAkhyAyikArUpadhAriNyA shrutyA /
saMsAravimokShopAya uktaH prANibhyaH /
idAnIM shrutiH svayamevA'ha vidyAniShkriyArthaM janakenaivamuktamiti /
kathaM? so 'hamovaM vimokShitastvayA bhagavate tubhyaM vidyAniShkriyArthaM sahasraM dadAmIti haiva kilovAcoktavAJNjanako vaidehaH /
atra kasmdAvimokShapadArthe nirNIte videharAjyamAtmAnameva ca na nivedayatyekadeshoktAviva sahasrameva dadAti tatra ko 'bhiprAya iti /
atra kecidvarNayanti-adhyAtmavidyArasiko janakaH shrutamapyartaM punarmantraiH shushrUShati /
ato na sarvameva nivedayati /
shrutvAbhipretaM yAj~navalkyAtpunarante nivedayiShyAmIti hi manyate /
yadi cAtraiva sarva nivedayAmi nivR^ittAbhilASho 'yaM shravaNAditi matvA shlokAnnavakShyatIti ca bhayAtsahasradAnaM shushrUShAliN^gaj~nApanAyeti /
sarvamapyetadasat /
puruShasyeva pramANabhUtAyAH shrutervyAjAnupapatteH /
arthasheShopapatteshca /
vimokShapadArtha ukte 'pyAtmaj~nAnasAdhana Atmaj~nAnasheShabhUtaH sarveShaNAparityAgaH saMnyAsAkhyo vaktavyor'thasheSho vidyate /
tasmAcchlokamAtrashushrUShAkalpanAnR^ijvo /
agatikA hi gatiH puvaruktArthakalpanA /
sA cAyuktA satyAM gatau /
na ca tatstutimAtramityavocAma /
nanvevaM satyata UrdhvaM vimokShAyaiveti vaktavyam /
naiSha dauShaH Atmaj~nAnavadaprayojakaH saMnyAsaH pakShe pratipattikarmavaditi hi manyate /
"saMnyAsena tanuM tyajet"iti smR^iteH /
sAdhutvApakShe 'pi nAta UrdhvaM vimokShAyaiveti prashnamarhati mokShasAdhanabhUtAtmaj~nAnaparipAkArthatvAt //4,4.7//



_______________________________________________________________________

START BrhUp 4,4.8

#<tad ete shlokA bhavanti --
aNuH panthA vitataH purANo mAM spR^iShTo 'nuvitto mayaiva |
tena dhIrA apiyanti brahmavidaH svargaM lokam ita UrdhvaM vimuktAH || BrhUp_4,4.8 ||>#

__________



BrhUpBh_4,4.8 AtmakAmasya brahmavido mokSha ityetasminnarthe mantrabrahmaNokte vistarapratipAdakA ete shlokA bhavanAti /
aNuH sUkShmaH panthA durvij~neyatvAdvitato vistIrNo vispaShTataraNahetutvAdvA vitara iti pAThAntarAnmokShasAdhano j~nAnamArgaH purANashcirantano nityashrutiprakAshitatvAnna tArkikabuddhiprabhavakudR^iShTimArgavadarvAkkAliko mA spR^iShTo mayA labdha ityarthaH /
yo hi yena labhyate sa taM spR^ishatIva saMbadhyate tenAyaH brahmavidyAlakShaNo mokShamArgo mayA labdhatvAnmA spR^iShTa ityucyate /
na kevalaM mayA labdhaH kintvanuvitto mayaiva /
anuvedanaM nAma vidyAyAH paripAkApekShayA phalAvasAnatAniShThA prAptiH /
bhujeriva tR^iptyavasAnatA /
pUrvaM tu j~nAnaprAptisaMbandhamAtrameveti visheShaH /
kimasAvena mantradR^igeko brahmavidyAphalaM prApto nAnyaH prAptavAnyenAnuvitto mayAvetyavadhArayati /
naiSha doShaH /
asyAH phalamAtmasAkShikamanuttamamiti brahmavidyAyAH stutiparatvAt /
evaM hi kR^itArthAtmAbhimAnakaramAtmapratyayasAkShikamAtmaj~nAnaM kimataH paramanyatsyAditi brahmavidyA stauti /
na tu puranyo brahmavittatphalaM na prApnotIti /
"tadyo yo devAnAm"iti sarvArthashruteH /
tadevA'ha-tena brahmavidyAmArgeNa dhIrAH praj~nAvanto 'nye 'pi brahmavida ityarthaH /
apiyantpigacchanti brahmavidyAphalaM mokShaM svargaM lokam svargalokashabdaviShTapavAcyamapi sanniha prakaraNAnmokShAbhidhAyakaH /
ito 'smAccharIrapAtAdUrdhvaM jIvanta eva vimuktAH santaH //4,4.8//



_______________________________________________________________________

START BrhUp 4,4.9

#<tasmi¤ shuklam uta nIlam AhuH piN^galaM haritaM lohitaM ca |
eSha panthA brahmaNA hAnuvittas tenaiti brahmavit puNyakR^it taijasash ca || BrhUp_4,4.9 ||>#

__________



BrhUpBh_4,4.9 tasminmokShasAdhanamArge vipratipattirmumukShUNAm /
katham /
tasmi¤shuklaM shuddhaM vimalamAhuH kecinmumukShavo nIlamanye piN^galamanye haritaM lohitaM ca yathAdarshanam /
nADhyastvetAH suShumnAdyAH shleShmAdirasaMsaMpUrNAH shuklasya nIlasya piN^galasyetyAdyuktatvAt /
AdityaM vA mokShamArgamevaMvidhaM manyante /
"eSha shukla eSha nIlaH"ityAdishrutyantArAt /
darshanamArgasya shuklAdivarNAsaMbhavAt /
sarvathApi tu prakR^itAdbrahmavidyAmArgAdanya ete shuklAdayaH /
nanu shuklaH shuddho 'dhvataiyamArgaH /
naH nIlapUtAdishabdairvarNavAcakaiH sahAnudravaNAt /
yA¤shuklAdInyogino  mokShapathAnAhurna te mokShamArgAH saMsAraviShayA ve hi te /
cakShuSho vA mUrdhno vAnyebhyo vA sharIradeshebhya iti sharIdeshAnniHsaraNasaMbandhAt /
brahmAdilokaprApakAhi te /
tasmAdayameva mokShamArgo ya AtkAmatvenA'ptakAmatayA sarvakAmakShe gamanAnupapattau pradIpanirvANavaccakShurAdInAM kAryakaraNAnAmatraiva samavanaya ityeSha j~nAnamArgaH panthA brahmaNA paramAtmasvarUpeNaiva brAhmaNena tyaktasarvaishaNenanAnuvittaH /
tena brahmavidyAmArgeNa brahmavidanyo 'pyeti /
kIdR^isho brahmavittenaitItyucyate-pUrvaM puNyakR^idbhUtvA punastyaktuputrAdyeShaNaH parAtmatejasyAtmAnaM saMyojya tasminnabhinirvR^ittastaijamasashcA'tmabhUta ihaivetyarthaH /
IdR^isho brahmavittena mArgeNaiti /
na punaH puNyAdisamuccayakAriNo grahaNaM virodhAdityavocAma /
"apuNyapuNyoparame yaM punarbhavanirbhAH /
shAntAH saMnyAsino yAnti tasmai mokShAtmane namaH //
iti ca smR^iteH /
tyaja dharmamadhramaM ca"ityAdipuNyApuNyatyAgopadeshAt /
"nirAshiShamanArambhaM nirnamaskAramastutum /
akShoNaM kShINakarmANaM taM devA brAhmaNaM viduH" //
"naitAdR^ishaM brAhmaNasyAsti vittaM yathaikatA samatA satyatA ca /
shIlaM sthitirdaNDanidhAnamArjavaM tatastatashtoparamaH kriyAbhyaH" //
ityAdismR^itibhyashca /
upadekShyati cehApi tu"eSha nityo mahimA brahmaNasya na vardhate karmaNA no kanIyAn"iti karmaprayojanAbhAve hetumuktavA"tasmAdevavicchAnto dAnta"ityAdinA sarvakriyoparamam /
tasmAdyathAvyAkhyAtameva puNyakR^itvam /
athavA yo brahmavittenaiti sa puNyakR^itaijasashceti brahmavitsutireShA /
puNyakR^iti taijase ca yogini mahAbhAgyaM prasiddhaM loke tAbhyAmato brahmavitsatUyate prakhyAtamahAbhAgyatvAlloke //4,4.9//



_______________________________________________________________________

START BrhUp 4,4.10

#<andhaM tamaH pravishanti ye 'vidyAm upAsate |
tato bhUya iva te tamo ya u vidyAyAM ratAH || BrhUp_4,4.10 ||>#

__________



BrhUpBh_4,4.10 andhamadarshanAtmakaM tamaH saMsAraniyAmakaM pravishanti pratipadyante /
ke /
ye 'vidyAM vidyAto 'nyAM sAdhyasAdhanalakShaNamupAsate karmAnuvartanta ityarthaH /
tatastasmAdapi bhUya iva bahutaramiva tamaH pravishanti /
ke /
ya u vidyAyAmavidyAvastupratipAdikAyAM karmArthAyAM trayyAmeva vidyAyAM ratA abhiratAH vidhipratiShedhapara eva vedo nAnyo 'stItyupaniShadarthAnapekShiNa  ityarthaH //4,4.10//



_______________________________________________________________________

START BrhUp 4,4.11

#<anandA nAma te lokA andhena tamasAvR^itAH |
tAMs te pretyAbhigacchaty avidvAMso 'budhA janAH || BrhUp_4,4.11 ||>#

__________



BrhUpBh_4,4.11 yadi te 'darshanalakShaNaM tamaH pravisanti ko doSha ityucyate-anandA anAnandA asukhA nAma te lokAstenAndhenAdarshanalakShaNena tamasA'vR^itA vyAptAste tasyAj~nAnatamaso gocarAstAMste pretya mR^itvAbhigacchantyabhiyAnti /
ke /
ye 'vidvAMsaH /
kiM sAmAnyenAvidvattAmAtreNa netyucyate-abudhaH /
budheravagamanArthasya dhAtoH kvippratyayAntasya rUpam /
AtmAvagamavarjitA ityarthaH /
janAH prakR^itA eva /
jananadharmiNo vetyetat //4,4.11//



_______________________________________________________________________

START BrhUp 4,4.12

#<AtmAnaM ced vijAnIyAd ayam asmIti puruShaH |
kim icchan kasya kAmAya sharIram anu saMjvaret || BrhUp_4,4.12 ||>#

__________



BrhUpBh_4,4.12 AtmAnaM svaM paraM rUpaM sarvaprANimanIShitaj~naM hR^itsthamashanAyAdidharmAtItaM codyadi vijAnIyAtsahasreShu kashcit /
cedityAtmavidyAyA durlabhatvaM darshayati /
kathamayaM para AtmA sarvaprANipratyayasAkShI yo neti netItyAdyukto yasmAnnAnyo 'sti draShTA shrotA mantA vij~nAtA samaH sarvabhUtastho nityashuddhabuddhamuktasvabhAvo 'smi bhavAmIti pUruShaH puruShaH /
sa kimicchaMstatsavarUpavyatiriktamanyadastu phalabhUtaM kimicchankasya vAnyasyA'tmano vyatiriktasya kAmAya prayojanAya /
na hi tasyA'tmana eShTavyaM phalam /
na cAtmano 'nyosti yasya kAmAyecchati sarvasyAtmabhUtatvAt /
ataH kimicchankasya kAmAya sharIramanusaMjvaredbhraMshet /
sharIropAdhikR^itaduHkhamanuduHkhI syAt /
sharIratApamanutapyeta /
anAtmadarshino hi tadvyatiriktavastavantarepsoH mamedaM syAtputrasyedaM bhAryAyA idamityevamIhamAnaH punaH punarjananamaraNaprabandharUDhaH /
sharIrarogamanu rujyate sarvAtmadarshinastu tadasaMbhava ityetadAha //4,4.12//



_______________________________________________________________________

START BrhUp 4,4.13

#<yasyAnuvittaH pratibuddha AtmAsmin saMdehye gahane praviShTaH |
sa vishvakR^it sa hi sarvasya kartA tasya lokaH sa u loka eva || BrhUp_4,4.13 ||>#

__________



BrhUpBh_4,4.13 kiJNca yasya brAhmaNasyAnuvitto 'nulabdhaH pratibuddhaHsAkShAtkR^itaH katham? ahamasmi paraM brahmetyevaM pratyagAtmatvenAvagata AtmA asminsaMdahye saMdehe 'nekAnarthasaMkaTopacaye gahane viShame 'nekashatasahasravivekavij~nAnapratipakShe viShame praviShTaH sa yasya brAhmaNasyAnuvittaH pratibodhenetyarthaH /
sa vishvakR^idvishvasya kartA /
kathaM vishvakR^ittavaM tasya? kiM vishvakR^iditi nAmetyAshaN^kyA'ha - sa hi yasmAtsarvasya kartA na nAmamAtraM na kevalaM vishvakR^itparaprayuktaH san /
kiM tarhi tasya lokaH sarvaH /
kimanyA loko 'nyo 'sAvityucyate - sa u loka eva /
lokashabdenA'tmocyate /
tasya sarva AtmA sa ca sarvasyA /
¤a'tmetyarthaH /
ya eSha brAhmaNena pratyagAtmA pratibuddhatayAnuvitta AtmAnarthasaMkaTe gahane praviShTaH sa na saMsArI kintu para eva /
yasmAdvishvasya kartA sarvasyA'tmA tasya ca sarva AtmA /
eka evAdvitIyaH para evAsmItyanusaMdhAtavya iti shlokArthaH //4,4.13//



_______________________________________________________________________

START BrhUp 4,4.14

#<ihaiva santo 'tha vidmas tad vayaM na ced avedir mahatI vinaShTiH |
ye tad vidur amR^itAs te bhavanty athetare duHkham evApiyanti || BrhUp_4,4.14 ||>#

__________



BrhUpBh_4,4.14 kiJNcehaivAlekArthasaMkule santo bhavantoj~nAnadIrghanidrAmohitAH santaH kathaJNcidiva brahmatattvamAtmatvenAtha vidmo vijAnImaH /
tadetadbrahma prakR^itamaho vayaM kR^itArthA ityabhiprAyaH /
yadetadbrahma vijAnImastanna cedviditavanto vayaM vedanaM vedo vedo 'syAstIti vedI vedyeva vedirna vediravediH /
tato 'hamavediH syAm /
yadyavediH syAM ko doShaH syAnmahatyanantaparimANA janmamaraNAdilakShaNA vinaShTirvinashanam /
aho vayamasmAnmahato vinashanAnnirmuktA yadadvayaM brahma viditavanta ityarthaH /
yathA ca vayaM brahma viditvAsmAdvinashanAdvipramuktA evaMye tadviduramR^itAste bhavanti ye punarnaiva brahma vidusta itare brahmavidbhyo 'nye 'brahmavida ityarthaH /
duHkhameva janmamaraNAdilakShaNamevApiyanti pratipadyante na kadAcidapyaviduShAM tato vinivR^ittirityarthaH /
duHkhameva hi ta Atmatvenopagacchanti //4,4.14//



_______________________________________________________________________

START BrhUp 4,4.15

#<yadaitam anupashyaty atmAnaM devam aÇjasA |
IshAnaM bhUtabhavyasya na tato vijugupsate || BrhUp_4,4.15 ||>#

__________



BrhUpBh_4,4.15 yadA punaretamAtmAnaM kathaJNcitparamakAruNikaM kaJNcidAcAryaM prApya tato labdhaprayAdaH sannanu pashcAtpashyati sAkShAtkaroti svamAtmAnaM devaM dyotanavantaM dAtAraM vA sarvaprANikarmaphalAnAM yathAkarmAnurUpamaJNjasA sAkShAdIshAnaM sAvAminaM bhUtabhavyasya kAlatrayasyetyetat /
na tatastasmAdIshAnAddevAdAtmAnaM visheSheNa jugupsate gopAyitumicchati /
sarvo hi leka IshvarAdguptamicchati bhedershI /
ayaM tvekatvadarshI na bibheti kutashcana /
ato na tadA vijugupsate /
yadeshAnaM devamaJNjasA'tmatvena pashyati na tadA nindati vA kiJNcit /
sarvamAtmAnaM hi pashyati sa evaMpashyankamasau nindyAt //4,4.15//



_______________________________________________________________________

START BrhUp 4,4.16

#<yasmAd arvAk saMvatsaro 'hobhiH parivartate |
tad devA jyotiShAM jyotir Ayur hopAsate 'mR^itam || BrhUp_4,4.16 ||>#

__________



BrhUpBh_4,4.16 kiJNca yasmAdIshAnAdarvAgyasmAdanyaviShaya evetyarthaH /
saMvatsaraH kAlAtmA sarvasya janimataH paricchettA yamaparicchindannarvAgeva vartate 'hobhiH svAvayavairahorAtrairityarthaH /
tajjyotiShAM jyotirAdityAdijyotiShAmapyavabhAsakatvAdAyurityupAsane tasmAdAyuShmantaste /
tasmAdAyuShkAmenA'yurguNenopAsyaM brahmetyarthaH //4,4.16//



_______________________________________________________________________

START BrhUp 4,4.17

#<yasmin paJNca paJNcajanA AkAshash ca pratiShThitaH |
tam eva manya AtmAnaM vidvAn brahmAmR^ito 'mR^itam || BrhUp_4,4.17 ||>#

__________



BrhUpBh_4,4.17 kiJNca yasminyatra brahmaNi paJNca paJNcajanA gandharvAdayaH paJNcaiva saMkhyAtA gandharvAH pitaro devA asurA rakShAMsi niShAdapaJNcamA vA varNA AkAshashcAvyAkR^itAkhyo yasminsUtramimotaM ca protaM ca /
yasminpratiShThita etasminnu khalvakShare gArgyAkAsha ityuktaM tamevA'tmAnamamR^itaM brahma manye 'haM na cAhamAtmAnaM tato 'nyatvena jAne /
kiM tarhyamR^ito 'haM brahma vidvAnsannaj~nAnamAtreNa tu martyo 'hamAsaM tadapagamAdvidvAnahamamR^ita eva //4,4.17//



_______________________________________________________________________

START BrhUp 4,4.18

#<prANasya prANam uta cakShuShash cakShur uta shrotrasya shrotram manaso ye mano viduH |
te nicikyur brahma purANam agryam || BrhUp_4,4.18 ||>#

__________



BrhUpBh_4,4.18 kiJNca tena hi caitanyAtmajyotiShAvabhAsyamAnaH prANa AtmabhUtena prANIti tena prANasyApi prANaH sa taM prANasya prANam /
tathA cakShuSho 'pi cakShuruta shrautrasyApi shrotram /
brahmamashaktyodhiShThitAnAM hi cakShurAdInAM darshanAdisAmarthyaM svataH kAShThaloShTasamAni hi tAni caitanyAtmajyotiHshUnyAni /
manaso 'pi mana iti ye vidushcakShuradAvyApArAnumitAstivaM pratyAgAtmAnaM na viShayabhUtaM ye viduste nicikyurnishcayena j~nAtavanto brahma purANaM cirantanamagryamagre bhavam /
"tadyadAtmavido viduH"iti hyAtharvaNe //4,4.18//



_______________________________________________________________________

START BrhUp 4,4.19

#<manasaivAnudraShTavyaM neha nAnAsti kiM cana |
mR^ityoH sa mR^ityum Apnoti ya iha nAneva pashyati| BrhUp_4,4.19 ||>#

__________



BrhUpBh_4,4.19 tadbrahmadarshane sAdhanamucyate manasaiva paramArthaj~nAnasaMsakR^itenA'cAryovadeshApUrvakaM cAnudraShTavyam /
tatra ca darshanaviShaye brahmaNi neha nAnAsti kiJNcana kiJNcidapu /
asati nAnAtve nAnAtvamadhyAropayatyavidyayA /
sa mR^ityormaraNAn mR^ityuM maraNamApnoti /
ko 'sau /
ya iha nAneva pashyati /
avidyAdhyAropaNavyatirekeNa nAsti paramArthato dvaitamityarthaH //4,4.19//



_______________________________________________________________________

START BrhUp 4,4.20

#<ekadhaivAnudraShTavyam etad apramayaM dhruvam |
virajaH para AkAshAd aja AtmA mahAn dhruvaH || BrhUp_4,4.20 ||>#

__________



BrhUpBh_4,4.20 yasmAdevaM tasmAdedhaivaikenaiva prakAreNa vij~nAnaghanaikarasaprakAreNA'kAshavannirantareNAnudraShTavyam /
yasmAdetadbrahmAprameyam /
sarvaikatvAt /
anyena  hyanyatpramIyata idaM tvekamevAto 'prameyam dhruvaM nityaM kUTasthamavicAlItyarthaH /
nanu viruddhamidamucyate 'prameyaM j~nAyata iti ca /
j~nAyata iti pramANairmIyata /
ityartho 'prameyamiti ca tatpratiShedhaH /
naiSha doShaH /
anyadavastuvadanAgamapramANaprameyatvapratiShedhArthatvAt /
yathA'nyAni  vastUnyAgamanirapekShaiH pramANairviShayIkriyante na tathaitadAtmatatvaM pramANAntareNa viShayIkartuM shakyate /
sarvasyA'matve kena kaM pashyedvijInAyaditi pramAtR^ipramANAdivyApArapratiShedhenaivA'gamo 'pi vij~nApayati na tvabhidhAnAbhidhelakShaNavAkyadharmAN^gIkaraNena /
tasmAnnA'gamanApi svargamervAdivattatpratipAdyate /
pratipAdayitrAtmabhUtaM hi tat /
pratipAdayituH pratipAdanasya pratipAdyaviShayatvAt /
bhede hi sati tadbhavati /
j~nAnaM ca tasminparAtbhAvanivR^ittireva /
na tasminsAkShAdAtmabhAvaH kartavye vidyamAnvAdAtmabhavasya /
nityo hyAtmabhAvaH sarvasyAtadviShaya iva pratyavabhasate /
tasmAdatadviShayAvabhAsanivR^ittavyatirekeNa na tasminnAtmabhAvo vidhIyate /
anyAtbhAvanivR^ittAvAtmabhAvaH svAtmani svAbhAviko yaH sa kevalo bhavatItyAtmA j~nAyata ityucyate /
svatashcAprameyaH pramANAntareNa na viShayIkriyata ityuccayate /
svatashcAprameyaH pramANAntareNa na viShayIkriyata ityubhayamapyaviruddhameva /
virajo vigatarajo rajo nAma dharmAdharmAdimalaM tadrahita ityetat /
paraH paro vyatiriktaH sUkShmo vyApI vA'kAshAdapyavyAkR^itAkhyAt /
ajo na jAyate janmapratiShedhAduttare 'pi bhAvavikArAH pratiShiddhAH /
sarveShAM janmAditvAt /
AtmA mahAnparimANato mahatatraH sarvasmAt /
dhruvo 'vinAshI //4,4.20//



_______________________________________________________________________

START BrhUp 4,4.21

#<tam eva dhIro vij~nAya praj~nAM kurvIta brAhmaNaH |
nAnudhyAyAd bahU¤ chabdAn vAco viglApanaM hi tad iti || BrhUp_4,4.21 ||>#

__________



BrhUpBh_4,4.21 tamIdR^ishamAtmAnameva dhIro dhAmAnvij~nAyopadeshataH shAstratashca praj~nAM shAstrAcAryopadiShTaviShayAM jij~nAsAparisamAptikarIM kurvIta brAhmaNaH /
evaM praj~nAkaraNasAdhanAni saMnyAsashamadamoparamatitikShAsamAdhAnAni kuryIdityarthaH /
nAnudhyAyAnnAnucintayedbahUnprabhUtAJNchabdAn /
tatra bahutvapratiShedhAtkevalAtmakatvapratipAdakAH svalpAH shabdA anuj~nAyante"omityevaM dhyAyatha AtmAnam anyA vAco vimiJNcatha"iti cA'tharvaNe /
vAco viglApanaM visheSheNa glAnikaraM shramakaraM hi yasmAttadbahushabdAbhidhyAnamiti //4,4.21//



_______________________________________________________________________

START BrhUp 4,4.22

#<sa vA eSha mahAn aja AtmA yo 'yaM vij~nAnamayaH prANeShu |
ya eSho 'ntar hR^idaya AkAshas tasmi¤ chete |
sarvasya vashI |
sarvasyeshAnaH |
sarvasyAdhipatiH |
sa na sAdhunA karmaNA bhUyAn |
no evAsAdhunA kanIyAn |
eSha sarveshvaraH |
eSha bhUtAdhipatiH |
eSha bhUtapAlaH |
eSha setur vidharaNa eShAM lokAnAm asaMbhedAya |
tam etaM vedAnuvacanena brAhmaNA vividiShanti yaj~nena dAnena tapasAnAshakena |
etam eva viditvA munir bhavati |
etam eva pravrAjino lokam icchantaH pravrajanti || BrhUp_4,4.22 ||>#

__________



BrhUpBh_4,4.22 sahetukau bandhamokShAvabhihitau mantrabrAhmaNabhyAM shlokaishca punarmokShasvarUpaM vistareNa pratipAditamevametasminnAtmaviShaye sarvo vedo yathopayukto bhavati tattathA vaktavyamiti tadartheyaM kaNDikA'rabhyate /
tacca tathAsminprapAThake 'bhihitaM saprayojanamanUdyAtraivopayogaH kR^itsnasya vedasya kAmyarAshivarjitasyetyevamarthaM uktArthAnuvAdaH sa vA eSha ityAdiH /
sa ityuktaparAmarshArthaH /
ko 'sAvuktaH parAmR^ishyate taM prati nirdishati ya eSha vij~nAnamaya iti /
atIntaravAkyoktasaMpratyayo mA bhUditi ya eShaH /
katama eSha ityucyate-vij~nAnamayaH prANeShviti /
uttaravAkyolliN^ganaM saMshayanivR^ityartham /
uktaM hi pUrvaM janakaprashnArambhe kataM Atmeti yo 'yaM vij~nAnamayaH prANeShvityAdi /
etaduktaM bhavati yo 'yaM vij~nAnamayaH prANeShvityAdinA vAkyena pratipAditaH svayaJNjyotirAtmA sa eSha kAmakarmAvidyAnAmanAtmadharmatvapratidApAdanadvAreNa mokShitaH paramAtmabhAvamApAditaH para evAyaM nAnya ityeSha sa sAkShAnmahAnaja AtmetyuktaH /
yo 'yaM vij~nAnamayaH prANeShviti yathAvyAkhyAtArtha eva /
ya eSho 'ntarhR^idaye hR^idayepuNDarIkamadhye hR^idayapuNDarIkamadhye ya eSha AkAshaH para evA'tmA nirupAdhiko vij~nAnamayasya svasvabhAstasminsvasvabhAve paramAtmanyAkAshAkhye sete /
caturthaM etadvyAkhyAtaM kvaiSha tadAbhUdityasya prativacanatvena /
sa ca sarvasya brahmendrAdervashI /
sarvo hyasya vashe vartate /
uktaM caitasya vA akSharasya prashAsana iti /
na kevalaM vashI sarvasyeshAna IshitA ca brhamendraprabhR^itInAmIshitR^itvaM ca kadAcijjAtikR^itaM yathA rAjakumArasya balavattarAnapi bhR^ityAnprati tadvanmA bhUdityAha sarvasyAdhipatiradhiShThAya pAlayitA svatantra ityarthaH /
na rAjaputravadamAtyAdibhR^ityatantraH /
trayamapyetadvashitvAdihetuhetumadrUpam /
yasmAtsarvasyAdhipatistato 'sau sarvasyeshAnaH /
yo hi yamadhiShTAya pAlayati sa taM pratIShTa eveti prasiddham /
yasmAcca sarvasyeshAnastasmAtsarvasya vashIti /
kicAnyatsa evaMbhUto hR^idyantarjyotiH puruSho vij~nAnamayo na sAdhunA shAstravihitena karmaNA bhUyAnbhavati na vardhate pUrvAvasthAtaH kenaciddharmeNa /
no eva shAstrapriShiddhenAsAdhunA karmaNA kanIyAnalpataro bhavati pUrvAvasthAto na hIyata ityarthaH /
kiJNca sarvo hyadhiShThAnapAlanAdi kurvanparAnugrahapIDAkR^itena dharmAdharmAkhyona yujyate 'syaiva tu kathaM tadabhAva iti /
ucyate-yasmAdeSha sarveshvaraH  sankarmaNo 'pIshituM bhavatyeva shIlamasya tasmAnna karmaNA saMbandhyate /
kiJNcASha bhUtAdhipatirbrahmAdistambhaparyantAnAM bhUtAnAmadhipatirityuktArthaM padam /
eSha bhUtAnAM teShAmeva pAlayitA rakShitA /
eSha setuH /
kiMvishiShTa ityAha- vidharaNo varNAshramAdivyavasthAyA vidhArayitA /
tadAhaiShAM bhUrAdInA brahmalokAntAnAM lokAnAmasaMbhedAyAsaMbhinnamaryAdAyai /
parameshvareNa setuvadavidhAryamANA lokAH saMbhinnamaryAdAH syuH /
ato lokAnAmasaMbhedAya setubhUto 'yaM parameshvaro yaH svayaJNjyorAtmaiva /
evaMvitsarvasya vashItyAdi brahmavidyAyAH phalametannirddiShmaTam /
kijyetiriyaMpuruSha ityevamAdiShaShThaprapAThakavihitAyAmetasyAM brahmavidyAyAmevaMphalAyAM kAmyaikadeshavarjitaM kR^itsnaM karmakANDaM tAdarthyena vaniyujyate /
tatkathamityucyate-tametamevabhUtamaupaniShadaM puruShaM vedAnuvacanena mantrabrAhmaNAdhyayanena nityasvAdhyAyalakShaNena vividiShanti veditumicchanti /
ke /
brAhmaNAH /
brAhmaNagrahaNamupalakShaNArtham /
avishiShTo hyadhikArastrayANAM varNAnAm /
athavA karmakANDena mantrahabrAhmaNena vedAnuvacanena vivijiShanti /
kathaM vividiShantItyucyate-yaj~nenetyAdi /
ya punarmantrabrAhmaNalakShaNena vedAnuvacanena prakAshyamAnaM vividaShantIti vyAcakShate teShAmAraNyakamAtrameva vedAnuvacanaM syAt /
na hi karmakANena para AtmA prakAshyate /
to tvaipaniShadamiti visheShashruteH /
vedAnuvacaneneti cAvisheShitatvAtsamastagrAhidaM vacanam /
na ca tadekadeshotsarhe yuktaH /
nanu tvatpakShe 'pyupaniShadvarjamityekadeshatvaM syAt /
nA'dyavyAkhyAne 'virodhAdasmatpakShe naiSha doSho bhavati /
yadA vedAnuvacanashabdena nityaH svAdhyAyo vidhIyate tadopaniShadapu gR^ihItaiveti vedAnuvacanashabdArthaikadesho na parityakto bhavati /
yaj~nAdisahapAThAcca /
yaj~nAdIni karmANyevAnukramiShyanvedAnuvacanashabdaM prayuN^kte /
tasmAtkramaiva vedAnuvacanashabdenocyata iti gamyate /
karma hi nityasvAdhyAyaH /
kathaM punarnityasvAdhyAyAdibhiH karmabhirAtmAnaM vividaShanti /
naiva hi tAnyAtmAnaM prakAshanayanta yathopaniShadaH /
naiSha dodhaH-karmaNAM vishuddhihetutvAt /
karmabhiH saMskR^itA hi vishuddhAtmAnaH shaknuvantyAtmAnamupaniShatprakAshitamapratibandhena veditum /
tathA hyAtharvaNe-"vishuddhasattvastatastu taM pashyate niShkalaM dhyAyamAnaH"iti smR^itishca-"j~nAnamutpadyate puMsAM kShayAtpApasya karmaNaH"ityAdiH /
kathaM punarnityAni karmANi saMskArArthAnItyavagamyate"sa ha vA AtmayAjI yo vededaM me 'nenAN^gaM saMskriyata idaM me 'nenAN^gamupadhIyate"ityAdishruteH /
sarveShu ca smR^itishAstreShu karmANi saMskArArthAnyevA'cakShate 'ShTAcatvAriMshatsaMskArA ityAdiShu /
gItAsu ca-"yaj~no daina tapashcaiva pAvanAni manIShiNAm /
sarve 'pyete yaj~navido yaj~nakShapitakalmaShAH" //
iti /
yaj~neneti dravyayaj~nA j~nAnayaj~nAshca saMskArArthAH /
saMskR^itasya ca vishuddhasatvasya j~nAnotpattirapratibandhena bhaviShyatyato yaj~nena  vividiShTi /
dAnena dAnamapi pApakShayahetutvAddharmavR^iddhihetutvAcca /
tapasA tapa ityavisheSheNa kR^icchracAndrAyaNAdiprAptau visheShaNamanAshakeneti /
kAmAnashanamanAshakaM na tu bhojananivR^ittiH bhojananivR^ittau mriyata eva nA'tmavedanam /
vedAnuvacanayaj~nadAnatapaHshabdena sarvameva nityaM karmopalakShyate /
evaM kAmyavarjitaM nityaM karmajAtaM sarvamAtmaj~nAnotpattidvAreNa mokShasAdhanatvaM pritapadyate /
evaM karmakANDenAsyaikavAkyatAvagatiH /
evaM yathoktena nyAyenaitamevA'tmAnaM viditvA yathAprakAshitaM munirbhavati mananAnmuniryogI bhavatItyartha /
etameva viditvA munirbhavati nAnyam /
nanvanyavedane 'pi munitvaM syAtkathamavadhAryata etameveti /
bADhamanyavedane 'pi munirbhavet /
kitvanyavedane na munireva syAtkiM tarhi karmyapi  bhavetsaH /
etaM tvaupaniShadaM puruShaM viditvA munireva syAnna tu karmI /
ato 'sAdhAraNaM munitvaM vivakShitamasyetyavadhArayatyetameveti /
etasminhi vidite kena kaM pashyedityevaM kriyAsambhavAnmananameva syAt /
kiJNcaicamevA'tmAnaM svaM lokamicchantaH prArthayantaH pravrAjinaH pravrajanashIlAH pravraDanti prakarSheNa vrajanti sarvANi karmANi saMnyasyantItyarthaH /
etameva lokamicchanta ityavadhAraNAnna bAhyalokatrayepsUnAM pArivrAjyodhikAra iti gamyate /
na hi gaN^gAdvAraM pratipitsuH kAshIdeshanivAsI pUrvAbhimukhaH praiti /
tasmAdbAhyalokatrayArthinAM putrakarmAparabrahmavidyAH sAdhanam /
"putreNAyaM loko jayyo nAnyena karmaNA" ityAdishruteH /
athastadarthibhiH putrAdisAdhanaM pratyAkhyAya na pArivrAjyaM pratipattuM yuktam /
atatsAdhanatvAtpArivrAjyasya /
tasmAdetameva lokamicchantaH pravrajantIti yuktamavadhAraNam /
AtmalokaprAptirhyavidyAnivR^ittau svAtmanyavasthAnameva /
tasmAdAtmAnaM cellokamicchaci yastasya sarvakriyoparama evA'tmavalokasAdhanaM mukhyamantaraN^gam /
yathA putrAdireva bAhyalokatrayasya /
putrAdikarmaNaH AtmalokaM pratyasAdhanatvAt /
asambhavena viruddhatvamavocAma /
tasmAdAtmAnaM lokamicchantaH prvrajantyeva sarvakriyAbhyo nivarterannevetyarthaH /
yathA ca bAhyalokatrayArthinaH pratiniyatAni putrAdIni sAdhanAni vihatAnyevamAtmalokArthanaH sarvaiShaNAnivR^ittiH pArivrAjyaM brahmavido vidhIyata eva /
kutaH punasta AtmalokArthanaH pravraDantyevetyucyate /
tatrArthavAdavAkyarUpeNa hotuM darshayatu /
etaddha sma vai tat /
tadetatpArivrAjye kAraNamucyate- ha sma vai kila pUrvetikrAntakAlInA vidvAMsa Atmaj~nAH prajAM karmAparabrahmavidyA ca /
prajopalabhitaM hi trayametadbAhyalokatrayasAdhanaM nirdishyate prajAmiti /
prajAM kiM?  na kAmayante putrAdilokatrayasAdhanaM nAnutiShThantItyarthaH /
nanvaparabrahmadarshamanutiShThantyeva /
tadbalAddhi vyutthAnam /
na, apavAdAt /
brahma taM parAdAdyo 'nyatrA'tmano brahma veda sarvaM taM parAdAdityaparabrahmadarshamapyapavadatyeva /
aparabrahmaNo 'pi sarvamadhyAntararbhAvAt /
yatra nAnyatpashyatIti ca /
pUrvAparabAhyAntaradarshanapratiShedhAccApUrvamanaparamanantaramabAhyamiti /
tatkena kaM pashyedvijInAyIditi ca /
tasmAnnA'tmadarshanavyatirekeNAnyadvyutthAnakAraNamapekShate /
kaH punasteShAmabhiprAya ityucyate kiM prayojanaM phalaM sAdhyaM kariShyAmaH prajayA sAdhanena /
prajA hi bAhyalokasAdhanaM nirj~nAtA /
sa ca bAhyaloko nAstyasmAkamAtmavyatiriktaH /
sarvaM hyasmAkamAtmabhUtameva sarvasya ca vayamAtmabhUtAH /
AtmA ca nA'tmatvAdeva na kenacitsAdhanenotpAdya Apyo vikAryaH saMskAryo vA yadapyAtmayAjinaH saMskArArthaM karmeti tadapi kAryakaraNAtmadarshanaviShayameva /
idaM me 'nenAN^gaM saMskriyata ityaN^gAN^gitvAdishravaNAt /
na hi vij~nAnaghanaikarasanairantaryadarshino 'N^gAN^gisaMskAropadhAnadarshanaM sambhavati /
tasmAnna kiJNcitpraDAdisAdhanaiH kariShyAmaH /
aviduShAM hi tatpradAjisAdhanaiH karvyaM phalam /
na hi mR^igatR^iShNikAyAmudakapAnAM tadudakadarshI pravR^itta iti tatroSharamAtramudakAbhAvaM pashyeto 'pi pravR^ittiryuktA /
evamasmAkamapi paramArthAtmalokadarshinAM prajAdisAdhanasAdhye mR^igatR^iShNikAdisame 'vidvaddarshanaviShaye na pravR^ittiryuktetyabhiprAyaH /
tadetaducyate-yeShAmasmAkaM paramArthadarshinAM no 'yamAtmAshanAyAdivinirmuktaH sAdhvasAdhubyAmavikAryo 'yaM lokaH phalamabhipratam /
na cA.'syA'tmanaH sAdhyasAdhanAdisarvasaMsAradharmavinirmuktasya sAdhanaM kiJNcideShitavyam /
sAdhyasya hi sAdhanAnveShaNA kriyate /
asAdhyasya sAdhanAnveShaNAyAM hi jalabuddhyA sthala iva taraNaM kR^itaM syAt /
khe vA shAkunapadAnveShaNam /
tasmAdetamAtmAnaM viditvA prvjeyureva brAhmaNA na karmA'rabherannityarthaH /
yasmAtpUrve brAhnA evaM vidvAMsaH prajAmakAmayamAnAH /
ta evaM sAdhyasAdhanasaMvyavahAraM nindanto 'vidvadviShayo 'yamiti kR^itvA kiM kR^itavanta ityucyate-te ha sma kila putrAShaNAyAshca vistaiShaNAyAshca lokAShaNAyAshca vyutthAyAtha bhikShAcaryaM canarantItyAdi vyAkhyAtam /
tasmAdAtmAnaM lokamicchantaH pravrajanti pravrajeyurityeShavidhirarthavAdena saMgacchate /
hi sArthavAdasyAsya lokastutyAbhimukhyamupapadyate /
pravrajantItyasyArthavAdarUpo hyetaddha smetyAdiruttaro granthaH /
arthavAdashcennArthavAdAntaramapekSheta /
apekShate tvetaddha smetyAdyarthavAdaM pravrajantItyetat /
yasmAtpUrve vidvAMsaH prajAdikarmabhyo nivR^ittAH pravjitavanta ava tasmAdadhunAtanA api pravrajanti pravjeyurityevaM sambadhyamAnaM na lokastityabhimukhaM bhavitumarhati /
vij~nAnasamAnakartR^ikatvopadeshAdityAnAvocAma /
vedAnuvacanAdisahapAThAcca /
yathA'tmavedanasAdhanatvena vihitAnAM vedAnuvacanAdInAM yathArthatvameva nArthavAdatvaM tathA taireva saha paThitasya pArivrAjyasyA'tmalokaprAptisAdhanatvenArthavAdatvamayuktam /
phalavibhAgopadeshAcca /
etamevAtmAnaM  lokaM viditvetyanyasmAdbAhyAllokAdAtmAnaM phalAntaratvena pravibhajati /
yathA putraiNaivAyaM loko Dayyo nAnyena karmaNA karmaNA pitR^iloka iti /
na ca pravrajantItyetatpArpatallokastutiparam /
pradhAnavaccArthavAdApekShaM sakR^icchrutaM syAt /
tasmAdabhrAntirevaiShA lokastitiparamiti /
na cAnuShTheyena pArivrAjyena stuturupapadyate /
di pArivrAjyamanuShTheyamapi sadanyastutyarthaM syAddarshapUrNamAsAdInAmapyanuShThAyAnAM stutyarthatA syAt /
na cAnyatra kartavyataitasmAdviShayArj~nAtA yata iha stutyartho bhavet /
yadi punaH kvacidvidhiH parikalpyeta pArivrAjyasya sa ihaiva mukhyo nAnyatra sambhavati /
yadapyanadhikR^itaviShaye pArivrAjyaM parikalpyate tatra vR^ikShAdyArohaNAdyapu pArivrAjyatkalpyeta /
kartavyatvenAnirj~nAtatvAvisheShAt /
tasmAtstutitvagandho ''pyatra na shakyaH kalpayitum /
yadyayAtmA loka iShyate kimarthaM tatprAptisAdhanatvena karmANyeva nA'bherankiM pArivrAjyeneti /
atrocyate-asyA'tmalokasya karmabhirasaMbandhAt /
yamAtmAnamicchantaH pravrajeyuH sa AtmA sAdhanatvena phalatvena cotpAdyatvAdiprakArANAmanyatamatvenApu karmabhirna saMbadhyate /
tasmAtsa eSha neti  netyAtmAgR^ihyo na hi gR^ihyata ityAdilakShaNaH /
yasmAdevalakShaNa AtmA karmaphalasAdhanAsaMbandhI sarvasaMsAradharmavilakShaNo 'shanAyAdyatIto 'sthUlAdidharmavAnajo 'jaro 'maro 'mR^ito 'bhayaH saindhavaghanavadvij~nAnaikarasasvabhAvaH svayaJNjyotireka evAdvayo 'pUrvo 'naparo 'nantaro 'bAhya ityatadAgamatastarkatashca sthApitaM visheShatashceha janakayAj~navalkyasaMvAde 'smiMstasmAdevaMlakShaNa Atmani vidita Atmatvena naiva karmArambha upapadyate /
tasmAdAtmA nirvisheShaH /
na hi cakShuShmAnpathi pravR^itto 'hini kUpe kaNke vA patati /
kR^itsnasya  ca karmaphalasya vidyAphale 'ntarbhAvAt /
na cAyatnaprApye vastuni vidvAnyatnamAtiShThati /
"aN^ke cenmadhu vindeta kimarthaM parvataM vrajet /
iShTasyArthasya saMprAptau ko vidvAnyatnamAcaret" //
"sarvaM karmAkhilaM pArthaM j~nAne parasamApyate" /
iti gItAmu /
ihApi caitasyaiva paramAnandasya brahmavitprApyasyAnyAni bhUtAni mAtrAmupajIvantItyuktam /
ato brahmavidA na karmArambhaH /
yasmAtsarvaiShaNAvinivR^ittaH sa eva neti netyAtmAnamAtmatvenopagamya tadrUpeNaiva vartate tasmAdetamevavidaM neti netyAtmabhUtamu haivaite vakShyamANe na tarato na prApnuta iti yuktameveti vAkyasheShaH /
ke te ityucyate- ato 'smAnnimittAccharIradhAraNAdihetoH pApamapuNyaM karmAkaraM kR^itavAnasmi kaShTaM khalu mama vR^ittamanena pApena karmaNAhaM narakaM pratipatsya iti yo 'yaM pashcAtpApaM karma kR^itavataH paritAmapaH sa enaM neti netyAtmabhUtaM na tarati /
yathAtaH kalyANaM phalaviShayakAmAnnimittAdyaj~nadAnAdilakShaNaM puNyaM shobhanaM karma kR^itavAnasmi /
jato 'hamasya phalaMsukhamupabhokShya dehAntara ityeSho 'pi harShastaM na tarati /
ubhe u haivaiSha brahmavidete karmaNI tarati puNyapApalakShaNe /
evaM brahmavidaH saMnyAsina ubhe api karmaNo kShIyate pUrvajanmani kR^ite ye te cApUrve ca nA'rabhyete /
kiJNca nainaM kR^itAkR^ite kR^itaM nityAnuShThAnamakR^itaM tasyaivAkriyA te api kR^itAkR^ite enaM na tapataH /
anAtmaj~naM hi kR^itaM phaladAnenAkR^itaM pratyavAyotpAdanena tapataH /
ayaM tu brahmavidAtmavidyAgninA sarvANi karmANi bhasmIkaroti"yathedhAMsi samidvo 'gniH" ityAdismR^iteH /
sharIrArambhakayostUpabhogenaiva kShayaH /
ato brahmavidakarmasaMbandhI //4,4.22//



_______________________________________________________________________

START BrhUp 4,4.23

#<tad etad R^icAbhyuktam --
eSha nityo mahimA brAhmaNasya na karmaNA vardhate no kanIyAn |
tasyaiva syAt padavittaM viditvA na lipyate karmaNA pApakeneti |
tasmAd evaMvic chAnto dAnta uparatas titikShuH samAhito bhUtvAtmany evAtmAnaM pashyati |
sarvam AtmAnaM pashyati |
nainaM pApmA tarati |
sarvaM pApmAnaM tarati |
nainaM pApmA tapati |
sarvaM pApmAnaM tapati |
vipApo virajo 'vicikitso brAhmaNo bhavati |
eSha brahmalokaH samrAT |
enaM prApito 'sIti hovAca yAj~navalkyaH |
so 'haM bhagavate videhAn dadAmi mAm cApi saha dAsyAyeti || BrhUp_4,4.23 ||>#

__________



BrhUpBh_4,4.23 tadetadvastu brAÇmaNenoktamR^icA mantreNAbhyuktaM prakAshitam /
eSha neti netyAdilakShaNo nityo mahimA /
anye tu mahimAnaH karmakR^itA ityanityAH /
ayaM tu tadvilakShaNo mahimA svAbhAvikatvAnnityo brahmavido brAhmaNasya tyaktasarveShaNasya /
kuto 'sya nityatvamiti hetumAha- karmaNA na vardhate shubhalakShaNena kR^itena vR^idvilakShaNAM vikriyAM na prApneti /
ashubhena karmaNA no kanIyAnnApyapakShayalakShaNAM vikriyAM prApnoti /
upacayApacayahetubhUtA eva hi sarvA vikriyA ityetAbhyAM pratiShidhyante /
ato 'vikriyatvAnnitya eSha mahimA /
tasmAttasyaiva mahimnaH syAdbhavetpadavitpadasya vettA padyate gamyate j~nAyata iti mahimnaH svarUpameva padaM tasya padasya veditA /
kiM tatpadavedanena syAdityucyate-taM viditvA mahimAnaM na lipyate na saMbadhyate karmaNA pApakena dharmAdharmalakShaNenobhayamapi pApakameva viduShaH /
tasmAdevamakarmasaMbandhyeSha brAhmaNasya mahimA neti netyAdilakShaNastasmAdevaMvicchAnto bAhyendriyavyApArata upashAntastathA dAnto 'ntaH karaNatR^iShNAto nivR^itta uparataH sarvaiShaNAvinirmuktaH saMnyAsI titikShurdvandvasahiShNuH samAhita indriyAntaH karaNAcalanarUpAdvyAvR^ityaikAgryarUpeNa samAhito bhUtvA /
tadetaduktaM purastAdbAlyaM ca pANDityaM ca nirvidyeti /
Atmanyeva sve kAryakaraNasaMghAta AtmAnaM pratyakcetayitAraM pashyati /
tatra kiM tAvanmAnnaM paricchinaM netyucyatesarvaM samastamAtmAnameva pashyati nAnyadAtmavyatiriktaM vAlAgramAnnamapyastItyevaM pashyati /
mananAnmunirbhavati jAgratsvapnasuShuptAkhyaM sthAnannayaM hitvA /
evaM pashyantaM brAhmaNaM nainaM pApmA puNyapApalakShaNastarati na prApneti /
ayaM tu brahmavitsarvaM pApmAnaM taratyAtmabhAvenaiva vyApnotyatikrAmati /
nainaM pApmA  kR^itAkR^italakShaNastapatIShTaphalapratyavAyotpAdanAbhyAm /
sarvaM pApmAnamayaM tapati brahmavitsarvatmadarshanavahrinA bhasmIkaroti /
sa eSha evaMvidvipAyo vigatadharmAdharmo birajo vigatarajo rajaHkAmo vigatakAmo 'vicikitsashchinnasaMshayo 'hamasmi sarvAtmA paraM brahmeti nishcitamatirbrAhmaNo bhavati /
ayaM tvevaMbhUta atasyAmavasthAyAM mukhyo brAhmaNaH prAgetasmAdbrahmasvarUpAvasthAnAdgauNamasya brAhmaNyam /
eSha brahmaloko brahmaiva loko brahmaloko mukhyo nirupacaritaH sarvAtmabhAvalakShaNo he smAraT /
enaM brahmalokaM pariprApito 'syabhayaM neti netyAdilakShaNamiti hovAca yAj~navalkyaH /
evaM brahmabhUto janako yAj~navalkyena brahmabhAvamApAditaH  pratyAha-so 'haM tvayA brahmabhAvamApAditaH sanbhagavate tubhyaM videhAndeshAnmama rAjya samastaM dadAmi mAM ca saha kartavyatAkA /
parisamAptaH paramapuruShArthaH /
etAvatpuruSheNa kartavyameShA niShThaiShA parA gatiretanniHshreyasametatprApya kR^itakR^ityo brAhmaNo bhavatyetatsarvavedAnushAsanamiti //4,4.23//



_______________________________________________________________________

START BrhUp 4,4.24

#<sa vA eSha mahAn aja AtmAnnAdo vasudAnaH |
vindate vasu ya evaM veda || BrhUp_4,4.24 ||>#

__________



BrhUpBh_4,4.24 yo 'yaM janakayAj~navalkyAkhyAyikAyAM vyAkhyAta AtmA sa vA eSha mahAnaja AtmAnnAdaH sarvabhUtasthaH sarvAnnAnAmattA vasudAno vasu dhanaM sarvaprANikarmaphalaM tasya dAtA  prANinAM yathAkarma phalena yojayitetyarthaH /
tamekamajamannAdaM vasudAnamAtmAnamannAdavasudAnaguNAbhyAM yuktaM yo veda sa sarvabhUteShvAtmabhUto 'nnamatti vindate ca vasu sarvaM karmaphalajAtaM labhate sarvAtmatvAdena ya evaM yathoktaM veda /
athavA dR^iShTaphalArthibhirapyevaN^guNa upAsyaH /
tenAnnAdo vasoshca labdhA dR^iShTenaiva phalenAnnAtR^itvena goshcAdinA cAsya yogo bhavatItyarthaH //4,4.24//



_______________________________________________________________________

START BrhUp 4,4.25

#<sa vA eSha mahAn aja AtmAjaro 'maro 'mR^ito 'bhayo brahma |
abhayaM vai brahma |
abhayaM hi vai brahma bhavati ya evaM veda || BrhUp_4,4.25 ||>#

__________



BrhUpBh_4,4.25 idAnIM samastasyaivA'raNyarakasya yor'tha uktaH sa samuccityAsyA kaNDikAyAM nirdishyata  etAvAnsamastAraNyakArtha iti /
sa vA eSha mahAnaja AtmAjaro na jIryata iti na vipariNamata ityarthaH /
amaro yasmAccAjarastasmAdamaro na mriyata ityamaraH /
yo hi jAyate jIryate ca sa vinashyati mriyate vA /
ayaM tvajatvAdajaratvAccAvinAshI yato 'ta evAmR^itaH /
yasmAjjaniprabhR^itistribhirbhAvaviripairvarjitastasmAditarairapi bhAvavikAraistribhistatkR^itaishca kAmakarmamohAdibhirmR^ityurUpairvIjata ityetat /
abhayo 'ta eva /
yasmAccaivaM pUrvoktavisheShaNastasmasmAdbhayavarjitaH bhayaM ca hi nAmAvidyAkAryaM tatkAryapritiShedhena bhAvavikArapratiShedhena cAvidyAyAH pratiShedhaH siddho veditavyaH /
abhaya AtmaivaN^guNavishiShTaH kimasau brahma parivR^iDhaM niratishayaM mahadityarthaH /
abhayaM vai brahma /
prasiddhametalloke 'bhayaM  brahmeti /
tasmAdyuktamevaN^guNavishiShTa AtmA brahmeti /
ya evaM yathoktamAtmAnamabhayaM brahma veda so 'bhayaM hi vai brahma bhavati /
eSha sarvasyA upaniShadaH saMkShiptor'tha uktaH /
etasyaivArthas samyakprabodhAyotpattisthitipralayAdikalpanA kriyAkArakaphalAdhyAropaNA cA'tmani kR^itA tadapohena ca neti netItyadhyAropitAvisheShApanayadvAreNapunastatvamAveditam /
yathaikaprabhR^ityAparArdhasaMkhyAsvarUpaparij~nAnAyA rekhAdhyAropaNaM kR^itvaikeyaM rekhA dasheyaM shateyaM sahasreyamiti grAhayatyavagamayati saMkhyAsvarUpaM kevalaM na tu saMkhyAyA  rekhAtmatvameva yathA cAkArAdInyakSharANi grAhayati tathA cehotpatyAdyanekopAyamAsthAyaikaM brahmatattvamAveditam /
punastatkalpitopAyajanitavisheShaparishodhanArthaM neti  netIti tattvopasaMhAraH kR^itaH /
tadupasaMhR^itaM punaH parishuddhaM kevalameva saphalaM j~nAnamante 'sya kaNDikAyAmiti //4,4.25//

iti caturthaM brAhmaNam //



_______________________________________________________________________

START BrhUp 4,5.1

#<atha ha yAj~navalkyasya dve bhArye babhUvatur maitreyI ca kAtyAyanI ca |
tayor ha maitreyI brahmavAdinI babhUva |
strIpraj~naiva tarhi kAtyAyanI |
atha ha yAj~navalkyo 'nyad vR^ittam upAkariShyan || BrhUp_4,5.1 ||>#

__________



BrhUpBh_4,5.1 AgamapradhAnena madhukANDena brahmatattvaM nirdhAritam /
punastasyaivopattipradhAnena yAj~navalkIyena kANDena pakShapratipakShaparigrahaM kR^itvA vigR^ihyavAdena vicAritam /
shaiShyAcAryasaMbandhena ca ShaShThe  prashnaprativacananyAyena savistaraM vicAryopasaMhR^itam /
athedAnIM nigamanasthAnIyaM maitreyIbrAhmaNamArabhyete /
ayaM ca nyAyo vAkyakovidaiH parigR^ihIto hetvapadeshAtpratij~nAyAH punarvacanaM nigamanamiti /
athavA'gamapradhAnena madhukANDena yadamR^itatvasAdhanaM sasaMnyAsabhAtmaj~nAnamabhihitaM tadeva tarkeNApyamR^itatvasAdhanaM sasaMnyAsamAtmaj~nAnamadhigamyate /
tarkapradhAnaMhi yAj~navalkIyaM kANDam /
tasmAcchAstratarkAbhyAM nishcitametadyadetadAtmaj~nAnaM sasaMnyAsamamR^itatvasAdhanamiti /
tasmAcchAstrashraddhAvadbhiramR^itatvapratipitsubhiretatpratipattavyamiti /
AgamopapattibhyAM hi nishcitor'thaH shraddheyo bhavatyavyabhicArAditi /
akSharANAM tu caturthe yathA vyAkhyAtor'thastathA pratipattavyo 'trApi /
yAnyakSharANyavyAkhyAtAni tAni vyAkhyAsyAmaH /
atheti hetUpadeshAnantaryapradarshanArthaH /
hetupradhAnAni hi vAkyAnyatItAni tadanantaramAgamapradhAnena pratij~nAtor'tho nigamyate maitreyIbrAhmaNena /
hashabdo vR^ittAvadyotakaH /
yAj~navalkyasyarSheH kila dve bhArye patnyau babhUvaturAstAM maitreyI ca nAmata ekAparA kAtyAyanI nAmataH tayorbhAryayormaitreyIha kila brahmavAdinI brahmavadanashIlA babhUvA'sIt /
strIpraj~nA striyAM yocitA sA strIpraj~nA saiva yasyAH praj~nA gR^ihaprayojanAnveShaNAlakShaNA sA strIpraj~naiva tarhi tasminkAla AsItkAtyAyanI /
athaivaM sati ha kila yAj~navalkyo 'nyatpUrvasmAdgArhasthyalakShaNAdvR^ittAtpArivrAjyalakShaNaM vR^ittamupAkariShyannupAcikIrShuH san //4,5.1//



_______________________________________________________________________

START BrhUp 4,5.2

#<maitreyIti hovAca yAj~navalkyaH |
pravrajiShyan vA are 'ham asmAt sthAnAd asmi |
hanta te 'nayA katyAyanyAntaM karavANIti || BrhUp_4,5.2 ||>#

__________



BrhUpBh_4,5.2 he maitreyIti jyeShThAM bhAryAmAmantrayAmAsa /
Aman¤ya covAca ha pravrajiShyanpAnivrAjyaM kariShyanvA are maitreyyasmAtsthAnAdgArhasthyAdahamasmi bhavAmi /
maitreyyanujAnIhi mAM hantecchasi yadi te 'nayA kAtyAyanyAntaM karavANotyAdi vyAkhyAtam //4,5.2//



_______________________________________________________________________

START BrhUp 4,5.3-4

#<sA hovAca maitreyI --
yan nu ma iyam bhagoH sarvA pR^ithivI vittena pUrNA syAt syAM nv ahaM tenAmR^itAho3 neti |
neti hovAca yAj~navalkyaH |
yathaivopakaraNavatAM jIvitam |
tathaiva te jIvitaM syAt |
amR^itatvasya tu nAshAsti vitteneti || BrhUp_4,5.3 ||>#


#<sA hovAca maitreyI --
yenAhaM nAmR^itA syAm kim ahaM tena kuryAm |
yad eva bhagavAn veda tad eva me brUhIti || BrhUp_4,5.4 ||>#

__________



BrhUpBh_4,5.3-4 saivamuktovAca maitreyI sarveyaM pR^ithivI vittena pUrNA syAnnu kiM syAM kimahaM vittasAdhyena karmaNAmR^itA'ho na syAmiti /
neti hovAca yAj~navalkya ityAdi samAnamanyat //4,5.3-4 //



_______________________________________________________________________

START BrhUp 4,5.5

#<sa hovAca yAj~navalkyaH --
priyA vai khalu no bhavatI satI priyam avR^idhat |
hanta tarhi |
bhavaty etad vyAkhyAsyAmi te |
vyAcakShANasya tu me nididhyAsasveti || BrhUp_4,5.5 ||>#

__________



BrhUpBh_4,5.5 sa hovAca priyaiva pUrvaM khalu no 'smabhyaM bhavatI bhavanti sato priyamevAvR^idhadvardhitavatI nirdhAritavatyasi /
atastuShTo 'haM hantecchasi cedamR^itatvasAdhanaM j~nAtuM he bhavati te tubhyaM tadmR^itatvasAdhanaM vyAkhyAsyAmi //4,5.5//



_______________________________________________________________________

START BrhUp 4,5.6

#<sa hovAca |
na vA are patyuH kAmAya patiH priyo bhavaty Atmanas tu kAmAya patiH priyo bhavati |
na vA are jAyAyai kAmAya jAyA priyA bhavaty Atmanas tu kAmAya jAyA priyA bhavati |
na vA are putrANAM kAmAya putrAH priyA bhavanty Atmanas tu kAmAya putrAH priyA bhavanti |
na vA are vittasya kAmAya vittaM priyaM bhavaty Atmanas tu kAmAya vittaM priyaM bhavati |
na vA are pashUnAM kAmAya pashavaH priyaM bhavaty Atmanas tu kAmAya pashavaH priyaM bhavati |
na vA are brahmaNaH kAmAya brahma priyaM bhavaty Atmanas tu kAmAya brahma priyaM bhavati |
na vA are kShatrasya kAmAya kShatraM priyaM bhavaty Atmanas tu kAmAya kShatraM priyaM bhavati |
na vA are lokAnAM kAmAya lokAH priyA bhavanty Atmanas tu kAmAya lokAH priyA bhavanti |
na vA are devAnAM kAmAya devAH priyA bhavanty Atmanas tu kAmAya devAH priyA bhavanti |
na vA are vedAnAM kAmAya vedAH priyA bhavanty Atmanas tu kAmAya vedAH priyA bhavanti |
na vA are bhUtAnAM kAmAya bhUtAni priyANi bhavanty Atmanas tu kAmAya bhUtAni priyANi bhavanti |
na vA are sarvasya kAmAya sarvaM priyaM bhavaty Atmanas tu kAmAya sarvaM priyaM bhavati |
AtmA vA are draShTavyaH shrotavyo mantavyo nididhyAsitavyo maitreyi |
Atmani khalv are dR^iShTe shrute mate vij~nAta idaM sarvaM viditam || BrhUp_4,5.6 ||>#

__________



BrhUpBh_4,5.6 Atmani khalvare maitreyI dR^iShTe /
kathaM dR^iShTa AtmanIti, ucyate-pUrvamAcAryAgamAbhyAM shrute punastarkeNopapattayA mate vicArite /
shravaNaM tvAgamamAtreNa mata upapattyA pashcAdvij~nAna evametannAnyatheti nirdhArite /
kiM bhavatItyucyata idaM viditaM bhavati /
idaM sarvamiti yadAtmano 'nyat /
AtmavyatirekeNAbhAvAt //4,5.6//



_______________________________________________________________________

START BrhUp 4,5.7-10

#<brahma taM parAdAd yo 'nyatrAtmano vedAn veda |
kShatraM taM parAdAd yo 'nyatrAtmanaH kShatraM veda |
lokAs taM parAdur yo 'nyatrAtmano lokAn veda |
devAs taM parAdur yo 'nyatrAtmano devAn veda |
vedAs taM parAdur yo 'nyatrAtmano vedAn veda |
bhUtAni taM parAdur yo 'nyatrAtmano bhUtAni veda |
sarvaM taM parAdAd yo 'nyatrAtmanaH sarvaM veda |
idaM brahmedaM kShatram ime lokA ime devA ime vedA imAni bhUtAnIdaM sarvaM yad ayam AtmA || BrhUp_4,5.7 ||>#


#<sa yathA dundubher hanyamAnasya na bAhyA¤ chabdA¤ chaknuyAd grahaNAya |
dundubhes tu grahaNena dundubhyAghAtasya vA shabdo gR^ihItaH || BrhUp_4,5.8 ||>#


#<sa yathA shaN^khasya dhmAyamAnasya na bAhyA¤ chabdA¤ chaknuyAd grahaNAya |
shaN^khasya tu grahaNena shaN^khadhmasya vA shabdo gR^ihItaH || BrhUp_4,5.9 ||>#


#<sa yathA vINAyai vAdyamAnAyai na bAhyA¤ chabdA¤ chaknuyAd grahaNAya |
vINAyai tu grahaNena vINAvAdasya vA shabdo grhItaH || BrhUp_4,5.10 ||>#

__________



BrhUpBh_4,5.7-10 tamayathArthadarshitaM parAdAtparAkuryAtkaivalyAsaMbandhinaM kuryAdayamanAtmasvarUpeNa mAM pashyatItyaparAdhAditi bhAvaH //4,5.7-10 //



_______________________________________________________________________

START BrhUp 4,5.11-12

#<sa yathArdraidhAgner abhyAhitasya pR^ithag dhUmA vinishcaranty evaM vA are 'sya mahato bhUtasya niHshvasitam etad yad R^igvedo yajurvedaH sAmavedo 'tharvAN^girasa itihAsaH purANaM vidyA upaniShadaH shlokAH sUtrANy anuvyAkhyAnAni vyAkhyAnanIShTaM hutam AshitaM pAyitam ayaM ca lokaH parash ca lokaH sarvANi ca bhUtAni |
asyaivaitAni sarvANi nishvasitAni || BrhUp_4,5.11 ||>#


#<sa yathA sarvAsAm apAM samudra ekAyanam |
evaM sarveShAM sparshAnAM tvag ekAyanam |
evaM sarveShAM gandhAnAM nAsike ekAyanam |
evaM sarveShAM rasAnAM jihvaikAyanam |
evaM sarveShAM rUpANAM cakShur ekAyanam |
evaM sarveShaM shabdAnAM shrotram ekAyanam |
evaM sarveShAM saMkalpAnAM mana ekAyanam |
evaM sarvAsAM vidyAnAM hR^idayam ekAyanam |
evaM sarveShAM karmaNAM hastAv ekAyanam |
evaM sarveShAm AnandAnAm upastha ekAyanam |
evaM sarveShAM visargANAM pAyur ekAyanam |
evaM sarveShAm adhvanAM pAdAv ekAyanam |
evaM sarveShAM vedAnAM vAg ekAyanam || BrhUp_4,5.12 ||>#

__________



BrhUpBh_4,5.11-12 caturthe shabdaniHshvAseneva lokAdyarthaniHshvAsaH sAmarthyAdikto bhavatIti pR^ithaÇnoktaH /
iha tu sarvashAstropa saMhAraM iti kR^itvAr'thaprApto 'pyarthaH spaShTIkartavya iti pR^ithagucyate //4,5.11-12 //



_______________________________________________________________________

START BrhUp 4,5.13

#<sa yathA saindhavaghano 'nantaro 'bAhyaH kR^itsno rasaghana eva |
evaM vA are 'yam AtmAnantaro 'bAhyaH kR^itsnaH praj~nAnaghana eva |
etebhyo bhUtebhyaH samutthAya tAny evAnuvinayati |
na pretya saMj~nAstIty are bravImi |
iti hovAca yAj~navalkyaH || BrhUp_4,5.13 ||>#

__________



BrhUpBh_4,5.13 sarvakAryapralaye vidyAnimitte saindhavaghanavadanantaro 'vAhyaH kR^itsnaH praj~nAnadhana eka AtmAvatiShThate /
pUrvaM tu bhUtamAnnAsaMsargavisheShallabdhavisheShavij~nAnaH san /
tasminpravilApite vidyayA visheShavij~nAne tannimitte ca bhUtasaMsarge na pretya saMj~nAstItyevaM yAj~navalkyenoktA //4,5.13//



_______________________________________________________________________

START BrhUp 4,5.14

#<sA hovAca maitreyI --
atraiva mA bhagavAn mohAntam ApIpadat |
na vA aham imaM vijAnAmIti |
sa hovAca -- na vA are 'haM mohaM bravImi |
avinAshI vA are 'yam AtmAnucchittidharmA || BrhUp_4,5.14 ||>#

__________



BrhUpBh_4,5.14 sA hovAcAtraiva mA bhagavAnetasminnaiva vastuni praj~nAnaghana eva na pretya saMj~nA'stIti mohAntaM mohamadhyamApIpidApIpadadavagamitavAnasi saMsohitavAnasItyarthaH /
ato na vA ahamimamAtmAnamuktalakShaNaM vijAnAmi vivekata iti /
sa hovAca nAhaM mohaM bravImyavinAshI vA are 'yamAtmA yato vina(naM)ShTuM shIlamasyeti vinAshI na vinAshyavinAshI vinAshabdena vikriyAvinAshItyavikriya AtmetyarthaH /
are maitreyyayamAtmA prakR^ito 'nucchittidharmA /
ucchittiruccheda ucchedo 'nto vinAsha ucchittirdharmo 'syetyucchittirardharmA nocchittidharmAnucchittidharmA nApi vikriyAlakShaNo nApyapacchedalakShaNo vInAsho 'sya vidyata ityarthaH //4,5.14//



_______________________________________________________________________

START BrhUp 4,5.15

#<yatra hi dvaitam iva bhavati tad itara itaraM pashyati, tad itara itaraM jighrati, tad itara itaraM rasayate, tad itara itaram abhivadati, tad itara itaraM shR^iNoti, tad itara itaraM manute. tad itara itaraM spR^ishati, tad itara itaraM vijAnAti |
yatra tv asya sarvam AtmaivAbhUt tat kena kaM pashyet tat kena kaM jighret tat kena kaM rasayet tat kena kam abhivadet tat kena kaM shR^iNuyAt tat kena kaM manvIta tat kena kaM spR^ishet tat kena kaM vijAnIyAt |
yenedaM sarvaM vijAnAti taM kena vijAnIyAt |
sa eSha neti nety AtmA |
agR^ihyo na hi gR^ihyate |
ashIryo na hi shIryate |
asaN^go na hi sajyate |
asito na vyathate na riShyati |
vij~nAtAram are kena vijAnIyAd ity uktAnushAsanAsi maitreyi |
etAvad are khalv amR^itatvam iti hoktvA yAj~navalkyo vijahAra || BrhUp_4,5.15 ||>#

__________



BrhUpBh_4,5.15 caturShvapi prapAThakeShveka AtmA tulyo nirdhAritaH paraM brahma /
upAyavisheShastu tasyAdhigame 'nyashcAnyashca /
upeyastu sa evA'tmA yashcaturthe 'thAta Adesho neti netIti nirdiShTaH /
sa eva paJNcame prANapaNopanyAsena shAkalyayAj~navalkyasaMvAde nirdhAritaH /
punaH paJNcamasamAptau /
punarjanakayAj~navalkyasaMvAde /
punarihopaniShatsamAptau /
caturNAmapi prapAThakAnAmetadAtmaniShThatA nAnyo 'ntarAle kashcidapi vivakShiter'tha ityetatpradarshanAyAnta upasaMhAraH sa eSha neti netyAdiH /
yasmAtprakArashatenApi nirUpyamANe tattave neti netyAtmaiva niShThA nAnyopalabhyate tarkeNa vA'gamena vA tasmAdetadevAmR^itatvasAdhanaM yadetanneti netyAtmaparij~nAnaM sarvasaMnyAsashcetyetamarthamupasaMjihIrShannAha-etAvadetAvanmAtraM  yadetanneti netyadvaitAtmadarshanamidaM cAnyasahakArikAraNanirapekShamevAre maitreyyamR^itatvasAdhanam /
yatpR^iShTatyasi yadeva bhagavAnveda tadeva me brUhyamR^itatvasAdhanamiti tadetAvadevetu vij~neyaM tvayeti haivaM kilAmR^itatvasAdhanamAtmaj~nAnaM priyAyai bhAryAyA uktvA saMnyAsaparyavasAnA /
etAvAnupadesha etadvedAnushAsanameShA paramaniShThaiSha puruShArthakartavyatAnta iti /
idAnIM vicAryate shAstrArthavivekapratipattaye /
yata AkulAni hi vAkyAni dR^ishyante"yAvajjIvamagnihotraM juhuyAt" "yAvajjIvaM darshapUrNamAsAbhyAM yajeta" "kurvanneveha karmANi jijIviShecchataM samAH" "etadvai jarAmaryaM sarvaM yadagnihotram"ityAdInyaikAshramyAj~nApakAnyAni cA'shramAntarapratipAdakAni vAkyAni"viditvA vyutthAya pravrajanti" "brahmacaryaM samApya gR^ihI bhavedgrahAdvanI bhUtvA pravrajet" "yadi vetarathA brahmacaryAdeva pravrajedgR^ihAdvA vanAdvA"iti /
"na karmaNA na prajayA dhanena tyAgenaikemR^itatvamAnashuH"ityAdIni /
tathA smR^itayashca-"brahmacaryavAnpravrajati" "avishIrNabrahmacaryo yamicchattamAvaseti"tasyA'shramamavikalpamekebruvate"tathA-"vaidAnanadhItya brahmacaryeNa putrapautrAnicchetpAvanArthaM pitR^iNAm /
agnInAdhAya vidhivacceShTayaj~no vanaM pravishyAtha munirbubhUShet" //
"prAjApatyAM nirupyeShTiM sarvavesadakShiNAm /
AtmanyagnInsamAropya brAhmaNaH pravrajedgR^ihAt" //
ityAdyAH /
evaM vyutthAnavikalpakramayateShTAshramapratipattipratApAdakAni hi shrutismR^itivAkyAni shatasha upalaMbhyanta itaretaraviruddhAni /
AcArashca tadvidAm /
vipratipattishca shAstrArthapratapattÌNAM bahuvidAmapi /
ato na shakyate shAstrArtho mandabuddhibhirvivekena pratipattum /
pariniShThatashAstranyAyabuddhibhireva hyoShAM vAkyAnAM viShayavibhAgaH shakyate 'vadhArayitum /
tasmAdeShAM viShayavibhAgaj~nApanAya yathAbuddhisAmarthaMya vicArayiShyAmaH /
yAvajjIvashrutyAdivAkyAnAmanyArthAsaMbhavAtkriyAvasAna ava vedArtha /
taM yaj~napAtrairdahantItyantyakarmashravaNAjjarAmaryashravaNAcca liN^gAcca bhasmAntaM sharIramiti /
na hi pArivrAjyapakShe bhasmAntatA sharIrasya syAt /
smR^itishca-"niShekAdishmashAnAnto mantrairyasyodito vidhiH /
tasyA shAstre 'dhikAro 'smiJNj~neyo nAnyasya kasyacit"iti /
samantrakaM hi yatkarma vedeneha vidhIyate tasya shmashAnAntatAM darshayati smR^itiH /
adhikArAbhAvapradarshanAccAtyantameva shrutyadhikArAbhAvo 'karmiNo gamyate /
agnyudvAsanApavAdAcca 'vIrahA vA eSha devAnAM yo 'gnimudvAsayate' iti /
nanu vyutthAnAdivijhadhAnAdvaikalpikaM kriyAvasAnatvaM vedArthasya /
na /
anyArthatvAdvyutthAnAdishrutInAm /
'yAvajjIvamannihotraM juhoti'"yAjjIvaM darshapUrNamAsAbhyAM yajeta"ityevamAdInAM shrutInAM jIvanamAtranimittatvAdyadA na shakyate 'nyArthatA kalpayituM tadA vyutthAnAdivAkyAnAM karmAnadhikR^itaviShayatvasaMbhavAt /
"kurvanneveha karmANi jijIvaShecchataM samAH"iti ca mantravarNAjjarayA vA hyevAsmAnmucyate mR^ityunA veti ca jarAmR^ityubhyAmanyatra karmaviyogAcchidrAsaMbhavAtkarmiNAM shmashAnAntatvaM na vaikalpikam /
kANakubjAdayo 'pi karmaNyanadhikR^itA anugrAhyA eva shrutyeti vyutthAnAdyAshramAntaravidhAnaM nAnupapannam /
pArivrAjyAkramavidhAnasyAnavakAshatvamiti cet /
na /
vishvajitsarvamedhayoryAvajjIvavidhyapavAdatvAt /
yAvajjIvAgnihotrAdividhervishvajitsarvamedhayorevApavAdastatra ca kramapratipattisaMbhavo"brahmacaryaM samApya gR^ihI bhavedgR^ihAdvanI bhutvA pravrajedi"ti  virodhAnupapatteH /
na hyevaMviShayatve pArivrAjyakamavidhAnavAkyasya kashcidvirodhaH kramapratipatteH /
anyaviShayaparikalpanAyAM kashcidbAdhaH /
nA'tmaj~nAnasyAmR^itatvahetutvAbhyupagamAt /
yattAvadAtmetyevopAsItetyArabhya sa eSha neti netyetadantena granthena yadupasaMhR^itamAtmaj~nAnaM tadamR^itatvasAdhanamityabhyupagataM bhavatA /
tatraitAvadevAmR^itatvasAdhanamanyanirapekShamityetanna mR^iShyate /
tatra bhavantaM pR^icchAmi kimarthamAtmaj~nAnaM marShayati bhavAniti /
shR^iNu tatra kAraNaM yathAsvargakAmasya svargaprAptyupAyamajAnato 'gnihotrAdi svargasAdhanamabhyupagamyate tathehApyAtmaj~nAnam /
yathA j~nApyate tatAbhUtamevAmR^itatvasAdhanamAtmaj~nAnamabhyupagantuM yuktam tulyaprAmANyAdubhayatra /
yadyevaM kiM syAt /
sarvakarmahetUpamardakatvAdAtmaj~nAnasya vidyodbhave karmanivR^ittiH syAt /
dArAgnisaMbaddhAnAM tAvadagnihotrAdikarmaNAM bhedabuddhiviShayasaMpradAnakArakasAdhyatvam /
anyabuddhiparacchedyAM hyagnyAdidevatAM saMpradAnakArakabhUtAmantreNa na hi tatkarma nirvartyate /
yayA hi saMpradAnakArakabuddhyA saMpradAnakArakaM karmasAdhanatvenopadishyate seha vidyayA nivartyate"anyo 'sAvanyo 'hamasmIti na sa veda" "devAstaM parAduryo 'nyatrA'tmano devAnveda" "mR^ityo sa mR^ityumApnoti ya iha nAneva pashyati" "ekadhaivAnudraShTavyaM sarvamAtmAnaM pashyati"ityAdishrutibhyaH /
na ca deshakAlanimitta dyapekShatvaM vyavasthitAtmavastuviShayatvAdAtmaj~nAnasya /
kriyAyAstu puruShatantratvAtsyAddeshakAlanimittAdyepekShatvam /
j~nAnaM tu vastutantratvAnna deshakAlanimittAdyapekShate /
yathAgniruShNa AkAsho 'mUrta iti tathA'tmavij~nAnamapu /
nanvevaM sati prAmANabhUtasya karvidhernirodhaH syAt /
na ca tulyapramANayoritaretaranirodho yuktaH /
na /
svAbhAvikabhedabuddhimAtranirodhakatvAt /
na hi vidhyantaranirodhakamAtmaj~nAnam svAbhAvikabhedabuddhimAtraM niruNaddhi /
tathApi hetvapahArAtkarmAnupapattervidhainirodha eva syAditi cet /
na /
kAmapratiShedhAtkAmyapravR^ittinirodhavadadoShAt /
yathA svargakAmo yajeteti svargasAdhane yAge pravR^ittasya kAmapratiShevidheH kAme vihate kAmyayAgAnuShThAnapravR^ittirnirudhyate /
na caitAvatA kAmyavidhirniruddho bhavati /
kAmapratiShedhavidhinA kAmyavidheranarkatvaj~nAnAtpravR^ityanupapattiriti cet /
ananuShTheyatve 'nuShThAturabhAvAdanuShThAnavidhyAnarthakyAdaprAmANyameva karmavidhInAmiti cet /
na /
prAgAtmaj~nAnAtpravR^ityupapatteH svAbhAvikasya kriyAkArakaphalabhedavij~nAnasya prAgAtmaj~nAnAtkarmahetutvamupapadyata eva /
yathA kAmaviShaye doShavij~nAnotpatteH prAkkAmyakarmapravR^ittihetutvaM syAdeva svargAdIcchAyAH svAbhAvikyAstadvAt /
tathA satyanarthArtho veda iti cet /
na /
arthAnarthayorabhiprAtatantratvAt /
mokShamekaM varjayitvAnyasyAvidyAviShayatvAta /
puruShAbhiprAyatantrau hyArthAnarthau /
maraNAdikAmyeShTadarshanAt /
tasmAdyAvadAtmaj~nAnavidherAbhimukhyaM tAvadeva karmavidhaya /
tasmAnnA'tmaj~nAnasahabhAvitvaM karmaNAmityataH siddhamAtmaj~nAnamevAmR^itatvasAdhanametAvadare khalvamR^itatvamiti /
karmanirapekShatvAjj~nAnasya /
ato viduShastAvatpArivrAjyaM  siddhaM saMpradAnAdikarmakArakajAtyAdishUnyAvikriyabrahmAtmadR^iDhapratipattimAtreNa vacanamantareNApyuktanyAyataH /
tathAca vyAkhyAtametat"yeShAM no 'yamAtmAyaM loka"iti hotuvacanena /
pUrve vidvAsaH prajAmakAmayamAnA vyuttiShThantIti pArivrAjyaM viduShAmAtmalokAvabodhAdeva /
tathAca vividiShorapu siddhaM pArivrAjyam /
"etamevA'tmAnaM lokamicchantaH pravrajanti"iti vacanAt /
karmaNAM cAvidvadviShayatvamavocAma /
avidyAviShaye cotpatyAptivikArasaMskArthAni karmANItyataH AtmasaMskAradvaireNA'tmaj~nAnasAdhanatvamapi karmaNAmavocAma yaj~nAdibhirvividaShantIti /
athaita satyavidviShayANAmAshramakarmaNAM balAbalavicAraNAyAmAtmaj~nAnotpAdanaM prati yamapradhAnAnAmamAnitvAdInAM mAnasAnAM ca dhyAnaj~nAnavairAgyAdInAM sannipatyopakAratvam /
hiMsArAgadveShAdibAhulyAdbahukliShTakarmavimishritA itara ityataH pArivrAjyaM mumukShUNAM prashaMsanti-"tyAga eva hi sarveShAmuktAnAmapi karmaNAm /
vairAgyaM punaretasya mokShasya paramo 'vadhiH" //
"kiM te dhanena kimu bandhubhiste kiM te dArairbrAhmaNa yo mariShyasi /
AtmAnamanviccha guhA praviShTaM pitAmahAste kva gatAH pitA ca //
"evaM sAkhyayogashAstreShu ca saMnyAso j~nAnaM prati pratyAsanna ucyate /
kAmapravR^ittyabhAvAcca /
kAmapravR^itterhi j~nAnapratikUlatA sarvashAstreShu prasiddhA /
tasmAdviraktasya mumukShorvinApi j~nAnena brahmacaryAdeva pravrajedityAdyUpapannam /
nanu sAvakAshatvAdanadhikR^itaviShayametadityuktaM yAvajjIvashrutyuparodhAt /
naiSha doShaH /
nitarAM sAvakAshatvAdyAvajjIvashrutInAm /
avadvitkAmikartavyatA hyavocAma sarvakarmaNAm /
na tu nirapekShameva jIvananimittameva kartavyaM karma /
prAyeNahi puruShAH kAmabahulAH /
kAmashcAnekaviShayo 'nekakarmasAdhanasAdhyashca /
anekaphalasAdhanAni ca vaidikAni  karmANi dArAgnisaMbandhapuruShakartavyAnu punaH punashcAnuShThIyamAnAnu bahuphalAnu kR^iShyAdivadvarShashatasamAptIni ca gArhasthye vAraNye vAtastadapekShayA yAvajjIvashrutayaH /
'kurvanneveha karmANi' iti ca mantravarNaH /
tasmiMshca pakShe vishvajitsarvamedhayoH karmaparityAgaH /
yasmiMshca pakShe yAvajjIvAnuShThAnaM tadA shmashAnAntatvaM bhasmAntatA ca sharIrasya /
itaravarNApekShayA vA yAvajjIvashrutiH /
na hi kShattriyavaishyayo pArivrAjyapratipattirasti /
tathA 'mantrairyasyodito vidhiH' /
'aikAshramyaM tvAcAryA' ityevamAdInAM kShatriyavaishyApekShatvam /
tasmAtpurushasAmarthayaj~nAnavairAgyakAmAdyapekShayA vyutthAnavikalpakramapArivrAjyapripattaprakArA na virudhyante /
anadhikR^itAnAM ca pR^ithagvidhAnAtpArivrAjyas 'snAtako vAsnAtako votsannAgniranagniko ve'tyAdinA /
tasmAtsiddhAshramAntarANyadhikR^itAnAmeva //4,5.15//

iti paJNcamaM brAhmaNam //



_______________________________________________________________________

START BrhUp 4,6.1-3

#<atha vaMshaH |
pautimAShyo gaupavanAt |
gaupavanaH pautimAShyAt |
pautimAShyo gaupavanAt |
gaupavanaH kaushikAt |
kaushikaH kauNDinyAt |
kauNDinyaH shANDilyAt |
shANDilyaH kaushikAc ca gautamAc ca |
gautamaH || BrhUp_4,6.1 ||>#


#<agniveshyAt |
agniveshyo gArgyAt |
gArgyo gArgyAt |
gArgyo gautamAt |
gautamaH saitavAt |
saitavaH pArAsharyAyaNAt |
pArAsharyAyaNo gArgyAyaNAt |
gArgyAyaNa uddAlakAyanAt |
uddAlakAyano jAbAlAyanAt |
jAbAlAyano mAdhyandinAyanAt |
mAdhyandinAyanaH saukarAyaNAt |
saukarAyaNaH kAShAyaNAt |
kAShAyaNaH sAyakAyanAt |
sAkAyanaH kaushikAyaneH
kaushikAyaniH || BrhUp_4,6.2 ||>#


#<ghR^itakaushikAt |
ghR^itakaushikaH pArAsharyAt |
pArAsharyaH pArAsharyAt |
pArAsharyo jAtukarNyAt |
jAtukarNya AsurAyaNAc ca yaskAc ca |
AsurAyaNas traivaNeH |
traivaNir aupajandhaneH |
aupajandhanir AsureH |
Asurir bhAradvAjAt |
bhAradvAja AtreyAt |
Atreyo mANTeH |
mANTir gautamAt |
gautamo gautamAt |
gautamo vAtsyAt |
vAtsyaH shANDilyAt |
shANDilyaH kaishoryAt kApyAt |
kaishoryaH kApyaH kumAraharitAt |
kumAraharito gAlavAt |
gAlavo vidarbhIkauNDinyAt |
vidarbhIkauNDinyo vatsanapAto bAbhravAt |
vatsanapAd bAbhravaH pathaH saubharAt |
panthAH saubharo 'yAsyAd aN^girasAt |
ayAsya AN^girasa Abhutes tvAShTrAt |
Abhutis tvAShTro vishvarUpAt tvAShTrAt |
vishvarUpas tvAShTro 'shvibhyAm |
ashvinau dadhica AtharvaNAt |
dadhyaÇÇ AtharvaNo 'tharvaNo daivAt |
atharvA daivo mR^ityoH prAdhvaMsanAt |
mR^ityuH prAdhvaMsanaH prAdhvaMsanAt |
prAdhvaMsanaH ekarSheH |
ekarShir viprajitteH |
viprajittir vyaShTer |
vyaShTiH sanAroH |
sanAruH sanAtanAt |
sanAtanaH sanagAt |
sanagaH parameShTiNaH |
parameShTI brahmaNaH |
brahma svayambhu |
brahmaNe namaH || BrhUp_4,6.3 ||>#

__________



BrhUpBh_4,6.1-3 athAnantaraM yAj~navalkIyasya kANDasya vaMsha Arabhyate yathA madhukANDasya vaMshaH /
vyAkhyAnaM tu pUrvavat /
brahma svayaMbhu brahmaNe nama oMmiti //4,6.1-3 //


iti bR^ihadAraNyakopaniShadi caturthAdhyAyasya ShaShThaM brAhmaNam //6 //

iti bR^ihadAraNyakopaniShadi caturtho 'dhyAyaH //4 //

bR^ihadAraNyakakrameNa ShaShTho 'dhyAyaH //6//





=======================================================================



ADHYAYA 5




#<oM atha paJNcamo 'dhyAyaH>#
#<atha paJNcamAdhyAyasya prathamaM brAhmaNam>#



_______________________________________________________________________

START BrhUp 5,1.1

#<pUrNam adaH pUrNam idaM pUrNAt pUrNam udacyate |
pUrNasya pUrNam AdAya pUrNam evAvashiShyate |
khaM brahma |
khaM purANam |
vAyuraM kham |
iti ha smAha kauravyAyaNIputraH |
vedo 'yaM brAhmaNA viduH |
vedainena yad veditavyam || BrhUp_5,1.1 ||>#


__________


BrhUpBh_5,1.1 pUrNamadaH pUrNaM na kutashcid vyAvR^ittaM vyApItyetat /
niShThA ca kartari draShTavyA /
ada iti parokShAbhidhAyi sarvanAma, tatparaM brahmetyarthaH /
tat sampUrNamAkAshavad vyApi nirantaraM nirupAdhikaM ca tadevedaM sopAdhikaM nAmarUpasthaMvyavahArApannaM pUrNaM svena rUpeNa paramAtmanA vyApyeva nopAdhiparicchinnena visheShAtmanA /
tadidaM visheShApannaM kAryAtmakaM brahma pUrNAt kAraNAtmana udacyata udricyata udgacchatItyetat /
yadyapi kAryAtmanodricyate tathApi yat svarUpaM pUrNatvaM paramAtmabhAvaM tanna jAhAti pUrNamevodricyate /
pUrNasya kAryAtmano brahmaNaH pUrNa pUrNatvamAdAya gR^ihItvA AtmasvarUpaikarasatvamApadya, vidyayA avidyAkR^itaM bhUtamAtropAdhisaMsargajamanyatvAvabhAsaM tiraskR^itya pUrNamevAnantaramavAhyaM praj~nAnaghanaikarasasvabhAvaM kevalaM brahmAvashiShyate /
yaduktaM brahma vA idamagra AsIttadAtmAnamevAvettasmAttatsarvamabhavadityeSho 'sya mantrasyArthaH /
tatra brahmetyasyArthaH pUrNamada iti /
idaM pUrNamiti brahma vA idamagra AsIdityasyArthaH /
tathA ca shrutyantaram-"yadeveha tadamutrayadamutra tadanviha"iti /
ato 'daHshabdavAcyaM pUrNaM brahma tadevedaM pUrNaM kAryasthaM nAmarUpopAdhisaMyuktamavidyayodriktam /
tasmAdeva paramArthasvarUpAdanyadiva pratyavabhAsamAnam /
tadyadAtmAnameva paraM pUrNaM brahma viditvAhamadaH pUrNaM brahmAsmItyevaM pUrNamAdAya tiraskR^ityApUrNasvarUpatAmavidyAkR^itAM nAmarUpopAdhisaMparkajAmetayA brahmavidyayA pUrNameva kevalamavashiShyate /
tathA coktam"tasmAttatsarvamabhavat"iti /
yaH sarvopaniShadartho brahma sa eSho 'nena mantreNAnUdyata uttarasambandhArtham /
brahmavidyAsAdhanatvena hi vakShyamANAni sAdhanAnyoN^kAradamadAnadayAkhyAni vidhitsitAni khilaprakaraNasambandhAtsarvopAsanAN^gabhUtAni ca /
atraike varNayanti-pUrNAtkAraNAtpUrNaM kAryamudricyate /
udriktaM kAryaM vartamAnakAle 'pi pUrNameva paramArthavastubhUtaM dvaitarUpeNa /
punaH pralayakAle pUrNasya kAryasya pUrNatAmAdAyA'tmani dhitvA pUrNamevAvashiShyate kAraNarUpam /
evamutpattisthitipralayeShu triShvapi kAleShu kAryakAraNayoH pUrNataiva /
sA caikaiva pUrNatA kAryakAraNayorbhedena vyapadishyate /
evaM ca dvaitAdvaitAtmakamekaM brahma /
yathA kila samudro jalataraN^gaphenabudbudAdyAtmaka eva /
yathA ca jalaM satyaM tadudbhavAshca taraN^gaphelabudbudAdayaH samudrAtmabhUtA evA'virbhAvatirobhAvadharmiNaH paramArthasatyA eva /
evaM sarvamidaM dvaitaM paramArthasatyameva jalataraN^gAdisthAnIyaM samudrajalasthAnIyaM tu paraM brahma /
evaM ca kila dvaitasya satyatve karmakANDasya prAmANyaM yadA punardvaitaM dvaitamivAvidyAkR^itaM mR^igatR^iShNikAvadanR^itamadvaitameva paramArthatastadA kila karmakANDaM viShayAbhAvAdapramANaM bhavati /
tathA ca virodha eva syAt /
vedaikadeshabhUtopaniShatpramANaM paramArthAdvaitavastupratipAdakatvAdapramANaM karmakANDamasaddvaitaviShayatvAt /
tadvirodhaparijihIrShayA shrutyaitaduktaM kAryakAraNayoH satyatvaM samudravatpUrNamada ityAdineti /
tadasat /
vishiShTaviShayApavAdavikalpayorasambhavAt /
na hIyaM suvivakShitA kalpanA /
kasmAt /
yathA kriyAviShaya utsargaprAptasyaikadeshe 'pavAdaH kriyate /
yathAhiMsansarvabhUtAnyanyatra tIrthebhya iti hiMsA sarvabhUtaviShayotsargeNa nivAritA tIrthe vishiShTaviShaye jyotiShTomAdAvanuj~nAyate /
na ca tathA vastuviShaya ihAdvaitaM brahmotsargeNa pratipAdya punastadekadeshe 'pavadituM shakyate /
brahmaNo 'dvaitatvAdevaikadeshAnupapatteH /
tathA vikalpAnupapatteshca /
yathAtirAtre ShoDashinaM gR^ihNAti nAtirAtre ShoDashinaM gR^ihNAtIti grahaNAgrahaNayoH puruShAdhInatvAdvikalpo bhavati /
na tviha tathA vastuviShaye dvaitaM vA syAdadvaitaM veti vikalpaH sambhavatyapuruShatantratvAdAtmavastunaH /
virodhAcca dvaitAdvaitatvayorekasya /
tasmAnna suvivakShiteyaM kalpanA /
shrutinyAyavirodhAcca /
saindhavaghanavatpraj~nAnaikarasaghanaM nirantaraM pUrvAparabAhyAbhyantarabhedavivarjitaM sabAhyAbhyantaramajaM neti netyasthUlamanaNvajamajaramabhayamamR^itamityevamAdyAH shrutayo nishcitArthAH saMshayaviparyAsAshaN^kArahitAH sarvAH samudre prakShiptAH syurakiJNcitkaratvAt /
tathA nyAyavirodho 'pi sAvayavasyAnekAtmakasya kriyAvato nityatvAnupapatteH /
nityatvaM cA'tmanaH smR^ityAdidarshanAdanumIyate /
tadvirodhashca prApnotyanityatve /
bhavatkalpanAnarthakyaM ca /
sphuTameva cAsminpakShe karmakANDAnarthakyam /
akR^itAbhyAgamakR^itavipraNAshaprasaN^gAt /
nanu brahmaNo dvaitAdvaitAtmakatve samudrAdidR^iShTAntA vidyante kathamucyate bhavataikasya dvaitAdvaitatvaM viruddhamiti /
na /
anyaviShayatvAt /
nityAniravayavavastuviShayaM hi viruddhatvamavocAma dvaitAdvaitatvasya na kAryaviShaye sAvayave /
tasmAcchrutismatinyAyavirodhAdanupapanneyaM kalpanA /
asyAH kalpanAyA varamupaniShatparityAga eva /
adhyeyatvAcca na sAstrArtheyaM kalpanA /
na hi jananamaraNAdyanarthashatasahasrabhedasamAkulaM samudravanAdivatsAvayavamanekarasaM brahma dhyeyatvena vij~neyatvena vA shrutyopadishyate /
praj~nAnaghanatAM copadishati /
ekadhaivAnudraShTavyamiti ca /
anekadhAdarshanApavAdAcca"mR^ityoH sa mR^ityumApnoti ya iha nAneva pashyati"iti /
yacca shrutyA ninditaM tanna kartavyam /
yacca na kriyate na sa shAsrArthaH /
brahmaNo 'nekarasatvamanekadhAtvaM ca dvaitarUpaM ninditatvAnna draShTavyam /
ato na shAsrArthaH /
yattvekarasatvaM brahmaNastaddraShTavyatvAtprashastaM prashastatvAcca shAstrArtho bhavitumarhati /
yattUktaM vedaikadeshasyAprAmANyaM karmaviShaye dvaitAbhAvAdadvaite ca prAmANyamiti /
tanna /
yathAprAptopadeshArthatvAt /
na hi dvaitamadvaitaM vA vastu jAtamAtrameva puruShaM j~nApayitvA pashcAtkarma vA brahmavidyAM vopadishati shAsram /
na copadeshArhaM dvaitaM jAtamAtraprANibuddhigamyatvAt /
na ca dvaitasyAnR^itatvabuddhiH prathamameva kasyAcitsyAt /
yena dvaitasya satyatvamupadishya pashcAdAtmanaH prAmANyaM pratipAdayecchAsram /
nApi pAShaNDibhirapi prasthApitAH shAsrasya prAmANyaM na gR^ihNIyuH /
tasmAdyathAprAptameva dvaitamavidyAkR^itaM svAbhAvikamupAdAya svAbhAvikyaivAvidyayA yuktAya rAgadveShAdidoShavate yathAbhimatapuruShArthasAdhanaM karmopadishatyagre pashcAtprasiddhakriyAkArakaphalasvarUpadoShadarshanavate tadbiparItaudAsInyasvarUpAvasthAnaphalArthine tadupAyabhUtAmAtmaikatvadarshanAtmikAM brahmavidyAmupadishati /
athaivaM sati tadaudAsInyasvarUpAvasthAne phale prApte shAsrasya prAmANyaM pratyarthitvaM nivartate /
tadabhAvAcchAsrasyApi shAsratvaM taM prati nivartata eva /
tathA pratipuruShaM parisamAptaM shAsramiti na shAsravirodhagandho 'pyasti /
advaitaj~nAnAvasAnatvAcchAsrashiShyashAsanAdidvaitabhedasya /
anyatamAvasthAne hi virodhaH syAdavasthitasyetaretarApekShatvAttu shAsrashiShyashAsanAnAM nAnyatamo 'pyavatiShThate /
sarvasamAptau tu kasya viredha AshaN^kyetAdvaite kevale shive siddhe /
nApyavirodhatAta eva /
athApyabhyupagamya brUmaH-dvaitAdvaitAtmakatve 'pi shAsravirodhasya tulyatvAt /
yadApi samudrAdivaddvaitAtmakamekameva brahma nAnyadastIti virudhyate /
yasmindvaitaviShaye 'nyonyopadeshaH so 'nyo dvaitaM cAnyadeveti samudradR^iShTAnto viruddhaH /
na ca samudrodakaikatvavadvij~nAnaikatve brahmaNo 'nyatropadeshagrahaNAdikalpanA sambhavati /
na hi hastAdidvaitAdvaitAtmake devadatte vAkkarNayordevadattaikadeshabhUtayorvAgupadeShTrI karNaH kevala upadeshasya grahItA devadattastu nopadeShTA nApyupadeshasya grahIteti kalpayituM shakyate /
samudraikodakAtmatvavadekavij~nAnavatvAddevadattasya /
tasmAcchratinyAyavirodhashcAbhipretArthAsiddhishcaivaN^kalpanAyAM syAt /
tasmAdyathAvyAkhyAta evAsmAbhiH pUrNamada ityasya mantrasyArthaH /
oM khaM brahmeti mantro 'yaM cAnyatrAviniyukta iha brAhmaNena dhyAnakarmaNi viniyujyate /
atra ca brahmeti visheShyAbhidhAnaM khamiti visheShaNam /
visheShaNavisheShyayoshca sAmAnAdhikaraNyena nirdesho nIlotpalavat khaM brahmeti /
brahmashabdo bR^ihadvastumAtrAspado 'visheShito 'to visheShyate khaM brahmeti /
yattatkhaM brahma tadoMshabdavAcyamoMshabdasvarUpamevavobhayathApi sAmAnAdhikaraNyamaviruddham /
iha ca brahmopAsanasAdhanatvArthamoMshabdaH prayuktaH /
tathA ca shrutyantarAt"etadAlambanaM shreShThametadAlambanaM param" "omityAtmAnaM yuJNjIta" "omityetenaivAkShareNa paraM puruShamabhidhyAyIta""omityevaM dhyAyatha AtmAnam"ityAdeH /
anyArthAsaMbhavAccopadeshasya /
yathA'nyatromiti shaMsatyomityudgAyatItyevamAdau svAdhyAyArambhApavargayoshcoN^kAraprayogo viniyogAdavagamyate na ca tathAr'thAntaramihAvagamyate /
tasmAddhyAnasAdhanatvenaivehoN^kArashabdasyopadeshaH /
yadyapi brahmAtmAdishabdA brahmaNo vAcakAstathApi shrutiprAmANyAdbrahmaNo nediShThamabhidhAnamoN^kAraH /
ata eva brahmapratipattAvidaM paraM sAdhanam /
tacca dviprakAreNa pratIkatvenAbhidhAnatvena ca /
pratIkatvena yathA viShNvAdipratimAbhedena, evamoN^kAro brahmeti pratipattavyaH /
tathA hyoN^kArAlambanasya brahma prasIdati /
"etadAlambanaM shreShThametadAlambanaM param /
etadAlambanaM j~nAtvA brahmaloke mahIyate"iti shruteH /
tatra khamiti bhautike khe pratItirmA bhUdityAha-khaM purANaM ciratanaM khaM paramAtmAkAshamityarthaH /
yattatparamAtmAkAshaM purANaM khaM taccakShurAdyaviShayatvAnnirAlambanamashakyaM grahItumiti shraddhAbhaktibhyAM bhAvavisheSheNa coN^kAra Aveshayati /
yathA viShNvaN^gAN^kitAyAM shilAdipratimAyAM viShNuM loka evam /
vAyuraM khaM vAyurasminvidyata iti vAyuraM khaM khamAtraM khamityucyate na purANaM khamityevamAha sma /
ko 'sau /
kauravyAyaNIputraH /
vAyure hi khe mukhyaH svashabdavyavahArastasmAnmukhe saMpratyayo yukta iti manyate /
tatra yadi purANaM khaM brahma nirUpAdhisvarUpaM yadi vA vAyuraM khaM sopAdhikaM brahma sarvathApyoN^kAraH pratIkatvenaiva pratimAvatsAdhanatvaM pratipadyate /
etadvai satyakAma paraM cAparaM ca brahma yadoN^kAraH iti shrutyantarAt /
kevalaM svashabdArthe vipratipattiH /
vedo 'yamoN^kAro veda vijAnAtyanena yadveditavyam /
tasmAdveda oN^kAro vAcako 'bhidhAnam /
tenAbhidhAnena yadveditavyaM brahma prakAshyamAnamabhidhIyamAnaM veda sAdhako vijAnAtyupalabhate /
tasmAdvedo 'yamiti brAhmaNA viduH /
tasmAdbrAhyaNAnAmabhidhAnatvena sAdhanatvamabhipretamoN^kArasya /
athavA vedo 'yamityAdyarthavAdaH /
kathamoN^kAro brahmaNaH pratIkatvena vihitaH /
oM khaM brahmeti sAmAnAdhikaraNyAttasya stutiridAnIM vedatvena /
sarvo hyayaM veda oN^kAra eva /
etatprabhava etadAtmakaH sarvaM R^igyajuHsAmAdibhedabhinna eva oN^kAraH tadyathA shaN^kunA sarvANi parNAni ityAdishrutyantarAt /
itashcAyaM veda oN^kAro yadveditavyaM tatsarvaM veditavyamoN^kAro vedaH /
itarasyApi vedasya vedatvamata eva /
tasmAdvishiShTo 'yamoN^kAraH sAdhanatvena pratipattavya iti /
athavA vedaH saH /
ko 'sau /
yaM brAhmaNA viduroN^kArAt /
brAhmaNAnAM hyasau praNavodgothAdivikalpairvij~neyaH /
tasminhi prayujyamAne sAdhanatvena sarvo vedaH prayukto bhavatIti //1//

#<iti shrIbR^ihadAraNyakopaniShadbhAShye paJNcamAdhyAyasya prathamaM brAhmaNam //1//>#



_______________________________________________________________________

START BrhUp 5,2.1

#<trayAH prAjApatyAH prajApatau pitari brahmacaryam UShuH |
devA manuShyA asurAH |
uShitvA brahmacaryaM devA Ucur bravItu no bhavAn iti |
tebhyo haitad akSharam uvAca da iti |
vyaj~nAsiShTA3 iti |
vyaj~nAsiShmeti hocuH |
dAmyateti na Attheti |
om iti hovAca vyaj~nAsiShTeti || BrhUp_5,2.1 ||>#


__________


BrhUpBh_5,2.1 adhunA damAdisAdhanatrayavidhAnArthoM'yamArambhaH - trayAstrisaMkhyAkAH prajApatyAH prajApaterapatyAni prAjApatyAste kiM prajApattau pitari brahmacaryaM shiShyatvavR^itterbrahmacaryasya prAdhAnyAcchiShyAH santo brahmacaryamUShuruShitavanta ityarthaH /
ke te /
visheShato devA manuShyA asurAshca /
te coShitvA brahmacaryaM kimakurvannityucyate - teShAM devA UcuH pitaraM prajApatim /
kimiti /
bravItu kathayatu no 'smabhyaM yadanushAsanaM bhavAniti /
tebhya evamarthibhyo haitadakSharaM varNamAtramuvAca da iti /
uktvA ca tAnpapraccha pitA kiM vyaj~nAsiShTA3iti /
mayopadeshArthamabhihitasyAkSharasyArthaM vij~nAtavanta Ahosvinneti /
devA Ucurvyaj~nAsiShmeti vij~nAtavanto vayam /
yadyevamucyatAM kiM mayoktamiti /
devA UcurdAbhyatAdAntA yUyaM svabhAvato 'to dAntA bhavateti no 'smAnAttha kathayati /
itara Ahomiti samyagvyaj~nAsiShTeti //1//



_______________________________________________________________________

START BrhUp 5,2.2

#<atha hainaM manuShyA Ucur bravItu no bhavAn iti |
tebhyo haitad evAkSharam uvAca da iti |
vyaj~nAsiShTA3 iti |
vyaj~nAsiShmeti hocuH |
datteti na Attheti |
om iti hovAca vyaj~nAsiShTeti || BrhUp_5,2.2 ||>#


__________


BrhUpBh_5,2.2 samAnamanyat /
svabhAvato lubdhA yUyamato yathAshakti saMvibhajata datteti no 'smAnAttha kimanyadbrUyAnno hitamiti manuShyAH //2//



_______________________________________________________________________

START BrhUp 5,2.3

#<atha hainam asurA Ucur bravItu no bhavAn iti |
tebhyo haitad evAkSharam uvAca da iti |
vyaj~nAsiShTA3 iti |
vyaj~nAsiShmeti hocuH |
dayadhvam iti na Attheti |
om iti hovAca vyaj~nAsiShTeti |
tad etad evaiShA daivI vAg anuvadati stanayitnur da da da iti |
damyata datta dayadhvam iti |
tad etat trayaM shikShed damam dAnam dayAm iti || BrhUp_5,2.3 ||>#


__________


BrhUpBh_5,2.3 tathAsurA dayadhvamiti /
krUrA yUyaM hiMsAdiparA ato dayadhvaM prANiShu dayAM kuruteti /
tadetatprajApateranushAsanamadyApyanuvartata eva /
yaH pUrvaM prajApatirdevAdInanushashAsa so 'dyApyanushAstyeva daivyA stanayitnulakShaNayA vAcA kathameShA shrUyate daivo vAk /
kAsau stanayitnurda da da iti dAmyata datta dayadhvamityeShAM vAkyAnAmupalakShaNAya trirdakAra uccAryate 'nukR^itirna tu stanayitnushabdastrireva saMkhyAniyamasya loko 'prasiddhatvAt /
yasmAdadyApi prajApatirdAmyata datta dayadhvamityanushAstyeva tasmAtkAraNAdetattrayam /
kiM tat trayamityucyate damaM dAnaM dayAmiti shikShedupAdadyAtprajApateranushAsanamasmAbhiH kartavyamityevaM kartavyamityevaM matiM kuryAt /
tathA ca smR^itiH -  trividhaM narakasyedaM dvAraM nAshatamAtmanaH /
kAmaH krodhastathA lobhastasmAdetat trayaM tyajet iti /
asya hi vidheH sheShaH pUrvaH /
tathApi devAdInuddishya kimarthaM dakAratrayamuccAritavAnprajApatiH pR^ithaganushAsanArthibhyaH /
te vA kathaM vivekena pratipannAH prajApatermanogataM samAnenaiva dakAravarNamAtreNeti parAbhiprAyaj~nA vikalpayanti /
atraika AhuradAntatvAdAnAtvAdayAsutvairaparAdhitvamAtmano manyamAnAH shaN^kitA eva prajApatAvUShuH kiM no vakShyatIti /
teShAM ca dakArashravaNamAtrAdevA'tmAshaN^kAvashena tadarthapratipattirabhUt /
loke 'pi hi prasiddhaM putrAH shiShyAshcAnushAsyAH santo doShAnnivartayitavyA iti /
ato yuktaM prajApaterdakAramAtroccAraNam /
damAditraye ca dakArAnvayAdAtmano doShAnurUpyeNa devAdInAM vivekena pratipattuM ceti /
phalaM tvetadAtmadoShaj~nAne sati doShAnnivartayituM shakyate 'lpenApyupadeshena dakAramAtreNeti /
nanvetat trayANAM devAdInAmanushAsanaM devAdibhirapyekaikamevopAdeyamadyatve 'pi na tu trayaM manuShyaiH shikShitavyamiti /
atrocyate - pUrvairdaivAdibhirapyekaikamevopAdeyamadyatve 'pi na tu trayaM manuShyaiH shikShitavyamiti /
athavA na devA asurA vAnye kecana vidyante manuShyebhyaH /
manuShyANAmevAdAntA ye 'nyairuttamairguNaiH saMpannAste devA lobhapradhAnA manuShyAstathA hiMsAparAH krUrA asurAsta eva manuShyA adAntatvAdidoShakShatrayamapekShya devAdivishabdabhAjo bhavantItarAMshca guNAnsattvarajastamAMsyapekShya /
ato manuShyaireva shikShitavyametat trayamiti tadapekShayaiva prajApatinopadiShTatvAt /
tathA hi manuShyaH adAntA lubdhAH krUrAshca dR^ishyante /
tathA ca smR^itiH kAmaH krodhastathA lobhastasmAdetat trayaM tyajet iti //3//

#<iti bR^ihadAraNyakopaniShadbhAShye paJNcamAdhyAyasya dvitIyaM brAhmaNam //2//>#



_______________________________________________________________________

START BrhUp 5,3.1

#<eSha prajApatir yad dhR^idayam |
etad brahma |
etat sarvam |
tad etat tryakSharaM hR^idayam iti |
hR^i ity ekam akSharam |
abhiharanty asmai svAsh cAnye ca ya evaM veda |
da ity ekam akSharam |
dadaty asmai svAsh cAnye ca ya evaM veda |
yam ity ekam akSharam |
eti svargaM lokaM ya evaM veda || BrhUp_5,3.1 ||>#


__________


BrhUpBh_5,3.1 damAdisAdhanatrayaM sarvopAsanasheShaM vihitam /
dAnto 'lubdho dayAluH sansarvopAsaneShvadhikriyate /
tatra nirupAdhikasya brahmaNo darshanamatikrAntamathAdhunA sopAdhikasya tasyaivAbhyudayaphalAni vaktavyAnItyevamartho 'yamArambhaH eSha prajApatiryaddhR^ishyaM prajApatiranushAstItyanantaramevAbhihitam /
kaH punarasAvanushAstA prajApatiriti /
ucyate - eSha prajApatiH /
ko 'sau yathR^idayaM hR^idayamiti hR^idayasthA buddhirucyate /
yasmi¤shAkalyabrAhmaNAnte nAmarUpakarmaNAmupasaMhAra ukto digvibhAgadvAreNa tadetatsarvabhUtapratiShThaM sarvabhUtAtmabhUtaM hR^idayaM prajApatiH prajAnAM sraShTA /
etadbrahma bR^ihattvAtsarvAtmatvAcca brahma /
etat sarvam /
uktama paJNcamAdhyAye hR^idayasya sarvatvam /
tatsarvaM yasmAttasmAdupAsyaM hR^idayaM brahma /
tatra hR^idayanAmAkSharaviShayameva tAvadupAsanamucyate /
tadetaddhR^idayamiti nAma tryakSharaM trINyakSharANyasyeti tryakSharam /
kAni punastAni trINyakSharANyucyante /
hR^i ityekamakSharam /
abhiharanti hR^iterAhR^itikarmaNo hR^i ityetadrUpamiti yo veda yasmAddhR^idayAya brahmaNe svAshcendriyANyanye ca viShayAH shabdAdayaH svaM svaM kAryamabhiharantihR^idayaM ca bhoktrarthamabhiharati /
ato hR^idayanAmno hR^i ityetadakSharamiti yo vedAsmai viduShe 'bhiharanti svAshca j~nAtayo 'nye cAsaMbaddhAH /
balimiti vAkyasheShaH /
vij~nAnAnurUpyeNaitatphalam /
tathA da ityetadapyekAkSharametadapi dAnArthasya dadAterda ityetadrUpaM hR^idayanAmAkSharatvena nibaddham /
atrApi hR^idayAya brahmaNo svAshca karaNAnyanye ca viShayAH svaM svaM vIryaM dadati hR^idayaM ca bhoktre dadAti svaM vIryamato dakAra ityevaM yo vedAsmai dadati svAshcAnye ca /
tathA yamityetadapyekamakSharam /
iNo gatyarthasya yamityetadrUpamasminnAmni nibaddhamiti yo veda sa svargaM lokameti /
evaM nAmAkSharAdapIdR^ishaM vishiShTaM phalaM prApnoti kimu vaktavyaM hR^idayasvarUpo pAsanAditi hR^idayastutaye nAmAkSharopanyAsaH //1//

#<iti shrImadbR^ihadAraNyakopaniShadbhAShye paJNcamAdhyAyasya tR^itIyaM brAhmaNam //3//>#



_______________________________________________________________________

START BrhUp 5,4.1

#<tad vai tad etad eva tad Asa |
satyam eva |
sa yo haitaM mahad yakShaM prathamajaM veda satyaM brahmeti jayatImAMl lokAn -- jita in nv asAv asat -- ya evam etan mahad yakShaM prathamajaM veda satyaM brahmeti |
satyaM hy eva brahma || BrhUp_5,4.1 ||>#


__________


BrhUpBh_5,4.1 tasyaiva hR^idayAkhyasya brahmaNaH satyamityupAsanaM vidhitsannAha-tattaditi hR^idayaM brahma parAmR^iShTam /
vA iti smaraNArtham /
tadyaddhR^idayaM brahma smaryata ityekastacchabdaH /
tadetaducyate prakArAntaremeti dvitIyastacchabdaH /
kiM punastatprakArAntaram /
etadeva tadityetacchabdena saMbadhyate tR^itIyastacchabdaH /
etaditi vakShyamANaM buddhau saMnidhIkR^ityA'ha /
Asa babhUva /
kiM punaretadevA'sa yaduktaM hR^idayaM brahmeti taditi tR^itIyastacchabdo viniyuktaH /
kiM taditi visheShato nirdishati satyameva sacca tyacca mUrtaM cAmUrtaM ca satyaM brahma paJNcabhUtAtmakamityetat /
sa yaH kashcitsatyAtmAnametaM mahanmahattvAdyakShaM pUjyaM prathamajaM prathamajAtaM sarvasmAtsaMsAriNa etadevAgre jAtaM brahmAtaH prathamajaM veda vijAnAti satyaM brahmeti /
tasyedaM phalamucyate-yathA satyena brahmaNeme lokA AtmasAtkR^itA jitA evaM satyAtmAnaM brahma mahadyakShaM prathamajaM veda sa jayatImAllokAn /
kiJNca jito vashIkR^ita innvitthaM yathA brahmaNAsau shatruriti vAkyasheShaH /
asaccAsadbhavedasau shatrurjito bhavedityarthaH /
kasyaitatphalamiti punarnigamayati-ya evametanmahadyakShaM prathamajaM veda satyaM brahmeti /
ato vidyAnurUpaM phalaM yuktam /
satyaM hyeva yasmAdbrahma //1//

#<iti shrImadbR^ihadAraNyakopaniShadbhAShye paJNcamAdhyAyasya caturthaM brAhmaNam //4//>#



_______________________________________________________________________

START BrhUp 5,5.1

#<Apa evedam agra AsuH |
tA ApaH satyam asR^ijanta |
satyaM brahma |
brahma prajApatim |
prajApatir devAn |
te devAH satyam evopAsate |
tad etat tryakSharaM sa-ti-yam iti sa ity ekam akSharam |
tIty ekam akSharam |
yam ity ekam akSharam |
prathamottame akShare satyam madhyato 'nR^itam |
tad etad anR^itam ubhayataH satyena parigR^ihItam |
satyabhUyam eva bhavati |
naivaMvidvAMsam anR^itaM hinasti || BrhUp_5,5.1 ||>#


__________


BrhUpBh_5,5.1 satyasya brahmaNaH stutyarthamidamAha /
mahadyakShaM prathamajamityuktaM tatkathaM prathamajatvamiti /
ucyate-Apa evedamagra AsuH /
Apa iti karmasamavAyinyo 'gnihotrAdyAhutayaH /
agnihotrAdyAhiterdravAtmakatvAdaptvam /
tAshcA'po 'gni hotrAdikarmApavargottarakAlaM kenaciddR^iShTena sUkShmeNA'tmanA karmasamavAyitvamaparityajantya itarabhUtasahitA eva na kevalAH /
karmasamavAyitvAttu prAdhAnyamapAmiti /
sarvANyeva bhUtAni prAgutpatteravyAkR^itAvasthAni kartR^isahitAni nirdishyanta Apa iti /
tA Apo bIjabhUtA jagato 'vyAkR^itAtmanAvasthitAstA evedaM sarvaM nAmarUpavikR^itaM jagadagra AsurnAnyatkiJNcidvikArajAtamAsIt /
tAH punarApaH satyamasR^ijanta /
tasmAtsatyaM brahma prathamajam /
tadetaddhiraNyagarbhasya sUtrAtmano janma yadavyAkR^itasya jagato vyAkaraNam /
tatsatyaM brahma kutaH /
mahattvAt /
kathaM mahattvamityAha /
yasmAtsarvasya sraShTTa /
katham /
yatsatyaM brahma tat prajApatiM prajAnAM patiM virAjaM sUryAdikaraNamasR^ijatetyanuShaN^gaH /
prajApatirdevAnsa virATprajApatirdeva nasR^ijata /
yasmAtsarvamevaM krameNa satyAdbrahmaNo jAtaM tasmAnmahatsatyaM brahma /
kathaM punaryakShamiti /
ucyate-ta evaM sR^iShTA devAH pitaramapi virAjamatItya tadeva satyaM brahmopAmate /
ata etatprathamajaM mahadyakSham /
tasmAtsarvAtmanopAsyaM tattasyApi satyasya brahmaNo nAma satyamiti tadetattryakSharam /
kAni tAnyakSharANItyAha-sa ityekamakSharam /
tItyekamakSharam /
tItIkArAnubandho nirdeshArthaH /
yamityekamakSharam /
tatra teShAM prathamottame akShare sakArayakArau satyam /
mR^ityurUpAbhAvAt /
madhyato madhye 'nR^itam /
anR^itaM hi mR^ityuH /
mR^ityvanR^itayostakArasAmAnyAt /
tadetadanR^itaM takArAkSharaM mR^ityurUpamubhayataH satyena sakArayakAralakShaNena parigR^ihotaMvyAptamantarbhAvitaM satyarUpAbhyAmato 'kiJNcitkaraM tatsatyabhUyameva satyabAhulyameva bhavati /
evaM satyabAhulyaM sarvasya mR^ityoranR^itasyAkiJNcitkaratvaM ca yo vidvAMstamevaM vidvAMsamanR^itaM kadAcitpramAdoktaM na hinasti //1//



_______________________________________________________________________

START BrhUp 5,5.2

#<tad yat tat satyam asau sa AdityaH |
ya eSha etasmin maNDale puruSho yash cAyaM dakShiNe 'kShan puruShas tAv etAv anyo 'nyasmin pratiShThitau |
rashmibhir eSho 'smin pratiShThitaH prANair ayam amuShmin |
sa yadotkramiShyan bhavati shuddham evaitan maNDalaM pashyati |
nainam ete rashmayaH pratyAyanti || BrhUp_5,5.2 ||>#


__________


BrhUpBh_5,5.2 asyAdhunA satyasya brahmaNaH saMsthAnavisheSha upAsanamucyate-tadyat /
kiM tatsatyaM brahma prathamajaM kimasau saH /
ko 'sAvAdityaH kaH punarasAvAdityo ya eSha ka eSha ya etasminnAdityamaNDale puruSho 'bhimAnI so 'sau satyaM brahma /
yashcAyamadhyAtmaM yo 'yaM dakShiNe 'kShannakShaNi puruShaH /
cashabdAtsa ca satyaM brahmeti saMbandhaH /
tAvetAvAdityAkShisthau puruShAvekasya satyasya brahmaNaH saMsthAnavisheShau yasmAttasmAdanyonyasminnitaretarasminnAdityashcAkShuShe cAkShuShashcA'ditye pratiShThitau /
adhyAtmAdhidaivatayoranyonyopakAryopakArakatvAt /
kathaM pratiShThitAvityucyate rashmibhiH prakAshenAnugrahaM kurvanneSha Adityo 'smiMshcAkShuShe 'dhyAtme pratiShThitaH /
ayaM ca cAkShuShaH prANairAdityamanugR^ihNannamuShminnAditye 'dhidaive pratiShThitaH /
so 'smiJNcharIre vij~nAnamayo bhoktA yadA yasminkAla utkramiShyanbhavati tadAsau cAkShuSha AdityapuruSho rashmInupasaMhR^itya kevalenaudAsInyena rUpeNa vyavatiShThate /
tadAyaM vij~nAnamayaH pashyati shuddhameva kevalaM virashmyetanmaNDalaM candramaNDalamiva /
tadetadariShTadarshanaM prAsahgikaM pradarshayate /
kathaM nAma puruShaH karaNIye yatnavAnsyAditi /
nainaM cAkShuShaM puruShamurarIkR^itya taM pratyanugrahAyaite rashmayaH svAmikartavyavashAtpUrvamAgacchanto 'pi punastatkarmakShayamanurudhyamAnA iva nopayanti na pratyAgacchantyenam /
ato 'vagamyate parasparopakAryopakArakabhAvAtsatyasyaivaikasyA'tmanoM'shA vetAviti //2//



_______________________________________________________________________

START BrhUp 5,5.3

#<ya eSha etasmin maNDale puruShas tasya bhUr iti shiraH |
ekaM shira ekam etad akSharam |
bhuva iti bAhU |
dvau bAhU dve ete akShare |
svar iti pratiShThA |
dve pratiShThe dve ete akShare |
tasyopaniShad ahar iti |
hanti pApmAnaM jahAti ca ya evaM veda || BrhUp_5,5.3 ||>#


__________


BrhUpBh_5,5.3  tatra yo 'sau ko ya eSha etasminmaNDale puruShaH satyanAmA tasya vyAhR^itayo 'vayavAH /
katham /
bhUriti yeyaM vyAhR^itiH sA tasya shiraH /
prAthamyAt /
tatra sAmAnyaM svayamevAha shruti-ekamekasaMkhyAyiktaM shirastathaitadakSharamekaM bhUriti /
bhuva iti bAhU dvitvasAmAnyAddvau bAhU dve ete akShare /
tathA svariti pratiShThA dve pratiShThe dve ete akShare /
pratiShThe pAdau pratitiShThatyAbhyAmiti /
tasyAsya vyAhR^ityavayavasya satyasya brahmaNa upaniShadrahasyamabhidhAnam /
yenAbhidhAnenAbhidhIyamAnaM tadbrahmAbhimukho bhavati lokavat /
kAsAvityAha - ahariti ahariti caitadrUpaM hanterjahAteshceti yo veda sa hanti jahAti ca pApmAnaM ya evaM veda //3//



_______________________________________________________________________

START BrhUp 5,5.4

#<yo 'yaM dakShiNe 'kShan puruShas tasya bhUr iti shiraH |
ekaM shira ekam etad akSharam |
bhuva iti bAhU |
dvau bAhU dve ete akShare |
svar iti pratiShThA |
dve pratiShThe dve ete akShare |
tasyopaniShad aham iti |
hanti pApmAnaM jahAti ca ya evaM veda || BrhUp_5,5.4 ||>#


__________


BrhUpBh_5,5.4 evaM yo 'yaM dakShiNe 'kShanpuruShastasya bhUriti shira ityAdi sarvaM samAnam /
tasyopaniShadahamiti /
pratyagAtmabhUtatvAt /
pUrvavaddhAnterjahAteshceti //4//

#<iti shrImadbR^ihadAraNyakopaniShadbhAShye paJNcamAdhyAyasya paJNcamaM brAhmaNam //5//>#



_______________________________________________________________________

START BrhUp 5,6.1

#<manomayo 'yaM puruSho bhAHsatyaH |
tasminn antar hR^idaye yathA vrIhir vA yavo vA |
sa eSha sarvasyeshAnaH sarvasyAdhipatiH sarvam idaM prashAsti yad idaM kiJNca || BrhUp_5,6.1 ||>#


__________


BrhUpBh_5,6.1 upAdhInAmanekatvAdanekavisheShaNatvAcca tasyaiva prakR^itasya brahmaNo manaupAdhivishiShTasyopAsanaM vidhitsannAhamanomayo manaHprAyo manasyupalabhyamAnatvAt /
manasA copalabhata iti manomayo 'yaM puruSho bhAH satyo bhA eva satyaM sadbhAvaH svarUpaM yasya so 'yaM bhAH satyo bhAsvara ityetat /
manasaH sarvArthAvabhAsamatvAnmanomayatvAccAsya bhAsvaratvAt /
tasminnantarhR^idaye hR^idayasyAntastasminnityetat /
yathA vrIhirvA yavo vA pariNamata evaM parimANastasminnantarhR^idaye yogibhirdR^ishyata ityarthaH /
sa eSha sarvasyeshAnaH sarvasya svabhedajAtasyeshAnaH svAmI /
svAmitve 'pi sati kashcidamAtyAditantro 'yaM tu na tathA kiM tarhyadhipatiradhiShThAya pAlayitA /
sarvamidaM prashAsti yadidaM kiJNca yatkiJNccitsarvaM jagattatsarvaM prashAsti /
eM manomayasyopAsanAttathArUpApattireva phalam /
taM tathA yathepAsate tadeva bhavatIti brAhmaNam //1//

#<iti shrImadbR^ihadAraNyakopaniShadbhAShye paJNcamAdhyAyasya ShaShThaM brAhmaNam //6//>#



_______________________________________________________________________

START BrhUp 5,7.1

#<vidyud brahmety AhuH |
vidAnAd vidyut |
vidyaty enaM pApmano ya evaM veda vidyud brahmeti |
vidyud dhy eva brahma || BrhUp_5,7.1 ||>#


__________


BrhUpBh_5,7.1 tathaivopAsanAntaraM satyasya brahmaNo vishiShTaphalamArabhyate - vidyudbrahmetyAhuH /
vidyuto brahmaNo nirvacanamucyate - vidAnAdavakhaNDanAttamaso medhAndhakAraM vidArya hyavabhAsate 'to vidyut /
evaM guNaM vidyudbrahmeti yo vedAsai vidyatyavakhaNDayati vinAshayati pApmana enamAtmAnaM prati pratikUlabhUtAH pApmAno ye tAnsarvAnpApmano 'khaNDayatItyarthaH /
ya evaM veda vidyudbrahmeti tasyAnurUpaM phalam /
vidyuddhi yasmAdbrahma //1//

iti shrImadbR^ihadAraNyakopaniShadbhAShye paJNcamAdhyAyasya saptamaM brAhmaNam //7//



_______________________________________________________________________

START BrhUp 5,8.1

#<vAcaM dhenum upAsIta |
tasyAsh catvAraH stanAH |
svAhAkAro vaShaTkAro hantakAraH svadhAkAraH |
tasyai dvau stanau devA upajIvanti |
svAhAkAraM ca vaShaTkAraM ca |
hantakAraM manuShyAH |
svadhAkAraM pitaraH |
tasyAH prANa R^iShabho mano vatsaH || BrhUp_5,8.1 ||>#


__________


BrhUpBh_5,8.1 punarupAsanAntaraM tasyaiva brahmaNo vAgvai brahmeti vAgiti shabdasrayI tAM vAcaM dhenuM dhenuriva dhenuryathA dhenushcaturbhiH stanaiH stanyaM payaH kSharati vatsAyaivaM vAgdhenurvakShyamANaiH stanaiH paya ivAnnaM kSharati devAdibhyaH /
ke punaste stanA ye vA te yebhyaH kSharati /
tasyA etasyA vAco dhenvA dvau stanau devA upajIvanti vatsasthAnIyAH /
kau tau /
svAhAkAraM ca vaShaTkAraM ca /
AbhyAM hi havirdIyate devebhyaH /
hantakAraM manuShyAH /
hanteti manuShyebhyo 'nnaM prayacchanti /
svadhAkAraM ca vaShaTkAraM ca /
AbhyAM hi havirdIyate devebhyaH /
hantakAraM manuShyAH /
hanteti manuShyebhyo 'nnaM prayacchanti svadhAkAraM ca vaShaTkAraM ca /
AbhyAM hi havirdIyate devebhyaH /
hantakAraM manuShyAH /
hanteti manuShyebhyo 'nnaM prayacchanti /
svadhAkAraM pitaraH /
svadhAkAreNa hi pitR^ibhyaH svadhAM prayacchanti /
tasyA dhenvA vAcaH prANa R^iShabhaH /
prANena hi vAkprasUyate /
mano vatsaH /
manasA hi prasrAvyate /
manasA hyAlocite viShaye vAkpravartate /
tasmAnmano vatsasthAnIyam /
evaM vAgdhenUpAsakastAdbhAvyameva pratipadyate //1//

#<iti shrImadbR^ihadAraNyakopaniShadbhAShye paJNcamAdhyAyasyAShTamaM brAhmaNam //8//>#



_______________________________________________________________________

START BrhUp 5,9.1

#<ayam agnir vaishvAnaro yo 'yam antaH puruShe |
yenedam annaM pacyate |
yad idam adyate |
tasyaiSha ghoSho bhavati |
yam etat karNAv apidhAya shR^iNoti |
sa yadotkramiShyan bhavati nainaM ghoShaM shR^iNoti || BrhUp_5,9.1 ||>#


__________


BrhUpBh_5,9.1 ayamagnirvaishvAnanaraH pUrvavadupAsanAntaramayamagnirvaishvAnaraH /
ko 'yamagnirityAha-yo 'yamantaHpuruShe /
kiM sharIrArambhako netyucyate-yenAgninA vaishvAnarAkhyenedamannaM pacyate /
kiM tadannam /
yadidamadyate bhujyate 'nnaM prajAbhijaThiro 'gnirityarthaH /
tasya sAkShAdupalakShaNArthamidamAha-tasyAgnerannaM pacato jATharasyaiSha ghoSho bhavati /
ko 'sau /
yaM ghoShametaditi kriyAvisheShaNaM karNAvapidhAyAN^gulIbhyAmapidhAnaM kR^itvA shR^iNoti taM prajApatimupAsIta vaishvAnaramagnim /
atrApi tAdbhAvyaM phalam /
tatra prAsaN^gikamidamariShTalakShaNamucyate-so 'tra sharIre bhoktA yadotkramiShyanbhavati nainaM ghoShaM shR^iNoti //1//

#<iti shrImadbR^ihadAraNyakopaniShadbhAShye paJNcamAdhyAyasya navamaM brAhmaNam //9//>#



_______________________________________________________________________

START BrhUp 5,10.1

#<yadA vai puruSho 'smAl lokAt praiti sa vAyum Agacchati |
tasmai sa tatra vijihIte yathA rathacakrasya kham |
tena sa Urdhva Akramate |
sa Adityam Agacchati |
tasmai sa tatra vijihIte |
yathA lambarasya kham |
tena sa Urdhva Akramate |
sa candramasam Agacchati |
tasmai sa tatra vijihIte |
yathA dundubheH kham |
tena sa Urdhva Akramate |
sa lokam Agacchaty ashokam ahimam |
tasmin vasati shAshvatIH samAH || BrhUp_5,10.1 ||>#


__________


BrhUpBh_5,10.1 sarveShAmasminprakaraNa upAsanAnAM gatiriyaM phalaM cocyate-yadA vai puruSho vidvAnasmAllokAtpraiti sharIraM parityajati sa tadA vAyumAgacchatyantarikShe tiryagbhUto vAyuH stimito 'bhedyastiShThati /
sa vAyustatra svAtmani tasmai samprAptAya vijihote svAtmAvayavAnvigamayati cchidrIkarotyAtmAnamityarthaH /
kiMparimAmaM chidramiti /
ucyate-yathA ratha vakrasya khaM chidraM prasiddhaparimANam /
tena chidreNa sa vidvAnUrdhva Akramata UrdhvaH sangacchati sa AdityamAgacchati /
Adityo brahmalokaM jigamiShormArganirodhaM kR^itvA sthitaH so 'pyevaMvida upAsakAya dvAraM prayacchati /
tasmai sa tatra vijihote /
yathA lambarasya khaM vAditravisheShasya cchidraparimAmaM tena sa Urdhva Akramate sa candramasamAgacchati /
so 'pi tasmai tatra vijihIte /
yathA dundubheH khaM prasiddhaM tena sa Urdhva Akramate sa lokaM prajApatilokamAgacchati /
kiMvishiShTam /
ashokaM mAnasena duHkhena vivarjitamityetat /
ahimaM himavarjitaM shArIraduHkhavarjitamityarthaH /
taM prApya tasminvasati shAshvatIrnityAH samAH saMvatsarAnityarthaH /
brahmaNo bahUnkalpAnvasatItyetat //1//

#<iti shrImadbR^ihadAraNyakopaniShadbhAShye paJNcamAdhyAyasya dashamaM brAhmaNam //10//>#



_______________________________________________________________________

START BrhUp 5,11.1

#<etad vai paramaM tapo yad vyAhitas tapyate |
paramaM haiva lokaM jayati ya evaM veda |
etad vai paramaM tapo yaM pretam araNyaM haranti |
paramaM haiva lokaM jayati ya evaM veda |
etad vai paramaM tapo yaM pretam agnAv abhyAdadhati |
paramaM haiva lokaM jayati ya evaM veda || BrhUp_5,11.1 ||>#


__________


BrhUpBh_5,11.1 etadvai paramaM tapaH /
kiM tat /
yadyAhito vyAdhito jvarAdiparigR^ihItaH sanyattapyate tadetatparamaM tapa ityevaM cintayet /
duHkhasAmAnyAt /
tasyaivaM cintayato viduShaH karmakShayahetustadeva tapo bhavatyanindato 'viShIdataH /
sa eva ca tena vij~nAnatapasA dagdhakilbaShaH paramaM haiva lokaM jayati ya evaM veda /
tathaitadvai paramaM tapo yaM pretamagnAvabhyAdadhati /
agnipraveshasAmAnyAt /
paramaM haiva lokaM jayati ya evaM veda //1//

#<iti shrImadbR^ihadAraNyakopaniShadbhAShye paJNcamAdhyAyasyaikAdashaM brAhmaNam //11//>#



_______________________________________________________________________

START BrhUp 5,12.1

#<annaM brahmety eka AhuH |
tan na tathA |
pUyati vA annam R^ite prANAt |
prANo brahmety eka AhuH |
tan na tathA |
shuShyati vai praNa R^ite 'nnAt |
ete ha tv eva devate ekadhAbhUyaM bhUtvA paramatAM gacchataH |
tad dha smAha prAtR^idaH pitaram |
kiM svid evaivaM viduShe sAdhu kuryAM kim evAsmA asAdhu kuryAm iti |
sa ha smAha pANinA mA prAtR^ida |
kas tv enayor ekadhAbhUyaM bhUtvA paramatAM gacchatIti |
tasmA u haitad uvAca vIti |
annaM vai vi |
anne hImAni sarvANi bhUtAni viShTAni |
ram iti |
prANo vai ram |
prANe hImAni sarvANi bhUtAni ramante |
sarvANi ha vA asmin bhUtAni vishanti |
sarvANi bhUtAni ramante ya evaM veda || BrhUp_5,12.1 ||>#


__________


BrhUpBh_5,12.1 annaM brahmeti /
tathaitadupAsanAntaraM vidhitsannAha-annaM brahmAnnamadyate yattadbrahmetyeka AcAryA Ahustanna tathA grahItavyamannaM brahmeti /
anye cA'huH prANo brahmeti tacca tathA na grahItavyam /
kimarthaM punarannaM brahmeti na grAhyam /
yasmAtpUyati klidyate pUtibhAvamApadyata R^ite prANAttatkathaM brahma bhavitumarhati /
brahma hi nAma tadyadavinAshi /
astu tarhi prANo brahma /
naiva /
yasmAcchuShyati vai prANa R^ite 'nnAt /
attA hi prANaH /
ato 'nnenA'dyena vinA na shaknotyAtmAnaM dhArayitum /
tasmAcchruShyati vai prANa R^ite 'nnAt /
ata ekaikasya brahmatA nopapadyate yasmAttasmAdete ha tvevAnnaprANadevate ekadhAbhUyamekadhAbAvaM bhUtvA gatvA paramatAM paramatvaM gacchato brahmatvaM prApnutaH /
tadetadevamadhyavasya ha smA'ha sma prAtR^ido nAma pitarAtmanaH kiMsviditisviditi vitarke /
yathA mayA brahma parikalpitamevaM viduShe kiMsvitsAdhu kuryAM sAdhu shobhanaM pUjAM kAM tvasmai kuryAmityabhiprAyaH /
kinevAsmai viduShe 'sAdhu kuryAM kR^itakR^ityo 'sAvityabhiprAyaH /
annaprANau sahabhUto brahmeti vidvAnnAsAvasAdhukaramena khaNDito bhavati /
nApi sAdhukaraNena mahIkR^itaH /
tadevaMvAdinaM sa pitA ha smA'ha pANinA hastena nivArayanmA prAtR^ida maivaM vocaH /
kastvenayorannaprANayorekadhAbhUyaM bhUtvA paramatAM kastu gacchati na kashcidapi vidvAnanena brahmadarshanena paramatAM gacchati /
tasmAnnaivaM vaktumarhasi kR^itakR^ityo 'sAviti /
yadyevaM bravItu bhavAnkathaM paramatAM gacchatIti /
tasmA u haitadvakShyamANaM vaca uvAca /
kiM tat /
vIti /
kiM tadvIti /
ucyate-annaM vai vi /
anne hi yasmAdimAni sarvANi bhUtAni viShTAnyAshritAnyato 'nnaM vItyucyate /
kiJNca ramiti /
ramiti coktavAnpitA /
kiM punastadram /
prANo vai ram /
kuta ityAha /
prANe hi kashcidanAyatano nirAshrayo ramate /
nApi satyapyAyatane 'prANo durbalo ramate /
yadA tvAyatanavAnprANI balavAMshca tadA kR^itArthamAtmAnaM manyamAno ramate lokaH /
"yuvA syAtsAdhuyuvAdhyAyakaH"ityAdishruteH /
idAnImevaMvidaH phalamAha - sarvANi ha vA asminbhUtAni vishantyannaguNaj~nAnAtsarvANi bhUtAni ramante prANaguNaj~nAnAdya evaM veda //1//

#<iti shrImadbR^ihadAraNyakopaniShadbhAShye paJNcamAdhyAyasya dvAdashaM brAhmaNam //12//>#



_______________________________________________________________________

START BrhUp 5,13.1

#<uktham |
prANo vA uktham |
prANo hIdaM sarvam utthApayati |
ud dhasmAd ukthavid vIras tiShThati |
ukthasya sAyujyaM salokatAM jayati ya evaM veda || BrhUp_5,13.1 ||>#


__________


BrhUpBh_5,13.1 uktham /
tathopAsanAntaramukthaM shasram /
taddhi pradhAnaM mahAvrate kratau /
kiM punastaduktham /
prANo vA uktham /
prANashca pradhAna indriyANAmukthaM ca shasrANAmata ukthamityupAsIta /
kathaM prANa ukthamityAha-prANo hi yasmAdidaM sarvamutthApayati /
utthApanAduktha prANaH /
na hyaprANaH kashciduttiShThati /
tadupAsanaphalamAha-uddhAsmAdevaMvida ukthavitprANavidvIraH putra uttiShThati ha dR^iShTametatphalam /
adR^iShTaM tUkthasya sAyujyaM salokatAM jayati ya evaM veda //1//



_______________________________________________________________________

START BrhUp 5,13.2

#<yajuH |
prANo vai yajuH |
prANe hImAni sarvANi bhUtAni yujyante |
yujyante hAsmai sarvANi bhUtAni shraiShThyAya |
yajuShaH sAyujyaM salokatAM jayati ya evaM veda || BrhUp_5,13.2 ||>#


__________


BrhUpBh_5,13.2 yajuriti copAsIta prANam /
prANau vai yajuH /
kathaM yujaH prANaH /
prANe hi yasmAtsarvANi bhUtAni yujyante /
na hyasati prANe kenacitkasyacidyogasAmarthyam /
ato yunaktIti prANo yajuH /
evaMvidaH phalamAha-yujyanta udyacchanta ityarthaH /
hAsmA evaMvide sarvANi bhUtAni shraiShThyaM shreShThabhAvastasmai shraiShThyAya shreShThabhAvAya naH shreShTho bhavediti /
yajuShaH prANasya sAyujyamityAdi sarva samAnam //2 // //



_______________________________________________________________________

START BrhUp 5,13.3

#<sAma |
prANo vai sAma |
prANe hImAni sarvANi bhUtAni samyaJNci |
samyaJNci hAsmai sarvANi bhUtAni shraiShThyAya kalpante |
sAmnaH sAyujyaM salokatAM jayati ya evaM veda || BrhUp_5,13.3 ||>#


__________


BrhUpBh_5,13.3 sAmeti copAsIta prANam /
prANo vai sAma /
kathaM prANaH sAma /
prANe hi yasmAtsarvANi bhUtAni samyaJNci saMgacchante saMgamanAtsAmyApattihetutvAtsAma prANaH /
samyaJNci saMgacchante hAsmai sarvANi bhUtAni /
na kevalaM saMgacchanta eva shreShThabhAvAya cAsmai kalpante samarthyante /
sAmnaH sAyujyamityAdi purvavat //3//



_______________________________________________________________________

START BrhUp 5,13.4

#<kShatram |
prANo vai kShatram |
prANo hi vai kShatram |

trAyate hainaM prANaH kShaNitoH |
pra kShatram atram Apnoti |
kShatrasya sAyujyaM salokatAM jayati ya evaM veda || BrhUp_5,13.4 ||>#


__________


BrhUpBh_5,13.4 taM prANaM kShattramityupAsIta /
prANau vai kShattraM prasiddhametatprANo hi vai kShattram /
kathaM prasiddhametatprANo hi vai kShattram /
kathaM prasiddhatetyAha-trAyate pAlayatyenaM piNDaM dehaM prANaH kShaNitoH shasrAdihiMsitAtpunarmAMsenA'pUrayati yasmAttasmAtkShatatrANAtprasiddhaM kShattratvaM prANasya /
vidvatphalamAha-pra kShattramatraM na trAyate 'nyena kenacidityatraM kShattraM prANaM prApnotItyarthaH /
shAkhAntare vA pAThAtkShattramAtraM prANo bhavatItyarthaH /
kShattrasya sAyujyaM salokatAM jayati ya evaM veda //4//

#<iti shrImadbR^ihadAraNyakopaniShadbhAShye paJNcamAdhyAyasya trayodashaM brAhmaNam //13//>#



_______________________________________________________________________

START BrhUp 5,14.1

#<bhUmir antarikShaM dyaur ity aShTAv akSharANi |
aShTAkSharaM ha vA ekaM gAyatryai padam |
etad u haivAsyA etat |
sa yAvad eShu triShu lokeShu tAvad dha jayati yo 'syA etad evaM padaM veda || BrhUp_5,14.1 ||>#


__________


BrhUpBh_5,14.1 brahmaNo hR^idayAdyanekopAdhivishiShTasyopAsanamuktamathedAnIM gAyatryupAdhivishiShTasyopAsanaM vaktavyamityArabhyate /
sarvacchandasAM hi gAyatrIcchandaH pradhAnabhUtam /
tatprayoktR^igayatrANAdgAyatrIti vakShyati /
na cAnyeShAM chandasAM prayoktR^iprANatrANasAmarthyam /
prANAtmabhUtA ca sA sarvacchandasAM cA'tmA prANaH /
prANashca kShatatrANAtkShattramityuktam /
prANashca gAyatrI /
tasmAttadupAsanameva vidhitsyate /
dvijottamajanmahetutvAcca /
gAyatryA brAhmaNamasR^ijata triShTubhA rAjanyaM jagatyA vaishyamati dvijottamasya dvitIyaM janma gAyatrInimittam /
tasmAtpradhAnA gAyatrI brAhmaNA vyutthAya brAhmaNA abhivadanti sa brAhmaNo vipApo virajo 'vicikitso brAhmaNo bhavatItyuttamapuruShArthasaMbandhaM brAhmaNasya darshayati /
tacca brAhmaNatvaM gAyatrIjanmamUlamato vaktavyaM gAyatryAH satattvam /
gAyatryA hi yaH sR^iShTo dvijottamo niraN^kusha evottamapuruShArthasAdhane 'dhikriyate 'tastanmUlaH paramapuruShArthasaMbandhaH /
tasmAttadupAsanavidhAnAyA'ha-bhUmirantarikShaM dyaurityetAnyaShTAvakSharANi /
aShTAkSharamaShTAvakSharANi yasya tadidamaShTAkSharam /
ha vai prasiddhAvadyotakau /
ekaM prathamaM gAyatryai gAyatryAH padam /
yakAreNaivAShTatvapUraNam /
etadu haivaitadevAsyA gAyatryAH padaM pAdaH prathamo bhUmyAdilakShaNasrailokyAtmA /
aShTAkSharatvasAmAnyAt /
evametattrailokyAtmakaM gAyatryAH prathamaM padaM yo vedatasyaitatphalam-sa vidvAnyAvatkiJNcideShu triShu jetavyaM tAvatsarvaM ha jayati yo 'syA etadevaM padaM veda //1//



_______________________________________________________________________

START BrhUp 5,14.2

#<R^ico yajUShi sAmAnIty aShTAv akSharANi |
aShTAkSharaM ha vA ekaM gAyatryai padam |
etad u haivAsyA etat |
sa yAvatIyaM trayI vidyA tAvad dha jayati yo 'syA etad evaM padaM veda || BrhUp_5,14.2 ||>#


__________


BrhUpBh_5,14.2 tadarco yajUMsi sAmAnIti trayIvidyAnAmAkSharANyetAnyapyaShTAveva tathaivAShTAkSharaM ha vA ekaM gAyatryai padaM dvitIyametadu haivAsyA etadR^igyajuHsAmalakShaNamaShTAkSharatvasAmAnyAdeva /
sa yAvatIyaM trayI vidyA trayyA vidyayA yAvatphalajAtamApyate tAvaddha jayati yo 'syA etadgAyatryAsraividyalakShaNaM padaM veda //2//



_______________________________________________________________________

START BrhUp 5,14.3

#<prANo 'pAno vyAna ity aShTAv akSharANi |
aShTAkSharaM ha vA ekaM gAyatryai padam |
etad u haivAsyA etat |
sa yAvad idaM prANi tAvad dha jayati yo 'syA etad evaM padaM veda |
athAsyA etad eva turIyaM darshataM padaM parorajA ya eSha tapati |
yad vai caturthaM tat turIyam |
darshataM padam iti dadR^isha iva hy eShaH |
parorajA iti sarvam u hy evaiSha raja upary upari tapati |
evaM haiva shriyA yashasA tapati yo 'syA etad evaM padaM veda || BrhUp_5,14.3 ||>#


__________


BrhUpBh_5,14.3 tathA prANo 'pAno vyAna etAnyapi prANAdyabhidhAnAkSharANyaShTau /
tacca gAyatryAstR^itIyaM padaM yAvadidaM prANijAtaM tAvaddha jayati yo 'syA etadevaM gAyatryAstR^itIyaM padaM veda /
athAnantaraM gAyatryAsripadAyAH shabdAtmikAyAsturIyaM padamucyate 'bhidheyabhUtamasyAH prakR^itAyA gAyatryA etadeva vakShyamAmaM turIyaM darshataM padaM parorajA ya eSha tapati /
turIyamityAdivAkyapadArthaM svameva vyAcaShTe shrutiH-yadvai caturthaM prasiddhaM loke tadidaM turIyashabdenAbhidhIyate /
darshataM padamityasya kor'tha ityucyate-dadR^isha iva dR^ishyata iva hyeSha maNDalasthaH puruSho rajo rajojAtaM samastaM lokamityarthaH /
uparyuparyAdhipatyabhAvena sarvaM lokaM rajojAtaM tapati /
uparyuparIti vIpsA sarvalokAdhipatyakhyApanArthA /
nanu sarvashabdenaiva siddhatvAdvIpsAnarthikA /
naiSha doShaH /
yeShAmupariShTAtsavitA dR^ishyate tadviShaya eva sarvashabdaH syAdityAshaN^kAnivR^ittyarthA vIpsA /
"ye cAmuShmAtparAJNco lokAsteShAM ceShTe devakAnAM ca"iti shrutyanrAt /
tasmAtsarvAvarodhArthA vIpsA /
yathAsau savitA sarvAdhipatyalakShaNayA shriyA yashasA ca khyAtyA tapatyevaM haiva shriyA yashasA ca tapati yo 'syA etadevaM turIyaM darshataM padaM veda //3//



_______________________________________________________________________

START BrhUp 5,14.4

#<saiShA gAyatry etasmiMs turIye darshate pade parorajasi pratiShThitA |
tad vai tat satye pratiShThitam |
cakShur vai satyam |
cakShur hi vai satyam |
tasmAd yad idAnIM dvau vivadamAnAv eyAtam aham adarsham aham ashrauSham iti |
ya evaM brUyAd aham adarsham iti |
tasmA eva shraddadhyAma |
tad vai tat satyaM bale pratiShThitam |
prANo vai balam |
tat prANe pratiShThitam |
tasmAd Ahur balaM satyAd ogIya iti |
evaM v eShA gAyatry adhyAtmaM pratiShThitA |
sA haiShA gayAMs tatre |
prANA vai gayAH |
tat prANAs tatre |
tad yad gayAMs tatre tasmAd gAyatrI nAma |
sa yAm evAmUM sAvitrIm anvAhaiShaiva sA |
sa yasmA anvAha tasya prANAMs trAyate || BrhUp_5,14.4 ||>#


__________


BrhUpBh_5,14.4 saiShA tripadoktA yA trailokyatraividyaprANalakShaNA gAyatryetasmiMshcaturthe turIye darshate pade parorajasi pratiShThitA /
mUrtAmUrtarasatvAdAdityasya /
rasApAye hi vastu nIrasamapratiShThitaM bhavati /
yathA kAShThAdi dagdhasAraM tadvat /
tathA mUrtAmUrtarasatvAdAdityasya /
rasApAye hi vastu nIrasamapratiShThitaM bhavati /
yathA kAShThAdi dagdhasAraM tadvat /
tathA mUrtAmUrtAtmakaM jagattripadA gAyatryAditye pratiShThitA tadrasatvAtsaha tribhiH pAdaiH /
tadvai turIyaM padaM satye pratiShThitam /
kiM punastatsatyamityucyate-cakShurvai satyam /
kathaM cakShuH satyamityAha-prasiddhametaccakShurhi vai satyam /
kathaM prasiddhatetyAha-tasmAdyadidAnImeva dvau vivadamAnau viruddhaM vadamAnAveyAtAmAgaccheyAtAmahamadarshaM dR^iShTavAnanasmItyanya AhAhamashrauShaM tvayA dR^iShTaM na tathA tadvastviti tayorya evaM brUyAdahamadrAkShamiti tasmA eva shraddadhyAma napunaryo brUyAdahamashrauShamiti /
shroturmR^iShA shravaNamapi saMbhavati na tu cakShuSho mR^iShA darshanam /
tasmAnnAshrauShamityuktavate shraddadhyAma /
tasmAtsatyapratipattihetutvAtsatyaM cakShustasminsatye cakShuShi saha tribhiritaraiH pAdaisturIyaM padaM pratiShThitamityarthaH /
uktaM ca sa AdityaH kasminpratiShThita iti cakShuShIti /
tadvai turIyapadAshrayaM satyaM bale pratiShThitam /
kiM punastadbalamityAha-prANo vai balaM tasminprANe bale pratiShThitaM satyam /
tathA coktaM sUtre tadotaM ca protaM ceti /
yasmAdbale satyaM pratiShThitaM tasmAdAhurbalaM satyAdogIya ojIya ojastaramityarthaH /
loke 'pi yasminhi yadAshritaM bhavati tasmAdAshritAdAshrayasya balavattaratvaM prasiddham /
na hi durbalaM balavataH kvacidAshrayabhUtaM dR^iShTam /
evamuktanyAyena u eShA gAyatryadhyAtmamadhyAtme prANe pratiShThitA /
saiShA gAyatrI prANaH /
ato gAyatryAM jagatpratiShThitam /
yasminprANe sarve devA ekaM bhavanti /
sarvaM vedAH karmANi phalaM ca saivaM gAyatrI prANarUpA satI jagata AtmA /
sA haiShA gayAMstatre trAtavatI /
ke punargayAH prANA vAgAdayo vai gayAH /
shabdakaramAt /
tAMstatre saiShA gAyatrI /
tattatra yadyasmAdgayAMstatre tasmAdgAyatrI nAma /
gAyatrANAdgAyatrIti prathitA /
sa AcArya upanIya mANavakamaShTavarShaM yAmevAmUM gAyatrIM sAvitrIM savitR^idevatAkAmanvAha pacchordharcashaH samastAM ca /
eShaiva sA sAkShAtprANo jagata AtmA mANavakAya samarpitehedAnIM vyAkhyAtA nAnyA sa AcAryo yasmai mANavakAyAnvAhAnuvakti tasya mANavakasya gayAnprANAMsrAyate narakAdipatanAt //4//



_______________________________________________________________________

START BrhUp 5,14.5

#<tAM haitAm eke sAvitrIm anuShTubham anvAhuH |
vAg anuShTup |
etad vAcam anubrUma iti |
na tathA kuryAt |
gAyatrIm eva sAvitrIm AnubrUyAt |
yadi ha vA apy evaMvid bahv iva pratigR^ihNAti na haiva tad gAyatryA ekaM cana padaM prati || BrhUp_5,14.5 ||>#


__________


BrhUpBh_5,14.5 tAmetAM sAvitrIM haike shAkhino 'nuShTupchandaskAmanvAhurupanItAya /
tadabhiprAyamAha-vAganuShTup /
vAkca sharIre sarasvatI tAmeva hi vAcaM sarasvatIM mANavakAyAnubrUma ityetadvadantaH /
na tathA kuryAnna tathA vidyAdyatta AhurmR^iShaiva tat /
kiM tarhi gAyatrImeva sAvitrImanubrUyAt /
kasmAt /
yasmAtprANo gAyatrItyuktam /
prANa ukte vAkca sarasvatI cAnye ta prANAH sarvaM mANavakAya samarpitaM bhavati /
kiJNcedaM prAsaN^gikamuktvA gAyatrIvidaM stauti-yadi ha vA apyevaMvidbahviva na hi tasya sarvAtmano bahu nAmAsti kicitsarvAtmakatvAdviduShaH pratigR^ihNAti na haiva tatpratigrahajAtaM gAyatryA ekaJNcanaikamapi padaM prati paryAptam //5//



_______________________________________________________________________

START BrhUp 5,14.6

#<sa ya imAMs trIMl lokAn pUrNAn pratigR^ihNIyAt so 'syA etat prathamaM padam ApnuyAt |
atha yAvatIyaM trayI vidyA yas tAvat pratigR^ihNIyAt so 'syA etad dvitIyaM padam ApnuyAt |
atha yAvad idaM prANi yas tAvat pratigR^ihNIyAt so 'syA etat tR^itIyaM padam ApnuyAt |
athAsyA etad eva turIyaM darshataM padaM parorajA ya eSha tapati |
naiva kena canApyam |
kuta u etAvat pratigR^ihNIyAt || BrhUp_5,14.6 ||>#


__________


BrhUpBh_5,14.6 sa ya imAMsrInsa yo gAyatrIvidimAnbhUrAdIMsrIngo 'shvAdidhanapUrNAMllokAnpratigR^ihNIyAtsa pratigraho 'syA gAyatryA etatprathamaM padaM yadvyAkhyAtamApnuyAtprathamapadavij~nAnaphalaM tena bhuktaM syAnna tvadhikadoShotpAdakaH sa pratigrahaH /
atha punaryAvatIyaM trayI vidyA yastAvatpratigR^ihNIyAtso 'syA etattR^itIyaM padamApnuyAt /
tena tR^itIyapadavij~nAnaphalaM bhuktaM syAt /
kalpayitvedamicyate /
pAdatrayasamamapi yadi kashcitpratigR^ihNIyAttatpAdatrayavij~nAnaphalasyaiva kShayakAraNaM na tvanyasya doShasya kartR^itve kShamam /
na caivaM dAtA pratigrahItA vA /
gAyatrIvij~nAnastutaye kalpyate /
dAtA pratigrahItA ca yadyapyevaM saMbhAvyate nAsau pratigraho 'parAdhakShamaH /
kasmAdyato 'bhyadhikamapi puruShArthavij~nAnamavashiShTameva caturthapAdaviShayaM gAyatryAstaddarshayati /
athAsyA etadeva turIyaM darshataM padaM parorajA ya eSha tapati /
yaccaitannaiva kenacana kenacidapi pratigraheNA'pyaM naiva prApyamityarthaH /
yathA pUrvoktAni trINi padAni /
etAnyapi naivA'pyAni kenacitkalpayitvaivamuktaM paramArthataH kuta u etAvatpratigR^ihNoyAttrailokyAdisamam /
tasmAdgAyatryevaMprakAropAsyetyarthaH //6//



_______________________________________________________________________

START BrhUp 5,14.7

#<tasyA upasthAnam |
gAyatry asy ekapadI dvipadI tripadI catuShpadi |
apad asi |
na hi padyase |
namas te turIyAya darshatAya padAya parorajase |
asAv ado mA prApad iti |
yaM dviShyAd asAv asmai kAmo mA samardhIti vA |
na haivAsmai sa kAmaH samR^idhyate yasmA evam upatiShThate |
aham adaH prApam iti vA || BrhUp_5,14.7 ||>#


__________


BrhUpBh_5,14.7 tasyA upasthAnaM tasyA gAyatryA upasthAnamupetya sthAnaM namaskaraNamanena mantreNa /
kau'sau mantra ityAha-he gAyatryasi bhavasi trailokyapAdenaikapadI trayIvidyArUpeNa dvitIyena dvipadI /
prANAdinA tR^itIyena tripadyasi /
caturthena turIyeNa catuShpadyasi /
evaM caturbhiH pAdairupAsakaiH padyase j~nAyase 'taH paraM pareNa nirupAdhikena svenA'tmanApadasi /
avidyamAnaM padaM yasyAstava yena padyase sA tvamapadasi yasmAnnahi padyase neti netyAtmatvAt /
ato vyavahAraviShayAya namabhte turIyAya darshatAya padAya poradase /
asau shatruH pApmA tvatprAptivighnakaro 'dastadAtmanaH kAryaM yattvatprAptivighnakartR^itvaM mA prApanmaiva prApnotu /
itishabdo mantraparisamAptyarthaH /
yaM dviShyAdyaM prati dveShaM kuryAtsvayaM vidvAMstaM pratyanenopasthAnamasau shatruramukanAmeti nAma gR^ihNIyAdasmai yaj~nadattAyAbhipretaH kAmo mA samR^iddhi samR^iddhiM mA prApnotviti vopatiShThate /
na haivAsmai devadattAya sa kAmaH samR^idhyate /
kasmai /
yasmA evamupatiShThate /
ahamado devadattAbhipretaM prApamiti vopatiShThate /
asAvado mA prApadityAditrayANAM mantrapadAnAM yathAkAmaM vikalpaH //7//



_______________________________________________________________________

START BrhUp 5,14.8

#<etad dha vai taj janako vaideho buDilam AshvatarAshvim uvAca -- yan nu ho tad gAyatrIvid abrUthAH |
atha kathaM hastIbhUto vahasIti |
mukhaM hy asyAH samrAN na vidAM cakareti hovAca |
tasyA agnir eva mukham |
yadi ha vA api bahv ivAgnAv abhyAdadhati sarvam eva tat saMdahati |
evaM haivaivaMvid yady api bahv iva pApaM kurute sarvam eva tat saMpsAya shuddhaH pUto 'jaro 'mR^itaH saMbhavati || BrhUp_5,14.8 ||>#


__________


BrhUpBh_5,14.8 gAyatryA mukhavidhAnAyArthavAda ucyate-etaddha kila vai smaryate /
tattatra gAyatrIvij~nAnaviShaye janako vaideho buDilo nAmato 'shvatarAshvasyApatyamAshvatarAshvistaM kiloktavAn /
yannu iti vitarke ho aho ityetattadyattvaM gAyatrIvidbrUthA gAyatrIvidasmIti yadabrUthAH kimidaM tasya vacaso 'nanurUpam /
atha kathaM yadi gAyatrIvitpratigrahadoSheNa hastobhUto vahasIti /
sa pratyAha rAj~nA smArito mukhaM gAyatryA hi yasmAdasyA he samrANna vidAJNcakAra na vij~nAtavAnasmIti hovAca /
ekAhgavikalatvAdgAyatrIvij~nAnaM mamAphalaM jAtam /
shR^iNu tarhi tasyA gAyatryA agnireva mukham /
yadi ha vA api bahvivendhanamagnAvabhyAdadhati laukikAH sarvameva tatsaMdahatyevendhanamagnirevaM haivaivaMvidgAyatryA agnirmukhamityevaM vettItyevaMvitsyAtsvayaM gAyatryAtmAgnimukhaH san /
yadyapi bahviva pApaM kurute pratigrahAdidoShaM tatsarvaM pApajAtaM saMpsAya bhakShayitvA shuddho 'gnivatpUtashca tasmAtpratigrahadoShAdgAyatryAtmAjaro 'mR^itashca saMbhavati //8//

#<iti shrImadbR^ihadAraNyakopaniShadbhAShye paJNcamAdhyAyasya caturdashaM brAhmaNam //14//>#



_______________________________________________________________________

START BrhUp 5,15.1

#<hiraNmayena pAtreNa satyasyApihitaM mukham |
tat tvam pUShann apAvR^iNu satyadharmAya dR^iShTaye |
pUShann ekarShe yama sUrya prAjApatya vyUha rashmIn samUha tejaH |
yat te rUpaM kalyANatamam tat te pashyAmi yo 'sAv asau puruShaH so 'ham asmi |
vAyur anilam amR^itam athedaM bhasmAntaM sharIram |
oM krato smara kR^itaM smara krato smara kR^itaM smara |
agne naya supathA rAye 'smAn vishvAni deva vayunAni vidvAn |
yuyodhy asmaj juhurANam eno bhUyiShThAM te namauktiM vidhema || BrhUp_5,15.1 ||>#


__________


BrhUpBh_5,15.1 yo j~nAnakarmasamuccayakArI so 'ntakAla AdityaM prArthayati /
asti ca prasaN^go gAyatryAsturIyaH pAdo hi saH /
tadupasthAnaM prakR^itamataH sa eva prArthyate /
hiraNyamayena jyotirmayena pAtreNa yathA pAtreNeShTaM vastvapidhIyata evamidaM satyAkhyaM brahma jyotirmayena maNDalenApihitamivAsamAhitacetasAmadR^ishyatvAttaducyate /
satyasyApihitaM mukhaM mukhyaM svarUpaM tadapidhAnaM pAtramapidhAnamiva darshanapratibandhakAraNaM tattvaM he pUShaJNjagataH poShaNatpUShA savitApAvR^iNvapAvR^itaM kuru darshanapratibandhakAraNamapanayetyarthaH /
satyadharmAya satyaM dharmo 'sya mama so 'haM satyadharmA tasmai tvadAtmabhUtAyetyarthaH /
dR^iShTaye darshanAya /
pUShannityAdIni nAmAnyAmantraNArthani savituH /
ekarSha ekashcAsAvR^iShishcaikarShirdarshanAdR^iShiH /
sa hi sarvasya jagata AtmA cakShushca sansarvaM pashyatyeko vA gacchatItyekarShiH"sUrya ekAkI carati"iti mantravarNAt /
yama sarvaM hi jagataH saMyamanaM tvatkR^itam /
sUrya suShThu vIrayate rasAnrashmInprANAndhiyo vA jagata iti /
prAjApatya prajApaterIshvarasyApatyaM hiraNyagarbhasya vA he prAjApatya vyUha vigamaya rashmIn /
samUha saMkShipA'tmanastejo yenAhaM shaknuyAM tvatsvarUpamaJNjasA draShTam /
vidyotana iva rUpANAmata upasaMhara tejaH /
yatte tava rUpaM sarvakalyANAnAmatishayena kalyANaM kalyANatamaM tatte pashyAmi /
pashyAmo vayaM vacanavyatyayena /
yo 'sau bhUrbhuvaHsvarvyAhR^ityavayavaH puruShaH puruShAkR^ititvAtpuruShaH so 'hamasmi bhavAmi /
aharamiti copaniShada uktatvAdAdityacAkShuShayostadevedaM parAmR^ishyate so 'hamasmyamR^itamiti saMbandhaH /
mamAmR^itasya satyasya sharIrapAte sharIrastho yaH prANo vAyuH so 'nilaM bAhyaM vAyumeva pratigacchatu /
tathAnyA devatAH svAM svAM prakR^itiM gacchantu /
athedamapi bhasmAntaM satpR^ithivIM yAtu sharIram /
athedAnImAtmanaH saMkalpabhUtAM manasi vyavasthitAmagnidevatAM prArthayate-oM krato /
oMmiti krato iti ca saMbodhanArthaveva /
oN^kArapratIkatvAdom /
manomayatvAcca kratuH /
he oM he krato smara smartavyamantakAle hi tvatsmaraNavashAdiShTA gatiH prApyate 'taH prArthyate yanmayA kR^itaM tatsmara punaruktirAdarArthA /
kiJNca he 'gne naya prApaya supathA shobhanena mArgeNa rAye dhanAya karmaphalaprAptaya ityarthaH /
na dakShiNena kR^iShNena punarAvR^ittiyuktena kiM tarhi shuklenaiva supathAsmAnvishvAni sarvANi he deva vayunAni praj~nAnAni sarvaprANinAM vidvAn /
kiJNca yuyodhyapanaya viyojayAsmadasmatto juhurANaM kuTilamenaH pApaM pApajAtaM sarvam /
tena pApena viyuktA vayameShyAma uttareNa pathA tvatprasAdAt /
kintu vayaM tubhyaM paricaryAM kartuM na shaknumo bhUyiShThAM bahutamAM te tubhyaM namauktiM namaskAravacanaM vidhema namaskAroktyA paricaremetyarthaH /
anyatkartumashaktAH santa iti //1 // //

iti shrImadbR^ihadAraNyakopaniShadi paJNcamAdhyAyasya paJNcadashaM brAhmaNam //15 //

#<iti bR^ihadAraNyakopaniShadi paJNcamodhyAyaH //5//>#



=======================================================================


ADHYAYA 6



#<atha ShaShTho 'dhyAyaH>#
#<atha ShaShThAdhyAyasya prashamaM brAhmaNam>#



_______________________________________________________________________

START BrhUp 6,1.1

#<yo ha vai jyeShThaM ca shreShThaM ca veda jyeShThash ca shreShThash ca svAnAM bhavati |
prANo vai jyeShThash ca shreShThash ca |
jyeShThash ca shreShThash ca svAnAM bhavati |
api ca yeShAM bubhUShati |
ya evaM veda || BrhUp_6,1.1 ||>#


__________


BrhUpBh_6,1.1 oM prANo gAyatrItyuktam /
kasmAtpunaH kAraNAtprANabhAvo gAyatryA na punarvAgAdibhAva iti yasmAjjyeShThashca shreShThashca prANo na vAgAdayo jyaiShThyashraiShThyabhAjaH /
kathaM jyeShThatvaM shreShThatvaM ca prANasyoti tannirdidhArayiShayedamArabhyate /
athavokthayajuH sAmakShattrAdibhAvaiH prANasyaivopAsanamabhihitaM satsvapyanyeShu cakShurAdiShu /
tatra hetumAtramihA'nantaryeNa saMbadhyate /
na punaH pUrvasheShatA /
vivakShitaM tu khilatvAdasya kANDasya pUrvatra yadanuktaM vishiShTaphalaM prANaviShayamupAsanaM tadvaktavyamiti /
yaH kashciddha vA ityAvadhAraNarchai /
yo jyeShThashreShThaguNaM vakShyamANaM yo vedAsau bhavatyeva jyeShThashca shreShThashca /
evaM phalena pralobhitaH sanprashnAyAmukhIbhUtastasmai cA'ha-prANo vai jyeShThashca shreShThashceti /
kathaM punaravagamyate prANo jyeShThashca shreShThashceti /
yasmAnniShekakAla eva shukrashoNitasaMmbandhaH prANAdikalApasyAvishiShTaH /
tathApi nAprANaM shukraM virohatIti prathamo vR^ittilAbhaH prANasya cakShurAdibhyaH /
ataH jyeShTho vayasA prANaH /
niShekakAladArabhya garbhaM puShyati prANaH /
prANe hi labdhavR^ittau pashcAccakShurAdInAM vR^ittilAbhaH /
atoyuktaM prANasya jyeShThatvaM cakShurAdiShu /
bhavati tu kashcitkule jyeShTho guNahInatvAttu na shreShThaH /
madhyamaH kaniShTho vA guNADhyatvAdbhavecchreShTho na jyeShThaH /
na tu tathehetyAha-prANa eva tu jyeShThashca shreShThashca /
kathaM punaH shraiShThyamavagamyate prANasya tadiha saMvAdenadarshayiShyAmaH /
sarvathApi tu prANaM jyeShThashreShThaguNaM yo vedopAste sa svAnAM j~nAtInAM jyeShThashca shreShThashca bhavati /
jyeShThashreShThaguNopAsanasAmarthyAtsvavyatirekeNApi ca yeShAM madhye jyeShThashca shreShThashca bhaviShyAmIti bubhUShati bhavitumicchati teShAmapi jyeShThashreShThaprANadarshI jyeShThashca shreShThashca bhavati /
nanu vayenimittaM jyeShThatvaM tadicchAtaH kathaM bhavatItyucyate /
naiSha doShaH /
prANavadvR^ittilAbhasyaiva jyeShThatvasya vivakShitatvAt //1//



_______________________________________________________________________

START BrhUp 6,1.2

#<yo ha vai vasiShThAM veda vasiShThaH svAnAM bhavati |
vAg vai vasiShThA |
vasiShThaH svAnAM bhavati |
api ca yeShAM bubhUShati |
ya evaM veda || BrhUp_6,1.2 ||>#


__________


BrhUpBh_6,1.2 yo ha vai vasiShThAM veda vasiShThaH svAnAM bhavati /
taddarshanAnurUpeNa phalam /
yeShAM ca j~nAtivyatirekeNa vasiShTho bhavitumicchati teShAM ca vasiShTho bhavati /
ucyatAM tarhi kAsau vasiShTheti /
vAgvai vasiShThA /
vAsayatyatishayena vaste veti vasiShThA /
vAggmino hi dhanavanto vasantyatishayena /
AcchAdanArthasya vA vaservasiShThA /
abhibhavanti hi vAcA vAggmino 'nyAn /
tena vasiShThaguNavatparij~nAnAdvasiShThaguNo bhavatIti darshanAnurUpaM phalam //2//



_______________________________________________________________________

START BrhUp 6,1.3

#<yo ha vai pratiShThAM veda pratitiShThati same |
pratitiShThati durge |
cakShur vai pratiShThA |
cakShuShA hi same ca durge ca pratitiShThati |
pratitiShThati same pratitiShThati durge |
ya evaM veda || BrhUp_6,1.3 ||>#


__________


BrhUpBh_6,1.3 yo ha vai pratiShThAM veda pratitiShThatyanayeti pratiShThA tAM pratiShThAM pratiShThAguNavatIM yo veda tasyaitatphalaM pratitiShThati same deshe kAle ca /
tathA durge viShame ca durgamane ca deshe durbhikShAdau vA kAle viShame /
yadyevamucyatAM kAsau pratiShThA /
cakShurvai pratiShThA /
kathaM cakShuShaH pratiShThAtvamityAha-cakShuShA hi same ca durge dR^iShTavA pratitiShThati /
ato 'nurUpaM phalaM pratitiShThati same pratitiShThati durge ya evaM vedeti //3//



_______________________________________________________________________

START BrhUp 6,1.4 

#<yo ha vai saMpadaM veda saM hAsmai padyate yaM kAmaM kAmayate |
shrotraM vai saMpat |
shrotre hIme sarve vedA abhisaMpannAH |
saM hAsmai padyate yaM kAmaM kAmayate |
ya evaM veda || BrhUp_6,1.4 ||>#


__________


BrhUpBh_6,1.4 yo ha vai sampadaM veda sampadguNayuktaM yo veda tasyaitatphalamasmai viduShe saMpadyate ha /
kim /
yaM kAmaM kAmayate sa kAmaH /
kiM punaH saMpadguNakam /
shrotraM vai saMpat /
kathaM punaH shrotrasya saMpadguNatvamiti /
ucyate-shrotre sati hi yasmAtsarve vedA abhisampannAH shrotrendriyavato 'dhyeyatvAt /
vedavihitakarmAyattAshca kAmAstasmAcchrotraM saMpat /
ato vij~nAnAnurUpaM phalam /
saM hAsmai padyate yaM kAmaM kAmayate ya evaM veda //4//



_______________________________________________________________________

START BrhUp 6,1.5

#<yo ha vA AyatanaM vedAyatanaM svAnAM bhavaty AyatanaM janAnAm |
mano vA Ayatanam |
AyatanaM svAnAM bhavaty AyatanaM janAnAm |
ya evaM veda || BrhUp_6,1.5 ||>#


__________


BrhUpBh_6,1.5 yo ha vA AyatanaM veda /
AyatanamAshrayastadyo vedA'yatanaM svAnAM bhavatyAyatanaM janAnAmanyeShAmapi /
kiM punastadAyatanamiti /
ucyate-mano vA AyatanamAshraya indriyANAM viShayANAM ca /
manaAshritA hi viShayA Atmano bhogyatvaM pratipadyante /
manaHsaMkalpavashAni cendriyANi pravartante nivartante ca /
ato mana AyatanamindriyANAm /
ato darshanAnurUpeNa phalamAyatanaM svAnAM bhavatyAyatanaM janAnAM ya evaM veda //5//



_______________________________________________________________________

START BrhUp 6,1.6

#<yo ha vai prajAtiM veda prajAyate ha prajayA pashubhiH |
reto vai prajAtiH |
prajAyate ha prajayA pashubhiH |
ya evaM veda || BrhUp_6,1.6 ||>#


__________


BrhUpBh_6,1.6 yo ha vai prajAtiM veda prajAyate ha prajayA pashubhishca sampanno bhavati /
reto vai prajAtiH /
retasA prajananendriyamupalakShyate /
tadvij~nAnAnurUpaM phalaM prajAyate ha prajayA pashubhirya evaM veda //6//



_______________________________________________________________________

START BrhUp 6,1.7

#<te heme prANA ahaMshreyase vivadamAnA brahma jagmuH |
tad dhocuH -- ko no vasiShTha iti |
tad dhovAca -- yasmin va utkrAnta idaM sharIraM pApiyo manyate sa vo vasiShTha iti || BrhUp_6,1.7 ||>#


__________


BrhUpBh_6,1.7 te heme prANA vAgAdayo 'haMshreyase 'haM shreyAnityetasmai prayojanAya vivadamAnA biruddhaM vadamAnA brahma jagmurbrahma gatavanto brahmashabdavAcyaM prajApati gatvA ca tadbrahma hocuruktavantaH /
ko no 'smAkaM madhye vasiShThaH ko 'smAkaM madhye vasati ca vAsayati ca /
tadbrahma taiH pR^iShTaM saddhovAcoktavadyasminvo yuShmAkaM madhya utkrAnte nirgate sharIrAdidaM sharIraM pUrvasmAdatishayena pApIyaH pApataraM manyate lokaH /
sharIraM hi nAmAnekAshucisaMdhAtatvAjjIvato 'pi pApameva tato 'pi kaShTataraM yasminnutkrAnte bhavati /
vairAgyArthamidamucyate-pApIya iti /
sa vo yuShmAkaM madhye vasiShTho bhaviShyati jAnannapi vasiShThaM prajApatirtovAcAyaM vasiShTha itItareShAmapriyaparihArAya //7//



_______________________________________________________________________

START BrhUp 6,1.8

#<vAg ghoccakrAma |
sA saMvatsaraM proShyAgatyovAca -- katham ashakata mad R^ite jIvitum iti |
te hocuH -- yathAkalA avadanto vAcA prANantaH prANena pashyantash cakShuShA shR^iNvantaH shrotreNa vidvAMso manasA prajAyamAnA retasaivam ajIviShmeti |
pravivesha ha vAk || BrhUp_6,1.8 ||>#


__________


BrhUpBh_6,1.8 ta evamuktA brahmaNA prANA Atmano vIryaparIkShaNAya krameNoccakramuH /
tatra vAgeva prathamaM hAsmAccharIrAduccakrAmotkrAntavatI /
sA cotkramya saMvatsaraM proShya proShitA bhUtvA punarAgatyovAca-kathamashakata shaktavanto yUyaM madR^ite mAM vinA jIvitumiti /
ta evamuktA UcuryathA loke 'kalA mUkA avadanto vAcA prANantaH prANanavyApAraM kurvantaH prANena pashyanto darshanavyApAraM cakShuShA kurvantastathA shR^iNvantaH shrotreNa vidvAMso manasA kAryAkAryAdiviShayaM prajAyamAnA retasA putrAnutpAdayanta evamajIviShma vayamityevaM prANairdattottarA vAgAtmano 'sminnavasiShThatvaM buddhvA pravivesha ha vAk //8//



_______________________________________________________________________

START BrhUp 6,1.9-12

#<cakShur hoccakrAma |
tat saMvatsaraM proShyAgatyovAca -- katham ashakata mad R^ite jIvitum iti |
te hocuH -- yathAndhA apashyantash cakShuShA prANantaH prANena vadanto vAcA shR^iNvantaH shrotreNa vidvAMso manasA prajAyamAnA retasaivam ajIviShmeti |
pravivesha ha cakShuH || BrhUp_6,1.9 ||>#


#<shrotraM hoccakrAma |
tat saMvatsaraM proShyAgatyovAca -- katham ashakata mad R^ite jIvitum iti |
te hocuH -- yathA badhirA ashR^iNvantaH shrotreNa prANantaH prANena vadanto vAcA pashyantash cakShuShA vidvAMso manasA prajAyamAnA retasaivam ajIviShmeti |
pravivesha ha shrotram || BrhUp_6,1.10 ||>#



#<mano hoccakrAma |
tat saMvatsaraM proShyAgatyovAca -- katham ashakata mad R^ite jIvitum iti |
te hocuH -- yathA mugdhA avidvAMso manasA prANantaH prANena vadanto vAcA pashyantash cakShuShA shR^iNvantaH shrotreNa prajAyamAnA retasaivam ajIviShmeti |
pravivesha ha manaH || BrhUp_6,1.11 ||>#



#<reto hoccakrAma |
tat saMvatsaraM proShyAgatyovAca -- katham ashakata mad R^ite jIvitum iti |
te hocuH -- yathA klIbA aprajAyamAnA retAsA prANantaH prANena vadanto vAcA pashyantash cakShuShA shR^iNvantaH shrotreNa vidvAMso manasaivam ajIviShmeti |
pravivesha ha retaH || BrhUp_6,1.12 ||>#



__________


BrhUpBh_6,1.9-12 tathA cakShurheccakrAmetyAdi pUrvavat /
shrotraM manaH prajAtirita //9-12 //



_______________________________________________________________________

START BrhUp 6,1.13

#<atha ha prANa utkramiShyan yathA mahAsuhayaH saindhavaH paDvIshashaN^khUnt saMvR^ihed evaM haivemAn prANAnt saMvavarha |
te hocuH -- mA bhagava utkramIH |
na vai shakShyAmas tvad R^ite jIvitum iti |
tasyo me baliM kuruteti |
tatheti || BrhUp_6,1.13 ||>#


__________


BrhUpBh_6,1.13 atha ha prANa utkramiShyannutkramamaM kariShyaMstadAnImeva svasthAnAtpracalitA vAgAdayaH /
kimivetyAha-yathA loke mahAMshcAsau suhayashca mahAsuhayaH shobhano hayo lakShaNopeto mahAnparimANataH sindhudeshe bhavaH saindhavo 'bhijanataH paDvIshashaN^kUnpAdabandhanashaN^kUnpaDvIshAshca te shaN^kavashca tAn saMvR^ihedudyacchedyugapadutkhanedashvAroha ArUDhe parIkShaNAya /
evaM haivemAnvAgAdInprANAnsaMvavarhedyatavAnsvasthAnAdbhraMshitavAn /
te vAgAdayo hocurhe bhagavo bhagavanmotkramIryasmAnnavai shakShyAmastvadR^ite tvAM vinA jIvitumiti /
yadyevaM mama shreShThatA vij~nAtA bhavadbhirahamatra shreShThastasya u me mama baliM karaM kuruta karaM prayacchateti /
ayaM ca prANasamvAdaH kalpito viduShaH shreShThaparIkShaNaprakAropadeshaH /
anena hi prakAreNa vidvAnko nu khalvatra shreShTha iti parIkShaNaM karoti /
sa eSha parIkShaNaprakAraH samvAdabhUtaH kathyate /
na hyanyathA saMhatyakAriNAM satAmeShAmaJNjasaiva saMvatsaramAtramevaikaikasya nirgamanAdyupapadyate /
tasmAdvidvAnevAnena prakAreNa vicArayati vAgAdInAM pradhAnabubhutsurupAsanAya /
baliM prArthitAH santaH prANAstatheti pratij~nAtavantaH //13//



_______________________________________________________________________

START BrhUp 6,1.14

#<sA ha vAg uvAca -- yad vA ahaM vasiShThAsmi tvaM tad vasiShTho 'sIti |
yad vA ahaM pratiShThAsmi tvaM tat pratiShTho 'sIti cakShuH |
yad vA ahaM saMpad asmi tvaM tat saMpad asIti shrotram |
yad vA aham Ayatanam asmi tvaM tad Ayatanam asIti manaH |
yad vA ahaM prajAtir asmi tvaM tat prajAtir asIti retaH |
tasyo me kim annaM kiM vAsa iti |
yad idaM kiJNcA shvabhya A kR^imibhya A kITapataN^gebhyas tat te 'nnam |
Apo vAsa iti |
na ha vA asyAnannaM jagdhaM bhavati nAnannaM pratigR^ihItaM ya evam etad anasyAnnaM veda |
tad vidvAMsaH shrotriyA ashiShyanta AcAmanty ashitvAcAmanti |
etam eva tad annam anagnaM kurvanto manyante || BrhUp_6,1.14 ||>#


__________


BrhUpBh_6,1.14 sA ha vAkprathamaM balidAnAya pravR^ittA ha kilovAcoktavatI yadvA ahaM vasiShThAsmi yanmama vasiShThatvaM tattavaiva tena vasiShThaguNena tvaM tadvasiShTho 'sIti /
yadvA ahaM pratiShThAsmi tvaM tatpratiShTho 'si yA mama pratiShThA sA tvamasIti /
cakShuH /
samAnamanyat /
sampadAyatanaprajAtitvagiNAnkrameNa samarpitavantaH /
yadyevaM sAdhu baliM dattavanto bhavanto brUta tasya u ma evaN^guNavishiShTasya kimannaM kiM vAsa iti /
Ahuritare-yadidaM loke kiJNca kiJNcidannaM nAmApyA shvabhya A kR^imibhya A kITapataN^gebhyaH /
yacca shvAnnaM kR^ibhyannaM kITapataN^gAnnaM ca tena saha sarvameva yatkiJNcitprANibhiradyamAnamannaM tatsarvaM tavAnnaM sarvaM prANasyAnnamiti dR^iShTiratra vidhIyate /
kecitu sarvabhakShaNe doShAbhAvaM vadanti prANAnnavidaH /
tadasat /
shAsrAntareNa pratiShiddhatvAt /
tenAsya vikalpa iti cet /
na /
avidhAyakatvAt /
na ha vA asyAnannaM jagdhaM bhavatIti sarvaM prANasyAnnamityetasya vij~nAnasya vihitasya stutyarthametat /
tenaikavAkyatApatteH /
na tu shAsrAntaravihitasya bAdhane sAmarthyamanyaparatvAdasya /
prANamAtrasya sarvamannamityetaddarshanamihi vidhitsitaM na tu sarvaM bhakShayediti /
yattu sarvabhakShaNe doShAbhAvaj~nAnaM sanmithyaiva pramANAbhAvAt /
viduShaH prANatvAtsarvAnnopapatteH sAmarthyAdadoSha eveti cet /
na /
asheShAnnatvAnupapatteH /
satyaM yadyapi vidvAnprANo yena kAryatakaraNasaMghAtena vishiShTasya vidvattA tena kAryakaraNasaMghAtena kR^imikITadevAdyasheShAnnabhakShaNaM nopapadyate /
tena tatrAsheShAnnabhakShaNe doShAbhAvaj~nApanamanarthakam /
aprAptatvAdasheShAnnabhakShaNadoShasya /
nanu prANaH sanbhakShayatyeva kR^imikITAdyannamapi /
bADham /
kintu na tadviShayaH pratiShedho 'sti /
tasmAddaivaraktaM kiMshukaM tatra doShAbhAvaH /
atastadrUpeNa doShAbhAvaj~nApanamanarthakam /
aprAptatvAdasheShAnnabhakShaNadeShasya /
yena tu kAryakaraNasaMghAtasambandhena pratiShedhaH kriyate tatsambandhena tviha naiva pratiprasavo 'sti /
tasmAttatpratiShedhAtikrame doSha eva syAdanyaviShayatvAnna ha vA ityAdeH /
na ca brAhmaNAdisharIrasya sarvAnnatvadarshanamiha vidhIyate kintu prANamAtrasyaiva /
yathA ca sAmAnyena sarvAnnasya prANasya kiJNcidannajAtaM kasyacijjIvanahetuH /
yathA viShaM viShajasya krimestadevAnyasya prANAnnamapi saddR^iShTameva doShamutpAdayati maraNAdilakShaNam /
tathA sarvAnnasyApi prANasya pratiShiddhAnnabhakShaNe brAhmaNatvAdidehasaMbandhAddoSha eva syAt /
tasmAnmithyAj~nAnamevAbhakShyabhakShaNe doShAbhAvaj~nAnam /
Apo vAsa ityApo bhakShamANA vAsaHsthAnIyAstava /
atra ca prANasyA'po vAsa ityetaddarshanaM vidhIyate /
na tu vAsaHkArye Apo viniyoktuM shakyAH /
tasmAdyathAprApte 'bbhakShaNe darshanamAtraM kartavyam /
na ha vA asya sarvaM prANasyAnnamityevaMvido 'nannamanadanIyaM jagdhaM bhuktaM na bhavati ha /
yadyapyanenAnadanIyaM bhuktamadanIyameva bhuktaM syAnna tu tatkR^itadoSheNa lipyata ityetadvidyAstutirityavocAma /
tathA nAnannaM pratigR^ihItaM yadyapyapratighrAhyaM hastyAdi pratigR^ihItaM syAttadapyannameva pratigrAhyaM syAttatrApyapratigrAhyapratigrahadoSheNa na lipyata iti stutyarthameva ya evametadanasya prANasyAnnaM veda /
phalaM tu prANAtmabhAva eva na tvetatphalAbhiprAyeNa kiM tarhi stutyabhiprAyeNeti /
nanvetadeva phalaM kasmAnna bhavati /
na prANAtmadarshinaH prANAtmabhAva eva phalam /
tatra ca prANAtmabhUtasya sarvAtmano 'nadanIyamapyAdyameva /
tathApratigrAhyamapi pratigrAhyameveti yathAprAptamevopAdAya vidyA stUyate /
ato naiva phalavidhisarUpatA vAkyasya /
yasmAdApo vAsaH prANasya tasmAdvidvAMso brAhmaNAH shrotriyA adhItavedA ashiShyanto bhokShyamANA AcAmantyapo 'shitvA'cAmanti bhuktyA cottarakAlamapo bhakShayanti /
tatra teShAmAcAmatAM ko 'bhiprAya ityAha-etamevAnaM prANamanagnaM kurvanto manyante /
asti caitadyoyasmai vAso dadAti sa tamanagnaM karomIti hi manyate /
prANasya cA'po vAsa iti hyuktam /
yadapaH pibAmi tatprANasya vAso dadAmIti vij~nAnaM kartavyamityevamarthametat /
nanu bhokShyamANo bhuktavAMshca prayato bhaviShyAmItyAcAmati /
tatra ca prANasyAnagnatAkaraNArthatve ca dvikAryatA'camanasya syAt /
na ca kAryadvayamAcamanasyaikasya yuktam /
yadi prAyatyArthaM nAnagnatArthamathAnagnatArthaM na prAyatyArtham /
yasmAdevaM tasmAddvitIyamAcamanAntaraM prANasyAnagnatAkaraNAya bhavatu /
na /
kriyAdvitvopapatteH /
dve hyete kriye bhotryamANasya bhuktavatashca yadAcamanaM smR^itivihitaM tatprAyatyArthaM bhavati /
kriyAmAtrameva na tu tatra prAyatyaM darshanAdyapekShate /
tatra cA'camanAN^gabhUtAsvapsu vAsovij~nAnaM prANasyetikartavyatayA codyate na tu tasminkriyamANa Acamanasya prAyatyarthatA vAdhyate kriyAntaratvAdAcamanasya /
tasmAdbhokShyamANasya bhuktavatashca yadAcamanaM tatrA /
Apo vAsaH prANasyeti darshanamAtraM vidhIyate /
aprAptatvAdanyataH //14//

#<iti bR^ihadAraNyakopaniShadi ShaShThAdhyAyasya prathamaM brAhmaNam //1//>#



_______________________________________________________________________

START BrhUp 6,2.1

#<shvetaketur vA AruNeyaH pancAlAnAM pariShadam AjagAma |
sa AjagAma jaivaliM pravAhaNaM paricArayamANam |
tam udIkShyAbhyuvAda kumArA3 iti |
sa bho3 iti pratishushrAva |
anushiShTo nv asi pitreti |
om iti hovAca || BrhUp_6,2.1 ||>#


__________


BrhUpBh_6,2.1 shvetaketurha vA AruNeyaH ityasya saMbandhaH /
khilAdhikAro 'yaM tatra yadanuktaM taducyate /
saptamAdhyAyAnte j~nAnakarmasamuccayakAriNAgnermArgayAcanaM kR^itam-agne naya supatheti /
tatrAnekeShAM pathAM sadbhAvo mantreNa sAmarthyAtpradarshitaH /
supatheti visheShaNAt /
panthAnashca kR^itavipAkapratipattimArgAH /
vakShyati ca yatkR^itvetyAdi /
tatra ca kati karmavipAkapratipattimArgA iti sarvasaMsAragatyupasaMhArArtho 'yamArambhaH /
etAvatI hi saMsAragatiH /
etAvAnkarmaNo vipAkaH svAbhAvikasya shAsrIyasya ca savij~nAnasyeti /
yadyapi dvayA ha prAjApatyA ityatra svAbhAvikaH pApmA sUcitaH /
na ca tasyedaM kAryamiti vipAkaH pradarshitaH /
shAsrIyasyaiva tu vipAkaH pradarshitastryannAtmapratipattyantena /
brahmavidyArambhe tadvairAgyasya vivakShitatvAt /
tatrApi kevalena karmaNA pitR^iloko vidyayA vidyAsaMyuktena ca karmaNA devaloka ityuktam /
tatra kena mArgeNa pitR^ilokaM pratipadyate kena vA devalokamiti noktam /
tacceha khilaprakaraNe 'sheShato vaktavyamityata Arabhyate /
ante ca sarvopasaMhAraH shAsrasyeShTaH /
api caitAvadamR^itatvamityuktaM na karmaNo 'mR^itatvAshAstIti ca tatra heturnoktastadarthashcAyamArambhaH /
yasmAdiyaM karmaNo gatirna nitye 'mR^itatve vyApAro 'sti tasmAdetAvadevAmR^itatvasAdhanamiti sAmarthyAddhetutvaM saMpadyate /
api coktamagnihotre na tvevainayostvamutkrAtiM na gatiM na pratiShThAM na tR^iptiM na punarAvR^itiM na lokaM pratyutthAyinaM vettheti /
tatra prativacane te vA ete AhutI hute utkrAmata ityAdinA AhuteH kAryamuktam /
taccaitatkarturAhutilakShaNasya karmaNaH phalam /
na hi kartAramanAshrityA'hutilakShaNasya karmaNaH svAtantryeNotkrAntyAdikAryArambha upapadyate /
kartrarthatvAtkarmaNaH kAryArambhasya /
sAdhanAshrayatvAcca karmaNaH /
tatrAgnihotrastutyarthatvAdagnihotrasyaiva kAryamityuktaM ShaT prakAramapi /
iha tu tadeva kartuH phalamityupadishyate /
ShaTprakAramapi karmaphalavij~nAnasya vivakShitatvAt /
taddvAreNa ca paJNcAgnidarshanamihottaramArgapratipattisAdhanaM vidhitsitam /
evamasheShasaMsAragatyupasaMhAraH /
karmakANDasyaiShA niShThetyetaddvayaM didarshayiShurAkhyAyikAM praNayati /
shvetaketurnAmato 'ruNasyApatyamAruNistasyApatyamAruNeyaH /
hashabda aitihyArthaH /
vai nishcayArthaH /
pitrAnushiShTaH sannAtmano yashaHprathanAya paJNcAlAnAM pariShadamAgatya jitvA rAj~no 'pi pariShadaM jeShyAmIti garveNa sa AjagAma /
jIvalasyApatyaM jevaliM paJNcAlarAjaM pravAhaNanAmAnaMsvabhR^ityaiH paricArayamANamAtmanaH paricaraNaM kArayantamityetat /
sa rAjA pUrvameva tasya vidyAbhimAnagarvaM shrutvA vinetavyo 'yamiti matvA tamudIkShyotprekShyA'gatamAtramevAbhyuvAdAbhyuktavAnkumArA3iti saMbodhya /
bhartsanArthA plutiH /
evamuktaH sa pratishushrAva bho3iti /
bho3ityapratirUpamapi kShattriyaM pratyuktavAnkruddhaH san /
anushiShTo 'nushAsito 'si bhavasi kiM pitretyuvAca rAjA /
pratyAhetara oMmiti bADhamanushiShTo 'smi pR^iccha yadi saMshayaste //1//



_______________________________________________________________________

START BrhUp 6,2.2

#<vettha yathemAH prajAH prayatyo vipratipadyantA3 iti |
neti hovAca |
vettho yathemaM lokaM punar ApadyantA3 iti |
neti haivovAca |
vettho yathAsau loka evaM bahubhiH punaH punaH prayadbhir na saMpUryatA3 iti |
neti haivovAca |
vettho yatithyAm AhutyAM hutAyAm ApaH puruShavAco bhUtvA samutthAya vadantI3 iti |
neti haivovAca |
vettho devayAnasya vA pathaH pratipadaM pitR^iyANasya vA |
yat kR^itvA devayAnaM vA panthAnaM pratipadyante pitR^iyANaM vA |
api hi na R^iSher vacaH shrutaM --
dve sR^itI ashR^iNavaM pitÌNAm ahaM devAnAm uta martyAnAm |
tAbhyAm idaM vishvam ejat sameti yad antarA pitaraM mAtaraM ceti |
nAham ata ekaM cana vedeti hovAca || BrhUp_6,2.2 ||>#


__________


BrhUpBh_6,2.2 yadyevaM vettha vijAnAsi kiM yathA yena prakAreNemAH prajAH prasiddhAH prayatyo mriyamANA vipratipadyantA3iti vipratipadyante vicAraNArthA plutiH /
samAnena mArgeNa gacchantInAM mArgadvaividhyaM yatra kAshcitprajA anyena mArgeNa gacchanti kAshcidanyeneti vipratipattiH /
yathA tAH prajA vipratipadyante tatkiM vetthetyarthaH /
neti hovAcetaraH /
tarhi vettha u yathemaM lokaM punarApadyantA3iti punarApadyante yathA punarAgacchantImaM lokam /
neti haivovAca shvetaketuH /
vettho yathAsau lokaH evaM prasiddhena nyAyena punaH punarasakR^itprayadbhirmariyamANairyathAyena prakAreNa na saMpUryatA3iti na saMpUryate 'sau lokastatkiM vettha /
neti haivovAca /
vettho yatithyAM yatsaMkhyAkAyAmAhutyAmAhutau hutAyAmApaH puruShavAcaH puruShasya yA vAksaiva yAsAM vAktAH puruShavAco bhUtvA puruShashabdavAcyA vA bhUtvA /
yadA puruShAkArapariNatAstadA puruShavAco bhavanti /
samutthAya samyagutthAyodbhUtAH satyo vadantI3iti /
neti haivovAca /
puruShAkArapariNatAstadA puruShavAco bhavanti /
samutthAya samyagutthAyodbhUtAH satyo vadantI3iti /
neti haivovAca /
yadyevaM vettha u devayAnasya patho mArgasya pratipadaM pratipadyate yena sA pratipattAM pratipadaM pitR^iyANasya vA pratipadaM pratipacchabdavAcyamarthamAha /
yatkarma kR^itvA yathAvishiShTaM karma kR^itvetyarthaH /
devayAnaM vA panthAnaM mArgaM pratipadyante pitR^iyANaM vA yatkarma kR^itvA pratidyante tatkarma pratipadicyate tAM pratipadaM kiM vettha devalokapitR^ilokapratipattisAdhanaM kiM vetthetyarthaH /
apyatrAsyArthasya prakAshakamR^iShermantrasya vaco vAkyaM naH shrutamasti /
mantro 'pyasyArthasya prakAshako vidyata ityarthaH /
ko 'sau mantra iti /
ucyate-dve sR^itI dvau mArgAvashR^iNavaM shR^itavAnasmi tayorekA pitR^iNAM prApikA pitR^ilokasaMbaddhA tayA sR^ityA pitR^ilokaM prApnotItyarthaH /
ahamashR^iNavamiti vyavahitena saMbandhaH /
devAnAmutApi devAnAM saMbandhinyanyA devAnprApayati sA /
ke punarubhAbhyAM sR^itibhyAM pitÌndevAMshca gacchantIti /
ucyate-utApi martyAnAM manuShyANAM saMbandhinyau manuShyA eva hi sR^itibhyAM gacchantItyarthaH /
tAbhyAM sR^itihyAmidaM vishvaM samastametadgacchatsameti saMgacchate /
te ca dve sR^itI yadantarA yayorantarA yadantarA pitaraM mAtaraM ca mAtApitrorantarA madhya ityarthaH /
kau tau mAtApitarau dyAvApR^ithivyAvaNDakapAle /
iyaM vai mAtAsau piteti hi vyAkhyAtaM brAhmaNena /
aNDakapAlayormadhye saMsAraviShaye evaite sR^itI nA'tyantikAmR^itatvagamanAya /
itara Aha-nAhamato 'smAtprashnasamudAyAdekaJNcanaikamapi prashnaM na veda nAhaM vedeti hovAca shvetaketuH //2//



_______________________________________________________________________

START BrhUp 6,2.3

#<athainaM vasatyopamantrayAM cakre |
anAdR^itya vasatiM kumAraH pradudrAva |
sa AjagAma pitaram |
taM hovAca -- iti vAva kila no bhavAn purAnushiShTAn avoca iti |
katham sumedha iti |
paJNca mA prashnAn rAjanyabandhur aprAkShIt |
tato naikaM cana vedeti |
katame ta iti |
ima iti ha pratIkAny udAjahAra || BrhUp_6,2.3 ||>#


__________


BrhUpBh_6,2.3 athAnantaramapanIya vidyAbhimAnagarvamenaM prakR^itaM shvetaketuM vasatyA vasatiprayojanenopamantrayAJNcakre /
iha vasantu bhavantaH pAdyamarpyaM cA'nIyatAmityupamantraNaM kR^itavAnrAjA /
anAdR^itya tAM vasatiM kumAraH shvetaketuH pradudrAva pratigatavAnpitaraM prati /
sa cA'jagAma pitaramAgatya covAca taM kathamiti vAva kilaivaM kila no 'smAnbhavAnpurA samAvagatavAnpitaraM prati /
sa cA'jagAma pitaramAgatya covAca taM kathamiti vAva kilaivaM kila no 'smAnbhavAnpurA samAvartanakAle 'nushiShTAnsarvAbhirvidyAbhiravoco 'vocaditi /
sopAlambhaM putrasya vacaH shrutvA'ha pitA /
katha kena prakAreNa tava duHkhamupajAtaM he sumedhaH shobhanA medhA yasyeti sumedhAH /
shR^iNu mama yathA vR^ittaM paJNca paJNcasaMkhyAkAnprashnAnmA mAM rAjanyabandhU rAjanyA bandhavo yasyeti /
paribhavavacanametadrAjanyabandhuriti /
aprAkShItpR^iShTavAMstatastasmAnnaikaJNcanaikamapi na veda na vij~nAtavAnasmi /
katame te rAj~nAH pR^iShTAH prashnA iti pitroktaH putra ime ta iti ha pratIkAni mukhAni prashnAnAmudAjahArodAhR^itavAn //3//



_______________________________________________________________________

START BrhUp 6,2.4

#<sa hovAca -- tathA nas tvaM tata jAnIthA yathA yad ahaM kiMca veda sarvam ahaM tat tubham avocam |
prehi tu tatra |
pratItya brahmacaryaM vatsyAva iti |
bhavAn eva gacchatv iti |
sa AjagAma gautamo yatra pravAhaNasya jaivaler Asa |
tasmA Asanam AhR^ityodakam AhArayAM cakAra |
atha hAsmA arghyaM cakAra |
taM hovAca -- varaM bhagavate gautamAya dadma iti || BrhUp_6,2.4 ||>#


__________


BrhUpBh_6,2.4 sa hovAca pitA putraM kruddhamupashamayaMstathA tena prakAreNa no 'smAMstvaM he tAta vatsa jAnIthA gR^ihNIthA yathA yadahaM kiJNca vij~nAnajAtaM veda sarvaM tatubhyamavocamityeva jAnIthAH /
ko 'nyo mama priyataro 'sti tvatto yadarthaMrakShiShye /
ahamapyetanna jAnAmi yadrAj~nA pR^iShTam /
tasmAtprehyAgaccha tatra pratItya gatvA rAj~ni brahmacaryaM vatsyAvo vidyArthamiti /
sa Aha bhavAneva gacchatviti nAhaM tasya mukhaM nirIkShitumutsahe /
sa AjagAma gautamo gotrato gautama AruNiryatra pravAhaNasya jaivalerAsA'sanamAsthAyikA ShaShThIdvayaM prathamamAsthAne /
tasmai gautamAyA'gatAyA'sanamanurUpamAhR^ityodakaM bhR^ityairAhArayAJNcakAra /
atha hAsmA ardhyaM purodhasA kR^itavAnmantravanmadhuparkaM ca /
kR^itvA caivaM pUjAM taM hovAca varaM bhagavate gautamAya tubhyaM dadbha iti goshvAdilakShaNam //4//



_______________________________________________________________________

START BrhUp 6,2.5

#<sa hovAca -- pratij~nato ma eSha varaH |
yAM tu kumArasyAnte vAcam abhAShathAs tAM me brUhIti || BrhUp_6,2.5 ||>#


__________


BrhUpBh_6,2.5 sa hovAca gautamaH pratij~nAto me mamaiSha varastvayAsyAM pratij~nAyAM dR^iDhI kurvAtmAnaM yAM tu vAcaM kumArasya mama putrasyAnte samIpe vAcamabhAShathAH prashnarUpAM tAmeva me brUhi sa eva no vara iti //5//



_______________________________________________________________________

START BrhUp 6,2.6

#<sa hovAca -- daiveShu vai gautama tad vareShu |
mAnuShANAM brUhIti || BrhUp_6,2.6 ||>#


__________


BrhUpBh_6,2.6 sa hovAca rAjA daiveShu vareShu tadvai gautama yastvaM prArthayase mAnuShANAmanyatamaM prArthaya varam //6//



_______________________________________________________________________

START BrhUp 6,2.7

#<sa hovAca -- vij~nAyate hAstihiraNyasyApAttaM goashvAnAM dAsInAM pravArANAM paridhAnasya |
mA no bhavAn bahor anantasyAparyantasyAbhyavadAnyo bhUd iti |
sa vai gautama tIrthenecchasA iti |
upaimy ahaM bhavantam iti |
vAcA ha smaiva pUrva upayanti |
sa hopAyanakIrtyovAsa || BrhUp_6,2.7 ||>#


__________


BrhUpBh_6,2.7 sa hovAca gautamo bhavatApi vij~nAyate ha mamAsti saH /
na tena prArthitena kR^ityaM mama yaM tvaM ditsasi mAnuShaM varam /
yasmAnmamApyasti hiraNyasya prabhUtasyApAttaM prAptaM go'ashvAnAnAmApAttamastIti sarvatrAnuShaN^go dAsInAM pravArANAM parivArANAM paridhAnasya ca /
na ca yanmama vidyamAnaM tattvattaH prArthanIyaM tvayA vA deyam /
pratij~nAtashca varastvayA tvameva jAnIShe yadatra yuktaM pratij~nA rakShaNIyA taveti /
mama punarayamabhiprAyo mA bhUnno 'smAnabhyasmAneva kevalAnprati bhavAnsarvatra vadAnyo bhUtvAvadAnyo mA bhUtkadaryo mA bhUdityarthaH /
bahoH prabhUtasyAnantasyAnantaphalasyetyetat /
aparyantasyAparisamAptikasya putrapautrAdigAmikasyetyetat /
IdR^ishasya vittasya mAM pratyeva kevalamAdAtA mA bhUdbhavAn /
na cAnyatrAdeyamasti bhavataH /
evamukta Aha-sa tvaM vai he gautama tIrthena nyAyena shAsravihitena vidyAM matta icchAsA icchAnvAptumityukto gautama Aha-upaimyupagacchAmi shiShyatvenAhaM bhavantamiti /
vAcA ha smaiva kila pUrva brAhmaNAH kShattriyAnvidyArthinaH santo vaishyAnvA kShattriyA vA vaishyAnApadyupayanti shiShyavR^ittyA hyupacchanti nopAyanashushrUShAdibiH /
ataH /
sa gautamo hopAyanakortyopagamanakIrtanamAtreNaivovAsoShitavAnnopAyanaM cakAra //7//



_______________________________________________________________________

START BrhUp 6,2.8

#<sa hovAca -- tathA nas tvam gautama mAparAdhAs tava ca pitAmahAH |
yatheyaM vidyetaH pUrvaM na kasmiMsh cana brAhmana uvAsa |
tAM tv ahaM tubhyaM vakShyAmi |
ko hi tvaivaM bruvantam arhati pratyAkhyAtum iti || BrhUp_6,2.8 ||>#


__________


BrhUpBh_6,2.8 evaM gautamenA'padantara ukte sa hovAca rAjA pIDitaM matvA kShAmayaMstathA no 'smAnprati mAparAdhA aparAdhaM mA kArShIrasmadIyo 'parAdho na grahItavya ityarthaH /
tava ca pitAmahA asmatpitAmaheShu yatAparAdhaM na jagR^ihustathA pitAmahAnAM vR^ittamasmAsvapi bhavatA rakShaNIyamityarthaH /
yatheyaM vidyA tvayA prArthitetastvatsaMpradAnAtpUrvaM prAÇna kasminnapi brAhmaNa uvAsoShitavatItathA tvamapi jAnIShe sarvadA kShattriyaparamparayeyaM vidyA'gatA sA sthitirmayApi rakShaNIyA yadi shakyata ityuktaM daiveShu gautama tadvareShu mAnuShANAM brUhIti na punastavAdeyo vara itItaH para na shakyate rakShitum /
tAmapi vidyAmahaM tubhyaM vakShyAmi ko hyanyo 'pi hi yasmAdevaM bruvantaM tvAmarhati pratyAkhyAtuM na vakShyAmIti /
ahaM punaH kathaM na vakShye tubhyamiti //8//



_______________________________________________________________________

START BrhUp 6,2.9

#<asau vai loko 'gnir gautama |
tasyAditya eva samit |
rashmayo dhUmaH |
ahar arciH |
disho 'N^gArAH |
avAntaradisho viShphuliN^gAH |
tasminn etasminn agnau devAH shraddhAM juhvati |
tasyA Ahutyai somo rAjA saMbhavati || BrhUp_6,2.9 ||>#


__________


BrhUpBh_6,2.9 asau vai loko 'gnirgotametyAdicaturthaH prashnaH prAthamyena nirNIyate /
kramabhaN^gastvetannirNayAyattatvAditaraprasnanirNayasya /
asau dyaurloko 'gnirhe gautama dyuloke 'gnidR^iShTiranagnau vidhIyate yathA yoShitpuruShayostasya dyulokAgnerAditya eva samitsamindhanAt /
Adityena hi samidhyate 'sau lokaH /
rashmayo dhUmaH samidha uththAnasAmAnyAt /
AdityAddhi rashmayo nirgatAH /
samidhashca dhUmo loka uttiShThati /
ahararciH prakAshasAmAnyAt /
disho 'N^gArA upashamasAmAnyAt /
avAntaradiSho visphuliN^gA visphuliN^gavadvikShepAt /
tasminnetasminnevaN^guNavishiShTe dyulokAgnau devA indrAdayaH shraddhAM juhvatyAhutidravyasthAnIyAM prakShipanti /
tasyA AhutyA AhuteH somo rAjA pitÌNAM brAhmaNAnAM ca saMbhavati /
tatra ke devAH kathaM juhvati kiMvA shraddhAkhyaM havirityata uktamasmAbhiH saMbandhe /
na tvevainayostvamutkrAntimityAdipadArthaShaTkanirNayArthamagnihotra uktam /
te vA ete agnihotrAhutI hute satyAvutkrAmataH /
te antarikShamAvishataH /
te antarikShamAhavanIyaM kurvAte vAyuM samidhaM marIcIreva shukrAmAhutim /
te antarikShantarpayataH /
te tata utkrAmataH /
te divamAvishataH /
te divamAhavanIyaM kurvAte AdityaM samidhamityevamAdyuktam /
tatrAgnihotrAhutI sasAdhane evotkrAmataH /
yatheha yaiH sAdhanairvishiShTe ye j~nAyete AhavanIyAgnisamiddhUmAN^gAravisphuliN^gAhutidravyaiste tathaivotkrAmato 'smAllokAdamuM lokam /
tatrAgniragnitvena samitsamittvena dhUmo dhUmatvenAN^gArA aN^gAratvena visphuliN^gatvenA'hutidravyamapi paya AdyAhutidravyatvenaiva sargAdAvavyAkR^itAvasthAyAmapi pareNasUkShmeNA'tmanA vyavatiShThate /
tadvidyamAnameva sasAdhanamagnihotralakShaNaM karmApUrveNA'tmanA vyavasthitaM sattatpunarvyAkaraNakAle tathaivAntarikShAdInAmAhavanIyAdyagnyAdibhAvaM kurvadvipariNamate /
tathaivedAnImapyagnihotrAkhyaM karma /
evamagnihotrAhutyapUrvavipariNAmAtmakaM jagatsarvamityAhutyoreva stutyarthatvenotkrAntyAdyA lokaM pratyutthAyinAntAH ShaT padArthAH karmaprakaraNe 'dhastAnnirNItAH /
iha tu kartuH karmavivakShAyAM dyulokAgnyAdyArabhya paJNcAgnidarshanamuttaramArgapratipattisAdhanaM vishiShTakarmaphalopabhogAya vidhitsitamiti dyulokAgnyAdidarshanaM prastUyate /
tatra ya AdhyAtmikAH prANA ihAgnihotrasya hotArasta evA'dhidaivikatvena pariNatAH santa indrAdayo bhavanti ta eva tatra hotAro dyulokAgnau /
te cehAgnihotrasya phalabhogAyAgnihotraM hutavantaH /
ta eva phalapariNAmakAle 'pi tatphalabhoktR^itvAttatra tatra hotR^itvaM pratipadyante tathA tathA vipariNamamAnA devashabdavAcyAH santaH /
atra ca yatpayodravyamagnihotrakarmAshrayabhUtamihA'havanIye prakShiptamagninA bhakShitamadR^iShTena sUkShmema rUpeNa vipariNataM saha kartrA yajamAnenAmuM lokaM dhUmAdikrameNAntarikShAddyulokamAvishati /
tAH sUkShmA Apa AhutikAryabhUtA agnihotrasamavAyinyaH kartR^isahitAH shraddhAshabdavAcyAH somaloke kartuH sharIrAntarArambhAya dyulokaM pravishantyo hUyante ityucyante /
tAstatra dyulokaM pravishya somamaNDale kartuH sharIramArabhante /
tadetaducyate devAH shraddhAM juhvati tasyA Ahutyai somo rAjA saMbhavatIti /
"shraddhA vA ApaH"iti shruteH /
vettha yatithyAmAhutyAM hutAyAmApaH puruShavAco bhUtvA samutthAya vadantoti prashnastasya ca nirNayaviShaye 'sau vai loko 'gniriti prastutam /
tasmAdApaH karmasamAvAyinyaH kartuH sharIrArambhikAH shraddhAshabdavAcyA iti nishcIyate /
bhUyastvAdApaH puruShavAca iti vyapadesho na tvitarANi bhUtAni na santIti /
karmaprayuktashca sharIrArambhaH /
karma cApsamavAyi /
tatashcApAM prAdhAnyaM sharIrakartR^itve /
tena cA'paH puruShavAca iti vyapadeshaH /
karmakR^ito hi janmArambhaH sarvatra /
tatra yadyapyagnihotrAhutistutidvAreNotkrAntyAdayaH prastutAH ShaTpadArthA agnihotre tathApi vaidikAni sarvANyeva karmANyagnihotraprabhR^itIni lakShyante /
dArAgnisaMbaddhaM hi pAN^ktaM karma prastutyoktam-karmaNA pitR^iloka iti /
vakShyati ca-atha ye yaj~nena dAnena tapasA lokAJNjayantIti //9//



_______________________________________________________________________

START BrhUp 6,2.10

#<parjanyo vA agnir gautama |
tasya saMvatsara eva samit |
abhrANi dhUmaH |
vidyud arciH |
ashanir aN^gArAH |
hrAdunayo viShphuliN^gAH |
tasminn etasminn agnau devAH somaM rAjAnaM juhvati |
tasyA Ahutyai vR^iShTiH saMbhavati || BrhUp_6,2.10 ||>#


__________


BrhUpBh_6,2.10 parjanyo vA agnirgautama dvitIya AhutyAdhAra AhutyorAvR^ittikrameNa /
parjanyo nAma vR^iShTyupakaraNAbhimAnI devatAtmA /
tasya saMvatsara eva samit /
saMvatsareNa hi sharadAdibhirgrIShmAntaiH svAvayavairvaparivartamAnena parjanyo 'gnirdIpyate /
abhrANi dhUmaH /
dhUmaprabhavatvAddhUmavadupalakShyatvAdvA /
vidyudarciH /
prakAshasAmAnyAt /
ashaniraN^gArAH /
upashAntakAThinyasAmAnyAbhyAm /
hrAdunayo hlAdunayaH stanayitnushabdA visphuliN^gAH /
vikShepAnekatvasAmAnyAt /
tasminnetasminnityAhutyadhikaraNanirdeshaH /
devA iti ta eva hotAraH somaM rAjAnaM juhvati /
yo 'sau dyulokAgnau shraddhAyAM hutAyAmabhinirvR^ittaH somaH sa dvitIye parjanyAgnau hUyate /
tasyAshca somAhutervR^iShTiH saMbhavati //10//



_______________________________________________________________________

START BrhUp 6,2.11

#<ayaM vai loko 'gnir gautama |
tasya pR^ithivy eva samit |
agnir dhUmaH |
rAtrir arciH |
candramA aN^gArAH |
nakShatrANi viShphuliN^gAH |
tasminn etasminn agnau devA vR^iShTiM juhvati |
tasyA AhutyA annaM saMbhavati || BrhUp_6,2.11 ||>#


__________


BrhUpBh_6,2.11 ayaM vai loko 'gnirgotama /
ayaM loka iti prANijanmopabhogAshrayaH kriyAkArakaphalavishiShTaH sa tR^itIyo 'gniH /
tasyAgneH pR^ithivyeva samit /
pR^ithivyA hyayaM loko 'nekaprANyupabhogasaMpannayA samidhyate /
agnirdhUmaH /
pR^ithivyAshrayotthAnasAmAnyAt /
pArthivaM hIndhanadravyamAshrityAgniruttiShThati /
yathA samidAshrayena dhUmaH /
rAtrirarciH /
samitsaMbandhaprabhavasAmAnyAt /
agneH samitsaMbandhena hyarciH saMbhavati /
tathA pR^ithivIsamitsaMbandhena sharvarI /
pR^ithivIchAyAM hi shArvaraM taM AcakShate /
candramA aN^gArAH /
tatprabhavatvasAmAnyAt /
arciSho hyaN^gArAH prabhavanti tathA rAtrau candramAH /
upashAntatvasAmAnyAdvA /
nakShatrANi visphuliN^gAH /
bisphuliN^gavadvikShepasAmAnyAt /
tasminnetasminnityAdi pUrvavat /
vR^iShTiM juhvati tasyA AhuterannaM saMbhavati /
vR^iShTiprabhavatvasya prasiddhatvAdvrIhiyavAderannasya //11//



_______________________________________________________________________

START BrhUp 6,2.12

#<puruSho vA agnir gautama |
tasya vyAttam eva samit |
prANo dhUmaH |
vAg arciH |
cakShur aN^gArAH |
shrotraM viShphuliN^gAH |
tasminn etasminn agnau devA annaM juhvati |
tasyA Ahutyai retaH saMbhavati || BrhUp_6,2.12 ||>#


__________


BrhUpBh_6,2.12 puruSho vA agnirgautama prasiddhaH shiraHpANyAdimAnpuruShashcaturtho 'gnistasya vyAttaM vivR^itaM mukhaM samit /
vivR^itena hi mukhena dIpyate puruSho vacanasvAdhyAyAdau /
yathA samidhAgniH prANo dhUmastadutthAnasAmAnyAt /
mukhAddhi prANa uttiShThati /
vAkyashabdo 'rcirvyaJNjakatvasAmAnyAt /
arcishca vyaJNjakam /
tathA vAkshabdo 'bhidheyavyaJNjakaH /
cakShuraN^gArA upashamasAmAnyAtprakAshAshrayatvAdvA /
shrotraM visphuliN^gA vikShepasAmAnyAt /
tasminnannaM juhvati /
nanu naiva devA annamiha juhvato dR^ishyante /
naiSha doShaH /
prANAnAM devatvopapatteH /
adhidaivamindrAdayo devAsta evAdhyAtmaM prANAste cAnnasya puruShe prakSheptAraH /
tasyA Ahute retaH saMbhavati /
annapariNAmo hi retaH //12//



_______________________________________________________________________

START BrhUp 6,2.13

#<yoShA vA agnir gautama |
tasyA upastha eva samit |
lomAni dhUmaH |
yonir arciH |
yad antaH karoti te 'N^gArAH |
abhinandA viShphuliN^gAH |
tasminn etasminn agnau devA reto juhvati |
tasyA Ahutyai puruShaH saMbhavati |
sa jIvati yAvaj jIvati |
atha yadA mriyate || BrhUp_6,2.13 ||>#


__________


BrhUpBh_6,2.13 yoShA vA agnirgautama /
yoSheti srI paJNcamo homAdhikaraNo 'gnistasyA upastha eva samit /
tena hi sA samidhyate /
lomAni dhUmastadutthAnasAmAnyAt /
yonirarcirvarNasAmAnyAt /
yadantaH karoti te 'N^gArA antaH karaNaM maithunavyApAraste 'N^gArA vIryopashamahetutvasAmAnyAt /
vIryAdyupashamakAraNaM maithunam /
tathAN^gArabhAvo 'gnerupashamakAraNam /
abhinandAH sukhalavAH kShudratvasAmAnyAdvisphuliN^gAH /
tasminreto juhvati /
tasyA AhuteH puruShaH saMbhavati /
evaM dyuparjanyAyaMlokapuruShayoShAgniShu kramema hUyamAnAH shraddhAsomavR^iShTyannaretobhAvena sthUlatAratamyakramamApadyamAnAH shraddhAshabdavAcyA ApaH puruShashabdamArabhante /
yaH prashnashcaturtho vettha yatithyAmAhutyAM hutAyAmApaH puraShavAco bhUtvA samutthAya vadantI3iti sa eSha nirNItaH /
paJNcamyAmAhutau yoShAgnau hutAyAM retobhUtA ApaH puruShavAco bhavantIti /
sa puruSha evaM krameNa jAto jIvati /
kiyantaM kAlamiti /
ucyate-yAvajjIvati yAvadasmiJNcharIre sthitinimittaM karma vidyate tAvadityarthaH /
atha tatkShaye yadA yasmikAle mriyate //13//



_______________________________________________________________________

START BrhUp 6,2.14

#<athainam agnaye haranti |
tasyAgnir evAgnir bhavati |
samit samit |
dhUmo dhUmaH |
arcir arciH |
aN^gArA aN^gArAH |
viShphuliN^gA viShphuliN^gAH |
tasminn etasminn agnau devAH puruShaM juhvati |
tasyA Ahutyai puruSho bhAsvaravarNaH saMbhavati || BrhUp_6,2.14 ||>#


__________


BrhUpBh_6,2.14 atha tadainaM mR^itamagnaye 'gnyarthamevAntyAhutyai haranti shratvijastasyA'hutibhUtasya prasiddho 'gnireva homAdhikaraNaM na parikalpyo 'gniH /
prasiddhaiva samitsamiddhUmo dhUmo 'rcirarciraN^gArA aN^gArA visphuliN^gA visphuliN^gA yathAprasiddhameva sarvamityarthaH /
tasminpuruShamantyAhutiM juhvati tasyA AhutyA AhuteH puruSho bhAsvaravarNo 'tishayadIptimAnniShekAdibhirantyAhutyantaiH karmabhiH saMskR^itatvAtsaMbhavati niShpadyate //14//



_______________________________________________________________________

START BrhUp 6,2.15

#<te ya evam etad vidur ye cAmI araNye shraddhAM satyam upAsate te 'rcir abhisaMbhavanti |
arciSho 'haH |
ahna ApUryamANapakSham |
ApUryamANapakShAd yAn ShaN mAsAn udaÇÇ Aditya eti |
mAsebhyo devalokam |
devalokAd Adityam |
AdityAd vaidyutam |
tAn vaidyutAn puruSho mAnasa etya brahmalokAn gamayati |
te teShu brahmalokeShu parAH parAvato vasanti |
teShAM na punar AvR^ittiH || BrhUp_6,2.15 ||>#


__________


BrhUpBh_6,2.15 idAnIM prathamaprashnanirAkaraNArthamAha-te /
ke /
ya evaM yathoktaM paJNcAgnidarshanametadviduH /
evaM shabdAdagnisamiddhUmArciraN^gAravisphuliN^gashraddhAdivishiShTAH paJNcAgnayo nirdiShTAstAnevametAnpaJNcAgnInvidurityarthaH /
nanvagnihotrAhutidarshanaviShayamevaitaddarshanam /
tatra hyuktamutkrAntyAdipadArthaShaTkanirNaye divamevA'havanIyaM kurvAte ityAdi /
ihApyamuShya lokasyAgnitvamAdityasya ca samittvamityAdi bahu sAmyam /
tasmAttaccheShamevaitaddarshanamiti /
na, yatithyAmiti prasnaprativacanaparigrahAt /
yatithyAmityasya prashnasya prativacanasya yAvadeva parigrahastAvadevaivaMshabdena parAmraShTuM yuktam /
anyathA prashnAnarthakyAnnirj~nAtatvAcca saMkhyAyA agnaya eva vaktavyAH /
atha nirj~nAtamapyanUdyate /
yathAprAptasyaivAnuvadanaM yuktaM na tvasau loko 'gniriti /
athopalakShaNArthaH tathApyAdyenAntyena copalakShaNaM yuktam /
shrutyantarAcca /
samAne hi prakaraNe chAndogyashrutau paJNcAgnInvedeti paJNcasaMkhyAyA evopAdAnAdanagnihotrasheShametat /
paJNcAgnidarshanam /
yattvagnisamidAdisAmAnyaM tadagnihotrastutyarthamityavocAma /
tasmAnnotkrAntyAdipadArthaShaTkaparij~nAnAdarcirAdipratipattiH /
evamiti prakR^itopAdAnenArcirAdipratipattividhAnAt /
ke punaste ya evaM vidurgR^ihasthA eva /
nanu teShAM yaj~nAdisAdhanena dhUmAdipratipattirvidhitsita /
na, anevaMvidAmapi gR^ihasthAnAM yaj~nAdisAdhanopapatteH /
bhikShuvAnaprasthayoshcAraNyasaMbandhena grahaNAt /
gR^ihasthakarmasaMbaddhatvAccapaJNcAgnidarshanasya /
ato nApi brahmacAriNa evaM viduriti gR^ihyante /
teShAM tUttare pathi praveshaH smR^itiprAmANyAt-"aShTAshItisahasrANAmR^iShINAmUrdhvaretasAm /
uttareNAryamNaH panthAste 'mR^itatvaM hi bhejire"iti /
tasmAdye gR^ihasthA evamagnijo 'hamagnyapatyamityevaM krameNAgnibhyo jAto 'gnirUpa ityevaM ye viduste ca ye cAmI araNye vAnaprasthAH parivrAjakAshcAraNyaniShThAH shraddhAM shraddhAyuktAH snataH satyaM brahma hiraNyagarbhAtmAnamupAsate na punaH shraddhAM copAsate te sarve 'rcirabhisaMbhavanti /
yAvadgR^ihasthAH paJNcAgnividyAM satyaM vA brahma na vidustAvacchraddhAdyAhutikrameNa paJNcamyAmAhutau hutAyAM tato yoShAgnerjAtAH punarlokaM pratyutthAyino 'gnihotrAdikarmAnuShThAtAro bhavanti /
tena karmaNA dhUmAdikrameNa punaH pitR^ilokaM punaH parjanyAdikrameNemamAvartante /
punaryoShAgnerjAtAH punaH karma kR^itvetyevameva ghaTIyantravadgatyAgatibhyAM punaH punarAvartante /
yadA tvevaM vidustato ghaTIyantrabhramaNAdvinirmuktAH santo 'rcirabhisaMbhavanti /
arciriti nAgnijvAlAmAtraM kiM tarhyarcirabhimAninyarciH shabdavAcyA devatottaramArgalakShaNA vyavasthitaiva tAmabhisaMbhavanti /
na hi parivrAjakAnAmagnyarciShaiva sAkShAtsaMbandho 'sti /
tena devataiva parigR^ihyate 'rciHshabdavAcyA /
ato 'hardevatAm /
maraNakAlaniyamAnupapatterahaHshabdo 'pi devataiva /
AyuShaH kShaye hi maraNam /
na hyevaMvidAhanyeva martavyamityaharmaraNakAlo niyantuM shakyate /
na ca rAtrau pretAH santo 'haH pratIkShante /
"sa yAvatkShipyenmanastAvadAdityaM gacchati"iti shrutyantarAt /
ahna ApUryamANapakShamahardevatayAtivAhitA ApUryamANapakShadevatAM pratipadyante shuklapakShadevatAmityetat /
ApUryamANapakShAdyAnShaNmAsAnudaÇÇuttarAM dishamAdityaH savitaiti tAnmAsAnpratipadyante shuklapakShadevatayAtivAhitAHsantaH /
mAsAniti bahuvacanAtsaMghacAriNyaH ShaDuttarAyaNadevatAstebhyo mAsebhyaH ShaNmAsadevatAbhirativAhitA devalokAbhimAninIM devatAM pratipadyante /
devalokAdAdityamAdityAdvaidyutaM vidyudabhimAninIM devatAM pratipadyante /
vidyuddevatAM prAptAnbrahmalokavAsI puruSho brahmaNA manasA sR^iShTo mAnasaH kashcidetyA'gatya brahmalokAngamayati /
brahmalokAnityadharottarabhUmibhedena bhinnA iti gamyante /
bahuvacanaprayogAt /
upAsanatAratamyopapatteshca /
te tena puruSheNa gamitAH santasteShu brahmalokeShu parAH prakR^iShTAH santaH svayaM parAvataH prakR^iShTAH samAH saMvatsarAnanekAnvasanti /
brahmaNo 'nekAnkalpAnvasantItyarthaH /
teShAM brahmalokaM gatAnAM nAsti punarAvR^ittirasminsaMsAre na punarAgamanamiheti shAkhAntarapAThAt /
ihetyAkR^itimAtragrahaNamiti cecchvobhUte paurNamAsImiti yadvat /
na, ihetivisheShaNAnarthakyAt /
yadi hi nA'vartanta evehagrahaNamanarthakameva syAt /
shvobhUte paurNamAsImityatra paurNamAsyAH shvobhUtatvamanuktaMna j~nAyata iti yukta visheShayitum /
na hi tatra shvaAkR^itiH shabdArtho vidyata iti shvashabdo virarthaka eva prayujyate /
yatra tu visheShaNashabde prayukte 'nviShyamANe visheShaNaphalaM cenna gamyate tatra yukto nirarthakatvenotsraShTuM visheShaNashabdo na tu satyAM visheShaNaphalAvagatau /
tasmAdasmAtkalpAdUrdhvamAvR^ittirgamyate //15//



_______________________________________________________________________

START BrhUp 6,2.16

#<atha ye yaj~nena dAnena tapasA lokA¤ jayanti te dhUmam abhisaMbhavanti |
dhUmAd rAtrim |
rAtrer apakShIyamANapakSham |
apakShIyamANapakShAd yAn ShaN mAsAn dakShiNAditya eti |
mAsebhyaH pitR^ilokam |
pitR^ilokAc candram |
te candraM prApyAnnaM bhavanti |
tAMs tatra devA yathA somaM rAjAnam ApyAyasvApakShIyasvety evam enAMs tatra bhakShayanti |
teShAM yadA tat paryavaity athemam evAkAsham abhiniShpadyante |
AkAshAd vAyum |
vAyor vR^iShTim |
vR^iShTeH pR^ithivIm |
te pR^ithivIM prApyAnnaM bhavanti |
te punaH puruShAgnau hUyante tato yoShAgnau jAyante |
lokAn pratyuthAyinas ta evam evAnuparivartante |
atha ya etau panthAnau na vidus te kITAH pataN^gA yad idaM dandashUkam || BrhUp_6,2.16 ||>#


__________


BrhUpBh_6,2.16 atha punarye naivaM vidurutkrAntyAdyagnihotrasaMbandhapadArthaShaTkasyaiva veditAraH kevalakarmiNo yaj~nenAgnihotrAdinA dAnena bahirvedi bhikShamANeShu dravyasaMvibhAgalakShaNena tapasA bahirvedyeva dIkShAdivyatiriktena kR^icchracAndrAyaNAdinA lokAJNjayanti /
lokAniti bahuvacanAttatrApi phalatAramyamabhipretam /
te dhUmamabhisaMbhavanti /
uttaramArga ivehApi devatA eva dhUmAdishabdavAcyAH /
dhUmadevatAM pratipadyanta ityarthaH /
AtivAhikatvaM ca devatAnAM tadvadeva /
dhUmAdrAtriM rAtridevatAM tato 'pakShIyamANapakShadevatAM tato yAnShaNmAsAndakShiNAM dishamAditya eti tAnmAsadevatAvisheShAnpratipadyante /
mAsebhyaH pitR^ilokaM pitR^ilokAccandram /
te candraM prApyAnnaM bhavanti tAMstatrAnnabhUtAnyathA somaM rAjAnamiha yaj~na R^itvija ApyAyasvApakShIyasveti bhakShayantyevamenAMshcandraM prAptAnkarmiNo bhR^ityAniva svAmino bhakShayantyupabhuJNjate devAH ApyAyasvApakShIyasveti na mantraH kiM tarhyApyAyyA'pyAyya camasasthaM bhakShaNenApakShayaM ca kR^itvA punaH punarbhakShayantItyarthaH /
evaM devA api somaloke labdhasharIrAnkarmiNa upakaraNabhUtAnpunaH punarvishrAmayantaH karmAnurUpaM phalaM prayacchantaH /
taddhi teShAmApyAyanaM somasyA'pyAyanamivopabhuJNjata upakaraNabhUtAndevAH teShAM karmiNAM yadA yasminkAle tadyaj~nadAnAdilakShaNaM somalokaprApakaM karma paryavaiti parigacchati parikShIyata ityarthaH /
atha tademameva prasiddhamAkAshamabhiniShpadyante /
yAstAH shraddhAshabdavAcyA dyulokAgnau hutA ApaH somAkArapariNatA yAbhiH somaloke karmiNAmupabhogAya sharIramArabdhamammayaM tAH karmakShayAddhimapiNDa ivA'tapasaMparkAtpravilIyante /
pravilInAH sUkShmA AkAshabhUtA iva bhavanti tadidamucyata imamevA'kAshamabhiniShpadyanta iti /
te punarapi karmiNastaccharIrAH santaH purovAtAdinA itAshcAmutashca nIyante 'ntarikShagAstadAha-AkAshAdvAyumiti /
vAyorvR^iShTiM pratipadyante /
taduktam-parjanyAgnau somaM rAjAnaM juhvatIti /
tato vR^iShTibhUtA imAM pR^ithivIM patanti /
te pR^ithivIM prApya vrIhiyavAdyannaM bhavanti /
taduktamasmiMlloke 'gnau vR^iShTiM juhvati tasyA AhutyA annaM saMbhavatIti /
te punaH puruShAgnau hUyante 'nnabhUtA retaHsici /
tato retobhUtA yoShAgnau hUyante tato jAyante lokaM pratyutthAyinaste lokaM pratyuttiShThanto 'gnihotrAdikarmAnutiShThanti /
tato dhUmAdinA punaH punaH somalokaM punarimaM lokamiti /
ta evaM karmiNo 'nuparivartante ghaTIyantravaccakrIbhUtA baMbhramantItyarthaH /
uttaramArgAya sadyomuktaye vA yAvadbrahma na viduH /
iti nu kAmayamAnaH saMsaratItyuktam /
atha punarya uttaraM dakShiNaM caitau panthAnau na viduruttarasya dakShiNasya vA pathaH pratipattaye j~nAnaM karma vA nAnutiShThantItyarthaH /
te kiM bhavantIti /
ucyate-te kITAH pataN^gA yadidaM yaccedaM dandashUkaM daMshamashakamityetadbhavanti /
evaM hIyaM saMsAragatiH kaShTAsyAM nimagnasya punaruddhAra eva durlabhaH /
tathA ca shrutyantaram-"tAnImAni kShudrANyasakR^idAvartIni bhUtAni bhavanti jAyasva mriyasva"iti /
tasmAtsarvotsAhena yathAshakti svAbhAvikakarmaj~nAnahAnena dakShiNottaramArgapratipattisAdhanaM shAsrIyaM karma j~nAnaM vAnutiShThediti vAkyArthaH /
tathA coktam"ato vai khalu durniShprapataraM tasmAjjugupseta"iti shrutyantarAnmokShAya prayatetetyarthaH /
atrApyuttaramArgapratipattisAdhana eva mahAnyatnaH kartavya iti gamyate /
evamevAnuparivartanta ityuktatvAt /
evaM prashnAH sarve nirNItAH /
esau vai loka ityArabhya puruShaH saMbhavatIticaturthaH prashno yatithyAmAhutyAmityAdiH prathamyena /
paJNcamastu dvitIyatvena devayAnasya vA pathaH pratipadaM  pitR^iyANasya veti dakShiNottaramArgapratipattisAdhanakathanena /
tenaiva ca prathamo 'pyagnerAbhya kecidarciH pratipadyante keciddhUmamiti vipratipattiH /
punarAvR^ittishca dvitIyaH prashna AkAshAdikrameNemaM lokamAgacchantIti /
tenaivAsau loko na saMpUryate kITapataN^gAdipratipatteshca keShAJNciditi tR^itIyo 'pi prashno nirNItaH16 //
#<iti bR^ihadAraNyakopaniShadi ShaShThAdhyAyasya dvitIyaM brAhmaNam //2//>#



_______________________________________________________________________

START BrhUp 6,3.1

#<sa yaH kAmayeta -- mahat prApnuyAm ity udagayana ApUryamANapakShasya puNyAhe dvAdashAham upasadvratI bhUtvaudumbare kaMse camase vA sarvauShadhaM phalAnIti saMbhR^itya parisamuhya parilipyAgnim upasamAdhAya paristIryAvR^itAjyaM saMskR^itya puMsA nakShatreNa manthaM saMnIya juhoti --
yAvanto devAs tvayi jAtavedas tiryaJNco ghnanti puruShasya kAmAn |
tebhyo 'haM bhAgadheyaM juhomi te mA tR^iptAH sarvaiH kAmais tarpayantu svAhA |
yA tirashcI nipadyase 'haM vidharaNI iti |
tAM tvA ghR^itasya dhArayA yaje saMrAdhanIm ahaM svAhA || BrhUp_6,3.1 ||>#


__________


BrhUpBh_6,3.1 sa yaH kAmayeta /
j~nAnakarmaNorgatiruktA /
tatra j~nAnaM svatantraM karma tu daivamAnuShavittadvayAyattaM tena karmArthaM vittamupArjanIyam /
taccApratyavAyakAriNopAyeneti tadarthaM manthAkhyaM karmA'rabhyate mahattvaprAptaye /
mahattve ca satyarthasiddhaM hi vittam /
taducyate-sa yaH kAmayeta sa yo vittArthI karmaNyadhikR^ito yaH kAmayeta /
kim /
mahanmahattvaM prApnuyAM mahAnsyAmitItyarthaH /
tatra manthakarmaNo vidhitsitasya kAlo 'bhidhIyate-udagayana Adityasya tatra sarvatra prAptAvApUryamANapakShasya shuklapakShasya /
tatrApi sarvatra prAptau puNyAhe 'nukUla AtmanaH karmasiddhikara ityarthaH /
dvAdashAhaM yasminpuNye 'nukUle karma cikIrShati tataH prAkpuNyAhamevA'rabhya dvAdashAhamupasadvratI /
upasatsu vratamupasadaH prasiddhA jyotiShTome /
tatra ca stanopacayApacayadvAreNa payobhakShaNaM tadvratam /
atra ca tatkarmAnupasaMhArAtkevalamitikartavyatAshUnyaM payobhakShaNamAtramupAdIyate /
nanUpasado vratamiti yadA vigrahastadA sarvamitikartavyatArUpaM grAhyaM bhavati tatkasmAnna parigR^ihyata iti /
ucyate-smArtatvAtkarmaNaH /
smArtaM hIdaM manthakarma /
nanu shrutivihitaM satkathaM smArtaM bhavitumarhati /
smR^ityanuvAdinIhi shrutiriyam /
shrautatve hi prakR^itivikArabhAvastatashca prAkR^itadharmagrAhitvaM vikArakarmaNo na tviha shrautatvam /
ata eva cA'vasathyAgnAvetatkarma vidhIyate /
sarvA cA'vR^itsmArtaiveti /
upasadvratI bhUtvA payovratI sannItyarthaH /
audumbara udumbaravR^ikShamaye kaMse camase vA tasyaiva visheShaNaM kaMsAkAre camasAkAre vaudumbara eva /
AkAre tu vikalpo naudumbaratve /
etra sarvauShadhaM sarvAsAmoShadhInAM samUhaM yathAsambhavaM yathAshakti ca sarvA oShadhIH samAhR^itya tatra grAmyANAM tu dasha niyamena grAhyA vrIhiyavAdyA vakShyamANAH /
adhikagrahaNe tu na doShaH /
grAmyANAM phalAni ca yathAsambhavaM yathAshakti ca /
itishabdaH samastasambhAropacayapradarshanArthaH /
anyadapi yatsambharaNIyaM tatsarvaM saMbhR^ityetyarthaH /
kramastatra gR^ihyokto draShTavyaH /
parisamUhanaparilepane bhUmisaMskAraH /
agnimupasamAdhAyeti vacanAdAvasathye 'gnAviti gamyate /
ekavacanAdupasamAdhAnashravaNAcca /
vidyamAnasyaivopasamAdhAnam /
paristIrya darbhAnAvR^itA smArtatvAtkarmaNaH sthAlIpAkAvR^itparigR^ihyate /
tayA'jyaM saMskR^itya puMsA nakShatreNa puMnAmnA nakShatreNa puNyAhasaMyuktena manthaM sarvauShadhaphalapiShTaM tatraudumbare camase dadhani madhuni ghR^ite copasicyaikayopamanthanyopamaMmathya saMnIya madhye saMsthApyaudumbareNa sruveNA'vApasthAna Ajyasya juhotyetairmantrairyAvanto devA ityAdyaiH //1//



_______________________________________________________________________

START BrhUp 6,3.2-3

#<jyeShThAya svAhA shreShThAya svAhety agnau hutvA manthe saMsravam avanayati |
prANAya svAhA vasiShThAyai svAhety agnau hutvA manthe saMsravam avanayati |
vAce svAhA pratiShThAyai svAhety agnau hutvA manthe saMsravam avanayati |
cakShuShe svAhA saMpade svAhety agnau hutvA manthe saMsravam avanayati |
shrotrAya svAhAyatanAya svAhety agnau hutvA manthe saMsravam avanayati |
manase svAhA prajAtyai svAhety agnau hutvA manthe saMsravam avanayati |
retase svAhety agnau hutvA manthe saMsravam avanayati || BrhUp_6,3.2 ||>#


#<agnaye svAhety agnau hutvA manthe saMsravam avanayati |
somAya svAhety agnau hutvA manthe saMsravam avanayati |
bhUH svAhety agnau hutvA manthe saMsravam avanayati |
bhuvaH svAhety agnau hutvA manthe saMsravam avanayati |
svaH svAhety agnau hutvA manthe saMsravam avanayati |
bhUr bhuvaH svaH svAhety agnau hutvA manthe saMsravam avanayati |
brahmaNe svAhety agnau hutvA manthe saMsravam avanayati |
kShatrAya svAhety agnau hutvA manthe saMsravam avanayati |
bhUtAya svAhety agnau hutvA manthe saMsravam avanayati |
bhaviShyate svAhety agnau hutvA manthe saMsravam avanayati |
vishvAya svAhety agnau hutvA manthe saMsravam avanayati |
sarvAya svAhety agnau hutvA manthe saMsravam avanayati |
prajApataye svAhety agnau hutvA manthe saMsravam avanayati || BrhUp_6,3.3 ||>#


__________


BrhUpBh_6,3.2-3 jyeShThAya svAhA shreShThAya svAhetyArabhya dve dve AhutI hutvA manthe saMsravamavanayati /
sruvAvalepanamAjyaM manthe saMsrAvayati /
etasmAdeva jyeShThAya shreShThAyetyAdiprANaliN^gAjjyeShThashreShThAdiprANavida evAsminkarmaNyadhikAraH /
retasa ityArambhaikaikAmAhutiM hutvA manthe saMsravamavanayatyaparayopamanthanyA punarmathnAti //2-3 //



_______________________________________________________________________

START BrhUp 6,3.4

#<athainam abhimR^ishati -- bhramad asi |
jvalad asi |
pUrNam asi |
prastabdham asi |
ekasabham asi |
hiN^kR^itam asi |
hiN^kriyamAnam asi |
udgItham asi |
udgIyamAnam asi |
shrAvitam asi |
pratyAshrAvitam asi |
Ardre saMdIptam asi |
vibhUr asi |
prabhUr asi |
annam asi |
jyotir asi |
nidhanam asi |
saMvargo 'sIti || BrhUp_6,3.4 ||>#


__________


BrhUpBh_6,3.4 athainamabhimR^ishati bhramadasItyanena mantreNa //4//



_______________________________________________________________________

START BrhUp 6,3.5

#<athainam udyacchaty AmaMsy AmaM hi te mahi |
sa hi rAjeshAno 'dhipatiH |
sa mAM rAjeshano 'dhipatiM karotv iti || BrhUp_6,3.5 ||>#


__________


BrhUpBh_6,3.5 athainamucchati saha pAtreNa haste gR^ihNAtyAmaMsyAmaMhi te mahItyanena //5//



_______________________________________________________________________

START BrhUp 6,3.6

#<athainam AcAmati --
tat savitur vareNyam |
madhu vAtA R^itAyate madhu kSharanti sindhavaH |
mAdhvIr naH santv oShadhIH |
bhUH svAhA |
bhargo devasya dhImahi
madhu naktam utoShaso madhumat pArthivaM rajaH |
madhu dyaur astu naH pitA |
bhuvaH svAhA |
dhiyo yo naH pracodayAt |
madhumAn no vanaspatir madhumAM astu sUryaH |
mAdhvIr gavo bhavantu naH |
svaH svAhA |
sarvAM ca sAvitrIm anvAha |
sarvAsh ca madhumatIr aham evedaM sarvaM bhUyAsaM bhUr bhuvaH svaH svAheti antata Acamya pANI prakShAlya jaghanenAgniM prAkshirAH saMvishati |
prAtar Adityam upatiShThate |
dishAm ekapuNDarIkam asi |
ahaM manuShyANAm ekapuNDarIkaM bhUyAsam iti |
yathetam etya jaghanenAgnim AsIno vaMshaM japati || BrhUp_6,3.6 ||>#


__________


BrhUpBh_6,3.6 athainamAcAmati bhakShayati gAyatryAH prathamapAdena madhumatyaikayA vyAhR^ityA ca prathamayA prathamagrAsamAcAmati /
tathA gAyatrIdvitIyapAdena madhumatyA dvitIyayA dvitIya yA ca vyahR^ityA dvitIyaM grAsam /
tathA tR^itIyena gAyatrIpAdena tR^itIyayA madhumatyA tR^itIyayA ca vyAhR^ityA tR^itIyaM grAsam /
sarvAM sAvitrIM sarvAshca madhumatIruktvAhamevedaM sarvaM bhUyAsamiti cAnte bhUrbhavaH svaH svAheti samastaM bhashrayati /
yathA caturbhirgrAsaistaddravyaM sarvaM parisamApyate tathA pUrvameva nirupyet /
yatpAtrAvaliptaM tatpAtraM sarvaM nirNijya tUShNIM pivet /
pANI prakShAlyApa Acamya jaghanenAgniM pashcAdagneH prAkshirAH saMvishati /
prAtaH saMdhyAmupAsyA'dityamupatiShThate dishAmekapuNDarIkamityanena mantreNa /
yathetaM yathAgatametyA'gatya jaghanenAgnimAsIno vaMshaM japati //6//



_______________________________________________________________________

START BrhUp 6,3.7-12


#<taM haitam uddAlaka AruNir vAjasaneyAya yAj~navalkyAyAntevAsina uktvovAca -- api ya enaM shuShke sthANau niShiJNcej jAyera¤ chAkhAH praroheyuH palAshAnIti || BrhUp_6,3.7 ||>#



#<etam u haiva vAjasaneyo yAjnavalkyo madhukAya paiN^gyAyAntevAsina uktvovAca -- api ya enaM shuShke sthANau niShiJNcej jAyera¤ chAkhAH praroheyuH palAshAnIti || BrhUp_6,3.8 ||>#



#<etam u haiva madhukaH paiN^gyash cUlAya bhAgavittaye 'ntevAsina uktvovAca -- api ya enaM shuShke sthANau niShiJNcej jAyera¤ chAkhAH praroheyuH palAshAnIti || BrhUp_6,3.9 ||>#



#<etam u haiva cUlo bhAgavittir jAnakaya AyaHsthUNAyAntevAsina uktvovAca -- api ya enaM shuShke sthANau niShiJNcej jAyera¤ chAkhAH praroheyuH palAshAnIti || BrhUp_6,3.10 ||>#



#<etam u haiva jAnakir AyasthUNaH satyakAmAya jAbAlAyAntevAsina uktvovAca -- api ya enaM shuShke sthANau niShiJNcej jAyera¤ chAkhAH praroheyuH palAshAnIti || BrhUp_6,3.11 ||>#



#<etam u haiva satyakAmo jAbAlo 'ntevAsibhya uktvova -- acApi ya enaM shuShke sthANau niShiJNcej jAyera¤ chAkhAH praroheyuH palAshAnIti |
tam etaM nAputrAya vAnantevAsine vA brUyAt || BrhUp_6,3.12 ||>#


__________


BrhUpBh_6,3.7-12 taM haitamuddAlaka ityAdi satyakAmo jAbAlo 'ntevAsibhya uktvovAcApi ya enaM shuShke sthANau niShiJNcejjAyerannevAsmi¤shAkhAH praroheyuH palAshAnItyevamantamenaM manthamuddAlakAtprabhR^ityekaikAcAryakramAgataM satyakAma AcAryo bahubhyo 'ntevAsibhya uktvovAca /
kimanyaduvAcetyucyate-api ya enaM shuShke sthANau gataprANe 'pyenaM manthaM bhakShaNAya saMskR^itaM niShiJNcetprakShipejjAyerannutpadyerannevAsminsthANau shAkhA avayavA vR^ikShasya praroheyushca palAshAni parNAni yathA jIvataH sthANoH kimutAnena karmaNA kAmaH sidhyediti /
dhruvaphalamidaM karmeti karmastutyarthametat /
vidyAdhigame ShTatIrthAni teShAmiha saprANadarshanasya manthavij~nAnasyAdhigame dve eva tIrthe anuj~nAyete putrashcAntevAsI ca //8-12 //



_______________________________________________________________________

START BrhUp 6,3.13

#<caturaudumbaro bhavati |
audumbaraH sruva audumbarash camasa audumbara idhma audumbaryA upamanthanyau |
dasha grAmyANi dhAnyAni bhavanti |
vrIhiyavAs tilamAShA aNupriyaMgavo godhUmAsh ca masUrAsh ca khalvAsh ca khalakulAsh ca |
tAn piShTAn dadhani madhuni ghR^ita upasiJNcati |
Ajyasya juhoti || BrhUp_6,3.13 ||>#


__________


BrhUpBh_6,3.13 caturaudumbaro bhavatIti vyAkhyAtam /
dasha grAmyANi bhavanti grAmyANAM tu dhAnyAnAM dasha niyamena grAhyA ityavocAma /
ke ta iti nirdishyante-vrIhiyavAstilamAShA aNupriyaN^gavo 'NavashcANushabdavAcyAH kvaciddeshe /
priyaN^gavaH prasiddhAH kaN^gushabdena /
khalvA niShpAvA vallashabdavAcyA loke khalakulAH kulatthAH /
etadvyatirekeNa yathAshakti sarvauShadhayo grAhyAH phalAni cetyavocAmAyAj~nikAni varjayitvA //13//

#<iti bR^ihadAraNyakopaniShadi ShaShThAdhyAyasya tR^itIyaM brAhmaNam //2//>#



_______________________________________________________________________

START BrhUp 6,4.1

#<eShAM vai bhUtAnAM pR^ithivI rasaH |
pR^ithivyA ApaH |
apAm oShadhayaH |
oShadhInAM puShpANi |
puShpANAM phalAni |
phalAnAM puruShaH |
puruShasya retaH || BrhUp_6,4.1 ||>#


__________


BrhUpBh_6,4.1"sarvebhyo 'N^gebhyastejaH saMbhUtam"iti shrutyantarAt //1//



_______________________________________________________________________

START BrhUp 6,4.2

#<sa ha prajApatir IkShAM cakre -- hantAsmai pratiShThAM kalpayAnIti sa striyaM sasR^ije |
tAM sR^iShTvAdha upAsta |
tasmAt striyam adha upAsIta |
sa etaM prAJNcaM grAvANam Atmana eva samudapArayat |
tenainAm abhyasR^ijata || BrhUp_6,4.2 ||>#


__________


BrhUpBh_6,4.2 yata evaM sarvabhUtAnAM sAratamametadreto 'taH kA nu khalvasya yogyA pratiShTheti sa ha sraShTA prajApatirIkShAJNcake /
IkShAM kR^itvA sa sriyaM sasR^ije /
tAM ca sR^iShTvAdha upAsta maithunAkhyaM karmAdhaupAsanaM nAma kR^itavAn /
tasmAtsriyamadha upAsIta shreShThAnushrayaNA hi prajAH /
atra vAjapeyasAmAnyakÊptimAha-sa etaM prAJNcaM prakR^iShTagatiyuktamAtmano grAvANaM somAbhiShavopalasthAnIyaM kAThinyasAmAnyAtprajananendriyamudapArayadutpUritavAnsrIvyaJNjanaM prati tenainAM sriyamabhyasR^ijadabhisaMsargaM kR^itavAn //2//



_______________________________________________________________________

START BrhUp 6,4.3

#<tasyA vedir upasthaH |
lomAni barhish |
carmAdhiShavaNe |
samiddho madhyatas tau muShkau |
sa yAvAn ha vai vAjapeyena yajamanasya loko bhavati tAvAn asya loko bhavati |
ya evaM vidvAn adhopahAsaM caraty AsAM strINAM sukR^itaM vR^iN^kte |
atha ya idam avidvAn adhopahAsaM caraty Asya striyaH sukR^itaM vR^iJNjate || BrhUp_6,4.3 ||>#


__________


BrhUpBh_6,4.3 etaddha sma vai tadvidvAnuddAlaka AruNirAhAdhopahAsAkhyaM maithunakarma vAjapeyasampannaM vidvAnityarthaH /
tathA nAko maudgalyaH kumArahAritashca /
kiM ta Ahurityujyate-bahavo maryA maraNadharmiNo manuShyA brAhmaNA ayanaM yeShAM te brahmaNAyanA brahmabandhavo jAtimAtropajIvina ityetat /
nirindriyA vishliShTendriyA visukR^ito vigatasukR^itakarmANo 'vidvAMsau maithunakarmAsaktA ityarthaH /
te kimasmAllokAtprayanti paralokAtparibhraShTA iti maithunakarmaNo 'tyantapApahetutvaM darshayati-ya idamavidvAMso 'dhopahAsaM carantIti /
shrImanthaM kR^itvA patnyA R^itukAlaM brahmacaryeNa pratIkShate yadIda rataH skandati bahu vAlpaM vA suptasya vA jAgrato vA rAgaprAbalyAt //4//



_______________________________________________________________________

START BrhUp 6,4.4

#<etad dha sma vai tad vidvAn uddAlaka Arunir Aha |
etad dha sma vai tad vidvAn nAko maudgalya Aha |
etad dha sma vai tad vidvAn kumArahArita Aha -- bahavo maryA brAhmanAyanA nirindriyA visukR^ito 'smAl lokAt prayanti ya idam avidvAMso 'dhopahAsaM carantIti |
bahu vA idaM suptasya vA jAgrato vA retaH skandati || BrhUp_6,4.4 ||>#


__________


BrhUpBh_6,4.4 etaddha sma vai tadvidvAnuddAlaka AruNirAhAdhopahAsAkhyaM maithunakarma vAjapeyasampannaM vidvAnityarthaH /
tathA nAko maudgAlya- kumArahAritashca /
kiM ta Ahurityucyate-bahavo maryA maraNadharmiNo manuShyA brAhmaNA ayanaM yeShAM te brAhmaNAyanA brahmabandhavo jAtimAtropajIvina ityetat /
nirindriyA vishilaShTendriyA visukR^ito vigatasukR^itakarmANo 'vidvAMsau maithunakarmAsaktA ityarthaH /
te kimasmAllokAtprayanti paralokAtparibhraShTA iti maithunakarmaNo 'tyantapApahetutvaM darshayati-ya idamavidvAMso 'dhopahAsaM carantIti /
shrImanthaM kR^itvA patnyA shratukAlaM brahmacaryeNa pratIkShate yadIda rataH skandati bahu vAlpaM vA suptasya vA jAgrato vA rAgaprAbalyAt //4//



_______________________________________________________________________

START BrhUp 6,4.5

#<tad abhimR^ished anu vA mantrayeta -- yan me 'dya retaH pR^ithivIm askAntsId yad oShadhIr apy asarad yad apaH |
idam ahaM tad reta Adade |
punar mAm aitu indriyaM punas tejaH punar bhagaH |
punar agnir dhiShNyA yathAsthAnaM kalpantAm |
ity anAmikAN^guShThAbhyAm AdAyAntareNa stanau vA bhruvau vA nimR^ijyAt || BrhUp_6,4.5 ||>#


__________


BrhUpBh_6,4.5 tadabhimR^ishedanumantrayeta vAnujapedityarthaH /
yadAbhimR^ishati tadAnAmikAN^guShThAbhyAM tadreta Adade ityevamantena mantreNa punarmAmityetenanimR^ijyAdantareNa madhye bhruvau bhruvervA stanau stanayorvA //5//



_______________________________________________________________________

START BrhUp 6,4.6

#<atha yady udaka AtmAnaM pashyet tad abhimantrayeta -- mayi teja indriyaM yasho draviNaM sukR^itam iti |
shrIr ha vA eShA strINAM yan malodvAsAH |
tasmAn malodvAsasaM yashasvinIm abhikramyopamantrayeta || BrhUp_6,4.6 ||>#


__________


BrhUpBh_6,4.6 atha yadi kadAcidudaka AtmAnamAtmacchAyAM pashyettatrApyatrimantrayetAnena mantreNa-mayi teja iti /
shrIrha vA eShA patnA srINAM madhye yadyasmAnmalodvAsA udgatamalavadvAsAstasmAttAM malodvAsasaM yashasvinIM shrImatImabhikramyAbhigatyopamantrayetedamadyA'vAbhyAM kAryaM yatputrotpAdanamiti trirAtrAnta AplutAm //6//



_______________________________________________________________________

START BrhUp 6,4.7

#<sA ced asmai na dadyAt kAmam enAm avakriNIyAt |
sA ced asmai naiva dadyAt kAmam enAM yaShTyA vA pANinA vopahatyAtikrAmet |
indriyena te yashasA yasha Adada iti |
ayashA eva bhavati || BrhUp_6,4.7 ||>#


__________


BrhUpBh_6,4.7 sA cedasmai na dadyAnmaithunaM kartuM yatputrotpAdanamiti trirAtrAnta j~nApayet /
tathApi sA naiva dadyAtkAmamenAM yaShTyA vA pANinA vopahatyAtikrAmenmaithunAya /
shApsyAmi tvAM durbhagAM kariShyAmIti prakhyApya tAmanena mantreNopagacchedindriyeNa te yashasA yasha Adada iti /
sA tasmAttadabhishApAdvandhyA durbhageti khyAtAyashA eva bhavati //7//



_______________________________________________________________________

START BrhUp 6,4.8

#<sA ced asmai dadyAd indriyeNa te yashasA yasha AdadhAmIti |
yashasvinAv eva bhavataH || BrhUp_6,4.8 ||>#


__________


BrhUpBh_6,4.8 sA cedasmai dadyAdanuguNaiva syAdbhartustadAnena mantreNopagacchendriyeNa te yashasA yasha AdadhAmIti tadA yashasvinAvevobhAvapi bhavataH //8//



_______________________________________________________________________

START BrhUp 6,4.9

#<sa yAm icchet -- kAmayeta meti tasyAm arthaM niShThAya mukhena mukhaM saMdhAyopastham asyA abhimR^ishya japet --
aN^gAd aN^gAt saMbhavasi hR^idayAd adhijAyase |
sa tvam aN^gakaShAyo 'si digdhaviddhAm iva mAdayemAm amUM mayIti || BrhUp_6,4.9 ||>#


__________


BrhUpBh_6,4.9 sa yAM svabhAryAmicchediyaM mAM kAmayeteti tasyAmarthaM prajananendriyaM niShThAya nikShipya mukhena mukhaM saMdhAyopasthamasyA abhimR^ishya japedimaM mantramaN^gAdaN^gAditi //9//



_______________________________________________________________________

START BrhUp 6,4.10

#<atha yAm icchen na garbhaM dadhIteti tasyAm arthaM niShThAya mukhena mukhaM saMdhAyAbhiprANyApAnyAt |
indriyeNa te retasA reta Adada iti |
aretA eva bhavati || BrhUp_6,4.10 ||>#


__________


BrhUpBh_6,4.10 atha yAmicchenna garbhaM dadhIta na dhArayedgarbhiNI mA bhUditi tasyAmarthamiti pUrvavat /
abhiprANyAbhiprANanaM prathamaM kR^itvA pashcAdapAnyAdindriyeNa te retasA reta Adada ityanena mantreNAretA eva bhavati na garbhiNI bhavatItyarthaH //10//



_______________________________________________________________________

START BrhUp 6,4.11

#<atha yAm icched dadhIteti tasyAm arthaM niShThAya mukhena mukhaM saMdhAyApAnyAbhiprANyAt |
indriyeNa te retasA reta AdadhAmIti |
garbhiNy eva bhavati || BrhUp_6,4.11 ||>#


__________


BrhUpBh_6,4.11 atha yAmiccheddadhIta garbhamiti tasyAmarthamityAdi pUrvavat /
pUrvaviparyayeNApAnyAbhiprANyAdindriyeNa te retasA reta AdadhAmIti garbhiNyeva bhavati //11//



_______________________________________________________________________

START BrhUp 6,4.12

#<atha yasya jAyAyai jAraH syAt taM ced dviShyAd AmapAtre 'gnim upasamAdhAya pratilomaM sharabarhiH stIrtvA tasminn etAH sharabhR^iShTIH pratilomAH sarpiShAktA juhuyAt |
mama samiddhe 'hauShIH |
prANApAnau ta Adade 'sAv iti |
mama samiddhe 'hauShIH |
putrapashUMs ta Adade 'sAv iti |
mama samiddhe 'hauShIH |
iShTAsukR^ite ta Adade 'sAv iti |
mama samiddhe 'hauShIH |
ashAparAkAshau ta Adade 'sAv iti |
sa vA eSha nirindriyo visukR^ito 'smAl lokAd praiti yam evaMvid brAhmaNaH shapati |
tasmAd evaMvitshrotriyasya dAreNa nopahAsam icchet |
uta hy evaMvit paro bhavati || BrhUp_6,4.12 ||>#


__________


BrhUpBh_6,4.12 atha punaryasya jAyAyai jAra upapatiH syAttaM ceddviShyAdabhicariShyAmyenamiti manyeta tasyedaM karma /
AmapAtre 'gnimupasamAdhAya sarvaM pratilomaM kuryAttasminnagnAvetAH sharabhR^iShTIH shareShIkAH pratilomAH sarpiShAktA ghR^itAbhyaktA juhuyAnmama samiddhe 'hauShIrityAdyA AhutIrante sarvAsAmasAviti nAmagrahaNaM pratyekam /
sa eSha evaMvidyA brAhmaNaH shapati sa visukR^ito vigatapuNyakarmA praiti /
tasmAdevaMvicchrotrisya dAreNa nopahAsamicchennarmApi na kuryAtkimutAdhopahAsaM hi yasmAdevaMvidapi tAvatparo bhavati shatrurbhavatItyarthaH //12//



_______________________________________________________________________

START BrhUp 6,4.13

#<atha yasya jAyAm ArtavaM vindet tryahaM kaMse na pibet |
ahatavAsAH |
nainAM vR^iShalo na vR^iShaly apahanyAt |
trirAtrAnta Aplutya vrIhIn avaghAtayet || BrhUp_6,4.13 ||>#


__________


BrhUpBh_6,4.13 atha yasya jAyAmArtavaM vindedR^itubhAvaM prApnuyAdityevamAdigranthaH shrIrha vA eShA srINAmityataH pUrvaM draShTavyaH sAmarthyAt /
tryahaM kaMsena pibedahatavAsAshca syAt /
nainAM snAtAmasnAtAM ca vR^iShalo vR^iShalI vA nopahanyAnnopaspR^ishet /
trirAtrAnte trirAtravratasamAptAvAplutya snAtvAhatavAsA syAditi vyavahitena saMbandhaH /
tAmAplutAM vrIhInavaghAtayedvrIhyavaghAtAya tAmeva viniyuJNjyAt //13//



_______________________________________________________________________

START BrhUp 6,4.14

#<sa ya icchet -- putro me shuklo jAyeta vedam anubruvIta sarvam Ayur iyAd iti kShIraudanaM pAcayitvA sarpiShmantam ashnIyAtAm |
Ishvarau janayitavai || BrhUp_6,4.14 ||>#


__________


BrhUpBh_6,4.14 sa ya icchetputro me shuklo varNato jAyeta vedamekamanubruvIta sarvamAyuriyAdvarShashataM kShIraudanaM pAcayitvA sarpiShmantamashnIyAtAmAshvarau samarthau janayitavai janayitum //14//



_______________________________________________________________________

START BrhUp 6,4.15

#<atha ya icchet -- putro me kapilaH piN^galo jAyeta dvau vedAv anubruvIta sarvam Ayur iyAd iti dadhyodanaM pAcayitvA sarpiShmantam ashnIyAtAm |
Ishvarau janayitavai || BrhUp_6,4.15 ||>#


__________


BrhUpBh_6,4.15 dadhyodanaM dadhnA caruM pAcayitvA dvidevaM cedicchati putraM tadaivamashananiyamaH //15//



_______________________________________________________________________

START BrhUp 6,4.16

#<atha ya icchet -- putro me shyAmo lohitAkSho jAyeta trIn vedAn anubruvIta sarvam Ayur iyAd iti udaudanaM pAcayitvA sarpiShmantam ashnIyAtAm |
Ishvarau janayitavai || BrhUp_6,4.16 ||>#


__________


BrhUpBh_6,4.16 kevalameva svAbhAvikamodanam /
udagrahaNamanyaprasaN^ganivR^ittyatham //16//



_______________________________________________________________________

START BrhUp 6,4.17

#<atha ya icched -- duhitA me paNDitA jAyeta sarvam Ayur iyAd iti tilaudanaM pAcayitvA sarpiShmantam ashnIyAtAm |
Ishvarau janayitavai || BrhUp_6,4.17 ||>#


__________


BrhUpBh_6,4.17 duhituH pANDityaM gR^ihatantraviShayameva vede 'nadhikArAt /
tilaudanaM kR^itaram //17//



_______________________________________________________________________

START BrhUp 6,4.18

#<atha ya icchet -- putro me paNDito vigItaH samitiMgamaH shushrUShitAM vAcaM bhAShitA jAyeta sarvAn vedAn anubruvIta sarvam Ayur iyAd iti mAMsaudanaM pAcayitvA sarpiShmantam ashnIyAtAm |
Ishvarau janayitavAi |
aukSheNa vArShabheNa vA || BrhUp_6,4.18 ||>#


__________


BrhUpBh_6,4.18 vividhaM gIto vigItaH prakhyAta ityarthaH /
samitiN^gamaH sabhAM gacchatIti pragalbha ityarthaH /
pANDityasya pR^ithaggrahaNAt /
shushrUShitAM shrotumiShTAM ramaNIyAM vAcaM bhAShitA saMskR^itAyA arthavatyA vAco bhAShitetyarthaH /
mAMsamishramodanaM mAMsaudanam /
tanmAMsaniyamArthamAha-aukSheM vA mAMsena /
ukShA secanasamarthaH puN^gavastadIyaM mAMsam /
R^iShabhastato 'pyadhikavayAstadIyamArShabhaM mAMsam //17//



_______________________________________________________________________

START BrhUp 6,4.19

#<athAbhiprAtar eva sthAlIpAkAvR^itAjyaM ceShTitvA sthAlIpAkasyopaghAtaM juhoty agnaye svAhAnumataye svAhA devAya savitre satyaprasavAya svAheti |
hutvoddhR^itya prAshnAti |
prAshyetarasyAH prayacchati |
prakShAlya pANI udapAtraM pUrayitvA tenainAM trir abhyukShati --
uttiShThAto vishvAvaso 'nyAm iccha prapUrvyAm |
saM jAyAM patyA saheti || BrhUp_6,4.19 ||>#


__________


BrhUpBh_6,4.19 athAmiprAtareva kAle 'vaghAtanirvR^ittAMstaNDulAnAdAya sthAlIpAkAvR^itA sthAlIpAkavidhinA'jyaM ceShTitvA'jyasaMskAraM kR^itvA caruM shrapayitvA sthAlIpAkasyA'hutIrjuhotyupaghAtamupahatyopahatyAgnaye svAhetyAdyAH /
gArhyaH sarvo vidhirdraShTavyo 'tra hutvoddhR^itya carusheShaM prAshnAti svayaM prAshyetarasyAH patnyai prayacchatyucchiShTam /
prakShAlya pANI AcamyodapAtraM pUrayitvA tenodakenainAM trirabhyukShatyena mantreNottiShThAta iti sakR^inmantroccAraNam //19//



_______________________________________________________________________

START BrhUp 6,4.20

#<athainAm abhipadyate -- amo 'ham asmi sA tvam |
sA tvam asy amo 'ham |
sAmAham asmi R^ik tvam |
dyaur aham pR^ithivI tvam |
tAv ehi saMrabhAvahai saha reto dadhAvahai |
puMse putrAya vittaya iti || BrhUp_6,4.20 ||>#


__________


BrhUpBh_6,4.20 athainAmabhimantrya kShIraudanAdi yathApatyakAmaM bhuktveti kramo draShTavyaH /
saMveshanakAle 'mo 'hamasmItyAdimantreNAbhipadyate //20//



_______________________________________________________________________

START BrhUp 6,4.21

#<athAsyA UrU vihApayati -- vijihIthAM dyAvApR^ithivI iti |
tasyAm arthaM niShThAya mukhena mukhaM saMdhAya trir enAm anulomAm anumArShTi --
viShNur yoniM kalpayatu tvaShTA rUpANi piMshatu |
A siJNcatu prajApatir dhAtA garbhaM dadhAtu te |
garbhaM dhehi sinIvAli garbhaM dhehi pR^ithuShTuke |
garbhaM te ashvinau devAv AdhattAM puShkarasrajau || BrhUp_6,4.21 ||>#


__________


BrhUpBh_6,4.21 athAsyA UrU vihApayati vijihIthAM dyAvApR^ithivI ityanena /
tasyAmarthamityAdi pUrvavat /
trirenAM shiraH prabhR^ityanulomAmanumArShTi viShNuryonimityAdi pratimantram //21//



_______________________________________________________________________

START BrhUp 6,4.22

#<hiraNmayI araNI yAbhyAM nirmanthatAm ashvinau |
taM te garbhaM havAmahe dashame mAsi sUtaye |
yathAgnigarbhA pR^ithivI yathA dyaur aindreNa garbhiNI |
vAyur dishAM yathA garbha evaM garbhaM dadhAmi te 'sAv iti || BrhUp_6,4.22 ||>#


__________


BrhUpBh_6,4.22 ante nAma gR^ihNAtyasAviti tasyAH //22//



_______________________________________________________________________

START BrhUp 6,4.23

#<soShyantIm adbhir abhyukShati --
yathA vAyuH puShkariNIM samiN^gayati sarvataH |
evA te garbha ejatu sahAvaitu jarAyuNA |
indrasyAyaM vrajaH kR^itaH sArgalaH saparishrayaH |
tam indra nirjahi garbheNa sAvarAM saheti || BrhUp_6,4.23 ||>#


__________


BrhUpBh_6,4.23 soShyantImadbhirabhyukShati prasavakAle sukhaprasavanArthamanena mantreNa /
yathA vAyuH puShkariNIM samiN^gayati sarvataH /
evA te garbha ejatviti //23//



_______________________________________________________________________

START BrhUp 6,4.24

#<jAte 'gnim upasamAdhAyAN^ka AdhAya kaMse pR^iShadAjyaM saMnIya pR^iShadAjyasyopaghAtaM juhoti --
asminsahasraM puShyAsam edhamAnaH sve gR^ihe |
asyopasandyAM mA chaitsIt prajayA ca pashubhish ca svAhA |
mayi prANAMs tvayi manasA juhomi svAhA |
yat karmaNAtyarIricam yad vA nyUnam ihAkaram |
agniShTat sviShTakR^id vidvAn sviShTaM suhutaM karotu naH svAheti || BrhUp_6,4.24 ||>#


__________


BrhUpBh_6,4.24atha jAtakarma /
jAte 'gnimupasamAdhAyAN^ka AdhAya putraM kaMse pR^iShadAjyaM saMmIya saMyojya dadhi ghR^ite pR^iShadAjyasyopaghAtaM juhotyasminsahasramityAdyAvApasthAne //24//



_______________________________________________________________________

START BrhUp 6,4.25

#<athAsya dakShiNaM karNam abhinidhAya vAg vAg iti triH |
atha dadhi madhu ghR^itaM saMnIyAnantarhitena jAtarUpeNa prAshayati |
bhUs te dadhAmi bhuvas te dadhAmi svas te dadhAmi bhUr bhuvaH svaH sarvaM tvayi dadhAmIti || BrhUp_6,4.25 ||>#


__________


BrhUpBh_6,4.25 athAsya dakShiNaM karNamabhinidhAya svaM mukhaM vAgvAgiti trirjapet /
atha dadhi madhu ghR^itaM saMnIyAnantarhitenAvyavahitena jAtarUpeNa hiraNyena prAshayatyetairmantraiH pratyekam //25//



_______________________________________________________________________

START BrhUp 6,4.26

#<athAsya nAma karoti vedo 'sIti |
tad asyaitad guhyam eva nAma bhavati || BrhUp_6,4.26 ||>#


__________


BrhUpBh_6,4.26 athAsya nAmadheyaM karoti vedo 'sIti /
tadasya tadguhyaM nAma bhavati veda iti //26//



_______________________________________________________________________

START BrhUp 6,4.27

#<athainaM mAtre pradAya stanaM prayacchati -- yas te stanaH shashayo yo mayobhUr yo ratnadhA vasuvid yaH sudatraH |
yena vishvA puShyasi vAryANi sarasvati tam iha dhAtave kar iti || BrhUp_6,4.27 ||>#


__________


BrhUpBh_6,4.27 athainaM mAtre pradAya svAN^kasthaM stanaM prayacchati yaste stana ityAdimantreNa //27//



_______________________________________________________________________

START BrhUp 6,4.28

#<athAsya mAtaram abhimantrayate -- ilAsi maitrAvaruNI vIre vIram ajIjanat |
sA tvaM vIravatI bhava yAsmAn vIravato 'karad iti |
taM vA etam AhuH -- atipitA batAbhUH |
atipitAmaho batAbhUH |
paramAM bata kAShThAM prApa shriyA yashasA brahmavarcasena |
ya evaMvido brAhmaNasya putro jAyata iti || BrhUp_6,4.28 ||>#


__________


BrhUpBh_6,4.28 athAsya mAtaramabhimantrayata ilAsItyanena /
taM vA etamAhurityanena vidhinA jAtaH putraH pitaraM pitAmahaM cAtisheta iti shriyA yashasA brahmavarcasena paramAM niShThAM prApadityevaM stutyo bhavatItyarthaH /
yasya caivaMvido brAhmaNasya putro jAyate sa caivaM bhavatItyadhyAhAryam //28//

#<iti bR^ihadAraNyakopaniShadi ShaShThAdhyAyasya caturthaM brAhmaNam //4//>#



_______________________________________________________________________

START BrhUp 6,5.1-4

#<atha vaMshaH |
pautimAShIputraH kAtyAyanIputrAt |
kAtyAyanIputro gautamIputrAt |
gautamIputro bhAradvAjIputrAt |
bhAradvAjIputraH pArAsharIputrAt |
pArAsharIputra aupasvastIputrAt |
aupasvastIputraH pArAsharIputrAt |
pArAsharIputraH kAtyAyanIputrAt |
kAtyAyanIputraH kaushikIputrAt |
kaushikIputra AlambIputrAc ca vaiyAghrapadIputrAc ca |
vaiyAghrapadIputrah kANvIputrAc ca kApIputrAc ca |
kApIputraH || BrhUp_6,5.1 ||>#



#<AtreyIputrAt |
AtreyIputro gautamIputrAt |
gautamIputro bhAradvAjIputrAt |
bhAradvAjIputraH pArAsharIputrAt |
pArAsharIputro vAtsIputrAt |
vAtsIputraH pArAsharIputrAt |
pArAsharIputro vArkArunIputrAt |
vArkAruNIputro vArkAruNIputrAt |
vArkAruNIputra ArtabhAgIputrAt |
ArtabhAgIputraH shauN^gIputrAt |
shauN^gIputraH sAnkR^itIputrAt |
sAÇR^itIputra AlambAyanIputrAt |
AlambAyanIputra AlambIputrAt |
AlambIputro jAyantIputrAt |
jAyantIputro mANDUkAyanIputrAt |
mANDUkAyanIputro mANDUkIputrAt |
mANDUkIputraH shANDilIputrAt |
shANDilIputro rAthItarIputrAt |
rAthItarIputro bhAlukIputrAt |
bhAlukIputraH krauJNcikIputrAbhyAm |
krauJNcikIputrau vaidabhR^itIputrAt |
vaidabhR^itIputraH kArshakeyIputrAt |
kArshakeyIputraH prAcInayogIputrAt |
prAcInayogIputraH sAJNjIvIputrAt |
sAJNjIvIputraH prAshnIputrAd AsurivAsinaH |
prAshnIputra AsurAyaNAt |
AsurAyaNa AsureH |
AsuriH| BrhUp_6,5.2 ||>#



#<yAj~navalkyAt |
yAj~navalkya uddAlakAt |
uddAlako 'ruNAt |
aruNa upavesheH |
upaveshiH kushreH |
kushrir vAjashravasaH |
vAjashravA jIhvAvato bAdhyogAt |
jIhvAvAn bAdhyogo 'sitAd vArShagaNAt |
asito vArShagaNo haritAt kashyapAt |
haritaH kashyapaH shilpAt kashyapAt |
shilpaH kashyapaH kashyapAn naidhruveH |
kashyapo naidhruvir vAcaH |
vAg ambhiNyAH |
ambhiNy AdityAt |
AdityAnImAni shuklAni yajUMShi vAjasaneyena yAj~navalkyenAkhyayante || BrhUp_6,5.3 ||>#



#<samAnam A sAJNjIvIputrAt |
saJNjivIputro mANDUkAyaneH |
mANDUkAyanir mANDavyAt |
mANDavyaH kautsAt |
kautso mAhittheH |
mAhitthir vAmakakShAyaNAt |
vAmakakShAyaNaH shANDilyAt |
shANDilyo vAtsyAt |
vAtsyaH kushreH |
kushrir yaj~navacasaH rAjastambAyanAt |
yaj~navacA rAjastambAyanaH turAt kAvaSheyAt |
turaH kAvaSheyaH prajApateH |
prajApatir brahmaNaH |
brahma svayaMbhu |
brahmaNe namaH || BrhUp_6,5.4 ||>#


__________


BrhUpBh_6,5.1-4 athedAnIM samastapravacanavaMshaH /
srIprAdhAnyAt guNavAnputro bhavatIti prastutam /
ataH srIvisheShaNenaiva putravisheShaNAdAcAryaparamparA kIrtyate /
tAnImAni shuklAnItyavyAmishrANi brAhmaNena /
athavA yAnImAni yajUMShi tAnI shuklAni shuddhAnItyetat /
prajApatimArabhya yAvatpautimAShIputrastAvadadhomukho niyatAcAryapUrvakramo vaMshaH samAnamAsAMjIvIputrAt /
brahmaNaH pravacanAkhyasya /
taccaitadbrahma prajApatiprabandhaparamparayA'gatyAsmAsvanekadhAviprasR^itamanAdyanantaM svayaMbhu brahma nityaM tasmai brahmaNe namaH /
namastadanuvartibhyo gurubhyaH //1-4 //


iti bR^ihadAraNyakopaniShadi ShaShThAdhyAyasya paJNcamaM brAhmaNam //5//

iti vAjasaneyake bR^ihadAraNyakopaniShadi ShaShThodhyAyaH //6//

iti vAjasaneyakebR^ihadAraNyakakrameNAShTamo 'dhyAyaH //8//

iti shuklayajurvedIyA bR^ihadAraNyakopaniShat saMpUrNA 

oM pUrNamadaH pUrNamidaM pUrNAtpUrNamudacyate /
pUrNasya pUrNamAdAya pUrNamevAvashiShyate //

oM shAntiH shAntiH shAntiH


