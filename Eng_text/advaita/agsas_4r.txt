Agamasastra
4) Alatasantiprakarana

containing:
1) Mandukyopanisatkarika by Gaudapada 
   (also known as Gaudapadakarika, Mandukyakarika or Agamasastra)
2) Agamasastrabhasya (commentary ascribed to Samkara)

NOTE: The term "Agamasastra" is applied to the entire compilation.


Input by members of the Sansknet project
(formerly: www.sansknet.org)


This GRETIL version has been converted from a custom Devanagari encoding.
Therefore, word boundaries are usually not marked by blanks.
These and other irregularities cannot be standardized at present.

In addition, the Sansknet version came in a kind of semi-pausa format, 
with Sandhi rules applied only in part. 
In this GRETIL version Sandhi rules are applied throughout, 
although some cases may have escaped the conversion routine.

The text of Gaudapada's Karikas has been checked against the ed. by A.V. Kathavate,
Poona 1890 (Anandasrama Sanskrit Series, 10).

The text of the commentary is not proofread!


REFERENCE SYSTEM (added):
MandUpK_4. = GauDapAda's MANDUkyopaniShatkArikA
MandUpKC_ = ùgamashAstrabhAShya (i.e., ÁaMkara's comm. on MandUpK)

#<...># = BOLD



___________________________________________________________________

THIS TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.
            
Text converted to Ronald E. Emmerick's encoding for WordPerfect 5.1 DOS 
and related utility programmes BHELA, CARAKA etc. (DOS versions):
            
description             character  =ASCII
            
long a                  A             195
long A                  ù             249
long i                  I             197
long I                  ý             253
long u                  U             198
long U                  ô             244
vocalic r               R^i             173
vocalic R               ã             227
long vocalic r          Ì             204
vocalic l               Ê             202
long vocalic l          Ë             203
velar n                 Ç             199
velar N                 §             167
palatal n               ¤             164
palatal N               ¥             165
retroflex t             T             194
retroflex T             è             232
retroflex d             D             172
retroflex D             Ö             214
retroflex n             N             239
retroflex N             ×             215
palatal s               sh             211
palatal S               Á             193
retroflex s             Sh             171
retroflex S             å             229
anusvara                M             230
capital anusvara        õ             245
visarga                 H             247
capital visarga         ê             234

Other characters of the REE encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of REE and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________






#<alAtashAntiprakaraNa>#


oMkAranirNayadvAreNAgamataH pratij~nAtasyAdvaitasya bAhyaviShayabhedavaitathyAcca siddhasya punaradvaite shAstrayuktibhyAM sAkShAnnirdhAritasyaitaduttamaM satyamityupasaMhAraH kR^ito 'nte /
tasyaitatyAgamArthasyAdvaitadarshanasya pratipakShabhUtA dvaitino vainAshikAshca teShAM cAnyonyavirodAdrAgadveShAdikleshAspadaM darshanamiti mithyAdarshanatvaM sUcitam /
kleshAnAspadatvAtsamyagdarshanamityadvaitadarshanaM stUyate /
tadiha vistareNAnyonyaviruddhatayAsamyagdarshanatvaM pradarshya tatpratiShedhenAdvaitadarshanasiddhirupasaMhartavyAvItanyAyenetyalAtashAnd irArabhyate /


_______________________________________________________________________


START MandUpK 4.1

tatrAdvaitadarshanasampradAyakartur advaitasvarUpeNaiva namaskArArtho 'yamAdyashlokaH /
AcAryapUjA hyabhipretArthasiddhyartheShyate shAstrArambhe /


#<j~nAnenAkAshakalpena dharmAnyo gaganopamAn /
j~neyAbhinnena saMbuddhas taM vande dvipadAM varam // MandUpK_4.1 //>#


__________

MandUpKC_4.1
AkAsheneShadasamAptamAkAshakalpamAkAshatulyametat /
tenAkAshakalpena j~nAnena, kim? dharmAnAtmanaH, kiMvishiShTAngaganopamAngaganamupamA yeShAM te gaganopamAstAnAtmano dharmAn /
j~nAnasyaiva punarvisheShaNam- j~neyairdharmairAtmabhirabhinnamagnyuShNavatsavitR^iprakAshavacca j~nAnaM tena j~neyAbhinnena j~nAnenAkAshakalpena j~neyAtmasvarUpAvyatiriktena gaganopamAndharmAnyaH saMbuddhaH saMbuddhavAniti, ayameveshvaro yo nArAyaNAkhyastaM vande 'bhivAdaye dvipadAM varaM dvipadopalakShitAnAM puruShANAM varaM pradhAnaM puruShottamamityabhiprAyaH /

upadeShTR^inamaskAramukhena j~nAnaj~neyaj~nAtR^ibhedarahitaM paramArthadarshanamiha prakaraNe pratipipAdayiShitaM pratipakShapratiShedhadvAreNa pratij~nAtaM bhavati //1//


_______________________________________________________________________


START MandUpK 4.2

adhunA9dvaitadarshanayogasya namaskArastatstutaye-


#<asparshayogo vai nAma sarvasattvasukho hitaH /
avivAdo 'viruddhash ca deshitas taM namAmy aham // MandUpK_4.2 //>#


__________

MandUpKC_4.2
sparshanaM sparshaH sambandho na vidyate yasya yogasya kenacitkadAcidapi sa asparshayogo brahmasvabhAva eva, vai nAmeti brahmavidAmasparshayoga ityevaMprasiddha ityarthaH /
sa ca sarvasattvasukhaH /
bhavati kashcidatyantasukhasAdhanavishiShTo 'pi duHkharUpaH, yathA tapaH /
ayaM tu na tathA /
kiM tarhi sarvasattvAnAM sukhaH /

tatheha bhavati kashcidviShayopabhogaH sukho na hito 'yaM tu sukho hitashca nityamapracalitasvabhAvatvAt kiM cAvivAdo viruddha vadanaM vivAdaH pakShapratipakShaparigraheNa yasminna vidyate sa avivAdaH /
kasmAt? yato 'viruddhashca /
ya IdR^isho yogo deshita upadiShTaH shAstreNa taM namAmyahaM praNamAmItyarthaH //2//


_______________________________________________________________________


START MandUpK 4.3

kathaM dvaitinaH parasparaM virudhyante? ityucyate /


#<bhUtasya jAtim icchanti vAdinaH kecid eva hi /
abhUtasyApare dhIrA vivadantaH parasparam // MandUpK_4.3 //>#


__________

MandUpKC_4.3
bhUtasya vidyamAnasya vastuno jAtimutpattimicchanti vAdinaH kecideva hi sAMkhyA na sarvaM eva dvaitinaH /
yasmAdabhUtasyAvidyamAnasyApare vaisheShikA naiyAyikAshca dhIrA dhImantaH praj~nAbhimAnina ityartho vivadanto viruddhaM vadanto hyanyenyamicchanti jetumityabhiprAyaH //3//


_______________________________________________________________________


START MandUpK 4.4

tairevaM viruddhavadanenAnyonyapakShapratiShedhaM kurvadbhiH kiM khyApitaM bhavatyucyate-


#<bhUtaM na jAyate kiJNcid abhUtaM naiva jAyate /
vivadanto 'dvayA hy evam ajAtiM khyApayanti te // MandUpK_4.4 //>#


__________

MandUpKC_4.4
bhUtaM vidyamAnaM vastu na jAyate kiJNcidvidyamAnatvAdevAtmavadityevaM vadannasadvAdI sAMkhyapakShaM pratiShedhati sajjanma /
tathAbhUtamavidyamAnamavidyamAnatvAnnaiva jAyate shashaviShANavadityevaM vadansAMkhyo 'pyasaddhAdipakShamasajjanma pratiShedhati /
vivadanto viruddhaM vadanto 'dvayA advaitino hyete 'nyonyasya pakShau sadasatorjanmanI pratiShedhanto 'jAtimanutpattimarthAtkhyApayanti prakAshayanti te //4//


_______________________________________________________________________


START MandUpK 4.5


#<khyApyamAnAm ajAtiM tair anumodAmahe vayam /
vivadAmo na taiH sArdham avivAdaM nibodhata // MandUpK_4.5 //>#


__________

MandUpKC_4.5
tairevaM khyApyamAnAmajAtimevamastvityanumodAmahe kevalaM na taiH sArdhaM vivadAmaH pakShapratipakShagrahaNena; yathA te 'nyonyamityabhiprAyaH /
atastamavivAdaM vivAdarahitaM paramArthadarshanamanuj~nAtamasmAbhirnibodhata he shiShyAH //5//


_______________________________________________________________________


START MandUpK 4.6


#<ajAtasyaiva dharmasya jAtim icchanti vAdinaH /
ajAto hy amR^ito dharmo martyatAM katham eShyati // MandUpK_4.6 //>#


__________

MandUpKC_4.6
sadasadvAdinaH sarve 'pIti purastAtkR^itabhAShyashlokaH //6//


_______________________________________________________________________


START MandUpK 4.7-8


#<na bhavaty amR^itaM martyaM na martyam amR^itaM tathA /
prakR^iter anyathAbhAvo na kathaJNcid bhaviShyati // MandUpK_4.7 //>#


#<svabhAvenAmR^ito yasya dharmo gacchati martyatAm /
kR^itakenAmR^itas tasya kathaM sthAsyati nishcalaH // MandUpK_4.8 //>#


__________

MandUpKC_4.7-8
uktArthAnAM shlokAnAmihopanyAsaH paravAdipakShANAmanyonyavirodhakhyApitAnutpatyanumodanapradarshanArthaH //7-8//


_______________________________________________________________________


START MandUpK 4.9

yasmAllaukikyapi prakR^itirna viparyeti, kAsAvityAha-


#<sAMsiddhikI svAbhAvikI sahajA akR^itA ca yA /
prakR^itiH seti vij~neyA svabhAvaM na jahAti yA // MandUpK_4.9 //>#


__________

MandUpKC_4.9
samyaksiddhiH saMsiddhistatra bhavA sAMsiddhikI yathA yoginAM siddhAnAm aNimAdyaishvaryaprAptiH prakR^itiH /
sA bhUtabhaviShyatkAlayorapi yoginAM na viparyeti tathaiva sA /
tathA svAbhAvikI dravyasvabhAvata eva yathAgnyAdInAm uShNaprakAshAdilakShaNA, sApi na kAlAntare vyabhicarati deshAntare ca /
tathA sahajA AtmanA sahaiva jAtA yathA pakShyAdInAmAkAshagamanAdilakShaNA /

anyApi yA kAcidakR^itA kenacinna kR^itA yatApAM nimnadeshagamanAdilakShaNA /
anyApi yA kAjitsvabhAvaM na jahAti sA sarvA prakR^itiriti vij~neyA loke /
mithyAkalpiteShu laukikeShvapi vastuShu prakR^itirnAnyathA bhavati kimutAjasvabhAveShu paramArthavastuShvamR^itatvalakShaNA prakR^itirnAnyathA bhavatItyabhiprAyaH //9//


_______________________________________________________________________


START MandUpK 4.10

kiMviShayA punaH sA prakR^itiryasyA anyathAbhAvo vAdibhiH kalpyate kalpanAyAM vA ko doSha ityAha-


#<jarAmaraNanirmuktAH sarve dharmAH svabhAvataH /
jarAmaraNam icchantash cyavante tanmanIShayA // MandUpK_4.10 //>#


__________

MandUpKC_4.10
jarAmaraNanirmuktAH- jarAmaraNAdisarvavikriyAvarjitA ityarthaH /
ke ? sarve dharmAH sarva AtmAna ityetatsvabhAvataH prakR^ititaH /
evaMsvabhAvAH santo dharmAjarAmaraNamicchanta icchanta ivecchantorajjvAmiva sarpamAtmani kalpayantashcyavante svabhAvatashcalantItyarthaH, tanmanIShayA janmamaraNacintayA tadbhAvabhAvitatvAdoSheNetyarthaH //10//


_______________________________________________________________________


START MandUpK 4.11

kathaM sajjAtivAdibhiH sAMkhyairanupapannamucyata ityAha vaisheShikaH-


#<kAraNaM yasya vai kAryaM kAraNaM tasya jAyate /
jAyamAnaM katham ajaM bhinnaM nityaM kathaM ca tat // MandUpK_4.11 //>#


__________

MandUpKC_4.11
kAraNaM mR^idvadupAdAnalakShaNaM yasya vAdino vai kAryaM kAraNameva kAryAkAreNa pariNamate yasya vAdina ityarthaH, tasyAjameva satprAdhAnAdi kAraNaM mahadAdikAryarUpeNa jAyata ityarthaH /
mahadAdyAkAreNa cejjAyamAnaM pradhAnaM kathamajamucyate tairvipratiShiddhaM cedaM jAyate 'jaM ceti /

nityaM ca tairucyate pradhAnaM bhinnaM vidIrNaM sphuTitamekadeshena satkathaM nityaM bhavedityarthaH /
na hi sAvayavaM ghaTAdy ekadeshasphuTanadharmi nityaM dR^iShTaM loka ityarthaH /
vidIrNaM ca syAdekadeshenAjaM nityaM cety etadvipratiShiddhaM tairabhidhIyata ityabhiprAyaH //11//


_______________________________________________________________________


START MandUpK 4.12

uktasyaivArthasya spaShTIkaraNArthamAha-


#<kAraNAd yady ananyatvam ataH kAryam ajaM yadi /
jAyamAnAd dhi vai kAryAt kAraNaM te kathaM dhruvam // MandUpK_4.12 //>#


__________

MandUpKC_4.12
kAraNAdajAtkAryasya yadyananyatvamiShTaM tvayA tataH kAryamajamiti prAptam /
idaM cAnyadvipratiShiddhaM kAryamajaM ceti tava /
kiM cAnyatkAryakAraNayonanyatve jAyamAnAddhi vai kAryakAraNamananyannityaM dhruvaM ca te kathaM bhavet /
na hi kukkuTyA ekadeshaH pacyata ekadeshaH prasavAya kalpyate //12//


_______________________________________________________________________


START MandUpK 4.13

kiM cAnyam-


#<ajAd vai jAyate yasya dR^iShTAntas tasya nAsti vai /
jAtAc ca  jAyAmAnasya na vyavasthA prasajyate // MandUpK_4.13 //>#


__________

MandUpKC_4.13
ajAdanutpannAdvastuno jAyate  yasya vAdinaH kAryaM dR^iShTAnttastasya nAsti vai, dR^iShTAntAbhAver'thAdajAnna kiJNcijjAyata iti siddhaM bhavatItyarthaH /
yadA punarjAtAjjAyamAnasya vastuno 'bhyupagamas tadapyanyasmAj jAtAttadapyanyasmAditi na vyAvasthA prasajyate /
anavasthAnaM syAdityarthaH //13//


_______________________________________________________________________


START MandUpK 4.14

"yatra tvasya sarvamAtmaivAbhUt"(bR^i.u.2 / 4 / 18) iti paramArthato dvaitAbhAvaH shrutyoktastamAshrityAha-


#<hetor AdiH phalaM yeShAm Adir hetuH phalasya ca /
hetoH phalasya cAnAdiH kathaM tair upavarNyate // MandUpK_4.14 //>#


__________

MandUpKC_4.14
hetordharmAderAdiH kAraNaM dehAdisaMghAtaH phalaM yeShAM vAdinAm /
tathAdiH kAraNaM heturdharmAdharmAdiH phalasya ca dehAdisaMghAtasya /
evaM hetuphalayoritaretarakAryakAraNatvenAdimattvaM bruvadbhirevaM hetoH phalasya cAnAditvaM kathaM tairupavarNyate? vipratiShiddhamityarthaH /
na hi nityasya kUTasthasyAtmano hetuphalAtmatA sambhavati //14//


_______________________________________________________________________


START MandUpK 4.15

kathaM tairviruddhamabhyupagamyata ityucyate-


#<hetor AdiH phalaM yeShAm Adir hetuH kalasya ca /
tathA janma bhavet teShAM putrAj janma pitur yathA // MandUpK_4.15 //>#


__________

MandUpKC_4.15
hetujanyAdeva phalAddhetorjanmAbhyupagacchatAM teShAmIdR^isho virodha ukto bhavati yathA putrAjjanma pituH //15//


_______________________________________________________________________


START MandUpK 4.16

yathokto virodho na yukto 'bhyupagantumiti cenmanyase-


#<saMbhave hetuphalayor eShitavyaH kramas tvayA /
yugapatsaMbhave yasmAd asaMbandho viShANavat // MandUpK_4.16 //>#


__________

MandUpKC_4.16
saMbhave hetuphalayorutpattau krama  eShitavyastvayAnyeShTavyo hetu ; pUrvaM pashcAtphalaM ceti /
itashca yugapatsaMbhave yasmAddhetuphalayoH kAryakAraNatvenAsaMbandhaH, yathA yugapatsaMbhavatoH savyetaragoviShANayoH //16//


_______________________________________________________________________


START MandUpK 4.17

kathamasaMbandhaH? ityAha-


#<phalAd utpadyamAnaH san na te hetuH prasidhyati /
aprasiddhaH kathaM hetuH phalam utpAdayiShyati // MandUpK_4.17 //>#


__________

MandUpKC_4.17
janyAtsvato 'labdhAtmakAt phalAdutpadyamAnaH sa¤shashaviShANAderivAsato na hetuH prasidhyati janma na labhate /
alabdhAtmako 'prasiddhaH sa¤shashaviShANAdikalpastava kathaM phalamutpAdayiShyati? na hItaretarApekShasiddhyoH shashaviShANakalpayoH kAryakAraNabhAvena saMbandhaH kvacid dR^iShTaH, anyathA vetyabhiprAyaH //17//


_______________________________________________________________________


START MandUpK 4.18


#<yadi hetoH phalAt siddhiH phalasiddhish ca hetutaH /
katarat pUrvaniShpannaM yasya siddhir apekShayA // MandUpK_4.18 //>#


__________

MandUpKC_4.18
asaMbandhatAdoSheNApodite 'pi hetuphalayoH kAryakAraNabhAve yadi hetuphalayoranyonyasiddhirabhyupagamyata eva tvayA kataratpUrvaniShpannaM hetuphalayoryasya pashcAdbhAvinaH siddhiH syAtpUrvasiddhyapekShayA  tad brUhItyarthaH //18//


_______________________________________________________________________


START MandUpK 4.19

athaitanna shakyate vaktumiti manyase-


#<ashaktir aparij~nAnaM kramakopo 'tha vA punaH /
evaM hi sarvathA buddhair ajAtiH paridIpitA // MandUpK_4.19 //>#


__________

MandUpKC_4.19
seyamashaktiraparij~nAnaM tattvAviveko mUDhatetyarthaH /
atha vA yo 'yaM tvayoktaH kramo hetoH phalasya siddhiH phalAcca hetoH siddhiritItaretarAnantaryalakShaNastasya kopo viparyAso 'nyathAbhAvaH syAdityabhiprAyaH /
evaM hetuphalayoH kAryakAraNabhAvAnupapatterajAtiH sarvasyAnutpattiH paridIpitA prakAshitAnyonyapakShadoShaM bruvadbhirvAdibhirbuddhaiH paNDitairityarthaH //19//


_______________________________________________________________________


START MandUpK 4.20

nanu hetulayoH kAryakAraNabhAva ityasmAbhiruktaM shabdamAtramAshritya cchalamidaM tvayoktaM putrAjjanma pituryathA, viShANavaccAsaMbandha ityAdi /
na hyasmAbhirasiddhAddhetoH phalasiddhirasiddhAdvA phalAddhetusiddharabhyupagatA /
kiM tarhi? bIjAN^kuravatkAryakAraNabhAvo 'bhyupagamyata iti /

atrocyate-


#<bIjAN^kurAkhyo dR^iShTAntaH sadA sAdhyasamo hi sa /
na hi sAdhyasamo hetuH siddhau sAdhyasya yujyate // MandUpK_4.20 //>#


__________

MandUpKC_4.20
bIjAN^kurAkhyA dR^iShTAnto yaH sa sAdhyena tulyo mametyabhiprAyaH /
nanu pratyakShaH kAryakAraNabhAvo bIjAN^kurayoranAdiH? na, pUrvasya pUrvasyAparavadAdimattvAbhyupagamAt /
yathedAnImutpanno 'paro 'N^kuro bIjAdAdimAnbIjaM cAparamanyasmAdaN^kurAditi krameNotyannatvAdAdimat /
evaM pUrvaH pUrvo 'N^kuro bIjaM ca pUrvaM pUrvamAdimadeviti pratyekaM sarvasya bIjAN^kurajAtasyAdimattvAtkasyacidapyanAditvAnupapatti /
evaM hetuphalAnAm /

atha bIjAN^kurasantateranAdimattvamiti cet? na, ekatvAnupapatteH /
na hi bIjAN^kuravyatirekeNa bIjAN^kurasantatirnAmaikAbhyupagamyate hetuphalasantatirvA tadanAditvavAdibhis tasmAtsUktaM hetoH phalasya cAnAdiH kathaM tairupavarNyata iti /
tathA cAnyadapyanupapatternacchalamityabhiprAyaH /
na ca loke sAdhyasamo hetuH sAdhyasiddhau siddhinimittaM prayujyate pramANakushalairityarthaH /
heturiti dR^iShTAnto 'trAbhipretaH, gamakatvAt /
prakR^ito hi dR^iShTAnto na heturiti //20//


_______________________________________________________________________


START MandUpK 4.21

kathaM buddhairajAtiH paridIpitetyAha-


#<pUrvAparAparij~nAnam ajAteH paridIpakam /
jAyamAnAd dhi vai dharmAt kathaM pUrvaM na gR^ihyate // MandUpK_4.21 //>#


__________

MandUpKC_4.21
yadetaddhetuphalayoH pUrvAparAparij~nAnaM taccaitadajAteH paridIpakamavabodhakamityarthaH /
jAyamAno hi ceddharmo gR^ihyate, kathaM tasmAtpUrvaM kAraNaM na gR^ihyate /
avashyaM jAyamAnasya grahItrA tajjanakaM grahItavyam /
janyajanakayoH saMbandhasyAnapetatvAt /
tasmAdajAtiparidIpakaM tadityarthaH //21//


_______________________________________________________________________


START MandUpK 4.22

itashca na jAyate kiJNcit, yajjAyamAnaM vastu-


#<svato vA parato vApi na kiJNcid vastu jAyate /
sad asat sadasad vApi na kiJNcid vastu jAyate // MandUpK_4.22 //>#


__________

MandUpKC_4.22
svataH parata ubhayato vA sadasatsadasadvA na jAyate na tasya kenacidapi prakAreNa janma saMbhavati /
na tAvatsvayamevApariniShpannAtsvataH svarUpAtsvayameva jAyate yathA ghaTastasmAdeva ghaTAt /
nApi parato 'nyasmAdanyo yathA ghaTAtpaTaH paTAtpaTAntaram /
tathA nobhayataH, virodhAt; yathA ghaTapaTAbhyAM ghaTaH paTo vA na jAyate /

nanu mR^ido ghaTo jAyate pitushca putraH /
satyam, asti jAyata iti pratyayaH shabdashca mUDhAnAm /
tAveva shabdapratyayau vivekibhiH parIkShyete kiM satyameva tAvuta mR^iSheti /
yAvatA parIkShyamANe shabdapratyaviShayaM vastu ghaTaputrAdilakShaNaM shabdamAtrameva tat /
"vAcArambhaNam"(chA.u.6 / 1 / 4) iti shruteH /

saccenna jAyate sattvAnmR^itpitrAdivad /
yadyasattathApi na jAyate 'sattvAdeva shashaviShANAdivat /
atha sadasattathApi na jAyate viruddhasyaikasyAsaMbhavAt /
ato na kiJNcadvastu jAyata iti siddham /

yeShAM punarjanireva jAyata iti kriyAkArakaphalaikatvam abhyupagamyate kShaNikatvaM ca vastunaH, te dUrata eva nyAyApetAH /
idamitthamityavadhAraNakShaNAntarAnavasthAnAdananubhUtasya smR^ityanupapatteshca //22//


_______________________________________________________________________


START MandUpK 4.23

kiM ca hetuphalayoranAditvamabhyupagacchatA tvayA balAddhetuphalayorajanmaivAbhyupagataM syAt /
tatkatham?


#<hetur na jAyate 'nAdeH phalaM cApi svabhAvataH /
Adir na vidyate yasya tasya hy Adir na vidyate // MandUpK_4.23 //>#


__________

MandUpKC_4.23
anAderAdirahitAtphalAddheturna jAyate /
na hyanutpannAdanAdeH phalAddhetorjanmeShyate tvayA /
phalaM cAdirahitAdanAderhetorajAtsvabhAvata eva nirnimittaM jAyata iti nAbhyupagamyate /

tasmAdanAditvamabhyupagacchatA tvayA hetuphalayorajanmAvAbhyupagamyate /
yasmAdAdiH kAraNaM na vidyate yasya loke tasya hyAdiH  pUrvoktA jAtirna vidyate /
kAraNavata eva hyAdirabhyupagamyate nAkAraNavataH //23//


_______________________________________________________________________


START MandUpK 4.24

uktasyaivArthasya dR^iDhIkaraNacikIrShayA punarAkShipati-


#<praj~napteH sanimittatvam anyathA dvayanAshataH /
saMkleshasyopalabdhesh ca paratantrAstitA matA // MandUpK_4.24 //>#


__________

MandUpKC_4.24
praj~nAnaM praj~naptiH shabdAdipratItistasyAH sanimittatvam; nimittaM kAraNaM viShaya ityetatsannimittatvaM saviShatvaM svAtmavyatiriktaviShayatetyetat pratijAnImahe /
na hi nirviShayA praj~naptiH shabdAdipratItiH syAt, tasyAH sanimittatvAt /
anyathA nirviShayatve shabdasparshanIlapItalohitAdipratyayavaicitryasya dvayasya nAshato nAsho 'bhAvaH prasajyetetyarthaH /
na ca pratyayavaicitryasya dvayasyAbhAvo 'sti pratyakShatvAt /
ataH pratyavaicitryasya dvayasya darshAnAt, pareShAM tantraM paratantramityanyashAstram, tasya paratantrasya  paratantrAshrayasya bAhyArthasya j~nAnavyatiriktasyAsthitA matAbhipretA /

na hi praj~napteH prakAshamAtrasvarUpAyA nIlapItAdibAhyAlambanavaicitryamantareNa svabhAvabhedenaiva vaicitryaM saMbhavati /
sphaTikasyeva nIlAdyupAdhyAshrayairvinA vaicitryaM na ghaTata ityabhiprAyaH /

itashca paratantrAshrayasya bAhyArthasya j~nAnavyatiriktasyAstitA /
saMkleshanaM saMklesho duHkhamityarthaH /
upalabhyate hyagnidAhAdinimittaM duHkham /
yadyagnyAdibAhyaM dAhAdinimittaM vij~nAnavyatiriktaM na syAttato dAhAdiduHkhaM nopalabhyate /
upalabhyate tu /
atastena manyamahe 'sti bAhyor'tha iti /
na hi vij~nAnamAtre saMklosho yuktaH, anyatrAdarshanAdityabhiprAyaH //24//


_______________________________________________________________________


START MandUpK 4.25

atrocyate-


#<praj~napteH sanimittatvam iShyate yuktidarshanAt /
nimittasyAnimittatvam iShyate bhUtadarshanAt // MandUpK_4.25 //>#


__________

MandUpKC_4.25
bADhamevaM praj~napteH sanimittatvaM dvayasaMkleshopalabdhiyuktidarshanAdiShyate tvayA /
sthirIbhava tAvattvaM yuktidarshanaM vastunastathAtvAbhyupagame kAraNamityatra /

brUhi kiM tata iti /

ucyate /
nimittasya praj~naptyAlambanAbhimatasya ghaTAderanimittatvamanAlambanatvaM vaicitryAhetutvamiShyate 'smAbhiH /
katham? bhUtadarshanAtparamArthadarshanAdityetat /
na hi ghaTo yathAbhUtamR^idrUpadarshane sati tadvyatirekeNAsti, yathAshvAnmahiShaH paTo vA tantuvyatirekeNa, tantavashcAMshuvyatirekeNetyevamuttarottara bhUtadarshana AshabdapratyayanirodhAnnaiva nimittamupalabhAmaha ityarthaH /

athavA bhUtadarshanAdbAhyArthasyAnimittatvamiShyate, rajjvAdAviva sarpAderityarthaH /
bhrAntidarshanaviShayatvAcca nimittasyAnimittatvaM bhavet /
tadabhAve 'bhAvAn na hi suShuptasamAhitamuktAnAM bhrAntidarshanAbhAva Atmavyatirikto bAhyor'tha upalabhyate /
na hyunmattAvagataM vastvanunmattairapi tathAbhUtaM gamyate /
etena dvayadarshanaM saMkleshopalabdhishca pratyuktA //25//


_______________________________________________________________________


START MandUpK 4.26

yasmAnnAsti bAhyaM nimittamataH-


#<cittaM na saMspR^ishaty arthaM nArthAbhAsaM tathaiva ca /
abhUto hi yatash cArtho nArthAbhAsas tataH pR^ithak // MandUpK_4.26 //>#


__________

MandUpKC_4.26
cittaM na spR^ishatyarthaM bAhyAlambanaviShayam, nApyarthAbhAsaM cittatvAtsvapnacittavat /
abhUto hi jAgarite 'pi svapnArthavadeva bAhyaH shabdAdyartho yata uktahetutvAcca /
nApyarthAbhAsashcittAtpR^ithakcittameva hi ghaTAdyarthavadavabhAsate yathA svapne //26//


_______________________________________________________________________


START MandUpK 4.27

nanu viparyAsastarhyasati ghaTAdau ghaTAdyAbhAsatA cittasya /
tathA ca satyaviparyAsaH kvacidvaktavya iti /
atrocyate-


#<nimittaM na sadA cittaM saMspR^ishaty adhvasu triShu /
animitto viparyAsaH kathaM tasya bhaviShyati // MandUpK_4.27 //>#


__________

MandUpKC_4.27
nimittaM viShayamatItAnAgatavartamAnAdhvasu triShvapi sadA cittaM na spR^ishedeva hi /
yadi hi kvacit saMspR^ishet sa aviparyAsaH paramArtha iti /
atastadapekShayAsati ghaTe ghaTAdyAbhAsatA viparyAsaH syAnna tu tadasti kadAcidapi cittasyArthasaMsparshanam /
tasmAdanimitto viparyAsaH kathaM tasya cittasya bhaviShyati; na kathaJNcidviparyAso 'stItyabhiprAyaH /

ayameva hi svabhAvashcittasya yadutAsati nimitte ghaTAdau tadvadavabhAsanam //27//


_______________________________________________________________________


START MandUpK 4.28

praj~napteH sanimittatvamityAdyetadantaM vij~nAnavAdino bauddhastha vacanaM bAhyArthavAdipakShapratiShedhaparamAcAryeNAnumoditam /
tadeva hetuM kR^itvA tatpakShapratiShedhAya tadidamucyate-


#<tasmAn na jAyate cittaM cittadR^ishyaM na jAyate /
tasya pashyanti ye jAtiM khe vai pashyanti te padam // MandUpK_4.28 //>#


__________

MandUpKC_4.28
yasmAdasatyeva ghaTAdau ghaTAdyAbhAsatA cittasya vij~nAnavAdinAbhyupagatA tadanumoditam asmAbhirapi bhUtadarshanAt, tasmAttasyApi cittasya jAyamAnAvabhAsatAsatyeva janmani yuktA bhavitumityato na jAyate cittam, yathA cittadR^ishyaM na jAyate /

atastasya cittasya ye jAtiM pashyanti vij~nAnavAdinaH kShaNikatvaduHkhitvashUnyatvAnAtmatvAdi ca, tenaiva cittena cittasvarUpaM draShTumashakyaM pashyantaH khe vai pashyanti te padaM pakShyAdInAm /
ata itarebhyo 'pi dvaitibhyo 'tyantasAhasikA ityartho ye 'pi shUnyavAdinaH pashyanta eva sarvashUnyatAM svadarshanasyApi shUnyatAM svadarshanasyApi shUnyatAM pratijAnate te tato 'pi sAhasikatarAH khaM muShTinApi jighR^ikShanti //28//


_______________________________________________________________________


START MandUpK 4.29

uktairhetubhirajamekaM brahmeti siddhaM yatpunarAdau pratij~nAtaM tatphalopasaMhArArthoyaM shlokaH-


#<ajAtaM jAyate yasmAd ajAtiH prakR^itis tataH /
prakR^iter anyathAbhAvo na kathaJNcid bhaviShyati // MandUpK_4.29 //>#


__________

MandUpKC_4.29
ajAtaM yaccittaM brahmaiva jAyata iti vAdibhiH parikalpyate tadajAtaM jAyate yasmAdajAtiH prakR^itistasya /
tatastasmAdajAtarUpAyAH prakR^iteranyathAbhAvo janma na kathaJNcidbhaviShyati //29//


_______________________________________________________________________


START MandUpK 4.30

ayaM cApara AtmanaH saMsAramokShayoH paramArthasadbhAvavAdinAM doSha ucyate-


#<anAder antavattvaM ca saMsArasya na setsyati /
anantatA cAdimato mokShasya na bhaviShyati // MandUpK_4.30 //>#


__________

MandUpKC_4.30
anAderatItakoTirahitasya saMsArasyAntavattvaM samAptirna setsyati yuktitaH siddhiM nopayAsyati /
na hyanAdiH sannantavAnkashcitpadArtho dR^iShTo loke /
bIjAN^kurasaMbandhanairantaryavicchedo iShTa iti cet, nai7kavastvabhAvenApoditvAt /

tathAnantatApi vij~nAnaprAptikAlaprabhavasya mokShasyAdimato na bhaviShyati, ghaTAdiShvadarshanAt /
ghacAdivinAshavadavastutvAdadoSha iti cet, tathA ca mokShasya paramArthasadbhAvapratij~nAhAniH /
asattvAdeva shashaviShANasyevAdimattvAbhAvashca //30//


_______________________________________________________________________


START MandUpK 4.31-32


#<AdAvante ca yan nAsti vartamAne 'pi tat tathA /
vitathaiH sadR^ishAH santo 'vitathA iva lakShitAH // MandUpK_4.31 //>#


#<saprayojanatA teShAM svapne vipratipadyate /
tasmAd Adyantavattvena mithyaiva khalu te smR^itAH // MandUpK_4.32 //>#


__________

MandUpKC_4.31-32
vaitathye kR^itavyAkhyAnau shlokAviha saMsAramokShAbhAvaprasaN^gena paThitau //31-32 //


_______________________________________________________________________


START MandUpK 4.33


#<sarve dharmA mR^iShA svapne kAyasyAntanidarshanAt /
saMvR^itte 'smin pradeshe vai bhUtAnAM darshanaM kutaH // MandUpK_4.33 //>#


MandUpKC_4.33
nimittasyAnimittatvamiShyate bhUtadarshanAdityayamarthaH prapaJNcyata etaiH shlokaiH //33//


_______________________________________________________________________


START MandUpK 4.34


#<na yuktaM darshanaM gatvA kAlasyAniyamAd gatau /
pratibuddhash ca vai sarvas tasmin deshe na vidyate // MandUpK_4.34 //>#


__________

MandUpKC_4.34
jAgarite gatyAgamanakAlo niyato deshaH pramANato yastasyA niyamAnniyamasyAbhAvAtsvapne na deshAntarAgamanamityarthaH //34//


_______________________________________________________________________


START MandUpK 4.35


#<mitrAdyaiH saha saMmantrya saMbuddhau na prapadyate /
gR^ihItaM cApi yat kiJNcit pratibuddho na pashyati // MandUpK_4.35 //>#


__________

MandUpKC_4.35
mitrAdyaiH saha saMmantrya tadeva mantraNaM pratibuddhau na prapadyate /
gR^ihItaM ca yatkiJNciddhiraNyAdi na prApnoti /
atashca na deshAntaraM gacchanti svapne //35//


_______________________________________________________________________


START MandUpK 4.36


#<svapne cAvastukaH kAyaH pR^ithag anyasya darshanAt /
yathA kAyas tathA sarvaM cittadR^ishyam avastukam // MandUpK_4.36 //>#


__________

MandUpKC_4.36
svapne cATandR^ishyate yaH kAyaH sa avastukastato 'nyasya svApadeshastasya pR^ithakkAyAntarasya darshanAt /
yathA svapnadR^ishyaH kAyo 'saMstathA sarvaM cittadR^ishyamavastukaM jAgarite 'pi cittadR^ishyatvAdityarthaH /
svapnasamatvAdasajjAgaritamapIti prakaraNArthaH //36//


_______________________________________________________________________


START MandUpK 4.37

itashcAsatvaM jAgradvastunaH-


#<grahaNAj jAgaritavat taddhetuH svapna iShyate /
tad dhetutvAt tu tasyaiva sajjAgaritam iShyate // MandUpK_4.37 //>#


__________

MandUpKC_4.37
jAgaritavajjAgaritasye7va grahaNAdgrAhyagrAhakarUpeNAsvapnasya tajjAgaritaM heturasya svapnasya sa svapnastaddhetujAgaritakAryamiShyate /
taddhetutvAjjAgaritakAryatvAttasyaiva svapnadR^ishya eva sajjAgaritaM na tvanyeShAm /
yathA svapna ityabhiprAyaH /

yathA svapnaH svapnadR^ishya eva sansAdhAraNavidyamAnavastuvadavabhAsate tathA tatkAraNatvAtsAdhAraNavidyamAnavastuvadavabhAsamAnaM na  tu sAdhAraNaM vidyamAnavastu svapnavadevetyabhiprAyaH //37//


_______________________________________________________________________


START MandUpK 4.38

nanu svapnakAraNatve 'pi jAgaritavastuno na svapnavadavastutvam /
atyantacalo hi svapno jAgaritaM tu sthiraM lakShyate /

satyamevamavivekinAM syAt /
vivekinAM tu na kasyacidvastuna utpAdaH prasiddhe 'taH-


#<utpAdasyAprasiddhatvAd ajaM sarvam udAhR^itam /
na ca bhUtAd abhUtasya saMbhavo 'sti kathaJNcana // MandUpK_4.38 //>#


__________

MandUpKC_4.38
aprasiddhatvAdutpAdasyAtmaiva sarvamityajaM sarvamudAhR^itaM vedAnteShu"sabAhyAbhyantaro hyajaH"(mu.u.2 / 1 / 2) iti /
yadyapi manyase jAgaritAstato 'satsvapno jAyata iti tadasat /
na bhUtAdvidyamAnAda bhUtasyAsataH sambhavo 'sti loke /
na hyasataH shashaviShANAdeH sambhavo dR^iShTaH kathaJNcidapi //38//


_______________________________________________________________________


START MandUpK 4.39

nanUktaM tvayaiva svapno jAgaritakAryamiti tatkathamutpAdo 'prasiddha ityucyate?

shR^iNu tatra yathA kAryakAraNabhAvo 'smAbhirabhipreta iti-


#<asaj jAgarite dR^iShTvA svapne pashyati tanmayaH /
asatsvapne 'pi dR^iShTvA ca pratibuddhau na pashyati // MandUpK_4.39 //>#


__________

MandUpKC_4.39
asadavidyamAnaM rajjusarpadvikalpitaM vastu jAgarite dR^iShTvA tadbhAvabhAvitastanmayaH svapne 'pi jAgaritavadgrAhyagrAhakarUpeNa vikalpayanpashyati /
tathAsatsvapne 'pi dR^iShTvA  ca pratibuddhau na pashyatyavikalpayan /
ca shabdAttathA jAgarite 'pi dR^iShTvA svapne na pashyati kadAcidityarthaH /
tasmAjjAgaritaM svapnaheturucyate na tu paramArthasaditi kR^itvA //39//


_______________________________________________________________________


START MandUpK 4.40

paramArthatastu na kasyacitkenacidapi prakAreNa kAryakAraNabhAva upapadyate katham?-


#<nAsty asaddhetukam asat sadasaddhetukaM tathA /
sac ca saddhetukaM nAsti saddhetukam asat kutaH // MandUpK_4.40 //>#


__________

MandUpKC_4.40
nAstyasaddhetukamasacchashaviShANAdi hetuH kAraNaM yasyAsata eva svakusumAdestadasaddhatukamasanna vidyate /
tathA sadapi ghaTAdivastv asaddhetukaM shashaviShANAdikAryaM nAsti /
tathA sacca vidyamAnaM ghaTAdi vidyamAnaghaTAdivastvantarakAryaM nAsti /
satkAryamasatkuta eva sambhavati? na cAnyaH kAryakAraNabhAvaH sambhavati shakyo vA kalpayitum? ato vivekinAmasiddha eva kAryakAraNabhAvaH kasya cidityabhiprAyaH //40//


_______________________________________________________________________


START MandUpK 4.41

punarapi jAgratsvapnayorasatorapi kAryakAraNabhAvAshaN^kAmapanayann Aha-


#<viparyAsAd yathA jAgrad acintyAn bhUtavat spR^ishet /
tathA svapne viparyAsAd dharmAMs tatraiva pashyati // MandUpK_4.41 //>#


__________

MandUpKC_4.41
viparyAsAdavivekato yathA jAgrajjAgarite 'cintyAnbhAvAnashakyacintanIyAn rajjusarpAdIn bhUtavatparamArthavatspR^ishanniva vikalpayedityarthaH kashcidyathA, tathA svapne viparyAsAddhastyAdIndharmAn pashyanniva vikalpayati; tatraiva pashyati na tu jAgaritAdutpadyamAnAnityarthaH //41//


_______________________________________________________________________


START MandUpK 4.42


#<upalambhAt samAcArAd asti vastutvavAdinAm /
jAtis tu deshitA buddhair ajAtes trasatAM sadA // MandUpK_4.42 //>#


__________

MandUpKC_4.42
yApi buddhairadvaitavAdibhirjAtirdeshitopadiShTA, upalambhanam upalambhastasmAdupalabdherityarthaH, samAcArAdvarNAshramAdidharmasamAcaraNAt, tAbhyAM hetubhyAmastivastutvavAdinAm asti vastubhUva ityevaM vadanashIlAnAM dR^iDhAgrahavatAM shraddadhAnAnAM mandavivekinAmanarthepAyatvena sA deshitA jAtiH /
tAM gR^ihNantu tAvat /
vedAntAbhyAsinAM tu svayamevAjAdvayAtmaviShayo viveko bhaviShyatIti na tu paramArthabuddhyA /
te hi shrotriyAH sthUlabuddhitvAdajAter ajAtivastunaH sadA trasyantyAtmanAshaM manyamAnA avivekina ityarthaH /
upAyaH sa avatArAyetyuktam //42//


_______________________________________________________________________


START MandUpK 4.43


#<ajAtes trasatAM teShAm upalambhAd viyanti ye /
jAtidoShA na setsyanti doSho 'py alpo bhaviShyati // MandUpK_4.43 //>#


__________

MandUpKC_4.43
ye caivamupalambhAtsamAcarAccAjAterajAtivastunastrasanto 'stivastvityadvayAdAtmano viyanti viruddhaM yanti dvaitaM pratipadyanta ityarthaH /
teShAmajAtestrasatAM shraddhadhAnAnAM sanmArgAvalambinAM jAtidoShA jAtyupalambhakR^itA doShA na setsyanti siddhiM nopayAsyanti, vivekamArgapravR^ittatvAt /
yadyapi kashciddoShaH syAtso 'pyalpa eva bhaviShyati /
samyagdarshanApratipattihetuka ityarthaH //43//


_______________________________________________________________________


START MandUpK 4.44

nanUpalambhasamAcArayoH pramANatvAdastyeva dvaitaM vastviti, na; upalambhasamAcArayorvyabhicArAt /
kathaM vyabhicAra ityucyate-


#<upalambhAt samAcArAn mAyAhastI yathocyate /
upalambhAt samAcArAd asti vastu tathocyate // MandUpK_4.44 //>#


__________

MandUpKC_4.44
upalabhyate hi mAyAhastI hastIva hastinamivAtra samAcaranti, bandhanArohaNAdihAstisambandhibhirdharmairhastIti  cocyate 'sannapi yathA tathaivopalambhAtsamAcArAddvaitaM bhedarUpamasti vastvityucyate /
tasmAnnopalambhasamAcArau dvaitavastusadbhAve hetu bhavata ityabhiprAyaH //44//


_______________________________________________________________________


START MandUpK 4.45

kiM punaH paramArthasadvastu yadAspadA jAtyAhyasadbuddhaya ityAha-


#<jAtyAbhAsaM calAbhAsaM vastvAbhAsaM tathaiva ca /
ajAcalam avastutvaM vij~nAnaM shAntam advayam // MandUpK_4.45 //>#


__________

MandUpKC_4.45
ajAti sajjAtivadavabhAsata iti jAtyAbhAsam /
tadyathA devadatto jAyata iti /
calAbhAsaM calamivAbhAsata iti /
yathA  sa eva devadatto gacchatIti /
vastvAbhAsaM vastu dravyaM dharmi tadvadavabhAsata iti vastvAbhAsam /
yathA sa eva devadatto gauro dIrgha iti jAyate devadattaH spandate dIrgho gaura ityevamavabhAsate /
paramArthatastvajamacalamavastutvamadravyaM ca kiM tadevaMprakAram? vij~nAnaM vij~naptiH /
jAtyAdirahitatvAcchAntam /
ata evAdvayaM ca tadittarthaH //45//


_______________________________________________________________________


START MandUpK 4.46


#<evaM na jAyate cittam evaM dharmA ajAH smR^itAH /
evam eva vijAnanto na patanti viparyaye // MandUpK_4.46 //>#


__________

MandUpKC_4.46
evaM yathoktebhyo hetubhyo na jAyate cittamevaM dharmA Atmano 'jAH smR^itA brahmavidbhiH /
dharmA iti bahuvacanaM dehabhedAnuvidhAyitvAdadvayasyaivopacArataH /

evameva yathoktaM vij~nAnaM jAtyAdirahitamadvayamAtmatattvaM vijAnantastyaktabAhyaiShaNAH punarnapatantyavidyAdhvAntasAgare viparyaye /
"tatra ko mohaH kaH shoka ekatvamanupashyataH" (I.u.7) ityAdi mantravarNAt //46//


_______________________________________________________________________


START MandUpK 4.47

yathoktaM paramArthadarshanaM prapaJNcayiShyannAha-


#<R^ijuvakrAdikAbhAsam alAtaspanditaM yathA /
grahaNagrAhakAbhAsaM vij~nAnaspanditaM tathA // MandUpK_4.47 //>#


__________

MandUpKC_4.47
yathA hi loka R^ijuvakrAdiprakArAbhAsamalAtaspanditamulkAcalanaM tathA grahaNagrAhakAbhAsaM viShayiviShayAbhAsamityarthaH /
kiM tadvij~nAnaspanditam /
spanditamiva spanditamavidyayA /
na hyacasya vij~nAnasya spandanamasti /
ajAcalamiti hyuktam //47//


_______________________________________________________________________


START MandUpK 4.48


#<aspandamAnam alAtam anAbhAsam ajaM yathA /
aspandamAnaM vij~nAnam anAbhAsam ajaM tathA // MandUpK_4.48 //>#


__________

MandUpKC_4.48
aspandamAnaM spandanavarjitaM tadevAlAtamR^ijvAdyAkAreNAjAyamAnamanAbhAsamajaM yathA; tathAvidyayA spandamAnamavidyoparame 'spandamAnaM jAtyAdyAkAreNAnAbhAsamajamacalaM bhaviShyitItyarthaH //48//


_______________________________________________________________________


START MandUpK 4.49

kiM ca-


#<alAte spandamAne vai nAbhAsA anyato bhuvaH /
na tato 'nyatra nispandAn nAlAtaM pravishanti te // MandUpK_4.49 //>#


__________

MandUpKC_4.49
tasminnevAlAte spandamAna R^ijuvakrAdyAbhAsA alAtAdanyataH kutashcidAgatyAlAte naiva bhavantI7ti  nAnyatobhuvaH /
na ca tasmAnnispandAdalAtAdanyatra nirgatAH /
na ca nispandamalAtameva pravishanti te //49//


_______________________________________________________________________


START MandUpK 4.50

kiM ca-


#<na nirgatA alAtAt te dravyatvAbhAvayogataH /
vij~nAne 'pi tathaiva syur AbhAsasyAvisheShataH // MandUpK_4.50 //>#


__________

MandUpKC_4.50
na nirgatA alAtAtta AbhAsA gR^ihAdivaddravyatvAbhAvayogato dravyasyabhAvo dravyatvam, tadabhAvo dravyatvAbhAvaH, dravyatvAbhAvayogato dravyatvAbhAvayuktairvastutvAbhAvAdityarthaH, vastuno hi praveshAdi sambhavati nAvastunaH /
vij~nAno 'pi  jAtyAdyAbhAsAstathaiva syurAbhAsasyAvisheShatastulyatvAt //50//


_______________________________________________________________________


START MandUpK 4.51-52

kathaM tulyatvamityAha-


#<vij~nAne spandamAne vai nAbhAsA anyatobhuvaH /
na tato 'nyatra nispandAn na vij~nAnaM vishanti te // MandUpK_4.51 //>#


#<na nirgatAs te vij~nAnAd dravyatvAbhAvayogataH /
kAryakAraNatAbhAvAd yato 'cintyAH sadaiva te // MandUpK_4.52 //>#


__________

MandUpKC_4.51-52
alAtena samAnaM sarvaM vij~nAnasya /
sadAcalatvaM tu vij~nAnasya visheShaH /
jAtyAdyAbhAsa vij~nAne 'cale kiN^kR^itA ityAha /
kAryakAraNatAbhAvAjjanyajanakatvAnupapatterabhAvarUpatvAdacintyAste yataH sadaiva /

yathAsatsvR^ijvAdyAbhAseShv R^ijvAdibuddhirdR^iShTAlAtamAtre tathAstveva jAtyAdiShu vij~nAnamAtre jAtyAdibuddhirmR^iShaiveti samudAyArthaH //51-52 //


_______________________________________________________________________


START MandUpK 4.53

ajamekamAtmatattvamiti sthitaM tatra yairapi kAryakAraNabhAvaH kalpyate teShAm /


#<dravyaM dravyasya hetuH syAd anyad anyasya caiva hi /
dravyatvam anyabhAvo vA dharmANAM nopapadyate // MandUpK_4.53 //>#


__________

MandUpKC_4.53
dravyaM dravyasyAnyasyAnyaddhetuH kAraNaM syAnna tu tasyaiva tat /
nApyadravyaM kasyacitkAraNaM svatantraM dR^iShTaM loke /
na ca dravyatvaM dharmANAmAtmAnAmupapadyate 'nyatvaM vA kutashcidyenAnyasya kAraNatvaM kAryatvaM vA pratipadyate /
ato 'dravyatvAdananyatvAcca na kasyacitkAryaM kAraNaM vAtmetyarthaH //53//


_______________________________________________________________________


START MandUpK 4.54


#<evaM na cittajA dharmAsh cittaM vApi na dharmajam /
evaM hetuphalAjAtiM pravishanti manIShiNaH // MandUpK_4.54 //>#


__________

MandUpKC_4.54
evaM yathoktebhyo hetubhya Atmavij~nAnasvarUpameva cittamiti na cittajA bAhyadharmA nApi bAhyadharmajaM cittam /
vij~nAnasvarUpAbhAsamAtratvAtsarvadharmANAm /
evaM na hetoH phalaM jAyate nApi phalAddheturiti hetuphalayorajAtiM hetuphalAjAtiM pravishantyadhyavasyanty Atmani hetuphalayorabhAvameva pratipadyante brahmavida ityarthaH //54//


_______________________________________________________________________


START MandUpK 4.55

ye punarhetuphalayorabhiniviShTAsteShAM kiM syAdityucyate- dharmAdharmAkhyasya hetorahaM kartA mama dharmAdharmau tatphalaM kAlAntare kvacitprANinikAye jAto bhokShya iti-


#<yAvad dhetuphalAveshas tAvad dhetuphalodbhavaH /
kShINe hetuphalAveshe nAsti hetuphalodbhavaH // MandUpK_4.55 //>#


__________

MandUpKC_4.55
yAvaddhetuphalayorAvesho hetuphalAgraha AtnyadhyAropaNaM taccittatetyarthaH,tAvaddhetuphalayorudbhavo dharmAdharmayosattphalasya cAnucchedena pravR^ittirityarthaH /
yadA punarmantrauShadhivIryeNeva grahAvesho yathoktAdvaitadashanenAvidyodbhUtahetuphalAvesho 'panIto bhavati tadA tasminkShINe nAsti hetuphalodbhavaH //55//


_______________________________________________________________________


START MandUpK 4.56

yadi hetuphalodbhavastadA ko doSha ityucyate-


#<yAvad dhetuphalAveshaH saMsAras tAvadAyataH /
kShINe hetuphalAveshe saMsAraM na prapadyate // MandUpK_4.56 //>#


__________

MandUpKC_4.56
yAvatsamyagdarshanena hetuphalAvesho na nivartate 'kShINaH saMsArastAvadAyato dIrgho bhavatItyarthaH /
kShINe punarhetiphalAveshe saMsAraM na prapadyate kAraNAbhAvAt //56//


_______________________________________________________________________


START MandUpK 4.57

nanvajAdAtmano 'nyannAstyeva tatkathaM hetuphalayoH saMsArasya cotpattivinAshAvucyete tvayA?

shR^iNu-


#<saMvR^ityA jAyate sarvaM shAshvataM nAsti tena vai /
sadbhAvena hy ajaM sarvam ucchedas tena nAsti vai // MandUpK_4.57 //>#


__________

MandUpKC_4.57
saMvR^ityA saMvaraNaM saMvR^itiravidyAviShayo laukiko vyavahArastA saMvR^ityA jAyate sarvam /
tenAvidyAviShaye shAshvataM nityaM nAsti vai /
ata utpattivinAshalakShaNaH saMsAra Ayata ityucyate /
paramArthasadbhAvena tvajaM sarvamAtmaiva yasmAt /
ato jAtyabhAvAducchedastena nAsti vai kasyaciddhetuphalAderityarthaH //57//


_______________________________________________________________________


START MandUpK 4.58


#<dharmA ya iti jAyante jAyante te na tattvataH /
janma mAyopamaM teShAM sA ca mAyA na vidyate // MandUpK_4.58 //>#


__________

MandUpKC_4.58
ye 'pyAtmAno 'nye ca dharmA jAyanta iti kalpyante ta ityevaM prakArA yathoktA saMvR^itinirdishyata iti saMvR^ityaiva dharmA jAyante; na te tattvataH paramArthatoya jAyante /
yatpunastatsaMvR^ityA janma teShAM dharmANAM yathoktAnAM yathA mAyayA janma tathA tanmAyopamaM pratyetavyam /

mAyA nAma vastu tarhi? naivam; sA ca mAyA na vidyate, mAyetyavidyamAnasyAkhyetyabhiprAyaH //58//


_______________________________________________________________________


START MandUpK 4.59

kathaM mAyopamaM teShAM dharmANAM janmetyAha-


#<yathA mAyAmayAd bIjAj jAyate tanmayoN^kuraH /
nAsau nityo na cocchedI tadvad dharmeShu yojanA // MandUpK_4.59 //>#


__________

MandUpKC_4.59
yathA mAyAmayAdbIjAjjAyate tanmayo mAyAmayo 'N^kuro nAsAN^kuro nityo na cocchedI vinAshI vAbhUtatvAttadvadeva dharmeShu janmanAshAdiyojanA yuktir na tu paramArthato dharmANAM janma nAsho vA yujyata ityarthaH //59//


_______________________________________________________________________


START MandUpK 4.60


#<nAjeShu sarvadharmeShu shAshvatAshAshvatAbhidhA /
yatra varNA na vartante vivekas tatra nocyate // MandUpK_4.60 //>#


__________

MandUpKC_4.60
paramArthatastvAtmasvajeShu nityaikarasavij~naptimAtrasattAkeShu shAshvato 'shAshvata ita vA nAbhidhA nAbhidhAnaM pravartata ityarthaH /
yatra yeShu varNyante yairarthAste varNAM shabdA na pravartante 'bhidhAtuM prakAshayituM na pravartanta ityarthaH /
idamevamiti  viveko viviktatA tatra nityo 'nitya iti nocyate /
"yato vAco nivartante"(tai.u.2 / 4 / 1) iti shruteH //60//


_______________________________________________________________________


START MandUpK 4.61-62


#<yathA svapne dvayAbhAsaM cittaM calati mAyayA /
tathA jAgrad dvayAbhAsaM cittaM calati mAyayA // MandUpK_4.61 //>#


#<advayaM ca dvayAbhAsaM cittaM svapne na saMshayaH /
advayaM ca dvayAbhAsaM tathA jAgran na saMshayaH // MandUpK_4.62 //>#


__________

MandUpKC_4.61-62
yatpunarvAggocaratvaM paramArthato 'dvayasya vij~nAnamAtrasya tanmanasaH spandanamAtraM na paramArthata iti /
uktArthau shlokau //61-62 //


_______________________________________________________________________


START MandUpK 4.63

itashca vAggocarasyAbhAvo dvaitasya-


#<svapnadR^ik pracaran svapne dikShu vai dashasu sthitAn /
aNDajAn svedajAn vApi jIvAn pashyati yAn sadA // MandUpK_4.63 //>#


__________

MandUpKC_4.63
svapnAnpashyatIti svapnadR^ikpracaranparyaTansvapne svapnasthAne dikShu vai dashasu sthitAnvartamAnAJNjIvAnprANino 'NDajAnsvedajAnvA yAnsadA pashyati //63//


_______________________________________________________________________


START MandUpK 4.64

yadyevaM tataH kim? ucyate-


#<svapnadR^ikcittadR^ishyAs te na vidyante tataH pR^ithak /
tathA tad dR^ishyam evedaM svapnadR^ikcittam iShyate // MandUpK_4.64 //>#


__________

MandUpKC_4.64
svapnadR^ishashcittaM svapnadR^ikcittaM tena dR^ishyAste jIvAstatastasmAtsvapnadR^ikcittAtpR^ithaÇna vidyante na santItyarthaH /
cittameva hyanekajIvAdibhedAkAreNa vikalpyate /
tathA tadapi svapnadR^ikcittamidaM taddR^ishyameva, tena svapnadR^ishA dR^ishyaM taddR^ishyam /
ataH svapnadR^igvyatirekeNa cittaM nAma nAstItyarthaH //64//


_______________________________________________________________________


START MandUpK 4.65-66


#<cara¤ jAgarite jAgrad dikShu vai dashasu sthitAn /
aNDajAn svedajAn vApi jIvAn pashyati yAn sadA // MandUpK_4.65 //>#


#<jAgrac cittekShaNIyAs te na vidyante tataH pR^ithak /
tathA tad dR^ishyam evedaM jAgratash cittam iShyate // MandUpK_4.66 //>#


__________

MandUpKC_4.65-66
jAgrato dR^ishyA jIvAstaccittAvyatiriktAshcittekShaNIyatvAtsvapnadR^ikcittekShaNIyajIvavat /
tacca jIvekShaNAtmakaM cittaM draShTuravyatiriktaM draShTudR^ishyatvAtsvapnacittavat /
uktArthamanyat //65-66 //


_______________________________________________________________________


START MandUpK 4.67


#<ubhe hy anyonyadR^ishye te kiM tad astIti cocyate /
lakShaNAshUnyam ubhayaM tan mate naiva gR^ihyate // MandUpK_4.67 //>#


__________

MandUpKC_4.67
jIvacitta ubhe  cittacaitye te 'nyonyadR^ishya itaretaragamye /
jIvAdiviShayApekShaM hi cittaM nAma bhavati /

cittApekShaM hi jIvAdi dR^ishyam /
ataste 'nyenyadR^ishye /
tasmAnna kiJNcidastIti cocyate cittaM vA cittekShaNIyaM vA kiM tadastIti vivekinocyate /
na hi svapne hastI hasticittaM vA vidyate tathehApi vivekinAmityabhiprAyaH /

katham? lakShaNAshUnyaM lakShyate 'nayeti lakShaNA pramANaM pramANashUnyamubhayaM cittaM caityaM dvayaM yatastanmatenaiva taccittatayaiva tadgR^ihyate /
na hi ghaTamatiM pratyAkhyAya ghaTo gR^ihyate nApi ghaTaM pratyAkhyAya ghaTamatiH /
na hi tatra pramANaprameyabhedaH shakyate kalpayitumityabhiprAyaH //67//


_______________________________________________________________________


START MandUpK 4.68-70


#<yathA svapnamayo jIvo jAyate mriyate 'pi ca /
tathA jIvA amI sarve bhavanti na bhavanti ca // MandUpK_4.68 //>#


#<yathA mAyAmayo jIvo jAyate mriyate 'pi ca /
tathA jIvA amI sarve bhavanti na bhavanti ca // MandUpK_4.69 //>#


#<yathA nirmitako jIvo jAyate mriyate 'pi ca /
tathA jIvA amI sarve bhavanti na bhavanti ca // MandUpK_4.70 //>#


__________

MandUpKC_4.68-70
mAyAmayo mAyAvinA yaH kR^ito nirmitako mantrauShadhyAdibhirniShpAditaH /
svapnamAyAnirmitakA aNDajAtayo jIvA yatA jAyante mriyante ca tachA manuShyAdilakShaNA avidyamAnA eva citta vikalpanAmAtrA ityartaH //68-70 //


_______________________________________________________________________


START MandUpK 4.71


#<na kashcij jAyate jIvaH saMbhavo 'sya na vidyate /
etat tad uttamaM satyaM yatra kiJNcin na jAyate // MandUpK_4.71 //>#


__________

MandUpKC_4.71
vyavahArasatyaviShaye jIvAnAM janmamaraNAdIH svapnAdi jIvavadityuktam /
uttamaM tu paramArthasatyaM na kashcijjAyate jIva iti /
uktArthamanyat //71//


_______________________________________________________________________


START MandUpK 4.72


#<cittaspandikam evedaM grAhyagrAhakavad dvayam /
cittaM nirviShayaM nityam asaN^gaM tena kIrtitam // MandUpK_4.72 //>#


__________

MandUpKC_4.72
sarvaM grAhyagrAhakavaccittaspanditameva dvayaM cittaM paramArthata Atmaiveti nirviShayaM tena nirviShayatvena nityamasaN^gaM kIrtitam /
"asaN^go hyayaM puruShaH"(bR^i.u. 4 / 3 / 15,16) iti shruteH /
saviShayasya hi viShaye saN^gaH /
nirviShayatvAccittamasaN^gamityarthaH //72//


_______________________________________________________________________


START MandUpK 4.73

nanu nirviShayatvena cedasaN^gatvaM cittasya na niHsaN^gatA bhavati yasmAcchAstA shAstraM shiShyashcetyevamAderviShayasya vidyamAnatvAt /

naiSha doShaH ; kasmAt-


#<yo 'sti kalpitasaMvR^ityA paramArthena nAsty asau /
paratantrAbhisaMvR^ityA syAn nAsti paramArthataH // MandUpK_4.73 //>#


__________

MandUpKC_4.73
yaH padArthaH shAstrAdirvidyate sa kalpitasaMvR^ityA; kalpitA ca sA paramArthapratipatyupAyatvena saMvR^itishca sA, tayA yo 'sti paramArthena nAstyasau na vidyate /
j~nAte dvaitaM na vidyata ityuktam /

yashca paratantrAbhisaMvR^ityA parashAstravyavahAreNa syAtpadArthaH sa paramArthato nirUpyamANo nAstyeva /
tena yuktamuktamasaN^gaM tena kIrtimiti //73//


_______________________________________________________________________


START MandUpK 4.74

nanu shAstrAdInAM saMvR^ititve 'ja itIyamapi kalpanAM saMvR^itiH syAt?

satyamevam-


#<ajaH kalpitasaMvR^ityA paramArthena nApy ajaH /
paratantrAdiniShpattyA saMvR^ityA jAyate tu saH // MandUpK_4.74 //>#


__________

MandUpKC_4.74
shAstrAdikalpitasaMvR^ityaivAja ityucyate /
paramArthena nApyajo yasmAtparatantrAbhiniShpattyA parashAstrasiddhimapekShya yo 'ja ityuktaH sa saMvR^ityA jAyate /
ato 'ja itIyamapi kalpanA paramArthaviShaye naiva kramata ityarthaH //74//


_______________________________________________________________________


START MandUpK 4.75

yasmAdasadviShayastasmAt-


#<abhUtAbhinivesho 'sti dvayaM tatra na vidyate /
dvayAbhAvaM sa buddhvaiva nirnimitto na jAyate // MandUpK_4.75 //>#


__________

MandUpKC_4.75
asatyabhUte dvaite 'bhinivesho 'sti kevalam /
abhinivesha AgrahamAtram /
dvayaM tatra na vidyate /
mithyAbhiniveshamAtraM ca janmanaH kAraNaM yasmAttasmAddvayAbhAvaM buddhvA nirnimitto nivR^ittamithyAdvayAbhinivesho yaH sa na jAyate //75//


_______________________________________________________________________


START MandUpK 4.76


#<yadA na labhate hetUn uttamAdhamamadhyamAn /
tadA na jAyate cittaM hetvabhAve phalaM kutaH // MandUpK_4.76 //>#


__________

MandUpKC_4.76
jAtyAshramavihitA ashIrvarjitairanuShThIyamAnA dharmA devatvAdiprAptihetava uttamAH kevalAshca dharmAH /
adharmavyAmishrA manuShyatvAdiprAptyarthA madhyamAH /
tiryagAdiprAptinimittA adharmalakShaNAH pravR^ittivisheShAshcAdhamAH /
tAnuttamamadhyamAdhamAnavidyAparikalpitAnyadaikamevAdvitIyamAtmatattvaM sarvakalpanAvarjitaM jAnanna labhate na pashyati yathA bAlairdR^ishyamAnaM gagane malaM vivekI na pashyati tadvattadA na jAyate notpadyate cittaM devAdyAkArairuttamAdhamamadhyamaphalarUpeNa na hyasati hetau phalamutpadyate bIjAdyabhAva iva sasyAdi //76//


_______________________________________________________________________


START MandUpK 4.77

hetvabhAve cittaM notpadyata iti hyuktam /
sa punaranutpattishcittasya kIdR^ishItyucyate-


#<animittasya cittasya yAnutpattiH samAdvayA /
ajAtasyaiva sarvasya cittadR^ishyaM hi tadyataH // MandUpK_4.77 //>#


__________

MandUpKC_4.77
paramArthadarshanena nirastadharmAdharmAkhyotpattinimittasyAnimittasya cittasyeti yA mokShAkhyAnutpattiH sA sarvadA sarvAvasthAsu samA nirvisheShAdvayA ca /
pUrvamapyajAtasyaivAnutpannasya cittasya sarvasyAdvayasyetyarthaH /
yasmAtprAgapu vij~nAnAccittadR^ishyaM tadadvayaM janma ca tasmAdajAtasya sarvasya sarvadA cittasya samAdvayaivAnutpattirna punaH kadAcidbhavati kadAcidvA na bhavati /
sarvadaikarUpaivetyarthaH //77//


_______________________________________________________________________


START MandUpK 4.78

yathoktena nyAyena janmanimittasya dvayasyAbhAvAt-


#<buddhvA nimittatAM satyAM hetuM pR^ithag anApnuvan /
vItashokaM tathAkAmam abhayaM padam ashnute // MandUpK_4.78 //>#


__________

MandUpKC_4.78
animittatAM ca satyAM paramArtharUpAM buddhvA hetuM dharmAdikAraNaM devAdiyoniprAptaye pR^ithaganApnuvannanupAdadAnastyaktabAhyaiShaNaH sankAmashokAdivarjitamavidyAdirahitamabhayaM padamashnute punarna jAyata ityarthaH //78//


_______________________________________________________________________


START MandUpK 4.79


#<abhUtAbhiniveshAd dhi sadR^ishe tat pravartate /
vastvabhAvaM sa budhvaiva niHsaN^gaM vinivartate // MandUpK_4.79 //>#


__________

MandUpKC_4.79
yasmAd bhUtAbhiniveshAdasati dvaye dvayAstitvanishcayo 'bhUtAbhiniveshastasmAdavidyAvyAmoharUpAddhi sadR^ishe tadanurUpe taccittaM pravartate /
tasya dvayasya vastuno 'bhAvaM yadA buddhavAMstadA tasmAnniHsaN^go nirapekShaM sadvinivartate 'bhUtAbhiniveshaviShayAt //79//


_______________________________________________________________________


START MandUpK 4.80


#<nivR^ittasyApravR^ittasya nishcalA hi tathA sthitiH /
viShayaH sa hi buddhAnAM tat sAmyam ajam advayam // MandUpK_4.80 //>#


__________

MandUpKC_4.80
nivR^itasya dvaitaviShayAdviShayAntare cApravR^ittasyAbhAvadarshanena cittasya nishcalA calanavarjitA brahmasvarUpaiva tadA sthitiH /
yaiShA brahmasvarUpA sthitishcittasyAdvayavij~nAnaikarasaghanalakShaNA, sa hi yasmAdviShayo gocaraH paramArthadarshinAM buddhAnAM tasmAttatsAmyaM paraM nirvisheShamajamadvayaM ca //80//


_______________________________________________________________________


START MandUpK 4.81

punarapi kIdR^ishashcAsau buddhAnAM viShaya ityAha-


#<ajam anidram asvapnaM prabhAtaM bhavati svayam /
sakR^idvibhAto hy evaiSha dharma dhAtusvabhAvataH // MandUpK_4.81 //>#


__________

MandUpKC_4.81
svayameva tatprabhAtaM bhavati, nAdityapAdyapekSham; syayaJNjyotiH svabhAvamityarthaH /
sakR^idvibhAtaH sadaiva vibhAta ityetadeSha evaMlakShaNa AtmAkhyo dharmo dhAtusvabhAvato vastusvabhAvata ityarthaH //81//


_______________________________________________________________________


START MandUpK 4.82

evamucyamAnamapi paramArthatattvaM kasmAllaukikairna gR^ihyata ityucyate-


#<sukham Avriyate nityaM duHkhaM vivriyate sadA /
yasya kasya ca dharmasya graheNa bhagavAn asau // MandUpK_4.82 //>#


__________

MandUpKC_4.82
yasmAdyasya kasyaciddvayavastuno dharmasya graheNa grahaNAveshena mithyAbhiniviShTatayA sukhamAvriyate 'nAyAsenAcchAdyata ityarthaH /
dvayopalabdhinimittaM hi tatrAvaraNaM na yatnAntaramapekShyate /
duHkhaM ca vivriyate prakaTIkriyate, paramArthaj~nAnasya durlabhatvAt /
bhagavAnasAvAtmadvayo deva ityarthaH, ato vedAntairAcAryaishca bahusha ucyamAno 'pi naiva j~nAtuM shakya ityarthaH /
"Ashcaryo vaktA kushalo 'sya labdhA"(ka.u.1 / 2 / 7) iti shruteH //82//


_______________________________________________________________________


START MandUpK 4.83

asti nAstItyAdisUkShmaviShayA api paNDitAnAM grahA bhagavataH paramAtmana AvaraNa eva kimuta mUDhajanAnAM buddhilakShaNA ityevamarthaM pradarshayannAha-


#<asti nAsty asti nAstIti nAsti nAstIti vA punaH /
calasthirobhayAbhAvair AvR^iNotye va bAlishaH // MandUpK_4.83 //>#


__________

MandUpKC_4.83
astyAtmeti vAdI kashcitpratipadyate /
nAstItyaparo vainAshiko 'sti nAstItyaparor'dhavainAshikaH sadasadvAdI digvAsAH /
nAsti nAstItyatyantashUnyavAdI /
tatrAstibhAvashcalaH, ghaTAdyanityavilakShaNatvAt /
nAstibhAvaH sthiraH sadAvisheShatvAt /
ubhayaM calasthiraviShayatvAtsadasadbhAvo 'bhAvo 'tyantAbhAvaH /

prakAracatuShTayasyApi tairataishcalisthirobhayAbhAvaiH sadasadAdivAdI sarvo 'pi bhagavantamAvR^iNotyeva bAlisho 'vivekI /
yadyapi paNDito bAlisha eva paramArthatattvAnavabodhAckimu svabhAvamUDho jana ityabhiprAyaH //83//


_______________________________________________________________________


START MandUpK 4.84

kIdR^ikpunaH paramArthatattvaM yadavabodhAdabAlishaH paNDito bhavatItyAha-


#<koThyash catasra etAs tu grahair yAsAM sadA vR^itaH /
bhagavAn Abhir aspR^iShTo yena dR^iShTaH sa sarvadR^ik // MandUpK_4.84 //>#


__________

MandUpKC_4.84
koThyaH prAvAdukashAstranirNayAntA etA uktA asti nAstItyAdyAshcatasro yAsAM koTInAM grahairgrahaNairUpalabdhinishcayaiH sadA sarvadAvR^ita AcchAditasteShAmeva prAvAdukAnAM yaH sa bhagavAnAbhirastinAstItyAdikoTibhishcatasR^ibhirapyaspR^iShTo 'styAdivikalpanAvarjita ityetadyena muninA dR^iShTo j~nAto vedAnteShvaupaniShadaH puruShaH sa sarvadR^iksarvaj~naH paramArthapaNDita ityarthaH //84//


_______________________________________________________________________


START MandUpK 4.85


#<prApya sarvaj~natAM kR^itsnAM brAhmaNyaM padam advayam /
anApannAdimadhyAntaM kim ataH param Ihate // MandUpK_4.85 //>#


__________

MandUpKC_4.85
prApyaitAM yathoktAM kR^itsnAM samastAM sarvaj~natAM brAhmaNyaM padaM"sa brAhmaNaH"(bR^i.u.3 / 8 / 10) "eSha nityo mahimA brAhmaNasya" (bR^i.u.4 / 4 / 23) iti shruteH ; AdimadhyAntA utpattisthitilayA anApannA aprAptA yasyAdvayasya padasya na vidyante tadanApannAdimadhyAntaM brAhmaNyaM padam, tadeva prApya labdhvA kimataH paramasmAdAtmalAbhAdUrdhvamIhate ceShTate niShprayojanamityarthaH /
"naiva tasya kR^itenArthaH"(gItA 3 / 18) ityAdismR^iteH //85//


_______________________________________________________________________


START MandUpK 4.86


#<viprANAM vinayo hy eSha shamaH prAkR^ita ucyate /
damaH prakR^itidAntatvAd evaM vidvA¤ shamaM vrajet // MandUpK_4.86 //>#


__________

MandUpKC_4.86
viprANAM brAhmaNAnAM vinayo vinItatvaM svAbhAvikaM yadetAtmasvarUpeNAvasthAnam /
eSha vinayaH shamo 'pyeSha eva prAkR^itaH svAbhAviko 'kR^itaka ucyate /
damo 'pyeSha eva prakR^itidAntatvAtsvabhAvata eva copashAntarUpatvAdbrahmaNaH /
evaM yathoktaM svabhAvopashAntaM brahma vidvA¤shamamupashAntiM svAbhAvikIM brahmasvarUpAM vrajed brahmasvarUpeNAvatiShThata ityarthaH //86//


_______________________________________________________________________


START MandUpK 4.87

evamanyonyaviruddhatvAtsaMsArakAraNAni rAgadveShadoShAspadAni prAvAdukAnAM darshanAni /
ato mithyAdarshanAni tAnIti tadyuktibhireva darshayitvA catuShkoTivarjitatvAdrAhAdidoShAnAspadaM svabhAvashAntamadvaitadarshanameva samyagdarshamityupasaMhR^itam /
athedAnIM svaprakriyApradarshanArtha ArambhaH-


#<savastu sopalambhaM ca dvayaM laukikam iShyate /
avastu sopalambhaM ca shuddhaM laukikam iShyate // MandUpK_4.87 //>#


__________

MandUpKC_4.87
savastu saMvR^itisatA vastunA saha vartata iti savastu, tathA copalabdhirupalambhastena saha vartata iti sopalbhaM ca shAstrAdisarvavyavahArAspadaM grAhyagrAhakalakShaNaM dvayaM laukikaM lokAdanapetaM lokikaM jAgaritamityetat /
evaM lakShaNaM jAgaritamiShyate vedAnteShu /

avastu saMvR^iterapyabhAvAt /
sopalambhaM vastuvadupalambhanamupalambho 'satyapi vastuni tena saha vartata iti sopalambhaM ca /
shuddhaM kevalaM pravibhaktaM jAgaritAtsthUlAllaukikaM sarvaprANisAdhAraNatvAdiShyate svapna ityarthaH //87//


_______________________________________________________________________


START MandUpK 4.88


#<avastv anupalambhaM ca lokottaram iti smR^itam /
j~nAnaM j~neyaM ca vij~neyaM sadA buddhaiH prakIrtitam // MandUpK_4.88 //>#


__________

MandUpKC_4.88
avastvanupalambhaM ca grAhyagrahaNavarjitamityetat, lokottaram ata eva lokAtItam /
grAhyagrahaNaviShayo hi lokastadabhAvAtsarvapravR^ittibIjaM suShuptamityetadevaM smR^itam /

sopAyaM paramArthatattvaM laukikaM shuddhalaukikaM lokottaraM ca krameNa yena j~nAnena j~nAyate tajj~nAnam /
j~neyametAnyeva trINi /
etadvyatirekeNa j~neyAnupapatteH sarvaprAvAdukakalpitavastuno 'traivAntarbhAvAt /
vij~neyaM paramArthasatyaM turyAkhyamadvayamajamAtmatattvamityarthaH /
sadA sarvadai9tallaukikAdivij~neyAntaM buddhaiH paramArthadarshibhirbrahmavidbhiH prakIrtitam //88//


_______________________________________________________________________


START MandUpK 4.89


#<j~nAne ca trividhe j~neye krameNa vidite svayam /
sarvaj~natA hi sarvatra bhavatIha mahAdhiyaH // MandUpK_4.89 //>#


__________

MandUpKC_4.89
j~nAne ca laukikAdiviShaye, j~neye ca laukikAdau trividhe- pUrvaM laukikaM sthUlam, tadabhAvena pashcAcchuddhaM laukikam, tathAbhAvena lokottaramityevaM krameNa sthAnatrayAbhAvena paramArthasatye turye 'dvaye 'je 'bhaye vidite svayamevAtmasvarUpameva sarvaj~natA sarvashcAsau j~nashca sarvaj~nastadbhAvaH sarvaj~natA, ihAsmiMlloke bhavati mahAdhiyo mahAbuddheH /
sarvalokAtishayavastuviShayabuddhitvAdevaMvidaH sarvatra sarvadA bhavati /
sakR^idvidite svarUpe vyabhicArAbhAvAdityarthaH /
na hi paramArthavido j~nAnodbhavAbhibhavau sto yathAnyeShAM prAvAdukAnAm //89//


_______________________________________________________________________


START MandUpK 4.90

laukikAdInAM krameNa j~neyatvena nirdeshAdastitvAshaN^kA paramArthato mA bhUdityAha-


#<heyaj~neyApyapAkyAni vij~neyAny agrayANataH /
teShAm anyatra vij~neyAd upalambhas triShu smR^itaH // MandUpK_4.90 //>#


__________

MandUpKC_4.90
heyAni ca laukikAdIni trINi jAgaritasvapnasuShuptAnyAtmanyasattvena rajjvAM sarpavaddhAtavyAnItyarthaH /
j~neyamiha catuShkoTivarjitaM paramArthatattvam /
ApyAnyAptavyAni tyaktabAhyaiShaNAtrayeNa bhikShuNA pANDityabAlyamaunAkhyAni sAdhanAni /
pAkyAni rAgadveShamohAdayo doShAH kaShAyAkhyAni paktavyAni /
sarvANyetAni heyaj~neyApyapAkyAni vij~neyAni bhikShuNopAyatvenetyarthaH, agrayANAtaH prathamataH /

teShAM heyAdInAmanyatra vij~neyAtparamArthasatyaM vij~neyaM brahmaikaM varjayitvA, upalbhanamupalambho 'vidyAkalpanAmAtram /
heyApyApakyeShu triShvapi smR^ito brahmavidbhirna paramArthasatyatA trayANAmityarthaH //90//


_______________________________________________________________________


START MandUpK 4.91

paramArthatastu-


#<prakR^ityAkAshavaj j~neyAH sarve dharmA anAdayaH /
vidyate na hi nAnAtvaM teShAM kvacana kiJNcanaH // MandUpK_4.91 //>#


__________

MandUpKC_4.91
prakR^ityA svabhAvata AkAshavadAkAshatulyAH sUkShmaniraJNjanasarvagatatvaiH sarve dharmA AtmAno j~neyAM mumukShubhiranAdayo nityAH /
bahuvacanakR^itabhedAshaN^kAM nirAkurvannAha- kvacana kiJNcana kindidaNumAtramapi teShAM na vidyate nAnAtvamiti //91//


_______________________________________________________________________


START MandUpK 4.92

j~neyatApi dharmANAM saMvR^ityaiva na paramArthata ityAha-


#<AdibuddhAH prakR^ityaiva sarve dharmAH sunishcitAH /
yasyaivaM bhavati kShAntiH so 'mR^itatvAya kalpate // MandUpK_4.92 //>#


__________

MandUpKC_4.92
yasmAdAdau buddhA AdibuddhAH  prakR^ityaiva svabhAvata eva yathA nityaprakAshasvarUpaH savitaivaM nityabodhasvarUpA ityarthaH sarve dharmAH sarva AtmAnaH /
na ca teShAM nishcayaH kartavyo nityanishcitasvarUpA ityarthaH /
na saMdihyamAnasvarUpA evaM naivaM ceti /

yasya mumukShorevaM yathoktaprakAreNa sarvadA bodhanishcayanirapekShatAtmArthaM parArthaM vA yathA savitA nityaM prakAshAntaranirapekShaH svArthaM paramArthaM cetyevaM bhavati kShAntirbodhakartavyatAnirapekShatA sarvadA svAtmani sa amR^itatvAyAmR^itabhAvAya kalpate mokShAya samartho bhavatItyarthaH //92//


_______________________________________________________________________


START MandUpK 4.93

tathA nApi shAntikartavyatAtmanItyAha-


#<AdishAntA hy anutpannAH prakR^ityaiva sunirvR^itAH /
sarve dharmAH samAbhinnA ajaM sAmyaM vishAradam // MandUpK_4.93 //>#


__________

MandUpKC_4.93
yasmAdAdishAntA nityameva shAntA anutpannA ajAshca prakR^ityaiva sunirvR^itAH suShThUparatasvabhAvA ityarthaH, sarve dharmAH samAshcAbhinnAshca samAbhinnAH, ajaM sAmyaM vishAradaM vishuddhamAtmatatvaM yasmAttasmAcchAntirmokSho vA nAsti kartavya ityarthaH, na hi nityaikasvabhAvasya kR^itaM kiJNcidarthavatsyAt //93//


_______________________________________________________________________


START MandUpK 4.94

ye yathoktaM paramArthatattvaM pratipannAsta evAkR^ipaNA loke kR^ipaNA evAnya ityAha-


#<vaishAradyaM tu vai nAsti bhede vicaratAM sadA /
bhedanimnAH pR^ithagvAdAs tasmAt te kR^ipaNAH smR^itAH // MandUpK_4.94 //>#


__________

MandUpKC_4.94
yasmAdbhedanimnA bhedAnuyAyinaH saMsArAnugA ityarthaH ; ke? pR^idagvAdAH pR^ithaÇnAnA vastvityevaM vadanaM yeShAM te pR^ithagvAdA dvaitina ityarthaH, tasmAtte kR^ipaNAH kShudrAH smR^itAH; yasmAdvaishAradyaM vishuddhirnAsti teShAM bhede vicaratAM dvaitamArge 'vidyAkalpite sarvadA vartamAnAnAmityarthaH /
ato yuktameva teShAM kArpaNyamityabhiprAyaH //94//


_______________________________________________________________________


START MandUpK 4.95

yadidaM paramArthatattvamamahAtmabhirapaNDitairvedAntabahiHShThaiH kShudrairalpapraj~nairanavagAhyamityAha-


#<aje sAmye tu ye kecid bhaviShyanti sunishcitAH /
te hi loke mahAj~nAnAs tac ca loko na gAhate // MandUpK_4.95 //>#


__________

MandUpKC_4.95
aje sAmye paramArthatattva evameveti ye kecitstrAyadayo 'pi sunishcitA bhaviShyanti cetta eva hi loke mahAj~nAnA niratishaya tattvaviShayaj~nAnA ityarthaH /

tacca teShAM vartma teShAM viditaM paramArthatattvaM sAmAnyabuddhiranyo loko na gAhate nAvatariti na viShayIkarotItyarthaH /
sarvAbhUtAtmabhUtasya sarvabhUtahitasya ca /
devA api mArge muhyantyapadasya padaiShiNaH /
"shakunInAmivAkAshe gatirnaivopalabhyate"(mahA.shA.239 / 23,24) ityAdismaraNAt //95//


_______________________________________________________________________


START MandUpK 4.96

kathaM mahAj~nAnatvamityAha-


#<ajeShv ajam asaMkrAntaM dharmeShu j~nAnam iShyate /
yato na kramate j~nAnam asaN^gaM tena kIrtitam // MandUpK_4.96 //>#


__________

MandUpKC_4.96
ajeShvanutpanneShvacaleShu dharmeShvAtmasvajamacalaM ca j~nAnamiShyate savitarIvauShNyaM prakAshashca yatastasmAdasaMkrAntamarthAntare j~nAnamajamiShyate /
yasmAnna kramater'thAntare j~nAnaM tena kAraNenAsaN^gaM tatkIrtitamAkAshakalpamityuktam //96//


_______________________________________________________________________


START MandUpK 4.97


#<aNumAtre 'pi vaidharmye jAyamAne 'vipashcitaH /
asaN^gatA sadA nAsti kimutAvaraNacyutiH // MandUpK_4.97 //>#


__________

MandUpKC_4.97
ito 'nyeShAM vAdinAmaNumAtre 'pi vaidharmye vastuni bahirantarvA jAyamAna utpAdyamAne 'vipashcito 'vivekino 'saN^gatA asaN^gatvaM sadA nAsti kimuta vaktayavyamAvaraNacyutirbandhanAsho nAstIti //97//


_______________________________________________________________________


START MandUpK 4.98

teShAmAvaraNacyutirnAstIti bruvatAM svasiddhAnte 'bhyupagataM tarhi dharmANAmAvaraNam /
netyucyate /


#<alabdhAvaraNAH sarve dharmAH prakR^itinirmalAH /
Adau buddhAs tathA muktA budhyanta iti nAyakAH // MandUpK_4.98 //>#


__________

MandUpKC_4.98
alabdhAvaraNAH- alabdhamaprAptamAvaraNamavidyAdibandhanaM yeShAM te dharmA alabdhAvaraNA bandhanarahitA ityarthaH, prakR^itinirmalAH svabhAvashuddhA Adau buddhAstathA muktA yasmAnnityashuddhabuddhamuktasvabhAvAH /
yadyevaM kathaM tarhi budhyanta ityucyate?
nAyakAH svAminaH samarthA boddhuM bodhashaktimatsvabhAvA ityarthaH, yathA nityaprakAshasvarUpo 'pi savitA prakAshata ityucyate yathA vA nityanivR^ittagatayo 'pi nityameva shailAstiShThantItyucyate tadvat //98//


_______________________________________________________________________


START MandUpK 4.99


#<kramate na hi buddhasya j~nAnaM dharmeShu tAyinaH /
sarve dharmAs tathA j~nAnaM naitad buddhena bhAShitam // MandUpK_4.99 //>#


__________

MandUpKC_4.99
yasmAnna hi kramate buddhasya paramArthadarshino j~nAnaM viShayAntareShu dharmeShu dharmasaMsthaM savitarIva prabhA, tAyinas tAyo 'syAstIti tAyI, saMtAnavato nirantarasyAkAshakalpasyetyarthaH, pUjAvato vA praj~nAvato vA, sarve dharmA AtmAno 'pi tathA j~nAnavadevAkAshakalpatvAnna kramante kvacidapyarthAntara ityarthaH /

yadAdAvupanyastaM j~nAnenAkAshakalpenetyAdi tadidamAkAshakalpasya tAyino buddhasya tadananyatvAdAkAshakalpaM j~nAnaM na kramaye kvacidapyarthAntare /
tathA dharmA iti /
AkAshamivAcalamavikriyaM niravayavaM nityamadvitIyamasaN^gamadR^ishyamagrAhyamashanAyAdyatItaM brahmAtmatattvam /
"na hi draShTurdR^iShTerviparilopo vidyate"(bR^i.u.4 / 3 / 23) iti shruteH /

j~nAnaj~neyaj~nAtR^ibhedarahitaM paramArthatattvamadvayam etanna buddhena bhAShitam /
yadyapi bAhyArthanirAkaraNaM j~nAnamAtrakalpanA cAdvayavastusAmIpyamuktam /
idaM tu paramArthatattvamadvaitaM vedAnteShveva vij~neyamityarthaH //99//


_______________________________________________________________________


START MandUpK 4.100

shAstrasamAptau paramArthatattvastutyarthaM namaskAra ucyate-


#<durdarsham atigambhIram ajaM sAmyaM vishAradam /
buddhvA padam anAnAtvaM namaskurmo yathAbalam // MandUpK_4.100 //>#


__________

MandUpKC_4.100
durdarshaM duHkhena darshanamasyeti durdarsham, asti nAstIti catuShkoTivarjitatatvAddurvij~neyamityarthaH /
ata evAtigambhIraM duShparveshaM mahAsamudravadakR^itapraj~naiH, ajaM sAmyaM vishAradam IdR^ikpadamanAnAtvaM nAnAtvavarjitaM buddhvAvagamya tadbhUtAH santo namaskurmastasmai padAya, avyavahAryamapi vyavahAragocaramApAdya yathAbalaM yathAshaktItyarthaH //100//


iti shaN^karabhagavataH kR^itau gauDapAdIyAgamashAstravivaraNe 'lAtashAntyAkhyaM caturthaM prakaraNam //


#<oM shantiH! shAntiH!! shAntiH!!!>#


