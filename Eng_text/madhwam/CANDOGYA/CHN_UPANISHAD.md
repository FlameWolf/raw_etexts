|| ChandogopaniShat || 
omityekAkSharamudgIthamupAsItomiti hyudgAyati tasyopavyAkhyAnameShAM bhUtAnAM pR^ithivI rasaH pR^ithivyA Apo raso.apAmoShadhayo rasa oShadhInAM puruSho rasaH puruShasya vAg raso vAcha R^ig rasa R^ichaH sAma rasaH sAmna udgItho rasaH sa eSha rasAnAM rasatamaH paramaH parAdrdhyo.aShTamo ya udgIthaH || 1 || 
katamA katamakr katamat katamat sAma katamaH katama udgItha iti vimR^iShTaM bhavati || 2 || 
vAgevakr prANaH sAmomityedakSharamudgIthastad vA etanmithunaM yad vAk cha prANashcha R^ik cha sAma cha tadetanmithunamomityetasminnakShare saMsR^ijyate yadA vai mithunau samAgachChata Apayato havai tAvanyonyasya kAmamApayitA havai kAmAnAM bhavati ya etadevaM vidvAnakSharamudgIthamupAste || 3 || 
tad vA etadanuj~nAkSharaM yaddhi kiJNchAnujAnAtyomityeva tadAhaiSho eva samR^iddhiryadanuj~nA samardhayitA havai kAmAnAM bhavati ya etadevaM vidvAnakSharamudgIthamupAste teneyaM trayI vidyA vartata omityAshravayatyomiti shaMsatyomityudgAyatyetasyaivAkSharasyApachityai mahimnA rasena tenobhau kurutau yashchaitadevaM veda yashcha na veda || 4 || 
nAnA tu vidyA chAvidyA cha yadeva vidyayA karoti shraddhayopaniShadA tadeva vIryavattaraM bhavatIti khalvetasyaivAkSharasyopavyAkhyAnaM bhavati || 5 || 
|| iti prathamaH khaNDaH ||
devAsurA havai yatra saMyetira ubhaye prAjApatyAstaddha devA udgIthamAjahvuranenainAnabhibhaviShyAma iti te ha nAsikyaM prANamudgIthamupAsAJNchakrire taM hAsurAH pApmanA vividhustasmAt tenobhayaM jighrati surabhi cha durgandhi cha pApmanA vividhustasmAt tayobhayaM vadati satyaM chAnR^itaM cha pApmanA hyeShA viddhA.atha ha chakShurudgIthamupAsAJNchakrire taddhAsurAH pApmanA vividhaustasmAt tenobhayaM pashyati darshanIyaM chAdarshanIyaM cha pApmanA hyetad viddhamatha ha shrotramudgIthamupAsAJNchakrire taddhAsurAH pApmanA vividhustasmAt tenobhayaM shR^iNoti shravaNIyaM chAshravaNIyaM cha pApmanA hyetat viddhamatha ha mana udgIthamupAsAJNchakrire taddhAsurAH pApmanA vividhustasmAt tenobhayaM saN^kalpayate saN^kalpanIyaM chAsaN^kalpanIyaM cha pApmanA hyetad viddhamatha ha ya evAyaM mukhyaprANastamudgIthamupAsAJNchakrire taM hAsurA R^itvA vidadhvasuryathA.ashmAnamAkhaNamR^itvA vidhvaMsetaivaM sa yathA.ashmAnamAkhaNamR^itvA vidhvaMsata evaM haiva sa vidhvaMsate ya evaM vidi pApaM kAmayate yashchainamabhidAsati sa eSho.ashmAkhaNo naivaitena surabhi na durgandhi vijAnAtyapahatapApmA hyeSha tena yadashnAti yat pibati tenetarAn prANAnavatyetamukha evAntato vittvotkrAmati vyAdadAtyevAntata iti || 1 || 
hyaN^girA udgIthamupAsAJNchakra evAmu evAN^girasaM manyante.aN^gAnAM yad rasastena taM ha bR^ihaspatirudgIthamupAsAJNchakra etamu eva bR^ihaspatiM manyante vAgdhi bR^ihatI tasyA eSha patistena taM hAyAsya udgIthamupAsAJNchakra etamu evAyAsyaM manyanta AsyAd yadayate tena taM ha bako dAlmyo vidAJNchakAra sa ha naimishIyAnAmudgAtA babhUva sa ha smaibhyaH kAmAnAgAyatyAgAtA havai kAmAnAM bhavati ya etadevaM vidvAnIramudgIthamupAsta ityadhyAtmam || 2 || 
|| iti dvitIyaH khaNDaH ||
athAdhidaivataM ya evAsau tapati tamudgIthamupAsItodyan vA eSha prajAbhya udgAyatyudyaMstamobhayamapahantyapahantA havai ubhayasya tamaso bhavati ya evaM veda || 1 || 
samAna u evAyaM chAsau choShNo.ayamuShNo.asau svara itImamAchakShate svara iti pratyAsvara ityamuM tasmAd vA etamimamamuM chodgIthamupAsItAtha khalu vyAnamevodgIthamupAsIta yad vai prANiti sa prANo yadapAniti so.apAno.atha yaH prANApAnayoH sandhiH sa vyAno yo vyAnaH sA vAk tasmAdaprANannanapAnan vAchamabhivyAharati yA vAk sakr tasmAdaprANannanapAnannR^ichamabhivyAharati yA R^ik tat sAma tasmAdaprANannanapAnan sAma gAyati yat sAma sa udgIthastasmAdaprANannanapAnannudgAyatyato yAnyanyAni vIryavanti karmANi yathA.agnermanthAnamAjeH saraNaM dR^iDhasya dhanuSha AyamanamaprANannanapAnaMstAni karotyetasya hetorvyAnamevodgIthamupAsItAtha khalUdgIthAkSharANyupAsItod gI tha iti prANa evot prANena hyuttiShThati vAg gIrvAcho hi gira ityAchakShate.annaM thamanne hIdaM sarvaM sthitaM dyaurevodantarikShaM gIH pR^ithivI thamAditya evod vAyurgIragnisthaM sAmaveda evod yajurvedo gIr R^igvedasthaM dugdhe.asmai vAg dohaM yo vAcho doho annavAnannAdo bhavati ya etAnyevaM vidvAnudgIthAkSharANyupAsta ud gI tha iti || 2 || 
atha khalvAshIH samR^iddhirupasaraNAnItyupAsIta yena sAmnA stoShyan syAt tat sAmopadhAved yasyAmR^ichi tAmR^ichaM yadArSheyaM tamR^iShiM yAM devatAmabhiShToShyan syAt tAM devatAmupadhAved yena chChandasA steShyan syAt tachChanda upadhAved yena stomena stoShyamANaH syAt taM stomamupadhAved yAM dishamabhiShToShyan syAt tAM dishamupadhAvedAtmAnamantata upasR^itya stuvIta kAmaM dhyAyannapramatto.abhyAsho ha yadasmai sa kAmaH samR^iddhyeta yatkAmaH stuvIteti yatkAmaH stuvIteti || 3 || 
omityetadakSharamudgIthamupAsItomiti hyadgAyati tasyopavyAkhyAnaM devA vai mR^ityorbibhyatastrayIM vidyAM prAvishaMste chChandobhirAchChAdayan yadebhirAchChAdayaMstachChandasAM ChandastvaM tAnu tatra mR^ityuryathA matsyamudake paripashyedevaM paryapashyadR^ichi sAmni yajuShi te nu vittvordhvA R^ichaH sAmno yajuShaH svarameva prAvishan yadA vA R^ichamApnotyo mityevAbhisvaratyevaM sAmaivaM yajureSha u svaro yadetadakSharametadamR^itamabhayaM tat pravishya devA amR^itA abhayA abhavan sa ya etadevaM vidvAnakSharaM praNautyetadevAkSharaM svaramamR^itamabhayaM pravishati tat pravishya yadamR^itA devAstadamR^ito bhavati || 4 || 
atha khalu ya udgIthaH sa praNavo yaH praNavaH sa udgItha ityasau vA Aditya udgItha eSha praNava omiti hyeSha svarannetyetamu evAhamabhyAgAsiShaM tasmAnmama tvameko.asIti ha kauShItakiH putramuvAcha rashmIMstvaM paryAvartayatAd bahavo vai te bhaviShyantItyadhidaivatamathAdhyAtmaM ya evAyaM mukhyaprANastamudgIthamupAsItomiti hyeSha svarannetyetamu evAhamabhyagAsiShaM tasmAnmama tmameko.asIti ha koShItakiH putramuvAcha prANAMstvaM bhUmAnamabhigAyatAd bahavo vai te bhaviShyantItyatha khalu ya udgIthaH sa praNavo yaH praNavaH sa udgItha iti hotR^iShadanAddhaivApi durudgItamanusamAharatItyanusamAharatIti || 5 || 
iyamevargagniH sAma tadetadasyAmR^ichyadhyUDhaM sAma tasmAdR^ichyadhyUDhaM sAma gIyate iyameva sA.agniramastat sAmantarikShamevagr vAyuH sAma tadetadetasyAmR^ichyadhyUDhaM sAma tasmAdR^ichyadhyUDhaM sAma gIyate.antarikShameva sA vAyurabhavastat sAma dyaurevargAdityaH sAma tadetadetasyAmR^ichyadhyUDhaM sAma tasmAdR^ichyadhyUDhaM sAma gIyate dyaureva sA.a.adityo.amastat sAma nakShatrANyevakr chandramAH sAma tadetadetasyAmR^ichyadhyUDhaM sAma tasmAdR^ichyadhyUDhaM sAma gIyate ||6||
nakShatrANyeva sA chandramA amastat sAmAtha yadetadAdityasya shuklM bhAH saivargatha yannIlaM paraH kR^iShNaM tat sAma tadetadetasyAmR^ichyadhyUDhaM sAma tasmAdR^ichyadhyUDhaM sAma gIyate.atha yadevaitadAdityasya shuklM bhAH saiva sA.atha yannIlaM paraH kR^iShNaM tadamastat sAmatha ya eSho.antarAditye hiraNmayaH puruSho dR^ishyate hiraNyashmashrurhiraNyakesha A praNakhAt sarva eva suvarNastasya yathA kapyAsaM puNDarIkamevamakShiNI tasyoditi nAma sa eSha sarvebhyaH pApmabhya udita udeti havai sarvebhyaH pApmabhyo ya evaM veda tasyakr cha sAma cha geShNau tasmAdudgItha tasmAttvevodgAtaitasya hi gAtA sa eSha ye chAmuShmAt parAJNcho lokAsteShAM cheShTe devakAmAnAM vetyadhidaivatam || 7 || 
athAdhyAtmaM vAgevakr prANaH sAma tadetadetasyAmR^ichyadhyUDhaM sAma tasmAdR^ichyadhyUDhaM sAma gIyate vAgeva sA prANo.amastat sAma chakShurevargAtmA sAma tadetadetasyAmR^ichyadhyUDhaM sAma tasmAdR^ichyadhyUDhaM sAma gIyate chakShureva sA.atmA.amastat sAma shrotrameva R^ikmanaH sAma tadetadetasyAmR^ichyadhyUDhaM sAma tasmAdR^ichyadhyUDhaM sAma gIyate shrotrameva sA mano.amastat sAmAtha yadetadakShNaH shuklM bhAH saivargatha yannIlaM paraH kR^iShNaM tat sAma tadetadetasyAmR^ichyadhyUDhaM sAma tasmAdR^ichyadhyUDhaM sAma gIyate.atha yadevaitadakShNaH shuklM bhAH saiva sA.atha yannIlaM paraH kR^iShNaM tadamastat sAmAtha ya eSho.antarakShiNi puruSho dR^ishyate saivAkr tat sAma tadukthaM tad yajustad brahma tasyaitasya tadeva rUpaM yadamuShya rUpaM yAvamuShya goShNau tau goShNau yannAma tannAma sa eSha ye chaitasmAdarvAJNcho lokAsteShAM cheShTe manuShyakAmanAM cheti || 8 || 
tad ya ime vINAyAM gAyantyetaM te gAyanti tasmAt te dhanasanayo.atha ya etadevaM vidvAn sAma gAyatyubhau sa gAyati so.amunaiva sa eSha ye chAmuShmAn parAJNcho lokAstAMshchA.apnoti devakAmAMshchAthAnenaiva ye chaitasmAdarvAJNcho lokAstAMshchA.apnoti manuShyakAmAMshcha tasmAduhaivaMvidudgAtA brUyAt kaM te kAmamAgAyAnItyeSha hyeva kAmagAnasyeShTe ya evaM vidvAn sAma gAyati sAma gAyati || 9 || 
trayo hodgIthe kushalA babhUvuH shilakaH shAlAvatyashchaikitAyano dAlbhyaH pravAhaNo jaibaliriti te hochurudgIthe vai kushalAH smo hantodgIthe kathAM vadAma iti tatheti te ha samupavivishuH sa ha pravAhaNo jaibaliruvAcha bhagavantAvagre vadatAM brAhmaNayorvadatorvAchaM shroShyAmIti sa ha shilakaH shAlAvatyashchaikitAyanaM dAlbhyamuvAcha hanta tvA pR^ichChAnIti pR^ichCheti hovAcha kA sAmno gatiriti svara iti hovAcha svarasya kA gatiriti prANa iti hovAcha prANasya kA gatirityannamiti hovAchAnnasya kA gatirityApa iti hovAchApAM kA gatirityasaua loka iti hovochAmuShya lokasya kA gatiriti na svargaM lokamatinayediti hovAcha svargaM vayaM lokaM sAmAbhisaMsthApayAmaH svargasaMstAvaM hi sAmeti || 10 || 
taM ha shilakaH shAlAvatya uvAchApratiShThitaM vai kila te dAlbhya sAma yastvetarhi brUyAnmUrdhA te vipatiShyati mUrdhA te vipatediti hantAhametad bhagavatto vedAnIti viddhIti hovAchAmR^iShya lokasya kA gatirityayaM loka iti hovAchAsya lokasya kA gatiriti na pratiShThAM lokamatinayediti hovAcha pratiShThAM vayaM lokaM sAmAbhisaMsthApayAmaH pratiShThAsaMstAvaM hi sAmeti || 11 || 
taM ha pravAhaNo jaibaliruvAchAntavad vai kila te shAlAvatya sAma yastvetarhi brUyAnmUrdhA te vipatiShyati mUrdhA te vipatediti hantAhametad bhagavatto vedAnIti viddhIti hovAcha || 12 || 
asya lokasya kA gatirityAkAsha iti hovAcha sarvANi havA imAni bhUtAnyAkAshAdeva samutpadyante AkAshaM pratyastaM yantyAkAsho hyevaibhyo jyAyAnAkAshaH parAyaNaM sa eSha parovarIyAnudgIthaH sa eSho.anantaH parovarIyo hAsya bhavati parovarIyaso ha lokAn jayati ya etamevaM vidvAn parovarIyAMsamudgIthamupAste taM haitamatidhanvA shaunaka udarashANDilyAyoktvovAcha yAvatta enaM prajAyAmudgIthaM vediShyante parovarIyo haibhyastAvadasmin loke jIvanaM bhaviShyati tathA.amuShmin loke loka iti sa ya etadevaM vidvAnupAste parovarIya evAsyAsmin loke jIvanaM bhaviShyati tathA.amuShmin loke loka iti loke loka iti || 13 || 
maTachIhateShu kuruShvATikyA saha jAyayoShastirha chAkAyaNa ibhyagrAme pradrANaka uvAsa sa hebhyaM kulmAShAn khAdantaM vibhikShe taM hovAcha neto.anye vidyante yachcha ye ma upanihitA ityeteShAM me dehIti hovAcha tAnasmai pradadau hantAnu pAnamityuchChiShTaM vai me pItaM syAditi hovAcha na svidete.apyuchChiShTA iti na vA ajIviShyabhimAnakhAdanniti hovAcha kAmo ma udapAnamiti sa ha khAditvA.atisheShAn jAyAyA AjahAra sA.agra eva subhikShA babhUva tAn pratigR^ihya nidadhau sa ha prAtaH saJNjihAna uvAcha yad batAnnasya labhemahi labhemahi dhanamAtrAM rAjA.asau yakShyate sa mA sarvairArtvijyaivR^irNIteti taM jAyovAcha hanta pata ima eva kulmAShA iti tAn khAditvA.amuM yaj~naM vitatameyAya tatrodgAtR^InAstAve stoShyamANAnupopa vivesha sa ha prastotAramuvAcha prastotaryA devatA prastAvamanvAyattA tAM chedavidvAn prastoShyasi mUrdhA te vipatiShyatItyevamevodgAtAramuvAchodgAtaryA devatodgIthamanvAyattA tAM chedavidvAnudgAsyati mUrdhA te vipatiShyatItyevameva pratihartAramuvAcha pratihartaryA devatA pratihAramanvAyattA tAM chedavidvAn pratihariShyasi mUrdhA te vipatiShyatIti te ha samAratAstUShNImAsAJNchakrire || 14 || 
atha hainaM yajamAna uvAcha bhagavantaM vA ahaM vividiShANItyuShastirasmi chAkrAyaNa iti hovAcha bhagavantaM vA ahamobhiH sarvairArtvijyairiti tathetyatha tarhyeta eva madatisR^iShTAH stuvantAM yAvat tebhyo dhanaM dahyAstAvanmama dadyA iti tatheti ha yajamAna uvAchAtha hainaM prastotopasasAda prastotaryA devatA prastAvamanvAyattA tAM chedavidvAn prastoShyasi mUrdhA te vipatiShyatIti mA bhagavAnavochat katamA sA devateti prANa iti hovAcha sarvANi havA imAni bhUtAni prANamevAbhisaMvishanti prANamabhyujjihate saiShA devatA prastAvamanvAyattA tAM chedavidvAn prastoShyo mUrdhA te vipatiShyat tathoktasya bhayetyatha hainamudgAtopasasAdodgAtaryA devatodgIthamanvAyattA tAM chedavidvAnudgAsyasi mUrdhA te vipatiShyatIti mA bhagavAnavochat katamA sA devatetyAditya iti hovAcha sarvANi havA imAni bhUtAnyAdityamuchchaiH santaM gAyanti saiShA bhayetyatha hainaM pratihartopasasAda pratihartaryA devatA pratihAramanvAyattA tAM chedavidvAn pratihariShyasi mUrdhA te vipatiShyatIti mA bhagavAnavochat katamA sA devatetyannamiti hovAcha sarvANi havA imAni bhUtAnyannameva pratiharamANAni jIvanti saiShA devatA pratihAramanvAyattA tAM chedavidvAn pratihariShyo mUrdhA te vipatiShyat tathoktasya mayeti tathoktasya mayeti || 15 || 
athAtaH shauva udgIthastaddha bako dAlbhyo glAvo vA maitreyaH svAdhyAyamudvavrAja tasmai ha shvA shvetaH prAdurbhAva tamanye shvAna upasametyochurannaM no bhagavAnAgAyatvashanAyAma vA iti tAn hovAchehaiva mA prAtarupasamIyAteti taddha bako dAlabhyo glAvo vA maitreyaH pratipAlayAJNchakAra te ha yathaivedaM bahiShpavamAnena stoShyamANAH saMrabdhAH sarpantItyevamAsasR^ipuste ha samupavishya hiJNchakruromadAmoM pibAmoM devo varuNaH prajApatiH savitA.annamihA.aharadannapate.annamihA.aharA.aharomiti || 16 || ayaM vAva loko hAvukAro vAyurhAyikArashchandramA athakAra AtmehakAro.agnirIkAra Aditya UkAro nihava ekAro vishvedevA auhoyikAraH prajApatirhiN^kAraH prANaH svaro.annaM yAyA vAg virADaniruktastrayodashaH stobhaH saJNcharo hupkAro dugdhe.asmai vAg dohaM yo vAcho doho.annavAnannAdau bhavati ya etAmevaM sAmnAmupaniShadaM vedopaniShadaM veda || 17 || 
|| iti tR^itIyaH khaNDaH || 
|| iti shrIchChandogopaniShadi prathamo.adhyAyaH ||
samastasya khalu sAmna upAsanaM sAdhu yat khalu sAdhu tat sAmetyAchakShate yadasAdhu tadasAmeti tadutApyAhuH sAmnainamupAgAditi sAdhunainamupagAdityeva tadAhurasAmnainamupagAdityasAdhunainamupagAdityeva tadAhurathotApyAhuH sAma no bateti yat sAdhu bhavati sAdhu batetyeva tadAhurasAma no bateti yadasAdhu bhavatyasAdhu batetyeva tadAhuH sa ya etadevaM vidvAn sAdhu sAmetyupAste.abhyAsho ha yadenaM sAdhavo dharmA A cha gachCheyurupa cha nameyuH || 1 || 
lokeShu yaJNchavidhaM sAmopAsIta pR^ithivI hiN^kAro.agniH prastAvo.antarikShamudgItha AdityaH pratihAro dyaurnidhanamityUrdhveShvathA.avR^itteShu dyaurhiN^kAra AdityaH prastAvo.antarikShamudgItho.agniH pratihAraH pR^ithivI nidhanaM kalpante hAsmai lokA UrdhvAshchA.avR^ittAshcha ya etadevaM vidvAn lokeShu paJNchavidhaM sAmopAste || 2 || 
vR^iShTau paJNchavidhaM sAmopAsIta purovAto hiN^kAro medho jAyate sa prastAvo varShati sa udgItho vidyotate stanayati sa pratihAra udgR^ihNAti tannidhanaM varShati hAsmai varShayati ha ya etadevaM vidvAn vR^iShTau paJNchavidhaM sAmopAste || 3 || 
sarvAsvapsu paJNchavidhaM sAmopAsIta medho yat samplavate sa hiN^kAro yad varShati sa prastAvo yAH prAchyaH syandante sa udgItho yAH pratIchyaH sa pratihAraH samudro nidhanaM nahApsu praityapsumAn bhavati ya etadevaM vidvAn sarvAsvapsu paJNchavidhaM sAmopAste || 4 || 
R^ituShu paJNchavidhaM sAmopAsIta vasanto hiN^kAro grIShmaH prastAvo varShA udgIthaH sharat pratihAro hemanto nidhanaM kalpante hAsmai R^itava R^itumAn bhavati ya etadevaM vidvAnR^ituShu paJNchavidhaM sAmopAste || 5 || 
pashuShu paJNchavidhaM sAmopAsItAjA hiN^kAro.avayaH prastAvo gAva udgItho.ashvAH pratihAraH puruSho nidhanaM bhavanti hAsya pashavaH pashumAn bhavati ya etadevaM vidvAn pashuShu paJNchavidhaM sAmopAste || 6 || 
prANeShu paJNchavidhaM parovarIyaH sAmopAsIta prANo hiN^kAro vAk prastAvashchakShurudgIthaH shrotraM pratihAro mano nidhanaM parovarIyAMsi vA etAni parovarIyo hAsya bhavati parovarIyaso ha lokAn jayati ya etadevaM vidvAn prANeShu paJNchavidhaM parovarIyaH sAmopAsta iti tu paJNchavidhasya || 7 || 
atha saptavidhasya vAchi saptavidhaM sAmopAsIta yat kiJNcha vAcho humiti sa hiN^kAro yat preti sa prastAvo yadeti sa Adiryaduditi sa udgItho yat pratIti sa pratihAro yadupeti sa upadravo yannIti tannidhanaM dugdhe.asmai vAg dohaM yo vAcho doho.annavAnannAdo bhavati ya etadevaM vidvAn vAchi saptavidhaM sAmopAste || 8 || 
atha khalvamumAdityaM saptavidhaM sAmopAsIta sarvadA samastena sAma mAM prati mAM pratIti sarveNa samastena sAma tasminnimAni sarvANi bhUtAnyanvAyattAnIti vidyAt tasya yat purodayAt sa hiN^kArastadasya pashavo.anvAyattAstasmAt te hiN^kurvanti hiN^kArabhAjino hyetasya sAmno.atha yat prathamodite sa prastAvabhAjino hyetasya sAmno.atha yat saN^gavavelAyAM sa Adistadasya vayAMsyanvAyattAni tasmAt tAnyantarikShe.anArambaNAnyAdAyA.atmAnaM paripatantyAdibhAjino hyetasya sAmno.atha yat samprati madhyandine sa udgIthastadasya devA anvAyattAstasmAt te sattamAH prAjApatyAnAmudgIthabhAjino hyetasya sAmno.atha yadUrdhvaM madhyandinAt prAgaparAhNAt sa pratihArastadasya garbhA anvAyattAstasmAt te pratihR^itA nAvapadyante pratihArabhAjino hyetasya sAmno.atha yadUrdhvamaparAhNAt prAgastamayAt sa upadravastadasyA.araNyA anvAyattAstasmAt te puruShaM dR^iShdvA kakShaM shvabhramityupadravantyupadravabhAjino hyetasya sAmno.atha yat prathamAstamite tannidhanaM tadasya pitaro.anvAyattAstasmAt tAn nidadhati nidhanabhAjino hyetasya sAmna evaM khalvamumAdityaM saptavidhaM sAmopAste || 9 || 
|| iti prathamaH khaNDaH ||
atha khalvAtmasammitamatimR^ityu saptavidhaM sAmopAsIta hiN^kAra iti tryakSharaM prastAva iti tryakSharaM tat samamAdiriti dvyakSharaM pratihAra iti chaturakSharaM tata ihaikaM tat samamudgItha iti tryakSharamupadrava iti chaturakSharaM tribhistribhiH samaM bhavatyakSharamatishiShyate tryakSharaM tat samaM nidhanamiti tryakSharaM tat samameva bhavati tAni havA etAni dvAviMshatirakSharANyekaviMshatyA.a.adityamApnotyekaviMsho vA ito.asAvAdityo dvAviMshena paramAdityAjjayati tannAkaM tad vishokamApnotIhA.adityasya jayaM paro hyasyA.adityajayAjjayo bhavati sa ya etadevaM vidvAnAtmasammitamatimR^ityu saptavidhaM sAmopAste (sAmopAste) || 1 || 
mano hiN^kAro vAk prastAvashchakShurudgIthaH shrotraM pratihAraH prANo nidhanametad gAyatraM prANeShu protaM sa ya evametad gAyatraM prANeShu protaM veda prANI bhavati sarvamAyureti jyog jIvati mahAn prajayA pashubhirbhavati mahAn kIrtyA mahAmanAH syAt tad vratam || 2 || 
abhimanthati sa hiN^kAro dhUmo jAyate sa prastAvo jvalati sa udgItho.aN^gArA bhavanti sa pratihAra upashAmyati tannidhanaM saMshAmyati tannidhanaM etad rathantaramagnau protaM sa ya evametad rathantaramagnau protaM veda brahmacharyasvyannAdo bhavati sarvamAyureti jyog jIvati mahAn prajayA pashubhirbhavati mahAn kIrtyA na pratyaN^ agnimAchAmenna niShThIvet tad vratam || 3 || 
upamantrayate sa hiN^kAro j~napayate sa prastAvaH striyA saha shete sa udgIthaH prati striyA saha shete sa pratihAraH kAlaM gachChati tannidhanaM pAraM gachChati tannidhanametad vAmadevyaM mithune protaM sa ya evametad vAmadevyaM mithune protaM sa ya evametad vAmadevyaM mithune protaM veda mithunI bhavati mithunAnmithaunAt prajAyate sarvamAyureti jyog jIvati mahAn prajayA pashubhirbhavati mahAn kIrtyA na kAJNchana pariharet tad vratam || 4 || 
udyan hiN^kAra uditaH prastAvo madhyandina udgItho.aparAhNaH pratihAro.astaM yannidhanametad bR^ihadAditye protaM sa ya evametad bR^ihadAditye protaM veda tejasvyannAdo bhavati sarvamAyureti jyog jIvati mahAn prajayA pashubhirbhavati mahAn kIrtyA tapantaM na nindet tad vratam || 5 || 
abhrANi sampluvante sa hiN^kAro megho jAyate sa prastAvo varShati sa udgItho vidyotate stanayati sa pratihAra udgR^ihNAti tannidhanametad vairUpyaM parjanye protaM sa ya evametad vairUpaM parjanye protaM veda virUpAt sarUpAMshcha pashUnavarundhe sarvamAyureti jyog jIvati mahAn prajayA pashubhirbhavati mahAn kIrtyA varShantaM na nindet tad vratam || 6 || 
vasanto hiN^kAro grIShmaH prastAvo varShA udgIthaH sharat pratihAro hemanto nidhanametad vairAjamR^ituShu protaM sa ya evametad vairAjamR^ituShu protaM veda virAjati prajayA pashubhirbrahmavarchasenAnnAdyena sarvamAyureti jyog jIvati mahAn prajayA pashubhirbhavati mahAn kIrtyA R^itUn na nindet tad vratam || 7 || 
pR^ithivI hiN^kAro.antarikShaM prastAvo dyaurudgItho dishaH pratihAraH samudro nidhanametAH shakvaryo lokeShu protAH sa ya evametAH shakvaryo lokeShu protA veda lokI bhavati sarvamAyureti jyog jIvati mahAn prajayA pashubhirbhavati mahAn kIrtyA lokAn na nindet tad vratam || 8 || 
ajA hiN^kAro.avayaH prastAvo gAva udgItha ashvAH pratihAraH puruSho nidhanametA revatyaH pashuShu protAH sa ya evametA revatyaH pashuShu protA veda pashumAn bhavati sarvamAyureti jyog jIvati mahAn prajayA pashubhirbhavati mahAn kIrtyA pashUn na nindet tad vratam || 9 || 
lomahiN^kArastvak prastAvo mAMsamudgItho.asthi pratihAro majjA nidhanametad yaj~nAyaj~nIyamaN^geShu protaM sa ya evametad yaj~nAyaj~nIyamaN^geShu protaM vedAN^gI bhavati nAN^geShu vihUrchChati sarvamAyureti jyog jIvati mahAn prajayA pashubhirbhavati mahAn kIrtyA saMvatsaraM majjho nAshnIyAt tad vrataM majjhu nAshnIyAditi vA || 10 || 
agnirhiN^kAro vAyuH prastAva Aditya udgItho nakShatrANi pratihArashchandramA nidhanametad rAjanaM devatAsu protaM sa ya evametad rAjanaM devatAsu protaM vedaitAsAmeva devatAnAM salokatAM sArShTitAM sAyujyaM gachChati sarvamAyureti jyog jIvati mahAn prajayA pashubhirbhavati mahAn kIrtyA brAhmaNAn na nindet tad vratam || 11 || 
trayI vidyA hiN^kArastraya ime lokAH sa prastAvo.agnirvAyurAdityaH sa udgItho nakShatrANi vayAMsi marIchayaH sa pratihAraH sarpA gandharvAH pitarastannidhanametat sAma sarvasmin protaM sa ya evametat sAma sarvasmin protaM veda sarvaM ha bhavati ||12||
tadeSha shloko yAni paJNchadhA trINi trINi tebhyo na jyAyaH paramanyadasti | yastad veda sa veda sarvaM sarvA disho balimasmai haranti | sarvamasmItyupAsIta tad vrataM tad vratam || 13 || 
vinardi sAmno vR^iNe pashavyamityagnerudgItho.aniruktaH prajApaterniruktaH somasya mR^idu shlakShNaM vAyoH shlakShNaM balavadindrasya kroJNchaM bR^ihaspaterapadhvAntaM varuNasya tAn sarvAnevopaseveta vAruNaM tveva varjayedamR^itatvaM devebhya AgAyAnItyAgAyet ||14|| 
svadhAM pitR^ibhya AshAM manuShyebhyastR^iNodakaM pashubhyaH svargaM lokaM yajamAnAyAnnamAtmana AgAyAnItyetAni manasA dhyAyannapramattaH stuvIta sarve svarA indrasyA.atmAnaH sarva UShmANaH prajApaterAtmAnaH sarve sparshA mR^ityorAtmAnastaM yadi svareShUpAlabhetendraM sharaNaM prapanno.abhUvaM sa tvA prativakShyatItyenaM brUyAdatha yadyenamUShmasUpAlabheta prajApatiM sharaNaM prapanno.abhUvaM sa tvA pratipekShyatItyenaM brUyAdatha yadyenaM sparsheShUpAlabheta mR^ityuM sharaNaM prapanno.abhUvaM sa tvA prati dhakShyatItyenaM brayAt sarve svarA ghoShavanto balavanto vaktavyA indre balaM dadAnIti sarva UShmaNo.agrastA anirastA vivR^itA vaktavyAH prajApaterAtmAnaM paridadAnIti sarve sparsha leshenAnabhihitA vaktavyA mR^ityorAtmAnaM pariharANIti || 15 || 
trayo dharmaskandhA yaj~no.adhyayanaM dAnamiti prathamastapa eva dvitIyo brahmachAryAchAryakulavAsI tR^itIyo.atyantamAtmAnamAchAryakule.avasAdayan sarva ete puNyalokA bhavanti brahmasaMstho.amR^itatvameti prajApatirlokAnabhyatapat tebhyo.abhitaptebhyastrayI vidyA samprAsravat tAmabhyatapat tasyAstapyamAnAyA etAnyakSharANi samprAsravanta bhUrbhuvaH svariti || 16 || 
tAnyabhyatapat tebhyo.abhitaptebhya oN^kAraH samprAsravat tad yathA shaN^kunA sarvANi parNAni santR^iNNAnayvamoN^kAreNa sarvA vAk santR^iNNoN^kAra evedaM sarvamoN^kAra evedaM sarvam || 17 || 
brahmavAdino vadanti yad vasUnAM prAtaHsavanaM rudrANAM mAdhyandinaM savanamAdityAnAM vishveShAM cha devAnAM tR^itIyaM savanaM kva tarhi yajamAnasya loka iti sa yastaM na vidyAt kathaM kugAgadatha vidvAn kuryAt purA prAtaranuvAkasyopAkaraNAjjaghanena gArhapatyasyodaN^mukha upavishya sa vAsavaM sAmAbhigAyati lo3kadvAramapAvA3rNU33pashyema tvA vayaM rA3333hu3m A33jyA3yo3A32111 ityatra juhoti namo.agnaye pR^ithivIkShite lokakShite lokaM me yajamAnAya vindaiSha vai yajamAnasya loka etA.asmyatra yajamAnaH parastAdAyuShaH svAhA.apajahi paridhamityuktvottiShThati tasmai vasavaH prAtaHsavanaM samprayachChanti purA mAdhyandinasya savanasyopAkaraNAjjaghanenA.agnIdhrIyasyodaN^mukha upavishya sa raudraM sAmAbhigAyati lo3kadvAramapAvA3rNU33 pashyema tvA vayaM virA33333 hu3m A33 jyA3 yo3 A32111 ityatha juhoti ||18|| 
namo vAyave antarikShakShite lekakShite lokaM me yajamAnAya vindaiSha vai yajamAnasya loka etA.asmyatra yajamAnaH parastAdAyuShaH svAhA.apajahi paridhamityuktvottiShThati tasmai rudrA mAdhyandinaM savanaM samprayachChanti purA tR^itIyasavanasyopAkaraNAjjaghanenA.ahavanIyasyodaN^mukha upavishya sa AdityaM sa vaishvadevaM sAmAbhigAyati lo3kadvAramapAvA3rNU3pashyema tvA vayaM svArA33333m A33 jyA3 yo3 A32111 ityAdityamatha vaishvadevaM lo3kadvAramapAvA3rNU33pashyema tvA vayaM sAmrA33333hu3m A33jyA3yo3A32111 ityatha juhoti nama Adityebhyashcha vishvebhyashcha devebhyo divikShidbhyo lokakShidbhyo lokaM me yajamAnAya vindataiSha vai yajamAnasya loka etA.asmyatra yajamAnaH parastAdAyuShaH svAhA.apajahi paridhamityuktvottiShThati tasmA AdityAshcha vishve cha devAstR^itIyaM savanaM samprayachChantyeSha havai yaj~nasya mAtrAM veda ya evaM veda ya evaM veda || 19 || 
|| iti dvitIyaH khaNDaH ||
|| iti shrIchChandogopaniShadi dvitIyo.adhyAyaH ||
asau vA Adityo devamadhu tasya dyaureva tirashchInavaMsho.antarikShamapUpo marIchayaH putrAstasya ye prAJNcho rashmayastA evAsya prAchyo madhunADya R^icha eva madhukR^ita R^igveda eva puShpaM tA amR^itA ApastA vA etA R^icha etamR^igvedamabhyatapaMstasyAbhitaptasya yashasteja indriyaM vIryamannAdyaM raso.ajAyata tad vyakSharat tadAdityamabhito.ashrayat tad vA etad yadetadAdityasya rohitaM rUpam || 1 || 
atha ye.asya dakShiNA rashmayastA evAsya dakShiNA madhunADyo yajUMShyeva madhukR^ito yajurveda eva puShpaM tA amR^itA ApasAtAni vA etAni yajUMShyetaM yajurvedamabhyatapaMstasyAbhitaptasya yashasteja indriyaM vIryamannAdyaM raso.ajAyata tad vyakSharat tadAdityamabhito.ashrayat tad vA etad yadetadAdityasya shuklM rUpam || 2 || 
atha ye.asya pratyaJNcho rashmayastA evAsya pratIchyo madhunADyaH sAmAnyeva madhukR^itaH sAmaveda eva puShpaM tA amR^itA ApastAni vA etAni sAmAnyetaM sAmavedamabhyatapaMstasyAbhitaptasya yashasteja indriyaM vIryamannAdyaM raso.ajAyata tad vyakSharat tadAdityamabhito.ashrayat tad vA etad yadetadAdityasya kR^iShNaM rUpam || 3 || 
atha ye.asyodaJNcho rashmayastA evAsyodIchyo madhunADyo.atharvAN^girasa eva madhukR^ita itihAsapurANaM puShpaM tA amR^itA Apaste vA ete.atharvAN^girasa etaditihAsapurANamabhyatapaMstasyAbhitaptasya yashasteja indriyaM vIryamannAdyaM raso.ajAyata tad vyakSharat tadAdityamabhito.ashrayat tad vA ethad yadetadAdityasya paraH kR^iShNaM rUpam || 4 || 
atha ye.asyordhvA rashmayastA evAsyordhvA madhunADyo guhyA evA.adeshA madhukR^ito brahmaiva puShpaM tA amR^itA Apaste vA ete guhyA AdeshA etad brahmAbhyatapaMstasyAbhitaptasya yashAsteja indriyaM vIryamannAdyaM raso.ajAyata tad vyakSharat tadAdityamabhito.ashrayat tad vA etad yadetadAdityasya madhye kShobhata iva te vA rasAnAM rasA devA hi rasAsteShAmete rasAstAni vA etAnyamR^itAnAmamR^itAni vedA hyamR^itAsteShAmetAnyamR^itAni ||5|| 
tad yat prathamamamR^itaM tad vasava upajIvantyagninA mukhena na vai devA ashnanti na pibantyetadevAmR^itaM dR^iShdvA tR^ipyanti ta etadeva rUpamabhisaMvishantyetasmAd rUpAdudyanti sa ya etadevamamR^itaM veda || 6 || 
vasUnAmevaiko bhUtvA.agninaiva mukhenaitadevAmR^itaM dR^iShdvA tR^ipyati sa etadeva rUpamabhisaMvishatyetasmAd rUpAdudeti sa yAvadAdityaH purastAdudetA pashchAdastametA vasUnAmeva tAvadAdhipatyaM svarAjyaM paryetA || 7 || 
atha yad dvitIyamamR^itaM tad rudrA upajIvantIndreNa mukhena na vai devA ashnanti na pibantyetadevAmR^itaM dR^iShdvA tR^ipyanti na etadeva rUpamabhisaMvishantyetasmAd rUpAdudyanti sa ya etadamR^itaM veda ||8|| 
rudrANAmevaiko bhUtvendreNaiva mukhenaitadevAmR^itaM dR^iShdvA tR^ipyati sa etadeva rUpamabhisaMvishatyetasmAd rUpAdudeti sa yAvadAdityaH purastAdudetA pashchAdastametA dvistAvad dakShiNata udetottarato.astametA rudrANAmeva tAvadAdhipatyaM svArAjyaM paryetA || 9 || 
atha yat tR^itIyamamR^itaM tadAdityA upajIvanti varuNena mukhena na vai devA ashnanti na pibantyetadevAmR^itaM dR^iShdvA tR^ipyanti ta etadeva rUpamabhisaMvishantyetasmAd rUpAdudyanti sa ya etadevamamR^itaM vedA.adityAnAmevaiko bhUtvA varuNenaiva mukhenaitadevAmR^itaM dR^iShdvA tR^ipyati sa etadeva rUpamabhisaMvishatyetasmAd rUpAdudeti sa yAvadAdityo dakShiNata udetottarato.astametA dvistAvat pashchAdudetA purastAdastametA.a.adityAnAmevatAvadAdhipatyaM svArAjyaM paryetA || 10 || 
atha yachchaturthamamR^itaM tanmaruta upajIvanti somena mukhena na vai devA ashnanti na pibantyetadevAmR^itaM dR^iShdvA tR^ipyanti ta etadeva rUpamabhisaMvishantyetasmAd rUpAdudyanti sa ya etadevamamR^itaM veda marutAmevaiko bhUtvA somenaiva mukhenaitadevAmR^itaM dR^iShdvA tR^ipyati sa etadeva rapamabhisaMvishatyetasmAd rapAdudeti sa yAvadAdityaH pashchAdudetA purastAdastametA dvistAvaduttarata udetA dakShiNato.astametA marutAmeva tAvadAdhipatyaM svArAjyaM paryetA || 11 || 
atha yat paJNchamamamR^itaM tat sAdhyA upajIvanti brahmaNA mukhena na vai devA ashnanti na pibantyetadevAmR^itaM dR^iShdvA tR^ipyanti ta etadeva rUpamabhisaMvishantyetasmAd rUpAdudyanti sa ya etadevamamR^itaM veda sAdhyAnAmevaiko bhUtvA brahmaNaiva mukhenaitadevAmR^itaM dR^iShdvA tR^ipyati sa etadeva rUpamabhisaMvishatyetasmAd rUpAdudeti sa yAvadAditya uttarata udetA dakShiNato.astametA dvistAvadUrdhva udetA.arvAN^ astametA sAdhyAnAmeva tAvadAdhipatyaM svArAjyaM paryetA || 12 || 
atha tata UrdhvaM udetya naivodetA nAstametaikala eva madhye sthAtA tadeSha shlokaH | na vai tatra nimlocha nodiyAya kadAchana | devAstenAhaM satyena mA virAdhiShi brahmaNeti || 13 || 
na havA asmA udeti na nimlochati sakR^id divA haivAsmai bhavati ya etAmevaM brahmopaniShadaM veda taddhaitad brahmA prajApataya uvAcha prajApatirmanave manuH prajAbhyastaddhaitaduddAlakAyA.aruNaye jyeShThAya putrAya pitA brahma provAchedaM vAva tajjyeShThAya putrAya pitA brahma prabrUyAt praNAyyAya vA.antevAsine nAnyasmai kasmaichana yadyapyasmA imAmadbhiH parigR^ihItAM dhanasya pUrNAM dadyadetadeva tato bhUya ityetadeva tato bhUya iti |
|| iti prathamaH khaNDaH || 
gAyatrI vA idaM sarvaM bhUtaM yadidaM kiJNcha vAg vai gAyatrI vAg vA idaM sarvaM bhUtaM gAyati trAyate cha yA vai sA gAyatrIyaM vAva sA yeyaM pR^ithivyasyAM hIdaM sarvaM bhUtaM pratiShThitametAmeva nAtishIyante yA vai sA pR^ithivIyaM vAva sA yadidamasmin puruShe sharIramasmin hIme prANAH pratiShThitA etadeva nAtishIyante yad vai tat puruShe sharIramidaM vAva tad yadidamasminnantaH puruShe hR^idayamasmin hIme prANAH pratiShThitA etadeva nAtishIyante saiShA chatuShpadA ShaDvidyA gAyatrI || 1 || 
tadetadR^ichA.abhyuktaj~n | tAvAnasya mahimA tato jyAyAMshcha pUruShaH | pAdo.asya sarvA bhUtAni tripAdasyAmR^itaM divIti ||2|| 
yad vai tad brahmetIdaM vAva tad yo.ayaM bahirdhA puruShAdAkAsho yo vai sa bahirdhA puruShAdAkAsho.ayaM vAva sa yo.ayamantaH puruSha AkAsho yo vai so.antaH puruSha AkAsho.ayaM vAva sa yo.ayamantahR^irdaya AkAshastadetat pUrNamapravarti pUrNAmapravartinIM shriyaM labhate ya evaM veda || 3 || 
tasya ha vA etasya hR^idayasya devasuShayaH sa yo.asya prAN^ suShiH sa prANastachchakShuH sa Adityastadetat tejo.annAdyamityupAsIta tejasvyannAdo bhavati ya evaM veda || 4 || 
atha yo.asya dakShiNaH suShiH sa vyAnastachChra2otraM sa chandramAstadetachChra2Ishcha yashashchetyupAsIta shrImAn yashasvI bhavati ya evaM veda || 5 || 
atha yo.asya pratyaN^ suShiH so.apAnaH sA vAk sognistadetad brahmavarchasamannadyamityupAsIta brahmavarchasvyannAdo bhavati ya evaM veda || 6 || 
atha yo.asyodaN^ suShiH sa samAnastanmanaH sa parjanyastadetat kIrtishcha vyuShTishchetyupAsIta kIrtimAn vyuShTimAn bhavati ya evaM vedAtha yo.asyordhvaH suShiH sa udAnaH sa vAyuH sa AkAshastadetadojashcha mahashchetyupAsItaujasvI mahasvAn bhavati ya evaM veda te vA ete paJNcha brahmapuruShAH svargasya lokasya dvArapAH sa ya etAnevaM paJNcha brahmapuruShAn svargasya lokasya dvAparAn vedAsya kule vIro jAyate pratipadyate rsvagaM lokaM ya etAnevaM paJNcha brahmapuruShAn svargasya lokasya dvArapAn veda || 7 || 
atha yadataH paro divo jyotirdIpyate vishvataH pR^iShTheShu sarvataH pR^iShTheShvanuttameShUttameShu lokeShvidaM vAva tad yadidamasminnantaH puruShe jyotistasyaiShA dR^iShTiryatraitadasmin sharIre saMsparshenoShNimAnaM vijAnAti tasyaiShA shrutiryatraitat karNAvapigR^ihya ninadamiva nadathurivAgneriva jvalata upashR^iNoti tadetad dR^iShTaM cha shrutaM chetyupAsIta chakShuShyaH shruto bhavati ya evaM veda ya evaM veda || 8 || 
sarvaM khalvidaM brahma tajjalAniti shAnta upAsItAtha khalu kratumayaH puruSho yathAkraturasmin loke puruSho bhavati tathetaH pretya bhavati sa kratuM kurvIta manomayaH prANasharIro bhArUpaH satyakAmaH satyasaN^kalpa AkAsha AtmA sarvakarmA sarvakAmaH sarvagandhaH sarvarasaH sarvamidamabhyAtto.avAkyanAdara eSha ma AtmA.antahR^irdaye.aNIyAn brIhervA yavAd vA sarShapAd vA shyAmAkAd vA shyamAkAtaNDulAd vaiSha ma AtmA.antahR^irdaye jyAyAn pR^ithivyA jyAyAnantarikShAjjyAyAyAn divo jyAyAyAn divo jyAyAnebhyo lokebhyaH sarvakarmA sarvakAmaH sarvagandhaH sarvarasaH sarvamidamabhyAtto.avAkyanAdara eSha ma AtmA.antahR^irdaya etad brahmaitamitaH pretyAbhisambhavitAsmIti yasya syAdaddhA na vichikitsA.astIti ha smA.aha shANDilyaH shANDilyaH || 9 || 
|| iti dvitIyaH khaNDaH ||
antarikShodaraH kosho bhUmibudhno na jIryati disho hyasya sraktayo dyaurasyottaraM bilaM sa eSha kosho vasudhAnastasmin sarvamidaM shritam || 1 || 
tasya prAchI dig juhUrnAma sahamAnA nAma dakShiNA rAj~nI nAma pratIchI subhUtA nAmodIchI tAsAM vAyurvatsaH sa ya etamevaM vAyuM dishAM vatsaM veda na putrarodaM roditi so.ahametamevaM vAyuM dishAM vatsaM veda mA putrarodaM rudamariShTaM koshaM prapadye.amunA.amunA.amunA prANaM prapadye.amunA.amunA.amunA bhUH prapadye.amunA.amunA.amunA bhuvaH prapadye.amunA.amunA.amunA svaH prapadye.amunA.amunA.amunA.atha yadavochaM prANaM prapadya iti prANo vA idaM sarvaM bhUtaM yadidaM kiJNcha tameva tat prApsyathAtha yadavochaM bhUH prapadya iti pR^ithivIM prapadye.antarikShaM prapadye divaM prapadya ityeva tadavochamatha yadavochaM bhuvaH prapadya ityagniM prapadye vAyuM prapadya Aditya prapadya ityeva tadavochamatha yadavochaM svaH prapadya ityR^igvedaM prapadye yajurvedaM prapadye sAmavedaM prapadya ityeva tadavochaM tadavocham || 2 || 
|| iti tR^itIyaH khaNDaH || 
puruSho vAva yaj~nastasya yAni chaturvishativarShANi tat prAtaHsavanaM chaturviMshatyakSharA gAyatrI gAyatraM prAtaHsavanaM tadasya vasavo.anvAyattAH prANA vAva vasava ete hIdaM sarvaM vAsayanti taM chedetasmin vayasi kiJNchidupapatet sa brUyAt prANA vasava idaM me prAtaHsavanaM mAdhyandinaM savanamanusantanuteti mA.ahaM prANAnAM vasUnAM madhye yaj~no vilopsIyetyuddhaiva tata etyagado ha bhavatyatha yAni chatushchatvAriMshadvarShANi tanmAdhyandinaM savanaM chatushchatvAriMshadakSharA triShTup traiShTubhaM mAdhyandinaM savanaM tadasya rudrA anvAyattAH prANA vAva rudrA ete hIdaM sarvaM rodayanti taM chedetasmin vayasi kiJNchidupatapet sa brUyAt prANA rudrA idaM me mAdhyandinaM savanaM tR^itIyaM savanamanusantanuteti mA.ahaM prANAnAM rudrANAM madhye yaj~no vilopsIyetyuddhaiva tata etyagado ha bhavatyatha yAnyaShTachatvAriMshadvarShANi tat tR^itIyaM savanamaShTachatvAriMshadakSharA jagatI jAgataM tR^itIyaM savanaM tadasyA.adityA anvAyattAH prANA vAvA.adityA ete hIdaM sarvamAdadate taM chedetasmin vayasi kiJNchidupatapet sa brUyAt prANA AdityA idaM me tR^itIyasavanamAyuranusantanuteti mA.ahaM prANAnAmAdityAnAM madhye yaj~no vilopsIyetyuddhaiva tata etyagado haiva bhavatyetad sma vai tad vidvAnAha mahidAsa aitareyaH sa kiM ma etadupatapasi yo.ahamanena na preShyAmIti sa ha ShoDashaM varShashatamajIvat prAha ShoDashaM varShashataM jIvati ya evaM veda || 1 || 
sa yadashishiShati yat pipAsati yanna ramate tA asya dIkShA atha yadashnAti yat pibati yad ramate tadupasadairetyatha yaddhasati yajjakShati yanmaithunaM charati stutashastraireva tadetyatha yat tapo dAnamArjavamahiMsA satyavachanaM tA asya dakShiNAstasmAdAhuH soShyatyasoShTeti punarutpAdanamevAsya tanmaraNamevAvabhR^ithastaddhaitad ghora AN^girasaH kR^iShNAya devakIputrAyoktavovAchApipAsa eva sa babhUva so.antavelAyAmetat trayaM pratipadyetAkShitamasyachyutamasi prANasaMshitamasIti || 2 || 
tatraite dve R^ichau bhavataH | Adit pratnAsya retaso jyotiH pashyanti vAsaram | paro yadidhyate divA | ud vayaM tamasaspari jyotiShpashyanta uttaram | svaH pashyanta uttaraM devaM devatrA sUryamaganma jyotiruttamabhityaganma jyotiruttamamiti || 3 || 
mano brahmetyupAsItetyadhyAtmamathAdhidaivatamAkAsho brahmetyubhayamAdiShTaM bhavatyadhyAtmaM chAdhidaivataM cha tadetachchatuShpAd brahma vAk pAdaH prANaH pAdaH chakShuH pAdaH shrotraM pAda ityadhyAtmamathAdhidaivatamagniH pAdo vAyuH pAda AdityaH pAdo dishaH pAda ityubhayamevA.adiShTaM bhavatyadhyAtmaM chAdhidaivataM cha vAgeva brahmaNashchaturthaH pAdaH so.agninA jyotiShA bhAti cha tapati cha bhAti cha tapati cha kIrtyA yashasA brahmavarchasena ya evaM veda prANa eva brahmaNashchaturthaH pAdaH sa vAyunA jyotiShA bhAti cha tapati cha bhAti cha tapati cha kIrtyA yashasA brahmavarchasena ya evaM veda || 4 || 
chakShureva brahmaNashchaturthaH pAdaH sa Adityena jyotiShA bhAti cha tapati cha bhAti cha tapati cha kIrtyA yashasA brahmavarchasena ya evaM veda shrotrameva brahmaNashchaturthaH pAdaH sa digbhirjyotiShA bhAti cha tapati cha bhAti cha tapati cha kIrtyA yashasA brahmavarchasena ya evaM veda || 5 || 
|| iti chaturthaH khaNDaH ||
Adityo brahmetyAdeshastasyopavyAkhyAnamasadevedamagra AsIt tat sadAsIt tat samabhavat tadANDaM niravartata tat saMvatsarasya mAtrAmashayata tannirabhidyata te ANDakapAle rajataM cha suvarNaM chAbhavatAM tadyad rajataM seyaM pR^ithivI yat suvarNaM sA dyauryajjarAyu te parvatA yadulbaM sa megho nIhAro yA dhamanayastA nadyo yad vAsteyamudakaM sa samudro.atha yat tadajAyata so.asAvAdityastaM jAyamAnaM ghoShA ulUlavo.anUdatiShThan sarvANi cha bhUtAni sarve cha kAmAstasmAt tasyodayaM prati pratyAyanaM prati ghoShA ulUlavo.anUttiShThanti sarvANi cha bhUtAni sarve cha kAmAH sa ya etadevaM vidvAnAdityaM brahmetyupAste.abhyAsho ha yadenaM sAdhavo ghoShA A cha gachCheyurupa cha nimreDeran nimreDeran || 1 || 
|| iti paJNchamaH khaNDaH || 
|| iti shrIchChandogopaniShadi tR^itIyo.adhyAyaH ||
jAnashrutirha pautrAyaNaH shraddhAdeyo bahudAyI bahuvAkya Asa sa ha sarvata AvasathAn mApayAJNchakre sarvata eva me.astyantItyatha ha haMsA nishAyAmatipetustaddhaivaM haMso haMsamabhyuvAda hohoyi bhallAkSha bhallAkSha jAnashruteH pautrAyaNasya samaM divA jyotirAtataM tanmA prasAN^kShIstat tvA mA pradhAkShIriti tamu ha paraH pratyuvAcha kambara enametat santaM sayugvAnamiva raikvamAttheti yo nu kathaM sayugvA raikva iti yathA kR^itAya vijitAyAdhareyAH saMyantyevamenaM sarvaM tadabhisameti yat kiJNcha prajAH sAdhu kurvanti yastad veda yat sa veda sarvaM sa mayaitadukta iti tadu ha jAnashrutiH pautrAyaNa upashushrAva sa ha saJNjihAna eva kShattAramuvAchAN^gAre ha sayugvA raikva iti yo nu kathaM sayugvA raikva iti yathA kR^itAya vijitAyAdhareyAH saMyantyevamenaM sarvaM tadabhisameti yat kiJNcha prajAH sAdhu kurvanti yastad veda yat sa veda sarvaM sa bhayaitadukta iti sa ha kShattA.anviShya nAvidamiti pratyeyAya taM hovAcha yari brAhmaNasyAnveShaNA tadenamR^ichCheti so.adhastAchChakaTasya pAmAnaM kaShamANamupopavivesha taM hAbhyuvAda tvaM nu bhagavaH sayugvA raikva ityahaM hyarA3 iti ha pratijaj~ne sa kShattA.anviShyAvidamiti pratyeyAya || 1 || 
atha ha jAnashrutiH pautrAyaNaH ShaTshatAni gavAM niShkamashchatarIrathaM tadAdAya pratichakrame taM hAbhyuvAda raikvemAni ShaTshatAni gavAmayaM niShko.ayamashvatarIratho.anu ma etAM bhagavo devatAM shAdhi yAM devatAmupAssa iti || 2 || 
tamu ha paraH pratyuvAchAha hAretvA shUdra tavaiva saha gobhirastviti tadu ha punareva jAnashrutiH pautrAyaNaH sahasraM gavAM niShkamashvatarIrathaM duhitaraM tadAdAya pratichakrame taM hAbhyuvAda raikvedaM sahasraM gavAmayaM niShko.ayamashvatarIratha iyaM jAyA.ayaM grAmo yasminnAste.anveva mA bhagavaH shAdhIti tasyA ha mukhamupodgR^ihNannuvAchA.ajahAremAH shUdrAnenaiva mukhenA.alApayiShyathA iti te haite raikvaparNA nAma mahAvR^iSheShu yatrAsmA uvAsa tasmai sa hovAcha || 3 || 
vAyurvAva saMvargA yadA vA agninarudvAyati vAyumevApyeti yadA sUryo.astameti vAyumevApyeti yadA chandro.astameti vAyumevApyeti yadA.a.apa uchChuShyanti vAyumevApiyanti vAyurhyevaitAn sarvAn saMvR^iN^kta ityadhidaivatamathAdhyAtmaM prANo vAva saMvargaH sa yadA svapiti prANaM tarhi vAgapyeti prANaM chakShuH prANaM shrotraM prANaM manaH prANo hyevaitAn sarvAn saMvR^iN^kta iti tau vA etau dvau saMvargau vAyureva deveShu prANaH prANeShvatha ha shaunakaM cha kApeyamabhipratAriNaM cha kAkShaseniM pariviShyamANau brahmachArI bibhikShe || 4 || 
tasmA u ha na dadatuH sa hovAcha mahAtmanashchaturo deva ekaH kaH so jagAra bhuvanasya gopAH | taM kApepaya nAbhi pashyanti martyA abhipratArin bahudhA vasantam || 5 || 
yasmai vA etadannaM tasmA etadannaM dattamiti tadu ha shaunakaH kApeyaH pratimanvAnaH pratyeyAya | AtmA devAnAM janitA prajAnAM hiraNyadaMShTra2o babhaso.anasUriH | mahAntamasya mahimAnamAhuranadyamAno yadanannamatrIti || 6 || 
vayaM brahmachArinnetamupAsmahe dattAsmai kShikShAmiti tasmA u ha daduste vA ete paJNchAnye dasha santastat kR^itaM tasmAt sarvAsu dikShvannameva dasha kR^itaM saiShA virADannAdI tayedaM sarvaM dR^iShTaM sarvAmasyedaM dR^iShTaM bhavatyannAdo bhavati ya evaM veda ya evaM veda ||7|| 
|| iti prathamaH khaNDaH ||
satyakAmo ha jAbAlo jabAlAM mAtaramAmantrAyAJNchakre brahmacharyaM bhavati vibatsyAmi kiN^gotro nvahamasmIti sA hainamuvAcha nAhametad veda tAta yadgotrastvamasi bahvahaM charantI parichAriNI yauvane tvAmalabhe sA.ahametanna veda yadgotrastvamasi jabAlA tu nAmAhamasmi satyakAmo nAma tvamasIti sa tvaM satyakAmo jAbAlo bruvIthA iti sa ha hAdidramataM gautamametyovAcha brahmacharyaM bhagavati vatsyAbhyupeyAM bhagavantamiti taM hovAcha || 1 || 
kiN^gotro nu somyAsIti sa hovAcha nAhametad veda bho yadgotro.ahamasmyapR^ichChaM mAtaraM sA mAM pratyabravInnAhametad veda tAta yadgotrastvamasi bahvahaM charantI parichAriNI yauvane tvAmalabhe sA.ahametanna veda yadgotrastvamasi jabAlA tu nAmAhamasmi satyakAmo nAma tvamasIti so.ahaM satyakAmo jAbAlo.asmi bho iti || 2 || 
taM hovAcha naitadabrAhmaNo vivaktumarhati samidhaM somyA.aharopa tvA neShye na satyAdagA iti tamupanIya kR^ishAnAmabalAnAM chatuHshataM gA nirAkR^ityovAchemAH somyAnusaMvrajeti tA abhiprasthApapannuvAcha nAsahasreNA.avarteyamiti sa ha varShagaNaM provAsa tA yadA sahasraM sampeduH || 3 || 
atha hainamR^iShabho.abhyuvAda satyakAmA3 iti bhagava iti ha pratishushrAva prAptAH somya sahasraM smaH prApaya na AchAryakulaM brahmaNashcha te pAdaM bravANIti bravItu me bhagavAniti tasmai sa hovAcha prAchI dik kalA pratIchi dik kalA dakShiNA dik kalodIchI dik kalaiSha vai somya chatuShkalaH pAdo brahmaNaH prakAshavAn nAma sa ya etamevaM vidvAMshchatuShkalaM pAdaM brahmaNaH prakAshavAnityupAste prakAshavAnasmin loke bhavati prakAshavato ha lokAn jayati ya etamevaM vidvAMshchatuShkalaM pAdaM brahmaNaH prakAshavAnityupAste || 4 || 
agniShTe pAdaM vakteti sa ha shvobhUte gA abhiprasthApayAJNchakAra tA yatrAbhi sAyaM babhUvustatrAgnimupasamAdhAya gA uparuddhya samidhamAdhAya pashchAdagneH prAN^ upopavivesha tamagnirabhyuvAda satyakAmA3 iti bhagava iti ha prati shushrAva || 5 || 
brahmaNaH somya te pAdaM bravANIti bravItu me bhagava iti tasmai sa hovAcha pR^ithivI kalA.antarikShaM kalA dyauH kalA samudraH kalaiSha vai somya chatuShkalaH pAdo brahmaNo.anantavAn nAma sa ya etamevaM vidvAMshchatuShkalaM pAdaM brahmaNo.anantavAnityupAste.anantavAnasmin loke bhavatyanantavato ha lokAn jayati ya etamevaM vidvAMshchatuShkalaM pAdaM brahmaNo.anantavAnityupAste || 6 || 
haMsaste pAdaM vakteti sa ha shvobhUte gA abhiprasthApayAJNchakAra tA yatrAbhi sAyaM babhUvustatrAgnimupasamAdhAya gA uparudhya samidhamAdhAya pashchAdagneH prAN^ upopavivesha taM haMsa upanipatyAbhyuvAda satyakAmA3 iti bhagava iti ha pratishushrAva || 7 || 
brahmaNaH somya te pAdaM bravANIti bravItu me bhagavAniti tasmai sa hovAchAgniH kalA sUryaH kalA chandraH kalA vidyut kalaiSha vai somya chatuShkalaH pAdo brahmaNo jyotiShmAn nAma sa ya etamevaM vidvAMshchatuShkalaM pAdaM brahmaNo jyotiShmAnityupAste jyotiShmAnasmin loke bhavati jyotiShmato ha lokAn jayati ya evaM vidvAMshchatuShkalaM pAdaM brahmaNo jyotiShmAnityupAste || 8 || 
madguShTe pAdaM vakteti sa ha shvobhUte gA abhiprasthApayAJNchakAra tA yatrAbhi sAyaM babhUvustatrAgnimupasamAdhAya gA uparudhya samidhamAdhAya pashchAdagneH prAN^ upopavivesha taM madgurupanipatyAbhyuvAda satyakAmA3 iti bhagava iti ha pratishushrAva brahmaNaH somya te pAdaM bravANIti bravItu me bhagavAniti tasmai sa hovAcha prANaH kalA chakShuH kalA shrotraM kalA manaH kalaiSha vai chatuShkalaHpAdo brahmaNa AyatanavAn nAma sa ya etamevaM vidvAMshchatuShkalaM pAdaM brahmaNa AyatanavAnityupAsta AyatanavAnasmin loke bhavatyAyatanavato ha lokAn jayati ya etamevaM vidvAMshchatuShkalaM pAdaM brahmANa AyatanavAnityupAste ||9|| 
prApa hA.achAryakulaM tamAchAryo.abhyuvAda satyakAmA3 iti bhagava iti ha pratishushrAva brahmavidiva vai somya bhAsi ko.anu tvA.anushashAsetyanye manuShyebhya iti ha pratijaj~ne bhagavAMstveva me kAme brUyAchChataM hyeva ma bhagavaddR^ishebhya AchAryAddhaiva vidyA viditA sAdhiShThaM prApatIti tasmai haitadevovAchAtra ha na kiJNchana vIyAyeti vIyAyeti || 1 || 
|| iti dvitIyaH khaNDaH || 
upakosalo havai kAmalAyanaH satyakAme jAbAle brahmacharyamuvAsa tasya ha dvAdashavarShANyagnIn parichachAra sa ha smAnyAnantevAsinaH samAvartayaMstaM ha smaiva na samAvartayati taM jAyovAcha tapto brahmachArI kushalamagnIn pari cha chArInmA tvA.agnayaH pari pravochan prabrUhyasmA iti tasmai hAprochyaiva pravAsAJNchakre sa ha vyAdhinA.anashituM dadhne tamAchAryajAyovAcha brahmachArinnashAna kiM nu nAshnAsIti sa hovAcha bahavo hyasmin puruShe kAmA nAnAtyayA vyAdhibhiH paripUrNo.asmi nAshiShyAmItyatha hAgnayaH samUdire tapto brahmachArI kushalaM naH paryachArIddhantAsmai prabravAmeti tasmai hochuH prANo brahma kaM brahma khaM brahmesi hovAcha vijAnAmyahaM yat prANo brahma kaM cha tu khaM cha na vijAnAmIti te hochuryad vAva kaM tadeva khaM yadeva khaM tadeva kamiti prANaM cha hAsmai tadAkAshaM chochuH || 1 || 
atha hainaM gArhapatyo.anushashAsa pR^ithivyagnirannamAditya iti ya eSha Aditye puruSho dR^ishyate so.ahamasmi sa evAhamasmIti sa ya etamevaM vidvAnupAste.apahate pApakR^ityAM lokI bhavati sarvamAyureti jyog jIvati nAsyAparapuruShAH kShIyanta upa vayaM taM bhuJNjAmo.asmiMshcha loke.amuShmiMshcha ya etamevaM vidvAnupAste ||2||
atha hainamanvAhAryapachano.anushashAsA.apo disho nakShatrANi chandramA iti ya eSha chandramasi puruSho dR^ishyate so.ahamasmi sa evAhamasmIti sa ya etamevaM vidvAnupAste.apahate pApakR^ityAM lokI bhavati sarvamAyureti jyog jIvati nAsyAparapuruShAH kShIyanta upa vayaM taM bhuJNjAmo.asmiMshcha loke.amuShmiMshcha ya etamevaM vidvAnupAste || 3 || 
atha hainamAhavanIyo.anushashAsa prANa AkAsho dyaurvidyuditi ya eSha vidyuti puruSho dR^ishyate so.ahamasmi sa evAhamasmIti sa ya etamevaM vidvAnupAste.apahate pApakR^ityAM lokI bhavati sarvamAyureti jyog jIvati nAsyAparapuruShAH kShIyanta upa vayaM taM bhuJNjAmo.asmiMshcha loke.amuShmiMshcha ya etamevaM vidvAnupAste || 4 || 
te hochurupakosalaiShA somya te.asmadvidyA.a.atmavidyA chA.achAryastu te gatiM vaktetyAjagAma hAsyA.achAryastamAchAryo.abhyuvAdopakosalA3 iti bhagava iti ha pratishushrAva ||5||
brahmavida iva somya te mukhaM bhAti ko nu tvA.anushashAseti ko nu mA.anushiShyAd bho itIhAve va nihnuta ime nUnamIdR^ishA anyAdR^ishA itIhAgnInabhyUde kiM nu somya kila te.avochannitIdamiti ha pratijaj~ne || 6 || 
lokAn vAva kila somya te.avochannahaM tu te tad vakShyAmi tad yathA puShkarapalAsha Apo na shliShyanta evamevaMvidi pApaM karma na shliShyata iti bravItu me bhagavAniti tasmai hovAcha ||7||
ya eShontarakShiNi puruSho dR^ishyata eSha Atmeti hovAchaitadamR^itamabhayametad brahmetyetasmin na kiJNchana shliShyati tad yadyapyasmin sarpirvodakaM vA siJNchati vartmanI eva gachChatyetaM saMyadvAma ityAchakShata etaM hi sarvANi vAmAnyabhisaMyanti sarvANyenaM vAmAnyabhisaMyanti ya evaM vedaiSha u eva vAmanireSha hi sarvANi vAmAni nayati sarvANi vAmAni nayati ya evaM veda || 8 || 
eSha u eva bhAmanireSha hi sarveShu lokeShu bhAti ya evaM vedAtha yadu chaivAsmiJNChavyaM karma kuvanti yadi cha nArchiShamevAbhisaMvishantyarchiSho.aharahna ApUryamANapakShamApUryamANapakShAd yAn ShaDudaN^ eti mAsAMstAn mAsebhyaH saMvatsaraM saMvatsarAdAdityamAdityAchchadramasaM chandramaso vidyutaM tatpuruSho mAnavaH sa enAn brahma gamayatyeSha devapatho brahmapatho brahmapatha etena pratipadyamAnA imaM mAnavamAvartaM nA.avartante nAvartante || 9 || 
|| iti tR^itIyaH khaNDaH ||
eSha ha vai yaj~no yo.ayaM pavata eSha yannidaM sarvaM punAti yadeSha yannidaM sarvaM punAti tasmAdeSha eva yaj~nastasya manashcha vAk cha vartanI tayoranyatarAM manasA saMskAroti brahmA vAchA hotA.adhvaryurudgAtA.anyatarAM sa yatropAkR^ite prAtaranuvAke purA paridhAnIyAyA brahmA vyapavadatyanyatarAmeva vartanIM saMskurvanti hIyate.anyatarA sa yathaikapAd vrajan ratho vaikena chakreNa vartamAno riShyatyevamasya yaj~no riShyati yaj~naM riShyantaM yajamAno.anuriShyati sa iShdvA pApIyAn bhavatyatha yatropAkR^ite prAtaranuvAke na purA paridhAnIyAyA brahmA vyapavadatyubhe eva vartanI saMskurvanti na hIyate.anyatarA sa yathobhayapAd vrajan ratho vobhAbhyAM chakrAbhyAM chakrAbhyAM vartamAnaH pratitiShThatyevamasya yaj~naH pratitiShThati yaj~naM pratitiShThantaM yajamAno.anupratitiShThati sa iShdvA shreyAn bhavati || 1 || 
prajApatirlokAnabhyatapat teShAM tapyamAnAnAM rasAn prAvR^ihadagniM pR^ithivyA vAyumantarikShAdAdityaM divaH sa etastisro devatA abhyatapat tAsAM tapyamAnAnAM rasAn prAvR^ihadagnerrcho vAyoryajUMShi sAmAnyAdityAt sa etAM trayIvidyAmabhyatapat tasyAstapyamAnAyA rasAn prAvR^ihad bhUrityR^igbhyo bhuva iti yajurbhyaH svariti sAmabhyastad yadyR^ikto riShyed bhUH svAheti gArhapatye juhuyAdR^ichAmeva tad rasenarchAM vIryeNarchAM yaj~nasya viriShTiM sandadhAtyatha yadi yajuShTo riShyed bhuvaH svAheti dakShiNAgnau juhuyAd yajuShAmeva tad rasena yajuShAM vIryeNa yajuShAM yaj~nasya viriShTiM sandadhAtyatha yadi sAmato riShyet svaH svAhetyAhavanIye juhuyAt sAmnAmeva tad rasena sAmnAM vIryeNa sAmnAM yaj~nasya viriShTiM sandadhAti || 2 || 
tad yathA lavaNena suvarNaM sandadhyAt suvarNena rajataM rajatena trapu trapuNA sIsaM sIsena lohaM lohena dAru dAru charmaNaivameShAM lokAnAmAsAM devatAnAmasyAstrayyA vidyAyA vIryeNa yaj~nasya viriShTiM sandadhAti bheShajakR^ito havA eSha yaj~no yatraivaMvid brahmA bhavatyeSha havA udakpravANo yaj~no yatraivaMvid brahmA bhavatyevaMvidaM havA eShA brahmANamanu gAthA yato yata Avartate tattad gachChati mAnavo brahmaivaikartvik kurUnashvA.abhirakShatyevaM viddha vai brahmA yaj~naM yajamAnaM sarvAMrshchatvijo.abhirakShati tasmAdevaMvidameva brahmANaM kurvIta nAnevaMvidam nAnevaMvidam || 3 || 
|| iti chaturthaH khaNDaH || 
|| iti shrIchChandogopaniShadi chaturtho.adhyAyaH ||
yo ha vai jyeShThaM cha shreShThaM cha veda jyeShThashcha ha vai shreShThashcha bhavati prANo vAva jyeShThashcha shreShThashcha yo ha vai vasiShThaM veda vasiShTho ha svAnAM bhavati vAg vAva vasiShTho yo ha vai pratiShThAM veda prati ha tiShThatyasmiMshcha loke.amuShmiMshcha || 1 || 
chakShurvAva pratiShThA yo havai sampadaM veda saM hAsmai kAmAH padyante daivAshcha mAnuShAshcha shrotraM vAva sampad yo havA AyatanaM vedA.ayatanaM ha svAnAM bhavati mano havA Ayatanam || 2 || 
atha ha prANA ahaMshreyasi vyUdire.ahaM shreyAnasmyahaM shreyAnasmIti || 3 || 
te ha prANAH prajApatiM pitarametyochurbhagavan ko naH shreShTha iti tAn hovAcha yasmin va utkrAnta idaM sharIraM pApiShThataramiva dR^ishyeta sa vaH shreShTha iti sA ha vAguchchakrAma sA saMvatsaraM proShya paryetyovAcha kathamashakatarte majjIvitumiti || 4 || 
yathA.akalA avadantaH prANantaH prANena pashyantashchakShuShA shR^iNvantaH shrotreNa dhyAyanto manasaivamiti pravivesha ha vAk chakShurhochchakrAma tat saMvatsaraM proShya paryetyovAcha kathamashakatarte majjIvitumiti || 5 || 
yathA.andhA apashyantaH prANantaH prANena vadante vAchA shR^iNvantaH shrotreNa dhyAyante manasaivamiti pravivesha ha chakShuH shrotraM hochchakrAma tat savatsaraM proShya paryetyovAcha kathamashakatarte majjIvitumiti || 6 || 
yatA badhirA ashR^iNvantaH prANantaH prANena vadanto vAchA pashyantashchakShuShA dhyAyanto manasaivamiti pravivesha ha shrotraM mano hochchakrAma tat saMvatsaraM proShya paryetyovAcha kathamashakatarte majjIvitumiti || 7 || 
yathA bAlA amanasaH prANantaH prANena vadanto vAchA pashyantashchakShuShA shR^iNvantaH shrotreNaivamiti pravivesha ha mano.atha ha prANa uchchikramiShan || 8 || 
sa yathA suhayaH paTvIshashaN^kUn saN^khidedevamitarAn prANAn samakhidat taM hAbhisametyochurbhagavAnnedhi tvaM naH shreShTho.asi motkramIriti || 9 || 
atha hainaM vAguvAcha yadahaM vasiShThA.asmi tvaM tad vasiShTho.asItyatha hainaM chakShuruvAcha yadahaM pratiShThA.asmi tvaM tat pratiShTho.asItyatha hainaM shrotramuvAcha yadahaM sampadasmi tvaM tat sampadasItyatha hainaM mana uvAcha yadahamAyatanamasmi tvaM tadAyatanamasIti || 10 || 
na vai vAcho na chakShUMShi na shrotrANi na manAMsItyAchakShate prANA ityevA.achakShate prANo hyevaitAni sarvANi bhavati sa hovAcha kiM me.annaM bhaviShyatIti yat kiJNchididamA shvabhya A shakunibhya iti hochuH || 11 || 
tad vA etadanasyAnnamano ha vai nAma pratyakShaM na havA evaMvidi kiJNchanAnannaM bhavatIti sa hovAcha kiM me vAso bhaviShyatItyApa iti hochustamAd vA etadashiShyantaHpurastAchchepariShTAchchAdbhiH paridadhati lambhuko ha vAso bhavatyanagno ha bhavati taddhaitat satyakAmo jAbAlo goshrutaye vaiyyAghrapadyAyoktvovAcha || 12 || 
yadyapyetachChuShkAya sthANave brUyAjjAyerannevAsmiJNChAkhAH praroheyuH palAshAnItyatha yadi mahajjigamiShedamAvAsyAyAM dIkShitvA paurNamAsyAM rAtrau sarvauShadhasya manthaM dadhimadhunorupamathya jyeShThAya shreShThAya svAhetyagnAvAjyasya hutvA manthe sampAtamavanayed vasiShThAya svAhetyagnAvAjyasya hutvA manthe sampAtamavanayet pratiShThAyai svAhetyagnAvAjyasya hutvA manthe sampAtamavanayet sampade svAhetyagvAvAjyasya hutvA manthe sampAtamavanayedAyatanAya svAhetyagnAvAjyasya hutvA manthe sampAtamavanayedatha pratisR^iShyAJNjalau manthamAdhAya japatyamo nAmAsyamA hi te sarvamidaM sa hi jyeShThaH shreShTho rAjA.adhipatiH sa mA jyaiShThyaM shraiShThyaM rAjyamAdhipatyaM gamayatvahamevedaM sarvamasAnItyatha khalvetayarchA pachCha AchAmati || 13 || 
tat savitR^ivR^irNImaha ityAchAmati vayaM devasya bhojanamityAchAmati shreShThaM sarvaghAtamamityAchamati turaM bhagasya dhImahIti sarvaM pibati nirNijya kaMsaM chamasaM vA pashchAdagneH saMvishati charmaNi vA sthaNDile vA vAchaMyamo.aprAsahaH sa yadi striyaM pashyet samR^iddhaM karmeti vidyAt || 14 || 
tadeSha shlokaH | yadA karmasu kAmyeShu striyaM svapne.abhipashyati | samR^iddhiM tatra jAnIyAt tasmin svapnanidarshane tasmin svapnanidarshana iti || 15 ||
|| iti prathamaH khaNDaH || 
shvetaketurhA.aruNeyaH paJNchAlAnAM samitimeyAya taM ha pravAhaNo jaibaliruvAcha || 1 || 
kumAra tvA.anushiShat pitetyanu hi bhagava iti vettha yadito.adhi prajAH prayantIti na bhagava iti vettha yathA punarAvartantA3 iti na bhagava iti vettha pathordevayAnasya pitR^iyANasya cha vyAvartanA3 iti na bhagava iti vettha yathA.asau loko na sampUryatA3 iti na bhagava iti vettha yathA paJNchamyAmAhutAvApaH puruShavachaso bhavantIti naiva bhagava iti ||2|| 
atha nu kimanushiShTo.avochathA yo hImAni na vidyAt kathaM so.anushiShTo bruvIteti sa hA.ayastaH piturarddhameyAya taM hovAchAnanushiShya vAva kila mA bhagavAnabravIdanu tvA.ashiShamiti paJNcha mA rAjanyabandhuH prashnAnaprAkShIt teShAM naikaJNchanAshakaM vivaktumiti sa hovAcha || 3 || 
yathA mA tvaM tAtaitAnavado yathA.ahameShAM naikaJNchana veda yadyahamimAnavediShyaM kathaM te nAvakShyamiti || 4 || 
sa ha gautamo rAj~no.arddhameyAya tasmai ha prAptAyarhAM chakAra sa ha prAtaH sabhAga udeyAya taM hovAcha mAnuShasya bhagavan gautama vittasya varaM vR^iNIthA iti sa hovAcha tavaiva rAjan mAnuShaM vittaM yAmeva kumArasyAnte vAchamabhAShathAstAmeva brUhIti sa ha kR^ichChra2I babhUva taM ha chiraM vasetyaj~nApayAJNchakAra taM hovAcha yathA mA tvaM gautamAvado yatheyaM na prAk tvattu purA vidyA brAhmaNAn gachChati tasmAdu sarveShu lokeShu kShatrasyaiva prashAsanamabhUditi tasmai hovAcha || 5 || 
asau vAva loko gautamAgnistasyA.aditya eva samid rashmayo dhUmo.ahararchishchandramA aN^gArA nakShatrANi viShphuliN^gAstasminnetasminnAgnau devAH shraddhAM juhvati tasyA AhuteH somo rAjA sambhavati || 6 || 
parjanyo vAva gautamAgnistasya vAyureva samidabhraM dhUmo vidyudarchirashaniraN^gArA hvAdunayo viShphuliN^gAstasminnetasminnagnau devAH somaM rAjAnaM juhvati tasyA AhutervarShaH sambhavati ||7||
pR^ithivI vAva gautamAgnistasyAH saMvatsara eva samidAkAsho dhUmo rAtrirarchirdisho.aN^gArA avAntaradisho viShphuliN^gAstasminnetasminnagnau devA varShaM juhvati tasyA AhuterannaM sambhavati || 8 || 
puruSho vAva gautamAgnistasya vAgeva samit prANo dhUmo jihvA.archishchakShuraN^gArAH shrotraM viShphuliN^gAstasminnetasminnagnau devA annaM juhvati tasyA Ahute retaH sambhavati || 9 || 
yoShA vAva gautamAgnistasyA upastha eva samid yadupamantrayate sa dhUmo yonirarchiryadantaH karoti te.aN^gArA sambhavati ||10||
iti tu paJNchamyAmAhutAvApaH puruShavachaso bhavantIti sa ulbAvR^ito garbho dasha vA mAsAnantaH shayitvA yAvad vA.atha jAyate sa jAto yAvadAyuShaM jIvati taM pretaM diShTamito.agnaya eva haranti yata eveto yataH sambhUto bhavati || 11 || 
|| iti dvitIyaH khaNDaH || 
tad ya itthaM vidurye cheme.araNye shraddhA tapa ityupAsate te.archiShamabhisambhavantyarchiSho.aharahna ApUryamANapakShamApUryamANapakShAd yAn ShaDudaN^ eti mAsAMstAn mAsebhyaH saMvatsaraM saMvatsarAdAdityamAdityAchchandramasaM chandramaso vidyutaM tatpuruSho mAnavaH sa etAn brahma gamayati || 1 || 
eSha devayAnaH panthA ityatha ya ime grAma iShTApUrte dattamityupAsate te dhUmamabhisambhavanti dhUmAt rAtriM rAtreraparapakShamaparapakShAd yAn ShaD dakShiNaiti mAsAMstAneti (saMvatsaramabhiprApnuvanti) || 2 || 
mAsebhyaH pitR^ilokaM pitR^ilokAdAkAshamAkAshAchchandramasameSha somo rAjA tad devAnAmannaM taM devA bhakShayanti tasmin yAvatsampAtamuShitvA.athaitamevAdhvAnaM punarnivartante yathetamAkAshamAkAshAd vAyuM vAyurbhUtvA dhUmo bhavati dhUmo bhUtvA.abhraM bhavatyabhraM bhUtvA megho bhavati megho bhUtvA pravarShati || 3 || 
na iha vrIhiyavA oShadhivanaspatayastilA mAShA iti jAyante tato vai khalu durniShprapatanaM yo yo hyannamatti yo vA retaH siJNchati tadbhUya eva bhavati || 4 || 
tad ya iha ramaNIyacharaNA abhyAsho ha yat te ramaNIyAM yonimApadyeran brAhmaNayoniM vA kShatriyayoniM vaishyayoniM vA.atha ya iha kapUyacharaNA abhyAsho ha yat te kapUyAM yAnimApadyeran shvayoniM vA sUkarayoniM vA chaNDAlayoniM vA || 5 || 
athaitayAH pathorna katareNa cha na tAnImAni kShudramishrANyasakR^idAvartIni bhUtAni bhavanti jAyasva mriyasvetyetat tR^itIyaM sthAnaM tenAsau loko na sampUryate tasmAjjugupseta || 6 || 
tadeSha shlokaH | steno hiraNyasya surAM pibaMshcha gurostalpamAvasan brahmahA cha | ete patanti chatvaraH paJNchamashchA.acharaMstairityatha ha ya etAnevaM paJNchAgnIn veda na saha tairapyAcharan pApmanA lipyate shuddhaH pUtaH puNyaloko bhavati ya evaM veda ya evaM veda || 7 || 
|| iti tR^itIyaH khaNDaH || 
prAchInashAla aupamanyavaH satyayaj~no pauluShirindradyumno bhAllaveyo janaH shArkarAkShyo buDila AshvatarAshviste haite mahAshAlA mahAshrotriyAH sametya mImAMsAJNchakruH || 1 || 
ko na AtmA kiM brahmeti te ha sampAdayAJNchakruruddAlako havai bhagavanto.ayamAruNiH sampratImamAtmAnaM vaishvAnaramadhyeti taM hantAbhyAgachChAmeti taM hAbhyAjagmuH sa ha sampAdayAJNchakAra ||2|| 
prakShyanti mAmime mahAshAlA mahAshrotriyAstebhyo na sarvamiva pratipatsye hantAhamanyamabhyanushAsAnIti tAn hovAchAshvapatirvai bhagavanto.ayaM kaikeyaH sampratImamAtmAnaM vaishvanaramadhyeti taM hantAbhyAgachChAmeti taM hAbhyAjagmustebhyo ha prAptebhyaH pR^ithagarhANi kArayAJNchakAra || 3 || 
sa ha prAtaH saJNjihAna uvAcha na me steno janapade na kadaryo na madyapo nAnAhitAgnirnAvidvAn na svairI svairiNI kuto yakShyamANo vai bhagavanto.ahamasmi yAvadekaikasma R^itvije dhanaM dAsyAmi tAvad bhagavadbhyo dAsyAmi vasantu bhagavanta iti te hochuryena haivArthena puruShashcharet taM haiva vadedAtmAnamevemaM vaishvAnaraM sampratyadhyeti tameva no brUhIti tAn hovAcha prAtarvaH prati vaktAsmIti te ha samitpANayaH pUrvAhNe pratichakramire tAn hAnupanIyaivaitaduvAcha || 4 || 
aupamanyava kaM tvamAtmAnamupAssa iti divameva bhagavo rAjanniti hovAchaiSha vai sutejA AtmA vaishvAnaro yaM tvamAtmAnamupAsse tasmAt tava sutaM prasutamAsutaM kule dR^ishyate.atsyannaM pashyasi priyamattyannaM pashyati priyaM bhavatyasya brahmavarchasaM kule ya etamevamAtmAnaM vaishvAnaramupAste mUrdhA tveSha Atmana iti hovAcha mUrdhA te vyapatiShyad yanmAM nA.agamiShya iti || 5 || 
atha hovAcha satyayaj~naM pauluShiM prAchInayogya kaM tvamAtmAnamupAssa ityAdityameva bhagavo rAjanniti hovAchaiSha vai vishvarUpa AtmA vaishvAnaro yaM tvamAtmAnamupAsse tasmAt tava bahu vishvarUpaM kule dR^ishyate pravR^itto.ashvatarIratho dAsI niShko.atsyannaM pashyasi priyamatyannaM pashyati priyaM bhavatyasya brahmavarchasaM kule ya etamevamAtmAnaM vaishvAnaramupAste || 6 || 
chakShuShdvetadAtmana iti hovAchAndho.abhaviShyo yanmAM nA.agamiShya iti || 7 || 
atha hovAchendradyumnaM bhAllaveyaM vaiyyAghrapadya kaM tvamAtmAnamupAssa iti vAyumeva bhagavo rAjanniti hovAchaiSha vai pR^ithargvatmA.a.atmA vaishvAnaro yaM tvamAtmAnamupAsse tasmAt tvA pR^ithag valaya Ayanti pR^ithagrathashreNayo.anuyantyatsyannaM pashyasi priyamachyannaM pashyati priyaM bhavatyasya brahmavarchasaM kule ya etamevamAtmAnaM vaishvAnaramupAste prANastveSha Atmana iti hovAcha prANasta udakramiShyad yanmAM nA.agamiShya iti || 8 || 
atha hovAcha janaM shArkarAkShyaM shArkarAkShya kaM tvamAtmAnamupAssa ityAkAshameva bhagavo rAjanniti hovAchaiSha vai bahula AtmA vaishvAnaro yaM tvamAtmAnamupAsse tasmAt tvaM bahulo.asi prajayA cha dhanena chAtsyannaM pashyasi priyamattyannaM pashyati priyaM bhavatyasya brahmavarchasaM kule ya etamevamAtmAnaM vaishvAnaramupAste sandohastveSha Atmana iti hovAcha sandohaste vyashIryad yanmAM nA.agamiShya iti || 9 || 
atha hovAcha buDilamAshvatarAshviM vaiyyAghrapadya kaM tvamAtmAnamupAssa ityapa eva bhagavo rAjanniti hovAchaiSha vai rayirAtmA vaishvAnaro yaM tvamAtmAnamupAsse tasmAt tvaM rayimAn puShTimAnasyatsyannaM pashyasi priyamattyannaM pashyati priyaM bhavatyasya brahmavarchasaM kule ya etamevamAtmAnaM vaishvAnaramupAste vastistveva Atmana iti hovAcha vAstiste vyabhetsyad yanmAM nA.agamiShya iti || 10 || 
atha hovAchoddAlakamAruNiM gautama kaM tvamAtmAnamupAssa iti pR^ithivImeva bhagavo rAjanniti hovAcha || 11 || 
eSha vai pratiShThA.a.atmA vaishvAnaro yaM tvamAtmAnamupAsse tasmAt tvaM pratiShThito.asi prajayA cha pashubhishchAtsyannaM pashyasi priyamattyannaM pashyati priyaM bhavatyasya brahmavarchasaM kule ya etamevamAtmAnaM vaishvAnaramupAste pAdau tvetAvAtmana iti hovAcha pAdau te vyamlAsteShAM yanmAM nA.agamiShya iti ||12|| 
|| iti chaturthaH khaNDaH || 
tAn hovAchaite vai khalu yUyaM pR^ithagivemamAtmAnaM vaishvAnaraM vidvAMso.annamattha yastvetamevaM prAdeshamAtramabhivimAnamAtmAnaM vaishvAnaramupAste sa sarveShu lokeShu sarveShu bhUteShu sarveShvAtmasvannamatti tasya havA etasyA.atmano vaishvAnarasya mUrdheva sutejAshchakShurvishvarUpaH prANaH pR^ithargvatmA sandoho bahulo vAstireva rayiH pR^ithivyeva pAdAvura eva vedirlomAni barhihR^irdayaM gArhapatyo mano.anvAhAryapachana AsyamAhavanIyaH || 1 || 
tadyad bhaktaM prathamamAgachChet taddhomIyaM sa yAM prathamAmAhutiM juhuyAt tAM juhuyAt prANAya svAheti prANastR^ipyati prANe tR^ipyati chakShustR^ipyati chakShuShi tR^ipyatyAdityastR^ipyatyAditye tR^ipyati dyaustR^ipyati divi tR^ipyantyAM yat kiJNcha dyaushchA.adityashchAdhitiShThatastat tR^ipyati tasyAnu tR^iptiM tR^ipyati prajayA pashubhirannAdyena tejasA brahmavarchaseneti || 2 || 
atha yAM dvitIyAM juhuyAt tAM juhuyAd vyAnAya svAheti vyAnastR^ipyati vyAne tR^ipyati shrotraM tR^ipyati shrotre tR^ipyati chandramAstR^ipyati chandramasi tR^ipyati dishastR^ipyanti dikShu tR^ipyantIShu yat kiJNcha dishashcha chandramAshchAdhitiShThanti tat tR^ipyati tasyAnu tR^iptiM tR^ipyati prajayA pashubhirannAdyena tejasA brahmavarchaseneti ||3|| 
atha yAM tR^itIyAM juhuyAt tAM juhuyAdapAnAya svAhetyapAnastR^ipyatyapAne tR^ipyati vAk tR^ipyati vAchi tR^ipyantyAmagnistR^ipyatyagnau tR^ipyati pR^ithivI tR^ipyati tasyAnu tR^iptiM tR^ipyati prajayA pashubhirannAdyena tejasA brahmavarchaseneti || 4 || 
atha yAM chaturthIM juhuyAt tAM juhuyAt samAnAya svAheti samAnastR^ipyati samAne tR^ipyati manastR^ipyati manasi tR^ipyati parjanyastR^ipyati parjanye tR^ipyati vidyut tR^ipyati vidyati tR^ipyantyAM yat kiJNcha vidyuchcha parjanyashchAdhitiShThatastat tR^ipyati tasyAnu tR^iptiM tR^ipyati prajayA pashubhirannAdyena tejasA brahmavarchaseneti || 5 || 
atha yAM paJNchamIM juhuyAt tAM juhuyAdudAnAya svAhetyudAnastR^ipyatyudAne tR^ipyati vAyustR^ipyati vAyau tR^ipyatyAkAshastR^ipyatyAkAshe tR^ipyati yat kiJNcha vAyushchA.akAshashchAdhitiShThatastat tR^ipyati tasyAnu tR^iptiM tR^ipyati prajayA pashubhirannAdyena tejasA brahmavarchaseneti || 6 || 
atha sa ya idamavidvAnagnihotraM juhoti yathA.aN^gArAnapohya bhasmani juhuyAt tAdR^ik syAdatha ya etadevaM vidvAnagnihotraM juhoti tasya sarveShu lokeShu sarveShu bhUteShu sarveShvAtmasu hutaM bhavati tad yatheShIkAtUlamagnau protaM praduyetaivaM haivAsya sarve pApmAnaH pradUyante ya etadevaM vidvAnagnihotraM juhoti tasmAdu haivaMvid yadyapi chaNDAlAyochChiShTaM prayachChedAtmani haivAsya tad vaishvAnare hutaM syAditi || 7 || 
tadeSha shlokaH | yatheha kShudhitA bAlA mAtaraM paryupAsate | evaM sarvANi bhUtAnyagnihotramupAsata ityagnihotramupAsata iti || 8 || 
|| iti paJNchamaH khaNDaH ||
|| iti shrIchChandogopaniShadi paJNchamo.adhyAyaH ||
shvetaketurhA.aruNeya Asa taM ha pitovAcha shvetaketo vasa brahmacharyaM na vai somyAsmatkulIno.ananUchya brahmabandhuriva bhavatIti sa ha dvAdashavarShaM upetya chaturviMshativarShaH sarvAn vedAnadhItya mahAmanA anUchAnamAnI stabdha eyAya taM ha pitovAcha shvetaketo yannu khalu somyedaM mahAmanA anUchAnamAnI stabdho.asyuta tamAdeshamaprAkShyo yenAshrutaM shrutaM bhavatyamataM matamavij~nAtaM vij~nAtamiti kathaM nu bhagavaH sa Adesho bhavatIti || 1 || 
yathA somyaikena mR^itpiNDena sarvaM mR^inmayaM vij~nAtaM syAd vAchA.a.arambhaNaM vikAro nAmadheyaM mR^ittiketyeva satyam || 2 || 
yathA somyaikena lohamaNinA sarvaM lohamayaM vij~nAtaM syAd vAchA.a.arambhaNaM vikAro nAmadheyaM lohamaNirityeva satyam ||3|| 
yathA somyaikena nakhanikR^intanena sarvaM kArShNAyasaM vij~nAtaM syAd vAchArambhaNaM vikAro nAmadheyaM kR^iShNAya samityeva satyam || 4 || 
evaM somya sa Adesho bhavatIti na vai nUnaM bhagavantasta etadavediShuryadyetadavediShyan kathaM me nAvakShyanniti bhagavAMstveva me tad bravItviti tathA somyeti hovAcha || 5 || 
|| iti prathamaH khaNDaH || 
sadeva somyedamagra AsIdekamevAdvitIyaM taddhaika Ahurasadevedamagra AsIdekamevAdvitIyaM tasmAdasataH sajjAyata iti kutastu khalu somyaivaM syAditi hovAcha kathamasataH sajjAyeteti sat tveva somyedamagra AsIdekamevAdvitIyaM tadaikShata bahusyAM prajAyeyeti tat tejo.asR^ijata tat teja aikShata bahu syAM prajAyeyeti tadapo.asR^ijata tasmAd yatra kvacha shochati svedate vA puruShastejasa eva tadadhyApo jAyante tA Apa aikShanta bahvyaH syAma bhrajAyemahIti tA annamasR^ijanta tasmAd yatra kvacha varShati tadeva bhUyiShThamannaM bhavatyadbhya eva tadannAdyaM jAyate ||1|| 
teShAM khalveShAM bhUtAnAM trINyeva bIjAni bhavatyANDajaM jIvajamudbhijjamiti seyaM devataikShata hantAhamimAstisro devatA anena jIvenA.atmanA.anupravishya nAmarUpe vyAkaravANIti tAsAM trivR^itaM trivR^itamekaikAM karavANIti seyaM devatemAstisro devatA anenaiva jIvenA.atmanA.anupravishya nAmarUpe vyAkarot tAsAM trivR^itaM trivR^itamekaikAmakarod yathA tu khalu somyemAstisro devatAstrivR^it trivR^idekaikA bhavati tanme vijAnIhIti || 2 || 
yadagne rohitaM rUpaM tejasastad rUpaM yachChuklM tadapAM yat kR^iShNaM tadannasyApAgAdagneragnitvaM vAchA.a.arambhaNaM vikAro nAmadheyaM trINi rUpANItyeva satyam || 3 || 
yadAdityasya rohitaM rUpaM tejasastad rUpaM yachChuklM tadapAM yat kR^iShNaM tadannasyApAgAdAdityasyA.adityatvaM vAchA.a.arambhaNaM vikAro nAmadheyaM trINi rUpANItyeva satyam || 4 || 
yachchandramaso rohitaM rUpaM tejasastad rUpaM yachChuklM tadapAM yat kR^iShNaM tadannasyApAgAchchandramasashchandratvaM vAchA.a.arambhaNaM vikAro nAmadheyaM trINi rUpANItyeva satyam || 5 || 
yad vidyuto rohitaM rUpaM tejasastad rUpaM yachChuklM tadapAM yat kR^iShNaM tadannasyApAgAd vidyuto vidyuttvaM vAchA.a.arambhaNaM vikAro nAmadheyaM trINi rUpANItyeva satyam || 6 || 
etaddha sma vai tad vidvAMsa AhuH pUrve mahAshAlA mahAshrotriyA na no.adya kashchanAshrutamamamavij~nAtamudAhariShyatIti te hyebhyo vidAJNchakruryadu rohitamivAbhUditi tejasastad rUpamiti tad vidAJNchakuryadu shuklmivAbhUdityapAM rUpamiti tad vidAJNchakuryudu kR^iShNamivAbhUdityannasya rUpamiti tad vidAJNchakuryadvavij~nAtamivAbhUdityetAsAmeva devatAnAM samAsa iti tad vidAJNchakruryathA tu khalu somyemAstisro devatAH puruShaM prApya trivR^it trivR^idekaikA bhavati tanme vijAnIhIti || 7 || 
annamashitaM tredhA vidhIyate tasya yaH sthaviShTho dhAtustat purIShaM bhavati yo madhyamastanmAMsaM yo.aNiShThastanmana ApaH pItAstredhA vidhIyante tAsAM yaH sthaviShTho dhAtustanmUtraM bhavati yo madhyamastallohitaM yo.aNiShThaH sa prANaH || 8 || 
tejo.ashitaM tredhA vidhIyate tasya yaH sthaviShTho dhAtustadasthi bhavati yo madhyamaH sa majjA yo.aNiShThaH sA vAgannamayaM somya mana ApomayaH prANastejomayI vAgiti bhUya eva mA bhagavAn vij~nApayatviti tathA somyeti hovAcha || 9 || 
dadhnaH somya mathyamAnasya yo.aNimA sa UrdhvaH samudIShati tat sarpirbhavatyevameva khalu somyAnnasyAshyamAnasya yo.aNimA sa UrdhvaH samudIShati tanmano bhavatyapAM somya pIyamAnAnAM yo.aNimA sa UrdhvaH samudIShati sa prANo bhavati tejasaH somyAshyamAnasya yo.aNimA sa UrdhvaH samudIShati sA vAg bhavatyannamayaM hi somya mana ApomayaH prANastejomayI vAgiti bhUya eva mA bhagavAn vij~nApayatviti tathA somyeti hovAcha || 10 || 
ShoDashakalaH somya puruShaH paJNchadashAhAni mA.ashIH kAmamapaH pibA.apomayaH prANo na pibato vichChetsyata iti sa ha paJNchadashAhAni nA.ashAtha hainamupasasAda kiM bravImi bho ityR^ichaH somya yajUMShi sAmAnIti hovAcha na vai mA pratibhAnti bho iti taM hovAcha || 11 || 
yathA somya mahato.abhyAhitasyaiko.aN^gAraH khadyotamAtraH parishiShTaH syAt tena tato.api na bahu dahedevaM somya te ShoDashAnAM kalAnAmekA kalA.atishiShTA syAt tayaitarhi vedAn nAnubhavasyashAnAtha me vij~nAsyasIti sa hA.ashAtha hainamupasasAda taM ha yat kiJNcha paprachCha sarvaM ha pratipede taM hovAcha || 12 || 
yathA somya mahato.abhyAhitasyaikamaN^gAraM khadyotamAtraM parishiShTaM taM tR^iNairupasamAdhAya prAjvalayet tena tato.api bahu dahedevaM somya te ShoDashiShTaM taM tR^iNairupasamAdhAya prAjvalayet tena tato.api bahu dahedevaM somya te ShoDashAnAM kalAnAmekA kalA.atishiShTA.abhUt sA.annenopasamAhitA prAjvAlIt tayaitarhi vedAnanubhavasyannamayaM somya mana ApomayaH prANastejomayI vAgiti taddhAsya vijaj~nAviti vijaj~nAviti || 13 || 
|| iti dvitIyaH khaNDaH || 
uddAlako hA.aruNiH shvetaketuM putramuvAcha svapnAntaM me somya vijAnIhIti yatraitat puruShaH svapiti nAma satA somya tadA sampanno bhavati svamapIto bhavati tasmAdenaM svapitItyAchakShate svaM hyapIto bhavati || 1 || 
sa yathA shakuniH sUtreNa prabaddho dishaM dishaM patitvA.anyatrA.ayatanamalabdhvA bandhanamevopAshrayata evameva khalu somya mano dishaM dishaM patitvA.anyatrAyatanamalabdhvA prANamevopAshrayate || 2 || 
prANabandhanaM hi somya mana ityashanAyApipAse me somya vijAnIhIte yatraitat puruSho.ashishiShati nAmA.apa eva tadashitaM nayante tad yathA gonAyo.ashvanAthaH puruShanAya ityevaM tadapa AchakShate.ashanAyeti tatraitachChuN^gamutpatitaM somya vijAnIhi nedamamUlaM bhaviShyatIti tasya kva mUlaM syAdanyatrAnnAdevameva khalu somyAnnena shuN^genApo mUlamanvichChAdbhiH somya shuN^gena tejo mUlamanvichCha tejasA somya shuN^gena sanmUlamanvichCha sanmUlAH somyemAH prajAH sadAyatanAH satpratiShThAH || 3 || 
atha yatraitat puruShaH pipAsati nAma teja eva tat pItaM nayate tad yathA gonAyo.ashvanAthaH puruShanAya ityevaM tat teja AchaShTa udanyeti tatraitadeva shuN^gamutpatitaM somya vijAnIhi nedamamUlaM bhaviShyatIti tasya kva mUlaM syAdanyamutpatitaM somya vijAnIhi nedamamUlaM bhaviShyatIti tasya kva mUlaM syAdanyatrAdbhyo.adbhyaH somya shuN^gena tejo mUlamanvichCha tejasA somya shuN^gena sanmUlamanvichCha sanmUlAH somyemAH prajAH sadAyatanAH satpratiShThAH || 4 || 
yathA khalu somyemAstisro devatAH puruShaM prApya trivR^it trivR^idekaikA bhavati taduktaM purastAdeva bhavatyasya somya puruShasya prayato vAN^manasi sampadyate manaH prANe prANastejasi tejaH parasyAM devatAyAM sa ya eSho.aNimaitadAtmyamidaM sarvaM tat satyaM tat satyaM sa AtmA.atat tvamasi shvetaketo iti bhUya eva mA bhagavAn vij~nApayatviti tathA somyeti hovAcha || 5 || 
yathA somya madhu madhukR^ito nistiShThanti nAnAtyayAnAM vR^ikShANAM rasAnAM samavAhAramekatAM gamayanti te yathA tatra na vivekaM labhante.amuShyAhaM vR^ikShasya raso.asmyamuShyAhaM vR^ikShasya raso.asmItyevameva khalu somyemAH prajAH sati sampadya na viduH sati sampatsyAmaha iti || 6 || 
ta iha vyAghro vA siMho vA vR^iko vA varAho vA kITo vA pataN^go vA daMsho vA mashako vA yadyad bhavanti tat tadA bhavanti sa ya eSho.aNimaitadAtmyamidaM sarvaM tat satyaM sa AtmA.atat tvamasi shvetaketo iti bhUya eva mA bhagavAn vij~nApayatviti tathA somyeti hovAcha || 7 || 
imAH somya nadyaH purastAt prAchyaH syandante pashchAt pratIchyastAH samudrAt samudramevApiyanti sa samudra eva bhavati tA yatA tatra na viduriyamahamasmIyamahamasmItyevameva khalu somyemAH prajAH sata Agamya na viduH sataH AgachChAmaha iti || 8 || 
ta iha vyAghro vA siMho vA vR^iko vA varAho vA kITo vA pataN^go vA daMsho vA mashako vA yadyad bhavanti tat tadA bhavanti sa ya eSho.aNimaitadAtmyamidaM sarvaM tat payatviti tathA somyeti hovAcha || 9 || 
asya somya mahato vR^ikShasya yo mUle.abhyAhanyAjjIvan sraved yo madhye.abhyAhanyAjjIvan sraved yo.agre.abhyAhanyAjjIvan sravet sa eSha jIvenA.atmanA.anuprabhUtaH pepIyamAno modamAnastiShThatyasya yadaikAM shAkhAM jIvo jahAtyatha sA shuShyati sarva jahAti sarvaH shuShyatyevameva khalu somya ya eSho.aNimaitadAtmyamidaM sarvaM tat satyaM sa AtmA.atat tvamasi shvetaketo iti bhUya eva mA bhagavAn vij~nApayatviti tathA somyeti hovAcha || 11 || 
nyagrodhaphalamata AharetIdaM bhagava iti bhindhIti bhinnaM bhagava iti kimatra pashyasItyaNvya ivemA dhAnA bhagava ityAsAmaN^gaikAM bhindhIti bhinnA bhagava iti kimatra pashyasIti na kiJNchana bhagava iti yaM vai somyaitamaNimAnaM na nibhAlayasa etasya vai somyaiSho.aNimna evaM mahAnyagrodhastiShThati shraddhatsva somyeti sa ya eSho.aNimaitadAtmyamidaM sarvaM tat satyaM sa AtmA.atat tvamasi shvetaketo iti bhUya eva mA bhagavAn vij~nApayatviti tathA somyeti hovAcha || 12 || 
lavaNametadudake.avaghAyAtha mA prAtarupasIdathA iti sa ha tathA chakAra taM hovAcha yad doShA lavaNametadudake.avadhA aN^ga tadAhareti taddhAvamR^ishya na viveda yathA vilInamevAN^gAsyAntAdAchAmeti kathamiti lavaNamiti madhyAdAchAmeti kathamiti lavaNamityantyAdAchAmeti kathamiti lavaNamityabhiprAsyainadatha mopasIdathA iti taddha tathA chakAra tachChashvat saMvartate taM hovAchAtra vAva kila somyaitamaNimAnaM na nibhAlayase.atraiva kileti sa ya eSho.aNimaitadAtmyamidaM sarvaM tat satyaM sa AtmA.atat tvamasi shvetaketo iti bhUya eva mA bhagavAn vij~nApayatviti tathA somyeti hovAcha || 13 ||
yathA somya puruShaM gandhArebhyo.abhinaddhAkShamAnIya taM tato.atijane visR^ijet sa yathA tatra prAN^vodaN^vA.adharAN^vAprAdhmAyItAbhinaddhAkSha AnIto.abhinaddhAkSho visR^iShTastasya yathA.abhinahanaM pramuchya prabrUyAdetAM dishaM gandhArA etAM dishaM vrajeti sa grAmAd grAmaM pR^ichChan paNDito medhAvI gAndhArAnevopAsampadyetaivamevehA.achAryavAn puruSho veda tasya tAvadeva chiraM yAvanna vimokShye.atha sat sampatsyata iti sa ya eSho.aNimaitadAtmyamidaM sarvaM tat satyaM sa AtmA.atat tvamasi shvetaketo iti bhUya eva mA bhagavAn vij~nApayatviti tathA somyeti hovAcha || 14 || 
puruShaM somyopatApinaM j~nAtayaH paryupAsate jAnAsi mAM jAnAsi mAmiti tasya yAvanna vAN^manasi sampadyate manaH prANe prANastejasi tejaH parasyAM devatAyAM tAvajjAnAtyatha yadA.asya vAN^manasi sampadyate manaH prANe prANastejasi tejaH parasyAM devatAyAmatha na jAnAti sa ya eSho.aNimaitadAtmyamidaM sarvaM tat satyaM sa AtmA.atat tmamasi shvetaketo iti bhUya eva mA bhagavAn vij~nApayatviti tathA somyeti hovAcha || 15 || 
puruShaM somyota hastagR^ihItamAnayantyapahArShIt steyamakArShIt parashumasmai tapateti sa yadi tasya kartA bhavati tata evAnR^itamAtmAnaM kurute so.anR^itAbhisandho.anR^itenA.atmAnamantardhAya yarashuM taptaM pratigR^ihNAti sa dahyate.atha hanyate.atha yadi tasyAkartA bhavati tata eva satyamAtmAnaM kurute sa satyAbhisandhaH satyenA.atmAnamantardhAya parashuM taptaM pratigR^ihNAti sa na dahyate.atha muchyate sa yathA tatra na dahyata aitadAtmyamidaM sarvaM tat satyaM sa AtmA.atat tvamasi shvetaketo iti taddhAsya vijaj~nAviti taddhAsya vijaj~nAviti || 16 || 
|| iti tR^itIyaH khaNDaH || 
|| iti shrIchChandogopaniShadi ShaShTho.adhyAyaH ||
adhIhi bhagava iti hopasasAda sanatkumAraM nAradastaM hovAcha yad vettha tena mopasIda tatasta UrdhvaM vakShyAmIti sa hovAcha R^igvedaM bhagavo.adhyemi yajurvedaM sAmavedamAtharvaNaM chaturthamitihAsapurANaM paJNchamaM vedAnAM vedaM pitryaM rAshiM daivaM nidhiM vAkovakyamekAyanaM devavidyAM brahmavidyAM bhUtavidyAM kShatravidyAM nakShatravidyAM sarvadevajanavidyAmetad bhagavo.adhyemi so.ahaM bhagavo mantravidevAsmi nA.atmavichChataM hyeva me bhagavaddR^ishebhyastarati shokamAtmaviditi so.ahaM bhagavaH shochAmi taM mA bhagavAJNChokasya pAraM tArayatviti taM hovAcha || 1 || 
yad vai kiJNchaitadadhyagIShThA nAmaivaitannAma vA R^igvedo yajurvedaH sAmaveda AtharvaNashchaturtha itihAsapurANaH paJNchamo vedAnAM vedaH pitryo rAshirdaivo nidhirvAkovAkyamekAyanaM devavidyA brahmavidyA bhUtavidyA kShatravidyA nakShatravidyA sarpadevajanavidyA nAmaivaitannAmopAssveti sa yo nAma brahmetyupAste yAvannAmo gataM tatrAsya yathAkAmachAro bhavati yo nAma brahmetyupAste.asti bhagavo nAmno bhUya iti nAmno vAva bhUyo.astIti tanme bhagavAn bravItviti || 2 || 
vAg vA nAmno bhUyasI vAg vA R^igvedaM j~nApayati yajurvedaM sAmavedamAtharvaNaM chaturthamitihAsapurANaM paJNchamaM vedAnAM vedaM pitryaM rAshiM daivaM nidhiM vAkovAkyamekAyanaM devavidyAM brahmavidyAM bhUtavidyAM kShatravidyAM nakShatravidyAM sarpadevajanavidyAM divaM cha pR^ithivIM cha vAyuM chA.akAshaM chApashcha tejashcha devAMshcha manuShyAMshcha pashUMshcha vayAMsi cha tR^iNavanaspatIJNChvApadAnyAkITapataN^gapipIlikaM dharmaM chAdharmaM cha satyaM chAnR^itaM cha sAdhu chAsAdhu cha hR^idayaj~naM chAhR^idayaj~naM cha yad vai vAN^ nAbhaviShyanna dharmo nAdharmo vyaj~nApayiShyanna satyaM nAnR^itaM na sAdhu nAsAdhu na hR^idayaj~no nAhR^idayaj~no vAgevaitat sarvaM vij~nApayati vAchamupAssveti sa yo vAchaM brahmetyupAste yAvad vAcho gataM tatrAsya yathAkAmachAro bhavati yo vAchaM brahmetyupAste.asti bhagavo vAcho bhUya iti vAcho vAva bhUyo.astIti tanme bhagavAn bravItviti || 3 || 
mano vAva vAcho bhUyo yathA vai dve vA.a.amalake dve vA kole dvau vA.akShau muShTitanubhavatyevaM vAchaM cha nAma cha mano.anubhavati sa yadA manasA manasyati mantrAnadhIyIyetyathAdhIte karmANi kurvIyetyatha kurute putrAMshcha pashUMshchechCheyetyathechChata imaM cha lokamamuM chechChetyathechChate mano hyAtmA mano hi loko mano brahma mana upAssveti sa yo mano brahmetyupAste yAvanmanaso gataM tatrAsya yathAkAmachAro bhavati yo mano brahmetyupAste.asti bhagavo manaso bhUya iti manaso vAva bhUyo.astIti tanme bhagavAn bravItviti || 4 || 
saN^kalpo vAva manaso bhUyAn yadA vai saN^kalpayate.atha manasyatyatha vAchamIrayati tAmu nAmnIrayati nAgni mantrA ekaM bhavanti mantreShu karmANi tAni havA etAni saN^kalpaikAyanAni saN^kalpAtmAni saN^kalpe pratiShThitAni samaklR^ipatAM dyAvApR^ithivI samakalpetAM vAyushchA.akAshashcha samakalpantA.apashcha tejashcha teShAM saN^klR^iptyai varShaM saN^kalpate varShasya saN^klR^iptyA mantrAH saN^kalpante mantrANAM saN^klR^iptyai karmANi saN^kalpante karmaNAM saN^klR^iptyai lokAH saN^kalpante lokAnAM saN^klR^iptyai sarvaM saN^kalpate sa eSha saN^kalpaH saN^kalpamupAssveti sa yaH saN^kalpaM brahmetyupAste klR^iptAn vai sa lokAn dhruvAn dhruvaH pratiShThitAn pratiShThito.avyathamAnAnavyathamAno.abhisiddhyati yAvat saN^kalpasya gataM tatrAsya yathAkAmachAro bhavati yaH saN^kalpaM brahmetyupAste.abtra bhagavaH saN^kalpAd bhUya iti saN^kalpAd vAva bhUyo.astIti tanme bhagavAn bravItviti || 5 || 
chittaM vAva saN^kalpAd bhUyo yadA vai chetayate.atha saN^kalpayate.atha manasyatyatha vAchamIrayati tAmu nAmnIrayati nAmni mantrA ekaM bhavanti mantreShu karmANi tAni havA etAni chittaikAyanAni chittAtmAni chitte pratiShThitAni tasmAd yadyapi bahuvidachitto bhavati nAyamastItyevainamAhuryadayaM veda yad vA ayaM vidvAn netthamachittaH syAdityatha yadyalpavichchittavAn bhavati tasmA evota shushrUShante chittaM hyeShAmekAyanaM chittamAtmA chittaM pratiShThA chittamupAssveti sa yashchittaM brahmetyupAste chittAn vai sa lokAn dhruvAn dhruvaH pratiShThitAn pratiShThito.avyathamAnAnavyathamAno.abhisiddhyati yAvachchittasya gataM tatrAsya yathAkAmachAro bhavati yashchittaM brahmetyupAste.asti bhagavashchittAd bhUya iti chittAd vAva bhUyo.astIti tanme bhagavAn bravItviti || 6 || 
dhyAnaM vAva chittAd bhUyo dhyAyatIva pR^ithivI dhyAyatIvAntarikShaM dhyAyatIva dyaurdhyAyantIvA.apo dhyAyantIva parvatA dhyAyantIva devamanuShyAstasmAd ya iha manuShyANAM mahattAM prApnuvanti dhyAnApAdAMshA ihaiva te bhavantyatha ye.alpAH kalahinaH pishunA upavAdinaste.atha ye prabhavo dhyAnApAdAMshA ivaiva te bhavanti dhyAnamupAssveti sa yo dhyAnaM brahmetyupAste.asti bhagavo dhyAnAd bhUya iti dhyAnAd vAva bhUyo.astIti tanme bhagavAn bravItviti || 7 || 
vij~nAnaM vAva dhyAnAd bhUyo vij~nAnena vA R^igvedaM vijAnAti yajurvedaM sAmavedamAtharvaNaM chaturthamitihAsapurANaM paJNchamaM vedAnAM vedaM pitryaM rAshiM daivaM nidhiM vAkovAkyamekAyanaM vedavidyAM brahmavidyAM bhUtavidyAM kShatravidyAM nakShatravidyAM sarpadevajanavidyAM divaM cha pR^ithivIM cha vAyuM chAkAshaM chApashcha tejashcha devAMshcha manuShyAMshcha pashUMshcha vayAMsi cha tR^iNavanaspatIJNChvApadAnyAkITapataN^gapipIlikaM dharmaM chAdharmaM cha satyaM chAnR^itaM cha sAdhu chAsAdhu cha hR^idayaj~naM chAhR^idayaj~naM chAnnaM cha rasaM chemaM cha lokamamuM cha vij~nAnenaiva vijAnAti vij~nAnamupAssveti sa yo vij~nAnaM brahmetyupAste vij~nAnavato ha vai lokAn j~nAnavato.abhisiddhyati yAvad vij~nAnasya gataM tatrAsya yathAkAmachAro bhavati yo vij~nAnaM brahmetyupAste.asti bhagavo vij~nAnAd bhUya iti vij~nAnAd vAva bhUyo.astIti tanme bhagavAn bravItviti || 8 || 
balaM vAva vij~nAnAd bhUyo.apIha shataM vij~nAnavatAmeko balavAnAkampayate sa yadA balI bhavatyathotthAtA bhavatyuttiShThan paricharitA bhavati paricharannupasattA bhavatyupasIdan draShTA bhavati shrotA bhavati mantA bhavati boddhA bhavati kartA bhavati vij~nAtA bhavati balena vai pR^ithivI tiShThati balenAntarikShaM balena dyaurbalena parvatA balena devamanuShyA balena pashavashcha vayAMsi cha tR^iNavanaspatayaH shvApadAnyAkITapataN^gapipIlikaM balena vai lokastiShThati balamupAssveti sa yo balaM brahmetyupAste yAvad balasya gataM tatrAsya kAmachAro bhavati yo balaM brahmetyupAste.asti bhagavo balAd bhUya iti balAd vAva bhUyo.astIti tanme bhagavAn bravItviti || 9 || 
annaM vAva balAd bhUyastasmAd yadyapi dasha rAtrIrnAshnIyAd yadyuha jIvedathAdraShTA.ashrotA.amantA.aboddhA.akartA.avij~nAtA bhavatyathAnnasyA.ashI draShTA bhavati shrotA bhavati mantA bhavati boddhA bhavati kartA bhavati vij~nAtA bhavatyannamupAssveti sa yo.annaM brahmetyupAste.annavato ha vai lokAn pAnavato.abhisiddhyati yAvadannasya gataM tatrAsya yathAkAmachAro bhavati yo.annaM brahmetyupAste.asti bhagavo.annAd bhUya ityannAdvAva bhUyo.astIti tanme bhagavAn bravItviti || 10 || 
Apo vAvAnnAd bhUyasyastasmAd suvR^iShTirna bhavati vyAdhIyante prANA annaM kanIyo bhaviShyatItyatha yadA suvR^iShTirbhavatyAnandinaH prANA bhavantyannaM bahu bhaviShyatItyApa evemA mUrtA yeyaM pR^ithivI yadantarikShaM yad dyauryat parvatA yad devamanuShyA yat pashavashcha vayAMsi cha tR^iNavanaspatayaH shvApadAnyAkITapataN^gapipIlikamApa evemA mUrtA apa upAssveti sa yo.apo brahmetyupAsta Apnoti sarvAn kAmAMstR^iptimAn bhavati yAvadapAM gataM tatrAsya yathAkAmachAro bhavati yo.apo brahmetyupAste.asti bhagavo.adbhyo bhUya ityadbhyo vAva bhUyo.astIti tanme bhagavAn bravItviti ||11|| 
tejo vAvAdbhyo bhUyastad vA etad vAyumAgR^ihyA.akAshamabhitapati tadA.a.ahurnishochati nitapati varShiShyati vA iti teja eva tat pUrvaM darshayitvA.athApaH sR^ijate tadetadUrdhvAbhishcha tirashchIbhishcha vidyudbhirAhvAdAshcharanti tasmAdAhurvidyotate stanayati varShiShyati vA iti teja eva tat pUrvaM darshayitvA.athApaH sR^ijate teja upAssveti sa yastejo brahmetyupAste tejasvI vai sa tejasvato lokAn bhAsvato.apahatatamaskAnabhisiddhyati yAvat tejaso gataM tatrAsya yathAkAmachAro bhavati yastejo brahmetyupAste.asti bhagavastejeso bhUya iti tejaso vAva bhUyo.astIti tanme bhagavAn bravItviti || 12 || 
AkAsho vAva tejaso bhUyAnAkAshe vai sUryAchandramasAvubhau vidyunnakShatrANyagnirAkAshenA.ahvayatyAkAshena jAyata AkAshamabhijAyata AkAshamupAssveti sa ya AkAshaM brahmetyupAsta AkAshavato havai sa lokAn prakAshavato.asambAdhAnurugAyavato.abhisiddhyati yAvadAkAshasya gataM tatrAsya yathAkAmachAro bhavati ya AkAshaM brahmetyupAste.asti bhagava AkAshAd bhUya ityAkAshAd vAva bhUyo.astIti tanme bhagavAn bravItviti || 13 || 
smaro vA AkAshAd bhUyAMstasmAd yadyapi bahava AsIrannasmaranto naiva te kaJNchana shR^iNuyurna manvIran na vijAnIran yadA vAva te smareyuratha shR^iNuyuratha manvIrannatha vijAnIran smareNa vai putrAn vijAnAti smareNa pashUn smaramupAssveti sa yaH smaraM brahmetyupAste yAvat smarasya gataM tatrAsya yathAkAmachAro bhavati yaH smaraM brahmetyupAste.asti bhagavaH smarAd bhUya iti smarAd vAva bhUyo.astIti tanme bhagavAn bravItviti || 14 || AshA vAva smarAd bhUyasyAsheddho vai smaro mantrAnadhIte karmANi kurute putrAMshcha pashUMshchechChata imaM cha lokamamuM chechChata AshAmupAssveti sa ya AshAM brahmetyupAsta AshayA.asya sarve kAmAH samR^iddhyantyamoghA hAsyA.ashiSho bhavanti yAvadAshAyA gataM tatrAsya yathAkAmachAro bhavati ya AshAM brahmetyupAste.asti bhagava AshAyA bhUya ityAshAyA vAva bhUyo.astIti tanme bhagavAn bravItviti || 15 || prANo vA AshAyA bhUyAn yathA vA arA nAbhau samarpitA evamasmin prANe ha pitA prANo mAtA prANo bhrAtA prANaH svasA prANa AchAryaH prANo brAhmaNaH sa yadi pitaraM vA mAtaraM vA bhrAtaraM vA svasAraM vA.a.achAryaM vA brAhmaNaM vA kiJNchid bhR^ishamiva pratyAha dhik tvA.astvityevainamAhuH pitR^ihA vai tvamasi mAtR^ihA vai tvamasi bhrAtR^ihA vai tvamasi svasR^ihA vai tvamasyAchAryahA vai tvamasi brAhmaNahA vai tvamasItyatha yadyapyenAnutkrAntaprANAJNChUlena samAsaM vyatiShaM dahennaivainaM brUyuH pitR^ihA.asIti na mAtR^ihA.asIti na bhrAtR^ihA.asIti na svasR^ihA.asIti nA.achAryahA.asIti na brAhmaNahA.asIti || 16 || prANo hyevaitAni sarvANi bhavati sa vA eSha evaM pashyannevaM manvana evaM vijAnannativAdI bhavati taM ched brUyurativAdyasItyativAdyasmIti brUyAnnApahnuvIta ||17||
|| iti prathamaH khaNDaH || 
eSha tu vA ativadati yaH satyenAtivadati so.ahaM bhagavaH satyenAtivadanIti satyaM tveva vijij~nAsitavyamiti satyaM bhagavo vijij~nAsa iti || 1 || 
yadA vai vijAnAtyatha satyaM vadati nAvijAnan satyaM vadati vijAnanneva satyaM vadati vij~nAnaM tveva vijij~nAsitavyamiti vij~nAnaM bhagavo vijij~nAsa iti || 2 || 
yadA vai manute.atha vijAnAti nAmatvA vijAnAti matvaiva vijAnAti matistveva vijij~nAsitavyeti matiM bhagavo vijij~nAsa iti || 3 || 
yadA vai shraddadhAtyatha manute nAshraddadhanmanute shraddadhadeva manute shraddhA tveva vijij~nAsitavyeti shraddhAM bhagavo vijij~nAsya iti || 4 || 
yadA vai nistiShThatyatha shraddadhAti nAnistiShThan shraddadhAti nistiShThanneva shraddadhAti niShThA tveva vijij~nAsitavyeti niShThAM bhagavo vijij~nAsa iti || 5 || 
yadA vai karotyatha nistiShThati nAkR^itvA nistiShThati kR^itvaiva nistiShThati kR^itistveva vijij~nAsitavyeti kR^itiM bhagavo vijij~nAsa iti || 6 || 
yadA vai sukhaM labhate.atha karoti nAsukhaM labdhvA karoti sukhameva labdhvA karoti sukhaM tveva vijij~nAsitavyamiti sukhaM bhagavo vijij~nAsa iti || 7 || 
yo vai bhUmA tat sukhaM nAlpe sukhamasti bhUmaiva sukhaM bhUmAtveva vijij~nAsitavya iti bhUmAnaM bhagavo vijij~nAsa iti ||8||
yatra nAnyat pashyati nAnyachChR^iNoti nAnyad vijAnAti sa bhUmA.atha yatrAnyat pashyatyanyachChR^iNotyanyad vijAnAti tadalpaM yo vai bhUmA tadamR^itamatha yadalpaM tarnmatyaM sa bhagavaH kasmin pratiShThita iti sve mahimni yadi vA na mahimnIti goashvamiha mahimetyAchakShate hastihiraNyaM dAsabhAryaM kShetrANyAyatanAnIti nAhamevaM bravImi bravImIti hovAchAnyo hyanyasmin pratiShThita iti || 9 || 
|| iti dvitIyaH khaNDaH || 
sa evAdhastAt sa upariShTAt sa pashchAt sa purastAt sa dakShiNataH sa uttarataH sa evedaM sarvamityathAto.ahaN^kArAdesha evAhamevAdhastAdahamupariShTAdahaM pashchAdahaM purastAdahaM dakShiNato.ahamuttarato.ahamevedaM sarvamityathAta AtmAdesha evA.atmaivAdhastAdAtmopariShTAdAtmA pashchAdAtmA purastAdAtmA dakShiNata AtmA uttarata AtmaivedaM sarvamiti || 1 || 
sa vA eSha evaM pashyannevaM manvAna evaM vijAnannAtmararirAtmakrIDa Atmamithuna AtmAnandaH sa svarAD bhavati tasya sarveShu lokeShu kAmachAro bhavatyatha ye.anyathA viduste.anyarAjAnaH kShayyalokA bhavanti teShAM sarveShu lokeShvakAmachAro bhavati || 2 || 
tasya havA etasyaivaM pashyata evaM manvAnasyaivaM vijAnata AtmataH prANa Atmata AshA.a.atmataH smara Atmata AkAsha Atmatasteja Atmata Apa Atmata AvirbhAvatirobhAvAvAtmato.annamAtmato balamAtmato vij~nAnamAtmato dhyAnamAtmatashchittamAtmataH saN^kalpa Atmano mana Atmano vAgAtmano nAmA.atmato mantrA AtmanaH karmANyAtmata evedaM sarvamiti || 3 || 
tadeSha shlokaH | na pashyo mR^ityuM pashyati na rogaM nota duHkhatAm | sarvaM ha pashyaH pashyati sarvamApnoti sarvasha iti || 4 || 
sa ekadhA bhavati tridhA bhavati paJNchadhA saptadhA navadhA chaiva punashchaikAdashaH smR^itaH || 5 || 
shataM cha dasha chaikashcha sahasrANi cha viMshatiH | AhArashuddhau sattvashuddhiH sattvashuddhau dhruvA smR^itiH || 6 || 
smR^itilabhye sarvagranthInAM vipramokShastasmai mR^iditakaShAyAya tamasaH pAraM darshayati || 7 || 
devarShaye nAradAya bhagavAn sanatkumArastaM skanda ityAchakShate skanda ityAchakShate || 8 ||
|| iti tR^itIyaH khaNDaH ||
|| iti shrIchChandogopaniShadi saptamo.adhyAyaH ||
atha yadidamasmin brahmapure daharaM puNDarIkaM veshma daharo.asminnantarAkAshastasmin yadantastadanveShTavyaM tad vAva vijij~nAsitavyamiti taM ched brUyuryadidamasmin brahmapure daharaM puNDarIkaM veshma daharo.asminnantarAkAshaH kiM tadatra vidyate yadanveShTavyaM yad vAva vijij~nAsitavyamiti || 1 || 
sa brUyAd yAvAn vA ayamAkAshastAvAneSho.antahR^irdaya AkAsha ubhe asmin dyAvApR^ithivI antareva samAhite ubhAvagnishcha vAyushcha sUryAchandramasAvubhau vidyunnakShatrANi yachchAsyehAsti yachcha nAsti sarvaM tadasmin samAhitamiti taM ched brUyurasmiMshchedidaM brahmapure sarvaM samAhitaM sarvANi cha bhUtAni sarve cha kAmA yadenaM jarA.avApnoti pradhvaMsate vA kiM tato.atishiShyata iti sa brUyAnnAsya jarayaitajjIryati na vadhenAsya hanyata etat satyaM brahmapuramasmin kAmAH samAhitA eSha AtmA.apahatapApmA vijaro vimR^ityurvishoko vijighatso.apipAsaH satyakAmaH satyasaN^kalpo yathA hyeveha prajA anvAvishanti yathAnushAsanaM yaM yamAntamabhikAmo bhavati yaM janapadaM yaM kShetrabhAgaM taM tamevopajIvanti tad yatheha karmajito lokaH kShIyata evamevAmutra puNyajito lokaH kShIyate tad ya ihA.atmAnamananuvidya vrajantyetAMshcha satyAn kAmAMsteShAM sarveShu lokeShvakAmachAro bhavatyatha ya ihA.atmAnamanuvidya vrajantyetAMshcha satyAn kAmAMsteShAM sarveShu lokeShu kAmachAro bhavati || 2 || 
sa yadi pitR^ilokakAmo bhavati saN^kalpAdevAsya pitaraH samuttiShThanti tena pitR^ilokena sampanno mahIyate.atha yadi mAtR^ilokakAmo bhavati saN^kalpAdevAsya mAtaraH samuttiShThanti tena mAtR^ilokena sampanno mahIyate || 3 || 
atha yadi bhrAtR^ilokakAmo bhavati saN^kalpAdevAsya bhrAtaraH samuttiShThanti tena bhrAtR^ilokena sampanno mahIyate.atha yadi svasR^ilokakAmo bhavati saN^kalpAdevAsya svasAraH samuttiShThanti tena svasR^ilokena sampanno mahIyate || 4 || 
atha yadi sakhilokakAmo bhavati saN^kalpAdevAsya sakhAyaH samuttiShThanti tena sakhilokena sampanno mahIyate.atha yadi gandhamAlyalokakAmo bhavati saN^kalpAdevAsya gandhamAlye samuttiShThatastena gandhamAlyalokena sampanno mahIyate || 5 || 
atha yadyannapAnalokakAmo bhavati saN^kalpAdevAsyAnnapAne samuttiShThatastenAnnapAnalokena sampanno mahIyate.atha yadi gItavAditralokakAmo bhavati saN^kalpAdevAsya gItavAditre samuttiShThatastena gItavAditralokena sampanno mahIyate.atha yadi strIlokakAmo bhavati saN^kalpAdevAsya striyaH samuttiShThanti tena strIlokena sampanno mahIyate yaM yamantamabhikAmo bhavati yaM kAmaM kAmayate so.asya saN^kalpAdeva samuttiShThati tena sampanno mahIyate || 6 || 
ta ime satyAH kAmA anR^itApidhAnAsteShAM satyAnAM satAmanR^itamapidhAnaM yo yo hyasyetaH praiti na tamiha darshanAya labhate.atha ye chAsyeha jIvA ye cha pretA yachchAnyadichChan na labhate sarvaM tadatra gatvA vindate.atra hyasyaite satyAH kAmAstad yathA.api hiraNyanidhiM nihitamakShetraj~nA uparyupari saJNcharanto na vindeyurevamevemAH sarvAH prajA aharahargachChantya etaM brahmalokaM na vindantyanR^itena hi pratyUDhAH sa vA eSha AtmA hR^idi tasyaitadetadeva niruktaM hR^idyamiti tasmAddhR^idayamaharaharvA evaMvit svargaM lokametyatha ya eSha samprasAdo.asmAchCharIrAt samutthAya paraM jyotirupasampadya svena rUpeNAbhiniShpadyata eSha Atmeti hovAchaitadamR^itamabhayametad brahmeti tasya havA etasya brahmaNo nAma satyamiti tAni havA etAni trINyakSharANi sat ti yamiti tad yat sat tadamR^itamatha yat ti tarnmatyamatha yad yaM tenobhe yachChati yadanenobhe yachChati yadanenobhe yachChati tasmAd yamaharaharvA evaMvit svargaM lokameti || 7 || 
atha ya AtmA sa seturvighR^itireShAM lokAnAmasambhedAya naitaM setumahorAtre tarato na jarA na mR^ityurna shoko na sukR^itaM na duShkR^itaM sarve pApmano.ato nivartante.apahatapApmA hyeSha brahmalokastasmAd vA etaM setuM tIrtvA.andhaH sannanandho bhavati viddhaH sannaviddho bhavatyupatApI sannanupatApI bhavati tasmAd vA etaM setuM tIrtvA.api naktamaheravAbhiniShpadyate sakR^id vibhAto hyevaiSha brahmalokastad ya evaitaM brahmalokaM brahmacharyeNAnuvindanti teShAmevaiva brahmalokasteShAM sarveShu lokeShu kAmachAro bhavati || 8 || 
atha yad yaj~na ityAchakShate brahmacharyameva tad brahmacharyeNa hyeva yo j~nAtA taM vindate.atha yadiShTamityAchakShate brahmacharyameva tad brahmacharyeNa hyeveShdvA.a.atmAnamanu vindate.atha yat sUtrAyaNamityAchakShate brahmacharyameva tad brahmacharyeNa hyeva sata AtmanastrANaM vindate.atha yanmaunamityAchakShate brahmacharyameva tad brahmacharyeNa hyevA.atmAnamanuvidya manute.atha yadanAshakAyanamityAchakShate brahmacharyameva tadeSha hyAtmA na nashyati yaM brahmacharyeNAnuvindate.atha yadaraNyAyanamityAchakShate brahmacharyameva tadarashcha havai NyashcharNavau brahmaloke tR^itIyasyAmito divi tadairaM madIyaM sarastadashvatthaH somasavanastad parAjitA pUrbrahmaNaH prabhuvimitaM hiraNmayaM tad ya evaitAvaraM cha NyaM chArNavau brahmaloke brahmacharyeNAnuvindanti teShAmevaiSha brahmalokasteShAM sarveShu lokeShu kAmAchAro bhavati || 9 || 
atha yA etA hR^idayasya nADyastAH piN^galasyANimnastiShThanti shuklsya nIlasya pItasya lohitasyetyasau vA AdityaH piN^gala eSha shukl eSha nIla eSha pIta eSha lohitastad yathA mahApatha Atata ubhau grAmau gachChatImaM chAmuM chaivamevaitA Adityasya rashmaya ubhau lokau gachChantImaM chAmuM chAmuShmAdAdityAt pratAyante tA Asu nADIShu sR^iptA Abhyo nADIbhyaH pratAyante te.amuShminnAditye sR^iptAstadyatraitat suptaH samastaH samprasannaH svapnaM na vijAnAtyAsu tadA nADIShu sR^ipto bhavati taM na kashchana pApmA spR^ishati tejasA hi tadA sampanno bhavatyatha yatraitadabalimAnaM nIto bhavati tamabhita AsInA AhurjAnAsi mAM jAnAsi mAmiti sa yAvadasmAchCharIrAdanAtkrAnto bhavati tAvajjAnAtyatha yatraitasmAchCharIrAdutkrAmatyathaitaireva rashmibhirUrdhvaM Akramate sa omitivAhodvAmIyate sa yAvat kShipyenmanastAvadAdityaM gachChatyedad vai khalu lokadvAraM viduShAM prapadanaM nirodho.aviduShAm || 10 || 
tadeSha shlokaH | shataM chaikA cha hR^idayasya nADyastAsAM mUrdhAnamabhiniHsR^itaikA | tayordhvamAyannamR^itatvameti viShvaN^ anyA utkramaNe bhavantyutkramaNe bhavanti || 11 ||
|| iti prathamaH khaNDaH || 
ya AtmA.apahatapApmA vijaro vimR^ityurvishoko vijighatso.apipAsaH satyakAmaH satyasaN^kalpaH so.anveShTavyaH sa vijij~nAsitavyaH sa sarvAMshcha lokAnApnoti sarvAMshcha kAmAn yastamAtmAnamanuvidya vijAnAtIti ha prajApatiruvAcha || 1 || 
taddhobhaye devasurA anububudhire te hochurhanta tamAtmAnamanvichChAmo yamAtmAnamanviShya sarvAMshcha kAmAnitIndro havai devAnAmabhipravavrAja virochano.asurANAM tau hAsaMvidAnAveva samitpANI prajApatisakAshamAjagmatustau ha dvAtriMshataM varShANi prajApatau brahmacharyamUShatustau ha prajApatiruvAcha || 2 || 
kimichChantAvavAstamiti tau hochaturya AtmA.apahatapApmA vijaro vimR^ityurvishoko vijighatso.apipAsaH satyakAmaH satyasaN^kalpaH so.anveShTavyaH sa vijij~nAsitavyaH sa sarvAMshcha lokAnApnoti sarvAMshcha kAmAn yastamAtmAnamanuvidya vijAnAtIti bhagavato vacho haranto vedayante tamichChantAvavAstamiti tau ha prajApatiruvAcha || 3 || 
ya eSho.antarakShiNi puruSho dR^ishyata eSha Atmeti hovAchaitadamR^itamabhayametat brahmetyatha yo.ayaM bhagavo.apsu parikhyAyate yashchAyamAdarshe katama eSha ityeSha u evaiShu sarveShvanteShu parikhyAyata iti hovAcha || 4 || 
udasharAva AtmAnamavekShya yadAtmano na vijAnIthastanme prabrUtamiti tau hodasharAve.avekShAJNchakrAte tau ha prajApatiruvAcha kiM pashyata iti || 5 || 
tau hochatuH sarvamevedamAvAM bhagava AtmAnaM pashyAva A lomabhya A nakhebhyaH pratirUpati tau ha prajApatiruvAcha sAdhvalaN^kR^itau suvasanau pariShkR^itau bhUtvodasharAve.avekShethAmiti tau ha sAdhvalaN^kR^itau suvasanau pariShkR^itau bhUtvodasharAve.avekShAJNchakrAte tau ha prajApatiruvAcha kiM pashyata iti tau hochaturyathaivedamAvAM bhagavaH sAdhvalaN^kR^itau suvasanau pariShkR^itau sva evamevemau bhagavaH sAdhvalaN^kR^itau suvasanau pariShkR^itAvityeSha Atmeti hovAchaitadamR^itamabhayametad brahmeti tau ha shAntahR^idayau pravavrajatustau hAnvIkShya prajApatiruvAchAnupalabhyA.atmAnamanuvidya vrajato yatara etadupaniShado bhaviShyanti devA vA.asurA vA te parAbhaviShyantIti sa ha shAntahR^idaya eva virochano.asurAn jagAma tebhyo haitAmupaniShadaM provAchA.atmaiveha mahayya AtmA paricharya AtmAnameveha mahayannAtmAnaM paricharannubhau lokAvavApnotImaM chAmuM cheti tasmAdapyadyehAdadAnamashraddadhAnamayajamAnamAhurAsuro vatetyasurANAM hyeShopaniShat pretasya sharIraM bhikShayA vasanenAlaN^kAreNeti saMskurvantyetena hyamuM lokaM jeShyanto manyante || 6 || 
|| iti dvitIyaH khaNDaH ||
atha hendro.aprapyaiva devAnetad bhayaM dadarsha yathaiva khalvayamasmiJNCharIre sAdhvalaN^kR^ite sAdhvalaN^kR^ito bhavati suvasane suvasanaH pariShkR^ite pariShkR^ita evamevAyamasminnandhe.andho bhavati srAme srAmaH parivR^ikNe parivR^ikNo.asyaiva sharIrasya nAshamanveSha pashyati nAhamatra bhogyaM pashyAmIti sa samitpANiH punareyAya taM ha prajApatiruvAcha maghavan yachChAntahR^idayaH prAvrAjIH sArdhaM virochanena kimichChan punarAgama iti sa hovAcha || 1 || 
yathaiva khalvayaM bhagavo.asmiJNCharIre sAdhvalaN^kR^ite sAdhvalaN^kR^ito bhavati suvasane suvasanaH pariShkR^ite pariShkR^ita evamevAyamasminnandhe.andho bhavati srAme srAmaH parivR^ikNe parivR^ikNo.asyaiva sharIrasya nAshamanveSha nashyati nAhamatra bhogyaM pashyAmItyevamevaiSha maghavanniti hovAchaitaM tveva te bhUyo.anuvyAkhyAsyAmi vasAparANi dvAtriMshadvarShANIti sa hAparANi dvAtriMshadvarShANyuvAsa tasmai sa hovAcha || 2 || 
eSha svapne mahIyamAnashcharatyeSha Atmeti hovAchaitadamR^itamabhayametad brahmeti sa ha shAntahR^idayaH pravavrAja sa hAprApyaiva devAnetad bhayaM dadarsha tad yadyapIdaM sharIramandhaM bhavatyanandhaH sa bhavati yadi srAmamasrAmo naiveSho.asya doSheNa duShyati || 3 || 
na vadhenAsya hanyate nAsya srAmyeNa srAmo ghnantIvainaM vichChAdayantIvApriyavetteva bhavatyapi roditIva nAhamatra bhogyaM pashyAmIti sa samitpANiH punareyAya taM ha prajApatiruvAcha ||4|| 
maghavan yachChAntahR^idayaH prAvrAjIH kimichChan punarAgama iti sa hovAcha tad yadyapIdaM bhagavaH sharIramandhaM bhavatyanandhaH sa bhavati yadi srAmamasrAmo naivaiSho.asya doSheNa duShyati na vadhenAsya hanyate nAsya srAmyeNa srAmo ghnantIvainaM vichChAdayantIvApriyavetteva bhavatyapi roditIva nAhamatra bhogyaM pashyAmItyevamevaiSha maghavanniti hovAcha || 5 || 
etaM tveva te bhUyo.anuvyAkhyAsyAmi vasAparANi dvAtriMshadvarShANIti sa hAparANi dvAtriMshadvarShANyuvAsa tasmai sa hovAcha tad yatraitat suptaH samastaH samprasannaH svapnaM na vijAnAtyeSha Atmeti hovAchaitadamR^itamabhayametad brahmeti sa ha shAntahR^idayaH pravavrAja sa hAprApyaiva devAnetad bhayaM dadarsha nAhaM khalvayamevaM sampratyAtmAnaM jAnAtyayamahamasmIti no evemAni bhUtAni vinA shamevApIto bhavati nAhamatra bhogyaM pashyAmIti sa samitpANiH (shrotriyaH) punareyAya taM ha prajApatiruvAcha ||6|| 
maghavan yachChAntahR^idayaH prAvrAjIH kimevechChan punarAgama iti sa hovAcha nAhaM khalvayaM bhagava evaM sampratyAtmAnaM jAnAtyayamahamasmIti no evemAni bhUtAni vinA shamevApIto bhavati nAhamatra bhogyaM pashyAmItyevamevaiSha maghavanniti hovAchaitaM tveva te bhUyo.anuvyAkhyAsyAmi no evAnyatraitasmAd vasAparANi paJNchavarShANIti sa hAparANi paJNcha varShANvAsa tAnyekashataM sampeduretat tad yadAhurekashataM ha vai varShANi maghavAn prajApatau brahmacharyamuvAsa tasmai sa hovAcha || 7 || 
|| iti tR^itIyaH khaNDaH || 
maghavan martyaM vAva idaM sharIramAttaM mR^ityunA tadasyAmR^itasyAsharIrasyA.atmano.adhiShThAnamAtto vai sasharIraH priyApriyAbhyAM na vai sasharIrasya sataH priyApriyayorapahatirastyasharIraM vAva santaM na priyApriye spR^ishato.asharIro vAyurabhraM vidyut stanayitnAurasharIrANi vA etAni tad yathaitAnyamuShmAdAkAshAt samutthAya paraM jyotirupasampadya svena rUpeNAbhiniShpadyante || 1 || 
evamevaiSha samprasAdo.asmAchCharIrAt samutthAya paraM jyotirupasampadya svena rUpeNAbhiniShpadyate sa uttamapuruShaH ||2|| 
sa tatra paryeti jakShan krIDan ramamANaH strIbhirvA yAnairvA j~nAtibhirvA.aj~nAtibhirvA nopajanaM smarannidaM sharIraM sa yathA prAyogya AcharaNe yukta evamevAyamasmiJNCharIre prANo yukto.atha yatraitadAkAshamanuviShaNNaM chakShuH sa chAkShuShaH puruSho darshanAya chakShuratha yo vededaM jighrANIti sa AtmA gandhAya ghrANamatha yo vededamabhivyAharANIti sa AtmA.abhivyAhArAya vAgAtha yo vededaM shR^iNavAnIti sa AtmA shravaNAya shrotram || 3 || 
atha yo vededaM manvAnIti sa AtmA (mayanAya) mano.asya daivaM chakShuH sa vA eSha etena daivena chakShuShA manasaitAn kAmAn pashyan ramate ya ete brahmaloke taM vA etaM devA AtmAnamupAsate tasmAt teShAM sarve cha lokA AttAH sarve cha kAmAH sarvAMshcha lokAnAmApnoti sarvAMshcha kAmAn yastamAtmAnamanuvidya vijAnAtIti ha prajApatiruvAcha prajApatiruvAcha || 4 || 
|| iti chaturthaH khaNDaH ||
shyAmAchChabaLaM prapadye shabaLAchChAmaM prapadye.ashva iva romANi vidhUya pApaM chandra iva rAhormukhAt pramuchya dhUtvA sharIramakR^itaM kR^itAtmA brahmalokamabhisambhavAmItyabhisambhavAmIti || 1 || 
AkAsho vai nAma nAmarUpayornirvahitA te yadantarA tad brahma tadamR^itaM sa AtmA prajApateH sabhAM veshma prapadye yasho.ahaM bhavAmi brAhmaNAnAM yasho rAj~nAM yasho vishAM yasho.ahamanu prApatsi sa hAhaM yashasAM yashaH shvetamadatkamadatkaM shvetaM lindumAbhigAM lindumAbhigAm || 2 || 
taddhaitad brahmA prajApataya uvAcha prajApatirmanave manuH prajAbhya AchAryakulAd vedamadhItya yathAvidhAnaM guroH karmAtisheSheNAbhisamAvR^itya kuTumbe shuchau deshe svAdhyAyamadhIyAno dhArmikAn vidadhadAtmani sarvendriyANi sampratiShThApyAhiMsan sarvANi bhUtAnyanyatra tIrthebhyaH sa khalvevaM vartayan yAvadAyuShaM brahmalokamabhisampadyate nacha punarAvartate nacha punarAvartate ||3|| 
|| iti paJNchamaH khaNDaH ||
|| iti shrIchChandogopaniShadi aShTamo.adhyAyaH || 
|| samAptA cheyamupaniShad |