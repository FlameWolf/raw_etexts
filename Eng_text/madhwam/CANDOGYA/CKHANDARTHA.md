|| ChAndogyopaniShad.hkhaNDArthaH ||  

 || shrI gurubhyo namaH ||  hari HOM || 
asheShaguNapUrNAya doShadUrAya viShNave || namaH shrI prANanAthAya bhakttAbhIShyapradAyine || 1 || 
shrImachChAndogyabhimatA bhAShyakArAdyudIritAH || arthA ye saMgrahasteShAM kriyate sAdhutuShTaye || 2 || 
ihAmutra pha labhogavirakttasya shamadamAdi mato mumukShoradhikAriNo .aniShyanivR^ittIShyaprAptisAdhanapratipAdanAya pravR^ittAyA asyAH ChaMdogopaniShado hayagrIvaH prathamaH R^iShi H| ramAdevI tadanaMtaraR^iShi H | sheShashAyI harirdevatA | vAkyarUpatvAnna ChaMdachshitA | 
sAmnaH prastAvapratihArod.hgIthopadravanidhanabhedAna paMcha bhakttayaH | aMshA iti yAvat.h | tatrAdAvudgIthalakShaNasAmaikadeshe sarvavedArthapratipAdakapraNavAtharbhUtabhagavanniShThopAsanAmAha||omityAdinA || udgIthamuchchatvagItatvasarvasthAnatvahetubhirudgIthanamAnaM harimupAsIta tadviShayashravaNamananadhyAnarUpopAsanA kAryetyarthaH | udgIthaM vishinaShyi | omitIti | ava rakShaNagatikAMtipraveshetyAdyanekArthasyAvateH avateShyilopashcheti sUtreNomiti rUpasiddherukttatvAt.h | otamasmin.h jagaditi sarvopajIvyamiti vA otaM niyAmakatayA jagati praviShyamiti vA avati mAti jAnAtIti vyutpatyA jagadrakShakaM sarvaj~namiti vA adhikochchamiti vA adhikochchatvena vedairmitAmiti vA || AnaMdaujobhartR^irUpamiti vA hetoH | omiti avyayapadenochyamAnaM etatsarvatra sannihitatvAt.h | etadityuchyamAnaM akSharashabditamupAsIta || oMkArAtharguNayukttatayopAsIteti yojanA || ityomiti sadopAsyaH sokShara iti bhAShyoktteH | padAnAmavayayArthAH prAgvadeva | || oMnAmArthatvaM hareH kuta ityata Aha || omiti hIti || udgAtA gAnaM kurvannAdAvomityuchchAryainaM harimuddishya gAyati hi yatota oMnAmakatvaM hareH | 
anyathA harimuddishya gAyan.h omiti Adau kuta uchchArayediti bhAvaH || adhikochchatvena vaidai HpramitatvahetunA omityuchyate harirityukttaM tadyvakttIkataruM pratijAnIte || tasyeti || tasya onnAmno harerUpa upapannaM vyAkhyAnaM sarvasmAdvishiShyatvarUpaM sarvottamatvasyAkhyAnaM nirUpaNaM kriyata ityarthaH || 1 || tachchAdhikochchatvaM tAratamyAMtagatatvena j~nAtameva pumarthaheturiti bhAvena saMkShepeNa tAratamyokttipUrvakamuchchatvamAha || eShAmiti || eShAM pramitAnAM svAvarabhUtAnAM sakAshAditi sheShaH || pR^ithivIdharAdevI rasaH shreShThA | evamagrepi |ApaH ababhimAnI varuNaH oShadhaya  oShadhimAnI chaMdraH puruShaH pauMsyAbhimAnI sadAshivaH vAk.h  vAgabhimAninI sarasvatI R^ik.h R^igabhimAninI sarasvatyeva ekApi vANI prANasaMyogavisheShavattvadashAyAM R^igabhimAninI satI taddhInatvAdashAyAM vAgabhimAnirUpAtsvakIyAt.h shreShThatyavasthAbhedena varAvarabhAvo vANyA yuktta iti dhyeyaM || sarvabhUteShu samatvahetunA sasAmanAmA sAmamAnI prANaH udgIthaH prAgukttaniruktayodgIthanAmA hariH rasaH shreShTha ityarthaH || yathA sAmanAmnaH prANasya vAgAditaH shraiShThayamevamudgathanAmno hareH prANAditaH shraiShThayaM na kiMtu niravadhikamiti bhAvenaiShAM bhUtAnAmityAdeH saMgraharUpavAkyena harermahAMtaM visheShamAha || sa iti || atra parama iti pUrvatrottatatra chAnveti || tathAcha rasatama ityatra rasa rasatara rasatama paramarasatameti chatasraH kakShyAH | paramaparAdhyar ityatrApi paramardha paramaparardha paramaparArdha paramaparArdhyeti chatasraH kakShyAH || vAkyadvayamelaneyaM vachanavyaktti H ||paramaparAdhyarrasatama iti ||tathA  chAyaM artha H| yoShyamoShya makakShyAtvenoktta udgIthaH || sa eSha hari H rasAnAM shreShThanAM sakAshAt.h paramaparArdhyarasatamaH | | AsamaMtAdR^iddhordhaH pR^ithivyA rasatvaM varuNasya rasataratvaM chaMdrasya rasatamatvaM puruShasya paramarasatamatvaM puruShasya paramarasatamatvaM vAchaH paramardharasatamatvaM prANasya paramaparardharasatamatvamudgIthanAmno harestu paramaparArdharasatamatvaM bhavati |  tarhi parArdha ityeva vAtye parArdhya iti kimarthamuchyata iti chet.h | prANasya  vAgAditaH shraiShThayavanna hareH prANAt.h shraiShThayaM kintu paramaparArdharasatamAt.h shrItatvAdapyasaMkhyAgocharatvena j~neyo bhagavAniti vakttuM parArdhya ityukttiH || loke hi parAdharparyaMtameva saMkhyAparigaNanaM || tata UrdhvaM na saMkhyAvyavahAraH ato.asaMkhyAgocharatvAlAbhAya parArdhya ityukttiriti bhAvaH || vAgR^ichoravasthAbhedena bhedavivakShAyAM tu bhUtebhyaH pR^ithivyA rasatvaM tatovaruNasya rasataratvaM tataH somasya rasatamatvaM tataH shivasya  paramarasatamatvaM tato vAchaH paramardharasatamatvaM | tata R^icha H paramaparArdharasatamatvaM | tataH prANasya paraparAdharrasatamatvaM | tataH shrI tatvasya paramaparArdhirasatamatvaM | tato.asaMkhyAgocharatvena parArdhinA j~neyatayA paramaparArdhyarasatama udgItho haririti j~neyaM || 2 || taratamabhAvena nirdiShTeShu pR^ithivyAdiShu pR^ithivyAH tathA oShadhyabdevatayoH somavaruNayoH rudrasya liN^gadevasya vAchaH dvirukttiH R^igAdisvarUpaj~nAnakutUhalanimittA iti vimR^iShyaM vichAraviShayIkR^itaM bhavati | j~nij~nAsitaM bhavatIti yAvat.h | R^igAdisvarUpamAha || vAgeveti || R^igiti vAN^mAninI vANyeva | R^i gatAviti dhAtoH prANena saMgatA satI R^igityuchyata ityarthaH | sarvabhUteShu samatvAtsAmAnitvAchcha prANo mukhyavAyuH sAmetyarthaH 
| prAgukttavyutpatyA omityuchyamAnaM etatsarvasannihitaM akSharaM prAgukttavyutpattyA akSharamityuktto harirevodgItha ityarthaH || 3 || udgIthasya R^iksAmabhyAM rasatvokttirayukttA  tayoMratimahatvAdityato  mukttau tadAyatanatvAdityAha || tadvA etaditi || vAkcha prANashcha R^ikcha sAma cheti yattadetaddvayaM mithunaM vai nityaM dAMpatyarUpeNAviyukttaM  vai prasiddhaM | avasthAbhedamAdAya vANIvANIshayorvAkcha prANashcha sAma cheti pR^ithagukttiH | tadetanmithunaM daMpatI | omityuchyamAne sarvasannihite akSharanAmni harau | saMsR^ijyate saMgatau bhavataH mukttAviti sheShaH | sheShAdInAM harau saMsargasatvopi etaM prANaM pravishyaitatprasAdenaiva na sAkShAt.h | anayostu nAnyadvArA kiMtu sAkShAdevetyanayorvishiShya tatsaMsargokttiH || 4 || vAkprANayormukttau bhagavatprAptyanaMtaraM kiM bhavatItyata Aha | yadA vai mithunau (ne ) daMpatI samAgachChataH hariM prApnutaH  tadA tau vAkprANau anyonyasya kAmamabhIShyamApayataH prApayataH prApnuta iti vA iti vA vAkprANayorudgathasaMsargaj~nAninaH phalamAha || Apayiteti || yodhikArI | etadakSharamudgIthaM sarvatra sannihitamavinAshAdiguNakatayAkSharamityukttamudgIthanAmakaM harimevaM mukttau vAkprANAyatanatvena tadabhIShyadAtR^itvena vidvAnupAste | sa HkAmanAmApayitA prAptA bhavati | ha vai prasiddhaM || 5 || pUrvaM hareronnAmakatvamomiti hyudgAyatIti sAdhitaM idAnIM prakArAMtareNa tatsAdhayati || tadvA etaditi || tadetadomityakSharamanuj~nA anuj~nApradaM vai | kathamanuj~nAkSharatvamasyetyata Aha || yaddhIti | idaM mayAkriyate bhavAnanujAnAtviti kenachitpR^iShyonyaH prAj~naH haristvayA kriyamANaM tathA kuryAditi yatkiMchidanujAnAti anuj~nAM datte | tat.h tatra tAdR^ishAnuj~nArthaviShaye | omityetadevAkSharamAha | iMha yasmAttasmAdonnAmA haririti yojyaM | hareronnAmakatvAbhAve tAdR^ishAnuj~nArthaviShaye omiti kathaM brUyAdasaMgatiprasaMgAditi |omityasyAnuj~nApradoharirarthaH iti samarthya idAnIM hareH pUNartvamapyomityasyArtha ityAha- eSho iti || yadanuj~nA yAnuj~nA yadomityanuj~nAkSharaM eSho eShA u eva samR^iddhiH |  etatsamR^iddhivAchi tava kAmaM samR^iddhaM hariH karotviti vAnuj~nAdAnaviShaye | AremityanujAnAti prAj~naH | samR^iddhayarthatAbhAve samR^iddhidostu  harirityasminnarthe omiti kathamanujAnIyAditi bhAvaH | samR^iddhido hariromityasyArtha iti jAnataH phalamAha- samarddhayiteti || kAmitaprAptau shaktto bhavatItyarthaH || 6 ||
omityasya sarvavedArthabodhakatvamapyastIti bhAvenAha- teneti ||  tena omityetadarthabhUtena viShNunA svapratipAdyatayA vidyamAneneyaM  trayIvidyA | R^igyajuH sAmarUpA praNavArtha viShNuM pratipAdayaMtyeva vartate pravartata | ityartha | tadyvanaktti - || omitIti || etasyaivAkSharasya harerapachityai pUjArthaM R^igAdivedaH | omityuktavA tadarthamevodgAyati | etasyauvApachityA iti vAkyakShayepyanveti | evamonnAmno hareH sarvottamatvaM sarvavedArthatvaM choktavA sarvapravartakatvaM chAha || mahimneti || sarvavedArthatvAdimahimavatA rasena sArabhUtena tenonnAmakena hariNA | u‡•çrabhau karma kurutaH | kA ubhau yashcha tadakSharaM evamukttamahimayukttatayA veda | yashcha na veda tAvubhau j~nAj~nAvityarthaH || 7 || sarvojanastena karma karotItyanuktavA j~nAj~nAviebhAgoktti H kutaH ityataH vidyAvidyayorvilakShaNatvAdityAha || nAnAtviti || vidyAchAvidyAcheti || nAnA  vilakShaNaphalahetU | ato vibhAgenokttiriti | vilakShaNaphalahetutvaM kathamityataH prAdhAnyAdanyopalakShaNatvena vidyAphalaM darshayati || yadeveti || upaniShadA svayogyayA vidyA yadeva karoti | tadeva karmAparokShaj~nAnAtpUrvatanaM chet.h sAkShAtkAradvArA vIryavattaraM mukttiheturbhavati | bhAkttaM vA nAtmavittvAdityuktteH | sAkShAtkArAnaMtarabhAvi chet.h mukttAvatishayaphalaheturbhavatItyarthaH | yadeva vidyayeti hIti sUtrAt.h | puruShArthanayetu tachChruteriti sUkShe.aparokShiNA ka R^itaM karma mokShataraphalaM vIryavatkarotItyukttaM | yadavidyayA karoti na tasya vIryavat.h mukttiheturnetyapyupalakShyate | tasyopavyAkh.hyAnamityupakramya kR^itaM praNavavyAkhyAnamupasaMharati || iti khalviti || evamukttadishA khalvetasyaivAkSharasyopa samIpe vAchaptayA sthitasyomityasya vyAkhyAnaM | adhikochchatvAdyarthakatthanarUpaM vyAkhyAnamityarthaH || 8 || 1|| udgIthamupAsItetyukttaM prAk.h | tadupAsanaM kutretyata; vAyorevodgIthAkhyaviShNormukhyApatimAtvAttasya sarvajIvottamatvaj~nAnapUrvakaM tasminneva tata uttamatvenopAsanaM kAryaM | tatra tathopAsita eveShyaphalaprada iti darshayituM taduttamatvaM AkhyAyikayAha || devAsurA ha iti || prAjApatyAH kashyapaprajApatiputrA ubhaye vargadvayarUpA devAsurAH yatra yadA saMyetire yuddhasannaddhA babhUvu H ha vai tadda tadA devAH udgIthamupAsyAjahrurabhIShyadaM chakruranenodgIthenopAsitena enAn.h asurAnabhibhaviShyAmaH | parAbhUtAn.h kariShyAma  iti buddhayodgIthamAjahrurityanvayaH || 1 || ta evaM nirNayavaMtaH kutropAsyAjahrurityapekShAyAM vAyAviti vakttupupAsanA sthAnAnyAha || te heti || te devA nAsikyaM nAsikAbhimAninaM vAyuputraM prANaM saptamyarthe dvitIyA nAsikyaprANe udgIthaM haripuddishyopAsAMchakttrara ityarthaH | evamagrepyartho dhyeyaH | taM ha nAsikyaprANaM pApmanA vividhuH pApavaMtamakurvata | pApmanA hi yato viddhaH tasmAttena prANenobhayaM jighrati jIva ityarthaH | evamagrepi || 2 || atha prANasyAsurakR^itapApavedhAnaMtaraM vAchaM vahniM vAchItyarthaH || 3  || chakSha uH chakShuShi sUrye shrotraM shrotre 
some manaH manasi rudre | upalakShaNaM | ahaMmAnini sheShe chittAtmani garuDe chetyapi grAhyaM || tamiti || tasmin.h mukhyaprANe R^itvA prApya vidadhvasuH vidhvastA abhUvan.h | katha yathA  AkhaNaM AdaraNIyamashmAnamR^itvA prApya loShTha iti sheSha H | vidhvaMseta | evamiti prANaprAptAsuravidhvaMsanavedinaH phalamAha || sa yatheti || vakShyamAdR^iShyAMto yathetyarthaH  | vidhvaMsate loShTha iti sheShaH | evaM haiva savai vidhvaMsate sa kaH ya evaM vidi prANaprAptAsuravidhvaMsanavedini pApaM pratIpakaraNaM kAmayate yashchainaM prANa vidamabhidAsati haMtumichChati sa ityarthaH |  sa eSha prANamahimaj~nAnI AkhaNoshmA || 4 || prANavidaH phalAMtaraM chAha || naiveti || etena prANamahimaj~nAnena surabhidurgaMdhi  cha naiva vijAnAti surabhyeva  jAnAtItyarthaH | tena j~nAnenApahatapApmA  hyeSha prANaj~nAnI bhavati | pApA viddhatveddehastho mukhyaprANo mahAnityukttaM ashanAdinA itara prANarakShakatvAchcha mahAniti bhAvenAha ||| yaditi | sarvaprANisharIrastho mukhyaprANo yadashnAti yatpibati tenAshanAdinA itarAn.h ghrANAdiprANAn.h  avati tatashcha mahAniti yojya | kiMcha etaM mukhyaprANamevAM tataH sarvajIvottamatvena viditvotkrAmati muktto bhavati | mukttihetuj~nAnaviShayatvAchcha mahAn.h prANa ityarthaH | 	nanu nAnyaH panthA ayanAyetyuktteH kathametadityata Aha || vyAdadAtyevAMtata iti | vi vishiShyaM viShNuM aMtataH sarvottamatvenAdadAtyeva svIkArotyeva mukhyaprANaprasAdAjjAnAtyeveti hetorna doSha ityarthaH | 5 || na kevalaM devA eva svakAya
siddhaye prANamudgIthamumAsivaMtaH kiMtu R^iShayopItyAha || taM heti || tasminmukhyaprANe ha aMgirA nAma R^iShi H udgIthamupAstetyarthaH | anye cha munaya upAsatetyapyupalakShyate | prANe udgIthamupAsya R^iShayo na kevalamabhIShyasiddhimAptAH kiMtu svasvanAmAni cha bhejira iti phalavAkyamapyatra grAhyaM | aMgiraH prabhR^iti muninAmAni mukhyaro vAyoreva tatprasAdenaiShA nAmAni prAptAnIti bhAvenAha || etAsu eveti | mukhyaprANameva manyaMte prAj~nAH | kutaH yat.h yasmAdaMgAnAM sarvaprANisharIrANAM raso niyaMtA tena kAraNeneti | evamanyamuninAmAnirvachanamapi prANe grAhyaM | evaM devAH api prANe udgIthopAsanayA svasvanAmAni bhejire | tasyaiva tu tAni nAmAni mukhyAnItyAha || taM bR^ihaspatiriti || tasmin.h prANa ityarthaH || chakra ityanaMtaraM bR^ihaspatiriti cha nAma lebhe iti sheShaH | kuta ityato vAyAveva tannAmno mukhyatvAdityAha || etamiti || mukhyaprANamiti prAgvadarthaH tamiti tasminnityatharH | chakra ityanaMtaraM ayAsyeti nAma lebhe iti sheShaH | kutaH vAyAveva tannAmno mukhyatvAdityAha || etamiti || asyAnmukhAdayate gachChati | dAl.hbhyo dalbhyaputro bako nAma muni H tamukttamahimayukttaMya prANaM vidAchakAra j~nAtavAn.h || 6 || sa prANaj~nAnI bakaH naimishIyAnAM naimishAraNyavAsinAmudgAtA babhUva | sa ha ebhyaH kAmAnkAmitAn.h AgAyata gAnena prApitavAn.h | ataH ka AraNAt.h | ya eva prANamAhatmyaM tatotimAhAtmyaM cha hareH vidvAnakSharaM udgIthaM harimupAse sa kAmAnAmAgAtA bhavati gAnena kAmitaprAptA bhavati ityadhyAtmaM  dehasthaprANAdigatodgIthopAstimAhAtmyaM nirUpitamityarthaH || 7 || 2 || athAdhyAtmodgIthopAstyuktayanaMtaraM adhidaivatagatodgIthopAstiruchyata ityarthaH | tadAha || ya eveti || ya evAsau sUryamaMDalastho vAyustapati prakAshate | taM dvitIyA saptamyarthe | tasminnudgIthaM harimupAsIta eSha mukhyavAyuH svata udayAstamayahInopi udyanmaDalodayena prajAbhya udyanniva sannudgAyati | harimiti sheShaH | udyanmaMDaladvArodyannubhayaM tamaH | bAhyAbhyaMtaraM tamopahaMti evaM vedinaH phalamAha || apahaMteti || evaM ubhayatamohaMtR^itvena prANaM veda sa ubhayasya tamasopahaMtA ha vai bhavati || 1 || AdhyAtmAdhidaivatodgIthopAsanayormadhye kimupAsanaM sAdhvityato dvayamapi samAnamiti bhAvenobhayatra sthitavAyvo ruShNatvAdinA sAmyamAha || samAna iti || 	aM dehasthaH | asau maMDalasthashcha samAna eva u khalu kathamuShNoyaM dehastho vAyu H | uShNosau sUryamaMDalagaH | imaM dehastha M vAyuM svara iti  | sve svataMtre ramata iti svara itayAchakShate prAj~nAH | amuM sUryamaMDalagaM pratyAsvara iti A samaMtAt.h mAM prati mAM mA pratIti prati purUShAbhimukhyena sthitamaMDalasthatvAt.h sve viShNau ratatvAchcha pratyAsvara ityAchakShate tasmAdadhyAtmAdhidaivagatavAyvoruShNatvAdinA samatvAt.h | etamityasya vivararamimamamuM cheti saptamyau dehasthe sUryage   cha vAyAvudgIdhamupAsIteti || 2 || vyAnaniShThodgIthopAstimAha || atha khalviti || sthalAMtare upAstyuktayAraMbhArthotha shabdaH | vyAnasyAtishayadyotakaH khalu shabdaH vyAnaM vyAnAkhyamukhyavAyurUpameSha | udgIthaM harimupAsIta   | ko visheShastasyetyato hetutrayaM vivakShurAdau prANApAnasaMdhipravartakatvaM hetuM tAvadAha | ya udgIthenAnupraviShyaH san.h prANApAnayossaMdhi H saMdhipravartakaH sa vyAna iti kau prANapAnAvityataH tallakShANokttipUrvaM tAvAha || yadvA iti || yat.h yaH prANiti UdhvarM prANanaM karoti sa yata yo apAniti adho malAdi nayati sopAna iti vAgR^ik.h sAmodgIthapravartakatvaM dvitIyaM hetumAha yA vyAnaH | vyAnenupraviShyaH prANApAnasaMdhikartodgIthaH | sA vAk.h vAchi tiShThati vidhe yAparokShayA seti strIliMgaM | vAgvyavahAraH prANAdinA kiM na syAdityato netyAha || tasmAditi | vyAnagasya vaggatatvena vAgvyavahArahetutvAdevAprANannanapAnan.h  prANApAnau nirudhya 
vAchamabhivyAMratyato vyAnaga eva vAchi gataH san.h vAgvyavahorapravartaka iti | yA vAk.h vAchisthaH |sA R^ik.h R^ichisthaH | tasmAt.h vyAne vAchi chAnugatasyodgIthasyaiva R^ichi sthitatayA R^igabhivyAharaNahetutvAdeva AprANannityAdi prAgvat.h yA R^ik.h R^ichistho ya udgIthanAmA hariH | tatsAma sa sAmagataH | tasmAt.h vyAnavAgR^iganugatasyaiva sAmagatvena sAmagAnapravartakatvAdityartha H | yatsAma | yaH sAmaga; sa udgIthaH sAmabhedarUpodgIthasthaH tasmAdyAnAdaShvanugatasyaivodgItharUpasAmabhedasthatvena udgAnapravartakatvAdityarthaH || ata iti || ato vyanasya prANAditotishayitatvAt.h tatrodgathamupAsIteti yojanA || 3 || vyAne udgIthopastau tR^itIyamapi hetumAha || yAnItyAdinA || yAnyanyAni vIryavaMti karmANi tAnyAha || agnerityAdiAnA || mathanaM araNibhyAM mathanaM AjeH yuddhasya saNaNaM gamanaM dR^iDhasya dhanuSha AyamanaM avanamanaM jyAropaNamiti yAvat.h | tAni cha karmANi aprANannanapAnan.h karotItyetasya hetoH | etasmAt.h kAraNAt.h vyAnaM vyAne udgIthamunosItetyupasaMhAraH || 4 || udgIthAkSharapratipadyaprANAdisthitabhagavadupAstimAha | atha khalvityAdinA || akSharANi akSharapratipAdyaprANAdisthitodgIthaM upAsItetyatharH | tAnyakSharANi nirdishati || udgItha iti || akSharaprAtipAdyAnyAha || prANa evoditi || tadupapAdayati || prANenottiShThatyutpattyAdimadbhavati hi yatota HprANa udityuchyata iti vAk.h vANI | gIrityuktaM vyanaktti | vAcho hIti | vAcha iti dvitIyAMtaM heti prasiddhimAha | annaMthamityukttaM vyanaktti || anne(na )hIti |sarvaM prANijAtaM sthitaM sthitimat.h hi yatota iti | tasmAdetadbrahma nAma rUpamannaM cha jAyata ityAdAvannAbhimAnI brahmA prasiddha iti bhAShye tadanukttiH | dyaurityAdipadairabhimAninayanyAyena tattadabhimAnina udAdyakSharavAchyA dhyeyAH vAyuH bhUtavAyumAnI j~nAninaH phalamAha || dugdha iti || yodhikArI ut.h gI tha iti etAnyudgIthAkSharANi eteShUdgIthAkShareShu udAdyakSharavAchyeShu prANAdiShu chaturvargeShviti yAvat.h | sthitaM hatimupAste asmai upAsakAya yo vAchodohosti prasiddhaH taM vAgdohaM | dugdhe dadAti | upAsita udgIthanAmA haririti yojanA annavAnannAdashcha bhavatItyarthaH || 5|| AshiShAM samR^iddhayarthaM tatkAraNaM | tkAraNasthitabhagavadupAsanamAha || atha khalviti| AshIssamR^iddhiH | AshiShAmAshAsyamAnAnAM samR^iddhiH | AshiShAmAshAsyamAnAnAM samR^iddhiH samR^iddhikAraNAnyuchyaMta ityarthaH || tAni kAnItyata Aha || upasaraNAnIti ||upasArayaMtyabhIShyamityupasaraNAni | sAmadevatAprabhR^itIni AshIssamR^iddhikAraNAni | upasaraNAnIti matvA tAnupAsIta | upasaraNAnyAha || yenetyAdinA |  yena bR^ihadrathaMtarAdinA sAmnA stoShyan.h stotraM kariShyan.h syAt.h tatsAmopadhAvet.h AdadIta tatsAmagaM hariM sarvottamatvena j~nAtvA tatsAma gAyedityarthaH || yasyAmR^ichIti || sAmnAstoShyan.h syAdityanuShajyate tAmR^ichamupadhAvedityapyanujyate | evamagrepi | tadR^ik.h sthitaM hariM sarvottamatvena j~nAtvA tadR^igadhyUDhaM sAma gAyedityarthaH | yadArSheyaM yadR^iShikaM sAmAdi tamR^iShiM tadR^iShigataM sarvottamatvena j~nAtvA tadR^iShikamabhivyAharedyirthaH | yaddevatAM yAM devatAmabhiShyoShyan.h syAt.h tAM devatAmupadhAvet.h taddevatAsthaM hariM sarvottamatvena j~nAtvA stuvItetyarthaH || tachChaMda upadhAvediti || tachChaMdobhimAnidevatAsthaM hariM sarvAdhikyena j~nAtvA tachChaMda AdadItetyartha H | taM somaM | sAmopetatrivR^itpaMchadashAdiR^igvisheShasamudAyaM upadhAvet.h | tatratyaM harimukttarUpeNa j~nAtvA ta stomamabhivyAharedityarthaH | yAM dishaM abhiprati tAM dishaM taddigavasthitaM harimukttarUpeNa j~nAtvopadhAvet.h AdadIteti | pUrvatra vyAnamudgIthamupAsItetyAdau tAM dishamityetadaMtaM harestadAtmakatvenopAstiH pratIyate | tAM pratItiM upaniShatsvayameva nivArayati || AtmAnimati | AtmAnaM paramAtmAnaM aMtataH sarvottamatvena sarvatra sarvAsUpAstiShu upasR^itya j~nAtvA stuvIta upAsIteti yAvat.h | kathaM kAmaM svakAmitaM dhyAyannuddishyeti yAvat.h | apramattaH pramAdahInaH san.h stuvItetyarthaH | yadyasmAdasmai stotre sakAmaH abhyAshaH samIpa eva shIghramiti yAvat.h | samR^idhyeta yatkAmaH stuvIta sa kAma ityarthaH | dviruktistAtparyadyotanAtharA samAptyarthA vA || 6 || 3 || pUrvamudgIthaikadeshapraNavopAsteH phalAnukttestAmanuvadan.h mokSharuUpaphalamAkhyAyikayAha || omityAdinA ||  pUrvavadartho dhyeyaH | tasya akSharasya hareH upa vAchakatayA samIpasthasyomityasya vyAkhyAnaM tadarthopAsanasya muktihetutvanirUpaNamAkhyAyikApUrvaM kriyata ityarthaH | devA vai devAH khalu mR^ityoH mArakatvahetunA mR^ityunAmnayA durgAyAssakAshAdbibhyato bhIti yuktAH santaH | trayIM vidyAM prAvishan.h sharaNamiti sheShaH | praNavena vinA kevalaM R^igAdivedAdhyayanatadarthopAsanAdi chakrurityarthaH | agnimILe vAyavAyAhItyAdi | svanAmnA vedopavaddhA ityartha ityeke | te devAH ChandobhiH vedairAtmAnamAchChAdayan.h nityaM tadekashIlA abhUvan.h | kathametajj~nAyata ityata Aha || yaditi || ebhiH ChandobhiH AchChAdayanniti yat.h tadeva ChandasAM ChandastvaM ChandaH padapravR^ittinimittamiti kR^itvA j~nAyata ityarthaH | tAnu tAn.h u tatretyasya vivaraNaM R^ichItyAdi R^igAditrayIvavidyAyAM sthitAn.h paryapashyat.h u paryapashyadeva mR^ityuH | kathaM yathA matsyaM udake paripashyedevamiti | UrdhvA uttamAste devAH | vittvA viditvA mR^ityurasmAnapash.hyaditi viditvA | R^ichaH sAmno yajuShaH lyablope paMchamyaH | R^igAdiparityajyasvarameva prAvishan.h 
svAtantAtsvo viShNuH tadrateH svaro vAyuH | tatra svarAkhye sthitam.h | svaramaNatayA svarAkhyam.h | viShNumeva svarAkhyapraNavapratipAdyam.h | sharaNaM prAvishannityarthaH | kathametajj~nAyata ityata Aha || yadeti | kevalaR^igAdInAM mR^ityuto rakShaNe shaktyabhAvAdeva khalu idAnIM tano yadA R^ichamApnoti adhIte tadA omityevAbhisvarati | praNavapUrvakamevAdhIta ityarthaH | evaM praNavapUvarkameva sAmAdhIte | yajuradhIta ityarthaH | kaH svaravAchyaH ityataH shrutiH | svayamevAha eSha u eSha eva | svaraH svarAkhyapraNava vAchyaH | yadetadakSharAkhyaM brahma tasya mahimAnamAha | etadamR^itamabhayamiti | tatpravishya tadupAsya davAH amR^itA muktA abhayA abhavanniti na kevalaM devA eva praNavArthopAsanayA amR^itatvamAptAH kiMtvanyasyApi tadupAsanayA.amR^itatvaM bhavatItyAha || sa ya iti | yodhikArI etadakSharaM brahma | evaM praNavArtatayopAsitaM sat.h devAnAM muktyAdidamiti vidvAn.h praNauti praNavena stauti | sa etadevAkSharaM svaraM svarapratipAdyamamR^itaM abhayaM hariM pravishati | tadakSharaM pravishya devAH yadamR^itAH yasmAnmatyuto mR^itihInAH abhavan.h tadamR^itaH tasmAnmR^ityuto mR^itihIno bhavati | mukto bhavatIti yAvat.h | 2 | 4 | dvitIyakhaNDe samagrodgIthopAsakasya etamu evAntato viditvotkrAmatIti mokShAkhyaphalamuktamidAnIM bahuputrAvAptiphalAM samagrodgIthaniShThamupAstimAkhyAyikayAha | atha khalvityAdinA | atha shabdo vidyAntarArambhArthaH | ya udgItha uchchairgeyatvahetunA udgIthanAmA hariH sa praNavaH prakR^iShyatvanetR^itvasarvagatitvahetubhiH praNavanAmA san.h praNavAkhyavAyusthaH yaH praNavaH praNavAkhyavAyugaH sa udgItha iti punaruktirabhedopachAranivR^ittyarthA | iti khalu prasiddhamityarthaH | yadvA | ityupAsyanniti sheShaH | udgItho vAyuga ityuktam.h | kutra sthite vAyau praNavanAmodgIthastiShThatItyata Aha || asAviti | asAvAditya Adityastha udgItho hariH eSha udgIthaH praNavaH | AdityasthapraNavashabditamukhyavAyugata ityarthaH | eSha AdityasthavAyugata udgItho hariH | omiti svaran.h eti saMcharati | hi prasiddham.h || 1 | etamu evAdityagatamukhyavAyusthamomiti svaraM tamudgIthamekamahamabhyagAsiShaM gAnena stutavAna bhUvam.h | tasmAdekasyopAsanAt.h mama tvamekosIti ha kauShItakirnAma muniH putramuvAcha | putraM pratyanyadapyuktavAnityAha || rashmIniti || he putra tvaM rashmIn.h rashmiShu sthitavAyugatabhagavadrUpANi | paryAvarttayatAt.h upAssva | te evaM dhyAyatastava bahavaH putrA bhaviShyanti | antato vimuktishcha bhaviShyatIti cha putramuvAcheti yojanA ityadhidaivataM putraphalako pAstiruktetyarthaH | 2 | athAdyAtmam.h | saivopAstiruchyata ityarthaH | ya evAyaM dehago mukhyapraNastaM tasminnudgIthaM harimupAsyan.h abhyagAsiShamityanvayaH | eSha praNaga omiti svaran.h japanneti | 3 || etamu eva dehasthapraNagatamudgIthamahabhyagAsiShaM tasmAdityAdi prAgvat.h | prANAn.h prANeShu sthitaM bhUmAnaM paripUNarM harim.h | iti putramuvAchetyanuShaMgaH | 4 | atha khalviti vidyAsamAptau punaruktiH | duruktyAdihetupkapApanivR^ittyarthApAstimAha || hotriti | agnirvai hotetyukteH hotA sadanamAshrayo yasya sa hotR^iShadanogniH | hotR^iShadanAt.h hotR^iShadanAkhyAgnisthitAt.h | lyablope paMchamI | hotR^iShadanasthaM harimupAsyaiva durudgItamanu samAharati | anurUpameva karotIShyahetuM karotItyathaH | dviruktirAdarArthA vidyAsamAptyarthA vA 5 || 5 || vAcha R^igrasaH R^ichaH sAmarasa iti prakaDhataR^ivaksA mayoshcheshvaravargatvAt.h adhidaivamadhyAtmaM cha tadupAstipUrvaM tatparivR^itodgIthopAstimAha | iyamevetyAdinA | iyameva pR^ithivIsthaiva vANI R^igityuchyate | agniragnisthogninAmA vAyuH sAma | sAmamAnI vAyuH sarvatra samatvAtsAmetyuchyate tadetasyAmR^ichi R^igdevyAM vANyAM adhyUDhamArUDhaM sAma tasmAt.hR^igdevyAM sAmanAmno vAyoradhyUDhatvAdevAkhilaiH janaiH 6chyadhyUDhaM bAhyaM sAma gIyate | vANI vANI shAvityetad.hdvayaM ekasharIraM sAmanAmakaM vartata ityAha | iyamityAdinA | iyameva pR^ithivIsthaiva vAgdevI setyuchyate | agnistho vAyuramaH tadubhayaM mithunaM sAmetyuchyate | 1 | evamantarikShadyunakShatrAdityaghaTite vAkyachatuShyayepi yojanA dhyeyA | antarikShamantarikShasthAvAgdevI vAyuH bhUtavAyusthaH prANaH | 2 | dyaureva dyulokasthA vANI | Aditya AdityasthaH prANaH | 3 | nakShatrANyeva nakShatrasthA vANI | chandramAH chandramasthaH prANaH | 4 | shuklambhAH shukle bhAsi prakAshe sthitA vANI kR^iShNaM atyantakR^iShNaM yannIlaM tatrasthaH prANaH | saiveti tatrasthetyarthaH | 5 | kimetau vANIvANIshau padhAnapUjyAvityato.anyasevakAtayeti vaktuM tatsevyaM tanmahimAnaM chAha | atha ya iti | arthAntare atha shabdaH | ya eSha AdityAntaH puruSho hiraNmayaH vilakShaNasukharUpaH svarNavarNa iti vA dR^ishyate j~nAnadR^iShyayA hiraNyashmashruH ApraNakhAt.h nakhaparyantam.h | sarva eva vigrahaH suvarNaH atnnatasukharUpa ityarthaH | 6 || tasyAdityasthasya hareH yathA kapyAsaM kamudakaM pibannAlaM kapi tatrAsta iti papyAsaM puNDarIka raktapadmaM yathA evametasyAdityasthasyAkShiNI | kaM pibannAlasambandhi nalinAya talochana ityarthaH | tasyoditi nAma kuta ityata Aha | sa eSha iti | uditaH udgataH | j~nAninaH phalamAha | udetIti | 7 || evaM sevyamuktvA tatsevakAvetAvityAha | tasyeti | Adityasthasya R^iksAma vAkprANau | geShNau gAyakau tasmAt.h vAk.h prANAbhyAmudgIthatvAdAnidatyasthaH udgIthaH uchchosau gIyate chetyudgIthaH | tasmAdeva vAk.h prANayoretadgAyakatvAdevodgatA R^itvik.h | 
etasyAdityasthasya gAtA hi prasiddham.h | sa eSha AdityasthaH ye cha amuShmAt.h svargAt.h parAMcha uparitanalokAsteShAM cheShye devakAmAnAM svargya kAmAnAM cheShye Isho vartata ityadhidaivatamudgIthopAstiruktetyarthaH | 8 | 6 || 
athAdhyAtmaM dehasthAkShigatasyopAtiruchyata ityarthaH | vAgeva vArgindriyasthA vANI | prANaH dehasthaprANeShu vidyamAno mukhyaprANaH | vAgevetyArabhya manuShyakAmAnAM chetyaM tasya pUrvatrevArtho dhyeyaH || 1 || chakShuH chakShustha AtmA jIvaH jIvasthaprANaH sAmetyarthaH || 2 || shrotraM shrotrasthaM manaH manogataH prANaH || 3 || shuklaMbhAH shuklabhAsi sthitA vANI | paraH kR^iShNaM nIlagataH prANaH sAmetyarthaH | saiveti tatrasthetyatharH || 4 || tAbhyAM sevyaM bhagavantamAha || atheti || dR^ishyate j~nAnadR^iShyayA saiva chakShuHsthaH puruShaH | vidheyApekShayA strIliN^ganirdeshaH | R^ik.h j~nAnarUpapatvAt.h R^igityuktaH | nityaM samatvAttat.h akShisthaH puruShaH sAmetyuchyate utthapakatvAdukthaM yAjyasvarUpatvAdyajuH pUrNarUpatvAd.h brahma tasyaitasyAkShisthasya tadevarUpaM yadeva hiraNmayatvAdikamamuShya Adityagatasya rUpaM tadevetyarthaH | yau vAkprANAvamuShyasUryasthasya geShNau tau geShNau gAyakau | etasyetyanuShajyate amuShya yannAma tadevaitasya nAma || 5 || sa eSha evAkShisthaH puruSho hariH etasmAdbhUlokAdarvAJNchodhastana lokAsteShAM cha manuShyakAmAnAM cheShya ityarthaH | na kevalaM vAkprANAveva tasya gAyakau kintu loke gAyakAH sarvepi tadgAyakA ityAha || tadya iti || ya ime laukikA rAjAdipurataH vINAyAM gAyantIti yat.h tat.h etameva hariM te gAyanti tasmAdbhagavadgAnAdeva prasannAdrAjAdau sannihitAddhareH sakAshAddhanasanayo dhanaprAptimanto bhavanti | anyathA rAjAderasvAtantAt.h dhanaprAptimanto na syuriti bhAvaH || 6 || evamadhidaivamadhyAtmaM choktaprameyaj~nAnapUrvaM gAnaM kurvataH phalamAha || atha ya iti || yodhikArI etat.h R^iksAmayoH hareshcha mAhAtmyameva muktarUpeNa vidvAn.h jAnan.h sAma gAyati sa ubhau AdityAkShisthau tadviShayamiti yAvat.h sAma gAyati | tasya phalAntaramAha || sa eSha eva j~nAnapUrvaM bhagavadgAyakaH amuShmAtsvargAtparAJNcho ye lokAstAMshchApnoti devakAmAMshcha | lokakAmayoH jayaH kiM svasAmarthyena netyAha | somunaiva lokakAmayorjayomunaiva gAnaviShayeNAdityasthenaiveti || 7 || athAnenaivAkShistha hariNaiva ye chaitasmAdbhUlokAdarvAJNcholokAstAMshchApnoti manuShyakAmAMshchetyanyonyasamuchchaye cha shabdau | tasmAtparamAtmagAyakasyAtishaktatvAdeva ha evaM vidudgAtA brUyAt.h || 8 || te yajamAnasya kaM kAmaM kAmitArthamAgAyAnIti brUyAdityanvayaH | eSha hyave eva bruvan.h j~nAnI kAmagAnasyeShye shakto bhavati | ya evaM vidvAn.h sAma gAyati eSha hyeveti pUrveNAnvayaH | atra tAtparyaM gAyakastasya viShNorityAdibhAShyAjj~neyam.h | dviruktiruktArthA || 9 || 7 || udgIthAkhyo bhagavAn.h sarvottama ityuktaM tanmImAMsArUpAkhyAyikayA samarthayata || traya ityAdinA || udgIthe sAmavisheShe ha prasiddham.h | trInnirdishati | shilako nAmataH shalAvatyAM bhavaH shAlAvatyaH | dAl.hbhyo nAmataH chikitAyanasyApatyaM chaikitAyanaH | pravAhaNo nAmataH jivilasyApatyaM jaibiliH | ityete trayaH udgIthe nipuNatayA prasiddhA ityarthaH | te trayaH anyonyamUchuH hanta harShe | udgIthe sAmavisheShe vayaM kushalAH smaH | udgIthaviShaye prashnapratyuktirUpAM kathAM vadAmaH kurma ityuchuH || 1 || tathAstvityuktvA sahopavivishuH sa ha pravAhaNaH uvAchetyasya shroShyAmItyanvayaH | brAhmaNayoH bhavatoriti sheShaH | brAhmaNayorityuktyA pravAhaNaH kShatriya kShatriya iti vadanti | shiShyaM vyaktam.h | tvA tvAM pR^ichCheti hovAcha dAl.hbhya ityanuShaN^gaH | pR^ichChati | kA sAmno gatiriti | sAmnaH sAmAbhimAninogneH kA gatiH muktau prApyaH ka ityarthaH || 2 || uttaramAha || svara iti | svarAbhimAnI varuNa ityarthaH | evamagrepi prashnaprativachane dhyaye | sAmAdipadAnAM devatAsu niraktirbhAShyAdavaseyA | prANaH prANavAyorabhimAnI sUryaH | annaM annAbhimAnI dakShaH | ApaH ababhimAnI shakraH | asau lokodyulokamAnI shivaH | 3 || uttaramAha || na svargamiti | svargalokashabditaM shivamatikramya na nayet.h | prashnamiti sheShaH | na pR^ichChediti yAvat.h | vayaM svargaM lokaM shivaM prati sAma saMsthApayAmaH tatpratipAdanena paryavasitaM kurma ityarthaH | kathaM sAmasvargasaMsrAvaM svargAkhyashiva saMstutiparameveti saMsthApayAma ityanvayaH | yadvA hi taH sAma svargasaMstAvamataH svargaM prati saMsthApayAma iti | evamagrepi | apratiShThitaM svargAkhyapratipAdanena payarvasitamityarthaH | evaM tarhi idAnIM svargasaMstAvaM sAmetyuktikAle yastu brahmaj~nAnI te svargasaMstAvaM sAmeti vadatastava | mUrdhA shiraH vipatediti brUyAchchet.h mUrdhA te vipatiShyatItyuvAcha shilaka ityanvayaH || 4 || evaM pratyAkhyAto dAl.hbhyo vakti || hanteti || bhagavattohametadvedAni svargalokagatiM jAnIyAmiti dAl.hbhya uvAchetyarthaH | evamuktaH shilaka Aha || viddhIti hovAcheti || dAlbhyaH pR^ichChati || amuShyeti || svargalokamAninaH shivasyetyarthaH | uttaramAyaM loka iti pR^ithivIloka mAnI brahmetyarthaH | asya lokasya chaturmukhasya | pratiShThAM lokaM bhUlokamAni brahmANaM antavadvai aparyavasitaM vai || 5 || 8 || shAlAvatyaH pR^ichChati | asya lokasyeti || A samantAtkAshate dIpyate ityAkAsho viShNuH ityuvAcha ha | tasya mahimAnamAha || sarvANIti || imAni pramANapramitAni sarvANi brahmadibhUtAni AkAshadeva samutpadyante | AkAshaM pratyastaM yanti tena 
pralIyanta iti yAvat.h | ebhyaH sarvabhUtebhyaH parAyaNaM mukhyAshrayaH | sarvabhUtAnAmityanuShaN^gaH | sa eSha AkAshaH parovarIyAn.h paramavarIyAn.h | yadvA parasmAduttamaM proktaM paro iti tataH param.h | parovaraM paraM tasmAtproktaM pArovarIyakamityuttarAdhyAye vakShyamANadishA uttamottamottama ityarthaH | udgIthaH | uchchatvena gItatvAn.h udgIthaH sa eShonanto deshakAlaguNairaparichChinnaH | tadAha sUtre | AkAshastalliN^gAditi || 1 || etajj~nAninaH phalamAha || parovarIya iti || yodhikArI etaM parovarIyAM samudgIthaM harimevaM brahmAdigatitvAdyuktaprakAreNa vidvAJNjAnan.h upAste parovarIyo.asyavedino rakShako bhavati | parovarIyaso ha lokAnuttamottamalokAn.h viShNulokAn.h | jayati uprApnotyeva | tametamAkAshanAmakamudgIthaM viShNuM shunakaputrotidhanvanAmA muniH udarashANDilyAya munaye uktvA phalamuvAcha | tadAha || yAvatta iti || enamudgIthaM prajAyAM sAdhuvarge vediShyante j~nAsyanti tretAyuge ebhyaH veditR^iNAM eShAM yAvattaH yAtkAlaM yAvad.hdvAparAdi tAvatkAlamasma?illoke jIvanaM bhaviShyatItyuvAchetyarthaH | na kevalametAvat.h amuShmin.h paraloke cha jIvanaM bhaviShyatItyanuShaN^gaH | dviruktirharShAtishayAt.h vidyAsamAptau vA | evamudgIthopAsakasya phalamiti jAnatopyevaM phalamityAha || sa ya iti || evaM vidvAn.h | udgIthopAsakasyaivamuktarUpaM phalamiti vidvAn.h etamudgIthamupAsta ityarthaH || 2 || 9 || sAmaikadeshaprastAvapratihArodgIthaniShThAM bhagavadupAstiM vaktuM tadarthAM kAJNchanAkhyAyikAmAha || maTachItyAdinA || uShastirnAmataH | chakramayanaM yasyAsau chAkrAyaNaH | rathachakrAshrayeNa prAyastiShThatIti chAkrAyaNa ityuktaH | annapAnArthaM tatra tatra pradravan.h pradrANaka ityuktaH saH maTachIhateShu sthUlokalashabditAbhiH maTachIbhiH hateShu kuruShu shilAvaSharhateShu kurudeshastheShu ATakyA AsannayauvanayA jAyayA saha | ibhyagrAme dhanikagrAme gajAdhipatigrAma iti vA | uvAsa | sa uShastiH ibhyaM dhanikaM ibhAdhipatiM vA kulmAShAnAraNyamAShAn.h svAdantaM vibhikShe yAchitavAn.h || 1 || tamuShastimuvAcha ibhyaH kimiti | ye me bhakShaNArthaM upanihitA itonye na vidyante | yachcha yasmAttasmAddAtuM na santItyuvAchetyanvayaH | tamibhyaM uvAcha ha kila uShastiH | eteShAM madhye kAMshchana me dehItyuvAcha ha tAnasmai uShastaye pradadAvibhyaH tAn.h datvA.anupAnaM karapAtrasthodakapAnaM cha kurvityuvAcha hanta harShe | ityuktaH pratyuvAcha uShastiH etadudakapAne uchChiShyaM me mayA pItaM syAdato na pibeyamiti hovAcha | ibhyo vakti | na svidete kulmAShA uchChiShyA iti | sviditi kAkuH uchChiShyA bhavanti khalvityuvAcha ibhya ityarthaH | prANAtyayasamaye uchChiShyatvavichAro j~nAnino na kArya iti bhAvenAha || 2 || na vA iti || imAn.h tvaduchChiShyAnakhAdan.h na vai naivAjIviShyaM iti hovAcha uShastiH | udapAnaM tu me kAmaH ichChAnusArI sarvatravarSheNodakasaulabhyAdityuvAcha uShastiH | tadAha sUtre | sarvAnnAnumatishcha prANAtyaye taddarshanAditi | sahoShastiH khAditvA.atisheShAn.h shiShyAn.h jAyAyai AjahAra AhR^itavAn.h | sA jAyagra eva prAgeva subhikShA yAJNchayA kShunnivR^ittimatI babhUva | ataH tAn.h patyurhastAt.h pratigR^ihya nidadhau saN^grahaM chakAra | sa hoShastiH saMjihAnaH shayanAduttiShThan.h uvAcha | bhAryAM pratItiM sheShaH | tadAha bata khede | annasya mAtrAmalpaM vA labhemahi chet.h tadbhuktvA jIvanto dhanasya mAtrAM bhAraM labhemahi | yadyasmAdasau rAjA yakShyate yAgaM kariShyati | sa mA mAM sarvairArtvijyaiH sarvatvirkkarmabhiH vR^iNItetyuvAchetyanvayaH || 3 || tamevamuktavantaM patiM prati jAyovAcha hanta harShe | he pate ima eva kulmAShA iti pUrvedyurnihitAn.h prarshyovAchetyarthaH | tAn.h khAditvA amuShya yaj~naM vitataM vistR^itaM eyAya jagAma | tatra yaj~ne AstAve AtAvAkhye karmaNi stoShyamANAn.h udgAtR^In.h upopavivesha samIpe upattiShyAvAn.h | upaviShyaH sa muniH prastotAramuvAcha | tadAha he prastotaH | yA devatA prastAvaM prastAvAkSharamanvAyattAdhiShThAyAste tAM cheddevatAmavidvAn.h prastoShyasi te mUrdhA vipatiShyatIti prastotAramuvAchetyatharH | evamevodgAtAramuvAchetyetadvayanakti || udgAtariti || udgIthaM sAmabhaktiM evameva pratihartAramuvAchetyuktaM vyanakti || pratihartariti || pratihAraM sAmabhaktirUpAkSharam.h | pratihariShyasi pratihArAkSharaM vakShyasi | te ha prastotrAdayaH | samAratAH svasvakarmabhyo nivR^ittAstUShNImAsAJNchakrire tUShNImAsan.h || 4 || 10 || yadarthamAkhyAyikoktA tAmupAstimidAnImAha || atha hainamiti || athAnantaramenamuShastiM yajamAno rAjovAcha | bhagavantaM pUjyaM tvAmAhaM vividiShANi | kinnAmA bhavAniti veditumichChAmItyuvAchetyanvayaH | munirAha || uShastirityAdi || rAjAha bhagavantaM tvAmahaM etaiH sarvairArtvijyaiH R^itvikkamarbhiH varItuM paryoShiSham.h | anveShitavAnasmi | bhagavato gaterAravittyA aj~nAnena anyAnavR^iShi vR^itavAnAsam.h | idAnIM tu bhagavAn.h svochitaj~nAnAdimAn.h bhavAneva sarvairArtvijyairme vR^ita ityuvAcha rAjetyarthaH || 1 || tathetIti || tathAstvityuktvA muniH punaruvAcha | tarhi evaM hi sati | atha rsAtvirjyasya madIyatvAt.h madatisR^iShyA madanuj~nAtAH santaH eta eva tvayA pUrvaM vR^itA eva stuvantAM stuvantu | kintu yAvadetebhyo dhanaM dadyAH tAvanme dadyAH dehItyuvAcha munirityarthaH | tatheti ha yajamAna uvAcha | tAvaddhanaM dAsyAmItyuvAchetyarthaH || 2 || evamanuj~nAtA R^itvijo mUrdhapAtaparihArAya prastAvAdidevatAj~nAnAya taM munimupasR^itya krameNa pR^iShTvA devatAM vyaj~nAsiShurityAha || atha hainaM prastotetdanA || mA mAM bhagavAn.h pUjyo bhavAnavochat.h  iti 
prashnenopasasAdetyanvayaH || 3 || iti pR^iShyo muniruktavAnityAha || prANa iti hovAcheti || prANanAmA mukhyaprANAntaryAmI pratAvadevatetyuvAchetyarthaH | prANasya prastAvadevatAtvaM janirUpaprastAvashabdArthoktyA samarthayate || sarvANIti || bhUtAni jIvajAtAni prANamevAbhisaMvishanti suptau pralaye cha pravishanti prANamabhyujjihate | prANAnniH saranti utpadyante | sR^iShyikAle saiShA bhUtotpattilayahetubhUtA prANAkhyadevatA prastAvamanvAyattA tAM chedavidvAn.h prAstoShyaH prastAvAkSharamavochaH | tarhi mayA tathoktasya mUrdhAte vipatiShyatItyuktasya te mUrdhA vyapatiShyat.h | ityuvAcha munirityarthaH | evamuparitanavAkyepyartho dhyeyaH || 4 || AdityaH AdityasthaH AdityanAmA hariH | tasyodgIthadevatAtvamudgIthashabdArthoktyA sAdhayati || sarvANItyAdinA || AdityamAdityasthamuchchaiH santaM sarvottamatvena sthitaM annaM adyamAnavastugatonnanAmA hariH || 5 || annanAmno hareH pratihAradevatAtvam.h | bhojanarUpapratihArashabdArthavyutpAdanena samarthayate || sarvANi hetyAdinA || pratiharamANAni bhR^iJNjAnAni jIvanti dviruktirAkhyAyikA pUrvamuktavidyAsamAptyarthA || 6 || 11 || pUrvatrodgIthopAsakasya pApAviddhatvaM muktAvAnandAtishayaH | bahuputropalakShiteShyAnnapAnAdi cha phalAnyuktAni | tatrodgIthamupAsya svAbhIShyaM prAptAH santi kimityataH | santItyAkhyAyikayAha || athAta iti || atha vidyAntaram.h | ata udgIthopAsanayA phalavantaH santi kimiti pR^iShyAtvAt.h | tatparihArAya shauvodgItharUpavidyAntaramAkhyAyikayochyata ityarthaH | shunoktaH shvabhiranuShThitaH shaiva udgIthaH uchyata ityarthaH | dalbhaputro dAl.hbhyaH muniH mitrayA putrArthamAhUto glAvavattUShNIMsthitatvAt.h glAvanAmA mitrAhUtatvAnmaitreya ityuktaH | svAdhyAyamuddishyodvavrAja kvachijjagAma | tasyAnugrahArthaM vAyuH shvAshvarUpaH san.h shvetaH shvarUpaiH rudrAdibhirito yuktaH san.h prAdubarbhUva | taM shvarUpaM vAyumanye shvarUpA rudrAdayo devA upasametya samIpaM prApyochuH | kimiti | nosmAkaM annamuddishya bhagavAn.h j~nAnAdisampanno bhavAnAgAyatu ashanAyAma vai ashanamichChAma etachChunoktaM shrutvA bako dAlbhyo glAvo vA maitreyaH pratipAlayAJNchakAra | prAtaHkAlaM pratIkShya tasthAvityarthaH | te ha evamuktA anye shvarUpA devAH yathaivedaM nidarshanaM bahiShpavamAnena stoShyamANA R^itvijaH saMrabdhAH saMrambhavantaH anyonyaM kachChagrahaNena saMrabdhAH pipIlikApaN^.hktyAkoNa sarpantye vamAsasR^ipuH | pUrvedyurnirdiShyasthale prasarpitavantaH | teha evamupasR^iptAsteshvAnaH samupavishya hiMchakruH himityUchuH hiM kR^itya cha oM he mukhyaprANAntargata bhagavannannamadAma | oM bhagavan.h pibAmodakam.h | devaH gatyarthatvAddIvyateH | yathAyogaM sarvaj~no hariH mukhyavAyuH varaNIyatvAdvaruNo hariH vAyushcha | prajAnAM patitvAt.h prajApatiH hariH vAyushcha | jagatprasavitR^itvAt.h savitetyukto hariH vAyushchAnnamihAsmAsvAharat.h | Anayatu annapate hare vAyo | annamihAharAharomiti mantraM japtavantaH | tatashchAbhIShyaM prAptavanta ityapi dhyeyam.h || 2 || 12 || sAmaikadeshopAsteH prakR^itatvAttadekadeshabhUtahAvityAdi trayodashastobhAkSharaniShThopAstimAha || ayamityAdinA || ayaM lokaH pR^ithivIlokaH tanmAninI dharAdevI | hUyate atrAgnihodikamiti | hAvu hAvu ityAkriyata iti hAvukAra ityupAsIteti sarvatra dhyeyaM hAvukAra stobho rathantarasAmni prasiddhaH | evamanyepi hAyikArAdayo vAmadevAdisAmasu prasiddhAH | vAyurAshcharyavadAyAtIti vAheti sukhamasmAdAyAtIti vAhAyikaro vAyuH | chandramAH sUryAnantaraprakAsha ityathakAraH | AtmA vyApto nArAyaNaH sarvasAmIpyAdihakAra uktaH | agniH sadendhanAdIkAraH | sUryaH uShyitaH | AtapadAhAdAditya UkAraH | nitarAmAhvayantyenamiti nihava indraH etItyekAro vishvedevAH sarve surAH auhoyikAra uktAH | kathaM uchchatvAdarviShNuH tasya saptamI au iti tasmin.h viShNau hUyante thApyante muktAviti vyutpattyA auhoyinaH tathA.a.akriyante ityauhoyikAra iti dhyeya | prajApatibar.hrahmA nishchayaj~nAnavattvAddhiMkAraH | prANaH sharIrastho mukhyaprANaH sve viShNau ramayatyenaM jIvamiti svaraH | annaM atrA bhakShakeNa vAyanA nIyata ityannamityuktAnnadevatA sarasvatI yAyA nityaM gatimattvahetunA yayirityuktaM vAyuM gateti hetoryAyA | vAk.h sarvavAgAtmikA shrIH visheSheNa rAjanAdvirAT.h stobhadevatA | aniruktaH sAkalyena nirvachanAyogyaH samyakcharatIti saJNcharo hariH AhUta eva pAtIti hup.h | huvityAkriyata iti huShkAraH | trayodashastobhadevatA | ityupAsIteti sarvatra dhyeyam.h | etadupAstiphalamAha || dugdha iti || yodhikArI sAmnAM sAmabhaktibhUtastobhAkSharANAmetAmuktavidhAmupaniShadaM rahasyapratipAdyaM veda asmai vedine yo vAchodohastaM vAgdohaM vedAdivAglabhyaM phalaM dugdhe kSharati | upAsanamiti yojyam.h | yadvA yo vAchodohahtaM dohaM vAgvAchistho vAN^.hnAmA hariH dugdhe iti | dviruktiH samAptyarthA || 13 || iti shrImachChAntogyopaniShadarthasaN^grahe rAghavendrayatikR^ite prathamodhyAyaH || 1 ||
OM sAmaikadeshodgIthastobhaniShThAmupAstimuktvA paJNchabhaktikasaptabhaktikasamastasAmaniShThAmupAstimAha dvitIyAdhyAyena (OM) samastasya pUrNasya sAmnaH sAmanAmnaH | samagrabhaktisahitasAmapratipAdyasya hareH upAsanaM kAryamiti sheShaH | kutaH yataH sAma sudhu ata iti yojanA | kutaH sAma sAdhvityataH sAmanaH sAdhutvaM vR^iddhasammatyAha || yaditi || yatkhalu sAratvena dhAyarM tadeva 
hi sAratvena meyaM sAmeti sAmasAdhviti eka evAthar ityAchakShate vR^iddhAH | tatra vyatirekaM chAha || yaditi || yadasAdhusAratvenAdhAryaM tatsAratvena nameyamityAchakShate iti pUrveNAnvayaH || 1 || tepi vA kiM balAdevamAhurityato vR^iddhAntarANAM sAdhau sAma shabdaprayogAdityAha || tadutApyAhuriti || tatsAmasAdhushabdayorekArthatAmutApyAhuH | vakShyamANadishApyAhurvR^iddhAH | kataM sAmnA enaM buddhasthiM rAjagurvAdikamupAgAt.h prApnoditi yalloke sAdhunainamupAgAdityeva tadAhuH | asAmnetyAdinA vyatirekoktiH || 2 || tepi vR^iddhAH kiM balAdevamAhurityato vR^iddhAntarANAM sAdhau sAmashabdaprayogadR^iShyerityAha || athotApyAhuriti || anyepi vR^iddhA AhurityarthaH | kataM yatsAdhu bhavati tat.h nosmAkaM sAma bataharShe | tasyArthoktiH sAdhuno batetyeva tadAhurAryA iti | uktameva vyatirekeNAha || asAmano bateti || yadasAdhu bhavati tat.h nosmAkaM asudhu bateti tasya vyAkhyAnam.h || 3 || asAdhu batetyeva tadAhuriti j~nAninaH phalamAha || sa ya iti || sa prasiddho yodhikArI evaM sAratvena dhAryaM sudhu sAratvena sarvasAmabhirmeyaM sAmetyevaM prakAreNaitat.h sAdhusAmashabdayorekArthatvaM vidvAn.h jAnan.h sAdhu sAmetyupAste enaM samastasAmapratipAdyatayA bhagavadupAsakaM yat.h ye sAdhavo dharmAH te abhyAshaH samIpa eva shIghramiti yAvat.h | AgachCheyushcha muktau prApanuyuH upanayeyushcha sthirAshcha bhavanti | chashabdAvanyonyasamuchchaye || 4 || 1 || lokeShu paJNchabhaktikasAmapratipAdyabhagavata upAstimAha || lokeShviti || lokeShu pR^ithivyAdiShu paJNchavidhaM paJNcharUpabhedena paJNchavidhatayA sthitaM sAma sAratvena meyaM bhagavantaM paJNchabhaktibhedena paJNchavidhasAmapratipAdyaM pR^ithivyAdiShu lokeShu paJNchasu sthitamupAsItetyarthaH | tatkrameNa vyanakti || pR^ithivIti || sasyAdeH prathanAt.h vistArAt.h pR^ithivInAmA pR^ithivInAmA pR^ithivIsthaH pradyumnaH hiMkAraH | himityAkriyata iti hikArarUpasAmabhaktipratipAdya ityarthaH | evamagrapi | agniH adanahetunAgninAmAgnistho vAsudevaH prastAvaH prastAvAkhyasAmabhaktipratipAdyaH | antarikShyata iti vAchyavadhAnAbhAvahetunA vAntarikShanAmAntarikShago nArAyaNaH udgIthaH vAsudevaH prastAvaH prastAvAkhyasAmabhaktipratipAdyaH | antarIkShyata iti vAchyavadhAnAbhAvehetunA vAntarikShanAmAntakShigo nArAyaNaH udgIthaH vAsudevAdimUrtyudgamanahetunodgIthAkhyasAmabhaktyArthaH | ayUMShyAdatta ityAdityanAmAdityastho.aniruddhaH pratihAraH idaM jagat.h svasvakAryeShu pratiharati nayatIti pratihArAkhyasAmabhaktivedyaH | dyauH krIDAhetutvAt.h dyaurityukto dyulokasthaH saN^karShaNaH | nidhanaM nidhana shabditasaMhR^itihetunA nidhanAkhyasAmabhaktivedyaH | ityUrdhveShUparyuparisthitalokastha bhagavanmUtarInA hiMkArAdisAmabhaktyarthatayopAsanamuktamityarthaH || 1 || athAnantaramAvR^itteShu dyuprabhR^itiShu pR^ithivyAnteShu sthitarUpANAM hiMkArAdisAmabhaktyarthatayopAsanaprakAra uchyata ityarthaH | tadAha krameNa dyaurityAdinA | padAnAM prAgukta evAvayavArtho dhyeyaH | dyauH dyusthaH pradyumno hikAraH AdityaH vAsudevaH prastAvaH antarikSho nArAyaNa udgIthaH agniH aniruddhaH pratihAraH pR^ithivI saN^karShaNo nidhanam.h | na chaitadviruddhaM na sthAnatoShi parasbhayaliN^gamityatroktadishA sarvarUpANAM samastaguNapUrNatvAt.h shaktivyaktyAtmanA nAnAguravyavasthopapatteH | prApteshcha samaJNjasamiti sUtroktadishopAsakAdhikAribhedenAvirodhasambhavAchcheti bhAvaH || 2 || j~nAninaH phalamAha || kalpanteheti || yodhikArI etat.h paJNchabhaktikasAmapratipAdyaM evamuktaguNavishiShyatayordhvAdhogokeShu sthitatvaprakAreNa vidvAn.h jAnan.h lokeShu paJNchavidhaM sAma | bhagavantamupAste | asmai UdhvarAshchAvR^ittAshcha lokA UrdhvAdholokagAH bhagavanmUrtayaH mokShAdipumarthaM kalpante kalpayantItyarthaH || 3 || 2 || vR^iShyAviti || vR^iShyiprabhR^itiShu sthitaM paJNcharUpAtmakaM sAma hariM paJNchabhaktikasAma pratipAdyamupAsIta | tadvayanakti || purovAta iti || purovAtasthaH pradyumno hikAraH | pUrvavadartho dhyeyaH | megho jAyate milito megha ityarthaH | militameghastho vAsudevaH prastAvaH | varShati dhArAsampAtasthaH nArAyaNaH udgIthaH vidyotate stanayati garjati vidyudgarjanagato.aniruddhaH pratihAraH || 1 || ud.h gR^ihNAti bR^iShyimupasaMharati vR^iShyayupasaMhArasthaH saN^karShaNo nidhanam.h | j~nAninaH phalamAha || yodhikArI etat.h paJNchabhaktikasAmapratipAdyaM evaM uktaguNavishiShyatayA vR^iShyayAdipaJNchasthAnakatatvena vidvAn.h vR^iShyau paJNchAvadha sAma bhagavantamupAste | asmai j~nAnine varShati varShaNAdigato hariH varShatyabhIShyaM varShayati chetyarthaH || 2 || 3 || anyatrApi paJNchavidhasya harerupAstimAha || sarvAsviti || sarvAsvapsu paJNchadhA sthitAsvapsu sthitaM paJNchadhiM paJNcharUpaM sAma bhagavantaM paJNchabhaktikasAmavedyamupAsIta | sampluvate saJNcharati saJNcharan.h meghasthaH pradyumna; hikAraH | yadvarShati yadvarShaNaM varShaNastho vAsudevaH prastAvaH | yAH prAchyaH prAN^mukhyaH syandante pravahanti prAk.h pravahannadIstho nArAyaNaH udgIthaH | yAH nadyaH pratIchyaH pashchimamukhyaH syandante tatsthoniruddhaH pratihAraH | samudraH samudrasthaH saN^karShaNo nidhanam.h || 1 || phalamAha || neheti || yodhikArI etat.h paJNchavidhasAmabhaktivedyamevamuktaguNavishiShyatvena vidvAn.h sarvAsvapsu paJNchavidhaM paJNcharUpaM sAma harimupAste sa iti sheShaH | na hA apsu praiti mriyate apsumAn.h bhavati madhyamapadalopena apsusthitaviShNumAn.h bhavatIti vA | apaH sUta ityapsUrbhagavAn.h sa eva dIrghalopenApsustadvAlanbhavatIti vArthaH | mukto 
bhavatIti yAvat.h || 2 || 4 || R^ituShviti || R^ituShu he mantashishirayoraikyavivakShayA paJNchasvR^ituShu sthitaM R^itatvAtsarvashAstrAvagatatvAt.h R^itunAmakaM paJNcharUpaM sAma hariM paJNchasAmabhaktipratipAdyamupAsIta | tadvayanakti || vasanta iti || vasantastho vasantanAmA pradyumnaH hikAra ityAdi pUrvavajj~neyam.h | vasantAdishabdaniruktiH bhAShye || 1 || phalamAha || kalpanta iti || ya etadityAdi prAgvat.h | asmai upAsakAya R^itavo R^itugataH paJNcharUpo bhagavAn.h | kalpante mokShAdIn.h dAtuM shakto bhavatItyarthaH | rUpabAhulyAt.h bahuvachanam.h | R^itumAn.h rakShakatvena R^itugataviShNumAn.h bhavatItyarthaH || 2 || 5 || pashuShviti || pAti sukharUpashcheti pashunAmA taM paJNchavidhapashuShu sthitaM paJNcha sAma bhaktipratipAdyaM paJNcharUpaM sAma harimupAsIteti | uktaM vyanakti || ajA iti || ajAdishabdanirvachanaM bhAShye | bhavanti hAsya pashava iti prasiddhapashava eva j~neyAH | pashumAn.h pashusthaharimAnbhavatItyarthaH || khaM0|| 6 || prANeShviti || parovarIyaH parasmAduttamaM paro tatopyattamaM parovaraM tatopyuttamaM parovarIyaH alpattamottamottamaM sAma harimityarthaH | prANaH shvAsavAyusthaH pradyamnaH | etAni rUpANi sarvANyapi parovarIyAMsi vai prasiddhiH | aya vedinaH parovarIyo brahma bhavati rakShakamityarthaH | upasaMharati || iti tu paJNchavidhasyeti || upAstirukteti sheShaH || khaM0 || 7 || athanantaraM saptavidhasya saptavidhasAmabhaktivedyasya saptarUpasya hareH upAsti ruchyata ityarthaH | kutretyato vAchi tAvadAha || vAchIti || vAchi saptavidhAyAM shabdarUpAyAM sthitaM saptavidhaM saptarUpaM saptavidhavAk.h pratipAdyaM sAma harimupAsIta | kathamityato vyanakti || yatkiJNcheti || vAchaH shabAdasya humiti vAgvisheShaH humityanAnopakrame nivaddhaM yadvAkyamiti yAvat.h | tadvAkyabodhyo yaH pradyumnaH | sa himiti sAmabhaktipratipAdyaH | yo hiMkAraH pradyumnaH sa humiti shabdopabaddhavAkyabodhya iti voddeshyavidheyabhAvo dhyeyaH | yatpreti pra shabdopakramaM vAkyaM tatpratipAdyaH prastAvapratipAdyo vAsudevaH | humityupakramya prashabdashravaNaparyantaM yAvadvAkyaM tAvaddhiMkArArthapradyumnArthakamityupAsIta | tathA pretyupakramya A ityakSharaparyantaM yAvadvAkyaM tAvatprastAvArthavAsudeva bodhakamityevaM rUpeNAgre sarvatrArtho j~neyaH | yat.h A iti vAchaH shabdasya A iti varNavisheShaH tadupakramopetavAkyapratipAdyaH AdiH kalpAdihetutvAt.h varAhAtmA hariH | yat.h ut.h iti vAchaH shabdasya varNavisheShaH tadupanibaddhavAkyavisheShapratipAdyaH udgItho nArAyaNaH | yat.h pratIti vAchaHsambandhi pratIti yatpadaM tadupakramavAkyabAdhyaH pratihArarUpasAmabhaktipratipAdyoniruddhaH | yadupeti vAchaH sambandhi padam.h | tadupakramavAkyabAdhyaH upadravaH duShyopadravahetutayopadranAmA upadravAkyasAmabhakpritipAdyo narasiMhaH | yat.h nItyakSharaM nItyakSharopakramopetavAkyaM tadbodhyo yastannidhanaM nidhanAkhyasAmabhaktivedyaH saN^karShaNaH | dugdha iti vAkyamuktArthamAdyAdhyAyante | khaNDaH || 8 || AdityaniShThAM saptavidhasAmanAmakabhagavadupAstimAha || atha khalviti || C-K-1
atheti vidyAntaramuchyata ityarthaH | khalu shabdaH prasiddhayarthaH | AdityasthamAdityanAmAnaM saptavidhaM sAma saptavidhasAmapratipAdyaM saptarUpaM bhagavantamupAsIta | sAmatvaM hareH dvedhA niruchya darshayati || sarvadeti || yataH sarvadA samarUpastena hetunA sAmetyuchyate | kiJNcha mAM pratimAM prati vartata iti sarveNa lokena samaH | mAM prati mAM pratIti sarvadR^iShyiviShayatvasAmyAnmaNDalasya tatratyopi harirmaNDalasya tAdR^ishasarvasAmyasampAdakatayA sarvasama iti sAmetyuchyata ityarthaH || 1 || tasya sarvabhUtAshrayatvamahimAnamAha || tasminniti || AdityanAmnayAdityasthe harau imAni pramANasiddhAni sarvANi brahmAdibhUtAnyanvAyattAnyAshritAnIti vidyAt.h | sarvabhUtAnAM tadAshrayatvaMspaShyamAha || tasya yatpurodayAditi | tasyAdityasthasya AdityanAmno harerudayAt.h yatpurA pUrvakAlaH tatrasthaH sa hikAraH himiti sAmabhaktipratipAdyaH pradyumanaH asyAdityanAmno hareH tatpradyumnAkhyaM rUpaM pashavonvayattA AshritAH | tasmAdityuktahetuM vyanakti || hikAreti || hi yasmAdasyAnuditAdityasthasya sAmno hareH sambandhi hiMkArAtharpradyumnabhAjinastadAshrayiNastasmAtsurabhyAdayaH pashavo j~nAnino hikurvanti himiti shabdaM kurvanti | tajjAtItvAdAdhunikA api pashavastathA kurvantItyarthaH | evamagrepi || 2 || atha yatprathamodite sUrye yat.h yaH sa prastAvaH prastAvArthavAsudevaH | asya prathamoditasyAdityanAmno hareH | tat.h | vAsudevAkhyaM rUpaM manuShyA anvAyattAH | tasmAdityAdiprAgvadyojyam.h | prastutikAmAH prArambhakAmAH prashaMsAkAmAshcha bhavantItyarthaH | prArambhAvatAratvAt.h prashaMsAdevatAtvAchcha vAsudevasyeti bhAvaH || 3 || atha yaditi || saN^gavavelAyAM yat.h yaH sa AdiH varAhaH asya saN^gavavelAgatAdityanAmno hareH tat.h varAhAkhyaM rUpaM vayAMsi pakShiNaH anvAyattAni AshritAni tasmAdityasya vivaraNamAdItyAdi | anArambhaNAni anAdhAraNAni AtmAnaM svadehamAdAya patanti saJNcharanti sarvapakShyAdhArabhUtavarAhAshrayatvAdevetyarthaH || 4 || atha sampratIdAnIM madhyandinagate sUrye yat.h yaH sa udgIthaH nArAyaNaH tadasyetyAdi prAgvat.h | prAjApatyAnAM R^iShigandhavAdInAM sakAshAduttamA devA ityarthaH | nArAyaNa shabdArthatve nAnantaguNapUrtyA harerupAsanAditi bhAvaH || 5 || atha yadUrdhvamiti || madhyandinAdUrdhvaM aparAhNAtprAk.h 
madhyandinAparAhNamadhyabhAgagatAditye yastannAmA hariH sa pratipAroniruddhaH | tasmAdityAdi pUrvavadyojyam.h | te garbhAH garbhIbhavantaH padArthAH | pitR^idehAdanyatra mAtR^idehe pratihR^itA nItA api nAvapadyante na nashyanti vardhante cha pratyuta tatretyarthaH || 6 || atha yadUrdhvamaparAhNAt.h astamayAt.h prAk.h tanmadhyabhAgagatAditye yat.h yaH saH upadravo narasiMhaH | araNyA araNye bhavAH mR^igAH kakShaM kShudratarusaN^ghaH shvabhraM nAma tanmadhyAvakAshaH bilaM vA puruShaM dR^iShTvA bhItA mR^igAH kakShashvabhrayoH sthitanarasiMhasya rakShakasyAj~nanepi tAbhyAM rakShaNaM matvA kakShaM shvabhramiti matvA taduddishyopadravanti tatsamIpaM gachChanti || 7 || atha prathamAstamite Aditya yat.h yaH saH nidhanaM nidhanAkhyasAmabhaktipratipAdyaH saN^karShaNaH | evaM sarvatra j~neyam.h | tAn.h pitR^in.h prati nidadhani nikShipanti piNDAdIniti sheShaH | evaM khalu uktarUpeNa khalu saptadhA sthitAdityagatamAdityanAmakaM saptavidhasAmabhaktipratipAdyaM saptarUpaM sAmAkhyaM bhagavantamupAste sAdhulokaH tena cha paramapadaM chApnotIti grAhyam.h || 8 || 9 || saptavidhasya sAmno hareH j~nAnAnandAdibhiH brahmadyasamatvasvAtmarUpasamatvaviShayAmupAstimAha || atha khalvityAdinA || atheti vidyAMntaramuchyata ityarthaH | khalviti asyA vidyAyAH paramapumarthahetutvenAtyapUrvArthatvena cha prasiddhatochyate | AtmasammitaM AtmanA mUlarUpeNa samitaM samAnameva na tu brahmAdisadR^ishamityatharH | atimR^ityu mR^ityumatikrAntaM amR^ityuM iti yAvat.h | saptavidhaM padyumnavAsudevavarAhanArAyaNAniruddhanarasiMhasaN^karShaNarUpeNa saptadhA sthitaM saptavidhasAmabhaktipratipAdyaM sAma bhagavantamupAsIta | rUpANAM j~nAnAnandabalaiH samatvaM darshayati || hiMkAra iti tyakSharamiti || hiMkAra iti trINyakSharANi kramAt.h j~nAnAndabalavAchIni | evameva prastAvAdipadAnyapi sarvANi tyakSharANi kramAt.h j~nAnAnandabalavAchIni | tathAcha tattatpratipAdyarUpANyapi j~nAnAnandabalaiH samAnyeveti bhAvena hiMkArAdisaptabhaktInAM tyakSharatvena sAbhyamAha || prastAva iti || tyakSharaM tatsamamiti || 1 || Adiriti varAhanAmno dvayakSharatvepyaniruddhanAmnaH pratihAretyatashchaturakSharAtprashabdaH AdinAmni yojyaH | tathAcha varAhAniruddhau dvAvapi j~nAnAnandabalairakSharatrayavAchyaiH samau bhavata iti bhAvenAha || Adiriti dvayakSharamiti || tataH pratihAranAmata iha AdinAmni ekaM pretyakSharaM yojyamiti sheShaH | tat.h nAmadvayaM tribhistribhirnArAyaNanarasiMhavAchyudgIthopadraveti nAmadvayaM samaM j~nAnAdiguNatrayavAchitayA samamityarthaH || 2 || akSharaM va ityakSharamati shiShyate atirichyate tadakSharaM vakArAkAravisargabhedena tyakSharAtmakatayA j~nAnAnandabalavAchi sat.h kShIrAbdhishAyino nArAyaNasyAShyamarUpasya nAmeti tadapItaranAmasamamityarthaH || 3 || saptavidhasya harerupAstyuktyAnuShaN^gasiddhamupabAstyantaramAha || tAnIti || saptavidhamapi harerUpaM pratyekaM trividhaM sadekaviMshatirbhavati kShIrAbdhishAyI chaika iti dvAviMshatirmUrtayaH | tathAcha tAnItyAderayamarthaH | tAnyetAni hiMkArAdInyakSharANyuktavidhayA dvAviMshati saN^khayAkAnIti dvAviMshatimUrtivAchakAni | ha vai prasiddhamiti || 4 || tatraikaviMshadvAviMshamUrtyupAstyoH phalamAha || ekaviMshatyeti || namityekaviMshAkShareNa tadvAchyakalkisaN^karShaNAkhyarUpopAsanayeti yAvat.h | AdityamAdityasthamAdityanAmAnaM kalkisaN^karShaNAkhyaM rUpamApnotItyarthaH  ekaviMshatyupAstyA kathamAdityasya prAptirityataH upAsyarUpasAmyAdityAha || ekaviMsho vA iti || itaH pR^ithivyAM sthitarUpApekShayA.asAvAditya ekaviMsho vai | dvAviMshena va ityakShareNa va iti dvAviMshAkSharavAchyakShIrAbdhishAyiharyupAsanayeti yAvat.h | AdityAt.h AdityasthUpAt.h paramanyat.h kShIrAbdhishAyirUpaM jayati | prApnoti | upalakShaNametat.h | itaraviMshatyakSharavAchya viMshatirUpopAsanayA tAni rUpANyApnotItyapi grAhyam.h || idamatra j~nAtavyam.h | hiMkAra ityArabhya nidhanamityantAni saptabhaktyakSharANyuktadishA ekaikabhakteH trityakSharatvenaikaviMshatyakSharANi | atirichyamAnaM va ityekamakSharaM dvAviMsham.h | saptabhaktipratipAdyAni pradyumnavAsudevavarAhanArAyaNAniruddhanarasiMhasaN^kaSharNabhedena saptarUpANi | tatrAdyAni chatvArirUpANi keshavAdidAmodarAntadvAdashAtmanApratyekamekaikaM rUpaM kramAt.h tredhA tredhAbhinnAni bhUtvA chaturbhaktigatahimAdipretyantadvAdashAkSharapratipAdyAni keshavapradyumna nArAyaNapradyumnamAdhavapradyumna govindavAsudeva viShNuvAsudeva madhUsUdanavAsudeva trivikramavarAha vAmanavarAha shrIdharavarAha hR^iShIkeshanArAyaNa padmanAmanAyaNa dAmodaranArAyaNetyAkhyAyamAnAni chaitrAdiphalgunAM teShu dvAdashamAseShu tiShThanti | pratihAropadravanidhanarUpAvashiShyasAmabhaktitrayapratipAdyAnyaniruddhanarasiMhasaN^karShaNarUpANi buddhaM hitvAmatsyAdikalkyaMtanavarUpAtmanA pratyekaM tredhA tredhA bhinnAni bhUtvA kramAt.h hItItyAdi namityantAkSharanavakenochyamAnAni matsyAniruddha kUrmAniruddha varAhAniruddha narasiMhanarasiMha vAmananarasiMha bhArgavanarasiMha rAmasaN^karShaNa kR^iShNasaN^karShaNa kalkisaN^karShaNetyAkhyAyamAnAni santi | hemantashishirayoraikyena kramAt.h vasantAdiR^itupapaJNchake pR^ithivyantarikShadyusUryeShu tiShThantIti | evaM cha satyAdityastho namityekaviMshAkSharArthaH kalkisaN^kaSharNaH pR^ithivImAsaR^itvantarikShadyulohakApekShayA ekaviMsho 
bhavati | dvAdashamAsAH paJNchartavastraya ime lokA asAvAditya ekaviMsha iti shruteH | keshavAdirUpeNa lalATAdiShu sthiteriti ekaviMsha iti vA | atirikta va ityakSharaM tu dvAviMshamiti tadarthabhUtakShIrAbdhigatarUpopAsanayA kShIrAbdhigataprAptiriti | evaM tattadakSharavAchyatattadgatatattadrUpopAsanayA tattanniShTharUpaprAptirbhavatIti || dvAviMshatirUpajAtasya mahimAnamAha || taditi || tat.h dvAviMshatirUpajAtaM asukhavarjanAt.h pUrNAnandasvarUpatvAdvA nAkamiti bhaktAnAM shokanAshanAdvishokamiti chochyate || 5 || nanu tattadrUpopAsanayA tatra tatra sthitarUpaprAptyuktau tattadrUpANAM svasvaprAptimAtradAtR^itvaprAptyA rUpeShu guNAnAM vyavasthitatvAt.h kathaM sarvarUpANAmAtmasammitatvoktirityAshaN^kAM pahirannupAsakasya phalamAha || ApnotItyAdinA || yodhikArI etat.h sarvasannihitaM dvAviMshatibhedabhinnarU pajAtamiti vA evaM dvAviMshatyakSharavedyatvarUpeNa vidvAn.h jAnan.h AtmasammitamatimR^ityuM pradyumnAdisaptarUpaM sAma saptavidhabhaktyupetasAmapratipAdyaM harimupAste sa iti sheShaH | saH upAsakaH iha pR^ithivyAdisthitabhArgavAdibhagavadrUpamApnoti tatprAptyA chAdityasyAdityasthasdatyanAmnaH kalkisaN^karShaNAkhyarUpasyeti yAvat.h | jayaM prAptiM hyApnoti labhate rUpANAmaikyAt.h | AdityasyAdityasthasya uktarUpaharerjayAt.h prAptyA asyopAsakasya parojayaH pR^ithivyAdisthitarUpAntarajayo bhavati rUpANAmai-kyAdeva | ato nAtmasammitatvoktyAyuktiriti bhAvaH | dviruktiruktAthare tAtparyaj~naptyarthA || 6 || 10 || pUrvaM sAmavisheShanAmoktiM vinA paJNchavidhasaptavadhasAmabhaktipratipAdyasya harerupAstiruktA | adhunA sAmavisheShanAmoktipUrvaM paJNchavidhatattadbhaktipratipAdyasya harerupAstimaihikAmuShmikaphale tahrataM chAha mana ityAdyekAdashaparvabhiH | tatra gAyatrasAmaniShThAmupAstimAha || mana iti || manaHsthaM manonAmakaM hiMkAraH himityAkriyata iti hiMkArAkhyaprathamabhaktipratipAdyaH pradyumnaH | evamagrepi sarvatra yojanA | vAk.h vAN^.hnAmA prastAvaH vAsudevaH | chakShushchakShusthaH chakShurnAmA udgIthaH nArAyaNaH | shrotraM shrotrasthaH shrotranAmakaH pratihAro.aniruddhaH | prANaH prANasthaH prANanAmA nidhanaM saN^karShaNaH | etat.h prANasthaviShNuvAchitayA tatsannihitaM gAyatrAkhyaM sAmaprANeShu prANasthe prANanAmni harau protam.h | tadvAchakaM tanniyamyaM chetyarthaH | j~nAninaH phalamAha || sa ya iti || yo.adhikArI evamityasya vivaraNametadityAdi | yadvA hiMkArAdipaJNchabhaktibhirmanaH prabhR^itipaJNchasthAnagatapradyumnAdibhagavadrUpapratipAdakatdaprakAreNaitadgAyatraM prANeShu prANasthaharau protaM tadvAchakaM tanniyamyaM cheti veda sa vedI prANI bhavati prANasthaprANanAmakaviShNulAlyatayA tadvAn.h bhavati sarvamAyurmokShameti | aihikaphalamAha | jyok.h svayogyasarvavitsaJNjIvatItyAdi | tasya vratamAha || mahAmanA iti || gAyatrasAmavedino mahAmanastvaM vratamityarthaH | khaNDaH || 11 || rathantarasAmapratipAdyabhagavadupAstimAha || abhIti || yo hiMkAraH pradyumnaH sa abhimanthati araNimathanagataH | prastAvo vAsudevo yaH saH dhUmo jAyate jAyamAnadhUmagataH | udgItho nArAyaNo jvalati jvAlAgataH | pratihAroniruddhoN^gArAvasthApannavahnigataH | nidhanaM saN^karShaNaH upashamasaMshamashabditasAvasheShanAshaniH sheShanAshobhayagataH | etat.h agnisthaharivAchitayA tatsamIpasthaM rathantarAkhyaM sAmAgnau agnisthegnimni harau protam.h | tadvAchakaM tanniyamyaM chetyarthaH || 1 || sa ya ityAdi phalavAkyaM prAgvat.h | etatsAmArthavedino vratamAha || na pratyaJNchamagnimiti || agnyabhimukhatayA nAchAmet.h na niShThIvet.h kiJNchitpratyapi shleShmanirasanaM na kuryAt.h | pratyaJNchamagniM na niShThIvediti vA || 1 || 12 || vAmadevasAmArthaviShNUpAstimAha || upeti || upamantrayate rantuM sambhAShate j~napayate sukhamanubhavati | striyA saha shete ekaparyaN^kagamanam.h | prati strIsaha shete maithunakaraNam.h | kAlaM gachChati pAraM gachChati maithunasamAptigamanam.h | mithune mitho nayatIti vyutpattyA mithunanAmni harau || 1 || mithunI mithunanAmaka viShNulAlyatvAttadvAn.h bhavati | mithunAt.h mithunasthitabhagavataH sakAshAtprajAyate prakR^iShyo jAyate karmavashAdanekastrIparigrahe sati tAsu kAJNchana na pariharettad.hvratam.h || 2 || 13 || bR^ihatsAmavedyabhagavadupAstimAha || udyanniti || udayaM prApnuvannAditye sthitahikArAkhyaH pradyumnaH | AdityasyaikatvepyudayAdyavasthAbhedAdbhedaH | madhyandino madhyandinagataH | aparAhNoparAhNagataH | astaM yan.h prApnuvan.h bR^ihat.h bR^ihadAkhyaM sAma | udayAdyavasthAbhedena paJNchadhA bhinnAdityasthe AdityanAmni pradyumnAdipaJNchadhA bhinne shete protam.h | bR^ihatsAmaniShThasya vratamAha || tapantaM na nindediti || khaNDaH || 14 || vairUpAkhyasAmavedyabhagavadupAstimAha || abhrANIti || samplavante itastatassaJNcharanti itastato meghasaJNcharaNakriyehetustanniShThaH hikArArthapradyumna ityAdirarthodhyeyaH | megho jAyate varShAnukUlatayA jAyate vidyotata iti vidyutstanayitnUmayagataH | udgR^ihNAti varShamupasaMharatItyarthaH | parjanye parjanyasthe parjanyanAmni virUpAnajAviprabhR^itIn.h sarUpAnekajAtIyAn.h gavAdInavarudhe prApnoti || khaNDaH || 15 || vairAjAkhyasAmavedyaharyupAstimAha || vasanta iti || hemantashishirayoraivayenAha || hemanta iti || R^ituShu R^itusthite R^itunAmni bahurUpatvAt.h bahuvachanam.h || khaNDaH || 16 || shakvaryAkhyasAmavedyaharyupAstimAha || pR^ithivIhiMkAra iti || deshanAdAj~nApanAddisho diN^.hnAmA diggataH pratihAroniruddhaH samudrekAdguNaiH samR^iddhatvAtsamudramAnA samudrasthaH etAH shakvaryaH 
shakvaryAkhyaM sAma bahuvachanaM revatya iva shabdasvAbhAvyAt.h | lokeShu prakAsharUpatayA lokanAmni lAlekasthe harau bahuvachanaM prAgvat.h | lokasthalokanAmakaharilAlyatvAttadvAn.h bhavatItyarthaH || khaNDaH || 17 || revatyAkhyasAmavedyaharyupAstimAha || ajA iti || pashuShu pashunAmake pashugate paJNchAtmani harau revatya iti bahuvachanaM shabdasvAbhAvyAt.h || khaNDaH || 18 || yaj~nA yaj~nIyAkhyasAmavedyahayarupAstimAha || lometyAdinA || lopakatvahetunA lomanAmA lomasthaH | tavaH shabditaprakAsharUpatvahetunA tvaN^.hnAmA tvachi sthitaH | mAdanAtsArarUpatvAnmAMsanAmA mAM sasthaH | sthiramAsanAt.h upaveshanAt.h asthinAmAsthigataH | madasya jananAt.h majjAnAmA majjagataH | aN^geShu aN^gagatatvahetunA dehAvayavabhUtAN^gastheN^ganAmni harau aN^gasthaviShrumAniti hetoraN^gI bhavatItyarthaH | aN^genAN^gasthena hariNAtatprasAdeneti yAvat.h | na vihUrchChati kuTilAN^gavAnna bhavati maj~na iti dvitIyAbahuvachanaM mAMsavisheShAnityarthaH | maj~nu mAMsavisheShaM kadApi nAshnIyAdityarthaH || khaNDaH || 19 || rAjanAkhyasAmavedyaniShThopAstimAha || agniriti || adanAdagninAmAgnisthaH vAnAt.h j~nAnAdAyuShTvAchcha vAyunAmA vAyusthaH svAtantyahetunA nakShatranAmA nakShatrasthaH paramAnandatvAchchandranAmA chandrasthaH devatAsu devatAsthe harau sArShyitAM sAmIpyam.h || khaNDaH || 20 || sarvAkhyasAmavedyabhagavadupAstimAha || trayItyAdinA || j~nAnarUpatvahetunA trayIvidyA nAmA trayyAM vidyAyAM sthitaH ime lokAH prakAsharUpatayA lokanAmA lokasthaH prAguktaniruktyAgnivAyvAdityasthaH | vi shabdArthAkAsheayanAdvayonAmA vayaH shabditapakShiShu sthitaH | pramitaruktvAt.h marIchinAmA marIchisthitaH | sarpaNahetunA godharatvahetunA sR^iShyihetutvahetunA cha sarpagandharvapitR^inAmA sarpAdisthaH | etatsarvaM sarvAkhyaM sAma sarvasmin.h sarvAkhyasAmni sthite sarvagaNipUrNe harau | svayogyasarvapUrtimAn.h bhavatIti bhAvena sarvaM hi bhavatIti phaloktiH || 1 || uktArthe matraM paThati || tadeSha iti || tat.h tatra yAni hiMkArAdyarthabhUtAni paJNchavidhapradyumnAdipaJNcharUpANi pratyekaM R^igAditritristhAnabhedena tridhA tridhA sthitatayA trINi trINi vartante tebhyo bhagavadrUpebhyaH paraM jyAyonyannAsti trayIvidyAdipaJNchavargebhyo jyAyaH shrItattvamastIti paraMjyAya ityuktam.h | paraMjyAyo bhagavadrUpameva nAnyaditi bhAvaH | yastatparamajyAyo bhagavadrUpaM nAnyadityetadvada sa sarvaM veda sarvavedaprameyasya j~nAnAditi bhAvaH | sarvA dishaH sarvadigavasthitAH prajAH baliM pUjAmasmai j~nAnine hanti sarvAkhnayasAmopAsakasya vratamAha || sarvamiti || asanAt.h mitirUpatvAdasmItyuktaM bhagavadrUpaM sarvaM paripUrNamityupAsIta tadvratam.h | dviruktistAtparyaj~natpyarthA || 2 || 21 || sAmanAmno hareH vyastasamastasAmo pAstiruktA tatra sAmna udgAnaprakAraM saprabhedamAha || vinardItyAdinA || sAmnaH sAmanAmno hareH vinardi gAnaprakAraM vishiShyo nardo nAdosyAstIti vinardi vishiShyanAdopetaM gAnaM sapAdaikavarShavR^iShabhasvaravadvA meghasvaravadvA sthirasvaropetaM sAmanAmabhagavatkartR^ikaM vinardi shabditaM gAnamahaM vR^iNe | tAdR^ishasvaropetameva sAmagagAnaM kuryAmityupervAkyam.h | udrAturvA | tAdR^ishasvarasyaiva sarvottamatvAttAdR^ishasvareNaivodgAtA sAma gAyediti bhAvaH | tAdR^ishasvarAshaktau svarAntareNa gAtavyamiti bhAvena tatprabhedAnAha || pashavyamityAdinA || pashabdamityagreH | agrerudgItha udgAnaM pashavyamiti | iti shabdaH prakAravAchI | strIpashusambandhisvaraprakAramityarthaH | prajApateH brahmaNa udgItha udgAnaM aniruktaH anupamo gambhIra ityurthaH | somasyodgIthaH niruktaH sAkShAt.h ghaNTAninAdavat.h | vAyorudgIthaH mR^idu shlakShNaM mR^idu meghasvaravat.h viMshativarShavR^iShabhasvaravadvA | indrasyodgIthaH shlakShNaM balavat.h tIvrameghagarjanavat.h | bR^ihaspateH krauJNchapakShisvaravat.h udgIthaH | varuNasyodgIthaH apadhvAntaM visvaraH | tAn.h sarvAnevopaseveta etaiH sarvairapi svarairgAyediti yAvat.h | vAruNaM tvevApasvaraM varjayet.h || 1 || gAne itikartavyatAmAha || amR^itatvamityAdinA || iti manasAdhyAyanniti sarvatrAnveti | mukhyavAyushchedudgAtA saH devebhyo.amR^itatvaM muktimAgAyAni gAnena sAdhayAmIti manasA dhyAyan.h sAma gAyet.h | tathA gAne hi svasyApi devAntarbhAvAnmuktisiddhiriti bhAvaH | mukhyavAyutonyashchedudgAtA sa maddhR^idistho vAyuH devebhyaH amR^itatvamAgAyatIti manasA dhyAyan.h gAyedityarthaH | eShavamagrepi | pitR^ibhyaH svAdhAM shrAddhAdibhAgamuddishyAgAyAnIti manasA dhyAyannAgAyedityanuShaN^gaH | manuShyebhya AshAM AshAsitamiShyAmiti yAvat.h | pashubhyaH tR^iNodakamiti d.hndvaikavadgAvaH | AgAyAnIti manasA dhyAyannAgAyedityanveti | Atmane svasmai praNasthaviShNve | prANa eva chedudgAtA tadA svAtmagataviShNave.annagAne.arthAtsvasyAnnabhujirbhavati | prANAdanyashchetsvagatamukhyavAyusthaviShNave.annagAne svasyApyannabhujirarthasiddheti j~neyam.h | etAni amR^itatvamAgAyAnItyAdyuktAni | yadvA sarve svarA ityAdinA vakShyamANAni | manasA dhyAyan.h apramattaH pramAdahInaH stuvIta sAmopetargbhiH stotraM kuryAt.h || 2 || dhyAyannityuktadhyeyAnyAha || sarva iti || sarve svarAH akArAdyajvarNAH indrasya idaM rAtIti vyutpattyA vAyorAtmanaH adhiShThAnabhUtAH | sarve UShmANaH shaShasahAH prajApateH prajAH pAtIti prajApatinAmno viShNoH AtmAnaH | viShNusvAmikAH | sarve sparshAH kakArAdimAvasAnAH paJNchavargagA varNAH mR^ityormArayitR^itvahetunA mR^ityunAmno rudrasyAtmAnaH | askhaliteShvapi svarAdiShu kenachidasuravargeNopAlambhe kR^ite vaktavyamAha || taM 
yaditi || taM samyak.h svarAnuchchArayantaM yadi kashchidasurasvabhAvaH svaraviShaye upAlabheta nindyAt.h tadeti sheShaH | indraM indrashabditaM vAyuM sharaNaM rakShakaM prapannaH prAptobhUvam.h | sa indrakhyo vAyuH tvA tvAM prati vakShyati pratyuttaraM dAsyatItyenaM nindakaM brUyAt.h || 3 || evamuShmashabditavarNAnuchchArayantatvA tvAm.h | prati dhakShyati bhasmasAtkariShyati || 4 || svarAderridrAdyAtmatokteH kR^ityamAha || sarva iti || akArAdayaH sarvesvarAH indre aishvaryAdindranAmake vAyau balaM dadAnIti manasA dhyAyan.h svaravantaH dhvanivisheShayuktAH balavanto vivR^itAkhyaprayatnavanto vaktavyAH | udgAturvAyutve tu vAyupadayogyAnAM bahutvAt.h yajamAnabhUtavAyupadayogyasya viShNuto muktidAnameva baladAnaM j~neyaM prajApateH viShNorAtmAnaM svAtmAnaM paridadAni samarpaye iti dhyAyan.h sarve UShmANaH agrastA adaShyA anirastAH anatidrutochchAritA vivR^itaprayatnakA vaktavyAH vivR^itamUShmaNAM svarANAM cheti shikShAgranthokteH | mR^ityo rudrAt.h AtmAnaM jIvajAtaM pariharANi mR^ityuvarjitAn.h muktiyogyAn.h kariShyamIti dhyAyan.h sarve sparshAH leshenAnabhihatAH | leshatopyasaMsR^iShyA vaktavyAH | vAyushchedudgAtA muktiyogyaM karotyeva | anyashchenmadgato vAyuH karotIti dhyAyan.h sparshAnuchcharayedityarthaH || 5 || 22 || vyastasamastasAmnA sAmanAmno harerupAsakAnAM svargamokShau phalatvenoktau tatra keShAM kimiti jij~nAsAyAM tadvivekenAha || traya iti || dharmaskandhAH dharmasaN^ghAH trayaH tadAha || yaj~na iti || prathamaskandha ityanveti | tapaH kR^ichChrachAndrAyaNendriyajayAdikaM dvitIyaskandhaH | brahmachAryAchAryakulavAsI san.h atyantamAtmAnamAchAryakule vasAdayediti yat.h sa tR^itIyaskandhaH | ete yaj~nAdiniShThAH sarve puNyalokAH puNyaH puNyaprApyaH svargAdiloko eShAM te puNyalokA bhavanti || tatrayaM vivekaH | yaj~nAdhyayanadAnaiH gR^ihIsomalokaM yAti | yatistapasA sUryam.h | vanastho brahmachArI cha R^iShilokamiti | ukteShu madhye yadi kashchidbrahmasaMstho brahmaj~nAnI tarhi amR^itatvaM muktimeti || 1 || prAyo mumukShujapyo mantraH vedadyarthatayA sarvasAratvAdoN^kAraaityAkhyAyikayAha || prajApatirityAdikayA || prajApatiH viShNuH sArAn.h vivektuM shabdAtmalokAnabhyatapat.h apashyat.h | tebhyaH shabdAtmakalokebhya abhitaptebhyaH dR^iShyebhyaH trayIvidyA R^igAdirUpA samprAsravat.h sAratvena bhagavatA vyaj~nAyata | tAmityAdi vAkyatrayamapyevaM vyAkhyeyam.h | OM kArasyoktaM sarvasAratvaM dR^iShyAntapUrvaM vyanakti || tadyatheti || vakShyamANaM nidarshanam.h | yathA shaN^kunA sarvANi paNarAni santR^iNNAni protAni evamoN^kAreNa bhagavannAmabhUtena sarvA vAk.h santR^iNNA protA | sarvavAchAM tadarthavivR^itiparatvAt.h | idaM prakR^itamoN^kAra eva sarvam.h | arthapUrtivAchinaH sarvapadasya napuMsakatayA tadanvitatvAdidamityapi napuMsakaM kR^itaM ayamoN^kAraH sarvaM arthapUrNa ityarthaH | dviruktiruktArthA || 2 || 23 || sAmanAmakabhagavadupAstyA svargamokShAvuktau tatra prAptavighnaparihArahetubhUtavasvAdiniShThabhagavadupAstiM shiShyagurvAphepasamAdhirUpAkhyAyikayAha || brahmavAdina iti || yat.h yadi vasUnAM prAtaHsavanaM bhUlokashchetyupalakShyate | rudrANAM mAdhyandinaM savanaM antarikShalokashchetyapi grAhyam.h | AdityAnAM vishveShAM devAnAM cha tR^itIyasavanaM svargalokashcha kva tarhi yajamAnasya lokaH | teShAM vasvAdInAM tattallokAdhipatyAditi brahmAdinaH shiShyAH vadanti | AkShepavAchamAhurityarthaH | bhUlokAdisvAmivasvAdiShu sthitahariM lokadvArAdivakShyamANamantraiH prArthya bhUrAdivasupabhR^itilokameva yajamAno yAtIti bhAvena tatra gurubhiruktaM samAdhimAha || sa ya ityAdinA || prayachChantItyantena khaNDatrayeNa | yodhikArI tallokadvArAdimantraiH vasvAdistha hariprArthanayA tattadvasvAdilokaprAptirityetat.h prameyaM na vidyAttarhi saH aj~naH kathaM kuryAt.h | yaj~nAdIti sheShaH | atha tasmAt.h prApya phalAj~nAne taddhetvanuShThAnAyogAdvidvAnuktamarthaM jAnanneva karma kuryAt.h || 1 || karmakR^itau vidvAnityuktaj~nAtavyamAha || prAtariti || prAtaranuvAkasya shastrasyopAkaraNAt.h upakramAt.h | purA pUrvaM gArhapatyasya jaghanena pashchAdbhAge udaN^mukhaH sthiramupavishya sa yajamAnaH vAsavaM vasugatavasvAdinAmakabhagavatsambandhi vAsavaM sama gAyati gAyet.h | tatsAmAha || loketi || lokasya bhUlokasya dvAraM apAvR^iNu AvaraNaM tiraskR^iru | vayaM tvA tvAM pashyema rA ityasya rAjyAyetyarthalAbhAya jyAyeti padenAnvayaH | tasyArthaH bhUlokaprAptaya iti | iti vasvantargatavasunAmakaM hariM prArthyAthAnantaraM juhoti | agraye.agnyantargatAyAgninAmne haraye namaH lokakShite | tasya vivaraNaM pR^ithivIkShita iti | bhUlokaprAptaye yajamAnAya | tvadArAdhakAya me mahyaM lokaM bhUlokaM vinda prApaya | yadvA pR^ithivIkShita ityagnaya ityasya visheShaNaM bhUlokasvAmine ityarthaH | evamagrepi yajamAnasya loko vai AyuShaH parastAt.h | atra bhUloke etAsma yajamAnohaM gantAsmi | svAhAparighaM bhUlokaprAptipratibandhakamanAdiparighaM bho agnigatAgninAmakahare.apajahi tasya savanaM tatsambandhi bhUlokaM prayachChanti || 2 || 24 || puretyAdi khaNDadvayamapi prAgvedeva yojyam.h | AgnIghrIyasya | AgnIghrIyAkhyadakShiNAgneH raudraM rudrAntargatarudranAmaka hariviShayaM sAma | tatsAmAha || loketi || atrApi virA ityasya jyAya ityanena virAjyAyAntarikShalokaprAptaye ityarthalAbhAyAnvayaH | antarikShalokaprAptibandhakAnAdiparighanivR^ittaye vAyugatabhagavatprArthanAmAha || namo vAyava iti || vAyugatAya vAyunAmne haraye rudrAH rudrasthAH mAdhyandinaM savanaM antarikShalokam.h 
|| khaNDaH || 24 || AdityamAdityAntargataviShayaM vaishvadevaM vishvadevAntargataviShayaM cha svArA ityasya jyAyetyanena svArAjyAya svarlokAptaya ityarthalAbhAyAnvayaH | AdityebhyaH AdityAntaHsthebhyaH evaM vishvebhyo devebhya ityatrApi | pravahata pravartayata tR^itIyasavanaM svarlokaM vasvAdyupAsanayaiva yajamAnaH svargAdi labhate kimityatastadantargatabhagavadupAstyaivetyAha || eSha ha vA iti || yodhikArI evamuktarItyA vasvAdisthabhagavadupAstyaiva tattallokAvAptiriti veda sa eva yaj~nasya mAtrAM mAtAraM trAtIti mAtrAM shabdasvAbhAvyAtstItvam.h | yaj~nasya nirmAtR^ipuruSharakShakaM hariM veda sa eva cha svargAdibhAk.h nAnya iti bhAvaH | atra tAtparyaM bhAShye vyaktam.h || khaNDaH || 26 ||
iti shrImachChandogyopaniShatkhaNDArthe rAghavendrayatikR^ite dvitIyodhyAyaH sampUrNaH || 2 || C-K-2
vasvAdidevA upAsitA upAsakasya nirvighnaM svargAdi prayachChantItyuktaM te tu nAnAditaH svamahimnaiva vasupadAdimantaH vasunAmevaikobhUtvetyAdeH | ataH kasyachidupAsteti vAchyam.h | kosau tadupAsya ityattadupAsyaM paJNchavi
dhaM prapaJNchenAha || asau vA ityAdinA || asau Aditvatatattvaj~nAnarUpatvahetubhiH AdityanAmAdityastho viShNuH devamadhu | madaH sukhAnubhavosmindhIyate nidhIyata iti madhu | sukhAnubhavapUrNo madhu shabdArthaH | devopajIvyatvAddevamadhu | prasiddhamadhuvadayamAdityastho viShNuH devopajIvyamadhvityarthaH | etadvidyAyAH hR^idyArohAya prasiddhamadhusAdR^ishyaM sarvamapyAha || tasyeti || AdityAkhyamadhuno hareH | dyauH prakAshadiguNaiH dyunAmnI dyusthA shrIH tirashchInavaMshaH tiryak.h sthitvA praNanti kR^itvA vashe karoti harimiti tirashchInavaMsha ityuktA madhvAshrayApUpasthAnIyamArutAshrayatvAttiryak.h sthitavaMshasthAnIyA | svAntassamyak.h harIkShaNahetunAntarikShastho vAyustiryagvaMshalagnamadhvAshrayApUpaH | Apyo harirupatiShThatyatreti bhagavatsannidhivisheShayuktatvAdapUpa ityuktaH prasiddhamadhupaTalasthAnIyaH | AdityanAmno hareH madhushabditasyAntarikShe sthiteriti bhAvaH | marIchayaH rashmayaH marIchiShu sthitAH | vasurudrAdyAH madhupakAriNastatputrAH marIchyAdyAH marIchisthA ityarthaH || 1 || tasyAdityasya | ye prAJNchaH pUrvadigavasthitA rashmayaH rashmiShu sthitAH ratishaMmAnarUpatvahetunA rashminAmA vAsudevaH tA eva | vidheyApekShayA sthItvam.h | bahuvachanamadhiShThAnabahutvAdrUpabAhulyAdvA | rashmiShu sthitastannAmA vAsudeva eveti yAvat.h | asya madhvapUpasya prAchyo madhunADyaH pUrvadigavasthitamadhunADIShu sthitaH | aMshinaM mUlarUpamAptumaMshaiH vAsudevAdibhiH vinA nAlaM na samarthaH | pumAniti vyutpattyA nADI nAmA | laDayorabhedAt.h | sthItvaM shabdasvAbhAvyAt.h | bahuvachanaM prAgvat.h | evamagrapi | R^ichaH R^igveda mAninaH | prAtaH savane archyatvahetunA R^iN^.hnAmAno vahnayAdyA vasavaH madhukR^itaH madhunAmakaviShNavyiktikR^ittvAnmadhumakShikAnibhAH | R^igveda eva puShpaM j~nAnapoShakatvApuShpamityuktaH prasiddhapuShpanibhaH | tA ApaH A samantAtpIyante vichAryante devairityap.h shabditA R^icha evAmR^itAH nityatvAdamR^itA ityuktAH | prasiddhAmR^itanibhAH tA vA etA R^icho R^iN^mAnino R^iN^.hnAmAno vasavaH || 2 || etamR^igvedamabhyatapan.h shravaNamananAdibhiH vyachArayan.h | abhitaptasya vichAritasya tasya vedasya sakAshAt.h yashaH j~nAnAndAtmakaH | tejaH prakAsharUpaH | indriyaM paramaishvaryarUpaH | vIryaM sarvAnugrahashaktaH | annAdyaM balarUpaH | rasaH shreShThaH annAyaM sarvAnugrahashaktaH | raso balarUpa iti vAtharH | vAsudevAkhyo hariH ajAyata abhivyaktobhUt.h || 3 || tat.h yashaH prabhR^itiguNayuktaM rasa shabditaM vAsudevAkhyaM brahma dharmamokShAdIn.h devAnAM vyakSharat.h prAdAt.h | tat.h vAsudevAkhyaM brahma | AdityamabhitaH adityaprAgrashmIn.h | Ashrayat.h tatratiShThat.h | tadvai R^igvedoktaM vAsudevAkhyaM brahma | etadvai yadAdityasya (ro)lohitaM rUpaM lohitAkAraM sat.h prAgrashmigatalohitarUpagamiti || 4 || 1 || atha saN^karShaNAkhyarUpopAsanoktirArabhyata ityarthaH | ya evAsyAdityasya dakShiNAH | dakShiNadigavasthitAH | rashmayo rashmigatAH ratishaMmAnarUpatayA rashminAmakaH saN^karShaNaH | bahuvachanaM prAgvat.h | tA eva tatratyasaN^karShaNa eva | asya madhvapUpasya dakShiNA nADyaH | dakShiNamadhunADIsthaH | prAguktavyutpattyA nADI nAmakaH | bahuvachanaM prAgvat.h | yajUMShyeva yajurmAnino vAyumukhA rudrAH madhvAkhyaharivyaJNjakatvAnmadhumakShikAnibhAH | yajurveda eva puShpaM j~nAnapoShakatvAt.h puShpamityuktaH | prasiddhapuShpakalpaM tasyApi bhramarapoShakatvAt.h | ApaH prAguktaniruktyA yajUMShi tA ApaH || 1 || tAni yajUMShi yajurveda iti yAvat.h amR^itAH nityatvAdamR^itashabditAH prasiddhapuShpAmR^itatulyAH | tAni vA etAni yajUMShi yajurmAnino vAyumukhA rudrAH etaM yajurveda mabhyatapan.h vyachArayan.h | tasya vichAritasya sakAshAt.h | yasha ityAdi prAgvat.h | rasaH saN^karShaNaH || 2 || tat.h saN^karShaNAkhyaM brahma | Adityamabhito dakShiNarashmInashrayat.h | tatrAtiShThat.h | tat.h saN^karShaNarUpametadvai | yadAdityasyashuklaM rUpaM shuklavarNaM sat.h shuklarUpagametadityarthaH || 3 || 2 || atheti || pradyumnasyopAstiprakAra uchyata ityarthaH | asyAdityasya ye pratyaJNcho rashmayaH pratyagrashmistho rashminAmA pradyumnaH sa evAsya madhvarUpasya pratIchyo madhunADyaH pratyaN^madhunADIstho madhunADI nAmakaH | sAmAnyeva sAmAbhimAninaH mAseShu samabhogatayA sAmanAmAnaH viShNuvarjitAH indramukhAH 
sarve AdityAH | madhukR^ita ityAdi sarvaM prAgvat.h || 1 || sAmAni sAmAbhimAninaH prAguktaH || 2 || tat.h sAmavedoditaM pradyumnarUpam.h | etadvai yadetadAdityasya kR^iShNaM rUpaM shyAmavarNaM sat.h kR^iShNarU pagam.h || 3 || 3 || atheti prAgvat.h | asyAdityasya ye udaJNcho rashmayaH rashmistho rashminAmakoniruddhaH | tA vai soniruddha eva asya madhvapUpasyodak.h digavasthitamadhunADIgato nADI nAmakaH atharvAN^girasa eva adharaM vartayanti vR^iShyim.h | manaH prANAbhimAnitayA gAnAM rasashcheti aN^giraso nAmakAH itihAsapurANAtharvavedamAninaH somamukhA marutaH madhukR^itaH | itihAsapurANaM dvandvaikavadbhAvaH | tA evApaH ApIyanta ityap.h shabditetihAsAdivAkyAnyevAmR^itAH prasiddhAmR^itanibhAni || 1 || te vA ityAdi prAgvAt.h || 2 || AdityamabhitaH udagrashmInashrayat.h | tat.h itratahAsapurANAtharvavedoktamaniruddhAkhyaM rUpametadvai | yadAdityasya paraH kR^iShNaM atyantanIlaM rUpam.h | sunIlavarNaM sadatyantanIlarUpagataM etadvai iti || 3 || 4 || atheti || UrdhvA rashmayo rashminAmako nArAyaNaH | guhyAdeshAH sarvaguhyopadeShThatayA guhyAdeshA ityuktAH brahmamukhAssarve R^ijavaH brahmaiva vedarAshireva | tA evApo vedavAcho amR^itAH || 1 || tat.h sarvadedoktaM nArAyaNAkhyaM rUpaM prodyadAdityavarNaM sat.h Adityasya(maNDalasya)madhye mahAmarIchiShuJNjena kShobhata ivAchalopi chalatI vAste || 2 || 3 || te vA ete vAsudevAdyAH paJNcha bhagavadrUpavisheShA rasAnAM rasAH | tadvayanakti || vedA hi rasA iti || tAni vA etAni vAsudevAdirUpANi teShAmamR^itAnAM vedAnAmamR^itAni nityatApradAni || 4 || 5 || evaM paJNcha rUpiNaM bhagavantaM madhutayoktvA adhunA ke kasya sevakAH kiJNcha teShAM tatphalamityataH tatsarvaM paJNchabhiH parvabhirAha || tadyaditi || tat.h prAguktaM yatprathamamamR^itaM vAsudevAkhyaM tadvasava upajIvanti | pashyantyagninA mukhena | devA vasavaH taddasharnaparyantaM navai naivAshnanti | na pibantyanyabhogahInA vatarnte | etadevAmR^itaM vAsudevaM dR^iShTvA tR^ipyanti || 1 || te vanhyAdyA vasavaH etadeva vAsudevarUpaM abhi svechChayA saMvishanti muktAH santaH pravishanti | etasmAdrUpAtsvechChayodyanti nigarchChanti || 2 || evaM prAptapadAnAM vasUnAM muktirUpaphalamuktvAdhunA prApsyamAnapadAnAM tatpadayogyAnAM madhUpAstyA tatpadaprAptyAdikaM phalamAha || sa iti || yodhikArI etadevAmR^itaM vAsudevAkhyaM veda sa j~nAnI vasUnAmeva madhye eko bhUtvA vasupadavIM prApyAgninaiva mukhenaitadevAmR^itaM vAsudevaM dR^iShTvA tR^ipyati | sa pashchAnmuktAvetadeva rUpaM vAsudevaM saMvishati | svechChayaivaitasmAdrUpAdudeti | bahiH gachChati || 3 || vasUnAmevaiko bhUtveti madhUpAsakasya vasupadaprAptiruktA tatkiM rUpamiti jij~nAsAyAmAha || sa yAvaditi || sa vasupadayogyo vAsudevaj~nAnI AdityaH purastAt.h udayAdrau | udetA | dR^iShyiviShayo bhavan.h yAvatkAlaM yAvaddeshaM vAsaM charan.h | pashchAdastAdrAvastamadarshanaM etA gantA bhavati vasUnAM tAvaddeshatAvatkAlAdhipatyaM yahitIyamityAdikhaNDachatuShyayepyevamevArtho dhyeyaH | dvitIyamamR^itaM saN^karShaNAkhyaM upajIvanti pashyanti indreNa mukhena vAyunA mukhena || 1 || 2 || sa ya etadevAmR^itaM vedetyAdeH pUrvatreva gamanikA tadvadevArthashcha j~neyaH | indreNaiva vAyunaiva || 3 || rudrANAM kiyaddeshakiyatkAlAdhipatyamityata Aha || sa ityAdinA || sa dvitIyAmR^itAkhyasaN^karShaNaj~nAnI | rudrANAM tAvadAdhipatyaM svArAjyaM paryetetyanvayaH | kiyaddeshakAlamAdhipatyaM rudrANAmityato vasubhojyadeshakAlayoradhardeshakAlamityAha || dakShiNata ityAdinA || Adityasya meruM pradakShiNI kR^itya saJNcharatostagirAvetaddashIyAnAmadarshanaM prAptasya meroH pashchimabhAge dakShiNadeshAduttaradeshaM gachChato dakShiNottaradeshayoH yathAkramaM udayAstamayau merupashchimabhAgasthajanAnAM bhavataH | tatra tatra mAnasagirau nimnonnatasthalasattvAdudayAstamayau dhyeyau | tathA chAdityaH yAvaddakShiNata udetottaratostametA | merupashchimadeshagatajanAnAM dakShiNato dR^iShyiviShayo bhUtvA yAvaddeshakAlaM gachChan.h tata uttaradeshe kiJNchit.h dishi gata adarshanaM prApnoti tAvaddeshakAlaM rudrANAmAdhipatyam.h | kiyaddeshakAlaM merupashchimabhAge dakShiNataH uttaradiggamanamityatastaddeshakAlaparimANamAha || yAvaditi || udayAdrau udetya pashchimamastaM yAvaddeshakAlaM yAti tAvaddeshakAlaM dvirdviguNitaM bhavediti rudrabhojyadeshakAlAhiguNito bhavet.h rAdro deshakAladviguNito vasukAlo yAvAn.h tAvAn.h bhavatIti tadardhadeshaH ardharAtrakAlashcha rudrabhojyAviti phalitorthaH || 4 || 7 || tR^itIyamamR^itaM pradyumnAkhyaM varuNena varaNIyatvahetunA indreNa || 1 || 2 || varuNenaiva indreNaiva || 3 || evaM dakShiNata udetyottaratostaN^gato raviH yadA merupashchimadeshIyAnAmastaN^gato yadAstaN^gadeshAt.h meruvAyavyabhAgAt.h pashchimAt.h pUrvaM deshaM mervIshAnyabhAgaM pratyAyAti tadA merUttarabhAgasthAnAM janAnAM pashchimapUrvAvudayAstamayadeshau tAvaddeshakAlAvAdityabhogyau raudradeshakAlArdhadeshakAlAvityAha || sa yAvadityAdinA || pashchAditi vAkyepi yAvaditi grAhyaM pashchAdudetya purastAdastaM yAvaddeshakAlaM yAti tAvaddeshakAlamAdityAnAmAdhipatyam.h | tadeva kiyadityata uktam.h yAvaditi | dakShiNottarayorudayAstamayadeshakAlau AdityadeshakAlAhiguNitau santau yAvantau bhavataH tAvaditi | rudropabhogyadeshakAlArdhadeshakAlAviti yAvat.h || 4 || 8 || chaturthamamR^itamaniruddhAkhyam.h || 1 || 2 || 3 || marutAmAdityopabhogyadeshakAlArdhadeshakAlAdhipatyamityAha || sa yAvadAditya 
ityAdinA || pUrvavadyojanA | uttarataH merorIshAnyabhAgAduttaradeshIyAnAmastamayadeshAt.h | dakShiNato meroH kiJNchidAgneyabhAgestametA | meroH pUrvadeshIyAnAM uttaradakShiNayorudayAstamayau bhavataH || 4 || 9 || paJNchamamamR^itaM nArAyaNAkhyam.h | sAdhyAH sAdhyanAmakAH brahmapadayogyAH R^ijavaH | suparNasheShasarasvatIsuparNAvAruNyashcha brahmaNA viriJNchena || 1 || 2 || 3 || marutAmupabhogyadeshakAlArdhadeshakAlau sAdhyanAmakAnAmityAha || sa yAvadityAdinA || meroH kiJNchidAgneyayuktapUrvabhAge hyaindrapuram.h | tatrodayagirau nimnonnatabhAgosti tatrAditya udayAdrerUrdhvabhAgAdadhobhAgaM yadA yAti taddeshasthAnAmardhvamudayodhostamayaH | taddeshakAlau maruddeshakAlArdhadeshakAlau sAdhyopabhaugyau || 4 || 10 || khaM pralaye tu bhagavAn.h kathaM tiShThatItyata Aha || atheti || sthityanantaram.h | tataH sUryamaNDalAdUrdhva udetyodgatyordhvaM gataH san.h vaikuNThalokaM prApya | naivodetA nAstametA ekalava ekaprakAra eva advitIya eveti vA | madhye pralaye sthAtA | tatra ukterthe eSha vakShyamANaH shchalokaH saMvAdI bhavati || 1 || navai(naiva)tatra vaikuNThaloke | tatra kiM naivetyata udayAstamayau naiveti | tadvayanakti | na nimlocho nAstamayaH kadAchana nodiyAya udayahInaH | he devAH tena satyena brahmaNA hariNA tatprasAdeneti yAvat.h | ahaM mAvirAdhiShi | devatAtvasiddhirAhityaM na prApnuyAmityarthaH | iti shabdaH shlokasamAptau || 2 || etadvidyAvedinaH mahattvaM prakAshayan.h mokShaphalamAha || na havA iti || yodhikArI etAM brahmopaniShadaM brahmapratipAdikAM madhuvidyAM veda asmai j~nAnine na havA udeti na nimlochati tasya tAtparyoktiH sakR^iddivA haivAsmai bhavatIti | muktasya vaikuNThaM nityaM divaiva bhavatItyarthaH | 3 || mahadupadeshaparamparAgatA chaiSheti vidyAM prashaMsati || taddhaitaditi || tadetadAdityAkhyaM paJNchavidhadevamadhvAkhya brahmarUpaM brahmA bhagavAn.h viShNuH prajApataye uvAcha | prajApatiH manave | manuH prajAbhyaH | uvAcheti sarvatrAnuShaN^gaH | tadvaitadbrahma uddAlaka AruNaye jyeShThAya putrAya provAcha(sma) || 4 || tat.h tasmAt.h sampradAyAgatatvAt.h | adyatanopi pitA praNAyyAya praNayavate jyeShThaputrAya antevAsine vA idaM brahma prabrUyAt.h || 5 || nAnyasmai kasmai cha neti | etadvidyopadeShyuH sadR^ishagurudakShiNAbhAvAchchaiShA mahatItyAha || yadIti || asmai etadvidyopadeShyre | dhanasya dhanena pUrNAM adbhiH saptasamudraiH parigR^ihItAM parivR^itAmapImAM pR^ithivIM yadi dadyAt.h | etadeva madhuvidyAdAnameva | tatastAdR^ishagurudakShiNAtaH bhUyaH adhikaM tadvidyAdAnAya dakShiNA naiva pUryata ityarthaH | iti shabdaH samAptau | dviruktistAtparyaj~naptyarthA || 6 || 11 || mUryAntargatasya hareH sarvavedapratipAdyatvena prakR^itasya
 vedamAtR^igAyatrInAmArthatvenopAstimAha || gAyatrItyAdinA || yadidaM kiJNcha sarvaM sarvAntargataM bhUtaM prabhUtaM paripUNarM matsyAdyavatArajAtaM idaM sarvaM gAyatrI vai gAyatyAM saMsthitassan.h gAyatrI nAmakaH sthIrUpaH sUryasaprabho bhagavAn.h vai prasiddham.h | gAyatyanuShaktavAgAdiniShThAni bhagavadupAstyantarANyAha || vAgvai gAyatrIti || gAyatrI nAmA hariH vAgvai | vaktIti vyutpattyA vAN^.hnAmA strIrUpo vAchi sthito hayashIrSho vai | kutaH idaM sarvaM bhUtaM deshakAlaguNaparipUrNaM matsyAdyavatArajAtaM vAgvai | hayashIrShAkhyaM tadabhinnaM vai | yatotastadabhinnaM gAyatrIrUpAtmakamityarthaH | kena nimittena gAyatrInAmA harirityata Aha || gAyati cha trAyate cheti || nikhilavedAnuchchArayati trAyate cha jagaditi gAyatrItyarthaH | etena varNasamAveshe rUDhagAyatrI padasya kathaM yogenApahAra iti nirastam.h | vAchanikayogasyAj~narUDhito balavattvasya kampanAdityatra siddhatvAt.h | taduktaM sUtre ChandobhidhAnAdityAdau || 1 || yA vai sA prasiddhA gAyatrI gAyatrI nAmA hariH | iyameva sA | yA iyaM pR^ithivI pR^ithutvahetunA pR^ithivI nAmA pR^ithivyAM sthitaH strIrUpaH pItavarNo hariH sA pR^ithivI iyameva | gAyatrInAmako bhagavAneva | na mAtrayApi tadrUpayoH bhedostItyevakArArthaH | kutosya pR^ithivIpadanirdiShyasya brahmatetyatastalliN^gadvayAditi bhAvena liN^gadvayamAha || asyAmiti || pR^ithivyAM pR^ithivInAmni harau idaM pramANapramitaM sarvaM bhUtaM jagat.h pratiShThitaM tadadhInasattApravR^ittipratItyAdimat.h | etena pUrvatra bhUtapadasya matsyAdyavatArArthakatvAdiha jagadarthatvasvIkAre prakR^itatyAgAprakR^itasvIkArau syAtAmiti nirastam.h | upajIvakatvashravaNarUpabAdhakena prakR^itasyAgasyAdoShatvAt.h | etAmeva pR^ithivImeva pR^ithinAmakaM hariM nAtishIyante kepi nAtisherate | ayameva sarvAtishayI sarvottama iti yAvat.h | sarvAshrayatvasarvottamatvaliN^gadvayAt.h pR^ithivInAmA harireveti bhAvaH || 2 || yA vai sA prasiddhA pR^ithivI pR^ithivInAmA hariH sA iyameva | yadidamasmin.h puruShe jIve antaH sharIraM shaM rUpatvaratirarUpatvajagatpreraNahetubhiH sharIranAmA dehAntaH puruShashabditaM jIvamabhivyApya sthitaH yoyaM vartate iyameva sA ayameva saH pR^ithivIshabdita ityarthaH | sharIrashabditasya viShNutve pUrvavadeva liN^gadvayamAha || asminniti || sharIrashabdite | prANA indriyANi prANAdivAyavashcha || 3 || hareH jIvahR^idayAdhiShThitatvaM tannAmakatvaM chAha || (yadvaitaditi || tadvA etaditi || puruShe jIve | jIvaM vyApya sthitaM sharIranAmakaM bhagavadrUpamantaHpuruShe jIvAntarhR^idayaM hR^idyayate tiShThatIti vyutpattyA hR^idayanAmakaM hR^idayasthaM harerUpaM tadidameveti yojanA | hR^idayanAmno viShNutvepi liN^gadvayamAha || asminniti || 4 || evaM 
gAyatrIbhUtavAkpR^ithivIsharIrahR^idayalakShaNaShaDivadhatvaM tadanuvadaMshchatuvidhatvamAha || saiSheti || saiShA ShaD.hivadhA gAyatrI chatuShpadA | AtmanA saha ShaDapo gayatrI shabditaharishchatuShpadA pAdachatuShyopetA iti yojanA | ChAndasatvATTAbR^ichIti sUtre R^ichItyuktamanAdR^itya chatuShpadeti TAveva kR^itaH | pratij~nAtaM chatuShpAttvaM vyanakti || tadetaditi || gAyatrInAmno hareshchatuShpAttvaM R^ichA abhi samyaguktam.h || 5 || tadAha || tAvAniti || aya puruShasya sahasrashIrShatvAdinA pUrvokto mahimA tAvAn.h | kAkusvaratvAdetAvAneva na bhavatItyarthaH | kintu tato jyAyAMshcha pUruShaH | jyAyastvamevAha || pAda iti asya puruShanAmno hareH sarvA sarvANi bhUtAni jIvachetanAni ekaH pAdaH | asya tripAt.h amR^itam.h | pAdatrayaM nArAyaNavAsudevavaikuNThanAmakam.h | divi dyotamAnatayA | chitprakR^ityAtmakatvena vA lakShayojanAntarikShalokAdupari sthitatayA vA dyushabdite shvetadvIpAnantAsanavaikuNThanAmake divi kramAttiShThatItyarthaH | tadAha sUtre || bhUtAdipAdavyapadeshopapatteshchaivamiti | etena puruShasUktokto gAyatrIpadoktashchaika iti darshitam.h | anyathAsaN^gateH || 6 || prakArAntareNa gAyatrInAmno hareshchatuShpAttvamAha || yadvaitaditi || yadveti pakShAntare | etat.h gAyatyAkhyaM rUpaM brahma | sarvagatarUpAtmakamityarthaH | sa ekaH pAdo gAyatrInAmna ityarthaH | idaM sarvagataM brahma vAva sarvagataM brahmaiva puruShAt.h jIvAt.h | bahirdhA bahiH | sharIrahR^idayAkAshaH hR^idayAkAshagata AkAshanAmA yoyaM vartate ayaM tat.h sa ityarthaH | sa dvitIyapAda iti j~neyam.h | etasya jIvAntarvyApirUpAbhedamAha || yoyaM bahirdheti | yoyaM bahirdhA puruShAt.h sharIrahR^idayAkashagata AkAshanAmA ayaM vAva saH || 7 || sa kaH yoyamantaHpuruShe jIvAntaHsthitAkAshagata AkAshanAmA jIvAntarvyAptosti sa ityarthaH | sa tR^itIyapAdo gAyatrInAmnaH | tasya chaturthapAdasthAnIyajIchaitanyahR^idayAkAshagatenAbhedamAha || ya iti || yo vaisontaH puruSha AkAshaH puruShAntavyarApyasthita AkAshanAmA hariryo vartate ayaM vAva saH | sa kaH soyamantarhR^idaya AkAshaH | jIvahR^idayAntarvartyAkAshagataH AkAshanAmA yo vartate ayaM sa ityarthaH | eva vA chatuShpAttvamiti yadvetyasyArthaH | mantroktachatuShpattvapakShe jIvaH bhinnapAdaH | pAdatrayaM tu svarUpAtmakamiti vairUpyam.h | asmin.h pakShe tu sarvagatajIvasharIrahR^idayAkAshagata jIvAntarvyApyasthitajIvachaitanyahR^idayAkAshagatarUpachatuShyayasyApi svarUpAtmakapAdatvamiti sArUpyam.h || 8 || evaM paD.hivadhatvAdinA nirUpitasya hareH svarUpamAha || tadetaditi || tadetat.h paD.hivadhatvAdinoktaM bhagavadrUpaM pUrNaM aprartyata ityapravarti | svatantramiti yAvat.h j~nAninaH phalamAha || pUrNAmiti || pUrNAM bhagavadanyApravatirnIM shriyaM labheta yodhikArI brahmA evamuktarUpeNa gAyatyAkhyaM rUpaM vedeti || 9 || 12 || yadidamasminnantaHpuruShe hR^idayamiti yoyamantarhR^idaya AkAsha iti cha hR^itpuragatatvena prakR^itasya harerupAstiM tatpuradvarapamahimopAstiphalanAmuktyAha || tasyeti tasyaitasya bhagavadadhiShThitahR^idayasya paJNchadevasuShayo devanirgamadvArANi | krameNa paJNchadvArANi dvArapAMshchAha || sa ya iti || sa prasiddho yosya hR^idayasya prAk.h suShiH pUrvadvAram.h | saH tad.hdvArapaH prANaH shvAsavAyumAnI | sopi ka ityata Aha || tachchakShuriti || vidheyApekShayA diti napuMsakam.h | evamagrepi | tat.h sa prANamAnI chakShushchakShurabhimAnI sopi kaH Aha || sa chakShurmAnI || Aditya iti || tadetat.h tametaM prANachakShurmAnyAdityaM pUvardvArapaM tejonnAdyaM tejonnAdyabhimAnItyupAsIta | tadupAsteH phalamAha || tejasvIti || vyaktorthaH || 1 || athetyarthAntare | asya hR^idayasya yo dakShiNaH suShiH dakShiNadvAraM sa tad.hdvArapaH vyAnaH vyAnAkhyavAyvabhimAnI | shrotramAnI cha | sa chandramAH tadetat.h tametaM vyAna shrotramAninaM dakShiNadvArapam.h | shrIH lAvaNyarUpaH | digantavyAptakIrtimAnityupAsIta | tatphaloktiH shrImAnityAdi || 2 || athetyAdivAkyatrayasyaivaM yojanA | pratyak.h suShiH pashchimAdvAram.h | sopAnaH tad.hdvarAdhipopAnavAyvabhimAnI | vAk.h vAgindriyamAnI | tadetat.h tametam.h | apAnavAgabhimAninaM pashchimadvArapamagnim.h | brahmavarchasaM veda labhya tejomAnI annAdyamAnItyupAsIta | tatphaloktiH brahmavarchasvIti ChAndasaH samAsAntabhAvaH || 3 || udak.h suShiH uttaradigavasthitadvAram.h | tatsamAnaH tadadhipaH samAnavAyumAnI manobhimAnI cha | parjanyaH parjanyanAmendraH | tadetat.h tametam.h | samAnamanomAninaM uvaradvArapamindram.h | kIrtiH purastutyakIrtimAn.h | vyuShyiraishvaryavAnityupAsIta | kIrtimAnityAdi phaloktiH || 4 || UrdhvaH suShiH uparitanaM dvAram.h | sa UrdhvadvArapaH udAnaH udAnavAyumAnI unnaterudAnanAmA yaH sa vAyurmukhyavAyuH | AkAshaH sarvaj~nAtvAdAkAshanAmA  | tadetat.h tametamUrdhvadvArapaM udAnamAninaM mukhyavAyuM ojaH UrjitaH mahashcha pUrNashchetyupAsIta hR^idayasthabrahmaNo dvArapAH svargalokasya viShNulokasya cha dvArapAH | jayavijayAdayo bahirdvArapAH sUryAdayontardvArapAH iti j~neyam.h | svargadvArapaj~nAninaH phalamAha || sa iti || sa prasiddho yodhikArI | asya j~nAninaH | vIraH susantatirjAyate | punarya etAnityuktiH svargalokaM pratipadyata iti viShNulokaprAptirUpaphaloktyarthA || 6 || tripAdasyAmR^itaM divIti dyusthasya yoyamantarhR^idaya AkAsha ityuktahR^idayagatasya cha bhedadhInirAsAya idaM vAva tadityAdinA aikyaM vaktuM dyusthatayA 
prAguktamanuvadati || ateti || arthAntare | yat.h yadrUpatrayaM nArAyaNavAsudevavaikuNThanAmakaM shvetadvIpAnantAsanavaikuNThAkhyaM dyusthitatvenoktaM taditi sheShaH | tadrUpatrayam.h | ato divaH pR^ithivyAM dyaurityAdipramANena dyushabdArthatvena prasiddhAt.h merusUyarmaNDalendrasadanAkhyalokatrayAt.h | kramAtparaH uparitanasthaM sat.h jyotiH shabditaM nArAyaNAdirUpatrayaM dIpyate prakAshamAnamAste | kutretyata Aha || sarvata iti || sarvataH sarvalokebhyaH | pR^iShTheShUnnateShu | vishvataH vishvebhyaH | meruvaijayantasatyalokAkhyabrahmasadanebhyaH | pR^iShTheShUchcheShu anuttameShUttamAntararahiteShu | uttameShu shvetadvIpAnantAsanavaikuNTheShu | dIpyata iti pUvareNAnvayaH | evaM dyusthameva rUpatrayaM kayAchidvivakShayA dyuparatvenAnUdyAdhunA tadrUpatrayasya hR^idgatarUpeNAbhedamAha || idamiti || idaM prAguktaM jyotiH shabditaM rUpatrayaM tat.h vAva tadet.h | tatkiM yadidamasminnantaHpuruShe jIvahR^idayAntarvartamAnaM jyAtistadevetyarthaH | tadeva jyotirhR^idgatamityatra sparshanashravaNe pramANayati || tasyeti || tasya puruShAntaH prANAgnau sthitasya jyotirAkhyaharereShA dR^iShyiH tadviShayakametat.h | pratyakShadarshanam.h || 7 || kiMtaddarshanamityata Aha || yatreti || yasminnasmin.h sharIre hastasaMsparshenoShNimAnamauShNyaM vijAnAtItyetadeva dR^iShyishabditaM tasya darshanamityarthaH | tasyeti karmaNi ShaShThI | hR^idgatasya jyotirAkhyahariviShayiNI prANena kriyamANA eShA shrutirUpA shrutiH ghoShaH | sA ketyata Aha || yatreti || yatra yadA | etat.h etAM shrutim.h | karNAvapi gR^ihya hastAbhyAM pidhAya vartamAna iti sheShaH | upR^iNoti kathamiva | ninadamiva samudraghoShamiva | nadathuriva meghaghoShamiva prajvalatogneH shabdamiveti | tadetat.h hR^idayAkAshagatam.h | jyotIrUpaM brahma dR^iShyaM cha shrutaM chetyupAsIta | kutaH ya evaM veda dR^iShyatvAdirUpeNa veda upAste jAnAti chAparokShataH sa chakShuShyaH divyachakShuShmAn.h chakShuShi brahmaNyeva yAtIti chakShuShya ityarthaH | shrutaH kIrtimAMshcha bhavati | mukto bhavatIti yAvat.h | ataH upAsIteti | dviruktirvidyAsamAptyarthA | tAtparyaj~naptyarthA veti || 8 || 13 || hR^idgatopAstiprakArapUrvaM idaM vAva tadvadidamasminpuruShe jyotiriti hR^idgatena bahiShThasyaikyamuktam.h | tadayuktaM hR^idgatasyANutvAdbAhyasya mahattvAdaNumahatoraikyAyogAdityato hR^idgate mahattvasyApi sattvAdaikyamuktamiti bhAvenAha || sarvamiti || sarvAntaH sthitatvenAti sAmIpyAdidamityuktaM viShNvakhyaM brahma | sarvaM guNapUrNam.h | khalu prasiddham.h | tadbrahma jalAn.h jale pralayodake aniti cheShyamAnaM Asta iti shAntodhikArI upAsIta vidyAt.h | kuta evaM j~neyamityato j~nAnAdhInashubhaprAptimattvAt.h jIvasya tajj~nAnamAvashyakamityAha || atheti || puruSho jIvaH | kratumayaH | j~nAnapradhAnaH | tadvayanakti || yatheti || yathAkratuyarAdR^ishabhagavadviShayakanishchayavAn.h | asmin.h loke puruShobhavati | mR^itikAle tathA tadanurUpaH | ito lokAddehAt.h pretya nirgatya bhavati yatotha tasmAt.h kratuM bhagavadviShayaj~nAnam.h | sodhikArI kurvIta sampAdayedityarthaH || 1 || prakArAntareNa hareH j~nAnasampAdanamAha || manomaya iti || manomayaH pUrNaj~nAnaH | prANasharIraH bhArUpaH prakAsharUpaH | satyasaN^kalpo.abAdhitasaN^kalpaH | AsamatAtkAshate dIpyata ityAkAshaH | sarvakarmA sarvakaraNashakti rUpaH | sarvakAmaH sarvaviShayechChavAn.h sarvagandhaH sarvashubhagandharUpaH | sarvarasaH sarvashubharasarUpaH | sarvamidaM jagat.h abhyAttaH prAptaH | avAkyaH laukika iva nirarthakavAkyarahitaH | anAdaraH AtmasambhAvanArahitaH | avAkyanAdara iti pAThe avAkyashchAsau nAdara iti vigrahaH | ukta evArthaH || 2 || mahatA bAhyarUpeNaikyaghaTanAyANutvamanuvadan.h mahattvamAha || eSha ma ityAdinA || lokebhya ityantena | jAyAn.h vR^iddhatamaH pR^ithivyAditopyadhikaparimANavAnityarthaH || 3 || pUrvaM sarvagandha iti chidAnandAdyAtmakasarvagandhAdimattvamuktam.h | punaratra sarvakarmetyAdyuktistadbhoktR^itvamapyastIti vaktumiti sarvamabhyAtta ityuktirAdarArthA | me antarhR^idaye sthita AtmA eSha uktajyAyastvAdikaH | etadbrahma | bahirvyAptabhagavadrUpamityarthaH | uktarUpeNa bhagavantamabhisambhavitAsmi prAptAsmItyaddhA nishchayo yasya syAt.h tatra vichikitsA saMshayo yasya nAsti sa yAti puruShottamamiti sheShaH | iti ha smAha shANDilyaH dviruktiktArthA | etena ma iti shANDilyasya chanamiti j~nAyate || 4 || 14 || etebhyo lokebhyo jyAyAniti bhagavAnmahAnityuktaM tarhyAkAshavadasharIra iti dhInirAsAya vigraheNa mahAnityAha || antarikShodara iti || koshaH kaM sukhaM usha ichChA | AnandechChArUpatvAt.h kosha ityukto bhagavAnanantarikShodaraH bahuvrIhiH | bhUmibudhnaH bhUmiH pR^ithivI pAdabuddhayoH pAdoparibhAgayoH yasya sa bhUmibuddhaH | na jIryati nityamajaraH | asya koshasya sraktayo bAhavaH dishaH dharmaj~nAnAdi deshanAddiN^.hnAmano digAshrayA ityarthaH | asya koshasya dyauruttaraM bilaM shirovivaram.h | vasavo devA dhIyantetreti vasudhAnaH | sa eSha kosho harirdevAnAM nidhAnam.h | tasmin.h harau sarvamidaM jagat.h shritam.h || 1 || sraktayo disha ityuktam.h | tatra ko bhujaH kiM dik.h pravartakaH kinnAmakashchatyata Aha || tasyeti || tasya koshAkhyasya hareH prAchI dik.h pUrvadigAshrayaH prAchInAmA prAk.h dik.hsthitaH | dakShiNordhvabAhuH juhoti hu dAnAdanayoH | anena bhuN^.hkta iti vA | chakreNa shatrUn.h juhoti saMharatIti vA chakradharo juharityuchyate | nAma prasiddhaM dakShiNA dakShiNadik.h sthitA dakShiNAdharasraktiH sahamAnA | mAnaM 
vedarUpaM pramANaM tadAtmakashaMkho mAna shabdArthaH | mAnena shaN^khena sahitA sahitA sahamAnetyuchyate | pratIchI pratIchyAM sthitA vAmordhvasraktiH rAj~nI rAjIyuktagadAyuktatvAdrAj~nItyuktA | nAma prasiddham.h | udIchI uttaradigavasthitA vAmAdharasraktiH subhUtA bhUta(ti)shabditalakShmAshritapadmopetatvAt.h subhUtetyuchyate | nAma prasiddham.h | tAsAM diN^.hnAmikAnAM digAshrayasraktInAM vAyuH mukhyaprANo vatsaH putraH | tajj~nAninaH phalamAha || sa ya iti || yodhikArI etameva mukhyavAyuM dishAM vatsaM veda sa na putrarodaM roditi putro bhUtvA rodanaM na karoti mukto bhavatItyarthaH | evaM j~nAtvA tAdR^ishaphalabhAkkashchidasti kimityatostItyAha || sohamiti || sohametamevaM vAyuM dishAM vatsaM jAnAmi | ataH putrarodaM mArudaM putro bhUtvA rodanaM nAkaravam.h | anAdikAlato mukta evAbhUvam.h || 2 || aNiShyaM avinaShyaM koshaM AnandechChArUpaM hariM prapadye prAptavAnabhUvam.h | kiM svasAmarthyena netyAha || amunA bhagavatA tatprasAdeneti yAvat.h | triruktiH kevalaM tatprasAdenaiva natu matprayatneneti sUchayitum.h | prANaM sarvapraNetAraM vAsudevam.h || 3 || prANaM prapadya ityAdivAkyachatuShyayaM svayameva vivR^iNoti || sa iti || C-K-3
sohamityanuShaN^gaH | prANaM prapadya ita yadavochaM yadidaM kiJNcha bhUtaM prabhUtaM matsyAdyavatArajAtaM idaM sarvaM prANo vai prANa shabditavAsudevo vai | tat.h tasmAttameva matsyAdyavatArAtmakaM prANameva prapsyatha | he janA ityuvAcha lakShmIriti sheShaH | sAhamiti vaktavye sohamiti phulliN^goktiH puMshaktiyuktatvAditi j~neyam.h || 4 || atheti vAkyAntaravyAkhyAnArambhe | evamagrepi | j~nAnena bhUShayatIti vyutpattyA bhUrnAmakaM saN^karShaNaM prapadya iti yadavochaM tat.h pR^ithivIM svAtmaprathanahetunA pR^ithivInAmakaM pR^ithivIsthitaM antarIkShyata ityantarikShanAmakaM antarikShagataM krIDAkaratvena dyunAmakaM prapadye ityovAvocham.h || 5 || bhAvayatyutpAdayati jagaditi bhuvarnAmakaM pradyumnaM prapadya iti yadavochaM tat.h vahnau hutamattItyagninAmAnamagnigataM vAtyAyushcheti vAyunAmakaM vAyugataM AdadAtyAyurityAdityanAmakaM AdityasthaM prapadye ityevAvochamityarthaH || 6 || parAnandasvarUpatvahetunA svarnAmakamaniruddhaM prapadya iti yadavochaM tat.h R^ichaM j~nAnaM vedayata iti R^igvedanAmakaM R^igvedagataM yaj~naM vedayata iti yajurvedAkhyaM yajurvedagataM sAmyaM vedayata iti sAmavedAkhyaM sAmavedagataM prapadye ityevAvochamityuvAcha lakShmIriti || 7 || 15 || anekAH upAstaya uktAH vakShyante cha tAsAmanuShThAnamAyuShaH kShaNikatvAt.h sthAyichedapi tasya rogopahatatvAdashakyamityataH AyurvR^iddhayarthaM rogaparihArArthaM cha puruShayaj~narUpAmupAstimAha || puruSho vAva yaj~na ityAdinA || puruSho jIvaH yaj~naH bhagavatpUjArthayaj~naH | viShNupUjArthayaj~nohamityupAsIta puruSha ityarthaH | puruShasya yaj~natve kAni savanAnItyata Aha || tasya yAnItyAdinA || puruShasyAyurvArhaspatyAdi mAnabhedena vA dvAparAdi yugabhedena vA ShoDashottarashatasaN^khayAkaM bhavati | tatra yAni tasya puruShayaj~nasya pUrvachaturvishativaSharANi tat.h tAni prAtaH savanam.h | kathaM pUrvavayasaH prAtaH savanatetyataH savane japyaR^igakSharasAmyAdityAha || chaturviMshatyakShareti || tataH kimityata Aha || gAyatramiti || prAtassavanaM gAyatrI chChandaskamantropetam.h | taddevatA Aha || tadasyeti || tasyAsya chaturviMshativarSharUpaprAtassavanasya vasavonvAyattAH adhiShThAtAro devatA iti yAvat.h | tathAcha taittirIyashrutiH | vasumadgaNasya somadevateti matividaH prAtaH savanasya gAyatrachChandasa ityAdi | ke vasava ityata Aha || prANA vA(va(vasava iti || kathaM vasutvamityata Aha || ete hIti || prANA hIdaM prANijAtaM (e)tasminvayasi prAtassavanAkhye vAsayantIti vAsanahetutayA puruShayaj~ne prANA vasava ityarthaH || 1 || taM chet.h viShNupUjArthayaj~narUpaM puruSham.h | etasminprAtassavanarUpachaturviMshativarShamadhye vayasi kiJNchijjvarAdikaM upatapet.h bAdheta | tadA sa puruSho brUyAt.h prArthavIta | he prANA vasava idaM me prAtaH savanaM prAtaH savanarUpaM prathamaM vayaH | mAdhyandinaM savanaM anusantanuta tAvatparyantaM nayata | ahaM prANAnAM vasUnAM madhye yaj~no bhagavadyaj~narUpohaM mA vilopsIya lupto mA bhUvamiti brUyAdityanvayaH | evaM prArthane kiM bhavatItyata Aha || addhaiveti || tataH jvarAditaH eti udgato bhavati | addhaiva satyameva | tadvayanakti agadaH arogo bhavati || 2 || athAnantaraM yAni chatushchatvAriMshadvarShANi tasyetyanuShaN^gaH | pUrvavadyojanA | traiShyubhaM triShyup.hChandaskaR^igyuktam.h || 3 || 4 || atha yAnyaShyAchatvAriMshadityAdyapi pUrvavaddhayeyam.h | idaM savarM shabdAdiviShayajAtaM Adadate gR^ihNanti || 5 || Ayuranusantanuta yAvadAyustAvannayata || 6 || yaj~natvenAyurupAstyA nirvighnamAyuH prAptavAnasti kimityatostItyAha || etaddha smeti || mahidAsanAmaka itarAtanayaH kashchidR^iShyiH etatpuruShayaj~naprakAraM vasvAdimArthanayAtattadvayasi prAptaroganirtanaM cha vidvAn.h jAnan.h | etadvakShyamANamAha || he gada sa tvaM me mama etat.h sharIraM kiM kimarthaM upatapasi kleshayasi yohamanena tApena na preShyAmi mR^ito na bhaviShyAmItyAhetyanvayaH | sa R^iShiH ShoDashashatavarShamajIvat.h | etajj~nAninaH phalamAha || sa heti || yodhikArI evamuktarItyA puruShayaj~nAdi veda saH ShoDashottaravarShashataM jIvati || 7 || 16 || prasiddhayaj~ne dIkShAH upasadaH stutashastrANi dakShiNA chAsti tAnyapi puruShayaj~ne santItyAha || sa yaditi || saH bhagavatpUjArthayaj~narUpaH pumAn.h ashishiShati bhoktumichChati | pipAsati 
pAtumichChatIti yat.h na ramata iti yat.h tAH vidheyApekShayA strItvam.h | asya dIkShAH || 1 || tadupasadaiH tairashanapAnaramaNarUpairupasadAkhyayajamAnavyApAraireti || 2 || atha ha satIti yat.h jakShati khAdatIti yat.h maithunaM charatIti yat.h yadanyatkR^ityaM tatkarotIti yat.h tat.h taiH tadAtmakaireva stutashastraiH stotrashastraireti vartate | stotraM R^igakSharopetasAmagAnam.h | shastraM kevalaM mantrapaThanam.h || 3 || atha tapaH kuchChachAndrAyaNAdi parAparatattvachintaM vA | ArjavaM manovAkkarmasvaikarUpyaM iti yat.h tA asya puruShayaj~nasya dakShiNAH || 4 || yatsarvaM satrAkhyaM karma yat.h etat.h AtmadakShiNaM vai bahuvrIhiH | tasmAdAyuSho yaj~nasAdR^ishyAt.h prasiddhayaj~ne soShyati savanaM kariShyati | asoShya savanamakaroditi yadAhustata asya yajamAnasya pitR^ita utpAdanaM prathamaM mAtussakAshAtpunarutpAdanamevAhuH | asya puruShayaj~nasya maraNamevAvabhR^itaH || 5 || taddhaitat.h tadetadAyuyarj~naprakAraM ghoranAmA AN^giraso aN^giraHputraH | devakyAkh.hyastrIputrAya kR^iShNanAmne kasmaichidviShNavavatArabhinnAya munaye uktvA vakShyamANaviShNUpAsanaprakAraM chovAcha R^iShiH | apipAsaH upalakShaNametat.h | ashishiShatItyAdinoktadIkShAdimAn.h babhUvetyarthaH | sa evamAyuryaj~natayAtmAnaM dhyAyan.h puruShontavelAyAM prANAtyayasamaye etatrayaM vakShyamANaM pratipadyeta japeta | tanmantratrayamAha || akShitamasIti | bhagavan.h tvamakShitamasi akShayosi | achyutamasi guNairachyutosi | prANAt.h shaMsitaM adhikasukhopetosi | iti pratipadyetetyarthaH | uktaprakAreNa bhagavadupAstyA tasya kiM bhagavatItyatastadaparokShaj~nAnaM tena tatprAptishcha bhavatItyabhipretyAbhipretArthe dve R^ichau pramANatvenAha || tatreti || bhagavadupAstyA tadaparokShaj~nAnaM tena cha tatprAptirityarthadvaye kramAdR^ichau pramANatvena bhavata ityarthaH || 6 || Adiditi || Adit.h pratnasya retaso jyotiShpashyanti vAsaram.h | paro yadidhyate divA | Adit.h asmAdeva bhagavatprAsAdAdeva | pratnasya purAtanasyAnAdeH | retaso ratirUpasya harejyarotiH vAsaramaM vAsena ramayatIti hetunA vAsara shabditaM pashyanti | yajjyotirdivA divaH | paraH parato vaikuNThe idhyate R^iddhatamameva saddIpyamAnamAste iti prathama mantrArthaH | udvayamiti dvitIyamantrasya tu uttaramuttamaM jyotiH pashyantaH tadevottaraM jyotiH svaH AnandarUpaM cha paripashyantaH vayaM pashyanta uttaramiti dviruktistAtparyArthA | tamasaH udaganma udgatAH smaH | yadvA uditi bhagavannAma ut.h udAkhyaM uttamaM devadivaM devAnAM devaM sUriprApyatvena sUryashabditaM jyotaraganma prAptAH smetyarthaH | uttaramuttamamuttamAmiti padatrayasyottamottamottamamityarthaH || 7 || 17 || labdhAyuShaH puruShasyAyuShaH sArthakyAyAdhyAtmamadhidaivataM cha bhagavadupAstiM tatphalaMchAha || mano brahmeti || manuta iti manonAmA manaHstho nArAyaNaH brahmetyupAsItetyadhyAtmamupAstiruktetyarthaH | athetyarthAntare | adhidaivatamupAstiruchyata ityarthaH | A samantAtkAshata ityAkAshanAmA.a.akAshagato nArAyaNaH brahmetyupAsItetyanuShaN^gaH | upasaMharati | adhyAtmamadhidaivataM chobhayamupAsanamAdiShyamupadiShyaM bhavatIti || 1 || tadatedbrahma chatuShpAt.h | nArAyaNAkhyaM adhyAtmAdhidaivagataM brahma vAsudevAdirUpachatuShyayopetamityarthaH | tadvivR^iNoti vAgiti | vaktIti vAk.h nAmA vAgindriyastho vAsudevaH ekaH pAdaH | prANaH prANanahetutayA prANanAmA ghrANendriyasthaH saN^karShaNaH pAdaH | chaShya iti chakShurnAmA chakShuHsthaH pradyumnaH pAdaH | R^iNotIti shrotranAmA shrotrasthoniruddhaH pAdaH ityadhyAtmaM pAdachatuShyamuktamityarthaH |athAdhidaivataM taduchyata ityarthaH | attItyagninAmAgnistho vAsudevaH ekaH pAdaH vAyunAmA vAyusthaH saN^karShaNaH pAdaH AdityanAmAdityasthaH pradyumnaH pAdaH diN^.hnAmA dikShu sthito.aniruddhaH pAdaH | rUpabAhulyAdbahuvachanam.h | upasaMharati || ityubhayamiti || adhyAtmamadhidaivataM chetyubhayamevAdiShyamupadiShyaM bhavati || 2 || adhyAtmAdhidaivatagatarUpANAM bhedashaN^kAyAM netyAha || vAgeveti || vAN^.hnAmA vAchisthito brahmaNashchaturthaH pAdo vAsudeva eva agninAgninAmnA gnisthena jyotiShA svAtmarUpeNa bhAti cha | duShyAnstapati cha | phalamAha || bhAti cheti || yodhikArI evamadhyAtmAdhidaivagatamanaAkAshagatasya tannAmno nArAyaNasya vAchi sthito vAN^.hnAmA vAsudevAkhya itarapAdatrayApekShayA chaturthapAdatvenoktaH | AgnisthAtmarUpajyotiShA bhAti | duShyAnstapatItyevaM prakANeNa veda sa j~nAna brahma prApya muktau kIrtyA yashasA j~nAnasukhAtmanA brahmavarchasena vedA bhAsajanyatejovisheShaNa bhAti cha aj~nAnAdi tapati chetyarthaH || 3 || prANa eva prANanAmA ghrANendriyasthaH saN^karShaNaH | vAyunA vAyugatena vAyunAmnA saN^karShaNAkhyasvAtmarUpajyAtiShA | bhAtItyAdi prAgvat.h | evaM nArAyaNAkhyabrahmaNaH saN^karShaNAkhyaprANagatashchaturthaH pAdaH vAyugatajtaShA bhAti tapati chetyevaM vedetyarthaH || 4 || chakShureva lakShurgatashchakShurnAmA pradyumnaH Adityena jyotiShA AdityasthapradyumnAkhyasvAtmajyotiShA | shiShyaM prAgvat.h || 5 || shrotrameva shrotrasthaH shrotranAmAniruddhaH || 6 || 18 || yatprAptyA kIrtyAdiphalabhAg.h bhavati tatprAptisampAdikAmAdityaniShThAM kAJNchana vidyAmAha || Adityo brahmeti || Adityastha AdityanAmA harirbrahmetyupAsIteti sheShaH | ityAdesha upadeshaH | kathamAdityasya jIvasya brahmatvenopAstirityataH taddhaTanAya pralayaprakAraM vadannAdityasyotpattiprakAroktyA tatra hareH prAdurbhAvamAha || tasyeti || tasya 
Aditye brahmatvopAsanasyopapattyarthaM vyAkhyAnaM sR^iShyinirUpaNaM kriyata ityarthaH | idamagre asya prapaJNchasyAgre pUrvaM pralaya iti yAvat.h | kenApyagamyatvahetunA asannAmakaM nArAyaNAkhyaM brahmAsIt.h tat.h tataH asannAmno nArAyaNAt.h | j~nAnigamyatayA sannAmakaM vAsudevAkhyaM rUpaM AsIt.h prAdurabhUt.h | tat.h nArAyaNAkhyachitprakR^ityA samabhavat.h sambhogamakarot.h | tat.h tataH ANDaM niravartata ajAyata | tat.h ANDaM saMvatsarasya mAtrAM saMvatsaraparyantaM ashayata asheta pashchAttadaNDaM nirabhidyata UrdhvArdhobhedena bhinnamabhavat.h | te ANDakapAla rajataM cha suvarNaM chAbhavatAm.h || 1 || tadyadrajataM seyaM pR^ithivI rajatANDakapAle pR^ithivyAdisaptalokAstiShThantItyarthaH | yatsuvarNaM sA dyauH | suvarNakapAle dyauruparitanalokAstiShThantItyarthaH | yajjarAyu sthUlaM garbhapariveShyanaM te parvatAH | ulvaM sUkShmaM garbhapariveShyanaM sa mogho nIhArashcha | yA dhamanayo nADyaH tA nadyaH | yat.h vAsteyamudakaM vastisambandhinAbheradho vidyamAnam.h | sa samudraH || 2 || athAnantaraM yat.h vastu | tat.h tatrANDe | ajayata | sosAvAdityaH AdityajIvaniyantA AdityamaNDalasthaH AdityanAmA bhagavAnatha tasmAdAdityo brahmetyupAsIteti | athashabdo hetvarthe vA | taM jAyamAnaM AdityamaNDalagataM hariM ulUlavaH urUravaH ralayorabhedAt.h | atimahAntaH gAyatyAdi vedaghoShAH anUdatiShThan.h | tathA sarvANi cha bhUtAni brahmAdIni sarve cha kAmAH sarvamaN^galadravyANi chAnUdatiShThannityanvayaH | brahmAdayaH sarve devAH maN^galadravyairgandhAkShatapuShpAdibhiH gAyatyAdivedaghoShaiH upAtiShThanta astuvannityarthaH | tasmAdbrahmAdibhirevaM kR^itatvAdadyatanAnyapi bhUtAni prANijAtAni tasyAdityanAmno harerudayaM prati | pratyAyanaM astaM cha prati | ulUlavo gAyatyAdighoShAH gandhAkShatAdimaN^galadravyarUpakAmAshchanUttiShThanti || 3 || j~nAninaH phalamAha || sa ya iti || sa prasiddho yodhikArI etat.h Adityasya brahmatvaM evamasadevedamagre ityAdyuktaprakAreNa vidvAnAdityaM brahmetyupAste enamupAste enamupAsakaM sAdhavo ghoShAH samIchInavedaghoShAH yat.h ete AchagachCheyuH upa sImape nimreDeraMshcha muktau vedAnAM nityAvAsabhUto bhavatItyatharH || 4 || 19 || 
iti shrIchandhogyopaniShadarthasaN^grahe rAghavendrayatikR^ite tR^itIyo.adhyAyaH || 3 
mano brahmetyAdikaNDe bhAti cha tapati chetyAdinA bhAnAdiphalakavidyoktA | atra tu sArvaj~nAdisampAdakasaMvargavidyAmAkhyAyikayA tribhiH parvabhirAha || jAnashrutiriti || janashrutasyApatyaM jAnashrutiH putrAyaNasya gotrApatyaM pautrAyaNaH | shraddhayA deyamasya shraddhAdeyaH | bahudAyI yatheShyadAtA | bahuvAkyaH bahumAnavAkyavAn.h | bahushruto vA | Asa babhUva | sa rAjA sarvataH | savartra | AvasathAn.h gR^ihAn.h | mApayAJNchakre kArayAmAsa | kutaH sarvata Agatya me madIyamannamatsyanti adyuriti buddhayA.annasatragR^ihAn.h kArayAmAsa sarvatretyarthaH || 1 || atra evaM rAj~ni sthite tatyanantare kadAchinnishAyAM rAtrau haMsAH pakShiNaH prAsAde maJNche shayAnaM rAjAnaM abhipetuH gaganamArge paripatitavantaH | taddha tadaiva | haMsaH kashchidanyahaMsaM purutaH utpataMtamabhyuvAda | ho ho yi bho bho haMsa | bhallAkSha bhallAkSha mandAkSha | jAnashruteH pautrAyaNasya samam.h | divA dyulokaparyantam.h | jyotirAtataM vyAptamasti | tat.h jyotiH | tvaM mA prasAMkShIH tatprasaJNjanaM sambandhaM mA kArShIH | kutaH tat.h tejaH tvA tvAM mA pradhAkShIH tagdhaM na karotu | ata iti yojanA | madhyamapuruShashChandasaH || 2 || ityekena haMsenoktaH paro haMsaH tamevaM bruvANaM haMsaM pratyuvAcha | kimiti are haMsa etatsantaM etasmin.h prAsAde santam.h | enaM pautrAyaNam.h | kaM kIdR^ik.h prabhAvaM matvA | sayugvAnaM shakaTayugAshritaM nAmato raikvamivAttha vadasIti pratyuvAchetyarthaH | iti pratyuktonyo haMsa Aha | tvayoktaH sa yugvA raikvaH yo nu ko nu kathaM kIdR^ik.h prabhAvavAniti || 3 || uttaramAha haMsaH || sa yatheti || vakShyamANadR^iShyAnto yathetyarthaH | kR^itAya vijitAya samyakkarmakaraNena kR^itayuge jite sati | adhareyAH tretAdayaH | saMyanti jitaphalA bhavanti | evaM yatkiJNchemAH prajAH sAdhu puNyaM karma kurvanti | svayogyaM tatsarvamenaM saMvargavidyAvedinaM raikvaM abhisameti prApnoti | yaH kopi | yat.h j~nAtavyam.h | veda tatsarvaM sa raikvo veda | sa raikvo mayA etaduktonena prakAreNokta ityuvAcha haMsa ityarthaH || 4 || tadu ha haMsoktamAtmAnAdararUpaM raikvaprashaMsArUpaM cha vAkyaM jAnashrutiH pautrAyaNaH upashushrAva | sa ha rAjA | saMjihAnaH talpAdutthitaH sanneva | kShattAraM sArathiM uvAcha | kimityatastadAha || aN^geti || are aN^ga bho priya kShattaH | raikvo nAma munistvayA vichAryaH | kuta iti chetpR^ichChasi rAtrau prAsAde shayanakAle kechana haMsA atipetuH | tadaikaM haMsaM prati are mandadR^iShye haMsa | jAnashruteH jyotirdyulokaparyantaM vyAptamasti | tatsparshanaM na kuru | tathAtve tvAM dhakShyatItyanyenokto haMso.abhyuvAda | kamvara enametatsantamityetAvadvAkyaM sa yugvAnamityataH prAgyojyam.h | mayaitadukta iti vAkyAnantaramevaM haMsoktamatastvAyA sa j~nAtavya iti kShattAramuvAchetyartho j~neyaH vAkyasyArthaH prAgukta eva || 5 || 6 || evamuktaH kShattA sarvatrAnviShya nAvindaM nalabdhavAnasmIti vadan.h pratyeyAya pratyAgatavAn.h | taM kShattAraM rAjA punaruvAcha | are kShattaH yatra brAhmaNasyAnveShaNA anumArgaNam.h | bhavati tat.h tatra | enaM raikvamR^ichCha gachCha | tatrAnveShaNaM kurvityarthaH || 7 || 
evamuktaH sa kShattA tathaivAnviShya kvachichChakaTasyAdhastAtpAmAnaM kaShamANaM kaNDUyamAnaM dR^iShTvA tatsamIpe upaviShyavAn.h | upaviShyaH san.h taM raikvamabhyuvAda | kimiti | he bhagavaH bhagavan.h tvaM nu sayugvA raikvosi nu kimityabhyuvAdetyarthaH | iti pR^iShyaH samunirAha | are ahaM hi raikvahiH prasiddha iti pratijaj~ne pratij~nAmakarot.h pratyuvAcheti yAvat.h | pAmakaShaNabhAve arA iti plutiH | sa ha kShattA avidaM j~nAtavAnasmi raikvamiti pratyeyAya || 8 || 1 || tadu ha tadaiva | tena j~nAtvA abhyAgatatvAdeveti vArthaH | jAnashrutiH pautrAyaNaH gavAM ShaT.hshatAni niShkaM hArarUpam.h | ashvatarIbhiH yuktaM rathamashvatarIratham.h | ashvataryashchAshvairgardabhIShu jAtAH | AdAya tat.h tatra raikvasthache | pratichakrame gatavAn.h | tatra gatvA taM raikva abhyuvAda || 1 || he raikva gavAmimAni ShaT.hshatAni ayaM niShkaH ayaM ashvatarIrathaH etatsarvaM gR^ihItvA prasannaH san.h he bhagavaH tvaM yAM devatAM upAsse etAM devatAM me mahyaM anushAdhi shikShaya upadisheti yAvat.h || 2 || taM rAjAnaM paro raikvaH pratyuvAcha | aha he shUdra | haMsakR^itAnAdarashravaNajAtashokAdhikyenAgatatayA shUdretyukta rAjan.h | tadAha sUtreShu shugasya tadanAdarashravaNAttadAvadravaNAtsUchyate hItyAdi | hAre tvA hArashchetvA rathashcha hAretvAnau hAretvAnAveva hAretvA | vyatyayena dvivachanasyaikavachanaM hAreNa hahita itvA hAretveti vA | sedurAjetyAdivat.h hAra iti bhinna padaM vA | gobhiH hasa tavaivAstu | iti ha pratyuvAchetyanvayaH | tadu ha tasmedeva tenaivaM pratyAkhyAtatvAdeva ha | punarjAnashrutiH pautrAyaNo rAjA | puramAgatya gavAM sahasraM niShkaM ashvatarIrathaM duhitaraM kanyAM chAdAya tat.h tatra | pratichakrame | jagAma || 3 || gatvA taM raikvamabhyuvAda | hAhe raikva idaM gavAM sahasraM ayaM niShko.ayamashvatarIrathaH iyaM jAyA yasmin.h grAme tvamAse tiShThasi ayaM cha grAmaH tatsarvaM gR^ihItvA he bhagavaH mA mAM anushAdhyeva avashyamanushAdhItyarthaH || 4 || tasyAH rAjakanyAyAH | mukhamupodgahNan.h pashyan.h imAH gurudakShiNAH AjahAra svIkR^itatvAn.h | rAjAnaM pratyuvAcha raikvaH he shUdra haMsakR^itAnAdarashravaNajAtena shokenAdruta he rAjan.h gurushushrUShAM vinA.anena hArAdimukhenaivamAlApayiShyathA || 3 || ityavAchetyarthaH | AlApayiShyasItyekavachanArthe bahuvachanaM plutiH santoShAtishaye vedapuruSha Aha | te haite rAjadattA grAmAH | mahAvR^iSheShu desheShu raikvaparNA nAma prasiddhAH | yatra grAmeShu | asmai rAjArtham.h | uvAsa raikvaH ta eta iti pUrveNAnvayaH | dakShiNAM svIkR^itya prasanno muniH tasmai rAj~ne saMvargavidyAmuvAcha || 5 || 2 || raikvenoktAmadhidaivamadhyAtmaM cha saMvargavidyAMsaMvargasvarUpaM cha vistareNAha vedapuruShaH | vAyurvAva mukhyavAyureva | saMvargaH saMhatarR^itayA saMvargaH ityuktaH | saMhartR^itvameva vyaktamAha || yadeti || udvAyati nashyati | vAyuM apyeti prApnoti | agnyAdayotra devatA j~neyAH || 1 || ApaH avabhimAninaH | svata evAgnyAdayo nAshamitAH vAyumapi yanti kimityata Aha || vAyuriti || etAnagnyAdidevAn.h saMvR^iN^.hkte saMharati | ityadhidaivataM saMhartR^itayA saMvargAkhyaM vAyorUpamuktamityarthaH || 2 || athAdhyAtmaM tAdR^igrapamuchyata ityarthaH | prANAkhyamadhyAtmagataM vAyorUpaM saMvarga ityuktam.h | saMhartR^itvaprakAramAha || sa yadeti || sa jIvaH | yadA svapiti tadA vAgAdayotrAd.hyAtmagatavahnayAdidevatAH | prANaM chakShurityAdAvapyetItyanuShajyate | etAnsaMvR^iN^.hkte upasaMharati | iti shabdodhyAtmAdhidaivarUpoktisamAptau || 3 || uktamarthaM saN^gR^ihyAha || tau vA etau dvAviti || prANeShu vAgAdIndriyeShu viShayasaptamI devaprANaviShaye | saMvargau saMhartR^itayA saMvarganAmakau || 4 || ubhayatra mukhyavAyuH saMvarga ityuktamAkhyAyikayopapAdayati || athe heti || shunakasyApatyaM shaunakaH | kaperapatyaM kApeyaH tam.h | nAmatobhipratAriNam.h | kakShasenasyApatyaM kAkShaseniH | pariviShyamANau annaM pariveShayantau | kashchidbrahmachArI bibhikShe annaM yAchitavAn.h  | tasmai yAchitavate | na unaiva | dadaturha || 5 || sabrahmachArI tAvuvAcha | yo bhuvanasya gopAH rakShakaH | eko devashchaturo mahAtmanaH prAguktAgnisUryAdIn.h jagAra gR^i nigaraNe jagrAsa | etaM martyAH bahudhA vasantaM nAbhipashyanti | he kApeya he abhipratArin.h | sa kaH yasmai vA yya vai etadannaM tasmai etadannaM dattaM prayachChatamityuvAchetyanvayaH || 6 || shaunakaH kApayaH tadu ha brahmachAripR^iShyameva | pratimanvAnaH vichArayan.h | pratyeyAya j~nAtavAn.h | j~nAtvA cha brahmachAriNaM pratyuvAcha cheti grAhyam.h | tadAha || AtmetyAdinA || devA nAmAtmA AdAnAdikartA svAmIti yAvat.h | prajAnAM janitA janayitA | hiraNyadaMShyraH babhasaH bhakShakaH | anaH cheShyakaH | sUrirj~nAnI chetyanasUriH prANa ityarthaH | asya prANasya mahAntaM mahimAnamAhuH prAj~nAH | tameva mahimAnamAha | anadyamAnonannamanyairattumashakya magnyAdyannamatti | yadyasmAttasmAt.h mahAntaM mahimAnamasyAhurityarthaH | iti pratyuvAchetIti padasyAnvayaH | bho brahmachArin.h te tajj~nAnino vayaM etaM prANamupAsmahe | asmai prANAya brahmachAristhitAya | bhikShAM datta prayachChata | bhR^ityA iti chovAchetyarthaH || 7 || evamuktAH te asmai bhikShAM daduH | evaM tarhi prANa eva sarvamutpAdya saMhartA kimityato netyAha || te vA iti || ete vAyunA sahAgnyAdayo yedhidaivagatAH paJNcha tathAdhyAtmagatAshcha prANena sahAnye vAgAdayaH paJNcha dasha santa; dashasaN^khayAkA bhUtvA tatkR^itaM tat.h dashadevatAjAtaM kR^itaM pUrNaM pUrNamannamityarthaH | tasmAdagnyAderadhidaivAdhyAtmabhedenAShyatvepi 
vAyunA saha dashasaN^khayApUraNAtsarvAsu dikShu sthitAH dashadevatAH kR^itaM pUrNamannaM ete dasha kasyAnnamityata Aha || saiSheti || sA prasiddhA eShA annadevatA virAT.h visheSheNa rAjamAno viShNurevAnnAdI sarvAttR^itvopayuktaM sArvaj~namAha tayA virAT.h shabditaviShNudevatAyA | idaM sarvaM jagat.h dR^iShyam.h | phalamAha || sarvamiti || yo.adhikArI | evaM vAyuH svayaM sakalasaMhartR^itayA saMvarganAmA san.h harerannamiti yo veda sonnAdo bhavati | asya anena | svayogyaM sarvaM dR^iShyaM bhavati | sarvaj~no bhavatItyartaH || 8 || 3 || pUrvaM tadetachchatuShpAdbrahma vAk.h pAda ityAdinA vAsudevAdichaturmUrtividyoktA adhunA pratyekaM chatUrUpANAM vAsudevAdInAmeva vidyAmAkhyAyikayAha ShaD.hibhaH khaNDaiH || satyakAma ityAdibhiH || satyakAmo nAmataH | jabAlAputro jAbAlaH AmantrayAJNchakre sambodhitavAn.h | bhavati he bhavati | brahmacharyaM brahmachAritvaM vivatsyAmi vai | brahmacharyamuddishyAchAryakule visheSheNa vAsaM kariShyAmi | kiM gotraH bahuvrIhiH | ahamasmItyAmantya mAtaramuvAchetyarthaH || 1 || sA mAtainamuvAcha | he tAta putra | yadgotrastvamasItyetadahaM na veda | kuta ityata Aha || ahaM bhartR^igR^ihe bahu kamar charantI kurvantI paricharyakAriNI yauvane tvAmalabhe labdhavatyasmi | ato vyAsaktachittA ahaM yadgotrastvamasItyetanna veda | jabAlA tu nAmAhamasmi | satyakAmo nAma tvamasi | satyakAma eva jAbAlohasmItvAchAryaM prati brUyA ityuvAchetyatharH || 2 || sa satyakAmaH | hAridrumatopatyaM gautamametya prApyovAcha | bhagavati pUjye tvayi | brahmacharyamuddishya vatsyAmi | bhagavantaM tvAmupeyAM upagatachChami shiShyo bhavAnItyuvAchetyarthaH || 3 || taM satyakAmaM gautama uvAcha ha | he somya kiM gotrosIti | iti pR^iShyaH satyakAma uvAcha || nAhamityAdinA jAbAlosmi bho ityantena | apR^ichChaM pR^iShyavAnasmi | mA mAM | nAhamityAdeH prAgvadarthaH || 4 || etat.h yathA sthitatvaM abrahmaNo traivarNikAnyo vivaktuM nArhatyatoyaM brAhmabaNa iti tadIyarjavena nishchitya taM satyakAmamuvAcha | he somya somapAnArha samidhamAhara | tvA tvAM upaneShyAmi upanItaM kariShyAmi | yasmAt.h tvaM satyAt.h satyavachanAnnAgAH | satyavachanaM na tyaktavAnasi | ata iti yojanA | taM satyakAmamupanIya gautamaH kR^ishAnAM abalAnAM balahInAnAM madhye chatuH shataM gAH gavAM chatvAri shatAni nirAkR^itya bahirniShkrAmya he somyemAH gAH anugachCha araNyaM nItvA tR^iNAdanAdikArayetyuvAcha | satyakAmastAH abhiprasthApayan.h bahirgamayan.h | asahasreNa sahasraM gA asampadya nAvarteyaM nAgachCheyamityuvAcha | sa evamuktavAn.h satyakAmo gAH vanaM nItvA tatraiva varShagaNaM gosahasrasampattiparyanatamabdasaN^ghaM provAsa pravAsaM chakre | tAH gAvaH | yadA sahasraM sampeduH sampannAH || 5 || 4 || atha tadA | enaM satyakAmamR^iShabhaH R^iShabhAviShyo vAyuH | abhyuvAda uchchairuvAcha | he satyakAmA 3 Amantrite cheti plutaH | ityabhyuvAdetyanvayaH | he bhagava iti pratishushrAva shrAvayati sma ha he somya sahasraM sahasrasaN^khayAM vayaM prAptAH smaH no.asmAnAchAryakulaM AchAryagR^ihaM prApaya || 1 || te tubhyaM brahmaNaH pAdaM bravANi iti chovAcha R^iShabhastho vAyurityarthaH | evamuktaH satyakAma Aha | me mahyaM bhagavAn.h bravItviti | tasmai hovAcha R^iShabhAviShyo vAyuH prAchyAM dishi tanniyantR^itayA sthitaH prAchIdiN^.hnAmA vAsudevavAsudevAtmA kalA ekaM brahmaNaH pAdasyAdyaM rUpam.h | pratIchau dik.h pratIchI diN^.hnAmA pratIchyAM dishi sthito vAsudevasaN^karShaNAtmakakalA brahmaNaH pAdasya vAsudivasya didvatIyaM rUpaM | dakShiNA dik.h dakShiNAdishi sthito dakShiNadiN^.hnAmA vAsudevapradyumnakalA brahmaNaH pAdasya tR^itIyaM rUpam.h | udIchI dik.h udagdik.hsthita udagdiN^.hnAmA vAsudevAniruddhaH kalA brahmaNaH pAdasya chaturthaM rUpam.h | upasaMharati || evamiti || he somya brahmaNo harereSha vAsudevAkhyaH chatuShkalaH uktadishA vAsudevAdichaturAtmakaH pAdaH | prakAshavAnnAma prasiddham.h | prakAshavAniti saMj~naka iti yAvat.h || 2 || yodhikArI | etaM brahmaNaH prathamapAdabhUtaM vAsudevarUpam.h | evaM chaturAtmanA prAchyAdidiN^.hnAmakatayA chaturdikShu vartata ityevaM prakAreNa vidvAn.h jAnan.h brahmaNo hareH chatUrUpAtmakapAdaM vAsudevaM prakAshavAnityupAste prakAshavAn.h prakhyAtaH ityaihikaphalaM vyaktam.h | ya etaditi punarvachanaM prakAshavata ityAmiShmikaphaloktyArthaM || 3 || 5 || agniriti || C-K-4
vR^iShabhAviShyo vAyurvAsudevAkhyamekaM brahmaNaH pAdamuktvA te agnirdevatAsaN^karShaNAkhyaM pAdaM vaktA vakShyatItyuvAchetyatharH | sa AchAryakulaM naH prApayeti vR^iShabhAviShyavAyunoditaH satyakAmaH | shvo bhUte paredyuH | gAH abhi AchAryagR^ihaM prati | prasthApayAJNchakAra yApitavAn.h | tAH AchAryagR^ihAbhimukhA gAvaH yatra deshe abhisAyaMbabhUvuH sAyaMpratibabhUvuH sAyaMprAptA iti yAvat.h | tatra deshe gAH uparudhya nirudhyAgnimupasamAdhAya pratiShThApya | samidhamAdhAya agneH pashchAt.h prAN^mukhaH upopavivesha || 1 || tamagnirityAdestasmai sa hovAchetyantasya prAgivArtho dhyeyaH || 2 || pAdaM saN^karShaNAkhyaM rUpam.h | tasya pAdasya chatuShkalatvamAha || pR^ithivIti || prathitatvahetunA pR^ithivInAmakaM pR^ithivIniyantR^itayA pR^ithivIsaMsthaM saN^karShaNavAsudevAkhyam.h | kalA ekaM rUpaM brahmaNaH pAdabhUtasya saN^karShaNasya | evamagrepi dhyeyam.h | antarikShaniyantR^itayAM tarikShasthamantarikShanAmakaM saN^karShaNasaN^karShaNAtmakaM kalA dvitIyaM rUpam.h | dyauH dyuniyantR^itayA dyusthaM dyunAmakaM saN^karShaNapradyumnAkhyaM kalA tR^itIyaM rUpam.h | samudraniyantR^itayA samudrasthaM 
tannAmakaM saN^karShaNAniruddhAkhyaM kalA chaturthaM rUpam.h | eSha vA ityAdeH prAgvadarthaH | anantavAn.h nAma anantavatsaMj~nakaH || 3 || 4 || 6 || evamagnidevaH saN^karShaNAkhyaM chatUrUpaM brahmaNaH pAdamuktvA | haMsaH haMsarUpI chaturmukhaH | te pAdaM pradyumnAkhyaM brahmaNaH pAdaM vaktetyuvAchetyarthaH | sa ha shvo bhUta ityAdiprAgvat.h || 1 || haMsaH haMsarUpI brahmA | upanipatya Agatya || 2 || pAdaM pradyumanAkhyaM rUpa | AgniH kaleti | agniniyantR^itayA agnisthitamagninAmakaM pradyumnavAsudevAkhyaM brahmaNaH pAdabhUtasya pradyumnasya kalA AdyaM rUpam.h | sUryaniyantR^itayA sUryasthitaM sUryanAmakaM pradyumnasaN^karShaNAkhyaM kalA dvitIyaM rUpa | chandraniyantR^itayA chandrasthaM chandranAmaka pradyumnapradyumnAkhyaM kalA tR^itIyaM rUpam.h | vidyunniyantR^itayA vidyadgataM vidyunnAmakaM pradyumnAniruddhAkhyaM kalA brahmaNaH pAdasya pradyumnasya chaturthaM rUpam.h | eSha vA ityAdi prAgvat.h | tasya pradyumnasya saMj~nAmAha || jyotiShmAnnAmeti || 3 || 4 || 7 || evaM haMsarUpI viriJNchaH pradyumnAkhya vAsudevAdichaturAtmanA sthitaM brahmaNaH pAdamuktvA | madgurjalavAyasarUpo varuNaste.aniruddhAkhyaM brahmaNaH pAdaM vaktetyapyuvAchetyarthaH | sa ha shvo bhUta ityAdi prAgvat.h || 1 || madguH jalavAyusarUpo varuNaH | upanipatyAgatya || 2 || pAdamaniruddhAkhyaM rUpam.h | bravANItyabhyuvAda | prANaH kalA prANaniyantR^itayA prA(ghrA)NendriyasthaM prANanAmakaM aniruddhavAsudevAkhyaM brahmaNaH pAdabhUtAniruddhasya kalA AdyaM rUpam.h | chakShurniyantR^itayA chakShuHsthaM chakShurnAmakaM aniruddhasaN^karShaNAkhyaM kalA pAdabhUtAniruddhasya dvitIyaM rUpam.h | shrotrasthaM shrotranAmakaM niruddhapradyumnAkhyaM kalA tR^itIyaM rUpam.h | manaHsthaM manonAmakaM aniruddhaniruddhAkh.hyaM kalA chaturthaM rUpam.h | AyatanavAn.h avasthAnavAn.h | shiShyaM prAgvaddhayeyam.h || 3 || 4 || 8 || vanAnnirgataH satyakAmo mArge trirAtrIrnItvA chaturthehni AchAryakulaM prApa ha taM satyakAmamAchAryobhyuvAda | satyakAmetyAdi prAgvat.h || 1 || he somya brahmavidiva bhAsi prakAshase | tvA tvAm.h | ko nu shashasa shikShitavAn.h | ityAchAryobhyuvAdetyarthaH | manuShyebhyonye.anushikShitavanta iti satyakAmaH pratijaj~ne | pratij~nAtavAn.h | uvAcheti yAvat.h | tarhi mayAnushAsitavyaM nAsti kimityata Aha || bhagavAniti || me kAme kAmAya | madabhIShyasiddhayatharM bhagavAMstveva brUyAt.h || 2 || kuto mayaiva vAchyamityata Aha || shrutamiti || bhagavadR^ishebhyo mahAnubhAvebhyaH | shrutameva | tathApyAchAryAdeva hi vidyA viditA sAdhiShThaM sthiratvaM sAdhutvaM cha prApnoti hi | yato tastvayaiva vAchyam.h | tvameva hi mayA AchAryatvena ttR^ito na vR^iShabhAviShyavAyvagnibrahmavaruNAH | tepi nAjAryabuddhayA mAmanushikShitavanto.atastvayaiva kAmAya me vAchyamiti | tadAha sUtre | liN^gabhUyastvAttaddhi balIyastadapIti | evaM prArthita AchAryaH etasmai satyakAmAya | etadeva vAyvAdibhiruktamevovAcha | gurutvena vR^itAdbhavatonyebhyaH shravaNena mamAparAdho jAtaH kimiti bhAvayantaM pratyAha || atra heti || devebhyaH shrutaviShaye na kiJNchana vIyAya na kAchiddhAnirabhUt.h | devebhyaH shravaNena te na kopyaparAdho jAta ityarthaH | uktameva nirdhArayati atra hIti punarvachanena || 3 || 9 || prakArAntareNa chaturmUrtiviShayavidyAm.h | j~nAninA j~nAtavyaM muktikAle gantavyamArgaM cha vakShyaMstadupayuktAM tAvatparAparabrahmaniShThAM vidyAmAkhyAyikayAha || upakosala iti || upakosalo nAmataH | kAmalasyApatyaM kAmalAyanaH | brahmacharyaM brahmaprAptyarthaM charaNamuddishyovAsa | tasya satyakAmasya | agnIn.h gArhapatyAhavanIyAnvAhAryapachanarUpAMstrInagnIn.h dvAdashavarShANi parichachAra | saH satyakAmaH | anyAnantevAsinaH shiShyAn.h | samAvartayan.h brahmopAdishya samAvartanaM kArayan.h | svasvagR^ihaM prati gantu manujAnan.h tamupakosalaM naiva samAvartayati | ha smetyAshcharye || 1 || taM bhartAram.h | satyakAmaM jAyovAcha | brahmachArI taptaH kliShyaH san.h agnIn.h kushalaM yathA tathA parichachArIt.h paryachArIt.h | cha shabdAt.h tvAM mAM cha paryachArIdityarthaH | brahmachAriNo parichAritA apyagnayastvAM prati brahamAsmai prabrUhIti mA pariprochan.h naivoktavantaH | prabrUhyasmA ita jAyovAchetyanvayaH | tasmai upakosalAyAprochyaiva | brahmAnupadishyaiva pravAsAJNchakre | proShitavAn.h || 2 || sa upakosalaH | vyAdhinA vishiShyAdhinA mahAmanovyathayA | anashitumabhoktum.h | dadhre manashchakAra | tamupAkosalaM | ashAna bhuMkShva | kinnu kimarthaM nAshnAsi na bhukSha | sa upakosala uvAcha | nAnAtyayAH nAnAprakArAH  bahavaH kAmAH asminpuruShe kAmAH kAmanAviShayAH bahavaH santi vyAdhibhiH mahAmanovyathAbhiH paripUrNosmyato nAshiShyAmItyuvAchetyanvayaH || 3 || atha gurornirgamanAnantaramiti vA guruNA brahmaNonupadiShyatvAditi vA AtmanAM paricharyA karaNAditi vAthetyasyArthaH | agnayaH gArhapatyAdayastrayognidevAH samUdire parasparamUchuH | kimiti tapto brahamachArI kushalaM yathA tathA no.asmAn.h parichArIt.h paryachArIt.h | asmai brahmachAriNe brahma prabravAma | hanta harShe | ityUchurityanvayaH | ityanyonyaM sambhAShya homakuNDebhya utthitAstrayognidevAstasmai brahmochurha || 4 || kathaM prANo brahmaba ka bra=hma khaM brahmeti | prANo baladevatAmukhyavAyuH brahma aparaM brahma | kaM naijaparipUrNasukharUpaM viShNvAkhyaM brahma | khaM paripUrNaj~nApabalAtmakaM viShNvAkhyaM brahmetyUchurityarthaH | sUtrabhAShye tu brahma padaM na visheShyaparaM kintu kakhayoH pUrNatvarUpavisheShaNaparamityabhipretam.h | tadAha sUtre | sukhavishiShyAbhidhAnAdeva cheti | sa evamukta upakosala uvAcha | prANo 
brahmeti yaduktaM tadvijAnAmi | prANasya mukhyavAyutayA prasiddheH | kaM cha tu khaM cha na vijAnAmi | te kiM prANAdivAnyonyaM bhinne utAbhinne iti na vijAnAmItvAchetyarthaH | evamuktAste agnayastayorabhedamUchuH || yadvAva kamiti || yadeva khaM tadeva kamiti punarvyatyAsena vachanaM mAtrayApi na bhedaH | kevalaM visheShabalenAnandarUpo j~nAnabalarUpa ita bhedena vyavahAramAtramiti dyotayitum.h | prANaM mukhyavAyuM A samantAt.h kAshate dIpyata iti vyutpattyAkAshAkhyaM vyAptaM hariM cha parAparabrahmadvayamUchurityarthaH || 5 || 10 || evamagnibhiH sambhUyoktaM parAparabrahmaniShThAM vidyAmuktvA pratyekaM pratyekaM tairuktAM chaturmUrtiviShayAM vidyAmAha vedapuruShaH || atha hainamityAdi tribhiH parvabhiH || athetyasya vidyAntaramuchyata ityarthaH | evamagrepi | enamupakosalamanushashAsa | tatprakAramAha || pR^ithivIti || pR^ithutvahetunA pR^ithivInAmakam.h | brahmeti chaturShvapi yojyam.h | aN^ganetR^itve nAgninAmakaM agnisthaM brahma | attR^itvahetunAnnanAmakamannasthaM brahma | nityamAdirUpatayA AdityanAmakamAdityasthaM brahmeti pR^ithivyAdinAmakAni chatvAri rUpANi pR^ithivI brahmetdarUpeNAnushAsetyarthaH | sthAnabhedena rUpANAM bhedo na shaN^kaya iti bhAvena pR^ithivyAdyantaryAmiNaH svAntaryAmiNashchAbhedamAha || ya eSha iti || Aditya ityupalakShaNaM pR^ithivyagnyannAdityeShu ya eSha puruSho harirdR^ishyate divyadR^iShyiviShayosti sohamaheyatvahetunA chetanakhaNDatayA vartamAnosmi | indrArjunAdivadavAntaravisheShopi netibhAvenAha || sa evAhamasmIti || sohamasmIti pUrvoktirabhede tAtparyAdhikyaj~nApanArthA | iti chAnushashAsetIti padasya pUrveNAnvayaH || 1 || yodhikArI etaM pR^ithivyAdichatuShyayAntaryAmiNamevaM gArhapatyAntaryAmyabhedena vidvAnupAste saH pApakR^ityAmapahate apahanti | lokI bhagavallokavAn.h bhavati sarvamAyureti uttarAvadhishUnyAyuShmAn.h bhavati | jyok.h prakAshavAn.h jIvati | asyopAsakasyApa(va)rapuruShAH bhR^ityajanAH | na kShIyante bhR^ityavAneva bhavatItyarthaH | ya evaM vidvAnupAste taM vayamupabhaJNjAmaH pAlayAmo lokadvayepItyagnaya UchurityarthaH || 2 || 11 || atha gArhapatyopadeshAnantaram.h | anvAhAryashcharuH pachyatetretyanvAhAryapachananAmA dakShiNAgniH | kimityanushashAsetyata Aha || Apo disho nakShatrANi chandramA iti | pratyekaM brahamapadAnvayaH | AsamantAt.h pAlanahetunA.apa ityuktopsusthitaH brahma | abhIShyadeshanAddiN^.hnAmA dikShusthitaH brahma | ananyAdhInatvahetunA nakShatranAmA nakShatragataH brahma | AnandarUpatayA chandranAmA chandrAntaH stho yaH sa brahmetyarthaH | ya eSha ityAdeH pUrvavadeva gamanikArthashcha j~neyaH || 1 || 2 || 12 || atheti prAgvat.h | prANo brahma AkAsho brahma dyaurbrahma vidyudbrahmetyanushashAsetyanvayaH | prANastho balarUpatvAtprANanAmA | padArthapUraNAvakAshadAtR^itayAkAshanAmAkAshasthaH | prakAsharUpatvAt.h dyaurnAmA | vedanAdvidyunnAmetyarthaH | ya eSha vidyuditItyAdi pUrvavat.h || 1 || 2 || 13 || evaM titregnibhiH sambhUya pratyekaM chopadishyoktaM dvirUpopadeshaM niShkR^iShyAnuvadan.h | anyadapi tairuktamityAha shrutiH || te hochurityAdinA || sohamityAdinoktA | antaryAmiviShayatvAdasmadvidyA kaM brahmehatdanoktA vyAptarUpaviShayatvAdAtmavidyA asmAbhiruktA | AchAryastu te gatiM karmaNi karaNe cha vyupAdanIyoyaM shabdaH | prApyaM tatprAptyupAyabhUtaM mArgaM cha vaktA vadiShyatIti chochurityarthaH | AjagAmetyAdi vyaktam.h || 1 || ko nu tvAnushashAseti prashnasya kataM ko nu mAnushiShyAditi mR^iShoktirityataH svAbhiprAyaM vyanakti || iheti || iha cha avacheti ihAve | iheti bhUmigA manuShyAH | aveti pAtAlasthA asurAH | ubhaye bhagavantaM nihnutaH apalApaM kurutaH | ata eva na vaktuM shaktAH kintu devA evetyAha || ima iti || IdR^ishAH jvAlArUpAH ayAdR^ishAH karacharaNAdimantaH | iti hAgnInabhyUde spaShyamuvAcha | AchAryA vakti kiM nu somyeti | he somya tegnayaH kimavochan.h ||2 || iti prashnasyottaraM idamiti pratIkapUrvaM pratijaj~ne pratij~nAtavAn.h | lokAn.h pR^ithivyAdilokastha bhagavadrUpANi | tevochannityAdi satyakAmavAkyam.h | vakShyamANabrahamavidyAyAmAdarajananAyAdAveva mAyAsaN^gatvApAdakaj~nAnaviShayatvamahimAnamAha || tadyatheti || vakShyamANanidarshanam.h | yathA puShkarapalAshe padmapatre | evaM evaM vakShyamANaprakAreNa bhagavajj~nAnini pApaM karma na shliShyate na liptaM bhavati yajj~nAnAtpApAshleSharUpamuktibha; bhavati tadvastu ahaM vakShyAmItyAvachAryA.avochadityarthaH | bravItu bhagavAnityupakosala uvAcha | tasmai upakosalAyovAcha hAchAryaH || 3 || 14 || AchAryoktavidyAmAha shrutiH || ya eSha iti || antarakShaNi akShyantaH  puruShaH pUrNaShaD.hguNatayA puruShanAmA | ya eSha dR^ishyate divyadR^iShyiviShayaH sannAste | eSha puruSha AtmA | AdAnAdikartR^itvena vA AdeyaM upAdeyaM sukhaM mAtyanubhavatIti vA AtmetyuktaH | tasya guNAnAha || etaditi || vidheyApekShayA napuMsakam.h | eShaH AtmetyuktAkShyantasthaH puruSha amR^itamabhayametadbrahma pUrNamityuvAcha hetyarthaH | tadAha sUtre | antara upapatteriti | etasmin.h chakShuHsthe harau | na kiJNchana shliShyati liptaM na bhavati | tatra j~nApakamAha || tadyaditi | tat.h tasmAdasaN^gabhagavatsthAnatvAdyat.h yadi | asmin.h chakShuShi kashchitsarpirvA udakaM vA api padAdanyadvA siJNchati tat.h vartmanI adharottarapArshvau pratyeva gachChati na shchiShyatIti chovAchetyarthaH || 1 || chakShuShosaN^gatvApAdakasyAsaN^gapuruShasya viShNutve 
j~nApakAntaramapyAha || etamiti || etaM chakShuHsthAsaN^gapuruShaM saMyadvAmaH saMyanti prApnuvanti vAmAni bhadrANyasyeti saMyadvAma ityAchakShate prAj~nAH | kutaH hi yasmAdetaM sarvANi vAmAni bhadrANyabhisaMyantyata ityarthaH j~nAninaH phalamAha || sarvANIti || enaM j~nAninaM vAmAni bhadrANyabhisaMyanti bhadrANyabhisaMyanti prApnuvanti || 2 || eSha chakShurantastho hariH | vAmaniH | u khalvityarthaH | kutaH | hi yasmAdeSha chakShurantasthaH sarvANi vAmAni | vAmaM saundaryaM tatpradhAnatvAtstIkadambAni nayati prerayatyata ityarthaH | vAmanIreva vAmaniH | hrasvashChandasaH | j~nAniH phalamAha || sarvANIti || anekastrIniyantA muktAviha cha bhavati ya evaM vedetyarthaH || 3 || eSha eva bhAmaniH bhAmaM ojaH tatpradhAnatvAtpuruShajAtAni | tAni nayatIti | bhAmanIreva bhAmaniH | sarvapuruSha netetyarthaH | tasya guNAntaraM chAha || eSha hIti || akShisthaH hi prasiddham.h | j~nAninaH phalamAha || sarvoShviti || tadAha sUtre | sthAnAdivyapadeshAchcheti || 4 || chAkShuShapuruShaj~nAnino mAhAtmyaM prakAshayan.h tasya gamya mArgaM chAha || atheti || arthAntare | yadu cha yadyapyasmin.h chAkShuShapuruShasyoktarUpasya j~nAnini mR^ite | shyaM shavasambandhi dahanAdyuttarakarma kurvanti | yadu cha yadi cha na kurvanti | sa j~nAnI archiShamArchirlokamevAbhisaMvishati prApnoti | yadvA pUrvamasminniti j~nAnisamudAyAbhiprAyaM terchiShamabhisaMvishanti prApnuvantIti yatha shruta eva na vipariNAmaH | archiShorchirlokAt.h | ahaH aharabhimAnilokam.h | saMvishantIti sarvatrAnuShajyate | ahno aharlokAdApUryamANapakSham.h | shuklapakShAbhimAnilokam.h | tasmAt.h tAn.h ShaNmAsAn.h udaN^.h yAti sUryaH uttarAyaNashabhimAnilokamiti yAvat.h | tasmAchcha saMvatsarAbhimAnilokaM tasmAchchAdityamaNDalaM tasmAchcha tasmAchchandramaNDalaM tasmAchcha vaidyutaM vidyunnAmakavAyupatnIlokam.h | tatpuruShaH tasyA vidyunnAma vANyA bhartA | mAnavo vAyuH | vyillokAttamiti sheShaH | abhisaMvishatItyanuShaN^gaH || 5 || sa vAyuH enAn.h chAkShuShapuruShaj~nAninaH | brahma gamayati prApayati | tadAha sUtre | shrutopaniShatkagatyabhidhAnAditi | vaidyutenaiva tatastachChateriti cha | atra pratIkAlambanAn.h kAyarbrahma chaturmukhaM nayatyapratIlambanAn.h paraM brahma nayatIti brahma padya kAryabrahmaparabrahmobhayaparatvamadhikAribhedena j~nayam.h | tadAha sUtrakAraH | kAryaM bAdarirasya gatyupapatteH | paraM jaiminirmukhyatvAt.h | apratIkAlambanAnnayatItyAdi | archirAdeH jaDatvabhrAntiM nivArayati | eSha devapatho devairabhimanyamAnamArgaH brahmapathaH brahmaprAptimArgaH | etenArchirAdinA pathA pratipadyamAnAH brahma prApnuvante | imaM mAnavamAvartaM mAnavA manuShyAH yatrAvartante soyaM mAnavAvartaH | sa eva mAnava AvartaH aluk.h samAsaH | taM mAnavamAvartaM jananamaraNAdirUpasaMsAraM prati | nAvartante muktA eva bhavantIti | vikArAvarti cha tathA hi darshayatIti sUtrabhAShyAdau tu mAnavamAvartaM saMsAraM nAvartante nAvartavantItyarthamupetya muktAnAM saMsAriviShayavyApAro netyarthaparatayA vyAkhyAtam.h || 6 || 15 || pUrvatra saMvargavidyA viShayatvenopakrAnto vAyuH prANo brahmetyaparabrahmatvena prakR^itaH | sa enAn.h brahmetyavyavadhAnena pUrvaM parAmR^iShyashcheti | tadviShayAmanyAmapi yaj~navidyAmAha || eSha hetyAdinA || yoyaM pavate vAti eSha vAyuryaj~no ha vai | sarvayaj~nAbhimAnI yame sannihito yaj~na nAmA | kathamityato nirvaktiH || eSha iti || eSha vAyuH yan.h gachChanneva sarvamidaM punAti pavitrayati | yadyasmAdeSha vAyuH gachChannevedaM sarvaM punAti tasmAddhetoH eSha vAyureva yaj~naH | iN.h gatAvityasya shatR^i pratyaye subAdau yanniti rUpam.h | j~na shuddhabhAva iti dhAtoH kvipi j~na iti rUpaM niruktibalAtpUrvapadAntyalope yaj~na iti siddheriti bhAvaH | yaj~nAkhyavAyoH pAdAvasthitisthAnamAha || tasyeti || tasya vAyoH manashcha vAkcha vartanI pAdau | mano vAcho rvartete dvaupAdAvityarthaH || 1 || tayoH pAdayoranyatarAM manaH saMsthAM vartanindakShiNapAdam.h | brahmA brahmartvik.h manasA maunena saMskaroti pUjayati | hotAdhvaryurudgAteti trayo R^itvijaH vAchA upalakShaNam.h | kramAdvAchA mantraiH | adhvaryurhomAdikarmaNA | sAmagAnenodgAtA chAnyatarAM vAchi sthitAM vartaniM vAmapAdaM saMskarotItyanuShajyate | pratyekamanvayaH | brahamartvijaH kadA maunaM tadbhaN^ge cha kimaniShyamityataH tadbhaN^ge.aniShyoktyA maunakAlaM niyamayati || atheti || yatra yadi | prAtaravAnuke upAkR^ite upakrAnte | paridhAnIyAyAH karmasamApikAyAH antyAyA R^ichaH japAt.h purA brahmA vyapavadati vAchaM visR^ijati || 2 || tadA hodyistraya R^itvijaH ayatarAM vAchisthitAM vAmavartanimeva saMskurvanti pUjayanti | hIyate anyatarA manaHsthatA dakShiNavartaniH | tatashcha kimityata Aha || sa yatheti || ekapAt.h manuShyo vrajan.h ratho vA ekena chakreNa vartamAnastiShThan.h riShyati nashyati | evamasya yajamAnasya yaj~no riShyati | riShyantaM yaj~namanu yajamAno riShyati | tadvayanakti | sa yajamAna iShTvA pApIyAn.h bhavatIti || 3 || tarhi maunasyAbhaN^ge kiM bhavatItyata Aha || atha yatreti || na yapavadatItyanvayaH | shiShyaM || 4 || 5 || 16 || brahmAdi R^itvijAM maunAdiniyamabhaN^ge prasaktayaj~napAdalopasandhAyakaM vyAhR^itihomaM vakShyan.h vyAhR^itimAhAtmyaM kramAdvadaMstAbhirhomaprakAraM chAha || prajApatirityAdinA || prajApatirbhagavAn.h lokAnabhyatapat.h sAratvena vyajAnAtteShAM lokAnAM tapyamAnAnAM bhagavatA vij~nAyamAnAnAM sakAshAt.h rasAn.h sArAn.h prabR^ihat.h niragamayat.h | tadvayanakti || agnimiti || pR^ithivyA agniM prAbR^ihadityanuShaN^gaH | 
vAyuM nAsikyavAyumantarikShAt.h | AdityaM divaH || 1 || prajApatiH etAstisgnAdidevatAH | agnerityAdi paJNchamI | R^ichaH R^ichAmabhimAnI brahmA | vAyoH nAsikyavAyutaH | yajUMShi yajuShAmabhimAnI haraH | AdityAt.h sAmAni | sAmnAmabhimAnI vAyuH || 2 || R^igbhyaH R^iN^mAnichaturmukhAt.h | bhUriti nAmAnaM varAhaM prabR^ihan.h rasatvenodabarhayat.h | yajurbhyaH yajurmAnirudrAt.h | bhuva iti nAmAnaM nR^isiMhaM prabR^ihat.h | sAmabhyaH sAmamAnivAyutaH | svariti nAmAnaM papilaM prabR^ihat.h || 3 || tat.h tasmAdvayAhR^itInAM sarvasAratvAdyadi R^iktaH riShyet.h R^igvedAt.h riShyet.h | R^ig.hjapamaunAdihAnyA yaj~no vaiguNyaM prApnuyAt.h tarhi bhUH svAhetyuktvA gArhapatye juhuyAt.h | R^ichAM tadrasena tasya vivaraNaM R^ichAM vIryeNa | bhUrityanena home kR^ita iti sheShaH | yaj~nasya R^ichAM sakAshAt.h saprAptAM viriShyiM bhraMshaM sandadhAti || 4 || atha yajuShya ityAdi vAkyadvayepyevamartho dhyeyaH || 5 || 6 || uktemeva viriShyisandhAnamanubhavArUDhaM karoti || tadyatheti || tannidarshanaM | yathA bhinnasuvarNAnAmagnipAke lavaNakShAreNa dravIbhUyaikIbhavanarUpasandhanadR^iShyorIti bhAvaH | shiShyaM spaShyam.h || 7 || evameShAM pR^ithivyAdi lokAnAM AsAmagnyAdidevatAnAmasyAstrayyAvidyAyA vIryeNa bhUrityAdi vyAhR^ititrayeNa yaj~nasya viriShyiM sandadhAti | evaM sandhito yaj~naH samyak.h samAptayaj~navatphalaM dadyAt.h kimityata Aha || bheShajeti || yatra yaj~ne evaM vidvAn.h yaj~napAdabhaN^gAdiparihAraj~nAnI brahmA bhavati | eSha yaj~naH bheShajakR^itaH rogArtaH pumAnnipuNAchikitsakakR^itauShadhena nIroga iva | bheShajakR^itaH prAyashchittarUpavyAhR^itihomAkhyauShadhakR^itaH || 8 || tarhi phalaM nadyAt.h kimityato dadyAdevetyAha || eSha havA iti || yatra yaj~ne evaM vidbrahma bhavati eSha yaj~naH udak.h pravaNaH UrdhvapravaNaH | UdhvarlokAnusArItyarthaH | maunAdiniyamabhaN^gAt.h bhagnamapi yaj~naM sandhitvA yajamAnAdeH phalapradaM karoti brahmetyatra gAthAstItyAha || evamiti || evaM vidaM bhagnayaj~nasandhAnavidaM brahmANamR^itvijamanu | tannimittA tadviShayiNI tatstutirUpA gAthA | ha vai prasiddhAsti | tAmAha || yato yata iti || yajamAno yaj~nasya duriShyayAyato yataH puNyalokasthAnAdAvartate tattatsthAnamevaM vidA brahmartvijA gachChati || 9 || mAnavo maunena bhagavantaM dhyAyan.h brahmaika eva R^itvik.h kurUn.h yaj~nakartR^In.h yajamAnAdIn.h sarvAn.h ashvA | Ashu vAti jAnAti yaj~nabhraMshamityAshvA | Ashvaiva ashvA shIghraM tattadIyaM doShaM j~nAtvAbhirakShati sarvAnityarthaH | gAthArthaM svayameva shrutaH vyanakti || evaM viditi || tasmAdbhagnayaj~nasandhayakatvAdbrahmANaM R^itvijaM kurvIta | nAnevaM vidamiti dviruktirAdarArthA || 10 || 17 || iti shrImachChAndogyopaniShatkhaNDArthe rAghavendrayatikR^ite chatutho.adhyAyaH sampUrNaH || 4 
saMvargAvidyAyAmagnyAdi sarvabhakShakatayA yaj~navidyAyAM sarvasiddhirkR^itvena vAyuH prakR^itaH | mumukShostatprasAdasya sarvathApekShitatvAttadviShayAM prANavidyAmAha || yo ha vA iti || prasiddho yodhikArI | jyeShThaM vayasottamam.h | shreShThaM guNata uttamam.h | veda sa muktau svajAtIyAnAM madhye jyeShThashcha shreShThashcha bhavati ha vai | ko vA jyeShThashcha shreShThashchetyata Aha || prANo vA iti || 1 || yo ha vai vasiShThaM vasatAmuttamam.h | vAk.h vAgindriyamAnI vahniH | vasiShThaH samIpe vasatAmuttamaH || 2 || pratiShThAM sthitihetvindriyadaivatam.h | pratitiShThAti yatra sthAtumichChati tatra sukhaM tiShThatItyarthaH | chakShushchakShurmAnI sUryaH || 3 || sampadaM sampaddhetvindriyamAninam.h | samprapadyante daivAshcha mAnuShAshcha kAmA ityanvayaH | shrotraM shrotramAnIndraH || 4 || AyatanaM gR^ihaprAsAdAdyAyatanahetvindriyamAninam.h | manaH manobhimAnI rudraH || 5 || vAyoH saMhartR^itvopuktamatibaliShThatvaM mImAMsayA sAdhayati || atha heti || prANAH vAgAdIndriyamAninaH | ahaM shreyasi ahaM shreyAnahaM shreyAnityevaM svasvashraiShThayaviShaye | vyUdire vivAdaM kR^itavantaH | ahaM shreyasItyuktaM vyanakti || ahamiti || iti vyUdire ityanvayaH || 6 || te evaM vivadamAnAH | prANAH vAgAdyabhimAnino vanhyAdyAH | pitaraM prajApatiM brahmANametya prApya | he bhagavan.h nosmAkaM madhye kaH shreShTha ityUchurityanvayaH | vaH yuShmAkaM madhye yasminnutkrAnta idaM madIyaM sharIraM pApiShThataramiva heyamiva shavatulyaM dR^ishyeta | vaH yuShmAkaM madhye sa shreShTha ita tAtprANAnuvAcha ha brahmeti  yojanA || 7 || evaM prajApatinoktA devAH brahmadehAdutkrantAH | tathApi deho na pApiShTha AsInmukhyavAyorutkrAntau tatAsIdityAha || sA heti || vAgAdayo devA iti j~neyam.h | uchchakrAma viriJNchadehAnniryayau | proShya pravAsaM kR^itvA | paryetya Agatya | madR^ite jIvituM kathamashakata shaktA abhavan.h bhavanta iti dehasthAnanyAn.h devAnuvAcheti yojanA || 8 || evamagr.api j~neyam.h || 9 || 10 || amanasaH prANaShataramanobhimAnyanadhiShThitamanaskAH || 11 || paTvIshAN^kUn.h hayabandhanarajjvAshrayANIn.h | samakhidat.h udbabarha | taM prANam.h | sarve vAgAdayo devAH abhisametya he bhagavan.h edhi bhava | Askhoti yAvat.h | motkramIH | no.asmAkaM madhye tvaM shreShThosI tyUchuH || 12 || shreShTho.asItyuktaM guNata AdikhyaM vivichyAha || atha hainamiti || vasiShThatvAdayo vAgAdInAM ye guNAH te sarve prANe mukhyAH | vAgAdiShvasmAsu tvaupachArikAstvadadhInA iti vAgAdayaH prANaM vij~nApitavanta itivAguvAchetyAdi vAkyachatuShyaya syArthaH | ahaM vasiShThAsmIti yat.h 
tadvasiShThastvamasItyAdiyojanA || 13 || 14 || vasiShThatvAdikaM prANAdakShanamityatra j~nApakamAha || na vai vAcha ityAdinA || vAgAdIMndriyAbhimAninaH na vAgAdayobhavan.h | svAtanteNa svasvavyAparadakShA na bhavantItyAchakShate prAj~nAH | tarhi kimadhInAssantaH svasvavyApAradakShA ityata Aha || prANa(NA)iti || vAgAdIndriyajAtaM prANa ityevAchakShate kutaH hi yasmAtsarvANi etAni vAgAdIni prANa eN^ava bhavati prANodhiShThAtA teShAmata iti || 15 || 1 || tvaM naH shreShThosItyuktyA shreShThashchedahaM tarhi mamAnnaM sarvaiH kalpyatAmityAha || saheti || sa prANaH kimannaM me bhaviShyatItyuvAcha | shvapakShiparyantaM prANijAtaM yatkiJNchididaM yogya mannamAtti tattennamityUchurityarthaH | prANairagnyAdibhirdattamannaM pUrvamapi tadIyamevetyAha || tadvA etatsarvaprANibhiradyamAnaM anasya prANasyAnnaM vai kuta ityatastasya sarvendriyAdhiShThAtR^itvAdityAha || ano havai nAma pratyakShamiti || akSheShu indriyeShu prati pratisthitaH | shabdasvAbhAvyAnnapuMsakatA | phalamAha || na ha vA iti || evaM vidi sarvaM prANasyAnnamiti j~nAnini | kiJNcha nAnnaM na bhavati ha vai | sarvamasyAnnaM bhavatItyarthaH || 1 || kiM me vAso vasanam.h | bhaviShyatIti sa prANaH punaruvAcha | ApaH prANibhiH pIyamAnA Apaste vAsa iti prANA UchurityarthaH | tatra vR^iddhAchAraM pramANyati || tasmAditi || prANasyAnnamAnino vastrarUpatvAdevaitadannaM AshiShyanto bhokShyamANAH purastAdupariShyAchchAdbhiH pAridadhAti Adayanti pUrvottarAposhanaM kurvanti | vAso vasanam.h | lambhukto labdho bhavati | anagnau bhavati prANa iti budhdyAdbhiH paridadhatItyarthaH | yadvA prANasya vastrabudhdyA bhojanobhayatopaH piban.h ihAmutra cha vAso lambhuko bhavatyanagno bhavatIti j~nAnapUrvakamanutiShThataH phalavAkyamidam.h || 2 || iyaM prANavidyA paramparAgatA chetyAha || taddhaitaditi || tadetat.h | tAmetAM prANavidyAM satyakAmo jAbAlo nAmnA goshrutaye vaiyyAghrapadyAya vyAghrapAtputrAyoktvA phalaM chovAcha | tatphalamAha || yadyapIti || prANavidyAyAM yogyo yadi karmavashAt.h sthANutAM prApyAste | tAdR^ishAya shuShkAya sthANavepi yadi etat.h etAM prANavidyAM brUyAt.h | asminsthANau shAkhAH jAyeran.h | palAshAni parNAni  praroheyuH ityuvAchetyanvayaH || 3 || prANopAstyaN^gabhUtaM mahattvaprApakaM homaM dravyamantrahomaprakArAdipUrvamAha || atha yadItyAdinA || C-K-5
mahat.h mahattvam.h | jigamiShet.h | prAptumichChet.h | sarvauShadhasya sarvadhAnyasya | manthaM vituShIkaraNenAloDitaM piShyam.h | dadhimadhunoH | dadhimadhubhyAm.h | upamathya saMpiShya | a=jyasya hutvA AjyAhutiM jyeShThAya shreShThAya svAheti kR^itvA | Ajyasya sampAtaM sampAtanaM dhArAM manthe avanayet.h || 4 || evaM vasiShThAyetyAdi vAkyachatuShyayasyApyartho dhyeyaH || 5 || athetyArthAntare | manthaM pratisR^ipya prApyAM jalau nidhAya japati japet.h | mantramAha || amonAmeti || manthamAninaM prANaM pratyuchyate | he ama amita | tvaM amonAmAsi amitosi | kutaH hi yataH idaM sarvaM te tava tvatsvAmikam.h | ataH sa hi manthadevaH prANaH jyeShThaH rAjA adhipatiH | sa manthadevaH mA mAM samAnebhyaH jyaiShThayaM shraiShyayaM rAjyaM AdhipatyaM cha gamayatu | ahamevedaM sarvaM svayogyapUrNaH asAni bhavAnIti japatItyanvayaH || 6 || evaM manthaM japtvA mantrapUrvaM tadbhakShaNamAha || atheti || anantaraM etayA vakShyamANayA R^ichA AchAmati chamu adane attItyarthaH | tatsavituriti mantreNa pachChaH pAdashaH | triravadAya bhakShayitvA | charamapAdena sarvaM bhakShayedityAha || tatsavituriti || tatsavituH jagatprasavituH | devasya viShNoH sakAshAt.h | vayaM bhojanam.h | rakShAM sarvabhogAMshcha | vR^iNImahe prApnuvAma | bhagasya samagraishvaryAdisarvaguNasvarUpasya viShNoH | bhR^ityarUpaM turaM vAyum.h | sarvadhAtamaM sarvadhAtR^iShUttamaM cha | dhImahi dhyAyemeti mantrArthaH || 7 || kaMsaM chamasaM vA manthapAtram.h | nirNijya prakShAlyAgneH pashchAtsaMvishati svapet.h | charmaNi kR^iShNAjine | vyAghracharmaNi vA sthaNDile vA kevalAyAM vA bhuvi | vAchaM yamo maunI | aprasAhaH strIrahitaH | saMvishatIti pUrveNAnvayaH | sa yadi svapne striyaM sumaN^galIM pashyet.h samR^iddhaM saphalaM karmeti vidyAt.h || 8 || strIdarshanaM kamarsamR^iddhij~nApakamityatra shlokaM pramANayati || tadeSha iti || tat.h ukterthe kAmyeShu karmasu kriyamANeShu | yadA yadi tatra tarhi | svapnanidarshane svapnAkhyadR^iShyAnte | jAte sati samR^iddhiM jAnIyAdityarthaH | tadAha sUtre sUchakashcha hi shruterAchaNakShate cha tadvida iti || 9 || 2 || yo havai jyeShThamityAdinA svasamAnAdhikyApAdakavidyoktA | sarvapApA lepapuNyalokApAdakapaJNchAgnividyAM sopAddhAtamAkhyAyikayAShyabhiH parvabhirAha || shvetaketurityAdikayA || shvetaketurnAmataH | aruNerapatyamAruNeyaH | paJNchAchAnA paJNchAladeshIyajanAnAM samiti sabhAmeyAya praptavAn.h | taM ha shvetaketuM pravAhaNo nAma rAjA jivilyApatyaM jai-visalirUvAcha | he kumArA3 iti sambodhya te pitA tvA tvaM anushiShat.h anvashiShat.h vidyAmupAdiShyavAn.h kimityuvAchetyarthaH | kumAra Aha he bhagavaH | anushiShadityanukarShaH | anushiShyosmi pitretyuchetyarthaH || 1 || iti tenokto rAjA paprachChetyAha || shrutiH || vettheti || yat.h adhi adhikR^itya | ito lokAtprayanti gachChanti | tadvettha jAnAsi kimiti prapachCha rAjeti yojyam.h | kumAra Aha neti na vedmi bhagava iti kumAra uvAcha | evamagre.api prashnapratyuttare j~neye | vyAvartanA 
vyAvartanAni | madhye prApyasthAnAni | yathA yena prakAreNavartate taM prakAraM vettha kimityarthaH || 2 || asau lokaH paralokaH | ito gatairna sampUryate tadvettha kimiti | sarvatra plutiH prashnadyotikA | paJNchamyAmAhutau AhUyate sthApyate atretyAhutiH prakShepasthAnam.h | tasyAM hutA iti sheShaH | yatra paJNchamasthAne prakShiptAH ApaH abAdipaJNchamahAbhUtopalakShitA jIvAH puruShavachasaH pumAMsaM iti striya iti shabdabhAjo bhavanti tadvettha kimityarthaH || 3 || rAjA vakti || atheti || atha nu evaM tarhi kimarthamanushiShyosmItyavochathAH uktavAnabhUH | yo hImAni mA pR^iShyAni prameyANi na vidyAt.h sa kathamanushiShyosmIti bravIt.h brUyAditi rAjovAchetyarthaH | sa shvetaketuH | AyastaH sakhedaH | piturardhaM sthAnameyAya jagAma | taM pitaramuvAcha | he bhagavan.h mA mAm.h | ananushiShya anupadishyaiva kila | tvA tvAm.h | anushiShaM anvashiShamityabravIt.h bhagavAn.h || 4 || rAjanyabandhuH rAjAdhamaH mA mAm.h | paJNchaprashnAnakShIt.h praShyavyArthAn.h pR^iShyavAn.h | teShAM madhye ekaM cha na vivaktuM vivichya vaktum.h | nAshakaM shakto nAbhUvam.h | tAn.h me brUhi ityuvAchetyapi j~neyam.h | krodhAdrAjanyabandhurityuktiH | sa putreNaivamuktaH pitA | he tata | tAta tvaM etAn.h prashnAn.h | yathA yathAvadvaktuM mA mAmavadaH | eShAM madhye ahaM yathA yathAvat.h | kiJNchana kimapi | na veda na jAnAmi | yadyahamimAn.h prashnArthAnavediShyaM j~nAtavAnabhaviShyam.h | kathaM te nAvakShyamityuvAcha pitA || 5 || sa gautamo rAj~noddhai sthAnameyAya gatavAn.h | prAptAya tasmai gautamayArhAM pUjAM chakAra rAjA | sa kR^itArhaNo gautamaH uShitvA paredyuH prAtaH kAle | sabhAgaH sabhAgadheyaH | sopAyanaH udeyAya rAjAnamupAgatavAn.h | rAjA daivavittalipsayA.ayamAgatavAniti tanmanogataM j~nAtvA taM gautamam.h | he bhagavan.h gautama mAnuShasya vittasya hastyashvagohiraNyAdorvittasya | varaM prAptiM vR^iNItAH bhajasvetyuvAcha | sa evamukto gautamaH | he rAjan.h mAnuShaM vittaM tavaivAstu kumArasyAnte samIpe yAmeva vAchamabhAShathAH tAmeva me mahyaM brUhItyuvAcha ha || 6 || sa evamukto rAjA tatpR^iShyasya gopyatvAkR^ichChrI kleshayukto babhUva | nAsaMvatsaravAsine prabrUyAdIti shAstramanusaran.h rAjA taM gautamam.h | chiraM vasetyAj~nApayAMchakAra taM gautamamuvAcha | he gautama tvam.h | mA mAM yAM vidyAm.h | yathA yathAvat.h | vaktumavadaH iyaM tu vidyA tvat.h tvattaH prAk.h brAhmaNAn.h | yathA yathAvat.h | na gachChati purA | nAgachChat.h | iyaM paJNchAgnividyA brAhmaNeShu nAsIt.h | tasmAdeva kAraNAt.h | sarveShu lokeShu kShatrasyaiva prashAsanaM rAjyarakShAdirUpamabhUdityuktvA rAjA tasmai gautamAya vyimuvAchetyarthaH || 7 || 3 || paJNcha prashnaviShayAnarthAn.h yutkrameNa saptabhiH khaNDairupadidikShurAdau charamaprashnaviShayapaJNchAgnividyAM vettha paJNchamyAmAhutAvApa ityetaduttarasya prathamAdisApekShatvAttaduktipUrvamAha || asau vAvetyAdi paJNchabhiH khaNDaiH | asau lokaH dyulokasthaH | asusthatvAt.h prakAsharUpatvAchchAsau loka ityukto nArAyaNaH agniH attIti vA aN^ganetR^itvAdvA agninAmA | vAvetyavadhAraNe | tasya dyulokasthasya nArAyaNasya AdityaH Adatta ityAdityanAmAdityastho nArAyaNanArAyaNAtmA | samit.h samedhanAt.h samidityuchyate | ratishaMrUpatvena rashminAmA rashmigato nArAyaNavAsudevAtmAdhUtkaroti nirAkarotyaj~nAnAdIniti dhUmanAmochyate | bahurUpatvAdbahuvachanam.h | evamagre.api | tamasa ahananIyatvAdaharnAmAhargato nArAyaNa saN^karShaNAtmA archiH araJNchitatvena archirityuchyate | sukharUpatvAchchandramA nAmA chandragataH nArAyaNapradyumnAtmA | aN^gArAH aN^geShu ramaNahetunAM gArA ityuktaH | ananyarAjatvena nakShatranAmA nakShatragataH nArAyaNAniruddhatmA | matsyAdirUpeNa vividhaM sphuraNAt.h visphuliN^gA ityuktaH || 1 || tasmin.h dyulokasthe nArAyaNe | etasminnArAyaNanArAyaNAdyAtmanA pratyekaM paJNchadhA sthite | agnau agninAmake jIvAkh.hyahavIrUpahomAdhAratayAgnisthAnIye devAH | shraddAM shraddhApUrvaM yaj~nAdikartAram.h | shraddhopalakShitAvAdipaJNchabhUtayuktaM jIvamityarthaH | upasaMhAre iti tu paJNchamanyAmAhutAvApa ityap.hshabdena bhUtAnAmukteH | tadAha sUtre | prathame shravaNAditi chenna tA eva hyupapatteriti | juhvati prakShipanti | tasyA AhuteH tasmAt.h homAdhArasthanArAyaNAt.h dyulokAgnitaH | somo rAjA sambhavati somarAjAnaM prApayanti devA ityarthaH || 2 || 4 || parjanyaH paramasya janyamastIti parjanyanAmA meghachakragato vAsudevaH | agniH prAguktaniruktyA.agninAmAgnisthAnIyaH tasya parjanyasya vAsudevasya | vAyuH j~nAnarUpatvavAyurUpatvAbhyAM vAyunAmA vAyugato vAsudevanArAyaNAtmA | samit.h prAguktaniruktyA samidityuchyate | apAM bharaNAdabhranAmAbhragato vAsudevavAsudevAtmA dhUmaH | vidyotanAdvidyunnAmA vidyudgataH vAsudevasaN^karShaNAtmA.achirH | ashanAdashaninAmA.ashanigato vAsudevapradyamnAtmA aN^gArAH | nihrAdanAt.h hrAduninAmA hrAdunishabditameghanAdagato vAsudevAniruddhAtmA visphuliN^gAH || 1 || tasminnetasminnagnau nArAyaNAdyAtmanA vAyvAdau paJNchadhA sthite parjanyagate vAsudeve | somaM rAjAnaM somarAjaM prAptaM shraddApadenoktaM jIvam.h | tasyAH AhuteH parjanyAkhyasthAnAt.h | varShaH vR^iShyistham.h | kurvanti devA ityarthaH || 2 || 5 || pR^ithivI prathitatvAtpR^ithivInAmA pR^ithivIsthaH saN^karShaNaH agniH | tasyAH pR^ithivIsthasaN^karShaNasya | saMvatsaraH vAsayatIti saMvatsaranAmA saMtsaravagataH saN^karShaNanArAyaNAtmA samit.h samyak.h prakAshanAt.h | AkAshanAmA AkAshagataH saN^karShaNavAsudevAtmA dhUmaH | 
ratidAnAdrAtrinAmA rAtristhaH saN^karShaNasaN^karShaNAtmA.archiH | dishatIti diN^.hnAmA dikShusthitaH saN^karShaNapradyumnAtmA aN^gArAH | avAntaraM dishatItyavAntaradiN^.hnAmAvAntaradikShu sthitaH saN^karpaNAniruddhAtmA visphuliN^gAH || 1 || tasminnetasmin.h saMvatsarAdau nArAyaNAdyAtmanApaJNchadhA sthite pR^ithivIsthe saN^karShaNe | varShaM vR^iShyau sthApitaM jIvam.h | tasyA AhuteH pR^ithivIsthAnAdannaM adyamAnavastu sambhavati tatra sthApayantItyarthaH || 2 || 6 || puruShaH | purutvAtpUrNatvAtpuruShanAmA puruShagataH pradyumnaH agniH | tasya puMgatasya pradyumanasya vaktR^itvAdvAN^.hnAmA vAchi sthitaH pradyumnanArAyaNAtmA samit.h | prANanAt.h prANanAmA prANasthaH pradyumnavAsudevAtmA dhUmaH | jihvA hUyate adyateneneti jihvAnAmA jihvAgataH pradyumnasaN^karShaNAtmA archiH | chaShye pashyati sarvamiti chakShunarAmA chakShuHsthaH pradyumnaH pradyumnAtmA aN^gArAH | shravaNAt.h shrotranAmA shrotragataH pradyumnAniruddhaH visphuliN^gAH || 1 || tasminnetasminnArAyaNAdirUpeNa paJNchAtmanA vAgAdau sthite pradyumnAkhye puruShagate.agnau | annamadyamAnavastugataM jIvam.h | tasyA AhuteH puruSharUpasthAnAdretaH retaHsthaM kurvantItyarthaH || 2 || 7 || yoShA sarvairjoShyatvAdyoShAnAmA yoShidgato.aniruddhaH agniH | tasyAH yoShidgatAniruddhAkhyAgneH upasthaH upasthiteH upasthanAmopasthagataH aniruddhanArAyaNAtmA samit.h | upamantrayate ratyatharM sambhAShata iti yat.h saH tatratyo.aniruddhavAsudevAtmopamantraNanAmA dhUmaH | yunakti mishrIkarotIti yoninAmA yonisthoniruddhasaN^karShaNAtmA archiH | antaH yonyantaH karotIti yat.h te antaHkaraNagatakriyAgatoniruddhapradyumnAtmA aN^gArAH | rUpabAhulyAdbahuvachanamityavochAma prAk.h | abhinandAH abhinandItyabhinandanAmAbhinandagatoniruddhAniruddhAtmA visphuliN^gAH || 1 || tasminnetasminnArAyaNAdyAtmanopasthAdau paJNchadhA sthite yoShidgate.aniruddhAkhyAgnau retogataM jIvam.h | tattvAbhimAnino devAH juhvati prakShipanti yonidvAreti yojyam.h | tasyA AhuteH yoShidrUpahomasthAnAt.h | garbhaH sambhavati sharIravAn.h bhavati | tadAha sUtre yoneH sharIramiti || 2 || 8 || vettha paJNchamanayAmiti svakR^itaprashnasyApekShitAgnichatuShyayapUrvaM yoShidAkhyapaJNchamamagnimuktvAdhunottaramAha || iti tviti || prAgivAtharo dhyeyaH | iti shabdashcharamaprashnottarasamAptau | atra vettha paJNchamyAmAhutAvApa iti pashnavAkye iti tu paJNchamyAmAhutAvApa iti prativachanavAkye chApa shabdaH paJNchamahAbhUtopashliShyajIvaparaH | tadAha sUtreShu tadantarapratipattau raMhati sampariShvaktaH prashnanirUpaNAbhyAM | tyAtmakatvAttu bhUyastvAdityAdiShu | evaM charamaprashnaM parihR^ityAvashiShyaprashnachatuShyayaM parijihIrShustadupayuktamAha || sa garbha ulbAvR^itaH jarAyuNA veShyitaH dashamAsAnvA yAvadvA kAlaM sthAtavyaM tAvatkAlaM vAntaH yoShidantaH shayitvA | athAnantaraM jAyate || 1 || sa jAtaH yAvadAyuShaM javavati | taM pretaM mR^itaM diShyaM karmiNaM yata eva dyulokAkhyAgnitaH | itaH imaM lokaM prAptaH | yataH yoShidAkhyAgnitaH sambhUtaH jAto bhavati tAdR^ishadvayAdyagnaye | ito lokAddharanti | nayantIti || 2 || 9 || kena mArgeNa harantIti shaN^kAM pariharan.h vettha yathA devayAnasyeti tR^itIyaprashnottareNaivAdyadvitIyaprashnaparihAraH siddhayatIti bhAvena tasyottaramAha || tadya iti || yedhikAriNaH itthamuktaprakAreNa tat.h | paJNchAgnisvarUpaM viduH | ye chAmI araNye shraddhAtapaH iti shabdaH prabhR^ityarthaH | shraddhApUrvakaM tapaH prabhR^ityanutiShThanti nivR^ittakarmAnuShThAnapUrvaM bhagavadhdyAnAdikaM kuvanti te j~nAninorchiShamarchirlokamabhisambhavanti prApnuvanti tadAha sUtre | archirAdinA tatprathiteriti | archiSha ityAdi paJNchamI | ahaH aharabhimAnilokam.h | ApUryamANapakShaM pUrvapakShamAnilokam.h | sambhavantIti kriyApadaM sarvatra yojyam.h | udaN^.h uttarataH yAn.h mAsAnAditya eti | uttarAyaNamAnilokam.h || 1 || saMvatsaraM saMvatsaramAnilokaM vidyutaM vidyunmAnilokam.h | tatpuruShaH | tasyA vidyuto bhAratya
AH puruShaH patiH mAnavo vAyuH | sa enAn.h archirAdinA vidyullokaparyantamAgatAn.h brahma gamayati | asya vAkyasyopakosalaprakaraNagatavAkya ivArtho dhyeyaH | ityeShadevayAnaH panthA iti || 2 || atha ya ime grAme sthitAH santa iShyaM yajanaM pUtarM taTAkAdi dattaM dAnam.h | iti shabdaH AdyarthaH | upAsate grAme sthitvA pravR^ittakarmiNo ye | te dhUmamabhisambhavanti dhUmAbhimAnilokaM prApnuvanti | sambhavantIti savatra yojyam.h | rAtriM rAtrimAnilokaM aparapakShaM kR^iShNapakShamAnilokam.h | yAn.h paShmAsAnAdityo dakShiNAM dishameti tAnmAsAneti dakShiNAyanamAnilokaM prApnuvantItyarthaH | ekavachanaM bahuvacha nArthe | te dhUmamityupakramAt.h || 3 || mAsebhyaH saMvatsaraM saMvatsarAtpitR^ilokamiti yojyam.h | AkAshaM vinAyakalokam.h | eSha somo rAjA chandraH devAnAM tat.h prasiddhamamR^itAkhyamannam.h  tadannaM devAH bhakShayanti || 4 || chandraM prAptAste kAmyakamirNaH tasmin.h chandre yAvatsaMpAtaM yAvatpatanamuShitvA athAnantaraM etamevAdhvAnaM punarAvartante | etamityuktamArgaH ka ityata Aha || yathetamiti || yathA yena mArgeNa dyulokaM prati itaM gataM etamevAdhvAnamityarthaH | kiyatparyantaM gatamArgeNAgamanamityatashchandrAdAkAshaparyantaM yathetaM tadanantaramanyathetyAha || AkAshamiti || AkAshaM prati yathetaM punastathaivAkAshaM yAnti AkAshAttu pitR^ilokAdikaM pUrvaprAptaM hitvA vAyvAdidevaM prApnuvantItyarthaH | tadAha yathetamanevaM cheti sUtrakAraH | vAyurbhUtvA vAyudevatA sAyujyAdimAn.h bhUtvA dhUmo 
bhavati dhUmadevasAyujyA dimAn.h bhavati | evamagraJN.api | tadAha sUtre tatsvAbhAvyApattirupapatteriti || 5 || pravarShati vR^iShyayantargatA bhavanti vR^iShyantargatAH karmiNaH vrIhiyavAH | jIvAntarAbhimanyamAnavrIhiyavAdiShu | paragR^ihe iva praviShyAstiShThantIti teShu jAteShu jAyanta ivochyante | iti shabdaH AdyatharH | tadAha sUtre anyAdhiShThate pUrvavadabhilApAditi | tato vrIhyidipraveshAnantaram.h | durniShprapatanaM bhavati | duShyapatanameva vyanakti || yo yo hIti || yo yo janaH annaM vrIhyAdirUpamadyamAnamatti | attR^iShu madhye yaH pumAn.h reto yoShiti siJNchati chadbhUya eva adyamAnavastudvArA retaH sechakapuruShaM pravishya tadbhuktAnnapariNatisArabhUteratogataH san.h tanmayo bhavatItyarthaH | tadAha sUtre retassigyogotheti || 6 || etamadhvAnamAvartante ityuktvA ityuktvA punarAgamane AkAshavAyvAdIni retassik.h paryantAni bahUni sthAnAnyuktAni | tarhi bahusthAnAgamanAt.h kalpAntaparyantamAgamanaM bhavati kimityato neti bhAvena yoniprAptiM cha yathAyogyamAha || tadya iti || tat.h tatra karmiNAM madhye | iha loke | ye ramaNIyacharaNAH shubhakarmANaH | te ramaNIyAM yonim.h | tadvayanakti brAhmaNayoniM kShatriyayoniM vaishyayoniM vA prapadyeranniti yat.h tadabhyAshaH shIghrameva | ekasaMvatsarakAla eva | tadAha sUtre nAtichareNa visheShAditi | athetyarthAntaradyotakaH | kapUyacharaNAH kutsitakamarANaH | pUrvavadyojanA | kapUyayonimeva vyanakti shvayonimityAdinA | charaNashabdotrAtha ya ime grAma ityAdinA prakR^iteShyApUrtAdikarmaparo na karmAN^gAchAramAtraparaH | tadAha sUtre sukR^itaduShkR^ite eveti tu bAdaririti | etena devayAnapitR^iyANarUpamArgadvayoktyA AdyadvitIyaprashnayoruttaramuktaM dhyeyam.h | yadyapyatra iShyApUrte ityAdyupakramAdramaNIyacharaNA eva prakR^itAstathApi | atheti vakShyamANachaturthaprashnaparihAropayuktatayA tepi prasaJNjitA iti dhyeyam.h || 7 || chaturthaprashnaparihAramAha || atheti || etayoH tadya itthaM vidurityAdinA atha ya ime grAma prakR^itayoH pathoH devayAnapitR^iyANarUpamArgasAdhanabhUtayoH j~nAnakarmaNoH | j~nAnAkhyena devayAnamArgopAyena vA karmAkhyapitR^iyANamArgopAyena vA katareNa cha ayatareNApi na tiShThanti j~nAnaM vA karma vA na sampAdayantIti yAvat.h | tadAha sUtre vidyAkarmaNoriti tu prakR^itatvAditi | tAnImAni bhUtAni jantUni kShadramishrANi sukhaduHkhamishrANi asakR^idAvartInItyasya vivaraNaM jAyasva mriyasva punaH panaH jAyante mriyante chetyetattR^itIyaM sthAnaM svargApavargApekShayA tR^itIyaM sthAnam.h | tenAsakR^idAvartanahetunA asau lokastR^itIyasthAnarUpaH | na sampUryate na samApyate tasmAttAdR^ishasthAnAjjugupseta virajyeta || 8 || kapUyacharaNAH ka ityataH shlokena tAnAha || tadeSha iti || shlokaH spaShyArthaH || 9 || paJNchAgnividyAM stauti || athe heti || yo.adhikArI evamuktadishA etAn.h dvayAdipaJNchAgnInveda sa j~nAnI taiH uktapaJNchapAtakibhirAcharannapi pApmanA na lipyate | evaM j~nAninaH phalamAha || shuddha iti || ya evaM j~nAnI pApena na ligyate iti veda sopi svayaM shuddhaH pAvayatyanyAniti | pUtaH antarNItaNyartaH puNyaloko bhavatIti || 10 || 10 || sarvapApavidhUnanena pUNyalokAvAptikAraNapaJNchAgnividyoktA | sarvalokagatajavAdyAnnAttR^itvApAdakavaishvAnaravidyAmAkhyAyikayAShyabhiH parvabhirAha || prAchInashAla ityAdikayA | prAchInashAlo nAmataH | upamanyorapatyamaupamanyavaH | satyayaj~no nAmataH puluShasyApatyaM pauluShiH | indradyumno nAmataH | bhallavAyA apatyaM bhAllaveyaH | jano nAmataH sharkarAkShasyApatyaM sharkarAkShyaH | ashvararAshvasyApatyaM AshvatarAshviH | buDilo nAmataH | te haite paJNcha pratyabdayaj~nakR^ittvena mahAshAlAH | vedavedAtarvittvena mahAshrotriyAH sametya kvachinmilitvA mImAMsAM chakruH vyachArayan.h | kimiti || no.asmAkaM AtmA AdAnAdikatarA | svAmIti yAvat.h | brahma guNapUrNaM vastu kimiti mImAMsAM chakrurityanvayaH || 1 || anyonyamevamAtmasvarUpasya vichAreNApi nirNayamalabhamAnAste nirNayArtamuddAlakaM sampAdayAJNchakruH | sampAyanyonyabhUchushcha | tatkimUchurityata Aha || uddAlaka iti || aruNasyApatyamAruNiH bhagavantaH AruNiruddAlakaH samprati idAnImimamAtmAnaM vishvarasambandhitayA vaishvAnaranAmakamadhyeti adhikaM jAnAti | tamuddAlakam.h | hanta harShe | abhyAgachChAmetyanyonyamUchuriti yojyam.h | iti nishchitya tamuddAlakamabhyAjagmuH || 2 || sa uddAlakaH | manasAnyaM sampadayAJNchakAra | nishchitavAn.h | kimarthamityata Aha || prakShyantIti || mahAshAlA mahAshrotriyA ime mAM prakShanti prashnAn.h kariShyanti | tebhyo vaktumiti sheShaH | sarvaM pR^iShyaM vaktuM na pratipatsye na j~nAsyAmavetIvashabdo nirdhAraNe | atonyamanushAsAni vadAni | hanta harShe | iti nishchitya || 3 || tAn.h uvAcha ha | tadAha || ashvapatirityAdinA || he bhagavantaH ashvapatiH kaikeyaH kekayadeshAdhipatirayaM rAjA sampratIdAnImimamAtmAnaM vaishvAnaraM adhyeti tam.h | hantAbhyAgachChama ityuktAste sarve tamabhyAjagmurha || 4 || tebhyo ha prAptebhyo rAjA | pR^ithak.h pratyekaM pratyekam.h | arhANi tattadyogyapUjAH kArayAJNchakAra bhatyaiH | sa rAjA paredyuH prAtaH saJNjihAnaH shayanAdutthitaH uvAcha | kimiti | kiM chorAdibhItyA samAgatAH kiMvA dhanArthitvena | nAdyaH abhAvAdityAha || nama iti || me mama janapade deshe | stenashchoro nAsti | na kadaryo 
yathAkAlamAchArahInaH | na madyapaH | svairI jAraH | kutaH svairiNI kAma chAriNI | ayakShyamANo vA kutaH | stenAdirayakShyamANo vA kuto nAstItyata Aha || ahamasmIti || he bhagavantaH chaNDashAsano hamasmi tiShThAmi | ato na stenAdiriti bhAvaH| dhanArthinashchedAgatAstarhi yakShyamANohamasmIti vAnvayaH | yAvaddhanaM ekaikasmai R^itvije dAsyAmi tAvadbhagavadbhayo dAsyAmi | vasantu bhagavanta ityuvAchetyanvayaH || 5 || evaM rAj~noktAste puruSho yenArthena prayojanena hetunA charet.h tamevArthaM vadettaM puruShaM prati | vayaM tu nAtharkAmanayA charAmaH | kintu brahmaj~nAnakAmanayA | tvaM tu AtmAnamevainaM vaishvAnaraM sampratyadhyeShi tameva nosmabhyaM brUhItyUchuH || 6 || tAn.h hovAcha rAjA | vaH yuShmAn.h prati prAtarvaktAsmIti | te ha paredyuH prAtaH kAle samitpANayaH pUvarAhNe pratichakramire | rAjasamIpaM prAptAH | tAn.h ha rAjA.anupanIya shiShyatvenAsvIkR^ityaiva etat.h vIyamANamuvAcha || 7 || 11 || ebhiravagataM vaishvAnaraM krameNa pR^iShTvA tannAmadheyaM phalaM cha svayaM vadan.h visheShAj~nAne bAdhakaM chAha || aupamanyava ityAdinA || ityetaduvAchetyanvayaH | he bhagavo rAjan.h krIDAtmakatvena divamityuktamAtmAnamahamupAsa ityuvAcha aupamanyavaH | yaM tvamAtmAnamupAsse eSha vai dyunAmA | atitejastvAtsutejA ityuktaH dyulokAdhAra AtmA vaishvAnaraH | tasmAttadupAkatvAttava kale sutaM prasutamAsutaM putraH pautraH tatputrashcha dashyate || 1 || annamatsi | priyaM cha pashyasi | yo.adhikArI etamevaM tvadupAsyamevAtmAnaM vaishvAnaramevaM sutejastvAdinoktaprakAreNopAste sonnamatti pashyati priyam.h | asya kule brahmavarchasaM bhavati | Atmanastu hareH eSha dyunAmA tvayo pAsyaH mR^irdhA shiraH | evamekAvayavopAsakastvaM yat.h yadi mAM nAgamiShyastahi te mUrdhA vyapatiShyadityuvAcha rAjeti || 2 || 12 || athAnantaram.h | satyayaj~naM pauluShimuvAchaha || he prAchInayogya | kaM tvamAtmAnamupAssa iti | sa Aha || Adityameveti || AyuShAmAdAnAdAdityanAmAnamAtmAnamupAse ityuvAchetyarthaH | rAjAha || eSha iti || tvaM yamAtmAnamupAsse eSha vai vishvarUpaH sarva rUpAtidarshanAt.h | vishvarUpanAmA vaishvAnara AtmA vai | tasmAdvishvarUpopAsakatvAdeva | tava kule gR^ihe | bahuvishvarUpaM atibahuvastujAtam.h | dR^ishyate || 1 || tadvayanakti || pravR^itta ityAdinA || evamupAsakasya palamAha || attyannamityAdinA || Atmana etattu tvayopAsyamAdityAkhyamAdityadhAramaN^gam.h | chakShureva | na sarvAN^gam.h | andha ityAdi prAgvajj~neyam.h | ityuvAcha rAjetyarthaH || 2 || 13 || atha hovAchetyAdiprashnaprativachane prAgiva dhyeye | he vaiyAghrapadya vyAghrapAtputreti sambuddhiH | j~nAnAyurUpatvAdvAyunAmakaM vAyvAdhAram.h | eSha tvayopAsyo vAyuH pR^ithagvartmA prANAdibhirashakyakAryakartR^ityuktaH | pR^ithak.h nAnAvidhAH balayaH AvalayaH Ayanti | tadvivR^iNoti || pR^ithagrathashreNaya iti || gajAshvAdyAvalInAmupalakShaNametat.h || 1 || evamupAsakasya phalamAha || attyannamityAdi || Atmano vaishvAnarasyaiSha tvayopAsyo vAyuH prANaH prANAkhyAvayavaH || 2 || 14 || athetyAdiprAgvat.h | A samantAtkashate dIpyata ityAkAshAkhyamAtmAnamupAsa iti hovAcha | vistIrNatvAdeSha bahula ityuktaH | tasmAdbahulopAsakatvAt.h || 1 || eSha tvayopAsyo bahula AtmanaH sande(do)ho madhyadehaH | vyashIryat.h vishIrNamabhaviShyat.h || 2 || 15 || apa eveti || vyAptatvAdApa ityuktamAtmAnamupAsa ityuvAcha | rayiH ratijanakatvAt.h rayinAmA || 1 || vastistveSha iti | vaishvAnarAtmano vastirUpAvayava ityarthaH | vyabhetsyat.h bhinno.abhaviShyat.h || 2 || 16 || pR^ithivI prathanAt.h vistIrNaguNatvena pR^ithivyAkhyam.h | pratiShThiti hetutvAtpratiShThA || 1 || etAvAtmanaH pAdau | etAviti vidheyApekShayA pulliN^gaM dvivachanaM cha | vyamlAsyetAm.h | bhajyeyAtAm.h || 2 || 17 || evaM taiH ShaD.hibhaH pratyekamupAsyaM bhagavataH sutejaH prabhR^itinAmakaM shira AdyaN^gamevetyapidiShyamanuvadan.h samagravaishvAnarasvarUpaM tadupAstiphalaM chovAcha rAjetyAha shrutiH || tAn.h hovAchetyAdinA || ete prasiddhAH yUyam.h | khalu vaishvAnaramAtmAnaM pR^ithagivaikaikAvayavam.h | vidvAMso jAnantonnamattha bhakShayatha | bhagavadavayavAnAM bhedAbhAvAt.h pR^ithagivetyuktam.h | yastu adhikArI tu shabdo devarUpAdhikArivisheShadyotakaH | etaM sarvaprANisannihitam.h | vaishvAnAramAtmAnam.h | prAdeshamAtraM prAdeshaparimitahR^idayakamalavyApitvAdvA tAvatparimANavyaktyA vA prAdeshamAtram.h | hR^idyapekShayeti sUtroktanyAyAt.h | abhivimAnaM abhito vigataM mAnaM maryAdA yasyetyabhivimAnam.h | evamuktadishA shiraH prabhR^iti sarvAN^gopetatayopAste sa sarveShvityAdi | bhUteSha sthAvarAdijaDeShu | Atmasu chetaneShu | devatvAdevopAsakasya tasya mukhyaM phalaM anyeShAM yathAyogyam.h | vaishvAnaro.atraviShNurj~neyo na bhUtAgniH tadabhimAnidevo vA | tadAha sUtre | vaishvAnaraH sAdhAraNashabdavisheShAditi || 1 || bhagavadaN^gAnAmuktaM nAmadheyaM sarvathanusandheyamiti bhAvena tadanuvadan.h homApekShitamAha || tasyetyAdinA || tasya vaishvAnaranAmno hareH mUrdhaiva sutejAH | atitejastvetunA sutejo nAmAdyulokAshrayaH | tasya chakShuH vishvarUpaH rsvapadArthaviShayakatayA vishvarUpanAmA vishvarUpAkhyAdityAshrayaH | tasya hareH prANaH pR^ithagvartmA | prANAdibhirashakyakAryakartR^itvAtpR^ithagvartmanAmA vAyvAshrayaH | tasya hareH sande(do)haH madhyadehaH bahulanAmA AkAshamAnyAshrayaH | 
tasya nAbhyadhobhAgavastirUpo.avayavo rayiH ratidatvahetunA rayinAmA apAmAshrayaH | tasya pAdau prathitatvahetunA pR^ithivI nAnau pR^ithivyAshrayau | tasya vaishvAnarasya hareH uro vakShaH vediH vedyabhimAninI tadAshritetyarthaH | AshrayAshrayibhAvAbhiprAyA.abhedoktiH | evamagre.api barhirAdishabdA abhimAniparAH | tadAha sUtre puruShavidhamapi chainamadhIyata iti || 2 || 18 || iti kartavyatAsahitaM homamAha || tadyaditi || C-K-6
tat.h prasiddhaM bhojyaM yat.h bhaktamannaM prathamamAgachChedAsyaM prati taddhomIyaM homasAdhanadravyam.h | homamantranAhutitR^ipyAMshchAha || sa yAmityAdinA || sa bhuJNjAnaH | juhuyAt.h homaM kuyAt.h | juhvIta kurvIta | prANAya svAhetyAhutyA | prANaH prANavAyorabhimAnibhUtaM yadAdityasya rUpaM hR^idayakamalagatasya vaishvAnarAkhyasya hareH pUrvadvArapAlakaM tattR^ipyati || 1 || prANamAnirUpe tR^ipyati chakShurmAni yadAdityasya rUpaM tattR^ipyati | chakShurmAnirUpe tR^ipyati AdityaH ravibimbamAnisUryarUpaM tR^ipyati | trirUpe Aditye tR^ipyati dyaurdyulokamAninI shrIH tR^ipyati | divi tR^ipyantyAM dyauH shrIshcha prANachakShurmANDalAnAmabhimAnI Adityashcha yatkiJNcha j~nAnAnandarUpaM brahmAkhyaM vastu adhikR^itya tiShThatastadbrahma tR^ipyati | tasya brahmaNastR^iptimanu | pashchAdyajamAnaH prajayA pashubhirannAdyena tejasA brahmavarchasena tR^ipyati || 2 || 19 || dakShiNadvArapaH vyAnavAyushrotrachandrabimbamAnitayA trirUpashchandro vyAnayA svAheti mantreNa kriyamANadvitIyAhutyA tR^ipyatItyAha || atha yAM dvitIyAmiti || prAgivAtharH || 1 || dishaH diN^.hnAmnI ramAdevI yatkiJNcha | j~nAnarUpatvAt.h yat.h | sukharUpatvAt.h kim.h | yatkiJNcha j~nAnAnandarUpaM brahmetyarthaH || 2 || 20 || apAnavAyuvAgyabhUtAgnyabhimAnI trirUpognidevaH pashchimadvArapaH apAnAya svAheti mantreNa kriyamANAhutyA tR^ipyatatItyAha || atha yAM tR^itIyAmiti || 1 || pR^ithivI nAmnI bhUdevI || 2 || 21 || samAnavAyumanaH parjanyAnAmabhimAnitayA trirUpaM indra uttaradvArapaH samAnAya svAheti mantreNa kriyamANAhutyA tR^ipyatItyAha || atha yAM chaturthImiti || 1 || parjanyaH meghachakramAnIndraH | vidyut.h vityunamAninI vAyupatnI 2 || 22 || udAnavAyuvAyvAkAshamAnitayA trirUpo mukhyavAyurUrdhvadvArapaH udAnAya svAheti mantraNa kriyamANAhutyA tR^ipyatItyAha | atha yAM paJNchamImibati | 1 || vAyuH prasiddhavAyumAnI | AkAshaH AkAshamAnI | visheSheNa lakShmyAviShyatayAkAsha ityukto mukhyavAyuH AkAshashcha | vAyau visheShasannidhiyutA lakShmIrityarthaH || 2 || 23 || evaM vaishvAnarasvarUpaM tadviShayahomaM choktvA tajj~nAnapUrvakahomaphalaM tadaj~nAnapUrvakahomavaiphalyoktyAha || sa ya ityamiti || sa bhuJNjAno yaH kashchit.h idaM vaishvAnarasvarUpAdikaM | avidvAn.h ajAnan.h | prAlaNAgnihotraM juhoti karoti | aN^gArAnapohya parityajya | bhasmani yathA juhuyAt.h | tat.h aj~nAnakR^itaM prANAgnihotram.h | tAdR^ik.h tattulyam.h | niShphalamiti yAvat.h || 1 || j~nAnapUvarAnuShThAnephaloktiH || atha ya etaditi || tasya tena | hutaM bhavatItyanvayaH | yadvA sarvalokAdiShu hutaM tasyaiva bhavatItyatharH || 2 || phalAntaraM chAha || tadyatheti || vakShmayamANanidarshanaM yathA iShIkAtUlamiti chChandaso hrasvAbhAvaH | iShyakeShIkAmAlAnAM chitatUlabhAriShvityukteriShIkatUlamiti bhAvyatvAt.h || 3 || tasmAduktatarItyA vaishvAnaraj~nAnasya sarva
pApakShayAdihetutvAt.h | uchChiShyamapAtre dattavaishvAnare Atmani asya anena | naddhutaM syAt.h || 4 || vaivAnaraj~nAnapUrvakaM kR^itaM prANAgnihotraM sarvAbhIShyapradamityuktamarthaM mantreNa saMvAdayati || tadeSha iti || ihaloke sarvANi bhUtAni abhIShyApekShANi prANAgnihotramupAsate | dviruktiradhyAyaparisamAptyarthA || 5 || 24 || iti ChAndogyapaniShadarthasaN^grahe rAghavendrayatikR^ite paJNchamo.adhyAyaH || 5 || 
jIvajaDAtmakAtprapaJNchAdbhinnaM tatodhipaM bhagavantaM jAnatAM svargamokShaphalikA upAstaya uktAH pUrvAdhyAyeShu ShaShThAdhyAye tu jIveshvarabhedaviShaye sandigdhaM viparyastaM vA pratIshvarAdbhedo mokShopayogI yuktibhirbodhyate | tatra tAvat.h shvetaketuM nimittIkR^itya jIvAnAM bhagavato bhedaM bAdhayan.h bhedabodhanasyAbhedaprasaktimAha || shvetaketurityAdinA || shvetaketunarAmataH aruNasya pautra AruNeyaH Asa | ha prasiddham.h | taM pitA uvAcha ha brahmacharyaM vedAdhyayanamuddishya | vasa gurukule vedAdhyayanAdikaM kurvityarthaH | kutaH he somya asmatkulInaH asmatkule jAtaH yaH kopyananUchyAnadhItya | brahmabandhuriva brAhmaNAbhAsa iva na vai naiva bhavatyata ityuvAche tyanvayaH | evaM pitroktaH shvetaketuH | dvAdashavarShaH dvAdashavarShavayaskaH | gurukulamupetya prApya chatuviMshativarShaH tAvadvayaskaH san.h | sarvAn.h vedAnadhItyAnUchAnamAnI sAN^gavedAdhyayanavAnahamityabhimAnavAn.h | ata eva mahAnasmIti mano yasyAsau mahAmanoH | ata eva stabdhaH avinItaH | eyAya AjagAma | tamAgataM putraM pitA stabdhosItyantaM vAkyamuvAcha | stabdhosItIdaM yannu kiMnvityarthaH | ye shrutena matena vij~nAtenAnyadashrutamamatamavij~nAtamapi shrutaM mataM vij~nAtaM bhavati tamAdeshamuddishyamAnArthamaprAkShyaH pR^iShyavAnabhUH | uta tatkiM yadviShayashravaNamananavij~nanena karmadevatAdijagadviShayashravaNAdi bhavati 
tadvastu shrutavAnasi kim.h | prAyeNa na shrutavAn.h | anyathA kataM te mahAmanastvAdikaM bhavediti chovAchetyanvayaH | anyaj~nAnenAnyaj~nAnasya kvApyadasharnAditi bhAvena putraH pR^ichChati || kathamiti || he bhagavaH sa AdeshaH anyaj~nAnenAnyaj~nAnaM bhavatItyupadeshaH kathaM nu kIdR^isha iti paprachCha putra ityarthaH | iti pR^iShyaH pitA uddAlakaH anyaj~nAnenAnyaj~nAnaprakAraM ShaD.hibhardR^iShyAntairupapAdayati || yatheti || he somya ekena mR^itpiNDena vij~nAtena sarvaM mR^iNmayaM mR^idvikArajAtaM mR^ittvasAdR^ishyahetunA vij~nAtaM bhavati | ekasminmR^itpiNDe j~nAte sati mR^inmayeShu sarveShUpadeshaM vinaiva vij~nAtamR^itpiNDasAdR^ishyAdete mR^idrUpA iti yathA j~nAyate tathA bhagavati satyatvAdinA j~nAte sati satyatvaprAmANikatvAdisAdR^ishyAt.h jagadapi tathA j~nAyata ityarthaH | bhagavataH pradhAnatvAjjagatopradhAnatvAt.h | pradhAnaj~nAnAdapradhAnaj~nAnaM j~nAtavadbhavatItyetaddR^iShyAntenopapAdayati || vAchArambhaNamiti || yathA somyetyanuShajyate | he somya vAchA vAgindriyeNa nAmnA saMskR^itetarabhAShAshabdAnAmArambhaNamuchchAraNam.h | vikAraH utpAdanam.h | na tu saMskR^itAnAmiva vyaJNjanam.h | atastAnyanityAni | mR^ittiketi upalakShaNaM mR^ittiketyAdi saMskR^itaM nAmadheyaM avikAraH ata eva satyaM nityamityarthaH | ato nityatvAtsaMskR^itaM nAmadheyaM pradhAnam.h | saMskR^itAnyanAmAni tu puruShabhedena vikrIyamANatayA.anityatvenApradhAnAni saMskR^itetarApabhraMshabhAShAshabdaj~nAnena yatphalaM tatphalaM saMskR^itashabdaj~nAnena yathA bhavati tathA karmadevatAdijagajj~nAnena yatphalaM tatsarvaM pradhAnabhUtabhagavajj~nAnena bhavatIti bhAvena yena shrutena matena vij~nAtenAshrutamamatamavij~nAtaM jagat.h | shrutamatavij~nAtaphalaM bhavatItyuktamiti svAbhiprAyaM prakaTitavAnuddAlaka ityarthaH | anuvyAkhyAnasudhayostUktaM vAchArambhaNamiti bahuvrIhiH | vAchA vAgindriyeNArambhaNaM uchchAraNaM yasya tadvAchArambhaNam.h | nAmadheyaM vikAraH | vikriyamANamutpattimat.h | ata evAnityam.h | tasmAttadapradhAnam.h | mR^ittiketyAdikaM vaidikaM nAmadheyam.h | satyaM nityaM tata eva pradhAnamiti | tAtparyaM tu prAgvat.h || 1 || pradhAnaj~nAnAdapradhAnaM j~nAtaphalaM bhavatItyatra dR^iShyAntAntaramAha || yathA somyeti || ekena lohamaNinA suvarNena | j~nAteneti sheShaH | yathA svarNasya vij~nAnAtsAdhanAnuShThenena tallAbhe cha sati | sarve lohamayAH j~nAtalabdhaphalA bhavanti evaM pradhAnena viShNunA shrutAdinA nimittena karmadevatAdijagadashrutAdyapi shrutamatAdiphalaM bhavatIti bhAvena yenAshrutamiti vAkyena ekavij~nAnena sarvaj~nAnamuktamiti | atraivArthe dR^iShyAntAntaram.h || vAchetyAdi || yathA somyetyanuShajyate | pUrvavAkya ivAsyApyarthaH lohamaNirityeva vaidikaM nAmadheyaM satyaM nityamityarthaH || 2 || kaimutyenApyekaj~nAnena sarvavij~nAnaM dR^iShyAntena vyanakti || yathA somyeti || ekenAtyalpenApi nakhanikR^intanena vij~nAtena tatsAddashyat.h sarvaM kArShNAyasaM vij~nAtaM bhavati | kimu mahato bhagavataH satyatvachidrUpatvAdinA j~nAne sati tatsAdR^ishyAtsarvaM jIvajaDAdikaM j~nAyata iti kimuvAchyamiti bhAvena yenAshrutamityAdyuktamiti | pradAnaj~nAnAdapradhAnaj~nAnaM j~nAtaphalaM bhavatItyatra dR^iShyantAntaram.h || vAchetyAdi || prAgivArthaH | na cha vAchetyAdidR^iShyAntatrayaM lohamaNidR^iShyAntashchaika iti ddaShyAntachatuShyayaM ekasminnevArthe kimarthamiti shaN^kayam.h | tattvasyadurgamatvenAnekadR^iShyAntokterarthavattvAt.h | ata evAtra pUrvAdhyAye ekasminnevArthe ekapAdbrajan.h ratho vA ekena chakreNeti lavaNena suvarNamityAdyanekadR^iShyAntoktiH | tadAha sUtre anyArthantu jaiminiH prashnavyAkhyAnAbhyAmapi chaivameka iti | kathaM nu bhagavaH sa Adesha iti prashnasyottaramuktvopasaMharati || evaM somyeti || 3 || evamuktaH putra Aha || navA iti || bhagavantaste mahyamupadeShyAraH | etat.h tvayoktam.h | ekavij~nAnarUpatattvam.h | nUnaM navai naivAvediShuH na j~nAtavantaH kutaH | yat.h yadi | avediShyan.h j~nAtavantaH | kathaM me mahyaM nAvakShyan.h iti hetoH nUnaM prAyo nAvediShuriti hi yato.ataH bhagavAneva tu tat.h me mahyam.h  bravItviti putra uvAchetyatharH | tathAstviti pitovAcha heti || 4 || 1 || pradhAnatvAdbrahmaNi j~nAte apradhAnaM jagadapi j~nAtaphalaM bhavatItyuktam.h | kathaM brahma jagatoH prAdhAnyAprAdhAnye ityataH sraShyR^isR^iShyabhAvenetida bhAvena sopoddhAtaM sR^iShyimAha || sa devetyAdinA || idaM asya jagataH | agre pUrvaM pralaye | sarvottamatvayetunA sadeva sannAmakaM brahmaivAsIt.h avartata | tadvishinaShyi || eShakamiti || ekaM svIyaguNakarmarUpAdibhedahInam.h | eva guNakarmAdibhiH bhedAbhedahInam.h | advitIyaM samAbhyadhikahInam.h | svamataviruddhamanuvadan.h dUShayati shrutiH || taddhaikaityAdinA || tat.h tatra sR^iShyiviShaye | eke shUnyavAdinaH | idaM jagadagre pralaye | asadeva shUnyAtmakamevAsIt.h | ekameva bhedashUnyameva | advitIyaM dvitIyavastuhInam.h | AsIttasmadasataH shUnyAt.h sajjAyate sadajAyata ityAhurhetyarthaH || 1 || taddUShayati || he somya kutastu khalu evaM asatassattvaM pralaye syAditi asataH sajjAyeteti cha kataM syAnna kathamapIti cha hovAcha pitA | evaM paramataM vinindya punaH svamatameva sthirIkaroti || sattveveti || sarvottamameva brahma prapaJNchasyAgre ekamevAdvitIyaM bhUtvA AsIditi | tu shabdane tasya sasvarUpatvAdAsIditi sattvaM jagatkartR^itvaM cha yuktamiti sUchayati || 2 || tasya brahmaNaH pralayAntyabhAge sR^iShyayarthaM vichAraH samajanItyAha || tadaikShateti || tat.h sachChabditaM brahma | aikShata vyachArayat.h | katham.h | bahu niyAmakanAnArUpaM syAM bhaveyamam.h | niyAmakanAnArUpabhavanArthaM niyamyAni prajAyeya 
prajanayeyaM utpAdayAnItyaikShatetyarthaH | tadAha sUtre IkShati karmavyapadeshAtsa iti | tat.h evamIkShamANaM sachChabditaM brahma | tejaH te tate vyApte harau prakR^itau vA sthitena rUpeNAjatvenAnutpattimattvena vartata iti vA | te paJNchamyarthe saptamI tAt.h | vyAptAddharerjAyate vidyAkhyajagatsraShyR^irUpeNa prAdurbhavatIti vA tejaH shabditA shrIH | tAM tadabhimanyamAnaM tejobhUtaM chAsR^ijata | tattejaH tejobhUtamAninI shrIraikShata | kathaM bahusyAmityAdi prAgvat.h | tat.h tejaH | apaH ababhimAninamap.h shabditaM prANaM tadabhimatA apashchasR^ijana | apAM tejaH kAryatvamanabhivArUDhaM karoti || tasmAditi || apAM tejaHkAryatvAt.h | yatra kvacha desha kAle vA shochati tApo jAyate | svedate vA puruShaH | tat.h tatra tadA vA | tejasa evApo jAyante || 3 || tA ApaH prANa aikShatetyAdi prAgvat.h | tAH ababhimAnI prANaH | annaM anna shabditapR^ithivImAninaM rudram.h | atra tejaH prabhR^itishabdA abhimAniparA api dhyeyAH | abhimAnivyapadeshastu visheShAnugatibhyAmiti sUtrAt.h | annaM pR^ithivI grAhyA | pR^ithivyadhikArarUpashabdAntarAdibhya iti sUtrAt.h | annasyAbjAtatvamanubhavArUDhaM karoti || tasmAditi || annasyAbjAtatvAdeva yatra kvacha varShati tadeva tatraiva bhUyiShThamannaM pArthivavastujAtaM bhavati | jAyate nigamayati || adbhaya eveti || 4 || 2 || abhimAnisahitatejovannotpattimuktvA tatprAdhAnyaj~nApanAya tAni chaturvidhabhUtakAraNAnItyAha || teShAmiti || teShAM prasiddhAnAmeShAM vakShyamANAnAM bhUtAnAM prANinAM trINyeva bIjAni kAraNAni bhavanti khalviti | uktabhUtAnyAha || aNDajamiti || aNDajaM pakShyAdi | jIvajaM jarAyujaM manuShyAdi | udbhidyajAyata iti udbhijjaM vakShAdi | svedajaM cha grAhyam.h || 1 || tejobannasR^iShyayanantaraM vichArapUvarkaM kutamAha shrutiH || seyamiti || sA sadevetyuktA iyaM tejobannasraShyrI viShNvAkhyA devatA aikShata | kataM hanta harShe | ahaM tA imAstisrastejobannAkhyA devatAH | sAbhimanyamAnA iti grAhyam.h | anena jIvena jIvAkhyenAniruddhAtmanA | anupravishya nAmarUpe shabdAtmakArthAtmakajagatIkaravANi kuryAmityaikShatetyanvayaH || 2 || nAmarUpanirmANArthaM tAsAM madhye ekaikAM tadabhimanyamAnatejaH prabhR^itiShvekaikaM cha trivR^itaM trivR^itaM karavANi tisR^ibhyo devatAbhyastribhya; tejobannebhyashcha kramAt.h trin.h chetanAMshAn.h trIn.h jaDAMshAMshchoddhR^ityAMshaShaT.hkaM mishrIkR^itya ekaM teja akhyamavAkhyaM pR^ithivyAkhyaM cha mishrIbhUtavastutrayaM karavANIti chaikShatetyarthaH | evamIkShitvA tattathAkR^itavAnityAha || seyaM devateti || devatAH abhimanyamAnasahitA iti yojyam.h | nAmarUpe devadAnavamAnavAdInAmindrAgnyAdinAmAni tattachCharIrAdirUpashabditavastUni cha vyAkarot.h vishiShyAkarot.h || 3 || atra tAsAM trivR^itaM kR^itvA pashchAnnAmarUpe vyAkaroditi trivR^itkaraNanAmarUpakaraNayoH paurvAparyaM dhyeyam.h | trivR^itkaraNapUrvakaM nAmarUpakartA viShNurevetyuktaM sUtrakR^itA saMj~nAmUrtiklR^iptistu trivR^itkurvata upadeshAditi | atrAyaM kramaH | pUrvaM lakShmAdIn.h tadabhimanyamAnaM tejaH prabhR^itisahitAnanupravishya tattadaMshaistrivR^itamevakaikaM kR^itvA tebhya indrAdinAmarUpANyakarottAnapi sAbhimanyamAnA na tejaHprabhR^itidevatAMshairanupravishya teShAmaMshAnmishrIkR^itya tebhya abhimanyamAnasahitAgnayAdinAmarUpANyakarot.h | punaragnyAdiShu sarvatra tejobannedevAnanugatAnakaroditi | evamagnyAdayaH savare bhAvAH sAkShAtparamparayA vA tejobannakAryANItyuktam.h | sarveShAM nAmarUpe api tejobannAdyabhimAnilakShmAdyudbhavatvAttadadhIne iti choktam.h | etadubhayamanubhavArUDhaM darshayituM pratijAnIte || yatheti || he somya imAstisro devatAH ekaikA trivR^ittrivR^idbhavati yathA khalu sarvaM tatkAryaM cha bhavati | sarveShAM nAmarUpe tadadhIne iti yattatsarvaM vadato me vijAnIhi | yajj~nAne sati | na kamapi namaskuryAM mahA
prAj~nohaM ityahaN^kAraM jAhyAH | ityuvAcha pitetyarthaH || 4 || 3 || ahaN^kAramochanAya pratij~nAmAha || yadagreriti || agreryallohitaM rUpaM tattejaso rUpam.h | tejorUpasamudbhavaM tattejo devyadhInaM cha | yadagreH shuklaM rUpaM tat.h apAM rUpaM abrUpasambhavaM abdevapraNAdhInaM cha yadagneH kR^iShNaM rUpaM tat.h annasya pR^ithivyAH rUpam.h | pR^ithivIdevashivAdhInaM chetyarthaH | na kevalaM rUpamevAnyadhInatvAdinA na mukhyam.h | kintu nAmApItyAha || apAgAditi || agneranAmno yadagnitvamAgninAmapravR^ittinimittaM tadagneH sakAshAdapAgAt.h apagatamabhUt.h | mukhyato nAstyatogninAmApi mukhyaM nAstItyarthaH | kuta ityata Aha || vAcheti || yasyAgninAmnognau vAchAvAgindriyeNArambhaNamuchchAraNaM tannAmadheyaM vikAraH janimat.h | anyatra mukhyaM sadagnau sAN^ketikam.h | natvanAditastasyaiva siddhaM ato.amukhyam.h | tarhi kutra mukhyamityata Aha || trINIti || tejobannAkhyAni yAni trINi shrIprANashivAkhyamevatattrayamevAgninAmnaH satyaM mukhyavAchyamityarthaH || 1 || evamAdityasyetyAdivAkyatrayasyApivyAkhyA dhyeyA || 0 || 4 || ekavij~nAnena sarvavij~nAnAdikamupadeshaparamparAgataM chetyAha || etaddha smeti || tatsAdR^ishyapradhAnyarUpahetubhyAM brahmaj~nAnena karmadevatAdi sarvaM jagajj~nAtamiva bhavatIti | prAdhAnyaM cha hareH jagatkartR^itvena | kartR^itvaM cha tejobannAnAM sachetanAnAM trivR^itkaraNenetyAdiprameyaM vidvAMso jAnanto mahAshAlA mahAshrotriyAH pUrve no.asmAkamashrutamamatamavij~nAtamastIti kashchana kopyadyatano nodAhariShyati na vyavahariShyatItyetadAhurha sma vai | pradhAnabhagavajj~nAnena sarvasya j~nAtaphalatvAditi bhAvaH | ebhyaH 
tadvidvAMsa ityatroktaprameyaj~nAnibhyaH | pUrvebhyaH anye vidAJNchakruH | ekavij~nAnena sarvavij~nAnAdiprakAraM j~nAtavantaH || 5 || taiH j~nAtaprakAraM leshato.anuvadati shrutiH || yadu rohitamiti || rohitamiva lohitamivAbhUditi yat.h | u khalu asti tat.h tejaso rUpaM tejorUpasambhUtam.h | tejodevyadhInaM cheti tadvidAJNchakrurityarthaH | yadushuklamityAdivAkyadvayamapyevaM dhyeyam.h | iva shabdo.amukhyatvadyotakaH || 6 || yadu yatkhalu avij~nAtamiva tejaH prabhR^ityAtmakatvena sphuTamavij~nAtamivAbhUt.h tadapyetAsAM tejobannadevAtAnAm.h | samAsa iti saMkShepaH samudAya iti | tadvidAJNchakrurityarthaH | pR^ithivyAdestejaAdyatmakatvaM prakArAntareNa j~nApayituM prastAvayati || yathA tu khalvityAdinA || imAH tejobannasahitAH shrIprANashivAkhyAstisrodevatAH | puruShaM jIvasharIram.h | ityuvAcha pitetyarthaH || 7 || 4 || tanme vijAnIhIti pratij~nAtaM darshayati || annamiti || annaM adanayogyaM pArthivaM vastu | prANibhirashitaM bhakShitaM sattredhA vidhIyate | kathaM yat.h yaH sthaviShThaH sthUlatamastasyAshitasya dhAtuH bhAgaH tat.h purIShaM viShThA bhavati | yo madhyamaH dhAturityanuShaN^gaH tanmAsam.h | yo.aNiShThastanmanastasyeti madhyamo.aNiShTha ityubhayatrApyanuShajyate atrAnnapadena pR^ithivyAH prakR^itattvepi tasyA adanAyogAttadupAdAnakatayA tadAtmakaM pArthivamadarnAM grAhmam.h | annAbAdishabdaishcha pR^ithivyaptejobhimAnyaMshairupetAnyevAdyamAnajaDAni grAhyANi | abhimAnyaMshAnAmadyamAnatvaM prANibhirupajIvyatvameva | chidachinmilitameva annAdikamadyamAnaM sat.h svasvAMshaistredhA bhUtvA mAMsAdyAtmakaM bhavati | chidaMshasya mAMsAdibhAvastatra sannidhivisheSha eveti dhyeyam.h | pratyahaM bhujyamAnAnnAdimadhyamANimAbhyAM mAMsamanaHprabhR^iteH bhavanaM nAmApechayo dhyeyaH | garbhe cha mAtR^iktAnnAdinA cha pariNAmaH keShAMchitkeShAJNchidupachaya iti j~neyam.h || 1 || ApaH ababhimAnyaMshopetA ApaH pItAH dvirUpAMshaistredhA vidhIyante | shiShyaM vyaktam.h | viShThAmUtrayorapabhraMShyadevAMshAvityeke | ata eva bhAShye devatA eva mAMsAdishabdavAchyAstatra praveshAdityevoktamityAhuH  anyetu annAbhimAnyaMshayostatrApi sattvAN^gIkArepi nirlepatvAttayorna doSha ityAhuH || 2 || tejoshitaM taijasaM ghR^itAdisAravastu abhimAnisahitaM vyaktamanyat.h || 3 || uttaragranthopayuktatayoktaM madhye prAdhAnyAnmana AdyaMshamevAnuvadati || annamayaM hIti || Apomayomyaya ityarthaH | atra mAMsAdInAmannAdyekaikabhUtamayatvoktAvapyannashabditapR^ithivyAdestrivR^itkaraNena tyAtmakatvAt.h mAMsAdestAtmakatvameva dhyeyam.h | taduktam.h | mAMsAdibhaumaM yathA shabdamitarayoshcheti | annamayatvAdivisheShoktistu vaisheShyAttu tadvAda ityuktadishA dhyeyA | annamayaM hi mana ityAdyuktamarthaM dR^iShyAntena spaShyaM bodhayeti bhAvenAha | putraH || bhUya iti || bhagavAn.h mA mAm.h | bhUya eva punareva | vij~nApayatu visheSheNa bodhayatu iti putreNoktaH pitoktavAnityAha || tathAstvityuvAcheti || 4 || 5 || uktamarthaM dR^iShyAntena bodhayati || dadhna iti || somya dadhno mathyamAnasya samudIShati navanItarUpeNodgachChati || 1 || ashyamAnasyaudanAderannasya vaishvAnareNa pachyamAnnasya yo.aNimA sArAMshaH | evamagrapi | shiShyaM vyaktam.h | mana AdibhavanaM mana Aderupachayo j~nayaH || 4 || uktamupapAdyopasaMrati || annamayaM hi somyetyAdinA || mana AderannamayAditvamanubhavArUDhaM kurviti bhAvenAha putraH || bhUya eveti || pitA vakti || tatheti || 5 || 6 || mana AderannAdimayatvamanubhavArUDhaM vyatirekAnvayoktayA karoti || ShoDashakala ityAdinA || he somya | puruSho jIvaH | ShoDashakalaH sa prANamasR^ijata prANAchChraddhAmityAdinA ShaT.hprashnoktadishA prANa vANI vinAyaka prANasutamarut.h pAvaka budha rudra varuNa vahni svAhA puShkara parjanyoShAkhyaShoDashadevairabhimanyamAnaprANa shraddhA kha vAyu jyotirap.h pR^ithivIndriya manonna vIrya tapo mantra karma loka nAmAkhyaShoDashakalaH | paJNchadashAhAni | divasAn.h | divasAn.h | mAshIH na muMkShva | kAmaM yatheShyamapaH piba kutopAM pAnaM ApomayaH prANo na pibato.apibato vichChetsyate Chinno bhaviShyati hi | yato.ata iti || 1 || sa evamuktaH putraH nArshIt.h na bhuktavAn.h | ayAnantaram.h | enaM pitaramupasasAda ha | bho pidataH kiM ba1vImi adhItamadhye kiM vadAmItyubAcheti yojyam.h | pitA vakti || R^icha ityAdi || brUhItyuvAcheti sheShaH | sa putra uvAcha bho pitaH imA R^igAdyA na vA | naiva pratibhAntIti || 2 || taM putramuvAcha pitA | he somya mahatobhyAhitasyopachitasya vahnirAsherekoN^gAraH svadyotamAtraH parishiShyassyAt.h | tena khadyotamAtrAvashiShyatvahetunA tatastAdR^ishAN^gArAdapi bahuvastujAtaM na dahet.h dagdhaM na na bhavet.h | yathA evameva te tava ShoDashAnAM kalAnAM ekA kalAtishiShyA.avashiShyA syAt.h abhUt.h | tayA kalayA etarhi idAnIM vedAnnAnubhavasi | ashAna bhukShva || 3 || atha pashchAnme mama sakAshAdvij~nAsyasIti pitovAcha | sa evamuktaH putra AshIt.h bhuktavAn.h athAnantaram.h | enaM pitaramupasasAda samIpamagAt.h | taM putraM yatkiJNchitpaprachCha pitA tatpR^iShyaM savarM pratipede j~nAtavAn.h putraH | taM putraM pitovAcha || 4 || yathA somyetyAdi || vyaktorthaH | abhyAhitasyopachitasya tena samAhitatvahetunA | tatopi parishiShyAdapi || 5 || upasamAhitA upachitA | tayA ShoDashyA kalayA | etarhi idAnIm.h | vyatirekAnvayAbhyAM manasonnamayatvamupapAdya prANAderapyevamupapAdanaM siddhaM matvoShasaMharati || annamayaM hIti || tat.h mana AdeH 
annAdyaMshopachitvaM annadevatAdyadhInatvaM cha | asya anena putreNa | vijaj~nAviti j~nAtamabhUditi vedapuruShavAkyam.h | dviruktirvij~nAtamevetyavadhAraNArthA | yadvA.asya pituH sakAshAdvijaj~nau j~nAtavAneva shvetaketuriti yAjanA || 6 || 7 || evaM j~nAnAdhikyenAtmAnamIshvaraM manyamAnasya shvetaketorIshvarasya sarvaprAdhAnyaM tasyAprAdhAnyaM cha prabodhya tasya suptyAdAvabhedashaN^kAM prastAvya tatrApIshvarAdhInatvaj~nApanena pariharan.h bhedamupadishatItyAha shrutiH || uddAlaka ityAdinA || uddAlako nAmataH | aruNasyApatyaM AruNiH | he somya svapnasyAntaM | suShuptim.h | me mama sakAshAt.h | vijAnIhi budhyasveti putramuvAcha | etatpuruShaH eSha puruShaH | yatra yadA | svapiti nidrAti | nAma prasiddham.h | tadA satA sannAmnA hariNA sampanno bhavati | tadvayanakti || svamiti || svaM svatantraM harim.h | hR^idabjagamapItaH itarairaj~neyatvenAnupraviShyo bhavati | kutaH | hi yasmAtsvaM svatantraharimapItaH prApto bhavati | tasmAdenaM svapitItyAchakShate janA ityarthaH | tadAha sUtre tadabhAvo nADIShu tachChaterAtmani heti | jAgratsvapnayoH shrAnto jIvaH svapnAntarUpasuShuptau shramApanodAya bhagavatA svAntarniveshitatvAt.h tadA kevalaM IshvarAdhIno na svatantra ityuktam.h || 1 || IshvarAdhInatvaM sadR^iShyAntaM vyanakti || sa yatheti || sa prasiddho dR^iShyAnto yathA shakuniH pakShI | sUtreNa prabaddhaH dishaM dishaM pratidisham.h | patitvA utpatya | anyatra patitadeshe | AyatanaM vishrAntikarAshrayam.h | alabdhvA aprApya | bandhanameva badhyate.atreti bandhanaM svapAdalagnasUtrabandhanashaN^kumeva | shrAntinivR^ittyarthamupashrayate tatsamIpa evAste | evameva khalu he somya etanmanaH manute ababudhyate iti manonAmaiSha jIvaH | prANameva praNayanahetunA prANanAmakaM harimevopashrayate | shiShyaM prAgvat.h | kutaH hi yasmAtmano jIvaH | prANabandhanaM prANena badhyamAnastasmAditi | iti shabdaH suptau bhagavadadhInatvoktisamAptau || 2 || jAgradavasthAyAmapi jIvasyeshAdhInatvaM prastAvya bodhayati || ashanAyeti || ashanAyA bhojanechChA pipAsApAnechChA | ta ubhe na jIvAdhIne tAvadato yadadhIne tadvijAnIhIti pitovAchetyarthaH | kasminnAyatte tadvij~nApayeti puNiktaH pitA vakti || yatreti || etatpuruShaH eSha jIvaH | yatra yadA | ashishiShati ashituM bhoktR^imichChati tadA apa eva Apa evAbabhimAnI prANa evAnnechChAmutpAdya pashchAdashitaM bhuktamannaM pAkena tejaH saMyogena ravavIryAdikaraNena nayante | annaM rasAdirUpeNa prANaH pariNayatyasAvityukteH | ashitanetR^itvamapAM kuta ityatoshanAyA shabdavAchyatvAditi sadR^iShyAntamAha || tadyatheti || vakShyamANaM nidarshanaM yathA gAM nayatIti gonAyoshvaM nayatItyashvanAyaH puruShaM nayatIti puruShanAyo yathA evaM tadapastA ApaH ashaM nayantItyashanAyetyAchakShate | ababhimAnI cha prANaH tejomAnishrIdvArA bhagavadadhIna iti siddhameveti bhAvaH | yatraitatpuruShaH pipAsati nAmetyAdivAkyaM yatraitpuruShoshishiShatIti vAkyasamAptyanantaraM dhyeyam.h | yojanA cha tadvadeva dhyeyA | tejaH tejomAninI shrIH | sadevasomyetyAdinA ha rerjagatkartatvaM na prAdhAnyAttava tatsR^ijyatvenApradhAnatvAttadbhinnastadadhInAsItyuktamarthaM tAtparyadyotanAya punarAha || tatraitachChuN^gamityAdinA || tatra bhagavato jagatkartR^itve | tena prAdhAnye cha etat.h shuN^gaM aN^kurAkhyaM kAryaM j~nApakamutpattitamutpannaM prAptamiti vA | somya vijAnIhIdaM shuN^gaM jagadvR^ikShAN^kuramamUlaM akAraNakaM na bhaviShyati || 3 || iti hetostasyAnnAt.h pR^ithivImAninaH shivAdanyatrAnyata kva kiM mUlaM syAt.h | annashabditaH shiva eva bhUlaM kartetyarthaH | annena cha shuN^gena kAryeNAbrUpamUlamanvichCha vijAnIhIti yAvat.h || 5 || adbhayaH ababhimAnpriANAttejorUpaM bhUlaM shrItatvamanvichCha | tejasA somya shuN^gena sachChabditaM mUlaM kartR^i | anvichcha | imAH prajAH | sanmUlAH sachChabditabrahmakatarR^ikAH | sadAyatanAH satsthitikAH | muktau satpratiShThAH | bhagavadadhInalakShmAdyadhInatvAt.h sutarAM bhagavadadhInaH puruSha ityAha || yatheti || C-K-7
imAH shrIprANashivAkhyAH devatAH sharIrAdikartR^itvAllakShmAdyA dhyeyAH | tadIshitR^itvena bhagavAMshchAvashyaM mumukShuNA dhyeyaH | ityanusandhanakartavyatAj~nApanAyoktam.h || taduktamityAdi || purastAtpUrvameva taduktaM bhavatItyarthaH | mR^itimuktyoH paramparayeshAdhInatvAnna tvamIshvarAbhinna ityAha || asyetyAdinA || he somya prayato mriyamANasya muchyamAnasya chAsya jIvasya | vAk.h vAgdevI umA | manasi manaHprerake rudre sampadyate | manorudrashcha prANe prANastejasi shrItattve sampadyata ityanveti | prANasya tejasi sampattirdvAramAtraM na tu laya iti j~neyam.h | tejaH shrItattvaM cha | parasyAM devatAyAM sampadyate | puruShAH mR^ityAdau vAgdevI mumAM prApya IshvaraM prApnuvantItyarthaH || 6 || sarvaniyAmakatvAdirUpatvAchcheshvarasya na tvamIshvaro.asItyAha || sa ya iti || sAratvAtsaH | niyAmakatvAdyaH | apratihatasavarechChArUpatvAdoShaH | sUkShmaj~nAnena mIyate viShayIkriyata ityaNimA | idaM sarvaM aitadAtmyam.h | eSha AtmA svImI asyetyetadAtmA | tadevaitadAtmyam.h | svArthe ShyaJN.h | etatsvAmikam.h | yadvA karmadhArayAt.h svasvAmisambandhe ShyaJN.h pratyayaH | tatatvAttat.h paramAnandarUpatvAtsatyam.h | sa viShNurAtmA pUrNaguNaH | tvamatadasi tadbhinnavastvasi shvetekato ityuvAcha piteti yojyam.h | sa ya ityAdinA niyAmakatayA jIveShu haristiShThatItyuktaM satA 
somyetyAdinA suptau prApya iti choktam.h | tarhi kuto na dR^ishyate tadvadeti bhAvenAha putraH || bhUya eveti || tathA somyeti hovAcha pitetyarthaH || 7 || 8 || svasmAdbhinnatvenAdarshanAnnAstIti shaN^kAM hetoH puNyaraseShvanaikAntikoktayA nirAha || yatheti || madhukR^ito bhramarAH madhu nistiShThanti nirmamate | kathaM nAnAtyayAnAM nAnAgatInAmanyonyavilakShaNAnAm.h | vR^ikShANAM rasAnAM samavahAraM samUhaM ekatAM mishratAm.h || 1 || yathAcha te nAnAvR^ikSharasAH | tatra mishratAyAM vidyamAnamapi | vivekamanyonyabhedam.h | na labhante na jAnanti | amuShyAmravR^ikShasyAhaM rasosmi ayaM tvanyasyeti | tathAnyepi amuShyapanasavR^ikShasyAhaM rasosmyayaM tvanyasyeti | evameva khalu somyemAH sarvAH prajAH parameshvarashaktibhireva sve sve sharIre | sati sachChabdArthe shvare | sampadya tena mishrIbhAvaM prApya | sati sampatsyAmahe | upalakShaNametat.h | sampannAH sampadyAmaha iti na viduH || 2 || iha loke | te prasiddhAH | vyAghro vetyAdi yadyadbhavanti tattadA parameshvarAshritatvAj~nAnAparAdhAdbhavantIti | etena yoyamAtmano bhedena na pashyati sa tato na bhidyata iti vyApteH bhago darshito bhavati || 3 || evaM vyAptiM nirasya svato bhinnonyo niyAmakostItyuktaM sUktamityAha || sa ya iti || prAgivArthaH || 4 || 9 || astvachetanAnAM vR^ikSharasAnAmaj~nAnaM mayA tu yashchetanoyamAtmano bhedena na pashyati sa tato na bhidyata iti vyApyaMshe visheShaNaM dIyate | ato na vyAptibhaN^ga ityabhiproNa bhUya eveti punaH pR^iShye pitovAcha || imAH somyetyAdi || imAH prasiddhAH | gaN^gAddhAH nadyubhimAnidevatAH prAchyaH prAgaJNchanAt.h jamanAt.h prAchI shabdavAchyAH purastAtsyandante sravati | tathA pratyagaJNchanAt.h pratIchI shabdavAchyAH pashchAtsyandante | evamatyantavilakShaNakShAstAH meghAdidvAreNa samudrAdutpannajalatvAtsamudramevApiyanti pravishanti | tathApi saH samudra eva bhavati | tA nadIdevatAH | yathA tatra samudre | iyaM gaN^gAhamasmi iyaM tu yamunA ayaM tu samudra ityevamanyA api na viduH || 1 || evameva khalu somyemAH prajAH sataH parameshvarAdAgamyotpadyApi sata AgachChAmahe utpannAH sma iti na viduH | evamIshvare sthitvApi tamAshritAH sma iti na viduH | ta ihetyAdi pUrvavat.h | anena chetanatvavisheShitasyApi vyApyatvAbhimatasya nikAntyamuktaM bhavati || 2 || evaM savisheShaNavyAptiM cha nirasya svato bhinno niyAmakonyostItyetatsiddhamevetyAha || sa ya iti || 3 || 10 || astvIshvaraH svato bhinnastathApi jIvasya tadadhInatvaM kutaH | kathaM chAhaM jAnIyAmityabhiprAyavatA punarbhUya eveti pR^iShyaH pitAbravIt.h | asya somyeti || he somya asya mahato vR^ikShasya yaH kashchinmUle abhyAhanyAt.h | jIvan.h jIvena bhagavatAdhiShThitashchet.h | sravet.h rasamevodgiret.h na tu mriyate | evaM yo madhya ityAdi | evaM sa eSha vR^ikShajIvaH | anena prakR^itajIvenAtmanA parameshvareNAnuprabhUtaH prApto.adhiShThitadehaH | pepIyamAnaH punaH bhR^ishaM vA paban.h tiShThati || 1 || avayamuktvA vyatirekamAha || asyeti || asya vR^ikShasya | yadA ekAM shAkhAm.h | jIvo hariH | jahAti tyajati | athAnantaram.h | sA shAkhA shuShyati | yadi dvitIyAm.h | shAkhAmityanuShaN^gaH || 2 || evameva khalu somya viddhItyuktaM vishadayati || javApetamiti || jIvena hariNA.apetaM tyaktamidaM prANijAtaM mriyate | na jIvo hariH mriyate | anenedumuktaM bhavati | yathA vR^ikShajIvasya sadAnupahatAtyaktadehena sukhinaiva sthAtavyamitIchChAyAmapi kadAchidIshvarAnugrahe sati vighAtiShu bAhyakAraNaShaShu satsvapyavasthAnaM bhavati | kadAchidIshvarAnugrahAbhAve bAhyamAraNabalavattvAbhAvepi sharIrashoShatyAgAdyaniShyaM bhavati | evaM mAnuShasharIrepi | jIvasyeshadhInatvaM j~nAtavyamiti | evaM svatonyaM jIvaniyantAraM vR^ikShadraShyAntena vij~nApya sa ya ityAdinA yatprAguktaM tatsusthamityAha || sa ya iti || 3 || 11 || evaM jIvasya sattAdipradaH paramAtmaiva sharIre vartamAnopi jIve na kuto na dR^ishyate | saukShmAditi chenna | vAlAgrasharabhAgasyApi jIvatmanaH svasya sUkShmasya darshanAditi bhAvena | bhUya eveti pR^iShyaH pitovAcha || nyagrodheti || ataH puraH sthitAdvR^ikShAt.h nyagrodhaphalaM vaTaphalamAharetyuvAcha pitA | AhR^ityedaM nyagrodhaphalamAhR^itaM bhagava iti putra uvAcha | idaM phalaM bhindhIti pitA | tadbhittvA bhinnaM phalamiti putraH | atra bhinne phale | kiM pashyasIti pitA | aNvya ivemAH sUkShmA dAnA bIjAni pashyAmIti putraH | he aN^ga AsAM dhAnAnAM madhye | ekAM dhAnAm.h | bhindhIti pitA | bhittvA bhinneti putraH atra bhinnAyAM dAnAyAm.h | kiM pashyasIti pitA | kiJNchana na pashyAmIti putraH || 1 || evamuktavtamuvAcha pitA | yametamaNimAnaM bhAvabhavitrorabhedAtparamasUkShmaM paramAtmAnam.h | na niphAlayase na pashyasi | asyANimnaH sUkShma bhagavataH sAmarthyAt.h | evaM paridR^ishyamAnaprakAreNa | mahAnnyagrodhastiShThati | shraddhatsva vishvAsaM kuru | somyeti pitA | atra vR^ikShaH prapaJNchaH | phalaM sharIram.h | dhAnAH jIvAH | tatra yathA sUkShme vaTabIje dR^ishyamAnepi yatprabhAvAdvR^ikShAvasthAnaM sa bIjAntargato hariH paramasUkShmatvAnna dR^ishyate | tathA jIvAdapi sUkShmatvAttadantargata ityuktaM bhavati | ato yaduktaM niyantAnyostIti tatsusthamityAha || 2 || sa ya iti || 3 || 12 || vaTAvasthAnAdikAryeNeshvarasAmarthye dR^ishyamAnepi tasyAdarshanamityetatkathamahaM jAnIyAmiti bhAvena bhUya eveti prArthitaH pitovAcha || lavaNamityAdi || etallavaNakhaNDaM kumbhodake dAShA rAtrau avadhAya nikShipyAthAntaraM prAtaH mA mAm.h | 
upasIdathAH prApnuyAH | ityuvAcha pitetyarthaH | yat.h yathA pitroktaM tat.h tathA chakAra ha putraH | taM prAtaH samIpamAgataM putramuvAcha ha pitA | kimiti | doShA rAtrau yallavaNamudake.avadhAH avAdhAH nikShiptavAnAsi he aN^ga tadAhareti | tR^itkumbhamAnIya tanmadhye hastaM sthApayitvA | avamR^ishya parAmR^ishya na viveda nApashyat.h | vilInameva atyantaM naShyaM vastu yathA na dR^ishyate tathA na vivedetyanvayaH || 1 || he aN^ga asyodakasyAntAt.h pUrvadigavasthitAdavayavAduddhR^ityaikadeshamAchAmeti pitA | AchAntavantaM putraM prati kathamiti paprachCha | lavaNaM lavaNarasopetamiti putro.abravIt.h | evaM madhyAnmadhyabhAgAdantyatpashchimadigavasthitAchchoddhR^ityAchAmetyAdiprashnaprativachane dhyeyam.h | etadudakamabhiprAsya niravAsya | mAmupasIdathAH iti pitA | taddha tathA chakAra putraH | tallavaNaM kutra gatamiti jij~nAsAyAM vedapuruShaH svayamAha || taditi || tallavaNaM shashvat.h sAkalyenodaka eva saMvartate | nApagatamiti | tattvanirNayaTIkAyAM tu taddha tatA chakAreti vAkyaM shashvat.h aN^gatadAharetyanantaraM saMvartate | anuvartanIyamiti vArtha ityuktam.h | taM hovAcha pitA || atra vAveti || etamaNimAnaM sUkShmalavaNaM yatra na niphAlayase tallavaNamatraivodake sat.h vidyamAnaM kila | atraiva kileti punaruktirAdarArthA | anena lavaNaguNe rasedR^ishyamAnepi lavaNaM na dR^ishyate tathA hareH sAmarthye dR^ishyamAnepi na bhagavAnityuktaM bhavati || 2 || evaM putrashaMkitAnupapattiM parihR^itya tvadanyo niyAmakatostItyuktaM sUktamityAha || sa ya iti || evaM bhUto hariravidyApaTalapihitanayanena kathaM dR^ishyate prApyate cheti tamupAyaM vaktuM prArthayate || bhUya eveti || 3 || 13 || gurUpadeshastaddarshanaprAptyoH heturiti dR^iShyAntamAha pitA || yathA somyeti || he somya puruShaM dhanikam.h | gandhArasaMj~nakebhyo janapadebhyaH  abhinaddhAkShaM naha bandhane baddhAkSham.h | akShiNI baddheti yAvat.h | tatonantaraM anIya atijane janarahite | araNye visR^ijechchoraH | sa yathA tatrAraNye | abhinaddhAkSha AnItobhinaddhAkSho visR^iShya iti prAN^.hvodaN^.hvAdharAN^.hvA prAgAdidigabhimukho bhUtveti yAvat.h | prAdhmAyIta | dhmA shabdAgnisaMyogayoH | uchchairbrUyAt.h || 1 || yathA kashchitkR^ipAvAn.h sa evamuktaH puruShaH tadudiShyAt.h grAmAnnirgatyAparaM grAmaM pR^ichChan.h | paNDitaH prAj~naH | medhAvI smR^itimAn.h | gAndharAnevopasampadyeta evamevAnAdyavidyAdibhirAchChAditanijaj~nAnaH jIvaH saMsAre patitaH parameshvarAjjAtajij~nAso gurUpadeshaM labdhvA kramApannAni shravaNAdIni sAdhanAnyanuShThAya svajanmabhUmiM bhagavantaM pashyatIti bhAvenoktamAchAryavAn.h puruSho vedeti | tasya bhagavadvedinaH | yAvanna vimokShye prArabdhakarmaNo na vimokShyate | tAvadeva chiraM vilambo brahmaprAptau | atha bhogena prArabdhakShayAnantaram.h | sampatsyate brahma prApnoti cheti || 2 || darshanAdiprAptihetatumuktvA praguktaM niyAmakAddhareH bhinno jIva iti susthamityAha || sa ya iti || jIvasyAsvAtantyaM vR^ikShadehe avagataM mAnuShadeha eva bodhayeti prArthayate || bhUya eveti || 3 || 14 || tatpR^iShyamanvayavyatirekAbhyAM bodhayati || puruShamiti || he somya upatApinaM rogiNam.h | j~nAtayaH bAndhavAH | paryupAsate parita upaviMshati | katham.h | jAnAsi mAM jAnAsi mAmiti vadantaH | tasyopatApinaH | yAvat.h vAk.h umA | manasi rudre | na sampadyate muktavyApArA satI na rudre tiShThatIti yAvat.h | evamagr.api | manaH rudraH | prANe na sampadyate | prANasjasi shrItatve na sampadyate | tejaH parasyAM devatAyAm.h | na sampadyate tAvajjAnAti || 1 || atha arthAntaram.h | yadAsyopatApinaH | atha tadA | na jAnAti || 2 || evaM jIvasya mAnuShadehepi paramparayA IshAdhInatvaM spaShyaM prabodhya yaduktaM niyamyAdbhinnatvaM tasya sa ya ityAdinA tatsusthamityAha || sa ya ityAdinA || evaM sarvaprerakaM bhagavantamAtmano bhedena yo jAnAti | yashcha sohamasmItyabhedena jAnAti tayoH kIdR^ishaM phalamiti bhAvenAha || bhUya eveti || 3 || 14 || dvayorapi phalaM dR^iShyAntenAha || puruShamiti || rAjadravye.apagate shaN^kAspadaM puruShamAnayanti rAjabhaTAH | kathamayamapahArShIt.h steyamakArShIditi vandanta iti sheShaH | pashyato hara tvamapahAronyatsteyam.h | tatashchoreNedaM mayA na kR^itamityukte bhaTAn.h prati rAjA vakti | parashumasmai asya parIkShArthaM tapateti | parashuM taptamasya haste datteti yAvat.h | sa puruSho yadi tasyApahArAdeH kartA bhavati neti cha brUte | tata eva kartA sannapi neti vadatIti hetorevAtmAnamanR^itamasatyaM kurute | sonR^itAbhisanghaH anR^ite abhisandho buddhiryasya sonR^itAbhisandhaH | anR^itenAsatyavachanenAtmAnamantardhAyAchChAdya | taptaM parashuM pratigR^ihNAti sa dahyate | athAnantaram.h | sa hanyate rAjabhaTaiH || 1 || atha yadi tasyetyAdi vyaktam.h | sa yathA tatra na dahyate evameva bhagavataH bhedaj~nAnI na dahyate | na hanyate muchyate chetyarthaH || 2 || tathA.abhedaj~nAnI cha chAretvAdeva dahyate hanyate andhe tamasi pAtyate | tathAcha prAguktaM susthamityAha || sa ya iti || asya pituH sakAshAttatpitroktaM sarvaM vijaj~nau j~nAtavAn.h putra iti shrutivAkyam.h | dviruktiravadhAraNArthA || 3 || 16 || iti shrImachChandogyopaniShadarthasaN^grahe rAghavendrayatikR^ite paShTho.adhyAH || 6 
pUrvAdhyAye praj~nAdhikye nAtmAnamIshvaraM manyamAnaM shvetaketuM prati bhedadR^iShyAntairbhedaj~nAnapUrvamIshvaropAsanA kAryetyuktam.h | atra 
punaradhyAye tAratamyaj~nAnapUrvaM tadantargatatvenopAsito harirmokShAdisarvapumarthaprada ityato devAnAM tAratamyamAha || adhIhItyAdinA || nAradaH | he bhagavaH bhagavan.h | adhIhi mAmadhyApayeti bruvan.h | sanatkumAramupasasAda upasattimagAt.h | taM nAradamuvAcha ha sanatkumAraH | kimiti | aj~nAtAMshasyaivopadeShyavyatvAt.h j~nAtaM bhAgaM vadetyuvAchetyAha || yadvetheti || tena veditakathanena | mAmupAsIda | tataH j~nAtAt.h UrdhvaM aj~nAtaMshaM vakShyAmItyuvAchetyanvayaH | sa ityukto nAradaH uvAcha ha | tadAha || R^igvedamiti || he bhagavaH bhagavan.h sanatkumAra itihAsapurANamiti dvandvaikavadbhAvaH | vedAnAM R^igAdInAm.h | paJNchamaM paJNchatvasaN^khayApUrakam.h | itihAsapurANarUpaM vedam.h | adhyemIti sarvatrAnveti | pityaM pitR^ilakShaNoktiparagrantham.h | rAMshi gaNanashAstram.h | devalakShaNaparaM daivam.h | nidhiM nikShepa etAdR^ishe sthale tiShThatIti tachchihnopadarshanaparaM shAstram.h | vAko vAkyaM mUlavedam.h | ekAyanaM vedasArasaN^grahashabditaM paJNcharAtram.h | samayapAdAntyanayasudhAyAmekAyanaM paJNcharAtramityukteH | devaiH j~neyA vidyA devavidyA tAm.h | brahmavidyAM AraNyakam.h | bhUtachihnaparaM shAstraM bhUtavidyAM kShatravidyAM nItishAstram.h | nakShatravidyAM jyotiHshAstram.h | sarpalakShaNashAstraM sarpavidyAM | devajanavidyAM devaparivArapratipAdakaM shAstram.h | etadvidyAjAtamadhyemi || 2 || kiM tarhi tvayA j~nAtavyamityata Aha || sa iti || etAvadadhyetApyahaM he bhagavaH mantravideva nirNetavyabhagavadguNapratipAdakashabdarAshij~na evAsmi | nAtmavit.h nirNAyakopakramAdinyAyaiH R^igAdishabdarAsherarthaM nirNIyAtmashabditabhagavantaM na j~nAtavAn.h | kimAtmavedanena kR^ityamityata Aha || shrutaM hIti || bhagavaddR^ishebhyaH | mahAnubhAvebhyaH | AtmavidevashokaM taratIti me mayA shrutaM hi | yamo.ataH he bhagavaH | shochAmi duHkhamanubhavAmi | taM tAdR^ishaM mAM bhagavAn.h pUjyo bhagavAn.h shokasya pAraM tArayatvityuvAcha nArada ityanvayaH | tamevaM vaktAraM nAradamuvAcha kumAraH | kintadityata Aha || yaditi || he nArada tvaM yatkiJNchidR^igAdikamadhyagIShThAH adhItavAnabhUH | etad.hgranthajAtaM nAmaiva bhagavad.hguNarAshipratipAdakanAmadheyameva vai prasiddham.h || 3 || tatkimityataH prAguktaM sarvamanuvadati || nAma vA R^igveda iti || nAma vA iti padaM sarvatrAnveti | bhagavannAmatvaM dR^iDhIkartumantepyavadhArayati || nAmaivaitaditi || tadAha sUtre | saMj~nAtashchettaduktamasti tu tadapIti | yadvA etat.h nAmaiva ameyA | aj~neyA na bhavati | kiM tUShaHkAlamAnitvAduShasi j~nAyata iti nAmAkhyayA | uShodevyA.abhimanyamAnametat.h ganthajAtamityarthaH | tarhi kiM kAryamityata Aha || nAmeti || nAmni uShodevyAM brahmAstItyupAssva | iti tamuvAchetyanvayaH | tadAha sUtre na pratIke na hi sa iti || 4 || phalamAha || sa ya iti || sa prasiddho yo.adhikArI | nAmabrahmeti nAmni brahmAstItyupAste | asyopAsakasya | yAvannAmnaH uShodevyAH | gataM vyAptiH | tatra tAvati deshe | yathA kAmachAro bhavati | yo nAmeti punaruktirAdarArthA | nAmno nAmamAnanyA uShasaH sakAshAt.h | bhUyaH shreShTham.h | vastvasti kimiti prashnasyottaramAha kumAraH || namno vAveti || tanme bravItviti nAradaH | atra nAmnaH pUrvam.h | karmabhUmimAninau kramAnnIchochchau puShkarashanaishcharau grAhyau || 5 || 1 || vAgvAva vAgabhimAninI svAhA devyeva | nAmno nAmAbhimAninyA ashvipatnnayAH uShodevyAH | bhUyasI | dharmaj~nAnAdisarvaguNaiH shreShThA | sA chAgnibhAryA | vaM vasuM aJNchati gachChatIti vasunAmakAgnyaJNchana hetunA vAgityuktA | vAgdevyA mAhAtmyamAha || vAgvA iti || vAgdevI svAhAkhyA R^igvedaM vij~nApayati vai | vAgindriyadevatAprasedena hi gurUchchAraNAnUchchAraNAdinA R^igvedAdikaM jAnAti jIva ityarthaH | shvApadAni AraNyajantuvisheShaH | AkITapataN^gapipIlikaM kITapataN^gapipIlikAparyantam.h | hR^idayaj~naM hR^idyayate vartata iti hR^idayaM brahma tajjAnAtIti tajj~naM bhagavattattvaj~nam.h | ahR^idayaj~naM brahmetaravastuj~naM cha vAgvij~nApayatIti sarvatrAnveti | anvayamuktvA vyatirekamAha || yadvai vAN^.hnAbhaviShyaditi || yat.h yadi | vAN^.hnAmaviShyat.h tarhi dharmAdi kopi na vyaj~nApayati vij~nAto na bhavet.h | vyaj~nApayiShyaditi na satyamityAdau sarvatrAnveti | nirdhArayati || vAgeveti || vAchamupAssveti dvitIyA saptamyarthe | vAchi vAgdevyAM brahmAstItyupAssyetyarthaH || 1 || sa ya ityAdi prAgvat.h | atra nAmnaH uchchaH vAcho nIcho jalamAnI budho madhye grAhyaH|| 2 || 2 || vR^iShyayAdinAN^kurAdinirmANahetunA manaH shabdoktaH parjanyaH vAcho vAgdevyAH svAhAtaH bhUyo vAva prasiddham.h | manaso bhUyastvaM dR^iShyAntapUrvaM || yatheti || dve Amalake dhAtraphile dve vA kAle kramukaphale | dvau vA akShau vibhItakAkShau | muShyiranubhavati svAntarbhAvayati yathA | evaM vAchaM vAgdevIM nAma cha nAmadevIM uShasam.h | mano manaH shabditaH parjanyaH | anubhavati | svasAmarthye antarbhAvayati | svAdhInatayA karotIti yAvat.h | sa manasvIpumAn.h | manasA manasyati Alochayati | kimiti mantrAnadhIyIyeti mantrAdh.hyayanaM karavANIti | athAnantaramadhIte | manasA manasyatItyetat.h karmANi kurvIyetyAdyuttaravAkyatrayepyanveti | Atmano manodhInapravR^ittikatvAnmano hyAtmA | uktadishA manodhInatvAnmano hi lokaH | mano brahma | manasi sAnnidhyavisheShAt.h mana upAssva manasi parjanye brahmAstyupAssvetyarthaH || 1 || sa ya ityAdi prAgvat.h | manasogataM parjanyasya yAvaddeshe vyAptirityarthaH | atra parjanyavAchakamanaHshabdena varuNAnI saMj~nA rohiNI dhArmI virAT.h cheti 
tatsamAnAH paJNcha devyo grAhyAH || 2 || 3 || saN^kalpa iti || ahni saN^kalpahetutayA saN^kalpanAmA mitradevaH manasaH manaHshabdopAttaparjanyAttatsamebhyashchetyarthaH | etachchopalakShaNam.h | raivataprabhR^ityekAdashamanuchyavanochathyavainyashashabinduhaihayapriyavratagayAnuktashatasthadevAdayashcha parjanyAdibhyaH ShaD.hbhyo bhUyAMsaH | tebhyashchAshvivighneshavittapaviShvak.h senAH bhUyAMsastebhyassaN^kalpanAmA mitraH bhUyAnityarthaH | saN^kalpashabditamitragrahaNena cha nirR^itiH bR^ihaspatibhAryA tArA prAvahI cheti tisro devatAstatsamAnA grAhyAH | yadA pumAn.h saN^kalpAkhyamitreNa preritaH saN^kalpayate mananAdikaM karomIti saN^kalpaM karoti | athAnantaraM manasyati manaH prerayati | athAnantaram.h | vAchaM vAgindriyamIrayati savyApAraM karoti | tAM nAmni bhagavannAmabhUte shabdarAshiviShaye | Irayati prerayati | bhagavannAmabhUtashabdarAshimuchchArayati | nAmni shabdarAshau | mantrA ekaM bhavanti | antarbhavanti ekAtharkA bhavanti | mantreShu karmANi ekaM bhavantItyanuShaN^gaH | tatra pratipAdyAni bhavantItyarthaH || 1 || tAni ha vA etAni manovAN^.hnAmamantrakarmANi tadabhimAninaH parjanyAdayashcha | prAguktAH saN^kalpaikAyanAni saN^kalpAkhyamitrAdhInAni | ata eva saN^kalpAtmakAni | mitrAtmakAni vochyante saN^kalpe mitre pratiShThitAni muktau | muktAvapi tadadhInAnIti yAvat.h | na kevalametAvat.h saN^kalpAdeva cha dyAvAbhUmyAdyutpattirapItyAha || samaklR^ipatAmiti || samakalpetAM ajAyetAmityarthaH | samakalpanta ajAyanta | teShAM dyAvApR^ithivyAdInAm.h | saN^.hklR^iptyai saN^.hktalR^iptyA eva | evamagre.api | saN^kalpate utpadyate | prANAH saN^kalpante upachIyante | atra dyAvApR^ithivyAdayo jaDAshchetanAshcha | jaDAnAM saN^.hklR^iptiH saN^kalpAkhyamitrAt.h chetanAnAM saN^.hklR^iptiH vAyvAdita iti vivekaH | upasaMharati || sa iti || sa saN^kalpo mitraH | eSha etAdR^isha ityarthaH | saN^kalpamupAssva | mitretatsamAneShu cha | brahmopAssvetyarthaH || 2 || klaptAn.h saN^kalpAdhiShThitAt.h | dhruvAn.h pratiShThitAn.h | avyathamAnAn.h vyathAshUnyAn.h | lokAn.h dhruvaH pratiShThito vyathamAnaH abhisidhyati | prApanoti | saN^kalpasya mitrasya | yAvadgataM yAvatI vyAptiH | saN^kalpAt.h mitrAt.h | tatsamAnadevebhyashcha bhUyosti kimityarthaH || 3 || 4 || chittaM asthirasmR^itirUpachittamAnI homakuNDe chitatvahetunA chittanAmAgniH tatsamAnau bhR^igu(dakShaprajApatibhAryA( prasUtI cheti devatAtrayaM saN^kalpAt.h mitrAt.h | tatsamebhyo nirR^ititArAprAvahIrUpadevebhyashcha bhUyaH shreShTham.h | upalakShaNametat.h | marIchyatyaN^giraHpulastyapulahakratuvasiShThavishvAmitravaivasvatamanubhyo mitrAdidevachatuShyayAduttamebhyopi bhUya iti j~neyam.h | vAvetyavadhAraNe | yadA pumAn.h chittamAnipreritashchetayate kartavyAkartavyaM jAnAti | athAnantaraM saN^kalpayate idaM karma karomItyAdi rUpeNa saN^kalpaM manovR^ittivisheShaM karoti | atha manasyati manaH prerayati | shiShyaM prAgvat.h || 1 || tAni ha vA etAni chetanAchetanarUpasaN^kalpAdIni | chittaikAyanAni agnibhR^iguprasUtirUpadevatAtrayAdhInAni | chittAtmakAni chittapradhAnAni tasmAtsaN^kalpAdeshchittAdhInatvAt.h | yata yadi | bahuvidapi bahuj~nopi | achittaH smaraNahInashchet.h bhavati | enamanubhUtamasmarantaM puruSham.h | ayaM nAstItyAhuH | avidyamAnaprAyamevAhurjanAH | punarjanoktiprakAramAha || yaditi || yat.h yadi | ayaM veda sAmAnyato jAnAti | yadi vA vidvAnvisheShato jAnIyAt.h | tarhi itthamachittaH smaraNahInaH na syAditi chAhurityarthaH | athetyarthAntare | yadyalpAvidapi chittavAn.h smR^itivAn.h bhavati | tasmAt.h puruShAt.h | etat.h svasvAbhimataM prameyam.h | shushrUShante shrotumichChanti janAH | chittaM hyekAyanaM chittamAnitrayaM mukhyAshrayaH | saN^kalpamanaHprabhR^iterityarthaH | chittAdhInasaN^kalpAdimattvAdAtmA chetanashchittamityuchyate | chittaM pratiShThA muktAvAshrayaH | chittamupAssveti agnyAditraye brahmopAssvetyathaH || 2 || chittAn.h lokAnagnyAdyadhiShThitAn.h lokAn.h | shiShyaM vyaktam.h || chittAdvA veti || agnibhR^iguprasUtibhyaH bhUyosti kimityarthaH || 3 || 5 || dhyAnamiti || dhyAnamAnI | satyAnR^itavivechanArthaM brahmaNA nihitatvahetunA dhyAnanAmA varuNaH | chittAt.h chittashabditAgnibhR^iguprasUtirUpadevatAtrayAt.h | bhUyaH shreShThaH | upalakShaNamidam.h | agnyAditrayAduttamAnnArAdAdbhUya iti j~neyam.h | dhyAnAtmano varuNasya mahimAnamAha || dhyAyatIveti || pR^ithivyAdayaH sarve chetanAH dhyayantIva bhagavaddhayAnaparA eva tiShThanti | dhyAnasya bhUyastvAdeveti bhAvaH | iva shabdo svAtantyadyotakaH | na bahubhAShiNa iti vA | eke tu pR^ithivyAdo jaDAH | nishchalatvAt.h dhyAyantIvetyartha ityAhuH | manuShyatAM prAptA devA devamanuShyAH | te dhyayantIva na bahubhAShiNa ityarthaH | tasmAt.h dhyAnasya bhUyastvAdeva | iha loke | ye janAH | manuShyANAM madhye mahattAM j~nAnabalaishvaryAdibhiH mahattvam.h | prApnuvanti te janAH | dhyanApAdAMsha iva dhyAnasya ApAdyata ityApAdaH dhyAnasampadyaphalam.h | tasyAMshaH | dhyAnApAsyAMsho yaShAnte | dhyAnApAdAMshA iti vyadhikaraNabahuvrIhiH | dhyAnApAdAMsha eShAmastIti dhyAnApAdaMshA iti arsha AdyachpratyayAnto vA | iva shabdo.asvAtantyadyotakaH | idAnIM janeShu dR^ishyamAnamahattvaM pUrvakR^itadhyAnajanyaphalaikadesha ityarthaH | sAdhanephale cha bhagavAneva 
svatantra iti bhAvaH | atha ye alpAH j~nAnabalaishvaryAdihInatayA vartante | te kalahinaH kalahavantaH | pishunAH rAjAdau paravittAdivAchakAH | upavAdinaH paradoShAnuvAdakAH bhavantItyarthaH | na tu dhyAnaleshabhAgina iti bhAvaH| atha ye prabhavaH prabubhUShavaH | bhUtimanto bhavAmetIchChavaH te dhyAnApAdAMsha ivaiva bhavanti | dhyAnAnuShThenena tajjanyaphalaikadeshabhAgino bhavantItyarthaH | evaM dhyAnamahAtmyamuktvA kartavyamAha || dhyAnamiti || dhyAnamAnini varuNe brahmopAssvetyarthaH || 1 || yAvaddhayAnasyeti || dhyAnamAnino varuNasyetyatharH || 2 || 6 || vij~nAnamiti || vij~nAnamAnI satyasya vivechanahetunA vij~nAnanAmA chandraH | tatsamausUryayamau svAyambhavimanupatnI shatarUpA cheti tisro devatAshcha grAhyAH | vij~nAnAdichatuShyayaM dhyAnAdvaruNAdbhUyaH | tasya mahimAnamAha || vij~nAneneti || shiShyaM prAgvat.h | hR^idayaM bhagavantam.h | ahR^idayaM bhagavatonyat.h | vij~nAnamupAssveti | vij~nAnashabditachandrAdichatuShyaye brahmopAssvetyarthaH || 1 || vij~nAnavataH chandrAdyadhiShThitalokAn.h || vij~nAnAditi || vij~nAnashabditachandrasUryadharmashatarUpAkhyadevatA chatuShyayAdbhUyosti kimityarthaH || 2 || 7 || balamiti || balaM dvividham.h | yuktijanyanirNayavattvarUpamAntaraM balam.h | dehadArDhyAdirUpaM bAhyabalaM cheti | tadvividhabalamAnI balanAmA bhUtavAyuH pravahaH | vij~nAnAt.h vij~nAnashabditachandrAdichatuShyayAt.h bhUyaH | bhUyastvaM vyanakti || apIti || vij~nAnavatAM shatamapyeko yuktijanyanirNayarUpAntarabalavAn.h Akampayate kampamAnaM karoti | sa pumAn.h yadA balI yuktij~natArUpAntarabalavAn.h | atha tadA | saMsArAdutthAtA udgato bhavati | yadi dehAdibAhyabalavAn.h tarhi karmakaraNashadyarthaM utthito bhavati | uttiShThan.h u eva | paricharitA gurvAdiparicharyakartA bhavati | paricharaMshcha upasattA | tR^ijantoyaM upasattikartA bhavati | upasIdaMshcha tebhyaH bhagavantaM shrotA mantA boddhA bhavatIti yathAyogaM paurvAparyeNa yojanA | kartA varNAshramochitadharmAdyanuShThAtA | tena cha vij~nAtA visheShaj~nAtA bhavati | balamAnino mahimAntaramAha || baleneti || balashabdita bhUtavAyumAninA | tadabhimanyamAnasvabaleneti vA | pravaheNa pR^ithivyAdayastiShThantItyarthaH | devA manuShyatAMprAptAH devamanuShyAH || akITeti || kITapataN^gapipIlikAparyantaM tiShThantIti yathAyogaM vibhaktivipariNAmena sarvatrAnveti || balamiti || balamAnini pravahe brahmopAssvetyarthaH || 1 || balasya balamAninaH pravahasya || 2 || 8 || annamiti || C-K-8
etapi j~nAnajyaratirUpamAntaramannaM prasiddhaM bAhyamannaM chati dvividham.h | dvividhAnnamAnI anunAditvahetunA.annanAmA aniruddhaH | balAt.h dvividhabalAtpravahAt.h bhUyaH shreShThaH | tatra yuktij~natvarUpAntarabalamAnirUpAdAntarAnnamAnyaniruddharUpaM bhUyaH | dehadArDhyAdirUpabAhyabalarUpAdbAhyAnnaM bhUya iti vivekaH | etachchopalakShaNam.h | aniruddhasamAH svayambhavamanu bR^ihaspati dakSha shachI ratayaH paJNchAniruddhashcheti ShaDapi devAH balAkhyapravahAdbhUyAMsa iti j~neyam.h | annasya mahimAnamAha || tasmAditi || balAdannamAnino bhR^iyastvAt.h | yadyapi dasharAtrIrnAshnIyAt.h yadi jIvet.h | prANAn.h vibhR^iyAt.h | uha chet.h | jIvechchet.h | atha tarhi adR^iShyetyAdi | annAshanAbhAve shravaNAdikaM kimapi na bhavedevetyarthaH | vyatirekamuktvAnvayaJNchAha || atheti || annasyAshI bhoktA | draShyA bhavatItyAdi || annasUpAstveti || annamAnyaniruddhe tatsameShu svAyambhuvAdipaJNchasu cha brahmopAssvetyarthaH || 1 || annavatonnamAnyadhiShThitalokAn.h | yadvA annapAnAdibhogavato lokAnityarthaH | annAtnaruddhAnidadevatAShaT.hkAt.h bhUyosti kimityarthaH || 2 || 9 || Apo vAveti || Apopij~nAnaratyA jAyamAnaviShayAlambuddhirUpatR^iptilakShaNAntarA Apo dravarUpA bAhyA Apashcheti dvividhAH | tadubhayamAnI dehamApnoti vyApnotIti ap.h AhaN^kArikaprANaH | annAt.h annashabdopAttAdaniruddhAdiShaT.hkAn.h bhUyasyaH shreShThaH | atrApyAMtarAnnAt.h j~nAnajanyaratirUpAt.h AntarAH viShayAlambuddhirUpatR^iptilakShaNA ApaH shreShThAH | bAhyAnnAdbAhyAH dravarUpA ApaH shreShThA iti vivekaH | ammAninaH prANavAyoH vyatirekAnvayAbhyAM mahimAnamAha || tasmAt.h | annAdapi shreShThatvAt.h apam.h | yadA yadi | suvR^iShyirna bhavati tarhi | prANAH prANanti cheShyanta iti prANAH prANinaH | kanIyaH svalpamannaM bhaviShyatIti vyAdhIyante vishiShyAdhiyuktA bhavanti | manovyathAvanto bhavantItyarthaH | atha suvR^iShyirbhavati | bahnannaM bhaviShyatIti AnandinaH modamAnA bhavanti | Apa eva mUrtAH mUrtAH padArthAH | ababhimAnyadhInatvAdApa evetyuchyante | ye yamityAdinA ApaevemA mUrtA ityantena mUrtAnAM vastUnAmabjanyatvAdinApaevetyuchyante | imA Apa eva mUrtAH padArthA ityarthaH || apa upAssveti | ap.h shabditaprANe brahmopAssvetyarthaH || 1 || adbhayaH AhaN^kArikaprANAt.h || 2 || 10 || teja iti || tejopi prAtibhAkhyamAntaraM bAhyaJNcheti dvividhaM tadubhayamAnI ojorUpatvena tejaH shabditaH purandarendrastatsamaH kAmashchAdbhayaH prANAbhUyaH shreShThaH | tatrAntarAt.h ap.h shabditAt.h j~nAnaratijanyatR^itirUpaviShayAlampuddhirUpAntaraM prAtibhAkhyaM tejo bhUyaH | bAhyadravarUpAd.hbhyo bAhyaM jaDarUpaM tejo bhUya iti vivekaH | tejaH shabditapurandarasya mahimAnamAha || tadvA etat.h tejaH vAyumAgR^ihyAvaShyabhya nishchalIkR^ityeti yAvat.h | 
AkAshamabhitapati | AkAshaM vyApya tapati dharmarUpatApaM janayati tadA janA AhuH | kimiti | nishochati nitapati varShiShyati vai ityAhurityanvayaH | nishochati nitapatItyanayorbAhyAntaratApabhedena vA sAmAnyavisheShabhAvAdibhedena vA bhedo dhyeyaH | teja eva purandara eva | tat.h svasvarUpaM vAyustambhAdikam.h | pUrvaM darshayitvA pradarshyApaH sR^ijate | tadA etat.h ete | AhrAdAH stanayitnavaH AhrAdakA meghAH | UrdhvAbhistirashchIbhishcha vidyudbhissaha charanti | yadvA tadetaditi paJNchamyarthe | tadetattasmAttejaH shabditapurandarAdAhrAdAH stanayitnavaH vidyudbhiH charantIti | tasmAdvidyudbhiH stanayitnucharaNAddhetovirdyotate stanayati varShiShyatItyAhuH | vai prasiddham.h | teja eva tat.h vidyudAdi pUrvaM darshayitvAthAnantaramapaH sR^ijate || teja upAssveti || tejaH shabdite purandare kAme cha brahmopAssvetyarthaH || 1 || shiShyaM prAgvat.h | tejasvato bhAsvata ityanayoravAntarabhedenApaunaruktyaM j~neyam.h | ata evApahatatamaskAnityarthaH || 2 || 11 || AkAsha iti || AkAshopi sthirapratibhArUpAntarAshChidrAtmako bAhyashcheti dvividhaH | tadubhayamAninIdIptatvAdAkAshanAmnI umAdevI | tatsamabhUte sauparNI vAruNI chetyetattrayam.h | tejasaH tejaHshabdoktendrakAmAbhyAm.h | bhUyAn.h shreShThaH | tatrAntarachaJNchalapratibhAkhyAttejasa AntarasthirapratibhAkhyaH AkAshaH shreShThaH | bAhyatejaso bAhyAkAsha iti dhyeyam.h | AkAshAkhyadevInAM mahimAnamAha || AkAsho vai sUryAchandramasAvityAdi || tadadhInatvahetunA rAjA rAShyramitivadayamabhedavyapadeshaH | kiJNcha sarvopi vyApAraH AkAshAyatta ityAha | AkAshenAhvayatItyAdi | shrutavatoktaM vachanaM vaktAnyaH pratiR^iNoti | AkAshamabhijAyate putrapautrAdi || AkAshasupAssveti || AkAshashabdite devItraye brahmopAssvetyarthaH || 1 || AkAshavataH AkAshamAnyadhiShThitalokAnavakAshayuktalokAninti vA | AkAshAt.h AkAshapadopAttadevItrayAdbhUyo.asti kimityarthaH | atra balAnnAptejaAkAshAnAM dvividhAnAM madhye bAhyeShu chottarottarANAM pUrvakAraNatvamAntareShu chottarottaraM prati pUrvasya vyaJNjakatvarUpakAraNatvaM j~neyam.h || 2 || 12 || smara iti || achChidrasmR^itirUpasmaramAnI samamekaprakAraM ramata shivaH tatsamau suparNasheShau cheti trayaH AkAshAdumAdeH bhUyAn.h | shreShThAH | etadupalakShaNaM umAdidevItrayAdAkAshashabditAt.h bhUyaso jAmbavatyAdidevIShaT.hkAdapi bhUyAn.h smaraH shivAdiriti j~neyam.h | tasya mahimAnamAha || tasmAdityAdinA || tasmAdAkAshAdito bhUyastvAdevoktarUpasmarasya | yadyapi yadi bahava ekatrAsIrannapi upavisheyuH te prAganubhUtamasmarantaHshravaNamananavij~nAnahInA eva bhavanti | yadA vA te ekatra militAH prAk.h j~nAtaM smareyuratha tarhi shravaNAdimanto bhaveyurityarthaH | smareNa smR^ityA mamaite putrAH pashava iti putrAn.h pashUn.h jAnAti || smaramiti || smarashabdite shivAdidevatraye brahmopAssvetyarthaH || 1 || smarAt.h smara shabditadevatrayAt.h || 2 || 13 || Ashota || A samantAt.h shaM sukhaM yasyA iti vyutpattyA pUrNasukharUpatayA.a.ashA nAmnI AshAmAninI bhAratI | tatsamA sarasvatI cha | smarAt.h smara shabditadevatrayAt.h | bhUyasI sarvaguNaiH shreShThA | iyaM cha prANinAmIshvarAparokShaj~nAnasvAminI | tasyAH mahimAnamAha || Asheddho vA iti || AsheddhaH mantrAnadhIyeti AshayA samR^iddhaH smaraH smR^itimAn.h bhavati | athAnantaramadhIte | karmANi kurvIyeti AshayeddhaH smaraH smR^itimAn.h atha karma kurute | ichCheyeti AsheddhaH smaraH smR^itimAnichChate ityartho j~neyaH AshAmAshAshabditabhAratI sarasvatyoH brahmopAssvetyarthaH || 1 || AshayA AshadevIprasAdeneti yAvat.h || 2 || 14 || prANa iti | prakR^iShyasukharUpasvarUpAnandalakShaNamuktyabhimAnI | sarvacheShyakatvahetunA prANanAmAmukhyavAyubrahmA chA.a.ashAyAH bhAratyAdidevadviyAt.h shreShThaH | upAsakavarge.ayamevottama ityarthaH | tadAha sUyidAmananAditi | tasya mahimAnamAha | yathA vA iti | rathanAbhau rathachakre | arAH yathA samarpitAH samprotA evametasmin.h prANe | sarvaM jagat.h samarpitaM sampotam.h | prANaH mukhyavAyuH prANena hariNA yAti | prANaH hariH | prANaM vAyuM pratyabhIShyaM dadAti | yadvA prANo vAyuH prANaM bhagavantaM dadAti shiShyebhya upadishatItyarthaH | prANAya haraye | dadAti muktau hariM prApayati bhaktAniti yAvat.h | mAtApitrAdisarvajIvanahetutayA sarvatra sannihitatvamahimAnamAha || prANo vai pitA tajjIvanahetutayA tatra sthitatvAtpitetyuchyate | evamagre.api || 1 || anvayavyatirekAbhyAmuktameva vyanakti || sa yadIti || kiJNchiditi || mukhyavAyusannidhiyutaM pitrAdikaM prati kiJNchidbhR^ishamiva niShThuratayA pratyAha || nirAkaroti | tadA enaM pratyAchakShANaM nirAkurvANaM prati | tvA tvAM dhik.h dahet.h yadvA dhik.h astu abhadramastu tavetyAhurjanAH | kuta Ahurityato hetumAha || pitR^ihA vai tvamasIti | iti shabdaH sarvatra hetvarthaH || 2 || athetyarthAntare | enAn.h pitrAdIn.h | utkrAntaprANAn.h utkrAntaH prANo yebhyasta iti bahuvrIhiH | mukhyaprANena tyaktadehAn.h samAsena saN^kochena | ekaikAvayavena dahet.h | vyatiShaM viluNThyasAmastyeneti yAvat.h | shUlena dahetkashchit.h | shiShyaM vyaktam.h || 3 || upasaMharati || prANo hyevaitAnIti || pitrAdIni sarvANi tadAyattajIvanatvAttAchChabdyaM sa prasiddha eSha adhikArI | kashchidevamuktadishA prANamAhAtmyashravaNamananavij~nAnavAn.h | ativAdI sarvAtishAyibhUtavastuvAdI bhavati | taM chedbrUyuH 
ativAdyasIti | ativAdyasmIti brUyAt.h nApahnuvIta nApalapedityarthaH | atra pUrvapUrvebhya uttarottare ShAmuttamatve heturbAhmAd.hbhyo bAhyamannaM chetyAdi bhAShyAdavaseyam.h | Adhikye parimANaM cha sarve tvete dashottarAH | parjanyamitrashikhino bhUtavAyustathaivacha | dviguNA evAniruddonilAtpaJNchaguNAdhika ityAdi bhAShyAt.h j~neyam.h || 4 || 15 || kimayameva sarvottama ityata upAsakavargesya sarvAtishAyitvaM upAsyastu sarvashreShThonyostItyAha || eSha tviti || tu shabdorthAntaravAchI | yaH satyena nirdoShatvaniyAmakatvahetubhyAM satyanAmakena | hariNA yotivadati satyAkhyaM brahmaiva sarvAtishAyIti vadati | eSha tu vA ativAdI | atishayitavastuvAdI | vai prasiddhametat.h | nAmavAgAdipUrvatanaprakaraNeShvivAtra prashnaprativachanayorashravaNepyarthAntaravAchinA tu shabdena pUrvaprakaraNavichChadasUchanena asti bhagavaH prANAdbhUya iti prANAdvAvabhUyo.astIti tanme bhagavAn.h bravItviti satyaM vAva prANAdbhUya iti prashnaprativachanayoradhyAhAryatvAditi bhAvaH | tadAha sUtre vyatihAro vishiMShanti | he bhagavo nArada sohaM satyenAtivadAmi satyAkhyaM brahmaiva sarvAtishAyIti vadAmi | satyaM tveva vijij~nAsitavyamityuvAcha kumAra ityarthaH | satyaM satyanAmakamahaM vijij~nAse j~nAtumichChAmIti nAradaH | atra prakaraNe tu shabdaH sopapattikameva satyaM vijij~nAsitavyamityAdirUpavisheShadyotako na pUrvatrevArthAntaradyotaka iti j~neyam.h | tadAha sUtre saiva hi satyAdaya iti | kuto hetornirdoSho niyAmakashcha san.h satyanAmA hariH | taM hetubhUtaM guNaM j~nAtumichChAmIti prashnAbhiprAyaH || khaM || 16 || svaparagatAsheShavisheShaviShayakaj~nAnavattvAduktarUpasatyamAsIditi bhAvena loke vij~nAnasatyavachanayoH hetuhetumadbhAvamAha sanatkumAraH | yadeti anvayavyatirekAvuktvA nigamayati || vijAnanneveti || evamagre.api | vij~nAnaM tveveti sopapattikaM vij~nAnaguNAtmakatvaM satyanAmno hareH vijij~nAsitavyamityarthaH | uktarUpavij~nAnavattvaM bhagavataH kena guNena taM hetubhataM guNaM j~nAtumichChAmiti bhAvena pR^ichChati || vij~nAnaM bhagavo vijij~nAsa iti || khaM 17 || asheShamantR^itvAdeva satyanAmA hariH vij~nAteti bhAvena mananavij~nAnayoH hetuhetumadbhAvamAha || yadA vA iti || matistveva mananaguNavattvameva | satyasya hareH sopapattikaM vijij~nAsitavyamityarthaH || matimiti || mananaguNavattve hetuM vijij~nAsa iti nAradaH || khaM 18 || AstikatvAt.h matyAtmA satyo haririti bhAvena tayoH hetuhetumadbhAvamAha || yadA vA iti || shraddadhAti Astiko bhavati | shiShyasya prAgivArtho dhyeyaH || shraddhAtve veti || sahetukamAstikatvam.h | shraddhAM shraddhAhetuguNam.h || khaM 19 || susthiratvAdAstika iti bhAvena tayoH kAryakAraNabhAvamAha || yadA vA iti || nistiShThati sthiro bhavati | niShThAtveva susthiratvamevam.h | niShThAM niShThAhetuguNam.h || khaM || 20 || sarvakartR^itvAdeva sthiratvamiti bhAvena tayoH kAryakAraNabhAvamAha || yadA vA iti || kutistveva katarR^itvaM sahetukameva || kR^itimiti || kartR^itve hetuguNam.h || khaM 21 || pUrNasukhodrekAdeva kartR^itvamiti bhAvena tayoH hetuhetubhadbhAvamAha || yadA vA iti || susvameveti || sukhodriktatvahetum.h || kha0 22 || pUrNaguNatvAdeva pUrNasukhatvamiti bhAvena tayorvyAptimAha || yo vai bhUmeti || bhUmapadasya bahutvavAchitvepi bhAvabhavitrorabhedeneha pUrNaguNarUpadharmiparatvaM j~neyam.h | yo bhUmA pUrNaguNaH | tat.h vai sa eva | vidheyApekShayA napuMsakam.h | saH sukhaM pUrNasukharUpaH | alpe.apUrNaguNe | sukhaM pUrNasukhaM nAsti | tadAha sUtre bhUmA sampasAdAdadhyupadeshAditi | satyatvAdiguNasaptakasyApi bhR^imashabditapUrNaguNatvasya mUlahetutvAttasya mahimAnaM pR^ichChati || bhUmAnaM bhagavo vijij~nAsa iti || atra saiva hi satyAdaya iti bhUmA sampasAdAdityadhikaraNadvayena satyAdInAM sarveShAM paramAtmatvaM vyatihAra ityadhikaraNena tu prANAtsatyAdyAtmano bhUmna uttamatvaM cha prakaraNabhedAshrayeNa siddham.h | bhUmeti sUtre bhAShyoktadishA prANasya satyAdyAtmano bhUmnashcha brahmatvamevetyaN^gIkArapakShe prANapadena prANamavihAyaitadantayarAmitayA harergrahaNAtprANAdapyuttamatvasiddhiH | prANAnuktidoShashcha neti j~neyam.h | atra yadyapi tAratamyoktiprastAve prANAdanantaraM satyAtpUrvaM prashnaprativachanAbhyAM shrItattvamapi vaktavyam.h | tathApi nAmAdayastu baddhatvAnmochakatvAtparopi cha | ubhayorapyabhAvena yathA vyaktaM na dUditamiti kAmAditi sUtrabhAShyAktedishA tadanuktyAshayo dhyeyaH || khaM0 23 || bhUmano mahimAnamAha || yatreti || yasminvastuni j~nAte | anyatrAnyadvastu | svAtanteNa na pashyati na R^iNoti na vijAnAti tadadhInamevetyeva jAnAti sa bhUmetyarthaH | evaM mahimA bhUmnonyatra netyAha || yatreti || yasmin.h dR^iShye shrute vij~nAte chAnyadasvAtanteNa pashyati R^iNoti vijAnAti cha tadalpaM lakShmAdijagat.h | mahimAntaramAha || yo vai bhUmeti || shrItattvamalpaM chedapi haripriyatvabalAt.h amR^itaiveti j~neyam.h | tadAha sUtre samanA chAmR^ityupakramAdamR^itatvaM chAnupoShyeti | nAradaH pR^ichChati || sa iti || sa bhUmA kasmin.h pratiShThita iti | uttaramAha || sva mahimnIti || pratiShThita ityanuShaN^gaH | yadi vA sve mahimni na pratiShThita ityuchyate || 1 || tadA go ashvaM dvandvaikavadbhAvaH sarvatra | gavAshvAdikaM mahimetyAchakShate | itivadahamevaM na bravImIti tamuvAcha sanatkumAraH | anyo.aj~no.anyasmin.h gavAshvAdau bhinnamahimni pratiShThata iti vadahaM na bravImi kintu sve 
mahimni pratiShThita ityeva bravImIti tamuvAchetyarthaH || 2 || 24 || bhUmnaH svamahimapratiShThitatvopapAdanAya sarvavyApitvarUpamahimAnamAha || sa eveti || sa evedaM sarvaM jagadvayApya sthita ityupasaMhAraH | sa eva bhUmaiva | sAmIpyAdidaM nAmA | sarvaM pUrNa iti vArthaH | tadAha sUtre dharmopapatteshcheti || 1 || ahaN^kArAkhyamAtmAkhyaM cha rUpadvayaM krameNAha || athAta iti || atha yogyA dhikAriNaH | ataH phalavattvAt.h | yadvA atheti rUpAntare | atastatprasAdAdahamitkrayata ityahaN^kAranAmno jIvasthAniruddhAkhyasya harerAdesha upadesha uchyata ityarthaH | tasya brahmUpatvakhyApanAya bhUmalakShaNaM tasminnAha || ahameveti || athAta iti || atheti rUpAntarApekShayA | atastatprasAdAt.h Atmano vyAptasya harerAdesha upadesha uchyata ityarthaH | atra bhUmA nArAyaNaH | ahaN^kAro jIvastho.aniruddhaH | AtmA vyApto vAsudeva iti j~neyam.h | AtmAparokShaj~nAnino viparItaj~nAninashcha phalamAha || sa vA eSha iti || eSha eva mukhyo.adhikArI chaturmukhaH | evaM pashyan.h sAkShAtkuvarn.h | tasya sAdhane mananashravaNe kurvanniti bhAvenoktamevaM manvAna evaM vijAnanniti | AtmaratiH AtmanA ratiryasya sa AtmaratiH | bhagavadratiH | AtmanA krIData ityAtmakrIDaH | strIrUpaH san.h AtmanA mithunIbhUta ityAtmamithunaH | AtmanA nandata ityAtmAnandaH sa brahmA | svarAT.h svaH paramAtmA | pratyakShato rAT.h niyantA yasya sa iti svarAD.h bhavati tasya sarveShu lokeShu kAmachAro bhavati || 15 || Atmaj~nAni mahimAnamAha || tasya ha vA iti || tasya ha vA etasyaivAtmasAkShAtkArAdimatashchaturmukhAderAtmataH prANa ityAdau jAyate pAlyate lIyate niyamyate cheti sAkShAtkAro bhavatIti sarvatra sheSho dhyeyaH | AtmAparokShaj~nAnI muktaH san.h prANA shA smarA kAsha teja ap.h anna bala vij~nAna dhyAna chitta saN^kalpamanA vAk.h nAma mantra karma shabditAnAM mukhyavAyuprabhR^itInAM prAguktadevAnAM jananAdikam.h | Atmato bhavatIti pashyatItyarthaH | na kevalametAvat.h | AtmataH kR^itsnajagata AvirbhAvatirobhAvau bhavata ityapi | tasya pratyakShaM bhavatItyarthaH | iti shabdaH samAptau || 1 || Atmaj~nAninaH sarvalokeShu kAmachAritvasiddhayarthaM mR^ityudarshanAyabhAvaM shlokamAha || tadeSha shloka iti || tatra Atmaj~nAnimAhAtmye | eSha vakShyamANaH shloko bhavati | tamAha || na pashya iti || pashyatIti pashyo jIvaH | mR^ityuM na pashyati na rogaM no(ta)tha duHkhatAM duHkhitvam.h | pashyo jIvaH sarvaM pUrNaM bhagavantam.h  AtmataH prANa ityAdinoktaM sarvamiti vA pashyati | sarvaM pUrNaM bhagavantaM prApnoti | sarvashaH kAmAMshchApnotItyarthaH | Atmaj~nAninovasthitiprakAramAha || sa ekadheti || sa AtmA parokShaj~nAnI | ekadhA bhavati tridhA bhavatItyevaM rUpeNa smR^itaH sa j~nAnI shataM cha dasha cha ekashcha sahasrANi cha paJNchaviMshatishcha bhavatItyarthaH | bhagavajj~nAnasAmarthyAdaMshairnAnArUpANi dhatta ityarthaH | avidyAviShakaShAyanirasanahetubhUtabhagavadAparokShyasya sthairyeNAvasthitikAraNamAha || AhAreti || gurossakAshat.h shravaNarUpAhArashuddhau sattvashuddhiH sattva shabditaj~nAnashuddhiH | sattvashuddhau cha dhruvAsmR^itiH | sthirasmR^itiH | sthirasmR^itilAbhe cha sarvAvidyAkAmakarmAdigranthInAM vipramokShaH | tasmai mR^iditakaShAyAyApagatasamastAvidyAkAmakarmAdirUpakaShAyAya nAradayA devarShaye | tamasaH pAraM avidyAyAstIraM paramAtmasvarUpaM dasharyati | adarshayatsanatkumAraH | bhagavAnityuktyA viShNuriti bhrAntiM nirAha || yastamiti || yo darshayati taM skanda ityAchakShate | dviruktiH samAptyarthA || 2 || 26 || iti shrImachChandogyopaniShadarthasaN^grahe rAvavendrayatikR^ite saptamo.adhyAyaH || 7 ||

pUrvatra sarvagatatvAdisarvaguNaiH bhUmAdirUpo viShrurupAsya ityuktaM sa cha na sarvamumukShubhirupAsituM shakya iti sarvamumukShusAdhAraNamupAsyarUpaM nirUpayatyatrAdhyAye || atha yadidamiti || vidyAntarArambhe.athashabdaH | atra brahmapurashabdaH karmadhArayaH ShaShThItatpuruShashcha tantreNopAtto j~neyaH | purashabdaH pR^ipAlanapUraNayorityato R^idorabityap.hpratyaye R^ikArasya chokAre puramitirUpaM bR^ihattvAtpUrNaguNatvAt.h brahma | pUrNakAmatvAtpuram.h | brahma cha tat.h puraM cha brahmapuram.h | brahmAkhyaM pUrNavastu | tasmin.h brahmapure harau tadA dhAratvena vartamAne brahmaNaH puramiti vyutpattyA brahmapurashabdite.asmin.h dehe | yAdidam.h | daharaM dabhramalpam.h | puNDarIkaM kamalarUpaM veshmagR^ihamasti asmin.h daharapuNDarIkarUpaveshmani | antarAkAsho bhUtAkAsho vatarte | tasminpuNDarIkAntasthadaharAkAshentaryadvartate tadvastu | anveShyavyam.h | tadvayanakti || tadvAveti || tadvAva tadeva | vijij~nAsitavyam.h | shravaNamamanadhyAnairviShayIkartavyam.h | idamevAnveShaNaM nAma nAnyadityarthaH | iti gururbrUyAdityarthaH || 1 || tamevaM vaktaraM gurum.h | shiShyAH yadidamasmin.h brahmapure daharaM puNDarIkaveshma daharosminnantarAkashaH tatrAkAshaM kiM vidyate kinnAmakaM kiM mahimakam.h | yadanveShyavyamityAdyuktaM tvayeti chet.h brUyuH || 2 || sa evaM tairukto gururbrUyAt.h || yAvAnityAdi || antarhR^idaye hR^idyayata iti hR^idayashabdokte puNDarIkaveshmasthadaharAkAshentaH | AkAshaH AsamantAtkashate dIpyata iti vA | A samantAtkaM sukhamashnAtyanubhavatIti vA | A samantAtkan.h kAmAn.h shubhabhogyAn.h ashnAtIti vA | AkAshanAmA harirvartata 
iti | kinnAmakamityasyottaraM brUyAt.h | ayaM bAhyaH bahirvidyamAnaH AkAshanAmA hariryAvAn.h deshakAlagurairyAvadyayAptimAn.h tAvAneSha hR^itpuNDarIkasthAkAshagato haririti | kiM mahimaka ityasyottaraM brUyAdityarthaH | tasya sarvAdhAratvAdimahimAntaraM chAha || ubhe asminnati || hR^itpadmasthabhUtAkAshagate AkAshAkhye harAvityarthaH | nyAyavivaraNAdau tu antarhR^idaya ityataH pUrvaM tasyeti sheShaH | yo bhagavAnanveShyavyatayoktaH | kiM bhUtaH sa iti pR^iShyashcha | tasya harerhR^idaye yAvAvA ayamAkAshastAvAn.h sarvopyAkAsho vidyate | asminnubhe ityAdItyuktam.h | atra dyAvApR^ithivyAdishabdena tadabhimAnigrahaH ubhe ityuktiH muktAmuktarUpavargadvayagrahaNAya | tadeva vidashamAha || yachchAseti || asya saMsAriNaH upakAritveneha yaduktaM dyAvAbhUmyAdikam.h | yachchAsya saMsAriNo.anupakAritvena nAstyavidyamAnamivochyate muktadyAvApR^ithivyAdikamiti yAvat.h | tadapi atra puNDarIkasthAkAshagate harau samAhitaM vartata iti sa brUyAditi pUrveNAnvayaHSha || 3 || uktaM sarvAdhAratvamAhAtmyamAkShipya samAdhatte || taM chediti || emuktavantamAchAryaM shiShyAshchet.h brUyuH kimiti | brahmapure karmadhArAshrayeNa tantreNa prAgukte brahmapurAkhye | paShThItatpuruShAshrayaNena brahmapurapadoktadehagatahR^itpuNDarIkasthAkAshagate asmin.h harau | yadidaM dyAvAbhUmyAdikaM sarvaM samAhitam.h | sarvANi bhUtAni samAhitAni | sarve cha kAmAH samAhitAH chet.h tarhi yadA etat.h brahmaNaH puretyuktabrahmapurashabditaM sharIraM karma | jarAvApnoti | etat.h sharIraM kartR^i pradhvaMsate vA | nAshamApnoti vA tato dehanAshAnantaraM kimatishiShyata iti chedbrUyuriti pUrveNAnvayaH || 4 || sa evamukto gurubrUyAt.h | kimiti | asya brahmapurashabditadehasya jarayA etat.h brahma purashabditaM brahma | dvayorapi prAktaMtreNa brahmapurapadena samAsabhedena prakR^itatvAt.h | na jIryati asya vadenaitat.h na hanyate | etat.h brahmapuraM karmadhArayAshrayeNoktaM brahmapurAkhyaM brahma satyaM nityam.h | ataH sarvAdhAratvaM tasya yuktamiti bhAvenopalakShaNatayAha || asminkAmAH samAhitA iti || nAsya jarayaitajjIryatItyuktam.h | prapaJNchenAha || eSha AtmetyAdinA || vijighatsaH vigatabubhukShaH | tadAha sUtre | dahara uttarebhya iti | tasya muktAshrayatvAdimahimAntaram.h chAha || yathA hIti || yathA yathAyogyameva | yathAnushAsanaM bhagavadAj~nAnusAreNa | prajAH iha muktau bhagavati vA | anvAvishanti pravishanti | na kevalaM praveshamAtram.h | yaM tamantaM deshamabhikAmAH prAptIchChavo bhavanti muktAH | yaM yamantamityuktaM vyanakti | yaM janapadaM yaM kShatrabhAgaM kShetrapradeshaM taM tamevopajIvantyetatprasAdAdevetyarthaH | upalakShaNamidaM samastakAmitabhogAtannidarshanaM yathA | iha loke karmachitaH karmasampAdito loko gR^ihArAmAdiH kShIyate | evamevAmutra puNyachitaH yaj~nAdipuNyasampAditaH svargAdilokomutra paratra kShIyate | keShAmityata Aha || tata tatra janeShu | ye iha loke | AtmAnaM bhagavantamananuvidya aj~nAtvA | etAMshcha satyAn.h kAmAn.h satyakAmatvAdiprAguktAtmaguNAMshchAnanuvidya ye vrajanti teShAmiti pUrvatrottaratrachAnveti | athetyarthAntare || 6 || 1 || yaM yamantamityuktaM satyakAmatvaM vishadamAha || sa yadItyAdinA || sa brahmaj~nAnI | pitR^ilokakAmo bhavati pitR^idarshanechChAvAn.h bhavati | asya j~nAnina evamichChAvataH | saN^kalpAdevechChAmAtrAdeva | pitaraH samuttiShThanti | purataH upasthitA bhavanti | tena pitR^ilokena pitR^idarshanena | sampanno yukto bhahIyate | evamagrepyartho dhyeyaH | tathAcha sUtram.h | saN^kalpAdeva cha tachChateriti || 9 || yaM yamantaM desham.h | abhikAmo bhavati sa deshaH saN^kalpAdeva samuttiShThati || 10 || 2 || muktasyoktaM satyakAmatvaM prAgvidyamAnameva muktAvabhivyajyata iti vAchyaM tatra kimAvaraNamityapekShAyAmAha || ta ima iti || ta ime muktau vyaktAH satyAH kAmAH | mukteH pUrvaM anR^itA pidhAnAH | tadvayanakti | teShAM satyakAmAnAM satAM prAgvidyamAnAnAmanR^itamanAdyaj~nAnamapi dhAnamAchChAdanamiti | kuta etadityata Aha || yo yo hIti || hi yasmAt.h | asyAnR^itApihitasatyakAmasyAmuktasya puMsaH | yo yaH pitA bhrAtrAdirvA ito lokAt.h praiti taM pretaM pitrAdikam.h | darshanAya draShyum.h | iha loke na labhate na shakto bhavati | tasmAdanR^itApi dhAnA iti | aj~nAnAchChAditasatyakAmatvAdeva pretapitrAdidarshanaM na labhate saMsArijIva ityarthaH || 1 || anR^itanivR^ittau tu sarvAbhIShyaprAptirityAha || atheti || arthAntare | anR^itanivR^ittyanantaramiti vA | asya muktasya | iha loke | ye cha jIvAH jIvantaH trAdyAH | ye cha pretAH mR^itAH taddarshanAdikaM na labhate | yadyadanyachchechChan.h iha saMsAradashAyAM na labhate tatsarvamatra vaikuNThAdiviShNuloke gatvA | vindate labhate | aj~nAnAvR^itatvameva vyaktamAha || atra hIti || atra saMsAre satyAH kAmAH anR^itA pidhAnAH brahmaNaH hR^itpadmAkAshe.anupalambhAnnAsti brahmeti shaN^kAM sadR^iShyAntaM nirAha || tadvayatheti || tannidarshanaM yathA | hiraNyanidhiM api nihitam.h | akShetraj~nAH hiraNyanikShepasthalamajAntaH uparyupari saJNcharantopi na vindeyurna pashyanti | evamevemAH saMsAriNyaH sarvAH prajAH aharahaH pratyahaM etaM brahmalokaM karmadhArayaH | sarvAshrayaM brahma | suptau gachChantyopi na vindanti na jAnanti | tatra hetumAha || anR^itena hi pratyUDhAH | aj~nAnenAchChAditA hi || 2 || yato.ataH savA eSha AtmA hR^idi vidyamAno nopalabhyata ityarthaH | tadAha sUtre gatishabdAbhyAmiti | pUrvatrakimatra vidyata ityatra kinnAmakamiti 
kR^itaprashnasyAkAsha ityekaM nAmoktam.h | niruktipUrvaM nAmAntaraM chAha || tasyeti || tasya hR^itpuNDarIkAkAshantarvartinaH | hR^idayanAmnaH hR^idi ayate gachChati vartata ityetadeva niruktaM nirvachanamavayavArthakathanamiti yAvat.h | tasmAdevaM nirvachanavattvAt.h | hR^idayamiti nAmakamityarthaH | niruktipUrvaM hR^idayanAmakaharij~nAninaH phalamAha || ahariti || aharaharvai evaMvit.h svargaM lokaM viShNulokameti || j~nAnasAmarthyAdeva mukto bhavata kimityato bhagavatprasAdAdityAha || atheti || ya eSha saMprasAdaH samyak.h prasAdo yasyAsau samprasAdaH bhagavasatprasAdavAn.h j~nAnI | asmAchCharIrAtsamutthAya paraMjyotirupasampadya prApya | svena rUpeNa j~nAnAnandAdishuddharUpeNAbhiniShpadyate | paraMjyAtirityuktaH ka ityata Aha || eSha Atmeti || eSha paraMjyotiHshabdoktaH AtmA paramAtmA | na sannihito jIva ityuvAcha ha ramAdevI mantradraShyrItyarthaH | tadAha sUtre anyArthashcha parAmarsha iti | AtmAnaM vishinaShyi | etadamR^itamabhayametat.h brahmetIti chovAchetyarthaH | tasyA nAmAntaraM chAha || tasya ha vA iti || tasya havA etasya brahmaNaH satyamiti nAma bhavati || 4 || tannAma nivarkti || tAnIti || kathamityata Aha || sat.h ti yamiti | trINyakSharANI tyanvayaH | akSharANAmarthamAha || tadyaditi || tat.h tatrAkSharatrayamadhye yat.h sudityakSharaM tadamR^itaM muktajAtavAchakam.h | atha yattItyakSharaM tanmartyaM saMsArijIvavAchi | atha yat.h yamityakSharaM tenAkShareNa ubhe muktAmuktajAte sat.h tIti shabdAbhtayAmukte yachChati niyachChati niyamayati hyeShortha uchyata ityarthaH | tasmAnniyantR^itvAt.h yamiti | j~nAninaH phalamAha || aharahariti || C-K-9
vaM mukta niyantR^itvena satyashabdArthaM jAnan.h bhagavallokametIti || 5 || 3 || hR^itpadmasthasya harerjij~nAsyatve mahimAntaramAha || atheti || ya AtmA prAguktaH | sa vidhR^itirdhAraNakShamaH | setuH ShiJN.h bandhane sitamasmin.h jagaditi seturAshrayaH | eShAM pramANapramitAnAm.h | lokAnAmasambhedAyAsAN^karyAya seturityanvayaH | etaM setuM harim.h | ahorAtre na tarataH nAtikrAmataH | ahorAtre sa evAtItya vartata ityarthaH | ahorAtrAbhyAmatAyartvaM vyanakti || na jaretyAdinA || enamApnotIti yojyam.h || 2 || ataH AtmataH sarve pApmAno nivartante sarvapAparahita iti yAvat.h | kutaH pahatapApmA hyeSha brahmalokaH brahmAkhyo loko harirityarthaH | tadAhasUtre | dhR^iteshcha mahimnosyAsminnupalabdheriti | tasya sarvapApAspR^iShyatvamupapAdayati || tasmaditi || apahatapApmanaH prasAdAdeva khalu etaM setuM prAptumanyatsaMsAraM tIrtvA prAgandhaH sannanandho bhavatItyAdi | viddhaH duruktyAdivedhavAn.h upatApI | rogavAn.h | tasmAdvA sarvapApahInabhagavatprasAdAdevaitaM setuM gantumanyattIrtvA vartamAnasya | naktaM rAtrirapyahareva niShpadyate | tatra kAraNamAha || asakR^iddhibhAto hyevaiSha brahmaloko || haririti || 2 || etasya j~nAnaphalatvAttatrAbhyarhitasAdhanApekShAyAmAha || tadya iti || tattatra janeShu madhye ya evaitaM brahmalokaM bhagavantam.h | brahmacharyeNa manovAkkarmabhiH brahmaNi vede charaNena vartanenAnuvindanti jAnanti prApnuvanti vA teShAmevaiSha brahmalokaH bhagavallokaH sarveShu lokeShu kAmachAro bhavatIti || 3 || 4 || j~nAnasya shravaNAdirUpabrahmacharyaM sAdhaMna chet.h vividiShantItyAdinA yaj~nAdeH j~nAnasAdhanatvoktiH kathamityatastatsarvaM brahmacharyamevetyAha || atha yadyaj~na iti || atha j~nAtavyAntaramuchyata ityathapadasyArthaH | yaj~na iti yadAchakShate prAj~nAH tat.h brahmacharyameva brahmaj~nAnasAdhanIbhUtaM manovAkkarmabhiH charaNameva | kathaM yA
ti jAnAti j~naM bhagavantamiti yaj~na iti vyutpatteriti bhAvena yaj~napaMda vyutpAdya darshayati || brahmacharyeNeti || yaj~napadagataM ya ityetadanUdyArthamAha || yo j~neteti || j~namityasyArthastamiti | anuvindate jAnAtIti | etena yAti jAnAti j~naM yena brahmachayerNeti vyutpattiH sUchitA | yadiShyamirityAchakShate brahmacharyameva tat.h | kathamityato vyutpadya darshayati || brahmacharyeNa hIti || anenAtmaj~nAnamuddishya yajate.anena brahmacharyeNa harImiti vyutpattyA brahmacharyameveShyamiti vyutpattiH sUchitA | evamagre.api yojanA dhyeyA | brahmacharyeNa hyevetyAdinA sato haritaH trANaM ayate labhate yena brahmacharyeNa tatsattrAyaNamiti vyutpattiH sUchitA | brahmacharyeNa hyAtmAnamanuvidya j~nAtvA manute mananaM karotItyanena manute avagachChatyanena brahmacharyeNeti maunaM brahmacharyamityuktaM bhavati || 2 || eSha hyAtmeti || yamAtmAnaM hariM brahmacharyeNAnuvindate jAnAti eSha AtmA tasya j~nAnino na nashyati | iShyaprado bhavatIti yAvat.h | tasyAhaM na praNashyAmIti gItokteH | etenAnAshakamayate labhate yena tadbrahmacharyamanAshakAyanamityuktaM bhavati | araNyau araNyanAmakau samudrAvayate prApnoti yena brahmachayeNa tadaraNyAyanamiti vyutpattiH prAgivohyeti bhAvena tAmapradarshyAraNyau kau kutratyau yatprAptisAdhanaM brahmacharyamityata Aha || arashcheti || arashcha vaiNyashcheti saMj~nakau dvau chidAnandarasAtmakau amR^itamayau samudrau brahmaloka ishvetadvIpe | itaH bhUlokAt.h | tR^itIyasyAM tR^itIyAyAM dividyushabdite brahmaloke | vartete ityarthaH | samudraprasgAdanyadapyAha || tadidi || tat.h tatra brahmaloke | airaM surAmayaM madIyaM madakArI sarashcha vidyate | tat.h tatra | somasavano.amR^itasrAvyashvatthastiShThati | tat.h tatra brahmaNaH aparAjitA nAmnI pUH nagarI vartate | prabhuvimitaM 
pramuparimANasamaparimANam.h | hiraNmayaM paryakaM chAsti || 3 || tat.h tatra loke | ye araM cha vaiNyaM chArNavau brahma loke vartamAnau brahmacharyeNAnuvindanti teShAmevaiSha brahmalokaH | teShAM sarveShu lokeShu kAmachAro bhavatIti | tadAha gatishabdAbhyAmiti sUtrAMshena tathA hi dR^iShyaM liN^gaM cheti || 4 || 5 || hR^idayasthopAstiprakAraM9 vivichyAha || atha yA ityAdinA || atheti vidyAntare | hR^idayasya hR^idayanAmno hR^idgatasyahareH | paJNcharUpasyAdhiShThanabhUtAH yA etA nADyaH hR^itpuNDarIkasya paritaH sthitAH suShumnA nAndinI piN^galA vajrikA iDA iti nAmnayAH tAH paJNchanADyaH piN^galavarNasyANimnaH sUkShmatamasya saN^karShaNasya | shuklasya shvetavarNasyANutamasya vAsudevasya | nIlasyanIlavarNasyANimnoniruddhasya | pItasya pItavarNasya pradyumnasyANimanaH | rohitasya raktavarNasyANimno nArAyaNasyAdhiShThAnabhUtAstiShThantIti jij~nAsitavyamityarthaH | tatrAyaM vivekaH | rohitavarNo nArAyaNo hR^inmadhyagatasuShumnAyAM tiShThati | shuklo vAsudevaH agrataH sthitanAndinyAm.h | piN^galaH saN^karShaNastu pashchimabhAgasthapiN^galAkhyAyAm.h | pitaH pradyumnastu vAmabhAgasthaji‡•çrakAkhyAyAm.h | nIloniruddhastu dakShabhAgastheDAyAM tiShThatIti | tantrasAre tu chaturthe | madhye suShumnA vij~neyA vajrikAkhyA prakAshinI | vaidyutA brahmanADIti saiva paJNchaprabhedinI || pR^iShThavAmAgradakShAntarbhedA.a.aste cha krameNa tu | harinnIlaH sitaH piN^go lohitashchAtra keshavaH || pradyumnAdisvarUpeNa dhyeya ityuktam.h | Adityepi piN^galAdipaJNcharUpI tiShThatItyAha || asAviti || AditvAdAdityanAmAdityamAbhivyApya sthito hariH piN^galaH saN^karShaNaH | eSha shuklaH vAsudevaH | eSha nIloniruddhaH | eSha pItaH pradyumnaH | eSha lohito nArAyaNaH || 1 || na kevalaM hR^idgatasya harerAdityasthAtA kintu tadrashmiShu vyAptatA chAstItyAha || tadyatheti || tannidarshanaM yathA | mahApatho mahAnmArgaH | imaM sannihitamamuM viprakR^iShyaM chetyubhau grAmA vA tato vyAptaH san.h gachChati evametA AdityasyAdityasthasyAdityanAmne hareH rashmayaH AdityarashmiShu vyAptAH santaH imaM jIvamamumAdityaM chetyubhau lokau gachChantItyuktagatiprakAraM vishadamAha || amuShmAditi || amuShmAdAdityAdyeamuShminnAditye sR^iptAH vyAptAH || 2 || hR^idgatanADIsthagavantaM prAptasyapApAlepamahimAnamAha || tadyatreti || tat.h tadA | yatra harau etatsuptaH eSha jIvaH suptaH | samastaH upasaMhR^itendriyaH | ata eva bAhyavikShepAbhAvAt.h sampasannaH samyak.h prasannaH | svapnaM svApnavastujAtaM na vijAnAti | tadA Asu nADIShu suShumnAkhyanADIsthe harau | sR^iptaH pApmA pApam.h | na spR^ishati saMsR^iShyaM na bhavati | tatra hetuH tejasA hariNA tadA supto hi yasmAt.h | sampannaH tasmAditi || 3 || nADIsthabhagavadupAsanasya phalamAha || atha yatreti || arthAntare athapadam.h | yatra yadA etat.h eSha hR^idgateshvaropAsako j~nAnI | abalimAnaM jvarAdinA daurbalyam.h | nItaH prApto bhavati mumUrShurbhavatIti yAvat.h | tamupAtapinamabhitaH parirvArya AsInAH santo j~nAtayaH | jAnAsi mAM jAnAsi mAmityAhuH vadanti | sa evaM taiH pR^iShyaH yAvat.h yadAsmAchCharIrAdanutkranto.anirgato bhavati tAvattadA jAnAti || 4 || atha yatra yadA | etat.h eShaH | sharIrAdutkrAmati | athaitairnADIgataiH rashmibhirUrdhva Akramate gachChati | tadAha sUtre | rashmyanusArIti | sa UrdhvamAkramamANaH | omiti vAhA omiti nAma haribAhakena vAyuno dvAmIyate bhadrIkriyate sa vAyuH yAvat.h yadA | j~nAninaM netuM manaH kShipet.h kurvan.h bhavati tAvattadAdityaM gachChati jIvaH prApnoti | AdityagatiH kuta ityata Aha | etadvai AdityamaNDalaM vai brahma lokadvAraM viduShAM prapadanaM prApyam.h | aviduShAM nirodhaH || 5 || hR^idayasthopAsakonADIstharashmibhirgachChan.h sUryadvArA mukto bhavatItyuktArthe mantramAha || tadeSha iti || tatra ukterthe | hR^idayasya hR^idayamabhivyApya sthitAH tAsAM madhye mUrdhAnamabhivyApya | nissR^itA sthitA | viShvagutkramaNe lokAntaragamane | anyA mUrdhanyanADItonyAH | tadAha satrakAraH | hArdAnugrahItaH shatAdhikayeti | dviruktirAdarArthA || 6 || 6 || brahmacharyAdij~nAnasAdhanamanutiShThatAM sarveShAmasti j~nAnAdeya ityato yogyasyaiva nAyogyasyetyetadAkhyAyikayAha || ya Atmeti || anveShaNaM nAma shravaNAdirUpajij~nAsaiveti bhAvenoktam.h | sa vijij~nAsitavya iti | yodhikArI | tamuktarUpamAtmAnamanviShya vijij~nAsya | vijAnAtyaparokShataH | sa j~nAnI | sarvAMshcha lokA nityAsada prajApatirbrahmarovAcha || 1 || tat.h ubhaye devAshchAsurAshcheti dvau vArgo anubudhya j~nAtvochurha kimiti || hanta tAmetyAdi || hanta harShe devAnAmarthe indro.asurANAmarthe virochanashchAbhipravavrAja jagAma | tau ha dvAvasaMvidAnau anyonyaprItirahitau | samitpANIprajApatisakAshamAjagmatuH || 2 || tau yat.h yadA | dvAtriMshataM dvAtriMshadvarShANi brahmacharyaM brahmaj~nAnamuddishyoShatuH vAsaM kutavantau | tadA tau ha kimichChantau avAstaM vAsamakurutAmiti prajApatiruvAcha | tAvindravirochanAvUchatuH | kimiti | ya AtmetyAdikaM bhagavavatAM mahAnubhAvasya tava vacho vAkyaM haranto vyavaharanto janAH vedayante bodhayanti | imamAtmAnaM j~nAtumichChantAvavAtsveti | avAtsamiti pAThe pratyekamanvayaH | vAsaM kR^itavantau sva ityarthaH || 3 || tau ha prajApatiruvAcha kimiti tadAha || ya eSha iti || dR^ishyate divyadR^iShyayA | chakShurgataM pratirvibamevAtmeti manvAno virochanaH punaH pR^ichChati || atha yoyamiti || parikhyAyate | pratIyate Adarshe darpaNe | parikhyAyata ityanveti | eShaH 
avAdisthitapratibimbarUpaH | katama ita prashnasyottarameSha akShigata eva saveShu sthaleShu parikhyAyata iti | anteShu sthaleShu | indrastu pratibimbAdanyadeva brahmeti jAnannapi aj~navadvirochanavadeva prashnAdikamakaroditi j~neyam.h || 4 || 7 || tattvavedivivakShAyA divyadR^iShyigocharokShigata eva bhagavAn.h sarvasthaleShu parikhyAyate iti brahmaNoktepi sarvatrAkShyabAdau sthitaH pratibimba evAtmeti vyajAnAdvirochanaH | tattvaM j~nAtuM yogyatAvashyamapekShiteti bhAvene pratibimbo bimbaguNena guNI bimbadoSheNa duShyaH sa kathaM brahma syAdiiti bhAvenAha || udasharAveti || udakapUrNasharAve AtmAnaM svasharIramavekShyAtmanaH sambandhi yadvijAnIthaH pashyathaH tanme prabrUtamiti prajApatiruvAchetyarthaH | evamuktau tAvudasharAve AtmanovikShAJNchakrAte | tau ha prajApatiruvAcha kiM pashyatha iti tau hochatuH savarmevedaM tadvayanakti | he bhagavaH AvAM Alomabhya AnakhebhyaH lomanakhAdyupetam.h | pratirUpaM pratibimbabhUtamAtmAnam.h | sharIraM pashyAva iti hochatuH|| 1 || tau ha prajApatiH punaruvAcha | kimiti | sAdhvalaN^kR^itau pariShkR^itau anulepAdimantau bhUtvA | shiShyaM spaShyam.h || 2 || yathaivedamiti sAmAnyenoktaM vyanakti || sAdhvalaN^kR^itAvityAdi || svaH bhavAvaH imau pratibimbau | he bhagavan.h iti hochaturityanvayaH | evaM dehaguNena guNopetaH | tathA tulyanyAyatayA taddoSheNa doShayukta eShaH pratibimbaH | AtmA | etadamR^itamabhayamiti kAkusvareNa prajApatiruvAcha ha | kathamAtmA kathamamR^itamabhayamityarthaH | evaM kAkvoktamajAnantau tAvindravirochanau yathAsthitapratibimbameva brahmeti jAnantau shAntahR^idayau brahmavedinau pravavrajaturjagmatuH || 3 || gachChantau tAvanvIkShya prajApatiH svasya madhyasthatAM j~nApayannuvAcha | kimiti | AtmAnamanupalabhya tasya vivaraNamananuvidyAj~nAtvA | vrajataH sakAshAt.h yatare ye etadupaniShadaH etadrahasyopadeshavantaH | bhaviShyanti devA vA asurA vA te parAbhaviShyanti parAjayavanto bhavantItyuvAcheti pUrveNAnvayaH | sa evamukto virochanaH shAntahR^idayaH mayAtmA j~nAta iti buddhimAnevAsurAn.h jagAma tebhyaH etAM upaniShadam.h | pratibimbameva brahma dehAlaN^kArAdau sati brahmaNa eva tadbhavatItyetadrahasyaM provacha | tadeva vishadamAha || Atmaiveti || svadeha eva | mahayyaH pUjyaH | AtmAnameva dehameva | mahayan.h pUjayan.h | iti provAchetyanvayaH || 4 || tasmAddeha eva pUjya ityasyAsurapakShatvAdeva | api adyApIhAdadAnamashraddadhAnamayajamAnaM yaj~nAdikamakurvantaM svAtmabhogamAtrAsaktaM janamAhuH prAj~nAH | ayamAsuro.asurasvabhAvo bata kaShyamiti | eShopaniShat.h yaj~nAdyananuShThAnAdikamasurANAM rahasyam.h | hi yatota iti virochanenopadiShyA adyApi pretasya sharIram.h | bhikShayA annapAnena gandhamAlyAdinA vasanenAlaN^kAreNa | iti shabda AdyarthaH | alaN^kArAdinA saMskurvanti bhUShayanti | ete pretadehamalaN^kurvanto janAH amuM lokaM paralokaM jeShyantaH prApsyanta iti manyete || 5 || 8 || athAnantaram.h | indro devAnaprApyaiva | etadvakShyamANaM bhayaM dadarsha | tadAha | yathaiva khalvayamiti | ayaM pratibimbavaH srAmekuShThAdinA vivarNe | parivR^ikNe chChinnAvayave | atra pratibimbaM brahametyatra | bhogyamupAdeyaM na pashyAmItyAlochya || 1 || samitpANiH saH indraH punaH prajApatimeyAya prApa  taM hetyAdi vyaktam.h | AgamaH AgatavAnasItyuvAchetyanvayaH | sa indra uvAcha | tadAha || yathaiveti || ayaM pratibimbaH | pashyAmItyuvAchendra iti pUrveNAnvayaH | prajApatirAha || evamevetyAdinA || 2 || etaM tu vakShyamANaM tu sa indraH | tasmai indrAyovAcha brahmA || 3 || 9 || tadAha || ya eSha iti | ya eSha bhagavAn.h | svapne kaNThadeshe | svapnAvasthAyAM svApnapadArthapradarshakaH san.h | mahIyamAnaH pUjyamAnashcharati eSha AtmetyAdyuvAcha | sa indraH | brahmoktaM svapnAvasthApravartakaM jAnannapyasuramohanAya svapne dR^ishyo jIva evAtmetyuvAcha prajApatiriti manvAna iva devAnaprApyaivaitadbhayaM dadarsha | tadAha || tadyadapIti || yadyapIdaM sharIramandhaM srAmaM chedapi sa svapne mahIyamAno jIvondhAdirna bhavati | sya dehasya doShavadhAdinA na doShavadhAdibhAk.h | tat.h tarhyapi || 1 || ena svapne mahIyamAnaM svapnadraShyAraM ghnanti tu ghnantIva | vichChAdayantIvAdantIva | apriyavetteva apriyaM labdheva | apriyaM vediteti vA | bhavati | atra brahmokterthe | bhogyamupAdeyam.h || 2 || sa samitpANirityAdipUrvavadyayaktaM| 4 || 10 || tasmai saho vAchetyuktaM kimuktamindrAya prajApatinetyata Aha || tadyetreti || tadetat.h sa eva jIvaH | yatra yasmin.h | harAM suptaH svApaM prAptaH | samastaH upasaMhR^itendriyaH | ata eva samprasannaH prasAdayuktaH | svapnaM na vijAnAti suShuptiM prApnotItyarthaH | eSha AtmetyuvAcha brahmA | sa indraH suptyavasthApravartako bhagavAn.h jIvAdanyosti Atmeti brahmoktaM jAnannapyasuramohAya jIvAdanyaM na pashyAmi | yatra suptau jIva eSha Atmeti kathamuvAcha brahmeti jIvAdanyamapashyanniva ajAnanniva cha | devAnaprApyaivaitadbhayaM dadashar | tadAha || nAhamiti || ahaM khalu suptaH | ayamahamasmIti na jAnAti na jAnAmi vyatyayAt.h | evaM brahmaNoktaprakAreNAdhikaraNabhUtamAtmAnaM na jAnAmi | imAni bhUtAni cha no eva jAnantatyato nAstyevAdhArabhUta Atmeti | tarhi astu jIvaH paramAtmani supantAvekIbhUta iti | yadyapIto ekIbhUto bhavati tarhi shaM sukhaM vinaiva syAt.h | suptau sukhAnubhavahIna eva syAditi yAvat.h | nacha vAchyaM sukhAnubhavahInaH syAditi | etAvantaM 
kAlaM sukhamahamasvApsamiti suptyutthitasya parAmarsho na syAt.h | atra | brahmokterthe | bhogyamupAdeyam.h || 1 || ityAlochya samImitpANirityAdiprAgvat.h vyaktam.h || 2 || etasmAdAtmano anyatra anyat.h | no eva naivAstyupadeShyavyaM etaM tveva te bhUyaH punaH anuvyAkhyAsyAmIti yojyam.h | tAni indreNa prajApatau brahmaj~nAnArthamuShitAni varShANi ekashataM ekottarashatam.h | sampeduH sampannAnyabhUvan.h | ekashataM varShANi maghavAn.h prajApato brahmacharyamuvAseti yadAhuH prAj~nAH tadetat.h pUrvoktaprakAreNa j~nAtavyam.h || 3 || 11 || ya eShontarikShaNItyAdinA jIvasya jAgratsvapnasuShuptyavasthApravartako harirityupadishya prakArAntareNa tasya jIvAdvailakShaNyamupapAdayati || mavavannityAdinA || tatra tAvat.h jarAmR^ityuparItasharIravattvatadrAhityalakShaNaM jIvabrahmaNorvailakShaNyamAdAvAha || maghavanniti || he maghavannidaM jIvasharIraM mR^ityunA AttaM vyAptamato martyaM vinAshi | ttachCharIrako jIvopi vinAshyeva | tat.h jIvasharIraM asharIrasya prAkR^itadehahInasyAta evAmR^itasyAvinAshina Atmano hareradhiShThAnaM | jIveshayo priyApriyaspR^iShyatvatadaspR^iShyatvarUpaM vA lakShaNAntaramAha || atta iti || sa sharIro jIvaH | priyApriyAbhyAM pareNa prApyasukhaduHkhAbhyAmAttaH AkrAntaH | prasiddhametadityAha || na ha vA iti || apahatihInirnAsti | ha vai prasiddham.h | vAvetyavadhAraNe | asharIraM santaM hariM naiva spR^ishata iti vailakShyamityarthaH || 1 || jIvanmuktAnvAyvAdInapi priyApriye na spR^ishataH kimu viShNumasharIraM iti bhAvenAha || asharIro vAyuriti || vAyurmukhyavAyuH asharIraH | abhraM Apnoti vyApnoti jagadityap.h shabditena hariNA bhriyamANatvAdabhraM brahmA | visheSheNa dyotata iti vidyunnAmnI bhAratI stanayitnuH | sarvashabdamAnitvAt.h stanayitnunAmnI sarasvatI | ityetAni trINyasharIrANi vAyushchAsharIraH vAyvAdayashchatvAro dehavantopi tadabhimAnAmabhAvAdasharIrANyeva tAdR^ishAnyapi priyApriye na spR^ishataH kimu pareshamiti vAkyasheShaH | atra yadyapi brahmavAyvoH pareNeyaM bhagavatA prApyaM priyamasti | bhAratIsarasvatyostu bhagavatprApyaM svasvabhartR^iprApyaM chAsti sukhaM tathApi tadanyena prApyaM sukhaM neti priyaspR^iShyishchaturNAM netyuktaM muktopIshaprasAdAdeva bhogAn.h muN^.hkte | atopi jIveshayorvailakShaNyamityAha || tadyatheti || tannidasharnaM yathA | etAni vAyvabhravidyut.h stanayitnushabditAni amuShmAdAkAshAtparamAtmanaH samutthAya utpadya paraMjyotiH paramAtmAnamevopasampadya svena rUpeNa nijAnandanubhavarUpeNAbhiniShpadyante || 2 || evamevaiSha j~nAna jIvaH | samprasAdaH samyak.h bhagavatprasAdayuktaH | asmAchCharIrAtsamutthAya paraMjyAtirupasampadya svana rUpeNa nijAnandAnubhavarUpeNAbhinpidyate | uktavailakShaNyasiddhamarthamAha || sa iti || yaM prApya muktobhUt.h sa paraMjyotiH shabdoktaH uttamaH puraShaH | sa mukto jIvaH tatra bhagavalloke | paryeti paritaH saJNcharati | kathaM jakShan.h bhakShayan.h | krIDannityAdij~nAnibhiH saha muktaiH aj~nAtibhi; pUrvamuktaiH | vayasyaiH sakhibhiH | tadAha sUtrakAraH uttarAchechchadAvirbhUtasvarUpastviti | vihAropadeshAditi cha | ramaNAtishayaprakAramAha || nopajanamiti || upajanaM parisaravartijanam.h | sharIraM svasharIraM cha | na smaran.h ramata iti ramaNAtishayoktiH | pUvarM tadetachChAramasharIrasyAtmanodhiShThAtR^itvamiti sadR^iShyAntamAha || sa yatheti || AcharaNe rathapravartane | sa buddhisthaH | prAyogyaH sArathiH | yAne yathA niyuktaH evamevAyaM prANo mukhyavAyurasmin.h sharIre tatpravartanAya yuktaH sArathitvena niyuktaH viShNusturathikavaddehAdhiShThAtetyuktameva | jIvastu anyarathagavadhiShThatIti bhAvaH || 3 || chakShurAderanyaprayojyatvarUpakaraNatvAnna dehAdhiShThAtR^itvamiti bhAvena tasya karaNatvamAha || atha yatraitaditi || etachchakShuryatra yadadhInaM sat.h | rashmibhirarAkAshamanu viShaNNamabhivyAptamasti | sa chAkShuShaH chakShuH svAmI puruShaH hariH || dehAdhiShThAtA rathikavaditi bhAvaH | darshanAya chakShuHkaraNamiti yAvat.h | natu dehAdhiShThAtriti bhAvaH | bhagavAn.h svarUpendriyaiH sarvabhogAn.h bhoktuM shaktopi lIlayA jIvadehamadhiShThAya svakIyendriyamilitaiH jIvadehagatachakShurAdIndriyaiH puruShabhogyaviShayAn.h savA
n.h bhuN^.hkta iti tArtpaM j~neyam.h | jyotirAdyadhiShThAnaM tu tadAmananAdityatra chakShurAdikaraNAnAM bhagavadIyatvasamarthanAt.h | atha yo dehAdhiShThAtA viShNuH idaM sugandhaM jighrANIti veda | sa AtmA dehasvAmI | gandhAya tasya gandhamAnAya ghrANamityarthaH | evamagre.api j~neyam.h || 4 || sa AtmetyanantaraM mananAya mana iti pUraNIyam.h | na kevalaM dehAdhiShThAtR^itvamAtraM kintu mana AdIndriyANyapyadhiShThAya bhogAn.h muN^.hkta iti bhAvenAha || daivaM manaH daivaM chakShuriti || devAdhiShThitamityarthaH | yadvA daivaM tattadabhimAnidevAdhiShThitamityarthaH | anyendriyobhyo jIvendriyebhyaH | anayoH paramAtmendriyAbhimAninordIpyamAnatvAt.h ete daivamanashchakShaShI | bhagavato viShayabhoge mukhyakAraNamityAha || sa vA eSha iti || 5 || evaM harireva jIvasharIramadhiShThAya sArath.hyAdirUpAn.h prANAdIn.h niyamayatItyevamupAsakasya phalamitihAsapUrvamAha || ya eta iti || brahamaloke ya ete devAH tamevamAtmAnamupAsate teShu deveShu ramata ityanvayaH | tasmAttadupAsanAvattvAtteShAM sarve lokA AttAH prAptAH yodhikArI tamAtmAnamanuvidya shAstrato vichArya | vijAnAtyaparokShataH | sa j~nAnI sarvAn.h lokAn.h sarvAMshcha kAmAnApanotIti prajApatinoktaM 
sarvamanUdyopasaMharatyupaniShat.h || iti ha prajApatiruvAcheti || 6 || 12 || evaM sharIrahR^idgatasyopAstimuktvA tatsAdhyAM tadyogyAnAM vishvarUpopAstimAha || shyAmAditi || shyAmAt.h hR^idgatarUpAt.h | tadupAsanayeti yAvat.h shabalaM shabalavarNam.h | chakShurgataM vishvarUpam.h | prapadye upAsya j~nAtavAnasmi | shabalAdvishvarUpAnugrahAt.h | shyAmaM hR^idgatam.h | prapadye upAsya j~nAtavAn.h prApnuyAmiti vA | evaM hR^id.hjagatAkShisthayorupAstimuktvA tatprArthanAprakAramAha || ashva iveti || ashvo romANIvAhaM pApaM vidhUya rAhormukhAchchandra iva sharIraM dhUtvA pramuchya | kR^itAtmahamakR^itam.h | nityam.h | brahamalokamabhisambhavAmIti dvirukti rAdarArthA || 23 || pUrvaM yAvAnvA ayamAkAsha iti vyApto hariH prakR^itaH | tadupAstimAha || AkAsha iti || A samantAtkAshate prakAshata ityAkAshanAmA hariH | nAmarUpayoH nivahitA shabdaprapaJNchArthaprapaJNchayornivoDhA vai nAma prasiddham.h | yat.h te nAmarUpe antarAvinA vartate tat.h brahma tadamR^itaM sa AtmA ityupAsitavyamityarthaH | tadAha sUtre AkashorthAntaratdavyapadeshaditi | tatprArthanAprakAramAha || prajApateriti || magavataH sabhAM vAshma cha prapadye | brAhmaNAnAM madhye yasho yashasvI bhavAmi rAj~nAM yasho yashasvI vishAM yashohamanuprApatsi prApnuyAm.h | sahAhaM soham.h | yashasAM yashaH yashasvinAM yashodA ahaM syAm.h | yadvA yashasvinAM yashodAtR^ishvetaM shvasanaM itaM prAptaM shvasane sthitaM  shvasanagamiti kvachidbhAShyapAThaH | tadA vAyugamityarthaH | adatkaM anubhUyamAnasukhopetaM linduM ratipradaM harimAbhigAmabhyagAM prAptavAnasmIti chaturmukha uvAcheti yojyam.h | dviruktirAdarArthA || 14 | AdarajananAya etadupaniShatpravartakAnAha shrutiH || taddhaitadityAdinA || tadetadbrahmA bhagavAn.h | prajApataye chaturmukhAya | sa cha svAyambhuvamanave | sa cha prajAbhya uvAchetyarthaH | evaM paramparAgatatvAdadyatanopi mumukShuretadabhyAsI syAdityAshayenaitadupaniShadabhyAsino yamaniyamoktipUrvamapunarAvR^ittirUpaM phalamAha || AchAryetyAdinA || AchAryakulAdvedamadhItya sahAthartodhyayanaM kR^itvA | yathAvidhAnaM guroH karma atisheSheNa nishsheSheNAbhisamAvR^ityA samApya | kuTumbe gR^ihasthAshrame vartamAnaH | shucho deshe svAdhyAyamadhIyAnaH | dhArmikAn.h dharmasaMmbandhino vidadhat.h visheSheNa dhArayan.h | Atmani paramAtmani | sarvendriyANi samyak.h pratiShThApya sarvendriyANi viShayebhyaH pratyAhAreNa nirudhya bahirvR^ittikaM chittaM paramAtmani samyak.h pratiShThApyeti yAvat.h | tIrtebhyaH shAstroktebhyaH yatra yaj~nAdau hiMsA shAstroktA tatonyatra sarvabhUtAnyahiMsan.h sa khalu kuTumbI | yAvadAyuShaM evaM vartayan.h vartamAnaH brahmalokamabhimpadyate | nacha punarAvartate tavi nijAnandamanAratamanubhavannAsta iti | punaruktirAdarArthA | etachcha kutsnag.ahasthAshramadharmopetadeva viShayam.h | tadAha sUtre kR^itsnabhAvAttu g.ahiNopasaMhAra iti || 15 | itichChandogyopaniShadbhAShyAdyuktArthasaN^grahaH | rAghavendreNayatinA kutassajjanasaMvide | samastaguNapUrNena shrIprANapatineritaH | yadavochamahaM tena prINAtu puruShottamaH || iti shrImachChandogyopaniShadarthasaN^grahe sudhIndragurupAdashiShyarAghavendrayatikR^ite aShyamodhyAyaH || 8 || 
|| shrI kR^iShNArpaNamastu || C-K-10






