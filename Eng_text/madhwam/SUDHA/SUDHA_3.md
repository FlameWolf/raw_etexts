bhinnavAkyatvAdisiddhaye tR^itIyapAdapratipAdyamarthaM darshayati- tatreti ||
hariH sUtrakAraH atra pAde liN^gAnAM nAmnAM cha svasminvR^ittiM vakti | nanu pUrveNa pAdadvayenoktA setyata uktam.h- punariti || nanu tarhi vaiyarthyamityata uktaM tatra harau, anyatra cha tasmAt.h, prasiddhAnAmiti | pUrvatra tvanyatra prasiddhAnAmityuktameva | parameshvare prasiddhAni chelliN^ganAmAni kiM samanvayapratipAdanena | siddhatvAdityata uktam.h- svasminneveti || anyayogavyavachChedaH, prayojanamiti bhAvaH | tatkimanyatra shabdavR^ittireva nAsti | na nAsti | kintu mukhyataH parameshvare anyatra tvamukhyetyuktam.h- mukhyata iti || evaM satyanyatra lakShaNAdikameva prAptamityata uktam.h- visheShAditi || paramamukhyA vR^ittirIshvare anyatra mukhyAdIti | etaduktaM bhavati | ye shabdAH lokadR^iShyayA anyatra shaktimantaH teShAM vedavAkyeShvanyaparatve prApte shaktitAtparyAbhyAM bhagavadekaniShThatvaM pAdadvayena pratipAditam.h | atra tUbhayatra shaktimattayA lokaprasiddhAnAmanyatra tAtparye prApte, bhagavatyeva shaktitAtparye pratipAdyete iti | yadyapi prAdhAnyakramAnurodhena nAmaliN^gAnAmiti vaktavyam.h | tathA.apyuttarapratipAdanAnusAreNa liN^ganAmnAmityabhihitam.h |
|| OM dyubhvAdyAyatanaM svashabdAt.h OM || atra "yasmin.h dyauH' ityadivAkyapratipAdyaM dyubhvAdyAyatanaM viShNureveti pratipAdya, pUrvapakShiNA shaN^kitAnAM rudrAdInAM nirAkaraNArthaM sUtritam.h OM nAnumAnamatachChabdAt.h OM ||, || OM prANabhR^ichcheti OM || tatrAtachChabdAditi tachChabdAbhAvAditi vyAkhyAtaM bhAShye | tadayuktamivAbhAti | asAmarthyena samAsAnupapatteH | tatra "ChandovatsUtrANi bhavanti' iti vA | "akartari cha kArake' iti j~nApakAdasAmarthye.api kvachitsamAso bhavatIti vA' "arthAbhAve yadavyayam.h' ityavyayIbhAvo veti samAdhAnamavadhAtavyam.h | athavA tebhyaH shivAdibhyo.anyat.h atad.h brahma tasya, shabdo.atachChabdastasmAditi vyAkhyAnamityAshayavAnAha- viShNAveveti ||
rUDhatvAtprasiddhatvAdityarthaH | natu rUDhivR^ittyopetatvAditi | mahArUDhiyogAbhyAM tasya tatra pravR^itteH | tasya chAtra shravaNAditi sheShaH | shrutiH "yasmindyauH' ityAdikA | athavA anyatrApi siddhAntasAdhakasyaiva pUrvapakShanirAse.api hetutvaM draShyavyam.h | tena na nyUnatAdoSha ityetatpradarshayituM siddhAntasAdhakasyaiva pUrvapakShanirAse.api vyApAraM darshayitumidaM sUtradvayamityanenochyate | nanu tarhi tachChabdAdityevAstu | taditi cha brahmaparAmasharo vyAkhyAsyate | maivam.h | anekArthatve tachChabdo.anyArtho.api sambhavati | atastasyaiva shabdAditi vaktavyam.h | tadarthamatachChabdAditi prayuktam.h | (dityuktam.h |) ata evAha- viShNAveveti || 
|| OM bhUmAsamprasAdAdabhyupadeshAt.h OM || idaM kashchidvayAkhyAti | bhUmA paramAtmA | kutaH | samprasIdatyatreti samprasAdaH suptiH | tatra jAgratprANaH samprasAdashabdena lakShyate | tasmAdUrdhvamupadeshAditi | apara Aha "samprasAdo jIvAtmA | tasmAdUrdhvamupadeshAditi | tadubhayamapyasat.h | prasiddhaprANAdipadaparityAgenAprasiddhasamprasAdapadopAdAne kAraNAbhAvAt.h | ato.adhyupadeshAdityeva hetuH | nanu kathaM tasya paramAtmatvasAdhakatA | anyatrApi sambhavAdityato vyAkhyAti- akhileshatvAditi ||
adhishabdo hIshvaravAchI | tathAcha visheShAnukterakhileshatvamevoktaM bhavati | nachaitadasiddham.h | nAmavAgAdInAM pUrvapUrvAdhipatyasyoktatvAditi | nanu tarhi samprasAdAdityetadanAkAN^kShitatvAt.h vyarthamApannamiti chenna | hetvantarAbhidhAyakatvAdityAshayena vyAchaShye- sukhAdhika iti || prasIdatya(ntya)neneti prasAdaH sukham.h | samyak.h prasAdaH samprasAdaH | guNaguNibhAvAbhyupagamena sukhAdhika iti tAtparyArtho.abhihitaH | ya(smAttasmA)tastasmAditi sheShaH | 
|| OM akSharamambarAntadhR^iteH OM || "etadvai tadakSharaM gArgI' ityatroktamakSharaM brahmaivetyuktam.h | atra sUtram.h- || OM anyabhAvavyAvR^itteshcheti OM || tadidamakSharasya brahmatvopapAdanAya hetvantarAbhidhAyakatayA vyAkhyAtaM bhAShye | AkShepanivartakatayA.apyato viruddhavadityAdinA vyAkhyAyate | 
tathAhi | nedamakSharaM brahma | "asthUlamanaNvahrasvamadIrghamalohitamachChAyamatamo.avAyvanAkAshamasaN^gamarasamavAgamano.achakShuShkamaprANamasukhama(gotra)mAtramanantaramabAhyaM na tadashnAti kiJNchana' ityakSharasyAsthUlatvAdishravaNAt.h | nachaitadbrahmaNaH sambhavati | asthUlatvAdipadairhi sthUlatvAdiviparItam.h aNutvAdyabhidhAnaM vA syAt.h | sthUlatvAdinivR^ittimAtraparyavasAnaM vA | Adye parasparavirodhaH | asthUlamityanena hyaNuparimANaM vaktavyam.h | anaNvityanena cha mahattvam.h | nachobhayamekatra yujyate | parasparaparihAreNaiva vR^ittidarshanAt.h | evamahrasvamadIrghamityatrApi virodho draShyavyaH | nachaikaparimANopetamevotkR^iShyApekShayA.aNu mahaddIrghaM hrasvaM chetyuchyata ityAshrayaNena virodhaparihAraH | ghaTAditulyatvenAvaktavyatvAt.h | utkR^iShyApakR^iShyaparimANadravyAntarAbhAvAchcha | dvitIye tu 
niHsvabhAvaM brahmetyApannam.h | tathAcha "sarvatra prasiddhopadeshAt.h | attA charAcharagrahaNAt.h | rUpopanyAsAchcha' ityuktavirodhaH syAditi |
tatra tAvatprathamapakShamabhyupetya chashabdasUchitaM parihAramAha- ata iti ||
yato brahma viruddhairlakShaNairyutameva ato, viruddhavat.h= uktobhayavidhaviruddhArthapratipAdakamiva, bhAtaM= pratItamapi vAkyaM tattvato vyAkhyAya harau yojanIyam.h yojayituM shakyamiti yojanA | yato.ambarAntadhR^ityAdinA.akSharasya viShNutvaM nishchitamato viruddhavadbhAtamapi vAkyaM tattvato vyAkhyAya harau yojayitavyamiti vA | kathaM tattvato vyAkhyAnamityapekShAyAM viruddhairiti sambaddhayate | athavA ata ityasya pUrvatra sambandhaH | yataH sukhAdhiko.ato bhUmA viShNuri(viShNurato bhUme0ti | viruddhavaditi pratij~nAyAM viruddhairiti hetutayA sambaddhayate |
etaduktaM bhavati | nAkSharasya brahmatve.asthUlamityadivAkyasyAnavakAshaH | asthUlAdipadaistadviparItANutvAdyabhidhAnamiti vyAkhyAnasyAN^gIkArAt.h | nachaivaM sati parasparavirodha iti vAchyam.h | viruddhadharmANAM brahmaNyavasthAnasya shrutyAdisiddhatvAditi | 
viruddhairlakShaNairyutaM brahmetyuktam.h | me mAtA vandhyetivadvayAhatatvAt.h | yadi hi mahattvANutvAdIni viruddhAni | kathaM tarhi tairyutamekaM syAt.h | virodhasya sahAnavasthAnAtmakatvAt.h | yadi chaikaM tairyutaM kathaM tarhi tAni viruddhAni syuH | sahAvasthAnasyAvirodharUpatvAdityAshaN^kayoktaM vivR^iNoti- tAnIti ||
viruddhairlakShaNairyuktaM brahmetyanenaitadasmAbhirabhipretam.h | tAnyasthUlAdikAni aNutvamahattvAdikAni liN^gAni tasmAdbrahmaNo.anyatra sahAsantyapi govinde.avirodhenaiva sahaiveti yAvat.h santIti | na punarvirodhamabhyupetyaikatrAvasthAnamuchyate yena vyAghAtaH syAt.h ityavadhAraNArthasya chashabdasyAtharH | govinda ityanena yashodAdipratyakShamapyatrArthe pramANamiti sUchayati | ayamabhisandhiH | aNutvamahattvAdikaM brahmaNi kiM pramANAbhAvAnnAbhyupeyam.h | kiMvA viruddhatvAt.h | nAdyaH | "aNoraNIyAn.h' ityAdyAgamasyobhayakAryadarshanAnumAnasyodAhR^itapratyakShasya cha tatra pramANatvAt.h | dvitIye.api kiM virodhaH pramANenAtha parasparam.h | na prathamaH | viparItapramANAdarshanAt.h | dravyatvAdestUktapramANaviruddhatvena kAlAtyayApadiShyatvAt.h | 
kiJNchAkAshasya paramANusaMyogaH kimAkAshaikadeshe vartate, utAkAsha eva | Adye kimekadesho nAmAvayavaH, pradeshabhedo vA | nAdyaH | anabhyupagamAt.h | dvitIye kimasAvAkAshasvarUpamevAthArthAntaram.h | Adyo.antye.antarbhavati | dvitIyo.apyabhyupagamaviruddhaH | aupAdhikAN^gIkAre tvAtmAshrayAdikam.h | na dvitIyaH | bherIsaMyogasyApi tathAtvApatteH | tathAcha sarvatra shabdopalabdhiprasaN^gAt.h | ataH paramANusaMyogArthamAkAsho.aNurabhyupagantavya iti vyabhichArashcha | na dvitIyaH | parasparavirodhAdanyatra sarvatra | sa hi sarvatra sahAnavasthAnadarshanAdvA kalpanIyaH | uta kvachit.h | kiM vA vimatipadAdanyatra sarvatra | nAdyaH | brahmaNi shrutyAdinA sahAvasthAnasya darshanAt.h | na dvitIyaH | AkAshamanasoH parasparaparihAreNa vartamAnayorapi bhUtatvamUrtatvayorvirodhAbhAvAt.h | anyathA pR^ithivyAdau tadubhayaM na syAt.h | na tR^itIyaH | nityatvaj~nAnatvayorasharIratvakartR^itvayoshchAnyatra sarvatra sahAnavasthitayorIshvarabuddhAvIshvare cha samAveshAbhAvaprasaN^gAt.h | 
kiJNcha | saMyogAdInAM pradeshavR^ittitvamaN^gIkurvatA na tAvatpradeshavR^ittitvamavayavavR^ittitvamaN^gIkartumuchitam.h | AkAshAdInAM tadabhAvAt.h | anyadharmasyAnyavR^ittitvAbhyupagame.atiprasaN^gAchcha | kintu svAtyantAbhAvasamAnAdhikaraNatvameva vaktavyam.h | tathAcha bhAvAbhAvayoranyatra sarvatra sahAnavasthitaM kathaM virodho na bhavet.h | darshanAditi chetsamaM prakR^ite.api | tasmAdanyatra sarvatra sahAnavasthitaM kathaM nAma sahAvatiShThata ityevaM prashnamAtramavashiShyate | tatra vastusvabhAva eva tAdR^isha iti parihAraH | na chaivamatiprasaN^gaH | pramANabhAvAbhAvAbhyAM tad.hvyudAsAt.h | evaM sati vAkyavyavasthA na kvApyAshrayaNIyeti chenna | pramANasvarUpAvadhAraNe tvevametadityaN^gIkArAt.h | ata eva na mImAMsAvaiyarthyamiti | 
evaM tAvadasthUlAdipadAnAmaNutvAdyabhidhAyakatvapakShamupAdAya shruterbrahmaviShayatvamupapAditam.h | idAnIM sthUlatvAdinivR^ittiparatve.api na dASha ityevaMparatayA sUtraM vyAchaShye- anyeti || 
brahmaNo.anyAni vastUni ghaTAdIni | tatsvabhAvabhUtAni yAni sthaulyAdIni jaDAni paratantrANi kAryANi vinAshavantyaNutvAdibhiH sahAnavasthitAni cha | tathAvidhAnAM sthaulyAdInAmabhAvaM nArAyaNe "asthUlamanaNuH' ityAdishrutirvakti | natu tasya niHsvabhAvatvaM yenoktavirodhaH syAdityarthaH | kuta evaM shruterarthasaN^kochaH kriyate | niHsvabhAvatvamevArthaH kiM na syAdityata Aha- sarvadharmeti || 
atra parameshvarasya sasvabhAvatve na kevalamatra kiM nAma pUvaroktANutvamahAttvAdau chetyarthaH | ihAchChAyamatama 
ityAderasaN^kuchitavR^ittitvameva j~neyam.h | bahupadaviShaTatvAdidaM vyAkhyAnaM svashabdena vidhAya sUtrakAraH, katipayapadaviShayaM pUrvavyAkhyAnaM chashabdena samuchchitavAniti |
ataHparANi sUtrANi bhAShya eva spaShyArthAnIti na tatra vaktavyamasti | paramAkhyavidyAvyAkhyAM karomIti cha pratij~nAtam.h | tadubhayasiddhayarthametatpAdAdhikaraNaviShayapUrvapakShasiddhAntanyAyAn.h saN^graheNa darshayati- liN^gamiti || 
etachcha nyAyavivaraNe svayamevAchAryeNa vyAkhyAtamiti tatraivAvagantavyam.h | 
sUtrasUchitAnsiddhAntanyAyAnabhidhAya sAkShAduktAnapyAha- mukteti ||
ata eva pUrvaM dR^ishyanta ityuktvA.atra pradarshitA ityuktam.h | 
sarvatastathA ityetatpUrveNottareNa cha sambaddhayate | prANAdAdhikyaM tathA sarvata Adhikyamiti | svabhAvasya sarvato vailakShaNyaM tathA.ambarAntadhR^ityAdIti | prekShApUrvakriyA tatheti tathAshabda uttaratra sambadhyate | tenApahatapApmatvAdInAM grahaNam.h | sUryAdyanukR^itistathA sarvaprakAshakatvam.h | tachChabdAnanyasiddhateti jyotiHshabdasyAnyatrAsambhava ityarthaH | upajIvyaM pramANaM yasyAsau tathoktastasya bhAva upajIvyapramANatA | tA iti siddhAntayuktayaH | 
nanvatra pAde chaturdashAdhikaraNAni bhAShyAdavagamyante | viShayAH pUrvapakShanyAyAH siddhAntanyAyAshchAtra dvAdashaivoktAH na cha viShayAdinA vinA.adhikaraNaM sambhavati | tatkathametaditi chet.h | ittham.h | "taduparyapi bAdarAyaNaH sambhavAt.h' "shugasya tadanAdarashravaNAttadAdravaNAtsUchyate hi' ityetadadhikaraNadvayaM na samanvayasamarthanArtham.h | kiM nAma devAdInAM vedavidyAdhikArasamarthanArthamAdyam.h | dvitIyaM tu traivarNikavyatiriktAnAM tadabhAvasamarthanAtharmityetajj~nApayitumetadadhikaraNadvayaviShayaviShayAdyanuktiH | anyathA tatrApi samanvayasambandhAnveShaNena shiShyANAM vR^ithA prayAsaH prasajyeta | 
nanvetad.hdvayamatra na vichAraNIyam.h | asaN^gatatvAt.h | tathAhi | saN^gatistAvad.hdvividhA bhavati | antarbhAvalakShaNA.a.anantaryalakShaNA cha | tatrAdyA tAvadanayoradhikaraNayorna sambhavati | samanvayalakShaNe prathamAdhyAye.anantarbhAvasya bhavadbhirevoktatvAt.h | adhyAyAnantarbhUtayoshcha pAdAntarbhAvAsambhavAt.h | uttarA.api ShoDhA bhavati | prasaN^gopodghAtAvasaraprAptikAraNakAryatvaikakAryatvabhedAt.h | tatra na tAvatprathamA.atrAsti | smArakAbhAvAt.h | na dvitIyA | vinaiva tena prakR^itasiddheH | na tR^itIyA | samanvayasheSheNAvaruddhatvAt.h | na chaturthI | uttaraM prabandhaM prati kAraNatvAnupalambhAt.h | na paJNchamI | pUrvaprabandhakAryatvAdarshanAt.h | nApi ShaShThI | pUrveNAnenottareNa chaikasyAjananAt.h | tasmAdidaM nehAvakAshamarhatItyata Aha- adhikArashcheti ||
antarbhAvalakShaNasaN^gatyabhAve.api devAnAM vedavidyAdhikAraH tadabhAvaH shUdrAdInAmatra prasaN^gAdeva chintitau | prasaN^gashcha manuShyAdhikAratvAditi pUrvasUtroktyopodbalita iti bhAvaH | nacha prasaktAnuprasaktavichantane.atiprasaN^gaH| prayojanabhAvAbhAvAbhyAM vyavasthAnAt.h | prakR^ite cha "vishvedevA upAsate' ityuktopapannatvAdikaM prayojanamasti | 
nanu chintitAviti katham.h | vipratiShedhe paraM kAryamiti strIliN^gena bhAvyam.h | maivam.h | itAmau viShayAvityadhyAhAram.h | 
atra devAnAM vedavidyAdhikArAkShepArthaM sUtradvayam.h "madhvAdiShvasambhavAdanadhikAraM jaiminiH'"jyotiShi bhAvAchcha' iti | tasyArthaH | na devA vaidikopAsanAdAvadhikriyante | tAnprati vaidikavidherabhAvAt.h | "AtmAnamupAsIta' ityAdividhireva tAnviShayIkarotIti chenna | vikalpAnupapatteH | tathAhi | kiM teShAM sarvavedoktopAsanAdAvadhikAraH | kiM vA kvachit.h | nAdyaH | sarvatra teShAM niyojyatvAbhAvAt.h | tatsAdhyaphalakAmo hi tatra niyujyate | phalaM cha taduchyate | yadaprAptamananuShThitasAdhanaM cha | nacha sarvopAsanAdiphale devAnAM kAmaH sambhavati | madhvAdyupAsanAnAM devatApadaprAptiphalatvAt.h | tasya cha taiH prAptatvAt.h | sarvaj~natvenopAsanAsAdhyaj~nAnasyApi nityasiddhatvAt.h | ata eva na dvitIyaH | kiJNcha jaiminirapyevaM manyata iti |
evamavAntaraphalasya paramaprayojanasya cha padAdeH prAptatvena vidherasambhavAjjaiminivachanAchcha devAnAmanadhikAra iti prApte tatpratividhAnArthaM sUtram.h | OM bhAvaM tu bAdarAyaNo.asti hIti OM ||
tatra yatpUrvapakShiNodAhR^itaM jaiminivachanaM tasya parihAro nAsti | tatkiM bhagavanmataviruddhatvenApramANameva pratipattavyamiti | maivam.h | bhinnaviShayatvena virodhAbhAvAdityAha- tatphalAyeti ||
taditi "vasUnAmevaiko bhUtvA' ityAdishrutiprasiddhaM parAmR^ishati | siddhe j~nAte brahmasvarUpe, viShayasaptamIyam.h | upAsAyA vidhiriti sambandhaH | anyArthaM phalAntarArtham.h | tathA asiddhe.arthe vidhirupAsAyA ityatrApyanuvartate | atretishabdAdhyAhAreNa matamiti 
yojyam.h | tayomartayoH | 
nanu kiM tadanyaphalaM kathaM cha sarvaj~nAnAmasiddho.atharH | yena devAnAmapyupAsanAvidhAnopapattirityata Aha- mokSha iti ||
yachcha prakAshate, na tatsarvadA | tena tadubhayArtham.h | hishabdo yasmAdityarthe | nanu sarvaj~nAnAM sarvaM na prakAshata iti vipratiShiddham.h | maivam.h | parameshvaravyatiriktAnAM sarvaj~natvAsiddherityAha- nityamiti ||
pUrNam.h asheShArthaviShayam.h | tushabdo.avadhAraNe, viShNoreveti sambadhyate | spaShyAtispaShyaviShayamiti | niratishayaspaShyamityarthaH | nanu spaShyatA nAma j~nAnasya visheShaviShayatA | sA cha pUrNamityanenaiva gatA | maivam.h | aparokShatvAdivatspaShyatAyA viShayAnapekShaj~nAnadharmatvAN^gIkArAt.h | tasya chAnubhavasiddhatvAt.h | brahmaNo hiraNyagarbhasya | asheShavastugaM parabrahmAtiriktAsheShavastuviShayam.h | atrApyeveti sambaddhayate | natu sarvArthaviShayatvAdyuktavisheShaNopetamityarthaH | atra brahmasaMvedanasya pR^ithaguktiH kaimutyArtham.h | viShNusaMvedanoktistu sarvaviShayatvasya viShNuj~nAnalakShaNatvenetareShAM tadasambhAvitamiti sUchayitum.h | mitavastugataM parameshvarAtiriktakatipayArthaviShayam.h | etena bhAvamiti sUtraM vyAkhyAtaM bhavati | atra cha "yAvatsevA' ityAdibhAShyodAhR^itaM vachanaM pramANamiti |
nanu jaiminibhagavanmatayoravirodha iti na yuktam.h | jaiminirhi shrutaphalAdyatiriktaM phalAdikaM vidyAnAmastIti vA manyate nAstIti vA | Adye kathamanadhikAraM brUyAt.h | dvitIye tu kathaM na virodha iti chenna | bhagavataH sUtrakArasyAsheShavisheShaj~natvena vishadaM vachanam.h | jaiministu sAmAnyavedI phalAntarAdikamajAnanna nirAkuvarnyathAshrutamaN^gIkR^ityAnadhikAramuktavAnityavirodhopapatterityAha- ityAdaya iti ||
mokSha ityuktaparAmarshArtha itishabdaH | tushabdo vidyApatestu iti yojyaH | hR^idi vartante | tasmAdasau vishadamavAdIditi sheShaH | tata devatAnadhikArAdikam.h | tatheti | sammugdhamityarthaH | asyApyupapAdanAya nityamityAdipUvarvAkyamanusandheyam.h | vidyeshetyupasaMhAraH | ayaM nyAyo.anyatrApyanusandheya iti j~nApayitumityAdaya itrata jaiminyAdyA iti sadbhiriti choktamiti |
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyArthavivR^itau tR^itIyaH pAdo.ayaM prathamaviShaye paryavasitaH | 
|| iti shrImannyAsudhAyAM prathamAdhyAyasya tR^itIyaH pAdaH ||
|| atha shrImannyAyasudhAyAM AnumAnikAdhikaraNam.h ||
anyatraiva prasiddhashabdasamanvayapratipAdanaM pAdArtha iti bhAShyAtparisheShAdvA siddham.h | anyatra prasiddhebhyo.anyatraiva prasiddhAnAM vivekashcha bhAShya evopapAdita iti nehochyate | OM AnumAnikamapyekeShAmiti chenna sharIrarUpakavinyastagR^ihIterdarshayati cha OM || atra "mahataH paramavyaktamavyaktAtpuruShaH paraH' iti vAkyamudAhR^itya, avyaktashabdaM paraM brahmaivetyupapAditam.h | tatra yaduktaM pUrvapakShiNA "avyaktaM chetparaM brahma tadA tasya puruShAdavaratvaM prApnoti | nacha tadyuktam.h | sakalashrutyAdivirodhAt.h' iti | tatparihArArthaM sUtram.h tadadhInatvAdarthavaditi | tasyArthaM vivR^iNoti- duHkhIti ||
avyaktagrahaNamupalakShaNam.h | yatra vAkye sarveshvaratvavirodhi duHkhitvAdikaM pratIyate "jIvA eva tu duHkhinaH',"yonimanye prapadyante' ityAdau, tasya sarvasyApi samanvayo.atra pratipAdyata ityato duHkhyAdagrahaNam.h | nAvyaktAdishabdAnAM brahmaparatve.apyavaratvAdiprAptyA sarvamAnavirodho.asti | yataH svasminnavaratvAdyabhAve.api tadvatAM pradhAnAdInAM brahmAdhInatvena hetunA duHkhI,baddhaH,avaraH, ityAdyA api shabdA brahmaNi vartanta ityaN^gIkR^itam.h | etaduktaM bhavati | duHkhyAdishabdabalAdeva hi duHkhitvAdiprAptiH | tatashcha pramANavirodho vAchyaH | nacha duHkhyAdishabdo niyamena duHkhAdisamavAyasya vAchakaH | kintu tadasyAstIti tatsambandhamAtrasya | sambandhashcha samavAya iva svAmyamapi bhavati | "tatra niraniShyo niravadyaH' "nAmAni sarvANi yamAvishanti' iti niravakAshashrutidvayAnyathA.anupapattyA duHkhAdiniyantR^itvena duHkhyAdishabdapravR^ittirityaN^gIkAre kA.anupapattiriti |
bhavatvevaM taddhitAnteShu gatiH | kR^idanteShu baddhAdishabdeShu rUDheShu chAvarAdishabdeShu katham.h | ittham.h | baddhashabdasya bandhaM prati karmatvaM pravR^ittinimittam.h | tadyasyAsti tatra sa shabdo vartate | yasyAstIti cha sambandhamAtramuchyate | sambandhavisheShe pramANAbhAvAt.h | evaM kArakAntaravAchiShvapi draShyavyam.h | avarAdishabdA api avaratvAdinimittAdhInapravR^ittaya evameva yojyAH | kiJNcha "prAtipadikAddhAtvarthaH' iti NyantebhyaH pachAdyachi vihite sulabhaivAvarAdishabdapravR^ittiH | syAdeShA vyAkhyA, yatra shabdato.avaratvAdipratItiH | yatra punaH "avyaktAtpuruShaH para ityAdAvarthAdavatvAdiprAptistatra katham.h | nahi 
shabdavadupapattirvyAkhyAnamarhati | uchyate | avyaktAditi paJNchamyA hi puruShagataM paratvaM prati avyaktasyAvadhitvamastItyetAvadeva labhyate | nacha "tadasyAsti' ityanena samavAya eva prApnotIti niyamo.asti | tatsvAmitvenApyupapatteH | tatashcha yadgataM paratvaM prati avadhitvaM tasyAvaratvamatharAdApadyatAm.h | paragataM tu yatsvAmikaM tasyAvaratvAdikaM prati svAmyamevArthAdApadyata iti na kashchidvirodhaH | 
syAdetat.h | yadyapi tadasyAstIti sambandhasAmAnyaM duHkhyAdishabdapravR^ittinimittamuchyate | tathA.api samavAyAdireva na svAmitvam.h | prayogAnusAritvAtkR^ittaddhitasamAsAnAm.h | prayogashcha samavAyAdinimitta eva dR^ishyate | na svAmitvanimittaH | ata eva "tadasyAstyasminniti matub.h' itItikaraNo vivikShitArtho nibaddhaH | tasmAnna tadadhInatvahetuto duHkhyAdishabdAnAM brahmaNi pravR^ittiH ityato.asti tadadhInatvanimitto.api prayoga ityAha- rAj~nIti ||
bhR^ityasamavetasya parAjayasya rAjAdhInatvena yathA rAj~ni parAjayaH parAjayanimittakaH parAjayItishabdo vartate parAjayI bhadrasena iti tathetyarthaH | 
kiJNcha svAmyasambandhena matubAtharApravR^ittau gomAndevadatta ityAdikamapi na syAt.h | 
etadeva vivR^iNoti- svAtantyamiti ||
yasmAt.h pravR^ittinimittAnAM duHkhAdInAM tadgatatvamiva paragateShu svAtantyamapi duHkhyAdishabdapravR^itteH kAraNam.h | anushAsanaprayogayorubhayatra sAmyAt.h | tasmAd.hduHkhyAdishabdA api uktArthApattibalAttadadhInatvahetuto brahmaNi vartanta iti sambandhaH | 
astu svAtantyamapi shabdapravR^ittinimittam.h | kiM tvamukhyameva | tatra prayogasyAprachuratvAt.h | prayogaprAchuryAttadgatatvameva mukhyam.h | tathAcha duHkhyAdishabdAnAM jIvAdiShveva mukhyatvAdbrahmaNyamukhyatvAt.h "tattu samanvayAt.h' ityanupapannamityata Aha- svAtantyamiti ||
tatra svAtantyatadgatatvayormadhye svAtantyameva mukhyaM shabdapravR^ittinimittaM syAt.h | natu tadgatatvamityarthaH | 
svAtantyamapi shabdapravR^ittikAraNamiti mukhyamiti cha krameNa pratij~nAtam.h | tatkrameNaivopapipAdayiShuH svAtantyasya kAraNatvAnabhyupagame bAdakamAha- kuta iti ||
anyathA svAtantyasya shabdapravR^ittikAraNatvAbhAve, rAj~ni jayo jayanimittako jayishabdaH kutaH | katham.h | svadhAmopaviShye rAj~ni jayaH kutaH, na kuto.api yataH, ityarthaH | jayasya rAjagatatvAbhAvAtsvAtantyamapi yadi shabdapravR^ittinimittaM na syAt.h tadA nimittAbhAvAdrAj~ni jayishabdapravR^ittirna syAt.h | na chaivam.h | tasmAtsvAtantyamapi kAraNamaN^gIkaraNIyamiti | lakShaNayA prayogo.astviti chenna | tadasyAstIti nimittasAmyAt.h | anyathA vaiparItyasyApyApAtAt.h | parAjayasya prakR^itatve.api jayagrahaNaM vyAptyartham.h | 
svAtantyasya mukhyakAraNatvamupapAdayati- na hIti || 
hishabdo yasmAdityarthe | tAvadyAvaditi kriyAvisheShaNe | jayasyAnyagatve.api bhR^ityagatatve.api taM jayaM prati svAtantAbhAsamAtreNa rAj~ni vijayishabdo yAvatprayujyate tAvajjayAdhikaraNasyApi bhR^ityasya sambandhitayA na prayujyate yasmAttasmAtsvAtantyaM tatra mukhyaM syAditi sambandhaH | svAtantAditi vaktavye svAtantAbhAsamAtrata iti vachanaM kimutAnupacharitasvAtante paramAtmanIti kaimutyadyotanArtham.h | bhR^ityAj~nAnanimittaM rAj~ni prayogaprAchuryamiti chenna | bhR^ityaj~nAne.api tadupalambhAt.h | nanu prayogaprAchuryaM na mukhyatAhetuH | aj~nAtamukhyalAkShaNikAdiprayogeShvapi darshanAditi chet.h | satyam.h | prayogaprAchuryAttadgatatvameva mukhyam.h | svAtantyaM tu tadaprAchuryAdamukhyamiti pareNa paryanuyukte.asiddhiranenAbhidhIyate | natu prayogaprAchuryeNa mukhyatA sAdhyate | yena vyabhichArachodanA saN^gatA syAt.h | yadyapyatra prayogaprAchuryasya mukhyAj~nAnanimittatvAdinA.anyathAsiddhirvyabhichAro vA shakyate vaktum.h | tathA.api "jagadvAchitvAt.h' iti sUtradishA shiShyaireva j~nAtuM shakyata ityasiddhirevoktA | kutastarhi mukhyatAsiddhiriti chet.h | 
nanu yadi svAsyaM pravR^ittinimittaM syAttadA bhR^itye baddhe mR^ite vA, rAjA baddho rAjA mR^ita iti prayogaH syAt.h | na chaivamasti | tena jAnImo na svAmyaM pravR^ittinimittamiti | nacha vAchyaM prayoge sati nimittAnusaraNam.h | natu nimittamastIti prayoga iti | amukhyaprayogaviShayatvAdasya nyAyasya | tatra hi nimittaM na sAmagrI | kintu tadekadeshaH | mukhyaprayoge tu nimittameva sAmagrI | nahi siMhashabdasya shArdUle prayogAbhAvavat.h upagorapatye.apyaupagavashabdaprayogAbhAvo bhavatIti | atra vaktavyam.h | ko.ayaM prayogo 
nAma | kiM shabdashaktiH prayogamUlaM vyAkaraNamiti yathA | kiM vochchAraNam.h | nAdyaH prasaN^gasyeShyatvAt.h | viparyayaparyavasAne chAsiddheH | dvitIye tvanyathAsiddhamAha- bhR^ityeti ||
rAjAdhInabhR^ityabandhAdikaM vivakShitvA rAj~ni rAjA baddho mR^ita ityAdivAkyaM na prayujyate | kiM kAraNam.h | sa prayoga saMshayasya kAraNaM syAdityeva | natu svAtantyasya akAraNatvAt.h | kutaH saMshayasya kAraNam.h | rAj~no.api bandhAdiyogyatvAt.h | idamuktaM bhavati | bhavatyeva svAtantyaM shabdapravR^ittinimittaM, prayogabhAvastu pratibandhakanimittaH | rAjA baddho mR^ita iti prayoge hi saMshayo vyutpannasya syAt.h | kiM rAjAdhInasya bhR^ityasya baddhatvAdinaivamuchyate | kiM vA rAj~na eva baddhatvAdineti | AkAN^kShAsannidhiyogyatAnAmubhayatra sadbhAvenArthadvayapratIteravarjanIyatvAt.h | nacha saMshayo mA bhUdityevaM nivR^ittaH prayogA.akAraNatvaM svAtantyasya gamayati | nahi maNimantrAdipratibaddho.agnirnAdhAkShIditi na tatkAraNamiti |
na saMshayakAraNatvamAtraM prayogapratibandhakam.h | vyAkhyAnataH saMshayanivR^ittisambhavAt.h | yathoktam.h | "vyAkhyAnato visheShapratipattinar hi sandehAdalakShaNam.h' iti | anyathA rAjA jayItyapi prayogo na syAt.h |
tatrApyuktavidhayA saMshayAvatArAdityata Aha- amaN^galatavAditi ||
tushabdo.avadhAraNe | shabdasyeti jAtyekavachanam.h | rAj~no bandhanAdAvamaN^gale yogAdyogyatAsadbhAvAt.h | AkAN^kShAdeshcha sphuTatvAdrAjA baddha ityAdipadAnAM pAkShikarAjabandhAdyamaN^galapratItijanakatvasambhavAt.h | rAj~no.amaN^galAbhidhAnasya cha rAjatatpuruShAprItihetutvAdeva shabdasya prayoganivartanaM syAt.h | ayamabhisandhiH | na kevalaM saMshayaprApteH prayogAbhAvaH | kintu saMshayanimittAprItihetukAnarthashaN^kayaiva | na punaH svAtantyasyAkAraNatvAditi | tarhi rAjA parAjayItyapi na prayoktavyamiti chet.h | bhR^ityadvAraiva rAjA vijayate parAjayate cheti prasiddhatayA saMshayAnutpAdAt.h | 
nanvasti tAvad.h rAjA baddha ityAdiprayogAbhAvaH | sa tu svAmyasyAkAraNatvAnna bhavati | kiM tUktasaMshayapratibandhAditi kuto nishcheyam.h | nacha vAchyaM mA bhUdayaM nishchayaH | prayogAbhAvasyAnyathAsiddhishaN^kA.api tarkAnumAne shaknoti dUShayitumiti | vAdino.api nishchayasyAvashyakatvAt.h | anyathA svAtantyanimittakasamanvayAnavadhAraNApAtAdityata Aha- guNAstviti ||
tAdR^ishAH svAmyanimittakAH shabdAH | yatra yadi | guNAH shubhAbhidhAyino natu pakShikamapyamaN^galaM pratyayAyayanti | tatra tarhi | te akhilA api prayujyante | yathA jitaM rAj~netyAdayaH | prAptAprAptavivekenAnArthashaN^kaiva prayogAbhAvakAraNam.h, natu svAtantyasyAnimittatvamiti nishchIyata iti bhAvaH | ata evoktamakhilA apIti | nachAyaM niyamo.asti | nimittasadbhAve prayogo bhavatIti | anantAnAM hi shabdAnAM lakShaNAni vyAkaraNakArairuktAni | nacha teShAM prayogo dR^ishyata iti sphuTatvAnnoktam.h | tadevaM svAtantyasya shabdapravR^ittihetutvaM mukhyatvaM cha siddhamityAha- pUjyeShviti ||
yataH pUjyeShu svAmiShu jayiprabhR^itayaH shabdAH prayujyante | tena j~nAyate svAtantyaM shabdapravR^ittikAraNamiti | yatashcha pUjyeShveva visheSheNa prAchuryeNa prayujyante na bhR^ityeShu | tena nishchIyate svAtantyaM shabdapravR^ittau tadgatatvAdapi mukhyaM kAraNamiti |  Vyasa-(1)
imato yadyevamityata Aha- ata iti ||
yataH svAtantyaM kAraNaM mukhyaM chAtaH svAtantArthamabhipretya duHkhibaddhAvarAdyA doShashabdA api viShNavi viShNau "jIvA eva tu duHkhinaH' ityAdau prayujyanta iti sambandhaH | satyapi nimitte yathA rAjA baddha ityAdiprayogAbhAvastathA viShNurduHkhItyAdiprayogAbhAvo.api kuto na bhavet.h atrApi pAkShikasya viShNuvaiShNavabhayasya pratibandhakatvasambhavAdityata uktam.h- doSheti ||
niraniShyo niravadya ityAdishruterviShNau doShAtidUratvanishchayAt.h | prAj~nabuddhivyapekShayA doShANAM viShNugatvasya tadviShayasya saMshayasyAsambhavAt.h | nimittasadbhAvAtpratibandhakAbhAvAdapItyaperarthaH | 
etaduktaM bhavati | satyapi nimitte vaidikaprayoganivR^ittirhi viShNuvaiShNavebhyo bhayAtsyAt.h | tatkAraNaM cha tadaprItiH | tatrApi heturviShNoranena doShitvamuchyata iti saMshayaH | tasya cha nimittaM vAkyasyobhayArthapratItijanakatvam.h | tasyApyubhayatra yogyatAdisadbhAvaH | nachAsAvasti prakR^ite | viShNurvaiShNavAnAM parameshvaranirdoShatAnishchayavattvena yogyatAdhyavasAyAnupapatteH | anyathA jaradgavAdivAkye.api tatprasaN^gAt.h | yadyapi vAkyatAtparyAj~ne.aprItisambhavastathA.api sadabhiprAyavAkyaprayoganivR^ittau kimAyAtamiti | etadapyuktam.h- prAj~nabuddhivyapekShayeti | svasya paramavaidikatAkhyApanAya viShNavIti vaidikaprayogaH | 
gamechChadeshcha Do.anyatrApi dR^ishyata iti DapratyayaH | gaM vigataM, ChaM ChAdanamavidyAdikaM yasmAdasau gachChastasya sambuddhirgachCha | 
"indrAgachCha' ityAdivyAkhyAnametat.h | 
bhushabdo bhUtashabdasyAdeshaH kShayashabdasya cha kShvaH pUrvapadasya makArAgamaH | pR^iShodarAdirayam.h | yadvA kShi kShaya ityasmAt.h D.hvapratyayaH | ayamapi sambuddhayantaH | 
|| iti shrImannyAyasudhAyAM AnumAnikAdhikaraNam.h ||
|| atha shrImannyAyasudhAyAM jyotirupakramAdhikaraNam.h ||
|| OM jyotirupakramAttu tathA hyadhIyata eke OM || jyotiShyomena svargakAmo yajeta | vasanta vasante jyotiShA yajetetyAdikarmakANDagate vAkye sandehaH kimetat.h brahmaNi samanvetyuta neti | neti pUrvaH pakShaH | tathAhi | kimatra vAkyArtho brahma kiMvA padArthaH | nAdyaH | jyotiShyomakatarvyatAdervAkyArthatayA pratIteH | na dvitIyaH | padAni hi amUni kiM rUDhyA brahmavAchIni kiMvA yogena | Adye.api kiM prasiddhavasantAdyAtmakatvena tatpadAnAM brahmaNi rUDhirAshrIyate uta pR^ithageva | nAdyaH | teShAM jaDatvAniyatvAdinA brahmaNo.api dUShaNaprasaN^gAt.h | na dvitIyaH | anekArthatAsvIkArasyAnyAyyatvAt.h | na hIshvare vasantAdishabdAnAM rUDhiH pramANavatI | nacha rUDhyA samanvayasamAshrayaNaSha prayojanamasti | guNapUrtyasiddheH | nApi yogena | yogasya rUDherjaghanyavR^ittitvena mukhyArthatA.asiddheH | na chaivaMvidhaM yogamapi pashyAmaH | yoge cha prakR^ityAdivibhAgaH pUrvottarapadavibhAgashchAN^gIkaraNIyaH | tatra prakR^ityAderIshvaravAchitvamasti na vA | Adye yogAnupapattiH sAmarthyAbhAvAt.h | dvitIye brahmaNi sarvashabdasamanvayAnupapattiH | prakR^ityAderanyaparatvAt.h | kiJNcha sarveShAM padAnAM brahmaparatve vibhaktivaiyarthyaM karmAnuShThAnavilopashcha prApnoti | kriyopahitarUpatvAtkArakANAM kriyAbhidhAyakasya chAbhAvAt.h | anuShThApakapramANAntaradarshanAt.h | tasmAdayuktaM samanvayasUtramiti | 
atrochyate | yattAvaduktaM kiM brahmaNi vAkyasyAnvayaH kiMvA padAnAmiti | tatra tAvatpadAnAmiti brUmaH | nacha vR^ittyasambhavaH | yogasadbhAvAdityabhipretya nirvakti- jAtamiti ||
jirjAtam.h | janerauNAdiko DipratyayaH otirotam.h | avateH ktin.h | jAtaM jagat.h otaM praviShyaM yasminnasau jyotiH | prANarUpatashcheShyakarUpatvAt.h | ShakAraH prANa AtmA' iti shruteH | jyotishchAsau Shashcheti jyotiShaH | tasya sambuddhirjyotiSha | 
yajaterbhAve | ghaJNarthe "kavidhAnam.h' iti kapratyayaH | samprasAraNAbhAvaH (tu) ChAndasaH | yajo yaj~naH | athavA kartaryeva pachAdyach.h | tathAcha A= samyak.h samantAdvA, yajena yaj~nena karmaNA yAjakena puruSheNa vA, itaH prAptaH, AyajetaH | sakalayaj~nabhoktA yajvabhirj~nAnadvArA prApyashchetyarthaH | tasya sambuddhirAyajeta | 
vasateH pachAdyach.h | vasatIti vasaH | tanoterauNAdiko DipratyayaH | tanotIti tiH | "varNAgamo varNaviparyayashcha' iti pUrvapadasya nakArAgamaH | vasaMshchAsau tishcheti vasantiH | vyApto vartata ityarthaH | tatsambuddhirvasante | dviruktirAdarArthA | 
atra shrutisammatimapyAha- vAsudeveti ||
Aha etamarthamiti sheShaH | yato naiva viShNau amaN^galaM duHkhAdikamasti | tato yogyatAviraheNArthAntarapratItyabhAvAtsvAtantApekShayA viShNAvamaN^galoktito doSho.anartho nAsti | tasmAd.hduHkhyAdishabdA api viShNau veda prayujyanta iti sheShaH | anyatra tu rAjAdau yato maN^galAmaN^gale sambhavato.ato yogyatAsambhavenArthAntarapratibhAsanAtpAkShikAnatharshaN^kayA tatrAmaN^galaM rAjA baddha ityAdikaM na vadedityarthaH | ekasyaiva shabdasya kvachiddoShapratyAyakatvenAnarthahetutvaM kvachittadabhAva ityetad.hdR^iShyAntena bodhayati- bahubhuktvamiti || 
yathA bahubhugdevadatta ityukte bahubhogavAniti nindyashcheti pratIyate | asvargyaM chAtibhojanamiti smR^iteH | ubhayasyApi devadatte sambhavena yogyatvAt.h | ata eva devadattAdbhIruNA naiva prayujyate | parameshvare tu saMsAradharmANAmatyantAsambhavAnna doShapratibhAsaH | kintu sarvasaMhartR^itvAdikameva pratIyata iti | tatra tatprayogaH | dArShyAntikamAha- evamiti ||
doShA doShahetavaH | prathamadR^iShyAntasyApi dArShyAntikamadhyAhAryam.h | kathaM tarhi parameshvare duHkhitvAdivedanamanarthahetutvenochyate.asanneva sa bhavatItyAdAvityata Aha- tadgabuddhayeti ||
duHkhAdInAM tadgatatvavivakShayetyarthaH | tasmAditi shrutiH svoktArthamupasaMharati ato.avyaktAdishabdavAchyaH paramAtmeti siddham.h | 
juhoteradhikaraNe makArapratyayaH | kR^inmejanta ityavyayatvam.h | hutaM svenaivAsminviShNau jagatpralayAdau yato.ato huM cha asAvityarthaH | karmavisheShAnukterjagadityuktam.h | 
sphauTavikasana ityasmAtkartari kvip.h | sakAralopaH | ukArasyAkAraH | sphuTatvAtsvAtmAnaM prati vyaktatvAdasaN^kuchitavR^ittitvAt.h (iti) vA | 
kavarakShaNa ityataH ityasya(smAt.h) dhAto rUpaM kavachamityetadityarthaH | kavateracha ityetAvAneva pratyayaH | kavati rakShatIti kavacham.h | 
vR^itu vartane DapratyayaH, vartata iti vaH | ShaD.hguNAtmakatvAt.h ShaT.h | vashchAsau ShaT.h cheti vaShaT.h | tasya tAtparyaM vartata ityAdi | aishvaryavIryayashaHshrIj~nAnavairAgyANi ShaD.hguNAH | 
viH viShNuH | "akayapravisambhUmasakhAhA viShNuvAchakAH' iti vachanAt.h | tasmin.h vau vartamAnAH ShaT.h guNA vauShaT.h | saptamyA aluk.h | asya tAtparyArthaH | teShAM ShaNNAM guNAnAM tadga(ta)tvato vauShaDiti | 
nachaivaM bhagavannAmatvAnupapattiH | tadgataguNAnAmapi tadAtmakatvAt.h | tadidamuktam.h- ityeveti || tarhi kathyata iti katham.h | bhAve prayogo na karmaNItyato na doShaH | 
haraterjahAtervA DaH | dvAvapyAN^.hpUrvau(rvakau) svIkAre vartete | svaM svabhAvataH svIyameva havirAdi(itareShAM) bhrAntyA.asvavat.h pratItaM svIkuruta iti svAhaH | sa chAsau ashcheti svAheti sambuddhiH | 
namateradhikaraNe.asunpratyayaH | napuMsakaliN^gatA tu shabdAnusAriNI | guNA iti yogyatayA sambandhaH | namanenAtyantikasambandhamupalakShayati | athavA asmin.h parameshvare viShaye guNAH upasarjanabhUtA brahmAdayo namanti prahvIbhavantIti vyAkhyeyam.h | 
evaM yogavR^ityA padasamanvaye.aN^gIkR^ite labdhaM prayojanamAha- ityasheSheti || 
iti uktadishA | tena cha vibhaktyarthAnupapattiH | kriyAshabdA AkhyAtapadAni | nAmashabdAH subantA(padA)ni | "ekaH' iti shabdAntaranyAyena prAptaM bhedamapAkaroti | abhidheyabhede hi nAnantaguNatA siddhayati | mukhyato yogavR^ittyA | kriyAnAmashabdairityasyAnuvAdaH padavarNasvarAtmabhiriti | na kevalaM padavarNAtmabhiH kiM tUdAttAdisvarAtmabhishcha | nanu vaNarAnAmapi vAchakatve vibhaktyantatve cha padatvameva | tatkimarthaM pR^ithaggrahaNam.h | ekAnekavarNAtmakatvavivakShayeti brUmaH | anantaguNatA siddhayatIti sheShaH | hishabdo.aparyAyatvAditi sUchayati | anena rUDhimAtreNa padasamanvayAN^gIkAro niShprayojanaH anantaguNatvAsiddheriti pUrvapakShiNoktaM parihR^itamityuktaM bhavati |
nanu cha na nirvachanasya shakyakAraNatvamAtreNAnantaguNatvaM parameshvarasya vedataH siddhayati | nirvachanasya vyAkhyAtR^imatiparikalpitasyArthAntare.anyathA cha sambhavAt.h | anyathA shvitrI shodhanaM karoti ityabhiprAyeNa prayuktasya shveto dhAvatIti vAkyasya itaH sArameyo drutaM gachChatItyapi prameyaM prasajyetetyata uktam.h- shrutIti ||
bhavedevam.h yadi vasanta ityAdishrutInAmuktavidhinirvachanena parameshvaraguNeShu tAtparyaM na syAt.h | tachchAstItyupapAdayiShyAma iti cha hishabdaH | yogavR^ittyaN^gIkArasya prayojanAntaramAha- vij~nAneti || 
vaidikAnAM sarvashabdAnAmevaM yogavR^ittyA vij~nAnArthatvato.anantaguNopetatayA parameshvaraj~nAnArthatvenAN^gIkR^itatvAdvasantAdyAtmakatayA rUDhyaN^gIkAraprayuktaM yadanityatvAdidUShaNamuktaM tannAstItyarthaH | tadanena "jyotiH' iti sUtrasya leshatastAtparyamuktaM bhavati | evaM karmakANDasya brahmaNi pratipadasamanvayapratipAdanena samanvayasUtrasyAnupapattiH parihR^itA | idAnIM vAkyAnvayapakShAN^gIkAreNApi tAM pariharati- aN^gIkR^ite.apIti ||
vAkyasamanvaye.aN^gIkR^ite.api brahmaNi vasanta ityAdivAkyAnAM samanvayAN^gIkArAdapi doShaH samanvayasUtrAnupapattirnaivAstItyarthaH | anena vAkyAnvayasyAditi sUtrasya tAtparyamuktaM bhavati | 
nanUktamatra na vAkyAnAM brahmaNi samanvayo ghaTate | sAN^gakamarparatvAvagamAdAgamanAmiti tatrAha- tadarthatveneti ||
taditi vij~nAnaM parAmR^ishati | alpabuddhaya iti ShaShThayarthe chaturthI | "ahalyAyai jAraH' iti yathA | na vAkyAnvayAnupapattiriti sheShaH | yathA khalu yUpAhavanIyAdivAkyAni na niShphale tAvanmAtre paryavasyanti | kintu jyotiShyomAdItikartavyatAparANi | tathA sarvamapi karmakANDaM nAlpAsthiraphale paryavasyati, kintu brahmaj~nAnArthameva | tatpratipAditasya karmAderbrahmaj~nAnAthartvAt.h | "vividiShanti yaj~nena dAnena tapasA.anAshakena' ityAdishruteriti bhAvaH | nanu cha yaH karmakANDasya brahmaNi pratipadasamanvayo.abhihitaH sa yukto na vA | neti pakShe na vyutpAdanIyaH | Adye kimanena vAkyAnvayAN^gIkAreNetyata uktam.h- alpabuddhaya iti || prapaJNchayiShyate chaitat.h | anena "anyArtham.h' ityAdisUtrANAM tAtparyamuktaM bhavati |
nanvalpabuddhInAmapi pratipadAnvaya eva brahmaj~nAnaheturbha(viShyatIti)vatIti kiM vAkyAnvayetyata Aha- ka iti ||
"kachChandasAM yogamAveda dhIraH' iti shrutervaidikapadayogavR^itteralpabuddhibhirashakyaj~nAnatvAdyu(tvena)ktaM vAkyAnvayavyutpAdanamiti sheShaH | 
nanvevaM tarhi yogavR^ittyA pratipadasamanvayavyutpAdanaM na kartavyam.h | ko dhIrashChandasAM yogaM brahmaNi yogavR^ittim.h Aveda na ko.apIti niradhikArikatvashravaNAt.h | nahi gAyamAno badhireShu gAyatItyata Aha- yogArtheti || 
yogasyArtho yogArthaH | tasya tattvaM yAthArthyam.h | chashabdo.arthadvayasamuchchayArthaH | ayamasyAH shruterartha iti sheShaH | etadupapAdayati- ka iti ||
"prajApatirvai kaH' iti shruteH kashabdo brahmArthaH | kiMvR^ittasya chAkShepe vR^ittiH suprasiddhA | tathA cha ka ityasyobhayArthatvAdbrahmArthatve tasya yogavR^ittij~nAne sAmarthyakathanAnnAnadhikArikatvam.h | AkShepArthatve tadanyeShAmanadhikArakathanAdyukto vAkyAnvayAbhyupagamaH | nanu kathametat.h | AvR^ittestantradharmAdvetyadoShaH | pramANaM chAtrAnyathA.anupapattiriti |
yadi brahmA eka eva padAnAM yogavR^ittyA.arthasambandhaM veda tadA "ekasya pratibhAtaM tu kR^itakAnna vishiShyate' iti nyAyAtkR^itakatvaM shabdArthasambandhasyetyAdyApadyate | tathA "chautpattikastu shabdasyArthena sambandhaH' iti jaiminyuktaH shabdAnAmarthairnityayogaH parityaktaH syAdityata Aha- tasyApIti ||
yadyapyeka eva pratipattA tathA.api tasya pUrvasiddhasyeva pUrvasthitasyaiva j~nAtasyaiva cha shabdArthasambandhasya pramitireva bhavati na tUtprekShAmAtram.h iti asyArthasya shrutyAdibhyo nishchayAt.h jaiminyuktaH arthaiH shabdAnAM nityayogo naivAsmAbhistyajyata iti yojanA | etaduktaM bhavati | syAdayaM doSho yadi brahmaNaH shabdArthasambandhaj~nAnamutprekShArUpaM syAt.h | na chaivam.h | kintu pUrvajanmani pratItaM svataH siddhameva sambandhamiha janmani suptaprabuddhanyAyeneshvaraprasAdAdavabuddhayata iti | tathAcha shrutiH "yo brahmANam.h' ityevaMjAtIyakA | ekadeshe puruShAntarapratipattisaMvAdAchchaitadevam.h | tathAcha smR^itiH | "janmAntare shrutAstAstu' ityAdikA | ata eva shrutiH "Aveda' ityAha | etena naikAdhikArikaM shAstramityapi parAstam.h | 
|| iti shrImannyAyasudhAyAM jyotirupakramAdhikaraNam.h ||
|| atha shrImannyAyasudhAyAM prakR^ityadhikaraNam.h ||
idAnIM "prakR^itishcha pratij~nAdR^iShyAntAnuparodhAt.h' "etena sarve vyAkhyAtA vyAkhyAtAH' ityadhikaraNadvayasya saN^kShepatastAtparyamAha- strIshabdAshcheti ||
strIliN^gAH prakR^ithatyAdishabdAH strIshabdAH | niShedhanaM niShedho.abhAvaH | niShiddhayata iti | niShedhaH asat.h | tadubhayArthAH | shabdA iti (cha) vartate | 
atra na sarvANi sUtrANi vyAkhyAtAni | tataH pratij~nA vyAhanyetetyato viShayAdikathanena vyAkhyAtatAM manvAnaH sarvAdhikaraNaviShayapUrvapakShasiddhAntayuktIrAha- virodhIti ||
yadvA atrAdyena shlekenAdhikara(NArtho)NopAdhayaH kathyante | virodhIti paramaishvaryavirodhyarthAH | sarveti uktavakShyamANavyatiriktAH | bAhulyeti bAhulyavishiShyArthavAchinaH | kAraNeti avAntarakAraNavAchinaH | strIti strIliN^gAH | niShedho vAchyo yeShAmasti te niShedhinaH | athavA | dvandvAtpara inpratyayo draShyavyaH | tathAtve virodhyAdayo.arthA grAhyAH | shabdAnAmiti sheShaH | etAni etatpAdagatAni sarvashaH sthAnAni adhikaraNAni eShAM shabdAnAM samanvayaprayojanAnItyukte pratyekaM sarvashabdasamanvayasiddhirityapi pratIyeta | ataH pR^ithagityuktam.h | 
sarvetyanenaiva samAkarShAdhikaraNArtho.api saN^gR^ihItaH | tasya jyotiradhikaraNArthAkShepaparihArArthatvAt.h | "sarvamAnairvirodhashcha' ityAdyartho nyAyavivaraNAdAvavagantavyaH | 
evamAnumAnikamityAdIni sUtrANi saN^kShepato vyAkhyAya siMhAvalokananyAyena samAkarShAdhikaraNaM jyotiradhikaraNaM "chAnvayaH' ityAdinA kiJNchidvivR^iNoti |
tathAhi | samAkarShAdhikaraNe pratipAdyamAno vAkyAnvayaH sUtrakArasyAbhimAno na vA | Adye vaktavyam.h | prAguktapratipadAnvayo yukto na veti | neti pakShe na vaktavyaH | yuktatve tu mukhye tasminvidyamAne.asya vaiyarthyam.h | kiJNcha vAkyAnvayasya svamatatve.anyArthaM tu jaiminirityAdisUtreShu jaiminyAdigrahaNaM vyarthaM syAt.h | api cha pratij~nAsiddherliN^gamAshmarathyaH utkramiShyata evaM, bhAvAdityauDulomiH avasthiteriti kAshakR^itsna iti vAkyAnvayastriprakAro.abhihitaH | tasya parasparamavirodhe matabhedo na 
syAt.h | virodhe tu kathaM sUtrakArAbhimatatvam.h | atha sUtrakArasyAnabhimato vAkyAnvayastadA nirAkaraNasUtreNAbhAvyam.h | na chaitadasti | tatkathametadityata Aha- anvaya iti ||
pratipadAnvaye.abhihite hi mandAdhikAriNAM mokShamAgarvaimukhyaM syAt.h | sarvashabdAnAM brahmaNi aJNjasA mukhyayA vR^ittyA anvayastAvajj~nAtumashakyaH | "kashChandasAmiti' shruteH | nacha tajj~nAnena vinA mokShaH | nachAshakye pravR^ittiryuktA | AkAsharomanthanAdau pravR^ittyadarshanAt.h | tathAchAhuH | "vyasanAni durantAni samavyayaphalAni cha | ashakyAni cha vastUni nArabheta vichakShaNaH' iti | tasmAdAstAmayaM mokShaH | shakyAnuShThAnasAdhanadharmAdyarthameva pravartemahIti | evaM mandalokasya mokShamArgavaimukhyaM bhagavansUtrakAraH svayameva jaiminyAdimatametaditi vadanvAkyAnvayapradarshanena nirAkR^itavAn.h | anena svAbhimata eva vAkyAnvayo.ato na nirAkaraNasUtrAbhAvo doShAya | pratipadAnvayashcha yukta eveti tad.hvyutpAdanamupapannameva | tathA.api pratipadamanvaye sAmarthyavaikalyena mokShamArgAdvimukhAnAM mandAdhikAriNAmupAyAntarapradarshanena samAshvAsArthaM vAkyAnvayakathanaM chopapannamityuktaM bhavati | 
tarhi jaiminyAdigrahaNaM vyarthamityuktamityata Aha- svashiShyANAmiti || jaiminyAdInAmiti sheShaH | nAtra jaiminyAdigrahaNena tadIyamevaitanmatamityuchyate | kintu madIyameva matamekadeshato jaiminyAdibhirvij~nAtamiti | etachcha teShAM khyAtyartham.h | guruNA shlAghitA hi shiShyA loke khyAtiM labhante | 
nanu vAkyAnvayasya prakAratrayaM parasparaviruddhaM kathaM sUtrakArAbhimataM syAdityata Aha- tAratamyamiti || nR^iNAmalpAdhikAriNAmavasthAtAratamyaM vadannityanenAvasthAtAratamyavyavasthayA matabhedo na virodhenetyuktaM bhavati | etenAN^gIkR^ite.apItyAdyuktaM vivR^itaM veditavyam.h | 
jyotiradhikaraNe yogavR^ittyA parameshvare.akhila(padAnAM)shabdasamanvayo.abhihitaH | nAsau yujyate | prakR^ityAderanyaparatvAbhAve nirvachanAnupapatteH | nahi jAtAdipadAnAmanyaparatvAnaN^gIkAre jAtamotaM yasminniti vyutpattiH sambhavati | prakR^ityAderanyaparatve tu sarvashabdAnAM bhagavadvAchitvamiti gataH pakShaH | kiJNcha vasanta ityAdInAM bhagavatparatve karmAnuShThAnalopo lokavyavahAravilopashcha prasajyetetyuktamityata Aha- teShviti ||
vyutpattyupapattiH karmAnuShThAnasambhavo lokavyavahArAnuchChedashchetyevaM prayojanAnAM bahutvena kAraNena teShu teShu tattachChabdavAchyatayA prasiddheShvartheShu tattachChabdAnAM, rUDhirityupalakShaNaM, vR^ittiraN^gIkR^itA yatastasmAttasya tasyAvirodhataH taM tamarthamaparityajya upadeshaliN^gaprakaraNAdibalena sarvashabdAnAM viShNau cha shaktirgR^ihyate | yadyapi atraitAvadeva vaktavyam.h | "naiSha doShaH | sarvashabdAnAM bhagavadvAchinAmapi prasiddhArthAntaravAchakatvasyApi svIkArAt.h | jyotirAdishabdAnAM hi jyotiShyomAdvayarthatvasyAN^gIkR^itatvAnnAnuShThAnalokavyavahAravilopaH | jAtamotamityavayavavR^ittyA parameshvare vR^ittau jAtAtipadAnAmanyataratvamaN^gIkriyata iti vyutpattyupapattiH | punastadavayavasyApyanyaparatvamupAdAya parameshvare jAtapadavyutapattisambhava itrata | tathA.api syAdetadevam.h | yadi shabdAnAmanekArthatvaM syAt.h tadeva kuta iti shaN^kAnirAsArthamidamuktamiti j~nAtavyam.h | tathAhi | padArthAntaravAchitvaM tAvaduktaprayojanasiddhaye.aN^gIkaraNIyam.h | parameshvaravAchitvaM cha sarvashabdAnAM "nAmAni sarvANi yamAvishanti' | "tA vA etAH sarvA R^ichaH' ityAdyupadeshabalAchChatiliN^gAdisAmarthyAchcha tattachChabdAnAmavashyamaN^gIkaraNIyamiti | anena "kalpanopadeshAchcha madhvAdivadavirodhaH' iti sUtrasya tAtparyamuktaM bhavati |
yadi sarvashabdAnAmubhayArthatvaM tarhi "vishvasmAdindra uttaraH' "asadevedamagra AsIt.h' ityAdau katham.h | ubhayoH sarvottamatvAderviruddhatvenAtrobhayArthatvAnupapatteH | padAnAmubhayArthavAchitave.api tatra virodhaH, tatrAnyataramAtre tAtparyamaN^gIkAryamiti chet.h | tatrApi kimupAdeyaM kiM parityAjyamiti na j~nAyata ityata Aha- tathA.apIti ||
yadyapyubhayArthAH shabdA iti sAmAnyenoktam.h | tathA.api parameshvaraparatvavirodhe.anyaparatvamapodyate | tushabdo visheShadyotanArthaH | ubhayaparatvaM tAvadviruddhamiti pareNaivoktam.h | anyataraparityAge cha parameshvaraparityAgo na yuktaH | nishchitatAtparyavAkyAntaravirodhAt.h | ataH parisheShAditaraparityAga evochita iti |
tarhi kalpanopadeshAdityAdivirodhaH | tatra sarvashabdAnAmubhayaparatvasyoktatvAditi chenna | nirapavAdasthale paryavasAyitvAttasyetyAha- avirodha iti ||
bahushabdo.anekArthaH | matAH tatratatra sUtre.abhimatAH | nanvavirodhe.apyubhayArthatvAN^gIkAro na yuktaH | tattu 
samanvayAdityavadhAra(NavirodhA)Nashadityata uktam.h- etanmUlatayeti || eSha parameshvaro mUlaM mukhyo yeShAM te tathoktAsteShAM bhAvastattA | tayetItthaMmbhUtalakShaNe tR^itIyA | mukhyamarthAntaraM vArayitumavadhAraNam.h | na tvarthAntaramAtram.h | uktaprayojanavyAghAtAditi bhAvaH | etenanAnyAyashchA(yyaM chA)nekArthatvamityapi samAhitam.h | mukhyArthasyaikatvAt.h | 
nanu purandarAdiShvapIndrAdishabdA rUDhiyogAbhyAM pravR^ittAH | rUDhiyogau cha mukhyavR^ittI kathyete | ato.akShAdishabdAnAmivendrAdishabdAnAmubhayaM mukhyAbhidheyaM yuktam.h | neshvara evetyata Aha- ito hIti ||
satyamasti purandarAdInAmapIndrAdishabdarUDhiviShayatA tathA.api sA itaH parameshvarAdeva hi yasmAt.h, yasmAchcha atra yogaviShayatve parameshvarasyaivopajIvyatvaM tasmAtsa eva mukhyArtho na purandarAdayaH | svata evAnavadhikaishvaryAdimatIshvara evendrAdishabdAnAM yogarUDhI | tatsannidhAnAttadAyatta(tatpra)pravR^ittinimittatvAdeva cha purandarAdiShu | prasiddhaM chaitat.h | yadyatsannidhAnAdyachChabdapratipAdyaM tadamukhyamanyanmukhyamiti | yathA dagdhR^ishabdasyAyo.agnishcha | na chAkShAdishabdArthAnAmita(reta)rApekShA.astIti vaiShamyamiti |
nanvevaM chedIshvarasyApyamukhyatvaM prasaktam.h | arthAntarApekShayaiva tatra shabdapravR^itteH | na khalu jAtAdishabdAnAmanyArthatAmanapekShya jyotiShetyAdishabdAnAM bhagavati pravR^ittiH sambhavatItyata Aha- tatsiddhiriti |
chashabdo.avadhAraNe | nAyamasti doShaH | yataH paramapuruShe tattachChabdapravR^ittipratItirevArthAntarApekShA natu pravR^ittiH | nahi ghaTasya rUpaM pradIpApekShayA pratIyata ityetAvatA tadAyattaM bhavati | yathA.anyatra shabdapravR^ittireva parameshvarApekShA | naivaM paramAtmani vR^ittAvitarApekShAM kAmapIkShAmaha iti | 
itashcha nAyaM doSha ityAha- sA.apekShA cheti ||
yA parameshvare shabdAnAM vR^ittAvarthAntarApekShA sA cha bhagavadichChAnibandhanaiva na tvananyagatikatayetyato na tasyAmukhyArthatAprAptiH | na hIchChayA prakR^ityAdikamupAdadAnasya sR^iShyiH parAyattA | nApi paTukaraNA lIlAnimittamichChayA daNDamavaShyabhya gachChandaNDAyattagatirbhavatIti | 
yadyevaM harisannidhAnAdinA shabdAnAmanyatra vR^ittistatkimayasIva dagdhR^ishabdasya loke sarvashabdAnAM lakShaNaiva | tathA sati gaN^gAtIrayoravisheShaprasaN^gaH | IkShatyadhikaraNoktArthasya mUle nihitaH kuThAra ityAshaN^kAM pariharannetanmUlatayetyAdinoktamarthamupasaMharati- tasmAditi ||
nAyasi dagdhR^ishabdasyevendrAdishabdAnAM purandarAdiShu lakShaNaiva | rUDherabhidhAnAdisiddhatvAt.h | yoganimittasya cha paramaishvaryAdeH sadbhAvAt.h | kintu parameshvaraviShayayo rUDhiyogayoraparAdhInatvaniraN^kushatvAbhyAm.h, anyatra tadadhInatvAlpatvAbhyAM, mukhyAthartAyAmevAyaM mukhyAmukhyavibhAgo.abhihita iti | tadidamuktaM paramamukhyatvamiti mukhyateti cha |
gauNI(che)tyataH paramitishabdo.adhyAhAryaH | 
etadeva darshayanparamamukhyA.adivR^ittilakShaNAnyAha- pravR^ittItyAdinA || 
tatra paramamukhyavR^ittirdvedhA | mahAyogo mahAyogarUDhishcheti | mahArUDhistu na sambhavati | "sA yogAdeva labhyate' ityuktatvAt.h | tatra mahAyogasvarUpamAha- pravR^ittihetoriti || 
nirvachanalabhyo.arthaH pravR^ittihetustasya bAhulyaM niravadhikatvam.h | yadyapi svAtantyaM chAtra vaktavyam.h | prakR^itatvAt.h | tathA.apyanyataramAtreNetaravyAvR^ittisiddherlakShaNapadAnAM cha tanmAtraprayojanatvAnnAbhihitam.h | paramamukhyateti j~neyamiti yojanA | nanu bAhulyaM pravR^ittihetordhamarH | bahulapravR^ittihetumattvaM chAbhidheyasya | pararamamukhyatA tu shabdadharmaH | tatkathaM sAmAnAdhikaraNyam.h | naiSha doShaH | upacharitatvAt.h | niravadhikaM svatantraM vA pravR^ittihetumapekShya yA shabda(sya pra)vR^ittiH sA paramamukhyatA mahAyogalakShaNA j~nAtavyeti tAtparyArthaH | 
mahAyogarUDhisvarUpaM nirUpayannAha- tatreti ||
yatrArthe pravR^ittihetoranavadhikatvaM tatraiva chetprayogabAhulyaM syAttadA tasyA vR^itteH paratA paramamukhyatA kimu vaktavyeti | atrAnavadhikapravR^ittinimittavati yatrArthe yasya shabdasya prayogabAhulyamasti tasya tatra mahAyogarUDhilakShaNA paramamukhyavR^ittirityetAvadeva vaktavyam.h | kaimutyakathanaM tu shaN^kAnirAsArtham.h | tathAhi | kimatra prayogabAhulyamAtraM lakShaNamutAnavadhikapravR^ittinimittavisheShitam.h | nAdyaH | rUDhimAtratvAtparamamukhyatvAyogAt.h | na dvitIyaH | anavadhikapravR^ittinimittenaiva paramamukhyatve visheShavaiyarthyAt.h | nacha samAhAreNa vidhA.antaraM bhavati | tathA sati asiddhabAdhitasamAhAro.aparo hetvAbhAsaH syAditi | 
atra dvitIya evAbhyupagamyate | nachoktadoShaH | visheShaNamAtreNa paramamukhyatve, visheShyasadbhAvena sutarAM tatsiddheH | na hyasmAbhiH paramamukhyatAmAtrasiddhaye vishiShyopAdAnaM kriyate | kintu samAhArarUpavidhA.antarasiddhaye | na chAtiprasaN^gaH | vaiShamyAt.h | anavadhikapravR^ittinimittApekShaprayogabAhulyaM khalu vivakShitam.h | na samAhAramAtram.h | etadarthaM cha tatra pravR^ittihetorbAhulye satIti yojyam.h | nachaivaM mahAyogasyAtra praveshaH | atibahulaprayogAbhAvasya tatra vivakShitatvAditi |
atra katarA vR^ittirviShNau | yena paramamukhyatvaM viShNAvityuktamityata Aha- ubhayamiti ||
ubhayaM vR^ittidvayaM, dR^ishyate, pramANaiH | sarvasho.api shabdAnAmityasyAyamarthaH | nArAyaNAdishabdAnAM mahAyogarUDhiH | taditareShAM mahAyoga iti | athavA viShNau paramamukhyavR^ittirityuktamanenopapAdayati | ubhayaM pravR^ittihetorbAhulyaM cha | yadvA | pramitAnvAkhyAnaM parIkShakadharmo natu svechChayA.arthakalpanam.h | nachaite vR^ittI kvachitpramite | ato na nirUpaNIye ityatredamuditam.h | pramANAni tu vakShyante |
nanu yogo yogarUDhishchaite kiM na syAtAm.h | kimevaM bhedakAbhAvAdAshaN^kayate athavA tadvivakShAkAraNAbhAvAt.h | nAdyaH | tasyoktatvAt.h | na dvitIyaH | yaugikA.adInAmapyarthAnAmamukhyatAmabhidhAya viShNormukhyatvAbhidhAnasya kAraNatvAditi |
mukhyavR^ittirapi tredhA bhavati | yogo rUDhiryogarUDhishcheti | tatra pravR^ittinimittApekShA vR^ittiryogaH | yathA kumbhakAraH, aupagavo, rAjapuruSha iti | 
nanu naite.api yaugikAH kiM nAma rUDhA eva | kR^ittaddhitasamAsakaraNaM tu vyutpattimAtrArtham.h | yathoktam.h | vR^ikShAdivadamI rUDhA ityAdi | maivam.h | shabdArthavibhAgasyAvApoddhArAbhyAM pratItasyApalApe kAraNAbhAvAdityAdi shiShyairevohyatAmiti matvA rUDheH svarUpamAha- prayogeti || 
yatrArthe yasya shabdasya prayogamAtrabAhulyaM tatra tasya vR^ittI rUDhirityabhidhIyate mAtretyavayavArthasAdR^ishyAdisApekShatAvyudAsArtham.h | tena paramamukhyavR^itteryogarUDhe rUDhopachAralakShaNAbhyAM cha vyavachChedaH | bAhulyamiti svarUpakathanam.h | 
savare.api yaugikA | nAsti rUDha iti shAkaTAyanaH | tadasat.h | ghaTapaTAdishabdAnAM bahulamupalambhAt.h | te.apyuNAdipratyayAntA yaugikA eveti chenna | arthAnugamAdarshanAt.h | antataH prakR^itipratyayayostadarthe rUDherAshrayaNIyatvAchcheti | pravR^ittinimittApekSho yatra bahulaprayogastatra yogarUDhiH | yathA paN^kajAdishabdAnAM tAmarasAdAviti prasiddhatvAnnoktam.h | 
virodhAdvaiphalyAchcha yogarUDhirayukteti kechit.h | tathAhi | avayavavR^ittiryogaH rUDhistvakhaNDavR^ittiH | nahyetayorekatra samAvesho yujyate | nacha yogarUDhyaN^gIkAre kimapi prayojanamasti | paN^kajAdishabdAnAM sampratipannavR^ittyaivopapatteriti tadayuktam.h | nahi yogarUDhayoH samAhAro yogarUDhiriti brUmaH | yena virodhaH syAt.h | kiM nAma yathA rUDhalakShaNA lakShaNAmAtrAt.h rUDhagauNI cha gauNImAtrAtprayogaprAchuryeNa bhidyate | tathA pravR^ittinimittApekShitvAdrUDhimAtrAtprayogabAhulyena yogamAtrAchcha bhinnA tR^itIyeyaM vR^ittiriti |   Vyasa-(2)
iJNcha paN^kajAdishabdAshcha kiM kevalaM rUDhA aN^gIkaraNIyA uta yaugikAH | nAdyaH | avayavArthapratItivirodhAt.h | saptamyAM janerDa ityAdyanushAsanavirodhAchcha | anenaiva nyAyena yaugikAbhAvaprasaN^gAchcha | na dvitIyaH | bhekAdiShvapi prayogaprasaN^gAt.h | gavAdishabdAnAmiva vyavahAraprAchuryAprAchuryakR^ite shaktisAmye.api prasiddhayaprasiddhI, iti chenna vaiShamyAt.h | 
gavAdishabdAnA(nAM sampratipannavR^ityA.ane)manekArthatve shAstrato nishchite hi prasiddhayAdeH kAraNAntaraM mArgaNIyam.h | nachaivameShAM shabdAnAmanekatra shaktiravadhR^itA | 
kiJNcha shamidhAtoH saMj~nAyAM stambakarNayo ramijaporhastisUchakayorityAdinA.avayavArthavyatirekeNopAdhInapi vadatA shAstrakAreNAN^gIkR^itaiveShA vR^ittirityalam.h | 
evamavyavahitAmabhidhAvAchakatvAdishabdavedyAM mukhyavR^ittiM nirUpyedAnIM vyavahitAM gauNIM lakShaNAM chAmukhyavR^ittiM nirUpayati- prayogeti ||
sambandhaH prayogayuktena | vAshabdo vyavasthitavibhAShAyAm.h | apishabdo mukhyavR^ittilakShaNenAmukhyavR^ittilakShaNasya samuchchayArthaH | amukhyata iti samAse guNabhUtAyA api vR^itterbuddhayA pR^ithak.hkR^itAyA visheShaNam.h | amukhyAyA gauNyA lakShaNAyAshcha vR^itteherturiti j~neya ityarthaH | yasya shabdasya yatrArthe prayogaH sAmarthyaM tasya pravR^ittinimittAtiriktaM tatsAdR^ishyaM nimittIkR^ityAnyatra vR^ittirgauNI | tatsambandhaM nimittIkR^itya vR^ittistu lakShaNetyuktaM bhavati |
kashchidAha | gauNI nAma vR^ittirnAsti | sAdR^ishyasyApi sambandhatvena lakShaNAyAmantarbhUtatvAditi | tannirAkartuM pashchAduddiShyApi 
gauNI prathamaM lakShitA | svAtantyaM hyevamasyA j~nApitaM syAt.h |
yadi khalu kashchid.h brUyAt.h | lakShaNA nAma nAsti sambandhasyApyekasthAnatvAdisAdR^ishyarUpatvena gauNyamantarbhUtatvAditi | tadA kiM vaktavyam.h | naivaM laukikI pratItiriti chet.h | tatkiM sAdR^ishyaM sambandhatvena pratiyanti laukikAH | 
tatra gauNI dvividhA | rUDhArUDhabhedAt.h | tatrAdyA yathA | mR^idgavakAdau gavAdishabdasya | dvitIyA yathA gaurvAhIka iti |
atra svArthasahachAriNo guNA jADyamAndyAdayo lakShyamANA goshabdasya vAhIke vR^ittau nimittatAmupayAntIti kechit.h | tadasat.h | gauNyA lakShaNAto bhedAbhAvaprasaN^gAt.h | goshabdasya vAhIke vR^ittau lakShyamANaguNAnAM nimittatAyAshchopapattishUnyatvAt.h | lakShyamANaguNasAdR^ishyAdguNAntaraM tato guNI lakShyata iti tu nAnubhAvikam.h | 
svArthasahachAriguNAbhedena parArthagatA guNA eva lakShyanta ityapare | tadapyasat.h | guNAnAM bhedasya sAdhayiShyamANatvAt.h | vAhIke vR^ittau nimittAbhAvAchcha | tasamAtsadR^ishaguNAshrayatvaM nimittIkR^itya parArthe vR^ittirgauNIti sAdhUktam.h |
lakShaNApi dvedhA | rUDhArUDhabhedAt.h | tatrAdyA yathA | rAjA.ayaM gachChatIti | dvitIyA yathA | gaN^gAyAM ghoSha iti | kechidabhidheyAvinAbhUtapratItirlakShaNochyata ityAhuH | teShAM maJNchAH kroshantItyAdau lakShaNA na syAt.h | syAchcha shabdAtapratItena liN^genAnumitArthasya | athAvinAbhAvo.atra sambandhamAtram.h | tathA.api lakShitalakShaNAyAmavyAptiH | nahi tatrAbhidheyasambandhinI vR^ittiH | kintu lakShitasambandhinI | yathA prAgviruddhA idAnIM parasparamekIbhUtA iti | paramparayA.ayamartho.abhidheyasambandhIti chet.h | tarhi kimanayA kliShyakalpanayA | prayogayuktasambandha iti yathoktamevAstu |
vyaJNjanaM nAmAparA vR^ittirastIti chenna | anumAnatayA tasya shabdashaktitvAnaN^gIkArAt.h | yathoktam.h | vachanaliN^gAnumA hi seti | tAtparyavR^ittistu nAtirichyata iti svayamevAchAryo vakShyati |
nanu mukhyArthAnupapattiM tatsAdR^ishyaM prayojanaM chApekShya gauNI pravartate | mukhyArthAnupapattitatsambandhaprayojanAnyapekShya tu lakShaNA | yathoktam.h "mukhyArthabAdhe tadyoge rUDhito.atha prayojanAt.h | anyArtho lakShyate yatsA lakShaNAropitA kriyA' iti | tatkathaM sAdR^ishyasambandhAvevoktAvityata Aha- pUrveti || 
na mukhyAnupapattiramukhyavR^itteH kAraNam.h | prayogottarakAlInatvAdanupapattidasharnasya | kintu mukhyArthAnupapattidarshanamamukhyArthagrahaNasya hetuH | ata eva hi na shabdenApekShyate | nApi prayoktrA | kintu pratipattraiva | shabdo hi vyutpattivashAnmukhyamevArthaM prathamaM buddhAvArohayati | nacha pratipattA taM sahasotsraShyumutsahata iti tadarthamevAnupapattimapekShate | ato na vR^ittikAraNachintAyAmiyaM vAchyA | prayojanamapi na vR^ittihetuH | kintu sati mukhye.asmadAyatte shabdaprayoge(.a)kasmAdamukhyaM prayuJNjmaha iti vaktrA pratipattrA chAnusandhIyate | ato.atra na vaktavyamiti | atrAyogagrahaNaM prayojanasyApyupalakShaNam.h | (yathA)ayogaH sArvatriko na tathA prayojanaM rUDhAyAM gauNyAM lakShaNAyAM chAbhidhAtulyatvenAnapekShitatvAditi visheShasUchanAya na svashabdenopAttam.h | nirdalatvAt.h | mukhyAyoge.amukhyagraha iti vaktavye pUrvayoge paragraha iti vachanaM lakShitalakShaNAdyanugamArtham.h | nahi lakShitalakShaNA mukhyAsambhavamAtreNAshrIyate | kintu lakShitasya api | ata evaitadayuktaM mukhyArthabAdha iti |
kiJNcha yathA mukhyavR^ittiShvapi svIkAre tAratamyamasti tathA.amukhyavR^ittiShvapi | kuta iti chet.h | arthapratItisannikaSharviprakarShAbhyAmiti brUmaH | nanu cha sAdR^ishyasambandhayostaddhitamupatpAdya tasyApi lupi kR^ite sarvaM setsyati | kimamukhyavR^ittisvIkAreNetyato vedamuditam.h | yadi goshabdasya gavi vAhIke cha gaN^gAshabdasya gaN^gAyAM tIre choktavidhayA.abhidhaiva syAttadA gogaN^gAshabdochchAraNe gogaN^gayoH pUrvaM pratItistadayoge chAnusaMhite.arthAntare pratItiriti na syAt.h | nahi harItakyAdishabdochchAraNe satyayaM pratItikramo.asti | kintu vR^ikShe phale cha svAtanteNa pratIte prakaraNAdivashenAnya(tra)taraniyantraNaM kriyate | asti chAyaM pUrvAyoge paragrahaH | tena jAnImo nobhayatroktavidhAbhidheti | 
nanvatrAnupapatteratharpratItihetutve.arthApattirevAstu | kiM shabdashaktisamAshrayaNena | tathAhi | kimAptapraNItAchChabdAdasAvarthaH pratIyate | anyathA vA | nAnyathA | unmattavAkyAdau tadabhAvAt.h | Adye tvarthApattireva | vakturApteH pratItArthAnupapatteshcha virodhenArthAntarasya kalpyamAnatvAt.h | syAdevaM yadi vakturAptatvaM nishchIyeta | tasya padasya tatra shaktyabhAve.asambaddhabhAShiNi tasminnAptatvameva kathaM nishchIyeteti | tadarthamavashyaM (shabda)shaktirAshraraNIyeti sarvamavadAtam.h | etenaitadapi parihR^itam.h | yadabhihitaM pUrvapakShiNA | yogasya rUDhito durbalatvena na parameshvarasya mukhyAthartvamiti | mahAyogasyAvidvadrUDhimAtrAtprAbalyopapatteH | vidvadrUDherapyuktatvena tatsahitasya yogasya sutarAM tadupapatteriti | 
yaduktam.h "ubhayaM dR^ishyate viShNau' iti, yachcha sUchitaM vishiShyayogasya rUDhitaH prAbalyamiti tadupapAdayati- etameveti ||
"taM yachChataM varShANyabhyArchattasmAchChatarchinastasmAchChatarchina ityAchakShata etameva santaM sa yadidaM sarvaM madhyato dadhe yadidaM kiJNcha tasmAnmadhyamAstasmAnmadhyamA ityAchakShata etameva santam.h' ityAdikA shrutiH | saniruktikaM yogavR^ittisAhityena | tatragAM parameshvaraviShayAm.h | shatarchyAdishabdopalakShitAnAM sarvashabdAnAM vidvadrUDhiM darshayati | AchakShata ityuktatvAt.h | yachchAtra bahusho.atibahuvAraM darshayati tena j~nAyate aJNjastAtparyAdeva natu prAsaN^gikatveneti | kiJNchAtra santamiti vachanAdetamevetyavadhAraNAchcha laukikarUDhito bhagavadviShayasya yogasya prAbalyaM darshayati shrutiH | etameva paramAtmAnaM shatarchyAdinAmArthaM santam.h uktena yogena shatarchyAdishabdavAchyamAchakShate vidvAMsaH | madhuchChandaHprabhR^itIMstu rUDhArthAnamukhyata ityasyArthasya padadvayasAmarthyena pratIteH | santamityanena hyagaN^gAM gaN^getyAchakShate yathA na tathA harimiti mukhyArthatochyate | tadupapAdanArtham.h AchakShata iti nirvachanaM cha sambaddhayate | avadhAraNena tvanyasya tachChabdA(mukhyA)rthatvaM pratiShiddhayate | nacha savarthA pratiShedho yuktaH | prAguktaprayojanavyAghAtAt.h | tataH parameshvarasamakakShatayA vAchyatvapratiShedho j~nAyate | rUDhAtharebhyo yaugikArthasyAdhikye.abhihite tadviShayasya vishiShyayogasya laukikarUDhitaH prAbalyaM siddham.h | avadhAraNeti kvachitpAThaH | atra santamiti padaM avadhAraNA cheti (pada)dvayaM darshayatIti yojanA | hi yasmAdevaM tasmAduktaM yuktamiti |
vAkyAntarairapi viShNoH sarvashabdavAchyatAmupapAdayati- aH itIti ||
"aH iti brahma' iti shrutAvakArasya brahmavAchakatvaM tAvatkathitam.h | anyathA itikaraNavaiyarthyAt.h | "akAro vai sarvA vAk.h' iti shrutau sarveShAmapi shabdAnAmakAravyAkhyAnatA cha kathitA sAkShAdaikyasya pratyakShAdiviruddhatvena lakShaNAshrayaNasyAvashyakatvAt.h | nacha vyAkhyAnavyAkhyeyayorbhinnaviShayatA yuktA | tasmAdetadvAkyadvayaparyAlochanayA sarvavAgabhidheyatvaM brahmaNaH pratIyate | 
kiJNcha "yadvAcha omiti yachcha neti yachchAsyAH krUraM yadu cholbaNiShNu tadviyUya kavayo.anvavindannAmAyattA samatR^ipyaJNChR^itedhi ityasyAM shrutau (ai.2-3-8) vAcho vAksamUhasya madhye yat.h omiti padamaN^gIkAravAchIti yAvat.h, yachcha neti padaM pratiShedhAtharM, yachchAsyA vAcho madhye krUram.h arthataH kaThinaM (cha), yachcholbaNiShNu shabdata kaThinam.h | upalakShaNametat.h | yAvadvaidikaM padajAtaM tatsarvaM, viyUya vichArya kavayo vivekinaH, (nAmAyattA)nAmAyattAni nAmaprakAshyatayA nAmAdhInAni ta(tta)chChabdapravR^ittinimittAni, anvavindan.h viditavantaH | tasmiMshcha vedane.adhishrute paripakve iti a(tada)nantaraM samatR^ipyan.h kR^itakR^ityA muktA abhUvanniti, nAmamAtravidaH kR^itakR^ityatA tAvatkathitA | tamevaM vidvAniti parameshvaraj~nAnAdeva mokShaH shrUyate | tadetadubhayAnyathAnupapattyA sarvANyapi vaidikAni nAmAni parameshvarArthAnIti gamyata ityAha- nAmeti ||
athAnyachcha sakalavaidikasaMhitAnAM pUrvottaravarNAnAM cha viShNunAmArtha(rUpa)tvaM tatpratipAdakatvamabravIdvedaH | tena sarve varNAH sarvAshcha saMhitA viShNumeva pratipAdayantIti j~nAyata ityAha- viShNunAmeti ||
kvAbravIdityatastadvAkyamarthataH paThati- NakAraM cheti ||
"NakAro balaM ShakAraH prANa AtmA' iti viShNunAmagatau NakAraShakArau parameshvarabalacheShyApratipAdakau vadan.h vedo.anantaraM "sa yo ha etau NakAraShakArAvanusaMhitamR^icho vedetyR^ichAmanusaMhitaM sarvasaMhitAsu NakAraShakArau yo veda NakAraShakAratatsaMhitAbhiH pratipAdyo yo.arthaH sa eva sarvatra pUrvottaravarNatatsahitAbhiH pratipAdyata iti yo ve(tti)da, iti viShNunAmasamAnArthatAj~nAnapUrvakatvena sarvasaMhitA.adhyayanamabravIdityarthaH | 
nanvatra NakAraShakArArthapratipAdakatvaM sarvavarNAderuchyate | natu viShNunAmArthatvam.h | nahi NakAraShakArAveva viShNunAmetyata Aha- upasargatvata iti ||
satyaM santi viShNunAmnayanye.api varNAH | tathA.api vItyasyopasargatvenottarapadArthavisheShakatvAt.h unpratyayasya tAchChIlyArthatvAdupasarjanatvaM manvAnasya vedasya prAdhAnyAt.h NakArashcha ShakArashcha dvAveva nAmasvarUpatayA.abhimatAvityadoShaH | nanUpasargAH kriyAyoge | nachAtra kriyA yogo.asti | tatkathamupasargatvam.h | maivam.h | ShontakarmaNi, NustutAviti dhAtudvayarUpatvAN^gIkArAt.h | ata eva tAchChIlikapratyayotpattyupapattiH | 
udAhR^itAnAM shrutInAM prayojanamAha- tasmAditi ||
yau purA sarvashabdAnAM pratipadasamanvayo vAkyasamanvayashcha viShNAvuktau tAvatAbhiH shrutibhiH siddhAvityarthaH | 
upapattyapekShAH shrutayaH prAgudAhR^itAH | idAnIM spaShyaM padavAkyasamanvayapratipAdinIrudAharati- ghoShA iti ||
"tA vA etAH sarvA R^ichaH sarve vedAH sarve ghoShA ekaiva vyAhR^itiH prANA eva', "sarve vedA yatpadamAmananti', "indraM mitraM 
varuNamagnimAhuratho divyaH sa suparNo garutmAn.h | ekaM sadviprA bahudhA vadantyagniM yamaM mAtarishvAnamAhuH',"yamindramAhurvaruNaM yamAhuryaM mitramAhuryamu satyamAhuH', "sa prathamasaM(skR^i)kR^itirvishvakarmA sa prathamo mitro varuNoginaH' | "yo devAnAM nAmadhA eka eva' ityetAnivAkyAnyetaiH pratIkairupAttAni | Adipadena "nAmAni sarvANi' ityAdergrahaNam.h | atrAdyadvitIyAntimashrutayaH samanvayadvaye pramANam.h | anyAstu vAkyAnvaye | indrAdinAmnAM parameshvaraparatve sati "indrasya nu vIryANi pravocham.h' ityAdivAkyAnAM tatparatvaM hi siddhayati | 
nanvetadarthapratipAdakasUtrasyAdarshanAdutsUtrito.ayamarthaH kasmAdukta ityata Aha- tadeveti ||
tadetadbhagavatA sUtrakAreNa svayamuktameva notsUtritaM kathyate | tathAcha sUtram.h | "jyotirupakramAttu tathA hyadhIyata eke' iti | atra jyotiriti sUtrapratIke grAhye yadupakramAdityAha, tena "jyotirupakramAt.h' iti pareShAmapapATha eveti sUchayati | athavA.atra jyotirmAtragrahaNAtkathaM sarvashabdapratipAdanam.h | jyotiHshabdasyopalakShaNatvAditi vadAmaH | kathamupalakShaNAbhiprAyo.avagamyata ityata uktam.h- upakramAditi bruvateti ||
atra hi "jyotiH iti pratij~nAya upakramAttu tathA hyadhIyata eke' iti heturuchyate | tasya chAyamarthaH | "eSha imaM lokamabhyArchat.h ityupakramAt.h upakramaM vidhAya tA vA tA ityAdyadhIyata eka iti | tathAcha yadi jyotishshabdamAtrasamanvayo.atra vivakShitaH syAttadA tanmAtropapAdakaM kimapi vaktavyam.h | sarvashabdavAchyatopapAdakasyopAdAnaM kvopayujyate | nahi visheShaviShayaM pramANaM nAsti, yena sAmAnyadvArA sAdhanaM vidheyam.h | ataH sarvaviShayaM pramANamupAdadAnena sUtrakR^itA jyotishshabdo lAkShaNiko vivakShita iti j~nAyate | 
kiJNcha tattu samanvayAditi brahmaNi sarvashabdasamanvayaH pratij~nAto na katipayashabdasamanvaya ityupapAditam.h | tadvivaraNArthamadhyAyasheShasya pravR^ittiriti choktam.h | tatrAnandamayAdyadhikaraNaiH prAkaraNikashabdasamanvayaH pratipAditaH | asmiMshracha pAde virodhyAdishabdasamanvayaH | tathAcha karmakramAdyabhidhAyinaH shabdAH, idaM cha adhikaraNamavashiShyamiti parisheShAttatsamanvayArthametaditi j~nAyata ityAshayavAnAha- bruvateti || astvatra sarvashabdasamanvayapratij~nAnam.h | tathA.api yo.atra tadupa(tprati)pAdanArthaM jAtamotamityAdinA.anvayo(nyAyo)bhihitaH sa na sUtrita ityato voktam.h- upakramAditi || "eSha imaM lokamabhyArchat.h' ityupakramavAkyamupAdAya tathA hyadhIyata eka iti vadatA sUtrakAreNa tadevoktaM yadasmAbhiruktam.h | upakrame sarvasyAsya darshanAt.h | yathA chaitattathA etameva ityAdinoktamiti |
evaM saN^kShepavistarAbhyAM AnumAnikamityAdisUtrANi vyAkhyAya pareShAM vyAkhyAnaM pratyAkhyAti | tathAhi | kechidetatpAdaprameyamanyathA varNayanti | yaduktaM pradhAnasyAshAbdatvamIkShaternAshabdamiti | tadasiddham.h kAsuchichChAkhAsu pradhAnasamarpaNaparANAM shabdAnAM shrUyamANatvAditi | tadetadyAbanna nirAkriyate na tAvadbrahmakAraNavAda(sya)sthairyaM bhavati | ataH pradhAnasyAshAbdatvaM pratipAdayitumayaM pAda Arabhyata iti | tattAvannirAchaShye- na shabdavAchyataiveti || 
atraiva prathame.adhyAye pradhAnasya shabdavAchyatA niShiddhayata iti nopapadyate | tathA sati samanvayalakShaNe.antarbhAvAbhAvena pAdasyAsaN^gatatvaprasaN^ga iti bhAvaH | nanUktamatra samanvayasthemne pradhAnasyAshAbdatvamatropapAdyata iti, tathAcha kathamasaN^gatiriti | maivam.h | tathA satyavirodhalakShaNe.antarbhAvaprasaN^gAt.h | anyathA dvitIyA(dhyAyA)rtho.api samanvayasthairyAyaiveti so.apyatra vaktavyaH syAt.h | kevalaM shabdavAchyataivAtra pradhAnasya niShidhyate iti na yujyate | visheShAbhAvAt.h | 
kiJNchAtrapAde jagatkAraNAdi(vAchi)shabdavAchyatvaM pradhAnasya niShidhyate shabdavAchyataiva vA | nAdyaH | atrodAhR^itavAkyeShu "mahataH paramavyaktam.h',"yasminpaJNchapaJNchajanAH' ityAdiShu pradhAnasya jagatkAraNatvAshravaNAt.h | kashchidAha | "mahataH paramavyaktam.h iti parashabdena kAlaviprakR^iShyatvamuchyate, tataH kAraNatvashaN^keti | tadayuktam.h | kiM kAlaviprakarSha eva kAraNatvamuta tenAnumeyam.h | atha sambhAvyam.h | na prathamadvitIyau | kAryakAraNabhAvavikalayorapi parAparabhAvadarshanAt.h | na tR^itIyaH | sambhAvanAmAtrasyeyantaM sUtrasandarbhaM prati prayojakatvAyogAt.h | ajAmekAmityAdau kAraNatvaM pratIyata iti chet.h | tatkiM brahmaparaM kariShyate | tejo.abannaviShayaM hi tadvayAkhyAtaM bhavatA | tathAcha laukikamAbhANakaM nAtivartate "vyAghreNoraNe nIte kA hAniH vR^ike(NoraNe)nIte ko lAbhaH' iti | 
dvitIye tvidamupatiShThate | na shabdavAchyataivAtra pradhAnasya niShidhyate, prakR^itAnupayogAditi | shAbdatve hi pradhAnasya svarUpamAtra siddhayati nacha svarUpasiddhimAtreNa kAchillakShaNakShatiH | na hyasmAbhiriva pareNa sarvashabdasamanvayaH pratij~nAtaH | nApi pradhAnaM niShidhya brahma tatra niveshitam.h | yenAsmadIyadishA.apyupayogaH syAt.h | tadidamuktam.h | brahmaniveshaM(shanaM) vinA pradhAnasya 
shabdavAchyataivAtra niShidhyata iti na yuktamiti | 
kiJNcha pradhAnasya shabdavAchyatA IkShatyadhikaraNAnantarameva niShedhyA | tripAdIM atikramya atra niShidhyata iti (na yujyate) vyavadhAna(ne) kAraNAnirUpaNAditi | kiJNcha pAdapratipAdyo.arthastathAvidho bhavati, yastatpAdasthasakalasUtrapratipAdyaH | nacha atra pAde sarveShu (api) sUtreShu pradhAnasya shabdavAchyataiva niShidhyata iti niyamo.asti, yenAyametatpAdArthaH syAt.h | kAraNatvenetyAdau tadabhAvAt.h | tatrApi paramparayA tadeva sAdhyamiti chet.h | tarhi pAramparyasyAtItapAdArthe.api suvachatvAt.h atraiva pradhAnasya shabdavAchyatA niShidhyata iti nAsti | sa hi pAdArtho yo nAnyatra pratipAdyata iti | 
evaM sAmAnyataH pAdArthaM nirAkR^ityedAnIM prathamAdhikaraNavyAkhyAM nirAkaroti- na shabdavAchyataiveti || AnumAnikamityAdisUtraM yatpareNa vyAkhyAtam.h | AnumAnikamapyanumAnanirUpitaM pradhAnamapyekeShAM shAkhinAM shabdavadupalabhyate | kAThake hi paThyate | "mahataH paramavyaktamavyaktAtpuruShaH paraH' iti | tatra ya eva, yannAmAno, yatkramakA(mA)shcha, mahadavyaktapuruShAH smR^iti(pra)siddhAsta eveha pratyabhij~nAyante | tatrAvyaktamiti rUDhiyogAbhyAM pradhAnamuchyate | evaM tasya shabdavatvAdashabdatvamanupapannamiti chet.h | naitadevam.h | na hyetatkAThakavAkyaM pradhAnaparamiti | 
atra pR^ichChAmaH | kimatra kAThakagatAvyaktashabdavAchyataiva pradhAnasya niShidhyate kiMvA kutrApi kenApi shabdena nochyata iti | Adyasyottaram.h | atra kAThake (vAkye) avyaktashabdavAchyataiva pradhAnasya niShidhyata iti nopapannam.h | tanmAtreNAshabdatvAsiddheH | dvitIye.api kiM paramamukhyayA vR^ittyA uta shabdavAchyataiva niShidhyate | Adye tanmAtramanumatameva | sarvathA shabdavAchyataivAtra pradhAnasya niShidhyata iti dvitIyastu nopapadyate | kuta ityata Aha- sarveti ||
saN^grahAt.h pradhAnasyeti sheShaH | vede tAvadAtharvaNikAH paThanti "vikArajananImaj~nAmaShyarUpAmajAM dhruvAm.h | dhyAyate.adhyAsitA tena tanyate preryate punaH' ityAdi | itihAsapurANe tUdAhariShyamANe draShyavye | nanUktamatra na hyatra smR^itiprasiddhaM kAraNaM triguNaM pradhAnamuchyate | tena yadyadudAhriyate tattadvipratipannameva, ityataH triguNatvAdilakShaNopetapradhAnapratipAdakaM itihAsavAkyaM paThati- sattvamiti ||
Adipadena "bhUmirApo.analo vAyuH' ityAdergrahaNam.h | ityAdivAkyapratipAdyena triguNatvAdinA rUpeNopetasya pradhAnasya saN^grahAditi sambandhaH | 
kiJNcha "avyaktAtpuruShaH paraH' ityavyaktashabdavAchyaM na chetpradhAnaM tarhi tadvAchyaM vAchyam.h | 
nanvatra sUtrakR^itaivoktaM "sharIrarUpakavinyastagR^ihIteH' iti, "AtmAnaM rathinaM viddhi sharIraM rathameva cha' iti prAgyachCharIraM ratharUpakatayA vinyastaM tadatrAvyaktashabdena gR^ihyate, prakaraNAtparisheShAchcheti |
naiva sUtrakR^idAha | tathAtve hi rUpakavinyastasharIragR^ihIterityavakShyat.h | astu vA kathaJNchidvisheShaNasya paranipAtaH | idaM tu vaktavyam.h | kathamavyaktashabdena sharIramuchyata iti | na hyeShA rUDhiH | nApi yogaH sambhavati | sharIrasya vyaktatvAt.h | 
nanu parihR^itametatsUtrakAreNa(kR^itA) "sUkShmaM tu tadarhatvAt.h' iti | yadyapIdaM sharIraM vyaktam.h, tathA.apyasya yanmUlamupAdAnakAraNaM tejo.abannalakShaNaM bhUtasUkShmaM tattAvadavyaktam.h | anAdestasya sUkShmasyAvyaktatA.arhatvAt.h | kAryakAraNashabdAshcha saN^kIryante | "gobhiH shrINIta matsaram.h' iti yatheti |
atra vaktavyam.h | kimanenoktaM bhavatIti | kiM sharIramevAtrochyate, avyaktashabdastatropacharitaH, sharIramUlApAdAnasya tejo.abannAtmakasya bhUtasUkShmasyAnAderavyaktatvAditi, kiMvA bhUtasUkShmamevAvyaktasha(bdavAchyaM)bdam.h, sharIrashabdastu tatropacharitaH, sharIrasya tatkAryatvAditi | 
pakShadvaye.api doShamAha- yatreti ||
yatra vAkye, yadi avyaktashabdasyAnyArtho neShyate, parabrahmalakShaNaH, api tu tejo.abannAtmakaM sharIramUlopAdAnamanAdi bhUtasUkShmameveShyate | prathame svarUpeNa(eva) | dvitIye.avyaktashabdavAchyatayA tatra tarhi tatpradhAnamiti chodite ko doSho.asti | yena neti pratiShiddhayate | 
ayamabhisandhiH | sarvathA tAvannAvyaktapadaM brahmaparaM tvayochyate, kintu bhUtasUkShmakAryasharIrasya bhUtasUkShmasya vA vAchakamiti | pareNa tu pradhAnavAchakamiti | yadi vA.avyaktasya kAraNatvamabhipretaM tadA pakShadvayamapi brahmavAdasya pratipakShabhUtamiti | sharIrAN^gIkAreNa pradhAnaniraso vyarthaH | kAraNatvAvivakShAyAM tu pakShadvayasyApyaviruddhatvAtkimanenAnyataraparigraheNAnyataranirAkaraNAgraheNa viphalatvAdasaN^gatatvAchcheti | athavA.anAderupAdAnasya 
jaDasya bhUtasUkShmA(shabdA)bhidheyasyAN^gIkAre pradhAnaM neti riktaM vachaH, tallakShaNatvAtpradhAnasya | nAmni vivAdAyogAditi abhiprAyaH | 
nanvidamAshaN^kaya sUtrakAreNaiva parihR^itam.h, tadadhInatvAdarthavaditi | syAdetadevam.h | yadi vayaM svatantraM tejo.abannAtmakaM kAraNam.h(iti) abhyupagachChAmaH | naitadasti | tasya brahmAdhInatAN^gIkArAt.h | avashyaM chaitada(devama)N^gIkartavyam.h | arthavaddhi tat.h | na hi tena vinA brahmaNo jagatkAraNatvaM nirvahatIti | 
atrochyate | kimanenoktaM bhavati | asti pradhAnamiti sampratipannam.h | taddharmeShu tu svAtantAdiShu vipratipattiriti | evaM chetpradhAnasya svAtantAdikaM sAN^khayena chodanIyam.h | tvayA tu pAratantAdikaM vyutpAdanIyam.h | kimanenAvyaktAdishabdAnAM pradhAnaparatAnirAsaprayAsena | na hyatra pradhAnasya svAtantyAdikamavabhAsate | pratyutAvyaktAtpuruShaH para ityavyaktasya puruShAdhInatvaM pratIyate | tadidamapyuktaM "pradhAnamatrochyata ityevokte.aparAdhaH kaH| kintu svatantramityudite | na chaivamatrochyate' iti | 
chamasavadavisheShAdityAdikamadhikaraNamapi pradhAnasyAshAbdatvapratipAda(ka)nArthamiti vyAchakShate | tathAhi | "ajAmekAM lohitashuklakR^iShNAM (bahvIM prajAM janayantIsarUpAm.h) | bahvIH prajAH sR^ijamAnAM sarUpAH | ajo hyeko juShamANo.anushete jahAtyenAM bhuktabhogAmajo.anyaH' ityasminmantre pradhAnasya pratipAdanAtkathaM tadashabdamiti | atrochyate | yathA hi "arvAgbilashchamasaH' ityasminmantre svAtanteNa "ayaM nAmAsau chamasaH' iti na shakyate nirUpayitum.h, visheShAbhAvAt.h | UrdhvabudhnatvAderyathAkathaJNchitsarvatra yojayituM shakyatvAt.h | tathA "ajAmekAm.h' ityatrApi pradhAnapratipAdanaM na shakyAvadhAraNam.h, visheShAbhAvAditi | tadidamanupapannam.h | "gauranAdyantavatI sA janitrI bhUtabhAvinI | sitA.asitA cha raktA cha sarvakAmadughA vibhoH' ityadishrutisamAkhyayA nirNayopapatteH | 
kiJNcha na tAvadatra ajAshabdena rUDhArthatvAchChAgI svIkartumuchitA, vidyAprakaraNatvAt.h | nApi paraM brahma, lohitAditvAsambhavAt.h | bhogyatvAnupapatteshcha | ata eva na jIvo.api, bhoktR^itayA pR^ithagabhidhAnAt.h | nApyanyatkiJNchidachetanam.h, ajananAnupapatteH | ataH prakR^irivAjA, janmAbhAvAt.h | lohitashuklakR^iShNA cha rajassattvatamorUpatvAt.h | prasiddhaM cha raja AdInAM lohitAditvamAgameShu | tadanuShaktashcha jIvassaMsarati | asaMsaktastu muchyata ityetadapi suprasiddham.h | na chedevam.h, mantrasya nirviShayatvApattiriti | 
nanu na mantrasya nirviShayatvamApadyate | yatassUtrakR^idevAha jyotirupakrameti | atra mantre pratipAditA.ajA jyotirupakramA tejo.abannarUpA | kutaH | "yadagne(rlo)rohitaM rUpaM tejasastad.hrUpaM yachChuklaM tadapAM yatkR^iShNaM tadannasya' iti lohitAdirUpavattayA tejo.abannAnyadhIyate hyeke | tatsamAkhyayA.atra(trApi) tejo.abannAtmaivAjA pratipattavyA | tasyAshchaturvidhabhUtagrAmopAdAnabhUtAyA bahuprajAjananItvaM jaDatvena bhogyatvaM cha upapannamiti | atra dUShaNamAha- ajAmiti || 
yadyatra mantre pariNAmi jaDaM tejobannalakShaNaM pratipAdyamaN^gIkriyate | tarhyajAmekAmiti shrutiretAM prakR^itiM prAheti pakSho yadA tadA ko doSho.asti | na ko.apIti | 
nanu kathaM nAsti | IkShaternAshabdamityuktAshabdatA.asiddhervidyamAnatvAditi chet.h (na) tasyAsmAbhiranyathAvyAkhyAtatvAdityAshayenoktam.h- sarvatheti ||
aparihArya ityarthaH | 
idamatrAkUtam.h | jagatkAraNatvena khalvatrA.ajA pratIyate | sA brahmavAdinA brahmatayA samarthanIyA | tejo.abannAtma(ka)tayA tu samarthane pradhAnarUpA.api kuto nAN^gIkaraNIyA | lakShaNAtivyAptestulyatvAditi | tejo.abannAnyapi parameshvarAdhInAni | ato tatrAtivyAptiriti na chet.h | evaM tarhi kiM mantrasya prakR^itiparatvanirAkaraNena | kintu prakR^itiparatvamaN^gIkR^ityaiva "yo yonimadhitiShThatyekaH' ityAdivAkyabaleneshvarAdhInatvamevopapAdanIyam.h |
kiJNcha tejo.abannAdiShu na tAvadajAshabdo rUDhaH | nApi yaugikaH | tattejo.asR^ijatetyAdishruterajananAsambhavAt.h | nacha strIliN^gatvamupapadyate | nApyekavachanam.h | trivR^itkaraNAditi chenna | atha manyeta tejo.abannApAdAnaM jaDamanAdidravyaM kimapyekamasti | tatkAryatvAdupachArAdajAdishabdopapattiriti | tarhi tadevAtra pratipAdyamastu, shabdAnAM mukhyavR^ittilAbhAt.h | astviti chettarhi prakR^itiratra pratipAdyeti vadatA pUrvapakShiNA kimaparAddham.h | tallakShaNatvAtprakR^iteH | nAmamAtre vivAdAyogAchcha, tadidamuktamajAmekAmiti |
nanvatrottaramuktaM kalpanopadeshAditi | yathA (hi) madhuvidyAdAvAdityAdInAM madhvAditvena kalpanA kriyate, evamatrA.api tejo.abannAnAmajAdikalpanopadeshAdavirodha iti | etadayuktam.h | kalpanAyAH prayojanAbhAvAt.h | nahIdaM 
pAmara(jana)manoraJNjanAtharM kAvyam.h | ata eva dR^iShyAnto.api nirastaH |
kashchijjyotirupakrametyetadanyathA vyAchaShye | jyotirbrahma | tadupakramA tatkAraNaiveyamajA na svatantreti | tasya prathamasUtraM vyartham.h | anenaiva charitArthatvAt.h | kiJNcha tadadhInatvAdi(tyane)naiva pradhAnasya jyotirupakramatvaM pratipAditam.h | pratipAdanIyaM cha sAN^khayaparIkShAyAmapi | asyAH shruteH pradhAnaparatve(.api) na doSha ityayuktaM "tattu samanvayAt.h' ityavadhAraNAnupapatteriti chet.h na, tejo.abannaparatve.api tadanistArAt.h |
astu parasyaivam.h | bhavatAM tu kathaM na doSha ityata Aha- asmAkamiti ||
asmAkaM tu mate tattu samanvayAdityavadhAraNasyAyamarthaH sarveShAmapi shabdAnAM bhagavAneka eva paramamukhyArtho nAnya iti | ato rUDhaM, yasya shabdasya yadarthatayA prasiddhaM, tadapi sarvaM tanmukhyArthamAtratayA.abhyupagamyate | mukhyAyoge gauNAdyapi | evaM chAjAdishabdAH paramamukhyayA vR^ittyA parabrahmaparA mukhyamAtratayA pradhAnasyApi pratipAdakA ityaN^gIkAre kA.anupapattiriti |
nanvevaM tarhi sautramavadhAraNaM kimiti paramamukhyArthAntaravyAvR^ittyarthaM vyAkhyAyate | vAchyAntaramAtravyAvR^ittyarthaM kuto na vyAkhyAtavyam.h | na choktaprayojanAnupapattiH | amukhyayA vR^ittyA saN^ketamAtreNa vA tadupapatteriti chenna | sUtrakAreNaiva granthAntare vaidikAnAM shabdAnAmuktavidhAnekArthatvasyAbhyupagatatvAdityAha- arthadvayamiti ||
tadeva paThati- kAryANAmiti ||
vachasAM vaidikAnAmuttamaM vAchyam.h | tadapekShayA.anyAnyamukhyavAchyAni | kuta etat.h | yogAnAM yogavR^ittInAM paramAM siddhim.h | siddhayantyasminniti siddhiH | indrAdayastvaparamasiddhayaH | etadapi kutaH | kAryANAM mahadAdInAM pUrvaM mukhyaM kAraNam.h | prakR^ityAdIni tvamukhyakAraNAni | padaM svarUpam.h | tasmAtparamaM viduH | yadyapi rUDhiravilambenArthapratyAyakatAmAtreNabalavatI | tathApi visheShaj~nAnahetutvAdyoga eva balIyAniti matvA sa eva gR^ihItaH | tatra sAkShAdarthadvayasyAnuktatve.apyuttamaM vAchyamiti visheShaNAdvAchyAntarasadbhAvo.avagamyate | ata eva prAgabhipretyetyuktam.h | 
vaidikAnAM shabdAnAmubhayArthatve pramANAntaramAha- buddhAviti ||
yoga iti yogavR^ittiviShayaH parameshvaraH | rUDhaH prasiddhaH prakR^ityAdiH | ayamarthaH | asti tAvadviditapadapadArthasaN^gateradhigatashAbdanyAyasyAjAdishabdashravaNe brahmaNa iva pradhAnasyApi buddhAvArohaH, dhiyAM cha (tu) svata eva prAmANyam.h | aprAmANyaM tu bAdhakAdhInamityupapAditaM prathamasUtre | nachAtrArthadvayayAbhyupagame bAdhakamasti | yena buddhAvArUDhamapi tyajyeta | ato nirapavAdapratItibalAtsarveShAmapi shabdAnAmubhayArthatvameShyavyamiti |
etadeva vivR^iNoti- viparIteti ||
kAraNaM svIkArasyeti sheShaH | sA viparItapramA | sa svIkArakAraNatvenokto.api pUrvArohaH, vyarthaH, svIkArakAraNaM na bhavati | bhramo yatheti | prasiddhashuktirajatAdiviparyayo yathetyarthaH | yadvA | ajAdipadAni dvayarthAni bAdhakavidhurAyAM buddhau tathA rUDhatvAditi pratij~nAhetU kathitau | anenAnvayavyatirekAbhyAM vyAptimAchaShye | tatra pUrvAdhare yathA stambhAdipratyaya iti dR^iShyAntoktirapi draShyavyA | nanvatrAjAyAH kAraNatvamuchyate | tachcha brahmalakShaNatvenoktamityato bAdhakAd.h buddhAvArUDhamapi pradhAnaM tyAjyamiti chenna | nimittamAtratvasya brahmalakShaNatvena jagadupAdAnatvasya pradhAne.api sattvAdaya tadarthatvopapatterityAshayavAnupasaMharati- ata iti ||   Vyasa-(3)
 saN^khayopasaN^grahAt.h' ityetadapi pradhAnasyAsha(shA)bdatvapratipAdanArthatayA vayAchakShate (shAM.bhA) | tathAhi | "yasminpaJNchapaJNchajanA iti paJNchasaN^khayAviShayAparA paJNchasaN^khayA shrUyate | paJNchashabdadvayadasharnAt.h | na ete paJNchapaJNchakAH paJNchaviMshatiH sampadyate | tathAcha shrutiprasiddhayA paJNchaviMshatisaN^khayayA teShAM smR^itiprasiddhAnAM paJNchaviMshatitattvAnAmupasaN^grahAtprAptaM shrutimattvaM pradhAnAdInAM ityatrochyate | na saN^khayopasaN^grahAdapi pradhAnAdInAM shrutimattvapratayAshA kartavyA | kasmAt.h | nAnAbhAvAt.h | nAnA hyetAni paJNchaviMshatitattvAni naiShAM paJNchashaH paJNchashaH sAdhAraNo dharmo.asti | yena paJNchaviMshaterantarAle paJNcha paJNcha saN^khayA nivesheran.h | na hyekaM nibandhanamantareNa nAnAbhUteShu dvitvAdikAH saN^khayA nivishante | atirekAchcha | atireko hi bhavatyAtmAkAshAbhyAM paJNchaviMshatisaN^khayAyAH | Atmano hi paJNchaviMshatAvantabharAve yasminnityadhikaraNatvoktivirodhaH | AkAshasyApi pR^ithaguktivirodhaH | kiM paJNchaviMshatitattvaprakriyA sarvathA.aprAmANikItyabhiprAyaH | utaitadvAkyaM tatparaM na bhavatIti | pakShadvayamapyanupapannamityAha- yattaditi || 
sadasAtmakaM kAryakAraNAtmakam.h | avisheShatvAdakAryatvAtpradhAnaM visheShavattvAtkAryatvAtprakR^itiM prAhuH | 
visheShavadityasya vivaraNam.h- paJNchabhiriti ||
paJNchabhiH mahAbhUtaiH paJNchabhistanmAtrAbhiH chaturbhirmahadahaN^kAramanobuddhibhiH dashabhirindriyaishcha brahma pUritam.h | "etachchaturviMshatikaM gaNaM pradhAnakAryaM viduH iti sUtrakR^itaiva granthAntare paJNchaviMshatitattvAnAM pratipAditatvAnna tAvadAdyaH kalpaH | anuvAdo.ayamiti chet.h | kiM pramitasyota kalpitasya | Adya tatpramANaireva siddhistattvAnAm.h | na dvitIyaH vaiyarthyAt.h | dUShaNArthamiti chenna | tadabhAvAt.h | nahi granthAntare anuvAdo granthAntare dUShaNamiti sambhavati | na dvitIyaH | virodhAbhAvAt.h | 
yaduktaM nAnAbhAvAditi tadasat.h | sUtrakArasyApi saN^grAhakAbhAvena paJNchabhirityAdyuktyanupapattiprasaN^gAt.h | atha tatra bhUtatvAditi saN^grAhakANi santi iti chet.h tarhi tAnyeva bhUtatvatanmAtratvaj~nAnendriyasvakarmendriyatvataditaratvAni (cha)shrutAvapi santIti samAnam.h | na chAyamasti niyamo.antarAle saN^grAhakeNa vinA na saN^khayAnivesho.astIti | "paJNcha sapta cha varShANi na vavarSha shatakratuH', "vratametadanuShTheyaM varShANi nava paJNcha cha' ityAdau vyabhichArAt.h | yadapyatirekAchcheti | tadapyasat.h | pAtaJNjalairIshvarasyAN^gIkR^itatvAt.h | AkAshashchetyAkAshAdyA iti vyAkhyAnopapatteH | 
kiJNchedaM vAkyaM paJNchaviMshatitattvasiddhaye sAN^khayena svashAstre gR^ihItatvAdvA shaN^kitaM sambhAvitatvAdvA | na dvAvapi sambhavataH | paJNcha paJNchajanA ityasya paJNchaviMshatyapratyAyakatvAt.h | paJNchajanA itayasya samAsatve hi dvitIyaH paJNchashabdo na tAvatpaJNchashabdena sambaddhayate | visheShaNasyApesarjanena sambandhAyogAt.h | nApi janashabdena | paJNchajanAH katItyAkAN^kShAnudayena visheShaNAyogAt.h | asamAsatve.api na tAvatpaJNchashabdena sambandhaH | ekArthayorvisheShaNavisheShyabhAvAnupapatteH | nApi janashabdena | nirAkAN^kShatvAt.h | kathaJNchidAkAN^kShAyAmapi dashatvasya prApteH | 
nanu paJNjajanA iti samAhAradviguH | tasya paJNcheti visheShaNe paJNchaviMshatiH sampadyate | yathA paJNchapaJNcha(pha)pUlyaM ityukte paJNchaviMshatipUlyolabhyanta iti | maivam.h | tathA sati puMliN^gAnupapatterityalam.h | 
kAraNatvenetyAdisUtrANAmapavyAkhyAnaM sphuTadUShaNamiti na dUShitam.h | 
prakR^itishchetyetada(tya)dhikaraNaM brahmaNo jagadupAdAnatApratipAdanArthamiti vyAchakShate | 
tathAhi | janmAdyasya yata iti jagatkAraNaM brahmetyuktam.h | tatra saMshayaH kimupAdAnatvenota nimittatveneti | "sa IkShAMchakre sa prANamasR^ijata' itIkShApUrvakakartR^itvashravaNAdinA kevalaM nimittatvenaiveti prApte.abhidhIyate "prakR^itishcha patij~nAdR^iShyAntAnuparodhAt.h' | na kevalaM nimittakAraNameva brahma | kintu prakR^itiH upAdAnaM cha | kutaH, pratij~nAdR^iShyAntAnuparodhAt.h | evaM hi pratij~nAdR^iShyAntau noparudhyete | "yenAshrutaM shrutaM bhavati' iti brahmavij~nAnena sarvavij~nAnaM pratij~nAtam.h | tachchopAdAnatva evopapadyate | kAryasyopAdAnAvyatirekAt.h | nahi nimittakAraNAvyatirekaH kAryasyAsti | takShNaH prAsAdavyatirekadarshanAt.h | dR^iShyAntAshcha "yathA somyaikena mR^itpiNDena' ityAdaya upAdAnagocharA AmnAyante | "yato vA imAni bhUtAni' iti paJNchamI chopAdAnatvaM gamayatIti | janikartuH prakR^itiriti visheShasmaraNAt.h | "abhidhyopadeshAchcha' "so.akAmayata bahu syAM prajAyeya' ityabhidhAnapUrvakabuhabhavanopadeshAchcha nimittatvamupAdAnatvaM cha gamyate | 
"sAkShAchchobhayAmnAnAt.h' | itashchopAdAnaM brahma | "sarvANi ha vA imAni bhUtAnyAkAshAdeva samutpadyante AkAshaM pratyastaM yanti' iti sAkShAdbrahmaiva kAraNamupAdAyobhayoH prabhavapralayayorAmnAnAt.h | yaddhi yasmAtprabhavati yasmiMshcha lIyate tattasyopAdAnaM prasiddham.h | yathA vrIhyAdInAM pR^ithivI(ti) | pratyastamayashcha nopAdAnAdanyatra kAryasya dR^iShyaH | "AtmakR^iteH pariNAmAt.h' tadAtmAnaM svayamakurutetyAtmanaH karmatvakartR^itvashravaNA(vyapadeshA)chchopAdanaM brahma | kathaM punaH pUrvasiddhasya kriyamANatvam.h | pariNAmAt.h | pUrvasiddho.apyAtmA vikArAtmanA visheSheNAtmAnaM pariNAmayAmAseti hyupapannam.h | pariNAmAditi vA pR^ithak.h sUtram.h | sachcha tyachchAbhavadityAdinA brahmaNa eva vikArAtmanA pariNAmaH sAmAnAdhikaraNyenAmnAyate | atashchopAdAnaM brahma | "yonishcha hi gIyate |' "yad.hbhUtayonim.h' iti yonishcha brahma gIyate | yonishabdashchopAdAnavachanaH samadhigato loke | atashchopAdAnaM brahmeti | 
tadetannirAkaroti- nacheti ||
kuto nochyata iti chet.h | pramANAntarAviruddho hi sUtrArtho varNanIyaH | upAdAnatvaM cha brahmaNaH shrutyAdiviruddham.h | pariNAmikAraNaM hyupAdAnamuchyate | yathA ghaTaruchakAdInAM mR^itsuvarNAdi | brahmaNashcha svarUpAntarApattilakShaNo vikArAparaparyAyaH pariNAmo niShiddhayate shrutyAdAviti kathaM sUtrArthatayA vaktuM shakyata ityAha- avikAra iti ||
sadAshabdadvayasyAvikAraH shuddha ityAbhyAM sambandhaH | vikAro dvedhA bhavati | dharmiNo dharmasya cheti | tatrAvikArassadetyAdyasya 
niShedhaH | sadaikarUpeti dvitIyasya | ekarUpe nirvikAre vij~nAnabale yasyAsau tathoktaH | upamAviShaya aupamyam.h | na aupamyam.h anaupamyam.h | ekarasaM svagatabhedavarjitam.h | pradhAnAnandAtmakaM vA | na vikArIti gamyata iti sheShaH | 
yuktiviruddhaM cha brahmaNo vikAritvamiti vaktuM vikAraprakArAMstAvadAha- parAdhIneti ||
vikArastAvad.h dvividho bhavati | visheShAptirvisheShiparivatar(vR^itti)shcheti | tatra visheShAptirnAma dharmiNastadavasthye sati dharmamAtraparivR^ittiH | visheShiparivartavR^ittistu dharmisvarapUsyaiva pariNAmaH | dvividho.apyayaM parAdhIno bhavati | pratyekaM cha dvedhA | anivartyo.anyathAbhAvo nivartyashcheti | atraikaikaprakArAnuktiH sphuTatvAditi j~nAtavyam.h | anyathA vAkyasyAsAmaJNjasyaM syAt.h | kShIrAdivaditi chaturNAmudAharaNam.h | kShIrAdInAmiva dadhitvAdyApattirityarthaH | 
tatrAnivartyavisheShAptiryathA | shyAmasya phalasya pItatvApattiH | tatra hi dharmiNastAdavasthyaM pItatve.api phalavyavahArAnivR^itteH | kevalaM shyAmatvApagamena pItatvamutpannaM saurAtapAdivashAnna nirnimittam.h | nacha punarnivartate | 
nivartyavisheShAptiryathA | kuNDalAdyAkArasya suvarNasya kaTakAditvApattiH | atrApi hi dharmiNastAdavasthyam.h | kaTaka(kAdi0tvApanne.api suvarNavyavahAradarshanAt.h | paraM kuNDalatvApAyena svarNakArAdyadhInakaTakabhAvo jAtaH | nivartyashchAsau | punaH kuNDalIkartuM shakyatvAt.h | 
anivartyo visheShiparivarto yathA | kShIrasya dadhibhAvaH | atra hi na dhamirNastAdavasthyam.h | dadhitvApattau kShIravyavahArAnupalambhAt.h | kintu dharmibhUtaM kShIrameva AtaJNchanAdivashAddadhibhUtam.h | nacha dadhibhAvanivR^ittyA kShIraM bhavati |
nivartyo dharmiparivarto yathA | shulbasya tAratvam.h | atrApi na dharmiNastAdavasthyaj~n.h | tAratAyAM shulbavyavahArAnupalabdheH | kiM nAmauShadhya(dhA)dhInatayA shulbameva tAraM saMvR^ittam.h | prabalauShadhibalAttAratAnivR^ittyA shulbaM cha sampadyate | 
nacha paJNchamI vidhA dR^iShyA, (sambhAvitA) shrutA veti | 
kimato yadyevaMbhUto vikAra ityata Aha- naiveti ||
kvachiditi nimittasaptamI | 
ayamAshayaH | sakalo.api khalu vikAraH parAdhIno bhavatIti nidarshitam.h | nachaivamevAsau kvApi dR^iShyaH | tathAtve vA sarvadA syAt.h | nacha brahmaNo vikAranimittaM kiJNchidasti | "sadeva somya' iti prAk.h sR^iShyevarstvantaraniShedhAt.h | nacha kAlAdikamapi pareNa pralaye.abhyupagatam.h | abhyupagame.api parAdhInatA.a.apatteshcha | 
astu jaDeShu parAdhIno vikAraH | chetanaM brahma tu svechChayaiva jagAdAkAreNa vikriyate | "tadAtmAnaM svayamakuruta' ityAdishruteriti chenna | prekShAvatastasya nAnAvidhAnArtharUpaprapaJNchIbhavanechChAyA evAnupapatteH | na hyunmatto.apyAtmano.anartharUpatAmichChati | dUre prekShAvAn.h | nacha prapaJNchasyAnartharUpatAM na jAnAti brahma | asarvaj~natApAtAt.h | nAyaM prapaJNcho brahmaNo.anartharUpa iti chenna | duHkhAdirUpeNa pariNatasya na duHkhAdirUpatA ityasya vyAhatatvAt.h | nahi vivartavAdinAmiva kalpito.ayaM prapaJNcho bhavatAm.h | satyatvAbhyupagamAt.h | duHkhAdimattvamaniShyam.h, natu tadrUpatetyabhiprAya iti chenna, tathA sati sukharUpasyeShyatvamapi na syAt.h | tatashcha na mokShAya pravarteta | 
kiJNcha brahmaNo.anarthAbhAve kasyA(yama)nartha iti vaktavyam.h | jIvasya cheti chet.h | sa kiM brahmaNo bhinno.abhinno vA | nAdyaH | apasiddhAntAt.h | dvitIye kathaM brahmaNo nAnarthaH | bhinnAbhinna iti chet.h(na) abhedenAnarthaprasaN^gAt.h | nirAkariShyate chAyaM pakShaH "ata eva chopam.h' iti | apicha, chetanasyApi vikriyA dR^iShyAdR^iShyakAraNAyattA dR^iShyeti kathaM brahmaNaH svechChAmAtreNa syAt.h | sarvashaktitvAditi chet.h(na) anarthIbhavataH sarvashaktitvAnupapatteH | na tarkAvaseyaM brahma yena dR^iShyAntAnuguNyavaiguNyachintA.atropayujyate | kiM nAma shrutimAtrasiddham.h | shrutishchAnyAnapekShameva prapaJNchA(ta)pattimAchaShya iti chenna | tathA sati vichArashAstrAnavatAraprasaN^gAt.h | yuktashchAyaM tarkAgocharatvavAdo yatra shrutInAmavigAnaM syAt.h | na chaivamatretyuktam.h | ato na sAmAnyato vikAritvaM brahmaNo yujyate | nApi visheShataH | 
tathAhi | na tAvadaprachyutasvarUpasyaiva brahmaNo.ayamAkArapariNAmaH prapaJNcha iti yuktam.h | asthUlatvAdishrutivirodhAt.h | svarUpApekShayA tadupapattiriti chet.h (na) svarUpa eva sthUlatvAdijananAt.h | nahi kuNDalatvAnapagamena kaTakatvaM suvarNasya bhavati | svabhAvApekShayA.astviti chenna | kAlabhedena sthUlatvAdibhAvAbhAvavataH "ayaM svabhAvaH, ayaM (na) tvasvabhAvaH' iti vivekAyogAt.h | nahi brahmaNaH kAraNAntarAtprapachatApattiM manyase yena sA na svabhAvaH syAt.h | prapaJNchakAratAyAshchAnivartyatve pralayashrutivyAkopaH syAt.h | niShprapaJNchabrahmabhAvApattilakShaNamokShAbhAvaprasaN^gashcha | ekadeshapariNAmastu nirAkariShyate | nApi 
svarUpaprachyutyA prapaJNcharUpatA.a.apattiH sthitisamaye brahmAbhAvaprasaN^gena brahmaj~nAnasya nirAlambanatvApAtAt.h | tasyAshchAnivartyatve na kadA.api brahmaNo.astitvamityeShA dik.h | 
atra kashchit.h andhAnugatAndha iva prakR^itishchetyAdIni sUtrANi brahmaNo jagadupAdAnatApratipAdakatayA vyAkhyAyoktadUShaNagaNAdbhItaH sUtratAtparyamAha ""paramasUkShmAchidrUpapradhAnasharIraM brahma "yo.avyakte tiShThanyasyAvyaktaM sharIram.h' ityAdishrutisiddham.h | tathAcha brahmAdhiShThitaM brahmAtmakaM pradhAnaM jagadupAdAnamiti brahmaiva jagadupAdAnatayA(.aN^gIkri)gIyate | ato noktadoShaH'' iti | taM pratyAha- upAdAnatvameveti ||
evaM hi vadatA pituriva putrajanmani jagadutpattau brahmaNo.apAyAvadhitvalakShaNamapAdAnatvamiShyaM syAt.h | sarvathA nirvikArasya brahmaNo vikAripradhAnasharIrakasya tadadhiShThAtR^itvenApAdAnatayoditatvAt.h | evaMbhUtaM chopAdAnatvam.h (brahmaNaH) asmAbhirapyaN^gIkR^itameveti nAtrAsmAkaM pradveShaH | 
nanUpAdAnatvaM chedbrahmaNo.aN^gIkR^itaM kathaM tarhi tannirAkaraNamityata Aha- na tviti ||
shuddhachaitanyasyaiva brahmaNo vishvAtmanA bhavo bhAskarAdyabhyupagato nAsmAbhira(N^gIkriya)bhyupagamyate | atastannirAkaraNamupapannami(meve)ti | atrAyamabhisandhiH | yadyapi paravyutpAditaM jagadupAdAnatvaM brahmaNo nAsmAkamarthato virodhi | tathA.api naiteShAM sUtrANAmarthaH | tathAhi | kimatrAsya vyutpAdanasya prayojanam.h | na tAvadbhAskarasyeva nimittopAdAnabhedanirAkaraNam.h | pradhAnasyopAdAnatayA.aN^gIkR^itatvAt.h | vikArivastvadhiShThAtR^itvameva mukhyamupAdAnatvamiti chenna | lokavirodhAt.h | lokavyavahArAnusAreNa hi parIkShakairlakShaNaM kAryam.h | natu svAbhiprAyAnusAreNa lokavyavahAro niyantavyaH | loke cha vikriyAvadupAdAna(mu)mityuchyate | 
atha pAtaJNjalAH pradhAnasyaiva svAtanteNa jagadupAdAnatvam.h Ishvarasya tu tadanugrAhakatvameveti manyante | tannirAsArthaM brahmasharIratayA brahmAtmakameva pradhAnam.h | tadIyamupAdAnatvamapi brahmaNa evetyatra vyutpAdyata iti brUShe | tadA.anavasaradussthatvam.h, asya samayapAde kartavyatvAt.h | kariShyate cha "anyatrAbhAvAt.h' iti | tasmAnnedaM sUtratAtparyamiti |
pitR^itvAdityuktaM dR^iShyAntamamR^iShyamANo brahmapariNAmavAdI vadati "pitA putrasyopAdAnamevAto nAyaM dR^iShyAnto yuktaH' iti, tatrAha- na cheti ||
Adyashchashabdo.avadhAraNe | dvitIyaH paroktAnuvAda(kaH) | janitR^ishabdaM prayuJNjAnaH svagranthasya mantratulyatAM (darsha)sUchayati bhagavAnAchAryaH | janitA mantra iti smaraNAt.h | atra prakR^itatvAtpitR^imAtragrahaNe prApte yadUrNanAbhimAtR^igrahaNaM tenaitadapi nirAkR^itaM bhavati | yadbrahmapariNA(mi)mavAdinoktaM, "brahmaNo jagatkAraNatve "yathorNanAbhiH sR^ijate(gR^ihNate cha)' "pitA.ahamasya jagato matA' ityUrNanAbhyAdidR^iShyAntopAdAnAdupAdAnatvameva vivakShitam.h | UrNanAbhyAdInAM tantvAdikaM pratyupAdAnatvAt.h' iti | yachcha "yonishcha hi gIyate' ityatroktam.h | "yadyapi yonishabdo "yoniShTha indra niShade akAri' ityAdau sthAnAdyarthaH pratIyate | tathA.api yathorNanAbhiriti vakShyamANadR^iShyAntabalAdupAdAnavAchIti nishchIyata iti' (|) udAhariShyamANaM brahmatarkavachanamapi vyAkhyAtaM bhavati |
kuto neti chet.h | atra pitrAdInAM putrAdInAM cha chetanAchetanasamAhArarUpatvAchchatvAraH pakShAH sambhavanti | pitrAdichetanaM prati vopAdAnaM, putrAdyachetanaM prati vA, pitrAdyachetanaH putrAdichetanaM prati vA, putrAdyachetanaM prati veti | tatrAdyaM pakShatrayaM tAvannopapadyata ityatra hetumAha- chetanatvAditi ||
Adye dvayoshchetanatvAt.h | uttarayoranyatarasya | chaturthaM tvaN^gIkaroti tadannaM hIti | tairUrNanAbhyAdibhirupabhuktamannaM tatpariNatAstachCharIradhAtava iti yAvat.h | tantvAdikAryarUpatayA pariNataM bhavedityarthaH | 
etaduktaM bhavati | pitrAdidR^iShyAntAnAmayaM khalu niShkR^iShyo.arthaH | yatpitrAdyupabhuktamannaM tachCharIrI(ra)bhUtaM putrAdigatAchetanAMshopAdAnaM bhavatIti | pakShAntarasyAsambhAvitatvAt.h | nachAyamasmAkamaniShyaH | mahApralaye parameshvareNa nigIrNaM mahadAdikAyarM tachCharIrarUpakapradhAnatAM gachChati | tachcha pradhAnaM punarmahadAdikAyaropAdAnaM bhavatItyaN^gIkArAditi | etenorNanAbhyAdInAM na vikAritvaM(tA)chennirupAdAnA tantvAdyutpattiH prasajyata ityapi nirastam.h | 
evaM shrutipurANayuktibhirbrahmaNo nirvikAratvAvagamAnna jagadupAdAnakAraNatvaM kintu nimittatvamevetyuktam.h | adhunA shrutismR^iti(purANayukti)bhirnimittatvasyaivoktatvAdapItyAha- apAdAnatayeti ||
vishvakartR^itvamityevetyukte kulAlAdInAmiva taTasthakartR^itvaM pratIyate | tannivR^ittyatharmapAdAnatayetyuktam.h | apAdAnatvami(tyevo)kte 
parasya nAniShyam.h | upAdAnasyApyapAdAnavisheShatvenApAdAnatvApAdAnatvayoravirodhAt.h | apAdAnavisheShavivakShAyAM cha parNapatane vR^ikShasyevAvadhitvamAtraM pratIyate | ato vishvakartR^itvamityuktam.h | tathA.api buddhipUrvakamiti vyartham.h | karturbuddhimatvaniyamAditi | maivam.h | asheShavisheShaj~nAnasya vivakShitatvAt.h | etaduktaM bhavati | sakalakAryakriyAkArakaphalaviShayabuddhayAdimAnIshvaro bAhyena rUpeNAnugR^ihNannAntareNa pradhAnAdInAM pariNAmAdishaktIH prerayan.h svasharIrarUpakapradhAnAdipariNAmabhUtamahadAdikAryApagame.avadhirbhavatIti | sAdaratvaM darshayiShyAmaH | 
tadeva vAkyadvayaM krameNa paThati- ichChAmAtrAditi ||
natu pariNAmitayeti mAtrArthaH | tatra heturavikArasyeti | kiM prayojanAddeshenetyata uktam.h- svabhAva iti || upAdAnAbhAvAtkathamityata uktam.h- raja iti ||
yena preritaM rajashshabdopalakShitaM guNatrayAtmakaM pradhAnaM jagadabhavat.h | atropapAdanenAdaraH pratIyate | svadehAtsachchidAnandAdyAtmakAvadadheH | athavA svadehAtpradhAnAdupAdAnAt.h | bhuktapUrvaM pUrvakalpe (bhuktena) saMhR^itena sadR^isham.h | bhuktapUrvaM sUkShmabhAvasthopAdAnakamiti vA | evashabdena natu mR^idAdivadityAha | vAshabdo dR^iShyAntasamuchchaye | 
svadehAditi bhuktapUrvamiti cha vivR^iNoti- pradhAnamiti ||
evashabdoktasyopapAdanaM nirvikAra iti | atrApi pUrvavadAdaro gamyate |
prAk.h chetanatvAdityanena trayaH prayogAssUchitAH | pitAputrau nopAdAnopAdeyabhUtau chetanatvAddevadattayaj~nadattavat.h | putrAdyachetano, na pitrAdichetanopAdAnakaH, achetanatvAt.h ghaTavat.h | putrAdichetano na pitrAdyachetanepAdAnakaH, chetanatvAdbrahmava(hmAdiva)diti | sarvatra pakShadharmatAyAshcha nishchitatvAt.h | dvitIye tAvadvayAptimupapAdayati- na chetanavikAraH syAditi ||
yadi khalu yatra kvApi deshe kAle vA.achetanaM chetanavikAro dR^iShyaH syAttadaivaM vyAptirbhajyeta | nachaivamityarthaH | mahadAdijagat.h brahmakAryamupalabdhamiti chenna | adyApyasiddheH | uktavakShyamANapramANairnirAkR^itatvAt.h(cha) | tR^itIye vyAptimupapAdayati- nAchetaneti ||
vyAkhyAnaM pUrvavat.h | evaM na chetanavikArashchetano.apyupalabdha ityAdye.api vyAptirupapAdanIyA | 
athavA mahadAdikaM na chetanavikAraH, achetanatvAdghaTavaditi yuktyantaraviruddhaM cha brahmaNo jagadupAdAnatvamiti chetasi nidhAyAsya vyAptimupapAdayati- na chetaneti || nanu ghaTAdayo.api brahmavikArA iti chenna | mR^idAdivikAratvasya pramitatvAt.h | paramparayeti chet.h | evaM tarhi na svayaM chetanavikArAH | kintu tatkAraNAnItyuktaM syAt.h | tathAcha kathaM na dR^iShyAntatA | tarhi tatkAraNeShu vyabhichAra iti chenna | teShAmeva pakShatvAt.h | sukhaduHkhAdiShvanaikAntikatvamiti chenna | teShAmantaHkaraNavikAratvAbhyupagamAt.h | etenaitadapi pratyuktam.h | jagat.h, abhinnanimittopAdAnam.h prekShApUrvajanitakAryatvAtsukhAdivaditi | ghaTAdiShu vyabhichAra(rAchcha)shcha | teShAmapi pakShIkaraNe pramANabAdhaH syAt.h | nanvachetanamapi jagachchetanavikArashchettadA ko doShaH syAt.h | evaM tarhi chetano.apyachetanavikAraH syAt.h H na chaitadastItyAha- nAchetaneti ||
ayamabhisandhiH | yadi mahadAdikaM brahmaNo vikAraH syAttarhitatsvarUpAnugatimatprasajyeta | kArye kAraNasvarUpAnugamadarshanAt.h | ghaTAdayo mR^idvikArA mR^idanugatimanto dR^iShyAH | na chaitadasti | tasmAnna mahAdAdi(H) brahmavikAraH | yadi punaH kAraNasvarUpAnugamamantareNa vikArivikArabhAvo.abhyupagamyate tadA chetano.apyachetanavikAraH kiM nAbhyupagantavyaH | nachaivamaN^gIkR^itaM pareNa | tathAhi sati "eka AtmanaH sharIre bhAvAt.h' ityatra parasya bhUtachatuShyayapariNAma evAyaM chetanavAnkAya iti vadantaM chArvAkaM prati bhUteShvavidyamAnaM chaitanyaM kathaM kArye syAditi parihAro madirAdravye madashaktivatsyAditi punashcha chArvAkeNa chodite madiropAdAne.api sUkShmarUpamadashaktivyutpAdanaM cha vyAhataM syAditi | 
yadvA brahmajagatI nopAdAnopAdeyabhAvavatI vilakShaNatvAddevadattaghaTavat.h | nanu vilakShaNAnAmapi mR^idghaTAdInAmupAdAnopAdeyabhAvo dR^ishyata iti chenna | chetanAchetanarUpavailakShaNyasya vivakShitatvAt.h |
api cheti yuktisamuchchaye | vikR^iti(ta)tve vikR^itidashAyAmanyasyAnyarUpatvamanyavikAratvaM na dR^ishyate | vikAravikAriNAvanyonyamanyatayA kvApi nopalabdhAviti yAvat.h | atra dR^iShyAntamAha- neti ||
yasya kShIrasya vikAro yaddadhi tasmAtkShIrAdanyatA tasya dadhnaH kenApi kvApi na dR^ishyata ityarthaH | evamanyatAdarshanasya siddhA vikAravikAribhAvAdvayAvR^ittiH | tataH kimityata Aha- sarvaj~nAditi ||
hishabdo yasmAdityarthe | tasmAnna tayorvikAravikAribhAva iti sheShaH | ayamatra prayogaH | jagat.h brahmavikAro na bhavati 
tato.anyatvenopalabhyamAnatvAt.h | yo yato.anyatvenopalabhyate na sa tadvikAro yathA ghaTaH paTasya | yashcha yadvikAro nAsau tato.anyatvenopalabhyate, yathA dadhi kShIrAditi |
yadvA jagadbrahmaNI nAnyonyavikAravikAriNI | anyonyamanyatvenopalabhyamAnatvAt.h | ghaTapaTavaditi prayogaH | nachAyamasiddho hetuH, yaH savarj~na iti brahmaNaH sarvaj~natvashravaNAt.h | j~nAnakAryasya sarvathA.apyanupalambhena jagato j~nAnAbhAvAnumAnAt.h | viruddhadharmAdhikaraNayoshchAnyonyamanyatvopalambhaniyamAditi bhAvenoktam.h- sarvaj~nAditi || nanu vikAravikAriNorbhedAbhyupagamAt.h kathamayaM heturiti chenna, bhedenaivopalambhasya hetutvAt.h | tatkiM tvadabhyupagamamAtreNa ghaTapaTayorabhedaH, utopalambhAt.h | nAdyaH, madabhyupagamena shuddhabhedasyaiva grAhyatvAt.h | na dvitIyaH | asiddheH | abhedAnupalambho vA hetutvena vivakShitaH | 
nanvayamasiddho hetuH | jagat.h brahmaNA.abhinnaM sattvAdbrahmavadityanumAnenAbhedopalambhAditi che(t.h)nna | kharvaM svarNenAbhinnaM, sattvAtsvaNarvadityAbhAsamAnayogakShematvAdityAha- abheda iti ||
yadi jagadbrahmaNoH sAdhyeta tarhIti sheShaH | kharvam.h ayaH kharparaM vA | nanvidamiShyameva | kharvasuvarNayorabhedasya mayA.aN^gIkR^itatvAditi chenna | abhedashabdena bhedAbhAvasya vivakShitatvAt.h | atra pramANavirodha iti chet.h | jagat.h brahmaNo.atyantaM bhidyate tatsvarUpAnugama(ti)shUnyatvAditi, tvadanumAnasyApi, pramANavirodha itrata samaM samAdhAnam.h | atyantabhedo mama na kvApItyaprasiddhavisheShaNateti chenna | mokShAbhAvaprasaN^gAt.h | tathAhi | j~nAnena nivR^ittakarmaNA cha mokSho.abhyupeyase | ta(chcha)tra j~nAnamaj~nAnamapi bhavati | nivR^ittaM karma pravR^ittamapi bhavatIti kathaM mokShasAdhanaM syAt.h | j~nAnatvAdinA tadbhAve.aj~nAnAderapi (tadbhAvaH) tathAtvaM syAt.h | j~nAnAdikaM j~nAnAdisvarUpeNAtyantAbhinnam.h aj~nAnAdisvarUpeNa(tu)bhinnAbhinnamato na kAryasaN^kara iti chet.h | tathA.apyaj~nAnAdyabhedena svakAryasya kartavyatvAt.h | evaM mokSho.api saMsArAbhinna ityamokShassyAt.h | mokShAtmatA(nA)sadbhAvena mokShatve saMsAro.api tathA syAt.h | yadi vA(chA)yamabhedo.anupalabhyamAno.arthakriyAsu nopayujyate, tadA vyasanitayaivAbhyupagantavyaH syAditi |
brahmasvarUpAnugatishUnyatvAnna tatpariNAmo.ayaM prapaJNcha ityuktam.h | tatra kiM sarvasvarUpAnugatishUnyatA.abhipretA, uta kiJNchidanugamashUnyatA | nAdyaH | sarvAnugamAbhAve.api ghaTAdInAM mR^idAdivikAratvadasharnAt.h | na dvitIyaH, sattvAnugamena vikAravikAribhAvopapatterityata Aha- abheda iti || abhedo vikAravikAribhAvaH | 
nanu na suvarNagataM sattvaM kharve.anugatam.h | tatkathaM(ayaM)prasaN^gaH | tatkiM brahmasattvameva viyadAdInAm.h | addheti chenna, pramANAbhAvAt.h | "prANA vai satyaM teShAmeva satyam.h' ityAdishruteH prANasatyatvasya brahmAdhInatArthatvopapatteH | brahmaNa eva sAmAnyasattA viyadAdAvanugateti chettarhi kathaM na svarNasattA kharve.anugatA | 
atha manyase kAraNameva kAryAtmanA bhavatIti pariNAmavAdinAM matam.h | tatashcha kAraNaM yatsvabhAvAvyabhichAri tadanugamaH kArye.avashyAbhyupagantavyaH | anyathA kAraNameva kAryAtmanA bhavatIti riktaM vachaH syAt.h | avyabhicharitasvabhAvAnanugame kAraNasyaivAnanugamaprApteH | nacha sanmAtrasvabhAvaM suvarNam.h | yena kharvaM tadvikAraH syAt.h | kintu tadavyabhichArisuvarNatvAdyanugame satIti | evaM tarhi jagadapi kathaM brahmapariNAmaH syAt.h | nahi sanmAtrasvabhAvaM brahma | kintu vij~nAnamAnandaM brahmetyAdishrutyA vij~nAnAdInAmapi tadavyabhichArisvabhAvatvAvagamAt.h | nacha vij~nAnAnandAdyanugamaH prapaJNche.astIti samam.h | 
nanu cha kShIrAvyabhichArisvabhAvamAdhuryAnugatividhuraM dadhi tadvikAro dR^iShyamiti chenna | satkAryavAdabhaN^gaprasaN^gAt.h | kiJNcha kShIrakAryaM dadhIti nishchaye na mAdhuryaM kShIrasvabhAva iti kalpyate | mAdhuryasya kShIrasvabhAvatAnishchaye vA kShIravinAshe tatkAraNasya dadhyupAdAnatvaM kalpyata sati na doShaH | api chAgamairanumAnaishcha brahmaNo nirvikAratve siddhe sati aprachyutasvarUpasvabhAvasyaiva (brahmaNo) jagadupAdAnatvaM yo manyate taM pratyetau prasaN^gaviparyayAvuktAviti ko virodhaH | etena pradhAnasya jagadupAdanatve.apyayaM samAno doSha iti nirastam.h | 
atha matam.h | dvirUpaM brahmAbhyupagamyate anantAnandachidAtmakaM sadAtmakaM cheti | tatrAdyena rUpeNa nimittam.h | dvitIyenopAdAnam.h | ato na kashchidukto doShaH | tathAhi | yattAvaduktaM nirvikAratvaM tachchichChaktiviShayatvAchChatyAderadUShaNam.h | nimittakAraNena chichChaktikena prakR^itipradhAnAdyabhidhAnaM sachChaktikaM brahma pariNamatItyaN^gIkAre na yuktivirodho.api sadAtmakasya jagadupAdAnatvAchchaitanyAdyananugame.api na doShaH | sadanugamasya vidyamAnatvAt.h | anyatvadarshanaM cha na viruddhayate sarvaj~nAt.h, tannimittameva nopAdAnam.h | yachchopAdAnaM sadrUpaM tasmAdbhedenopalabhyata ityAshaN^kayAha- bhogeneti ||
yadi brahmaNaH pariNAmaH chidbhAgena nirvikAratvamaN^gIkriyate, tadA vaktavyam.h, tayorbhogayorabhedo bhedAbhedau vA | na tAvadabhedaH 
dvayorapi pariNAmitvAdiprAptyA bhAgAdvayakalpanAvaiyarthyAt.h | nApi bhedAbhedau, abhedena saN^karaprasaN^gAt.h | bhedo.abhedakAryaM niruNaddhIti chet.h | kiM tarhyaprayojakenAbhedena, tasmAdbhAgayoratyantabheda evAN^gIkaraNIyaH | 
tataH kimityata Aha- yo bhAga iti ||
parasparamatyantAbhinne dve vastunI | tatraikaM nirvikAraM jagannimittameva | aparaM tu pariNAmi jagadupAdAnatamevetyaN^gIkAre neshvarasya kevalanimittatvavAdinAmasmAkaM kashchidvivAdaH | nirvikArasya jagannimittasyAsmAbhirIshvaratvena, pariNAmino jagadupAdAnasya pradhAnatvena svIkR^itatvAt.h | vivAdAbhAvAchcha prakR^itishcheti(tyAdi)sUtrANAmanArambha eveti | atra yo bhAga iti parAbhyupagamenoktam.h | svamatena tu yadvastviti j~nAtavyam.h | nahi bhAgina vinA bhAgaH sambhavati | nApi vikAryavikAriNoH kashchidbhAgI vidyate | 
nanvasti vivAdaviShayaH | nimittopAdAnabhedavAdinA nimittasyaiva brahmatvamabhyupagamyate | mayA tu sadanantAnandachitAM samudAyasyeti tadarthamadhikaraNArambha iti chet.h | kimidaM brahmatvam.h | (kiM) brahmanAmavatvamuta jagatkAraNatvAdilakShaNArtha(vat.h)tvam.h | AdyaM dUShayati- bhinnAnAmiti ||
tadbhavedityabhyupagamamAha | tatashchAyamarthaH | yadyarthe na vivAdo.asti tadA.anArambhaNIyamevAdhikaraNam.h | shabdamAtre pareNa vivAdAkaraNAt.h | karaNe.apyashabdashAstratvAditi | 
dvitIye.api vivektavyam.h | kiM parasparaM bhinnAH sachchidAnandAdyAH pratyekaM brahmANi | uta te na brahmANi kintu tatsamudAya eveti | nAdyaH | ekamevAdvitIyamityAdishrutivirodhAt.h | dvitIye.api tatsamudAyo nAma kiM tadupAdAnakaM dravyAntaraM saN^khayA vA saMyogo vA | sarvatrApi doShamAha- brahmeti |
tadeti | manasi sthitAnAM vikalpitAnAM pakShANAM (vA)aN^gIkAre | kvachitpakShe | hishabdenAnupapatteH prasiddhatAmAha | atra hi brahmopAdAnasya vA tadguNino vA jagadupAdAnatvaM prAptamiti vishvasya brahmopAdAnakatA na syAt.h | na hyupAdAnaguNigatAH shaktayaH kAryadravye guNe vA sambhavanti | tadupAdAnatvAderasambhavAt.h | 
athavA brahmaNaH kAryatvAdguNatvAchcha na vishvopAdAnatvaM sambhavatIti vyAkhyeyam.h | atra brahmopAdAnatetyupalakShaNam.h | brahmanimittakatA cha na yuktetyapi draShyavyam.h | 
syAdetat.h | kAlAtyayApadiShyametadanumAnajAtam.h | "yato vA imAni bhUtAni jAyante' "Atmana AkAshaH sambhUtaH' "janmAdyasya yataH' itayAdivirodhAt.h | "janikartuH prakR^itiH' iti prakR^itAvupAdAnalakShaNAyAM hi paJNchamI vidhIyate | tathA chaivodAhR^itam.h | "R^iN^gAchCharo jAyate, gomayAd.h vR^ishchiko jAyate' iti | prasiddhashchAtropAdAnopAdeyabhAva iti | tadidamasaN^gatam.h | paJNchamIbalAtkilopAdAnatvaM siShAdhayiShitam.h | nachedaM sUtramupAdAne paJNchamyA vidhAyakam.h |
atha matam.h | apAdAne tAvatpaJNchamI vihitA | apAdAne paJNchamIti | upAdAnaM chApAdAnavisheShaH | janikartuH prakR^itiriti smaraNAt.h | tato.apAdAne vihitA paJNchamyupAdAne.api bhaviShyati | nachaivaM sati paJNchamyA niyamenopAdAnatvAsiddhiH | visheShasmaraNasya grAhyatvAdityata Aha- R^iN^gAditi |
tathAshabdo dvitIyodAharaNena sambaddhayate | evamAdyeShUdAharaNeShu R^iN^gAdInAM sharAdInpratyapAdAnatvamiShyate | paJNchamyarthatayeti sheShaH | upalakShaNaM chaitat.h | sUtre chetyapi j~nAtavyam.h | 
etaduktaM bhavati | bhevedevaM kathaJNchidyadi sUtra(sya)tadudAharaNAnAM(cha) paraparikalpito.artho bhavet.h | na chaivam.h | kiM nAma janikartuH prakR^itirityanenedamuchyate | janeH kartujarAyamAnasya yA prakR^itirupAdAnasaMsR^iShyamapAyAvadhibhUtaM dravyaM tatkArakamapAdAnasaMj~naM bhavatIti | udAharaNeShvapi yachChR^iN^gAdInAM sharAdInpratyapAyAvadhitvameva paJNchamIpratipAdyamiti |
etadeva prapaJNchayati- upAdAneti ||
yadyapyatra R^iN^gAdau sharAdyupAdAnabhUtaikadeshavattvaM pratIyate | tathA.api yA.atrApAdAnatA apAyAvadhitvalakShaNA.asti saiva brahmaNo dR^iShyAnto bhavet.h | paJNchamyarthatAyAmudAharaNaM bhavet.h na tUpAdAnatetyarthaH | ayamabhiprAyaH | R^iN^gAdikaM hyekadeshena sharAdInpratyupAdAnamekadeshena chApAyAvadhitayA kArakaM bhavati | tasminnasatyekadeshAntarasyopAdAnatA.anupapatteH | mudgamAShAdayo hi yadyapi tuShAntarAvasthitenaivAMshenAN^kuropAdAnam.h | tathA.api na tuShavikAlAnAmuptA(maMshA)nAmaN^kurajanakatA.asti | tatrAvadhibhAga evApAdAnaM paJNchamIvAchyashcha | tad.hdR^iShyAntena brahmaNo.api paJNchamIbalAdupAdAnapradhAnasaMsR^iShyAvadhitvameva bhavati | na tUpAdAnatvamiti | nanu kathaM tarhi prakR^itermahAnmato.ahaN^kAra ityAdiprayogaH | tatrApi pariNatabhAgasaMsR^iShyasya apariNatabhAgasya 
avadhibhUtasya paJNchamIviShayatvamiti vadAmaH | yatra sarvasyApi pariNAmastatrakatham.h | na prayoktavyaiva tatra paJNchamI | nahi kShIrAddadhi jAtimiti prayuJNjate | kintu kShIrameva dadhi jAtamiti | yatra kvachitprayogo dR^ishyate sa gauNo vA sUtrasyArthAntarakalpanAmUlo veti |  Vyasa-(4)
atha manyeta | R^iN^gameva sharopAdAnam.h | natu kechidavayavA upAdAnaM kechittadavadhaya iti vibhAgaH | tathA sati R^iN^gAchCharo jAyata iti prayogAnupapatteH | yadi cheyaM paJNchamyupAdAne yadi vA.avadhau tathA.api R^iN^gAvayavAditi vaktavyam.h | nacha tarhi avadhitvamevAstu iti vAchyam.h | nirupAdAnotpattiprasaN^gAt.h | ataH R^iN^gasyaivopAdanatvAttatra paJNchamIshravaNAdupAdAne paJNchamIti | tatrAha- na hIti ||
atra R^iN^gAdAvupAdAnate(taiye)ti na vaktavyam.h | apariNatabhAgasya sharAN^kurAderatyantabhinnasya pramitatvAt.h | anyathedamasyopAdAnamidaM neti vyavasthAnupapatteriti hishabdArthaH | kathaM tarhi R^iN^gAditi prayoga ityata Aha- bAhyAvayaveti ||
bAhyAH sharAkAreNa pariNatebhyo.anye ye.avadhibhUtAvayavAsteShAM gauravAdbahutvAt.h | 
etaduktaM bhavati | katipayAvayaveShu pariNateShucha bahUnAmavashiShyatvena R^iN^gAntarotpattyA R^iN^gabuddhimAtrotpattyA vA R^iN^gashabdopapattiriti |
nanu kutaH sUtrAderarthAntarakalpanA | shabdArthavirodhAditi brUmaH | upAdIyate kAryamanena svarUpatayA svIkriyata ityupAdAnam.h | apAdIyate parityajyate kAryamanenetyapAdAnam.h iti sphuTo vipratiShedhaH | 
kiJNcha bhAShyakAreNAyamapi yogaH shakyo.avaktumiti pratyAchakShANenAyameva sUtrArthaH sUchitaH | yadi tarhi janikartuH prakR^itiriti sUtramupAdAnasyApAdAnasaMj~nA vidadhyAt.h | kathaM tarhi dhruvamapAye.apAdAnamityanenaiva gatArthatAmAha | na hyapAdAnasyApAye dhruvatvamiti | tasmAduchapAdAnasaMsR^iShyasyaivAvadhibhAgasyApAdAnasaMj~nAyAmanena vihitAyAM bhAShyakArIyaM dUShaNaM sambadhyate | tathA sUtraM samAdadhAnairapi tasyaivAyaM prapaJNcha ityuktam.h | anyathA prAgavadherapAdAnasaMj~noktA | atra tUpAdAnasya | na hyavadhirupAdAnamityeko.athar ityavakShyan.h | atasteShAmapi sammato.ayamartha iti gamyate | 
astu vopAdAne.api paJNchamI | tathA.api (yata iti) paJNchamIbalAdupAdAnatvanishchayo nopapadyate | anekArthatvAt.h | visheShasmaraNAdityuktamiti chet.h | kimidaM visheShasmaraNAt.h | janidhAtugrahaNeneti chet.h | tarhyAtmana AkAshaH sambhUta ityAdInAmanudAharaNIyatvaM syAt.h | kutashcha yata iti paJNchamItyavadhR^itam.h | taseH sArvavibhaktikatvAt.h | Atmana AkAsha satyanenaikArthatvAditi chenna, tasyAH paJNchamyAM "bhuvaH prabhavaH' iti visheShAvi(vakShi)hitAbhivyaktyavadhitArthatvAt.h | tathA chaivodAhR^itam.h | himavato gaN^gA prabhavati prathamamupalabhyata ityathar ityAstAM vistaraH | 
athavA yaduktaM na brahmavikAro vishvaM tato bhedenopalambhAditi | tadasat.h | sharAdiShu vyabhichArAt.h | sharAdayo hi R^iN^gAdayo hi R^iN^gAdyupAdAnAstatA bhedenopAdAnAstato bhedenopalabhyanta ityato gUDhAbhisandhirAha- R^iN^gAditi ||
evamAdyeShu sthaleShu sharAdInprati R^iN^gAdInAma(pya)pAyAvadhitvalakShaNamapAdAnatvameveShyate | na punarupAdAnatvam.h | ato vipakShatvAbhAvAdbhedenopalambho na tatra sAdhyaM vyabhicharatIti | nanu kathamuchyate R^iN^gAdInAM sharAdInprati nopAdAnatvamiti | tathA satyupAdAnAntarAnupalambhAchCharAdInAM nirupAdanotpattiH prasajyetetyato.abhisandhimudghATayati- upAdAneti ||
R^iN^gAderuktarUpApAdAnatve.api nacha sharAdInAM nirupAdAnatvoktiprasaN^gaH | katipayAnAM R^iN^gAdyavayavAnAM sharAdyupAdAnatvAbhyupagamAt.h | nachaivamanaikAntyatAdavasthyam.h | yadyapyatra R^iN^gAdau sharAdyupAdAnaikadeshatvaM pra(tI)dR^ishyate | tathA.apyatra R^iN^gAdau yasyaikadeshasyoktasya rUpApAdAnatA sa eva brahmaNo dR^iShyAnto bhavet.h | tata eva sharAdInAM bhedopalambhAt.h | na tUpAdAnabhAgaH | tatastadabhAvAt.h | 
etaduktaM bhavati | R^iN^gAderavayavA hi kechichCharAdInAmupAdAnabhUtAH kechinnimittabhUtAH | tatra ye nimittabhUtAsteShu hetuvR^ittAvapi nAnaikAntyam.h | teShAM sapakShapraviShyatvAt.h | ye tUpAdAnabhUtAsteShAM vipakShapraveshe.api na tatra hetuvR^ittiriti kuto.anaikAntyamiti | 
yastu vaiyAtyAnmanyate | nAtrApAdAnatA.asti | kintUpAdAnatvameva kevalam.h | tathA chAnaikAntikatvamiti | sa praShyavyaH | kimatrAvinaShya eva R^iN^gAvayavyupAdAnamityabhiprAyaH, kiM vA R^iN^ge.avinaShye tadavayavAH sarve.apIti, uta naShye R^iN^ge tadavayavAH sarve.apIti | 
nAdya ityAha- nahIti || atra R^iN^ge | tathAtve suvarNavachChare R^iN^gasyApi pratItiprasaN^gAditi hishabdArthaH | 
na dvitIya ityAha- nahIti || avinaShyR^iN^geShu tadavayaveShu sarveShu sharAdyupAdAnataiveti na yuktam.h | tathA sati R^iN^gasharayoH samAnadeshatAprasaN^gAditi hishabdena sUchayati | 
na tR^itIya ityAha- nahIti || atra sarveShvapi R^iN^gAvayaveShu R^iN^ganAshottaraM sharAdyupAdAnataiveti na yujyate | ato nAnaikAntyamiti hishabdaH | kuto na yujyata ityata Aha- bAhyeti || kAryAdbAhyAnAmapariNatAnAmavayavAnAmupalambhAt.h | apariNatasyApyupAdAnatve.atiprasaN^gAt.h | 
nanu R^iN^gaM chennaShyaM kathaM tarhi sharotpattyanantaramapi R^iN^gapratyayaprayogAvityato gauravAdityuktam.h | samAdhAnaM pUrvavat.h | mA bhUdbhedopalambhasyAtra vyabhichAraH | tathA.api yaduktaM nAchetanavikArashchetana iti tadatra vyabhicharati | achetanAdgomayAdeH chetanasya vR^ishchikAderjananadarshanAdityata Aha- nacheti ||
tatra gomayAdervR^ishchikAdijanmani | nanvanAdishchetana iti pUrvAbhyastAhArAbhilAShAdinA prasiddham.h | anyathA pUrvakarmAbhAve janmano.apyasambhavAt.h | madhye kathaJNchitsambhave.apyAdisarge sarvathA(api) anupapatteH | tatkathaM nirdalamidamAshaN^kitam.h | satyam.h | tathA.api pareNa svagranthe niveshitatvAt.h | achetanAchchetanasya janmAbhAve gomayAd.h vR^ishchiko jAyata ityAdivyavahAravirodha ityata Aha- upAdAnatayeti ||
pUrveNaiva sambandhaH | na vayaM kAraNatvamAtraM niShedhAmo yena vyavahAravirodhaH syAt.h | kintUpAdAnatayA | tasyaiva prakR^itatvAt.h | 
yadi gomayAdikaM vR^ishchikAdikaM prati nopAdAnam.h, kiMrUpaM tarhi kAraNam.h | yena vyavahAropapattiriti pR^ichChati- kiM tarhIti || uttaramAha- apAdAnamiti ||
asya vR^ishchikAdishabdAbhidheyasya | pradR^ishyate hIti tato nirgatatvopalambhAdityarthaH | nanvekadeshenApAdAnatvamabhyupagatamiti | satyam.h | tachCharIrApekShayetyuktam.h- kAryadehagatasyeti ||
gomayAdyupAdAnakadehagatasyetyarthaH | 
ayamatra samuchchayArthaH | vR^ishchikAdishabdena dvayamuchyate dehashchetanashcha | tatra gomayAdyachetanamachetanasya dehasyotpattAvekadeshenopAdAnamekadeshenApAdAnaM cha bhavati | chetanasya tu prAdubharAvalakShaNe janane nimittameva | devahetutvAt.h | tatraiva chAsya prAdurbhAvAt.h | ata evAsyeti pratyakShavannirdeshaH kR^itaH | apagamane tu avadhitvenApAdAnameva | ato noktaniyamabhaN^ga iti | 
evaM brahmaNo jagadupAdAnatvAbhAve pramANAnyabhidhAya paropanyAstAni pramANAni nirAkariShyan.h kramasyAprayojakatvapariNAmAditi sUtrArthatayoktAM shrutiM tAvannirAchaShye- sachcheti ||
"sachcha tyachchAbhavat.h niruktaM chAniruktaM cha nilayanaM chAnilayanaM cha vij~nAnaM chAvij~nAnaM cha satyaM chAnR^itaM cha satyamabhavat.h' ityasyAM shrutAvasya brahmaNaH sattyadAdishabdAbhidheyamUrtAmUrtArAshidvayAtmakavishvabhAva uchyata iti nAsti | kuto netyata Aha- tatsR^iShTveti ||
"sa idaM sarvamasR^ijata | yadidaM kiJNcha | tatsR^iShTvA tadevAnuprAvishat.h | tadanupravishya | sachcha tyachchAbhavat.h' iti vachanena brahmaNaH sattyadAdibhavanAtpUrvamevAsya mUrtAmUrtarUpasya vishvasyotpatteravagatatvAt.h | etaduktaM bhavati | nedaM sattyadAdibhavanaM vishvo(syoshva)tpAdAnAt.h | vishvotpattyuttarakAlInatvAt.h | yA kriyA yaduttarakAlInA, nAsAvasau | yathA bhuktvA charatItyuktaM charaNaM na pUrvakAlInaM bhojanamiti | anupapannArthaM chAnyathA vAkyamApadyeta | nahi mR^itsuvarNAdikaM ghaTaruchakAdi sR^iShTvA tadanupravishya tadbhavati | 
yadvA vishvaM sattyadAdishabdArthatayA.atra na vivakShitam.h tadbhavanAtpUrvakAlInotpattikatvAdbhojanavadityAdi prayoktavyam.h | 
kastarhi shrutyartha ityata Aha- sattvAditi ||
jagadbhAvaM vinA sattvAdidharmayogena brahmaiva tathA sattyadAdikamuchyate | tarhi tadanupravishyetyasyAnvayo nAsti | nahi brahmaNaH sattvAdidharmayoge sadAdishabdavAchyatve vA jagatpraveshasyopayogo.asti | nApi tataH pUrvakAlInatA | kiJNchaivaM sati prasiddhivirodhaH sattyadAdishabdAnAM "dve vA va brahmaNo rUpe' ityAdau mUrtAmUrtavAchitayA prasiddhatvAt.h ityato jagadgatena rUpeNetyuktam.h | yadyapyananyApekShayA sarvadA sattvAdidharmayogaH sadAdishabdavAchyatA cha brahmaNaH | tathA.api tattadvastugatarUpeNaiva tattachChabdavAchyatvamityasti vyavasthA | tathAcha mUrtAmUrtajagadgatena rUpeNa brahmasadAdishabdavAchyamityataH tadanupravishyeti sambaddhayate | parameshvarasannidhAnAdeva mUrtAmUrtAderapi sadAdishabdavAchyatA chopapadyata iti |
sattvAduttamatvAtsat.h | tatervyAptestyat.h | tanu vistAra ityasmAD.hDyat.hpratyayaH | vaidikatvAnniruktam.h | nishchayenoktaM hi niruktam.h | nahi vedAdR^ite.anyena brahma nishchayena vaktuM shakyate | samyagvastumashakyatvato.aniruktam.h | yadyapi nishchayenoktaM na 
bhavatItyaniruktam.h | tathA.api niruktamityanena virodhAtsamyak.h kAtsnaryena vaktumashakyatvata ityuktam.h | nanu vedetarapramANenAniruktamiti kuto na vyAkhyAyate | na | prakR^itaparityAgaprasaN^gAt.h | vedena niruktamiti (hi) prakR^itam.h | kiJNchokteH shabdadharmatvAtpratyakShAnumAnAbhyAmaniruktamityayuktam.h | smR^itInAmapi vedAtmakatvena virodhatAdavasthyam.h | mahimAdhikyaM chAtra labhyata iti | jagadAshrayatvAnnilayanam.h | nishchitamayante pravartante.asminniti | ro la iti yogavibhAgAllatvam.h | nipUrvasya lI(N^.h)shleShaNa ityasya vA.adhikaraNe lyuTi kR^ite rUpametat.h | svAshrayatvAdanilayanam.h | na vidyate svAtiriktaM nilayanaM yasyeti | j~nAnatvAdvisheShaj~nAnarUpatvAdvij~nAnam.h | durvidatvato durj~neyatvAdavij~nAnam.h | na vidyate vij~nAnaM sakalavisheShAvagAhijIvaj~nAnaM yadviShaya iti | sattateH samyagvyApteryAtAnAdyatanaM prati hetutvAchcha satyam.h | tanoteH D.hvipratyaye takAramAtraM rUpam.h | tena sachChabdasya bahuvrIhiH | yatI prayatna ityasyAntarNItaNyarthasya Dapratyaye (yamiti) rUpam.h | tataH karmadhArayaH | "ayasmAyadIni Chandasi' iti bhasaMj~nAshrayaNAjjashtvAbhAvaH | durjanairaprApyatvAdevAnR^itaJNcha | natu mithyAtvAt.h | yadyapi R^itaM prAptaM netyanR^itam.h | tathA.api "brahmavidApnoti param.h' ityAdishrutivirodhaparihArAya durjanairityuktam.h | hishabdo brahmaNo mithyAtvAbhAve prasiddhiM dyotayati | nityasAdhuguNavyAptiyantR^irUpatvataH satyam.h | atra nityatvata ityekaM vyAkhyAnam.h | nityasatyashabdayoraikAthyarsya vakShyamANatvAt.h | sat.h sAdhuguNAH "sadbhAve sAdhubhAve cha' iti | vachanAt.h teShAM vyAptirbAhulyaM takAreNoktam.h | pUrvavattanoterbhAve D.hvipratyayaH | tasya yantR^irUpatvAdyam.h | yama uparama iti dhAtoH (ityato) DaH | bhakteShu sAdhuguNabAhulyaprerakatvAditi yAvat.h | abhavaditi vachanAdbrahmaNaH sattvAdikaM sAdIti shaN^kAnirAsAyoktam.h- sadeti || pratyekaM chAsya sambandhaH | 
tarhi kathamabhavaditi prayoga ityata Aha- vyaktiriti ||
uktaguNAnAM sadAdishabdokta(ktAnAM)dharmANAM vyaktiH pratItiH | nR^iNAmupadeShyR^ipuruShApekShayA sR^iShyau satyAveva bhavet.h hi yasmA(dasmA)tkAraNAt.h | atra cha nityaguNe.api brahmaNi sadAdikamabhavaditiprayogo yujyate | tatashchAyaM shrutyarthaH sampadyate | tat.h brahma mUrtAmUrtAtmakaM vishvaM sR^iShTvA tatprerakatvena nAnArUpaistadeva vishvaM pravishya prAk.h sR^iShyerupadeShyR^INAmupadeshyAnAM cha sharIrendriyavatAmabhAvAdapratItaguNakaM sat.h athedAnImupadeShyR^INAmupadeshyAnAM cha shaNIrendriyavattve sati pratItasattvAdiguNamabhavaditi | tadanena pArameshvarI sR^iShyiryogyAnAM svaguNaj~nAnArthetyuktaM bhavati | yathoktam.h | "so.ayaM vihAra iha me tanubhR^itsvabhAvasambhUtaye bhavati bhUtikR^ideva bhUtyAH' iti |
brahmapariNAmanirAkaraNamupasaMharati- tasmAditi ||
nirvikAra evAsheShakarteti sambandhaH | dvibhAgaM brahmeti yannirAkR^itaM tasyopasaMhAra eka iti | pariNAmAnupapattAvuktayukteranuvAdo vA | ato na brahmopAdAnatvaM prakR^ityadhikaraNArtha iti (sambandhaH) sheShaH | kastarhi tadartha ityata Aha- shabdairiti ||
ityarthosyeti sheShaH | anenApavyAkhyAnanirAkaraNasya svavyAkhyAnadArDhyArthatvAt.h nAsaN^gatirityapi sUchitam.h | 
nanu vaktavyArthasyAvashiShyatvAtkathamupasaMhAraH kriyate | tathAhi | pratij~nAdR^iShyAntAnuparodhAdityuktaM tAvaddUShaNIyam.h | satyam.h | vivartanirAkaraNena nirAkariShyate | tarhyabhidhyopadeshAchchetyatroktaM "bahu syAM prajAyeya' iti vAkyaM dUShaNIyamiti chenna | asyApi sachcha tyachcha' iti vAkyavyAkhyAnanyAyenaiva vyAkhyAtatvAdityAha- bahu syAmiti ||
tasyaiva nirvikArasyaiva | uktamArgeNetyasya (eva)vivaraNaM tattadgatena rUpeNeti || 
tattadanantapadArthaprerakAnantarUpairbahu syAmiti so.akAmayatetyasyAH shruterartha ityarthaH | 
evaM tarhi "sa idaM sarvamasR^ijata' ityuttaravAkyamasaN^gataM syAt.h | na hyanyArthaM saN^kalpamabhidhAyAnyakriyAbhidhAnaM saN^gachChate | nahIshvaro.asvatantro.asatyakAmo vetyata Aha- tadarthamiti || 
tattatpadArthaniyAmakabahusvarUpatvakAmanAnantaraM niyamyApekShatvAt.h niyAmakatvasya, tadarthaM niyAmakabahusvarUpatvArthaM, niyamyaM jagattAvadasR^ijat.h, tato niyAmakabahusvarUpo bhUtvA, tadevAnuprAvishaditi, vAkyayojanopapatteH kAtrAsaN^gatirityarthaH | anenaiva "tadAtmAnaM svayamakuruteti' shrutirvyAkhyAtA veditavyA | na hyatrAtmAnaM prapaJNchAtmanA.akuruteti shrUyate | ubhayAmnAnaM cha UrNanAbhidR^iShyAntAktyaiva nirastam.h | nahyUrNanAbherutpadyamAnasya, tasminneva lIyamAnasya cha, tantorUrNanAbhirupAdAnam.h | kintu tadupabhuktamannamevetyuktam.h | yonishchetyetatprAgeva nirastamiti yukta evopasaMhAra iti |
apavyAkhyAnAnantaraM dUShayitumanuvadati- yachcheti ||
brahma vishvAtmanA dR^ishyata iti yat.h, sa sarga iti kathyata ityetAvatpariNAmavAde.api samam.h | ata uktamavikR^itameveti | 
avikR^itatvaM kuta ityata uktamekamiti | advitIyam.h | niravayavaM chetyarthaH | 
tathAhi | kiM brahmaNaH svata eva vishvAkArapariNAmaH | kiM vA parataH | nAdyaH, kvApyadarshanAt.h | yadapi kShIravaddhItyudAhR^itam.h | tat.h kAlAdervidyamAnatvAdayuktam.h | svechChayaiveti chenna | prayojanAbhAvAt.h | svabhAvo.ayamiti chenna | prekShAvattvahAneH | na dvitIyaH | advitIyatvAt.h | nacha niravayavaM kvApi pariNataM dR^iShyam.h | AkAshaM saMyogAdimadupalabdhamiti chenna | dravyAkAraNapariNAmasya prakR^itatvAt.h | paramANvAdayastu svarUpeNaiva na siddhA iti | 
avikR^itamevAnyadanyAtmanA dR^ishyata ityasambhavi ityata uktam.h- mR^iSheti || mR^iShAshabdena vishvasya brahmatAdAtmyasya taddarshanasya chAnirvachanIyatochyate | yathA rajjuravikR^itaiva mR^iShA bhujaN^gAdyAkAreNAbhAsate tathaiveti | tarhi vishvopAdAnamanyadvaktavyamityata uktaM mandadR^iShyayaiveti | mandA bhavati dR^iShyiryayA sA mandadR^iShyistayA mAyayetyarthaH | athavA.asambhavaparihArArthamuktaM mandadR^iShyayaiveti | mandA chAsau dR^iShyishcha mandadR^iShyirbhrAntistayetyarthaH | bhrAnterapi yAthArthyAdvishva(sya)satyatApattirityata uktam.h- mR^iSheti || tadetanmithyAprapaJNchAropAdhiShThAnatvameva brahmaNaH prakR^itishchetyAdinA kathyata iti | 
etaduktaM bhavati | prakR^itishchetyAdisUtrairuktarItyA brahmaNo jagadupAdAnatvamuchyate | upAdAnatvaM cha na pariNAmitayA | api tarhi avidyApariNAmamR^iShAvishvabhramAdhiShThAnatvenaiva | ato noktadoSha iti | 
dUShayitumupakramate- kathyata iti || yad.h brahma vivartavAdinA kathyate, tasya dUShaNaM kathyata, ityAvR^ittyA yojanIyam.h | tachcha neti naJNanuvR^ittirvA kartavyA | kuto netyato vikalpena pR^ichChati- seti ||
vishvasya brahmavivartatve nirAkartavye mandadR^iShyayAshrayaprashno.anupapanna ityata uktam.h- seti || ekasya tachvAprachyutasya pUvarviparItAsatyAnekarUpAvabhAsalakShaNavivartatayA, tadupAdAnatayA, choktetyarthaH | mandadR^iShyAvAshrayAnirUpaNAdinA nirAkR^itAyAM sarvamidaM nirAkR^itaM bhavatIti bhAvaH | tasyaiva, yadavaShyambho vishvo vivarta, ityarthaH | tato.anyagA jIvagatetyarthaH | kiMshabdasyobhayataH sambandhaH | 
mAyAvAdino hi kechit.h brahmaiva svAvidyayA jagadAkAreNa vivartate svapnAdivaditi manyante | bimbasthAnIyaM brahma mAyAshaktimat.h kAraNaM, jIvAshcha pratyekamavidyA.anubaddhAH, ityapare | mAyA.avidyApratibimbitaM brahma jagatkAraNam.h, viruddhaM cha brahmAbhUtatvAlambanaM jIvAshchAvidyA.anubaddhA ityanye | jIvA eva svAvidyayA pratyekaM prapaJNchAkAreNa brahma vibhrAmyanti, sAdR^ishyAchcha prapaJNchaikatAvabhAsaH anekAvagatadvitIyachandravat.h, svarUpApekShayA cha brahma jagatkAraNamityeke | 
tatrAvAntarabhedamavivakShitvA dvedhaiva vikalpitam.h | iha jIvagetyanuktvA tato.anyageti vadatA sa jIvaH kiM brahmaNo.anyo(.ananyo vA) na vA ityapi vikalpaH sUchitaH | tatra dvitIyaH prathame pravishatIti taM dUShayati- brahmaNashchediti ||
yadi brahmaNo vi(shva)bhramastadA bhramasya visheShAj~nAnapUrvakatvAttadapi brahmaNo.aN^gIkaraNIyam.h | tathAcha tasya sArvaj~nyaM na syAt.h | yadi cha na brahmaNi sArvaj~nyaM, tarhi kva tatsyAt.h | na tAvajjIve, anubhavavirodhAt.h | nApi jaDe, j~nAnamAtrAsambhavAt.h | tathAcha "yaH sarvaj~naH' ityAdishrutivaiyarthyaM syAt.h | nanu sArvaj~nyamapi brahmaNo bhrAntyaiveti chenna | yAdR^ishatAdR^ishasyApi visheShaj~nAnavirodhitvAt.h | anyathA shuktij~nAnavato.api tadaj~nAnaM na viruddhayateti bhramAnuchChedaprasaN^gaH | upalakShaNaM chaitat.h | brahmaNo visheShAbhAvAttadanavabhAsanimitto bhramo nopapadyate | svarUpaM tu svaprakAshatayA siddham.h | asiddhatve vA(cha) sutarAM vibhramAnupapattiH | adhiShThAnAnupalambhAdityapi draShyavyam.h | 
dvitIyasyAdyaM dUShayati- anyagA chediti ||
yadi brahmavyatiriktajIvAshrayA vishvabhrAntiraN^gIkriyate tadA bhrAntyAshrayasya bhrAntikalpitatvAyogAt.h jIvabrahmaNoranyatA svAbhAvikItyApannam.h | tatashchApasiddhAnta iti | 
nanvastu jIvabrahmabhedo vAstavaH | anAtmaprapaJNcho.astu bhrAntikalpito brahmaNItyata Aha- neti ||
yadyapi naivaM mAyAvAdino manyante | tathA.api sUtrArthanirAkaraNAya pravR^ittasya tatraivAnupapattivyutpAdanaM shlAghyamityArambhaH | na kevalaM brahmavyatiriktAnAM jIvAnAmakalpitatvam.h | kintu dehayogarahitasyendriyAbhAvAtatpadArthadarshanaM na sambhavatItyato hetoH AropakAraNamindriyaM tadAshrayo dehashcha kalpanAM vinaivAstItyaN^gIkaraNIyam.h | nahi sukhAdivadrajatAdivadvA.asya prapaJNchasya sAkShimAtrasiddhatvaM paro manyate dehendriyANAmapyutpattimatvAt.h | tatkAraNaM cha svata ityaN^gIkaraNIyam.h | 
astu brahmavyatiriktAnAM jIvAnAM sakAraNAnAM tadIyadehendriyANAM chAbhrAntikalpitatvam.h | draShyR^itvena darshanakaraNatvena tadAshrayatvena tatkAraNatvena cha bhrAnteH pUrvabhAvitvAt.h | tadatiriktAstu prapaJNcho.astu bhrAntikalpita ityata Aha- dehina iti ||
kAraNashabdena j~nAnakAraNAnAmindriyANAM dehendriyakAraNAnAM cha grahaNam.h | siddhA iti sheShaH | kiM AkShepe | tatra tarhi prapaJNche brahmaNIti vA | anantajIvasakAraNadehendriyAtiriktasya prapaJNchasyAbhAvAt.h | viShayANAmapi dehendriyanirvAhArthatvAditi bhAvaH | tathAcha na kevalamapasiddhAntaH | prakR^itishchetyAdisUtrANAM nirviShayatvApattishcha syAditi sheShaH | 
nanu anyagA chetsvato.anyatA ityuktam.h | jIvabrahmabhedasyApi bhrAntisiddhatvAt.h | bhrAntyA brahmaNo bhinnasya bAhyAdhyAtmikArthabhrama iti hi manyata ityata Aha- bhedo.apIti || 
na kevalaM prapaJNchaH, kintu jIvabrahmaNorbhedo.api yadi bhramajo bhramasiddhaH aN^gIkriyate | tadA anyonyAshrayatA syAditi sambandhaH | 
atrAnyonyAshrayatAshabdena chakrakamuchyate tasyApi bahuShvanyonyAshrayatvAt.h | kathamanyonyAshrayatA ityata uktam.h- bhrAnteriti ||
bhrAntejarIvabrahmabhedahetorbhAvarUpAj~nAnakAraNatvAt.h | tasyAj~nAnasya cha bhedasApekShatvAt.h | aj~nAnamanAditvAtkathaM bhedavyapekShayA syAdityata uktam.h- nAj~nAneti ||
yato brahmavyatiriktajIvAdR^ite nAj~nAnakalpakaM kiJNchidasti |
etaduktaM bhavati | jIvabrahma(NoH)bhedo yayA bhrAntyA siddhaH, sA tAvadaj~nAnApekShA | bhrAnteH svarUpato viShayashchAj~nAnakAryatvAN^gIkArAt.h | yadyapi bhedaviShayA bhrAntiH sAkShichaitanyam.h | tathA.api tasyAsaN^gasyAropitArthasaMsR^iShyarUpaM(patA) nAj~nAnena vinotpadyate | tachchAj~nAnaM bhedasApekSham.h | anAditve.api bhrAntikalpitatvasyAN^gIkR^itatvAt.h | anyathA satyatApAtAt.h | bhrAnteH (cha) jIvAshritatvasyAN^gIkR^itatvAt.h | bhedakalpanayA vinA cha jIvasyAbhAvAt.h | na chAvidyAropo brahmaNyeveti yuktam.h | sarvasyApi tadAshrayatvopapattau ardhajaratIyAnupapatteH | ato bhramaj~nAnajIvabhedAnAmanyasApekShatvAchchakrakamiti |
athavA  bhedasya bhrAntikalpitatve bhrAnteshcha bhedasApekShatvAdanyonyAshrayatvamanenoktam.h | vyutpAdanArthamevAj~nAnaM madhye niveshitamiti draShyavyam.h | anena jIvAj~nAnavAdo(pakSho).api nirastaH | itaretarAshrayAdidoShasAmyAt.h | bIjAN^kuravadadoSha iti chenna | vaiShamyAt.h | vyaktibhedena hi tatrAdoShatvam.h | nacha jIvAvidyavyaktibhedo.astIti |
yaduktaM nAdehayogina ityAdi tadanupapannam.h | dehAderapi bhrAntikalpitatvAt.h | nacha tatra kAraNAbhAvaH pUrvadehAdervidyamAnatvAt.h | nachaivamanavasthA, anAditvAditi | maivam.h | Adisarge dehAdidarshanAnupapatteH | na hyayaM sAkShimAtrasiddho.artha ityuktam.h | kiJNcha syAdayamanavasthAparihAraH, yadi pUrvapUrvatarAdidehAderapi bhrAntisiddhatvaM pramitaM syAt.h | anyathaivaM, sarvatrAnavasthAparihAraH prasajyeta | nachAtra pramANaM asti | nanu kathaM nAsti, "neha nAnA' ityAdishrutervidyamAnatvAditi etadAha(ityata Aha)- bhramatve tviti ||
yadvA sarvo.apyayaM prasaN^go viparyayapayarvasAnahInatvAdAbhAsa eva | neha nAnetyAdishrutyA sarvasyApi viyadAdeH prapaJNchasya bhrAntikalpitatvAbhidhAnAt.h ityAshaN^kayedamuditam.h | upapattyaviruddho hi vedArtho grAhyaH | anyathA andho maNimavindat.h ityAderapi grahaNaprasaN^gAt.h | vichArashAstrAnArambhaprasaN^gAchcha | neha nAnetyAdivAkyaM chopapattiviruddham.h | tathAhi | yadi viyadAdikaM sarvaM bhramasiddhaM syAt.h tadA tadantaHpAtitvAdiyaM shrutishcha tathA syAt.h | bhramAropitaM viyadAdikaM sarvaM bhramasiddhaM syAt.h tadA tadantaHpAtitvAdiyaM shrutishcha tathA syAt.h | bhramAropitaM chAsaditi shruterapyasattvAnnArthadhIhetutvamiti | bhramashabdaH j~nAne arthe cha pareShAM prasiddha iti bhramatva ityuktam.h | yadyapyayamarthaH prathamasUtre varNitaH tathA.api tatrAdhyAtmikaH prasaN^gaH (prapaJNcho) atra tu bAhyaShavaShaya iti bhedaH | adhikavivakShayA choktasya punaruktiriti | 
nanu sarvo.apyayaM prapaJNcho bhrAntisiddho.api vyAvahAriko bhavatyeva | atastadantaHpatitA shrutirapi vyAvahArikatvAdarthaheturbhaviShyatItyata Aha- vyAvahArikateti ||
chastvarthaH | syAdapyevaM yadi prapaJNchasya vyAvahArikatA tAvat.h (tava) shakyAN^gIkArA syAt.h | na chaivam.h | yato.asya prapaJNchasya vyAvahArikatA tu abAdhyatva eva syAt.h | etaduktaM bhavati | yadi prapaJNcho vyAvahAriko.aN^gIkriyeta, tarhyabAdhyo.apyaN^gIkartavyaH prasajyeta | nacha tathA.aN^gIkriyate bhavatA | ato na vyAvahArikA.apyaN^gIkartumuchita iti | satyatvAN^gIkArApAdane tviShyApAdanaM syAt.h | pareNApi kathaJNchitsatyatvasyApyaN^gIkR^itatvAt.h | ato.abAdhyatva evetyuktam.h | 
nanu shaktirajatAderbAdhyasyApyabhij~nAbhivadanarUpavyavahAraviShayatvAdvayAptihIno.ayaM tarka ityata Aha- bAdhyamiti ||
satyaM bAdhyaM shuktirajatAdikam.h, abhij~nAdikaM vyavahAraviShaya iti | tathApyarthakriyAkAri na bhavati | nahi tena rajatochitA valayanirmANAdyarthakriyAjAyamAnA dR^iShyA | arthakriyAkAritvalakShaNameva vyAvahArikatvamiha prakR^itam.h | nAbhij~nAdiviShayatvam.h | shruterarthadhIjanakatvopanyastatvAt.h | ato na tarkasyAN^gavaikalyamiti |
nanu bAdhyatvaM shuktikAdyadhiShThAnasya dharmaH | "vij~nAtasyAnyathA' ityuktatvAt.h | shuktikAdikaM chArthakriyAkArIti kathamuchyate bAdhyaM nArthakriyAkArIti | maivam.h | niShedhyatvalakShaNabAdhyatvasya parAbhyupagatasyAtrAshrayaNAt.h | 
nanu tathA.apyasatyasya svApnakAminIsambhogAdeH charamadhAtuvisargAdyarthakriyAkAritvadarshanAt.h vyAptivikalastarka ityata Aha- na cheti || 
svapna iti svapnAvasthopalabdho.arthaH | no.asmAkaM bAdarAyaNIyAnAM mate | tarhi mama matena vyAptibhaN^go.astu mayA mR^iShAtvenAN^gIkR^itatvAt.h iti chenna, bAdarAyaNIyena tathA.aN^gIkartumashakyatvAt.h | nanu kathaM bAdarAyaNasya na mR^iShA svapna ityata Aha- vAsaneti ||
tasya svapnasyApi mAyAmAtramiti vadatA sUtrakAreNa vAsanAjanitatvenAN^gIkR^itatvAt.h idaM j~nAyate, yat.h na tasya svapno mR^iShA.abhimata iti | nahi kashchidavidyamAnasya kAraNaM nirUpayet.h | kiJNcha shrutyanusArI hi sUtrakArasya siddhAntaH syAt.h | shrutyA cha svApnArthasya kartAraM vadantyA satyatvamevAbhipretamiti na mR^iShAtvaM sUtrakR^ito.abhimatamityAha- sa hIti ||
nanu kathaM svapno na mR^iShA | "mAyAmAtram.h' iti sUtrakR^itaiva tanmithyAtvasya vakShyamANatvAdityato vAha- vAsaneti ||
na mAyAmAtrapadena svapnasya mR^iShAtvamabhimatam.h, kintu vAsanAjanitatvam.h, ato na mR^iShetyarthaH | yathA chaitattathA upapAdayiShyate | tasyAgAminaH sUtrasya vAsanAjanitatvapratipAdakatvena asmAbhiraN^gIkR^itatvAditi vA yojyam.h | na kevalaM vakShyamANopapattivashAt.h mR^iShAtvaM na sUtrArthaH | kintu shrutivashAchchetyAha- sa hIti ||
yadvA svApnArtho na tAvadanAdinityaH, pashchAt.h adR^iShyayAdivirodhAt.h | nApi sAdivinAshI, upAdAnanimittayoranirUpaNAt.h | nacha prakArAntaraM sambhavati | tatkathaM na mR^iShetyata Aha- vAsaneti || nopAdAnAbhAva iti sheShaH | "na mR^iShA' iti pUrveNa vA sambandhaH | evam.h upAdAnaM nirUpya nimittamupapAdayati- sahIti || nimittaM cheshvaro j~nAyate, iti sheShaH | "na mR^iShA' iti pUrveNaiva vA anvayaH | 
nanu kathaM tarhi "svapnamAyAsarUpA' ityAdau svapnasya bhrAntitvoktirityata Aha- jAgratvamiti ||
itishabda Adyarthe, ullekhAthare vA | jAgradahamasmIti draShyuryajjAgrattvaM, yachchaitatpadArthAnAM jAgra(d.hdR^ishA dR^ishAdR^iShyapadArthaiH aikyaM, bAhyamR^idAdijanyatvaM vA, evamAdipratibhAso bhramaH | bAdhyatvAditi hishabdArthaH | tadapekShayA shrutyAdivachanAnIti bhAvaH | 
nanu cha rajjau sarpabhrame, asatyasyApi sarpasya sarpochitabhayakampAdyarthakriyAkAritvaM dR^ishyate, tathA sarpe samAropitAyAH kusumamAlAyAH santoShakAritA upalabhyate, ato vyAptibhaN^gastarkasyetyata Aha- sarpeti ||
"nA bhUdatra sarpaH' itivat.h "na sarpaj~nAnamabhUt.h' iti bAdhakAnudayAt.h | abhUdevetyanuvR^itteshcha | bhramatvasya viShayavaiparItyamAtreNopapatteriti hishabdArthaH | ki(mato)ntato yadi j~nAnamastyevetyata Aha- tadeveti ||
evashabdena sarpAdikaM vyAvataryati | satyapi sarpAdau asati cha j~nAne, bhayakampAdyanutpatteH | sati cha (tasmin.h) tadutpatterj~nAnakAryameva bhayakampAdikaM na sarpakAryam.h | tatkAryaM tu abhisarpaNadaMshanAdikam.h | maraNamapi dhAtuvyAkulatAnimittakam.h | sA cha viShadravyeNeva bhayAdinA.api bhavatIti na bAdhyasya(syApi) sarpAderarthakriyAkAritvam.h | 
nanu kiM j~nAnamAtraM bhayAdijanakaM kiMvA viShayAvachChinnam.h | nAdyaH | ghaTaj~nAnasyApi j~nAnatvena tadApatteH | dvitIye na tAvadviShayo rajjvAdiH | rajjuriyamityAdi j~nAnasyApi bhayAdihetutApAtAt.h | sarpAdishchedvisheShaNatayA tasyApi bhayAdihetutvaM prAptam.h | 
atra kashchidAha | nAyaM doShaH, j~nAnavyAvartakatayopayuktasya sarpAderviShayasya j~nAnajanyArthakriyAyAmapraveshAt.h | nahi kurUNAM kShetre vasati, gurUNAM TIkAM paThati ityAdau visheShaNasyApi kArakatvamasti | kintvatiprasaktayoH kShetraTIkayorvyAvR^ittimAtreNa charitArthatvamiti | tadasat.h | evamapi bAdhyasya sarpAdervyAvartakatvasyAvashyAbhyupagamanIyatvAt.h | vyAvR^ittibuddhijanakatvaM hi vyAvartakatvam.h | tatrApi j~nAnAbhyupagamena parihAre vyAvartakopAdAnena prasaN^gatAdavasthyamiti | tatrAha- tAdR^ishamiti || yAdR^ishaM satyasarpollekhi j~nAnaM, tAdR^ishamityarthaH |
satyasarpaj~nAnaM tAvadghaTAdij~nAnAdvayAvR^ittamanubhUyate | vyAvR^ittishcha vyAvartaka(dharma)yogakR^itA sarvatropalabdhA | nacha viShayo vyAvartakaH, tasyAtaddharmatvAt.h | sambaddhaM hi vyAvartakaM bhavati | anyathA.atiprasaN^gAt.h | viShayasambandho vyAvartako.astviti chenna | tasya saMyogAdirUpasyAbhAvAt.h | ataH kashchijj~nAnagata eva dharmo.abhyupagantavyaH | 
kiJNcha vilakShaNasamAgrIjanmanorj~nAnayoryathA parokShatvAparokShatvarUpo visheShaH viShayopAdhinA vinA.abhyupagamyate, evamaparokShaj~nAne.api kathaM svagato visheSho nAN^gIkaraNIyaH | api cha sarpaj~nAnasya vilakShaNArthakriyA na svagatenAtishayena vinopapadyate | nahi 
devadattasambandhitAmAtreNa kalamabIjaM kalamabIjAntarakAryavilakShaNaM kAryamupajanayati | sa chAyaM visheShaH satyasarpaj~nAne samIchInayA sAmagyrA jAtaH, mithyAsarpaj~nAne tvasamIchInayA iti na kashchidvisheShaH | ato viShayAntarbhAvamantareNa svagatenaiva visheSheNa sarpAdij~nAnasya bhayAdijanakatvAnna sarpasya kiJNchitkaratvamiti | tadevaM yatrAtharkriyA nishchitA na tatra mithyAtvam.h, yatra tu mithyAtvaM na tatrArthakriyeti na tarkamUlavyApteH kvApi bhaN^gaH, ityupasaMharati- taditi ||   Vyasa-(5) 
nanvarthakriyAkAritvaM yathA vipakShAnmithyAbhUtAdvayAvR^ittam.h evaM sapakShAdbrahmaNo.api vyAvR^ittatvAdasAdhAraNam.h | nacha j~nAnasya satyasyArthakriyokteti vAchyam.h, tasyApi prapaJNchAntarbhAvena vipratipannatvAdityata Aha- brahma tviti ||
tena mAyAvAdinaiva brahma prapaJNchAdapyatishayenArthakriyAkAryamaN^gIkR^itameva hi janmAdisUtre jagatkAraNatvenoktatvAt.h | ataH sapakShapraveshitvAnnAsAdhAraNyaM mantavyam.h | nanu mayA.aN^gIkriyamANaM brahmaNo.arthakriyAkAritvaM cha na svAbhAvikam.h | kintu parata eva | mAyAyAM tadApa(yattami)tata ityaN^gIkArAt.h | ataH kathamApAdakasya sapakShapravesha ityata Aha- parata iti ||
aN^gIkR^itaM tAvadarthakriyAkAritvaM brahmaNaH, tatsvataH parato vA.astu kimanena prakR^itAnupayuktena | nahi svato.arthakriyAkAritvamApAdakatvenAsmAbhirabhihitam.h, pareNa vA prastAvitam.h | anyathA sAmAnyataH prayuktasya dhUmAdervisheShAkAreNa sapakShApraveshitayA.asAdhAraNya(Na)sya vaktuM shakyatvena tadbhaN^gaH syAt.h | 
ayamatrAshayaH | brahmaNo jagannirmANAdyarthakriyA pratItA na vA | na chetkathaM lakShaNatvenochyate | kasya cha mAyAmayatvamaN^gIkriyate | pratItatve.api na tAvatpratyakShAnumAnAbhyAm.h | tadagocharatvAt.h | ataH shrutyaiveti vaktavyam.h | tathAcha kathaM mAyikatvam.h | tatkiM shrutipratItaM sarvameva satyam.h | addhA | bAdhakAbhAve tu tathaiva | nachaivaM brahmaNo.arthakriyAyAH paratastve pramANamasti yadbAdhakaM bhavet.h | bAdhakAbhAvamAtreNa kathaM satyArthatvamiti chet.h | prAmANyasya svatastvAditi brUmaH | paratastve cha prAmANyasyAnavasthApAtena na pramA nishchIyeta | santi "niShphalaM niShkriyam.h' ityAdishrutayo bAdhikA iti chet.h | evaM shrutibalena parastve.arthakriyAyAH svIkR^ite tadabhidhAtrI "sa idaM sarvamasR^ijata' ityAdishrutirna pramA syAt.h | pratipAditArthamithyAtvAtiriktasyAprAmANyasyAbhAvAt.h | kiJNchAvisheShAt.h "niShkalaM niShkriyam.h' iti shrutiretachChativirodhAtparatastve na prameti kiM na syAt.h | anyaduttaratra vakShyAma iti |
nanvastvabAdhyamevArthakriyAkAri prapaJNchamapyabAdhyamaN^gIkaromi | AtyantikAbAdhyatvAbhAve.api prAgbrahmAtmaikyaj~nAnAdabAdhyatvAt.h | atastadantargatA shrutirapyamukhyasatyatvAtsAdhikA bhaviShyatItyata Aha- amukhyeti ||
sadA itya(nena)sya prameyasya prAgevopapAditatvamityAchaShye | tatashcha punaruktidoShaH parihR^ito bhavati | tiShThatu na vaktavyeti yAvat.h | sA pramA brahmaj~nAnabAdhyaM pramANamityarthaH | yasmAtsA shrutirapramA tasmAttiShThatviti vA | prapaJNchamithyAtvaM hi tadatharH | na chAsau brahmasvarUpam.h | sopAdhikatvAt.h | tato.asya bAdhyatvamAvashyakam.h | bAdhyArthaM chApramANamiti prasiddhameva | bAdhyArthatve.api prAgbrahmaj~nAnAdabAdhyArthatvena prAmANyamastvityata uktam.h- amukhyeti || satyamabAdhyArtham.h | nahi kAlavilambena bAdhitArthaM pramANaM bhavatIti vakShyAmaH | astvevaM svarUpato viShayatashchAsatyatvAtsAdhakatvena vipratipannA shrutiH, tathA.api prapaJNchamithyAtvasAdhanAya tadupanyAsaH kuto na kAryaH ityata Aha- na hIti ||
tathAtve svarUpAsiddhakAlAtItayorapyupanyAsaH syAt.h | AropamAtrasya tatrA.api sulabhatvAditi bhAvaH | 
syAdetat.h | AstAmiyaM pramANasadasattvachintA | pramANenaiva prameyasiddheH | anyathA bhavatAmapi prapaJNchamithyAtvanirAkaraNe tatsatyatvasAdhane cha pramANAbhAvena kathA.abhAvaprasaN^gAt.h | yuShmAbhirupanyasyamAnaM pramANaM satyamasatyaM vA syAt.h | na tAvatsatyaM mAM prati vaktumuchitam.h mayA satyasya sAdhakatvAnaN^gIkArAt.h, yatsatyaM na tatra kriyA.a.aveshaH yatra cha kriyA.a.avesho na tatsatyamiti | nacha vAchyaM sAkShiNaH satyasya sAdhakatvaM tvayAN^gIkR^itamiti | kathachchitsukhAdau tasya shakyopanyAsatve.api bAhyaprapaJNche tadayogAt.h | bAhyapramANaviShayo hyasau | anyathA.andhabadhirAdyabhAvaprasaN^gAt.h | sa eva chAtra prakR^ita iti | nApyasatyaM bhavadbhiranaN^gIkR^itatvAdityata Aha- sAdhakatvamiti ||
satyasya tviti sambandhaH | samyagiti mukhyata eva, na tvadhikaraNasiddhAntatvena | hishabdaH, sarvaM vastu j~nAtatayA.aj~nAtatayA vA sAkShichaitanyasya viShaya evetyAditatprasiddhidyotakaH | tadityavyayam.h | tena sAkShiNA | vishvavivartamataM na bhavet.h | nirAkurma iti yAvat.h | upalakShaNaM chaitat.h | vishvasya satyatAmapi tenaiva sAdhayAma ityapi draShyavyam.h | tathAcha vakShyate | 
na kApi pramANaprameyAdivyavasthA mayAN^gIkR^itA | kintu parakIyarItyaiva sarvamuchyate | tatkathaM kimapyanaN^gIkurvANaM mAM prati sAkShiNaH sAdhakatvaM tvayA.aN^gIkR^itamityuchyata ityata Aha- yadIti ||
na vidyate.aN^gIkR^itamaN^gIkAro yasyetyanaN^gIkR^itaH | tasya bhAvo.anaN^gIkR^itatA | anaN^gIkAritvamityarthaH | itishabdadvayaM hetau | yadi paro brUyAnmayA kiJNchinnAN^gIkR^itamiti | tadA.asau vaktavyaH | sarvathA.anaN^gIkR^itatvam.h AtmanastvayA.aN^gIkR^itaM na vA | Adye(.api) kiJNchidapi nAN^gIkR^itamiti pakShahAneH Atmano.anaN^gIkartR^itApi nAN^gIkR^iteti dvitIya evAN^gIkaraNIyaH | tathAcha asau mUkaH syAt.h | aN^gIkArAnaN^gIkArodAsInasya mR^itakasyeva vAkyapravR^itterayuktatvAt.h | tathAcha maunamavalambamAnasya nAsmatprativAditeti kimatra vaktavyam.h | satyametat.h | vastutastu vayaM sarvato nivR^ittAH svataH siddhe chidAtmani brahmatatve kevale bhAramavalambya charitArthAH sukhamAsmahe | ye tu svaparikalpitasAdhanadUShaNAdivyavasthayA vichAramavatArya tattvaM nirNetumichChanti tAnprati brUmo na sAdhvIyaM bhavatAM vichAravyavastheti | maivam.h | evamapi parakIyavichAravyavasthiterasAdhutvasyAvashyamaN^gIkaraNIyatvAt.h | anyathA tad.hvyutpAdanaM vyarthaM syAt.h | 
ata tanmAtramaN^gIkR^itya pramANAdivyavasthA nAN^gIkR^iteti manyase | tanna | pramANAdinA vinA paravyavasthAyA asAdhutvasya vyutpAdayitumashakyatvAt.h | bhavatkalpitavyavasthaiva vyAhatatvAdasAdhvI bhavadvayavastheti brUmo na punaratra kimapi pramANamaN^gIkurma iti chenna, yatsvAbhyupagatavyavasthAviruddhaM tadasAdhvityasyApi pramANasyAN^gIkartavyatvAt.h | etadapi pareNAbhyupagatamevAshrIyata iti chet.h na | kiM parakIyavyavasthAyA asAdhutvasvayamavabuddhaya paraM prati bodhyate.anavabuddhayaiva vA | dvitIye vipralambhakatvaM syAt.h | vijigIShukathAyAmevameveta chet.h na | shiShyasyApi boddhayatvAt.h | Adye.asmAdanyasmAdvA pramANAtsvayaM boddhavyam.h | tatkathaM pramANAdyanaN^gIkatarR^itvam.h | pramitikaraNatvAdinopAdAnasyaiva pramANAdyaN^gIkAritvAt.h | tasmAt.h sattvAsattvA(satyatvAsatyatvA)bhyupagamodAsInaiH pramANAdikamaN^gIkR^ityochyata iti vaktavyam.h | tachcha prAgeva nirastamiti |
evaM vishvasya brahmavivartatvaM nirAkR^itya tatsa(ttA)tyatAyAM pramANamAha- vishvamiti || 
yathArthata ityanena "kavirmanIShI' iti shrutimupAdatte | vyAvahArikasatyatAparAH shrutaya iti chenna | "tatsatyam.h' ityasyA api tathAtvaprasaN^gAt.h | shrutyantaravirodhAditi chedatrApi "asadevedam.h' iti shrutivirodhAt.h | apuruShArthatvAnna prapaJNchasatyatAyAM tAtparyamiti chenna | satyajagannirmAtR^itvAdipArameshvaramAhAtmyaj~nAnasyaiva puruShArthahetu(prayojana)tvAt.h | niShprapaJNchAtmaj~nAnasAdhyAdvitIyatApattirupapuruShArthaviruddhaM prapaJNchasatyatvamiti chet.h tarhi brahmasatyatvamapi shUnyaparibhAvanAlabhyashUnyatApattilakShaNamokShaviruddhamiti samAnam.h | tat.h pramANAnanuguNamiti chet.h | samametadapIti vakShyAmaH | anumAnamapi prapaJNchasatyatAyAmatharkriyAkAritvaM draShyavyam.h | prAguktatarkopapAdanenaiva asyopapAditvAditi | 
evamAgamAnumAnAbhyAM siddhe vishvasatyatve pratyakShamapyAha- satyatvamiti ||
chashabdaH pramANasamuchchaye | na kevalamAntarasya sukhAdeH kintu bAhyasya gaganAdeshcheti vA | tatrApi kAlagaganadigAdayaH sAkShAtsAkShisiddhasatyatvAH | stambhakumbhAdayastu vakShyamANena prakAreNeti j~nApayituM gaganAderityuktam.h | anyathA vishvasya prakR^itatvAttadevAtrAnuvartiShyate kimanena | sAkShItyevokte sAkShiNo.aprAmANyAt.h prAmANye vA pramANatritvabhaN^gAt.h na vishvasatyatvaM pramitamiti shaN^kA syAt.h | tannivR^ittyarthaM pratyakShetyuktam.h | tathAcha vakShyate | pratyakShetyevokte atIndriyArthasatyatAyAM na pramANamuktaM syAt.h | nacha sAkShirA vinA bAhyapratyakShamAtreNaindriyakANAmapi satyatA siddhayatItyataH sAkShItyuktam.h | ubhayavAdisiddhaM pramANamasmatpakShe.astItyuktenaiva asyArthasya labdhatvAtsAdhitamityAha | tathA.api tadupapAdanAya punurupanyAsaH | 
kechidiha vihaN^gamaH patatIti chakShurvyApArAnantaraM pratibhAsanAdAkAshAdeH(dInAM) chAkShuShatAmAsthiShata | tadanupapannam.h | rUparahitadravyatvena chAkShuShatAsAmagrIvaikalyAt.h | anyathA.a.atmapavanayorapi tatprasaN^gAt.h | kathaM tarhyeSha pratibhAsa iti chet.h | sAkShisiddhAkAshAdisambandhitayeti brUmaH | dR^iShyo hi pramANAntaropanItenApi surabhi chandanamityAdivishiShyapratyayaH | pareShAM cha iha bhUtale ghaTAbhAva iti | 
apara Aha | AlokamaNDalamAshrityAyaM pratyaya iti | tadasat.h | ihAloka ityapi pratyayadarshanAt.h | so.api tadavayAnAshrityeti chenna | laukikAnAmavayavAshrayatayA.avayavibuddherabhAvAt.h | nahi te hastAdiShu sharIramiti vyavaharanti | kintu tadAtmakatayaiva | kiJNchaivamapi nehAloka itIhAlokatyaNukamiti cha pratyayo duHsampAdaH | pramANAntopanItAvayavamAshrityeti chet.h | evaM tarhi tathAbhUtamAkAshAdikamevAshritya "iha pakShI' ityAdipratyayaH kuto na samarthanIyaH | tathAcha laukikAnubhavo.apyanusR^itaH syAt.h | tathA.apyanumAnavedyamAkAshamastviti chenna | liN^gAbhAvAt.h | 
atha matam.h | "shabdastAvatpratyakShasiddhaH | sa cha guNaH sAmAnyavattve satyasmAdAdibAhyaikendriyagrAhyatvAd.hrUpavat.h iti | guNatvAt.h dravyAshritastadvadeva' iti sAmAnyato dravyasiddheH (dravyasiddhau) (dravye siddhe) "shabdo na sparshavadvisheShaguNaH pratyakShatve 
satyakAraNaguNapUrvakatvAt.h, ayAvad.hdravyabhAvitvAt.h | sukhAdivat.h | sparshava(dvisheShaguNa)tve tadanupalambhaprasaN^gaH | shabdo hi shrotreNa prApto vA gR^ihyate.aprApto vA | aprAptagrahaNe.atiprasaN^gaH | prAptistu shabdashravasorna sambhavati | sA hi na tAvachChrotrasya gamanena sambhavati | tasyAmUtarsya gatyabhA(terasambha)vAt.h | nApi shabdasyAgamanena | sa hi na tAvachChaN^khAdikamAshrayaM parityajyAgantumalam.h | guNatvAt.h | nApi shaN^khAdyAgamanena shrotra(sya)pratyAsattiH | tadanupalambhAt.h | nacha shabdAntarotpAdaparamparayA | guNasya svAshraye svAshrayAshrite vA guNe.asamavAyikAraNatvAt.h | nacha shaN^khashravasormadhye shaN^kho vA tadArabdhadravyaM vA.asti | tasmAchChaN^khAdinimittAnyapahAyAshrayAntare vartamAno vIchItaraN^ganyAyena karNashaShkulI(ga)mantamAkAshadeshamApanna upalabhyate nAnyatheti sthitam.h | nApyAtmaguNaH | bAhyendriyapratyakShatvAdAtmAntaragrAhyatvAdAtmanyasamavAyAt.h ahaN^kAreNa vibhaktasya grahaNAdUpAdivat.h | na vikkAlamanasAM (guNaH), pratyakShatvAdvisheShaguNatvAchcha' iti prasaktapratiShedhe parisheShAdebhyo.atiriktaM dravyaM siddhayati | tadAkAshamiti |
tadayaM pramANArthaH | shabdo.aShyadravyAtiriktadravyAshritaH | tad.hvR^ittau bAdhakopapannatve sati guNatvAdrUpatvAditi | 
tadidamayuktaM jAtibadhirANAmAkAsha(shAdi)pratibhAsAnupapattiprasaN^gAt.h | tatashchehAloko nAstIti pratItirna syAt.h | mUrtAvakAshena teShAmAkAshAnumAnamiti chenna | mUrtAntarAbhAvenAnyathAsiddhatvAt.h | martAbhAvasyAdhikaraNena bhAvyamiti chet.h | satyam.h | tathA.api tasyApratItAvAshrayAsiddheH | pratItau cha sAdhikaraNasyaiva pratItatvAdanumAnAnavakAshaH | 
kiJNcha shabdo varNAtmA vA pakSho dhvanirUpo vA | 
nAdyaH | tasya guNatvAsiddheH | na choktAnumAnAttatsiddhiH | ghaTAdInAmekendriyagrAhyatvAbhAve.api AtmanastathAtvavad.h dravyasyaiva sato bAhyaikendriyagrAhyatve.api virodhAbhAvAt.h | yadi (shabdo) dravyaM syAt.h bAhyendriyagrAhyo na syAt.h | niravayavadravyasya bAhyendriyAgrAhyatvena pratibandhAditi chet.h(na) | niravayavasyApIndriyagrAhyatvavadbAhyendriyagrAhyatve(.api) bAdhakAbhAvena pratibandhAnishchayAt.h | 
dvitIye tvAshrayadravyasiddhAvapi nAkAshasiddhiH | pR^ithivyAdiguNatvopapatteH | pratyakShatve satyakAraNaguNapUrvakatvAyAvad.hdravyabhAvitvayoH piTharapAkapakShe tadgatarUpAdinA vyabhichArAt.h | pratyakShatve satIti cha kimarthaM vaktavyam.h | pArthivaparamANurUpAdi(vyAvR^ittya)parihArArthamiti chet.h, kutastatpariharaNIyam.h | pramitatvAditi chet.h | tarhi shabdasyApi shaN^khAdyAshrayatayA pramitatvAdvayAptigrahaNasamaye tadvayavachChedAtharM (api) visheShaNamupAdeyameva | nacha sparshavadvisheShaguNatve bAdhakaM pashyAmaH | anupalabdhistu na prasajyate | chakShuSha iva shrotrasya gatyA sannikarShopapatteH | amUrtasya tadanupapattistu AkAshasiddhayuttarakAlInaiva | shrotrasya chakShuSha iva gatvAgrAhitve shabde diksaMshayo na syAditi chet.h | agatvAgrAhitve diN^.hnishchayo.api na syAt.h | saMshayAdapi nishchayo mahIyAn.h (garIyAn.h) | shaN^khAdyavayavAgamanena vA sannikarShopapattiH | na choktadoShaH | ghrANagandhasannikarShatulyayogakShematvAt.h | 
----****???2127rinda 28ravarege prinTAgilla |
kiJNcha vAyuguNatve hetudvayamasiddham.h | tarkashchAnupapannaH | naivaM yuktam.h | shrotrasya pratiniyatArthagrAhakatvena bahirindriyatvAt.h | bahirindriyasya grAhyasajAtIyavisheShaguNavattvaniyamAt.h | shabdasya vAyavIyatve shrotrasyApi tathAtvaprasaN^gAditi chenna | "pratiniyatArthagrAhakaH' shabdasyendriyAntarAgrAhyagrAhakArthatve manasi vyabhichArAt.h | indriyAntarAgrAhyasyaiva grAhakamityabhiprAye sattAdigrAhakatvenAsiddhiH | bahirindriyatve.api na grAhyasajAtIyavisheShaguNavattvaniyamaH | snehagrAhake chakShuShi vyabhichArAt.h | shrotrasya vAyavIyatve.api na bAdhakaM pashyAmaH | sAmagrIbhedena pratiniyatArthatvopapatteH | ghrANAdInAmapyevamekaprakR^ititvaM syAditi chet.h | astu | bAdha(ka)sadbhAve tu tata evAnyA gatirbhaviShyati | shabdo na vAyavIyaH visheShaguNatve sati tvagindriyAvedyatvAdgandhavaditi chenna | vipakShe bAdhakAbhAvAt.h | anyathA pAkajarUpAdayo.api na pArthivAH, ghrANAvedyatvAt.h shabdavadi(ti)tyapi syAt.h | 
-----****?? 2137-38prinTAgilla |
apara Aha | grAhakasthatvenAgrahaNamAtmAntaragrAhyamiti | tadasiddham.h | AtmanyasamavAyAttatsiddhiriti chenna | tasyApyasiddheH | ahaN^kAreNa vibhaktasya grahaNAttatsiddhiriti chenna | pAde me sukhaM shirasi me duHkhaM mano me duHkhitamiti darshanAtsukhAdiShu vyabhichArAt.h | grahaNaM pramitiriti chenna | sandigdhAsiddhatvAt.h | kAlAdiguNo vA kiM na syAt.h | pratyakShatvAditi chenna | sparshasyApi pratyakShatvena avAyavIyatvaprasaN^gAt.h | kAlAdInAM visheShaguNavattve bAdhakAbhAvAt.h | tadvirahitatayaiva 
tatsi(ddhiri)ddherneti chenna | anyathA tatsiddhervakShyamANatvAt.h | 
kiJNchAtra sarvatra sAhacharyadarshane saN^kocha eva dravyAntarakalpanAyA laghIyAn.h | parisheShAnumAnaM tvaShyadravyAtiriktadravyAprasiddhavisheShaNam.h | prasiddhau chAnumAnavaiyarthyam.h | aShyadravyAtiriktAshrita ityeva sAdhane guNAdivR^ittisAmAnyAdapi vyAvR^ittatvenAsAdhAraNatA syAt.h | shabdAshrayaH itarebhyo bhidyate shabdAshrayatvAt.h vyatirekeNa pR^ithivIvat.h iti prayoga iti chet.h(na) | pR^ithivyAdipratiyogikAnekabhedAnAM pratyekaM sAdhane.abAdInAM sapakShatvena tatrAvR^itterasAdhAraNyAt.h | samuditasAdhane puranaprasiddhavisheShaNatvAt.h | abhAvasya sAdhyatvAdabhAvAbhAvasya cha bhAvatvena pratiyogyanapekShatayA vyAptigrahaNasambhavAnna doSha iti chenna | tathA.api pratiShedhamukhena pratIteranivAraNAt.h | shabdAshrayo netarebhyo bhidyate prameyatvAdghaTavaditi satpratipakShatvAchcha | sarvapratiyogikaikabhedasAdhane tu pramANabAdhashchAdhikaH | pratiyogibhedena bhedabhedasyApi darshanAditi | 
astu vA shabdaguNakAkAshasiddhiranumAnAt.h | tathApyavyAkR^itAkAshasiddhiH sAkShiNaiva | tatsAdhakaliN^gAbhAvAt.h | 
AkAshadvaitaM cha viyadadhikaraNe vakShyate | jAtibadhirANAmapyAkAshapratIternAgamo.api tatra pramANamiti sAkShisiddhameva gaganam.h | tadbhAgA eva disho na dravyAntaramiti tAsAmapi sAkShivedya(siddha)taiva | anyatsvAvasare vakShyAmaH | 
(nanu) astu gaganAdikaM sAkShisiddham.h | na tAvatA tasya traikAlikabAdhavaidhuryalakShaNaM sattvaM siddhayati, pratItasyApi shuktirajatAdeH bAdhadarshanAt.h, ityata Aha- sAkShisiddhasyeti || 
kvApi kAle tasya sAkShiNaH adoShatvAt.h | autsagirkaM hi pratyayAnAM prAmANyam.h | aprAmANyaM tu doShApavAdAt.h | nacha sAkShij~nAnaM doShajanyam.h, tasya anAditvAt.h | evamevAyathArthatve muktAvapi (tathAtva)tathAprasaN^gAt.h | avidyAdoShasaMsargAt.h sAkShiNaH bAdhyArthapratibhAsa(si)tvam.h iti chenna, avidyAsambandhasya tvanmate anupapatteH uktatvAt.h | asmAbhirapi avidyAyAH kAryAntarasyaiva abhyupagatatvAt.h iti |
nanu tarhIdamApannam.h | gaganAdisvarUpaM sAkShisiddham.h | kAlatrayAbAdhyatvaM tu tasya sAkShiprAmANyagrAhakeNeti | prAmANyasyApi abAdhyaviShayatAnatirekAt.h | tathAcha "satyatvaM gaganAdeshcha, ityayuktamityata Aha- sarveti ||
abAdhyatvaM gaganAdInAmiti sheShaH | sAkShiNa eva hi sAkShiprAmANyagrAhakatvasya vakShyamANatvAditi bhAvaH | 
yadvA gaganAdisvarUpaM sAkShisiddham.h, tasya traikAlikAbAdhyatvaM tu tatprAmANyagrahaNadvArA siddhayatItyuktam.h | idAnIM sAkShiNastraikAlikAbAdhyArthagocharatvasya vakShyamANatvAtsArvakAlikabAdhAbhAvavishiShyatayaiva gaganAdigrAhakatvamastItyAha- sarvakAleShviti ||
nanu kAla eva kutaH siddhaH | yena sarvakAleShvabAdhyatvaM sAkShiNA pratIyata ityata Aha- kAlo hIti ||
suShuptau hIndriyANAmuparatatvAnna bAhyapratyakShAnumAnAgamAnAM tatra pravR^ittiH | asti tadA.api kAlapratibhAsaH | etAvantaM kAlaM sukhamahamasvApsamiti suShuptyutthitasya parAmarshadarshanAt.h na hyananubhUtasya parAmarsho yujyate, atiprasaN^gAt.h | ataH parisheShAtsAkShivedya eveti gamyate | 
atrAyaM prayogaH | kAlaH bAhyapratyakShAdyatiriktapramANavedyaH, asatsvapi teShu pratIyamAnatvAt.h, yadyasminniti pratIyate tattato.ariktapramANavedyam.h | yathA.asati chakShuShi pratIyamAno gandhastadatiriktaghrANavedya iti |
syAdetadevam.h | yadi su(Shu)ptAvanubhUyamAnasyAyaM parAmarsho bhavet.h | naitadasti | kintu tadaivAtItaM suShuptikAlamanubhUya tadAtano duHkhAbhAvo.anumIyata ityata Aha- atIteti || 
utthitasya kiM sAkShiNA.atItakAlAnubhavamabhyupagamya sukhaparAmasharo nirAkriyate uta pramANAntareNa | Adye siddhaM naH samIhitam.h, pareNApi kAlasya sAkShivedyatayA aN^gIkR^itatvAt.h | dvitIye tvidamupatiShThate | asAkShigocharau sAkShItarapramANaviShayau | 
athavA sauShuptikapratItibalAdastu vartamAnakAlasya sAkShivedyatvam.h | atItAnAgatakAlayostu sAkShivedyatvAbhAvAtkathaM traikAlikAbAdhyabhAvaH sAkShiNA prapaJNchasya siddhayatItyata Aha- atIteti || apipadena sAkShipratItAviti samAkR^iShyate | kuta ityata Aha- neti ||
sAkShItarapramANagocharau | pratIyate cha | tasmAtsAkShigocharAvityarthaH | 
tatkathametaditi chet.h (na) | na tAvatpatyakShavedyaH kAla ityuktam.h | jAtibadhirANAmapi pratibhAsanAt.h nAgamavedyo.api | 
anumAnamapi, kAlameva pakShIkR^itya pravartate.anyadvA | nAdya ityAha- pakShIkartumiti ||
kAlasyAsiddhau AshrayAsiddhayA, siddhau siddhasAdhanatvena pakShIkartumashakyatva(tvAt.h)m.h | dvitIye.apyetadevottaram.h | pakShIkartumashakyatvAdityupalakShaNam.h | vyAptismaraNapakShadharmatAj~nAnayorayogAdityapi draShyavyam.h | kAlapratItimantareNeti sheShaH | 
tadeva prapaJNchayati- tadetaditi ||
yasmAttaditi smR^itigocharametaditi dR^ishyaM vA sarvamapi sAkShisiddhena kAlena khachitaM sambaddhameva vartate | tasmAttaM kAlaM vinA kAlapratibhAsaM vinA kiJNchidvayAptyAdikaM smartuM vA dharmyAdikaM draShyumiti vA na shakyamityarthaH | idamuktaM bhavati | anubhUtavyAptikasya puMso.anubhUyamAne smaryamANe vA dharmiNi vyApyadharmasyAnubhavAt.h smaraNAdvA prAganubhUtAM vyAptiM smR^itavato vyAptasya pakShe.anusandhAnamanumAnam.h | tachcha vyApakasambandhapramitilakShaNAnumitikAraNam.h | smR^ityanubhavarUpAshcha sarvAH pratItayo na kevalamarthamavagAhante | api tu kAlakalitameva | taditi hi smR^itirutpadyate | na punA rUpamityeva tattA cha pUrvakAlasambandhitaiva | evamanubhavo.api chakShurAdijanyastAvat.h etaditi jAyate | anumAnAdijanyo.apyabhUditi vA bhavatIti vA bhaviShyatIti vodeti | etattvAdikaM cha na vartamAnAdikAlasambandhitvAtiriktaM kiJNchit.h | etachcha sarvAnubhavasiddhatvAnnApalApamarhati | na chaivaM sati kAlasya chAkShuShatvAdiprasaN^gaH | sAkShisiddhavisheShaNavishiShyapratyayopapatteH | tathAcha vyAptyAdiviShayA api pratItayo na kAlAvishiShyaM svArthaM gochachayituM shaknuvanti | tAsAmapIdaM tadityevamAkAreNaivotpatteriti | 
tataH kimityata Aha- taditi ||
tasya kAlasya nityasiddhervyAptyAdigrahaNa eva sAkShiNA siddhatvAnna kAlAnumAnasyAvasaro bhavet.h anishchite hyarthe nyAsyAvasaraH | nishchitaviShayaM tu siddhasAdhanatvAt.h pareShAmAshrayAsiddham.h asmAkaM tvasaN^gatamiti |
evaM kAlaviShayANi sarvAnumAnAni sAmAnyato nirAkR^itya visheShato nirAkaroti- tadetaditi || tathAhi | kAlaH parAparavyatikarayaugapadyAyaugapadyachirakShipratyayaliN^ga iti pareShAM bhAShyam.h | tadevaM kechidvayAchakShate | asti tAvatsthavire paro.ayamiti pratyayaH | yUni chApara iti | so.ayaM dikkR^itaparAparapratyayavilakShaNatvAt.h parAparavyatikarapratyayaH | tathA yugapadAgatau ayugapadAgatau chireNAgataH kShipramAgataH iti pratyayAH | (ta) ete ShaT.hpratyayAH kAlasya liN^gAni | katham.h | sthavirAdiviShayeShu jAyamAnAnAmeShAM kAlamantareNa viShayAnavaklR^ipteH | nahi dravyAdikamevaiShAmAlambanam.h | tatpratyayavilakShaNatvAditi |
etadayuktam.h | tathAhi | taditi paramiti etadaparamiti | yugapadAdInAmupalakShaNametat.h | dR^ishyaM vA smR^itigocharaM (vA) pratIyamAnamiti yAvat.h | tatsarvaM sAkShisiddhena kAlena khachitameva vartate | tasmAttannityasiddheH nAnumAnAvasaro bhavet.h | tasmAdityasyaiva vivaraNaM na taM vineti | na shakyaM hIti sambandhaH | 
etaduktaM bhavati | parAparAdi(viShayAH)pratyayAstAvat.h kAlavishiShyapiNDaviShayAH iti pareNaivoktam.h | tathAcha liN^gapratItAveva liN^ginaH kAlasya sphuraNAtkathaM tena tadanumAnam.h | nahi daNDij~nAnena daNDo.anumIyate | 
atha vishiShyaj~nAnatvAdidaM visheShaNaj~nAnapUrvakam.h | visheShaNaM cha na kAlAtiriktamastItyanumIyate | tarhi nedaM kAlAnumAnam.h | kintu j~nAnAnumAnam.h | tachcha siddhasAdhanam.h | sAkShisiddhakAlavishiShyapratyayAbhyupagamAditi | 
atha balIpalitakArkashyAdinA kAlasambandhe.anumite, vipratipannaM prati parAparAdipratyayAnAM kAryatvena nimittAnumAnamidaM bhAShyamiti | maivam.h | sharIrAvasthayA hi tasya kAlasambandho.anumIyate, yatkiJNchid.hdravyasambandho vA | Adye kimasmAdanumAnAtprAkkAlaH siddho.athavA neti vAchyam.h | Adye tannityasiddhestasya kAlasya prAganumAnAnnityena sAkShiNA siddheH | dvitIye chAprasiddhavisheShaNatvAnnAnumAnAvasaro bhavet.h | kiJNcha valIpalitA(kArkashya)disharIrAvasthA kAraNatvena kAlAnumAne tannityasiddhestasya kAlasambandhasya nityaM sarvadA valIpalitAdivaidhuryadashAyAmapi siddhernitye paramANAvapi siddherbAdhitaviShayatvena nAnumAnAvasaro bhavet.h | 
atha bahukAlasambandho.anumIyate | tanna | bahutvaM hi kAlasya kiM paramANUnAmiva sahaiva, uta kriyANAmiva pUrvAparabhA(vitve)vena | nAdyaH | tatsambandhasyApi nityasiddheH netaraH (nottaraH) tasya kAlasya nityasiddheH | nityatayA.aN^gIkR^itatvAt.h | na dvitIyaH | tasya nityasiddheH siddhasAdhanatvAt.h | atha parisheShAditaraniShedhaH kariShyata iti chenna | parisheShAvadhAraNAnupapatteriti | 
anye tu vyAchakShate | bahutaraNiparispandAntaritajanmatvaM paratvam.h | alpatarasaurasaJNchArAntaritajanmatvaM chAparatvam.h | 
ekatapanaprachAravishiShyatvaM yaugapadyam.h | anekatadvishiShyatvamayaugapadyam.h | bahukriyAvishiShyatvaM chiratvam.h | katipayakriyAvishiShyatvaM kShipratvam.h | tatpratyayaiH kAlo.anumIyate | taraNiparispandA hi padArthasArthe vishiShyapratyayotpattau svapratyAsattimapekShante | svarasato.apratyAsannatve sati vishiShyavyavahArajanakatvAt.h | chandanasaurabhavat.h | paramparasambandhinashcha sAkShAtsambandhavirahe sati sambandhitvAt.h | paTasaMsR^iShya(sambandhi)nIlimavat.h | ataH piNDatapanaparispandayoH saMyuktasaMyogisamavAyAtmani paramparAsambandhe yad.hdravyaM nimittaM sa kAla iti | 
etadapyasat.h | ghaTashUnyaM bhUtalamityAdivatsvabhAvapratyAsattyaiva vishiShyapratyayopapatteH | anyathA abhAve parAparayaugapadyAdipratyayAnupapattiprasaN^gAt.h | dR^ishyate cha yugapadutpannAvabhAvAvityAdipratyayaH | atra sambandhe bAdhakAbhAvAnnaivamiti chenna | anyasamavetatvasyaiva bAdhakatvAt.h | upanAyakadravyAntarakalpanayA tadupapattiriti chet.h | tarhi bhUtalaghaTAbhAvayostR^itIyasambandhakalpanayopapattau bAdhakAbhAvAt.h | svArasikasambandhenaiva vishiShyapratyayopapattau kimapratIyamAnasambandhakalpanayA iti chet.h | tarhi tathaiva parAparAdivishiShyapratyayotpattau kimapratIyamAnadravyakalpanayeti samAnam.h | tadidamuktam.h teShAM vishiShyapratyayAnAM nityasiddherdravyAntarakalpAnAM vinA svabhAvAdeva siddheH dravyAntarAnumAnAvasaro na bhavediti | tadanena svarasato.apratyAsannatve satIti visheShaNAsiddhiH | vishiShyavyavahArajanakatvamAtrasya chAnaikAntyamuktaM bhavati | 
nanu viShama upanyAsaH | bhUtalAbhAvayorasti sAnnidhyam.h | tena sambandhAbhAve.api bhaviShyati vishiShyavyavahAraH | darshanasya durapahnavatvAt.h | sambandhAntarakalpanasya cha vyarthatvAt.h | nacha taraNiparispandAnAM piNDasAnnidhyamasti | tato bhavitavyaM madhye dravyAntareNeti | maivam.h | vinA.api sAnnidhyena ghaTaj~nAnamiti vishiShyapratyayadarshanAt.h  | 
kiJNchAbhAvasyApi na bhUtalasAnnidhyaM parapakShe kimapi pashyAmaH | astu vA tapanaparispandAnAM piNDaM pratyupanAyakaM dravyAntaram.h | tachcha pR^ithivyAdikaM kiM na syAt.h | tapanapiNDAbhyAmasaMsargAnneti chenna | ekaikasyAvyApakatve.api bahUnAM saMyuktasaMyogabhUyastvena kriyopanAyakatvopapatteH | nacha taraNipiNDAntakAle tAni na santyanupalambhAditi vAchyam.h | sUkShmANAM kalpanIyatvAt.h | nacha vinigamanAyAM kAraNAbhAvaH | saMshaye.api parisheShAvadhAraNAnupapatteH | dharmikalpanAto dharmakalpanasya laghIyastvAt.h | AkAsho vA kiM na syAt.h | na syAt.h | visheShaguNavattvAtpR^ithivyAdivaditi chenna | visheShaNaguNavato.api nIladravyasya paTe nIlimopasaN^krAmakatvadarshanAt.h | sUryagatyupanAyakatvaM cha dravyasvarUpaM vA atIndriyashaktirvA sahakArishaktirvA | nAdyaH | dravyamAtre prasaN^gAt.h | na dvitIyaH | anabhyupagamAt.h | tR^itIye(.api) kiM tadvayApakatvaM vA, visheShaguNaviraho veti va(vive)ktavyam.h |   Vyasa-(6) 
yaM tu brUmaH | vyApakatvameva taditi | anyathA manaso.api tatprasaN^gAt.h | vyApakatvasya prayojakatAyAmAtmano.api tatprasaN^ga iti chenna | tadvayApakatvAbhAvasya vakShyamANatvAt.h | vyApakatve.apyaniShyAbhAvAt.h | kriyopanAyakatvaM khalvAntarAlikasya dravyasya nobhayasaMyogAtiriktaM kiJNchit.h | tadekasyevAnekeShAmapi samAnam.h | yadyAkAshaM(H) svasambandhenAnyagataM dharmam.h anyatra saN^krAmayet.h, tadA sarvaM sarvatra saN^krAmayet.h avisheShAditi chenna | niyatopasaN^krAmakatvasyaiva kalpanIyatvAt.h | gurvI hi dharmamAtrakalpanAto dharmikalpanA | anyathA kAle.api samAnaH prasaN^gaH | tatsiddhayasiddhibhyAmanavasaraduHsthatvamiti chenna | bhAvAnavabodhAt.h | vishiShyapratyayadarshanAnantaraM bahavaH pakShAH prApnuvanti | kimayaM svarasambandhanibandhanaH kiM vA atiriktasambandhAdhIna iti | dvitIye.api kiM sAkShAtsambandho.atra nimittamuta dravyAntarakR^ita iti | uttaratrApa taddravyaM prasiddheShvanyatamaM vA bhavatvanyadveti | sarvatra bAdhakAni paryAlochayanprasiddhadravyeShu yadbAdhakaM pashyettadaprasiddhe.api kalpyamAne kathaM nAnusandadhyAt.h | anusandadhAnashcha tatsvAbhAvyena parihAraM chintayankalpanAgauravavyasanamapahAya laghIyAMsameva pakShaM na kathaM(vA) rochayata ityasyArthasya vivakShitatvAt.h | para(pra)siddhatvena prasaN^gasya na doSha ityasyApyayamevAbhiprAyaH | 
kiJNchAyaM prasaN^go vastutaH sAdhuH athAbhAsaH | nAdyaH | kAlapratItyuttarakAlaM vyAptibhaN^gAt.h | dvitIye kathamAkAshasya kriyopanAyakatvaM tyAjayet.h | anyathA jAtinirAkaraNamapi na syAditi | 
astu vA.a.akAshasya visheShaguNavataH kriyopanAyakatvAbhAvaH dishastu syAt.h visheShaguNashUnyatvAt.h vyApakatvAchcha | tasyAH saMyogopanAyakatvena siddhatvAnneti chenna | ubhayopanAyakatve.api bAdhakAbhAvAt.h | sahakAribhedena cha vyavasthitAvyavasthitapratItijanakatvaM kalpyatAM lAghavAdeva | anyathA kAle.api bhedakalpanAprasaN^gAditi | tadidamuktam.h | tasya vishiShyapratyayasya nityena niyatena prasiddhenaiva pR^ithivyAdinA siddhernAprasiddhe dravye.anumAnAvasaro bhavediti |
anye tu paramparashabdAbhyAM paratvAparatve guNau yuvasthavirapiNDa(vartinau)gatau AchakShate | tau asamavAyikAraNasaMyogAshrayatayA nimittakAraNApekShAbuddhisampAdakatayA vA kAlamanumApayata iti | tadapyuktanyAyena nirastamiti |
kiJNcha parAparAdipratyayAnAM sUryagatayo vA parA(tvA)paratve vA yadyAlambanaM tadA astu kAlAnumAnam.h | na chaitadasti | kAlabhedAnAmeva visheShaNatayA pratIteH | tathAhi | paro.ayamityAdi prayuktavantaH ko.asyArtha iti pR^iShyAH laukikAH parIkShikAshcha bahukAlIna(no.ayamityAdi) iti vyAchakShANA dR^ishyante | tatra kAlasvarUpaM sAkShisiddham.h | tadbahutvAdi cha kvachitsAkShiNA kvachidanumAnAdinA cha j~nAyata iti | etadapyuktam.h tadetaditi shlokAbhyAm.h | anayaiva dishA disho.api parAparapratyayAdiliN^gatvaM nirAkartavyam.h | 
ta(me)detaM chirantanaM panthAnamarochayamAnA navInAstu dikkAlayoranyathAnumAnamAhuH | vivAdAdhyAsitaM kAryaM visheShaguNarahitadravyAbhyAM janyate kAryatvAt.h antaHkaraNadvayasaMyogavaditi |
(e)tada(pya)yuktam.h | sAdhye bahuvachanaprayoge(kShepe).atiprasaN^gAt.h | nacha dR^iShyAntAbhAvaH | antaHkaraNagatabahutvasya sattvAt.h | na chAntaHkaraNadvayasaMyoge pramANamasti, mano manasA saMyujyate mUrtatvAchCharIravaditi cha AkAlike vidyadAdau sandigdhavyabhichAram.h | 
apara Aha | paramamahatparimANaM dravyachatuShyayavR^itti parimANatvAdaNutvavaditi | atra yadyAkAshAtma(gata)parimANapakShIkArastadA siddhasAdhanam.h AtmanAM bahutvAt.h | AtmatvenaikyamupAdAya prayoge.api bAdhaH | parimANadvayasya dravyachatuShyayavR^ittitvAyogAt.h | ekaikadravyavR^itti khalu parimANam.h | ata eva na kAlAdigatasya pakShIkAraH | AshrayAsiddhishchAdhikA | 
paramamahatparimANasAmAnyaM visheShaguNashUnyadravyAdhikaraNAnekavyaktivR^itti parimANatAratamyavishrAntiviShayajAtitvAt.h aNuparimANavR^ittijAtivat.h iti chAnupapannam.h | paramamahatparimANasAmAnyaM hi parimANatvaM vA tadavAntarajAtirvA | Adye manaHsiddhayA.apyasya sambhavenArthAntaratA | sAmAnyasyApyanekavR^ittitAyA nirAkariShyamANatvena bAdhAshrayAsiddhI cha | na dvitIyaH | tasyAH (tasya) nirAkariShyamANatvAt.h | varNasiddhayA arthAntaratvAchcha | anekapadasthAne bahupadaprakShepe atiprasaN^gAchcha | 
astu kAlasya dishashcha bahutvam.h, AtmavadupasaN^grAhakaikyena dravyANAM navatvopapattiriti chettarhi dishA kAlena vA sAdhyaparyavasAnA(sambhavA)dubhayasAdhakatvamasya na syAt.h | mA bhUditi chenna | anekapadavaiyarthyAt.h | anyatarasAdhane.anyatareNArthAntaratAprasaN^gAt.h | hetudR^iShyAntayoshchAnupapattirvakShyata ityalaM pallavena |
gaganAdessakalaprapaJNchasya traikAlikAbAdhyatvaM sAkShisiddhamityuktamarthamupasaMharanvivR^iNoti- ata iti ||
na vidyate doShaH kAraNaM yasya j~nAnasya tena pratItasya viShayIkR^itasyAdoSheNa pratyakShAdinA vA pratItasya gaganAdeH prapaJNchasya satyatvaM traikAlikAbAdhyatvaM sAkShiNA mataM siddham.h | prAmANyagrahaNAdineti sheShaH | 
ayama(trA)bhiprAyaH | AkAshakAladigAtmamanAMsi sukhAdayashcha sAkShAtsAkShisiddhAH | taditare tu padArthA yathAsvam.h(yathAyatham.h) indriyaliN^gashabdagamyAH | j~nAnaM cha bhAvAbhAvalakShaNaM svaviShayaM sattvenaivAvagAhate, nAsattvena, nApyudAsInena rUpeNa | nachaivaM ghaTo.asti ghaTo nAstItipratyayAnupapattiH paunaruktyAdvayAghAtAchcheti yuktam.h | ghaTo.astIti deshakAlavisheShasambandhisattAviShayatvAt.h, kvachidviparItAkAN^kShAvyavachChedAthartvAt.h, kvApi vyAkhyAnavyAkhyeyabhAvAt.h | nAstItyasya cha deshakAlavisheShasambandhisattApratiShedhaparatvAt.h | nahi satA sakaladeshakAlasatA bhavitavyamiti niyAmakamasti | j~nAnagataM cha yAthArthyalakShaNaM prAmANyaM j~nAnagrAhakeNaiva gR^ihyate | j~nAnagrAhakashcha sAkShItyavivAdaM vAdiprativAdinoH | tathAcha sAkShiNA j~nAnaprAmANyaM gR^ihNatA tadviShayasya sakalaprapaJNchasya traikAlikAbAdhyatvalakShaNaM satyatvameva gR^ihItaM bhavati | yadi hi j~nAnagocharasya nityasya vA anityasya vA sarvagatasya vA asarvagatasya vA arthasya svadeshakAlaprakAropAdhAvasattvA.a.avedanalakShaNo bAdhaH syAt.h, ko.arthastadA j~nAnaprAmANyaM sAkShiNA pramitamityasyeti |
yadi tarhi j~nAnasvarUpagrAhakaH sAkShI tatprAmANyamapi gR^ihNanprapaJNchasatyatAM nishchinuyAt.h, shuktirajatAdij~nAnasvarUpagrAhako.api sa eveti tatprAmANyamapi gR^ihNan.h shuktirajatAdikamapi satyaM vyavasthApayet.h | nacha shuktirajatAdij~nAnAnAM prAmANyameva nAsti, kiM sAkShiNA gR^ihyatAm.h iti yuktam.h, prapaJNchagocharANAmapi j~nAnAnAM prAmANyAbhAvAtkiM sAkShirA gR^ihyata ityapi vaktuM shakyatvAt.h | tasmAtsAkShiNA prapaJNchasatyatAsiddhimabhilaShatA j~nAnagrAhakasya sAkShiNaH prAmANyagrAhakatvaM svabhAva iti vaktavyam.h | tathA chokto.atiprasaN^ga ityata uktam.h- adoSheti ||
ayamarthaH | na sAkShI j~nAnaM gR^ihNanpramANamevaitaditi gR^ihNAti | kintarhya(tva)doShaM chetpramANaM sadoShamapramANamiti vyavasthayA | yadA tvarthitvena prAmANyaM nirdidhArayiShitaM tadA sajAtIyavijAtIyasaMvAdavisaMvAdabhAvAbhAvalakShaNayA parIkShayA doShabhAvaM nishchitya 
prAmANyamavadhArayati doShadasharne tvaprAmANyam.h | prapaJNchapratIteshcha prayatnenAnviShyApi doShamapashyanprAmANyamevAvadhArayatIvati tatsatyatvaM sAkShisiddham.h | nachaivam.h shuktirajatAdInAm.h | doShApratItidashAyAM prAmANyAnavadhAraNAt.h, tatpratItau tvaprAmANyanishchayAt.h | nanu shuktirajatAdij~nAnasyApi prAmANyaM nirdhAryata eva | kathamanyathA niHshaN^kA pravR^ittiriti chet.h | satyam.h | nAsau sAkShirUpAvadhAraNA | api tu mAnasIti vakShyAmaH | manasashcha doShasaMsargasambhavena na tAvatA prAmANyasiddhiriti | 
nanu yadi parIkShAsahakR^itassAkShI j~nAnaprAmANyaM gR^ihNIyAt.h tadA.anavasthA syAt.h | parIkShA.api hi svayaM pramANatvenAvadhR^itA paraprAmANyAvadhAraNAyAlam.h | nAnyathA | tathAcha tatrApi parIkShAntaramavataraNIyamiti | kiJNcha sAkShiNo.apyanavadhR^itapramANabhAvasya svayaM duHsthasya na paraprAmANyAvadhAraNasamArthyamiti tatprAmANyAvadhAraNAya parIkShAntarApekShA grAhakAntarApekShA chetyanavasthaivetyata Aha- parIkShAdeshcheti ||
Adipadena sAkShI gR^ihyate | chastvarthaH | satyatvaM yathArthatvam.h | tena sAkShiNaiva kevalena na tu parIkShAyuktena(sahakR^itena) | hishabdo.asyArthasyAnubhavasiddhatvaM dyotayati | tasmAnnAnavastheti hetau vA | 
etaduktaM bhavati | doShAbhAvAvadhAraNArthaM nyAyAnusandhAnaM hi khalu parIkShA | sandigdhashchArtho nyAyaviShayaH | sandehashchobhayakoTiprApakasadbhAve bhavati | evaJNcha yatra yatra doShasambhAvanayA tatsandehastatra tatraiva parIkShApekShA nAnyatra | nacha sarvatra doShasandeho.asti | sAkShisiddhe.arthe tatprAptyabhAvAt.h | ato na tAvatparIkShA.anavasthA | tathAhi | astyatra purataH pAnIyamiti vAkyaM shrutavato bhavati sandehaH kimidaM viparyayAdimUlamuta neti | puruShavachasAmubhayathA darshanAt.h | tata evArthe sandihAnaH pratyAsIdan.h rUpavisheShAdinA.anuminoti pAnIyametaditi | tatrApi bhavati saMshayaH | kimidamanumAnamutAbhAsam.h(sa) iti | vyAptyAdigrAhiNAM yAthArthyAyAthArthyopalambhAt.h | pratyAsannashchodakAbhyavahArAnantaraM rasavisheShANAnumAyApi pUrvavatsandigdhe | pItodakastUdanyAdinimittaduHkhAbhAvaM sukhaM chAnubhavanna tatra saMshete | sukhAdau tadabhAve cha sAkShisiddhe kadA.apyanyathAbhAvAdyanupalambhAt.h | nacha pratItatvasAmAnyena tatrApi saMshayaH | visheShaniShThasya nishchAyakasya sadbhAvAt.h | anyathA saMshayAnuchChedena vyavahArAbhAvaprasaN^gAt.h | saMshayAbhAve cha na tatpUrvikA parIkSheti kuto.anavasthA | ata eva sAkShaprAmANyAvadhAraNe parIkShA.anavasthA.api parihR^itA | grAhakAnavasthA tu nAstyeva | sAkShiNaH svaprakAshatvena svaprAmANyagrAhakatvAt.h | 
etAvAnatra visheShaH | indriyaliN^gashabdajanyeShu j~nAneShvanAdau saMsAre dvayIM gatimanusandadhatsAkShI na sahasaiva pramANametaditi nishchetuM shaknoti | kintu dAShAbhAvanishchayadvAraiva | doShAbhAvaM cha na svayam.h(eva) avadhArayitumIShye | (api) kiM tu parIkShAsahakR^ita eva | parIkShAyAM chendriyaliN^gashabdajAyAM pUrvanyAyena parIkShAntaramanusarati yAvatsAkShAtsvaviShaye sukhAdAvavatarati | nacha svAtmanyanena kadA.apyanyathAbhAvo.avagata iti sandehAbhAvAtparIkShAnusaraNAnnivartate | nahi j~nAnasvarUpaM prAmANyaM cha viShayIkartuM svamahimnaiva shaknoti | tasya tu mAnasyA doShashaN^kayA prAmANyagrahaNashaktiH pratibaddhA | ato vyavasthaiva tatspR^ishati | na tvavadhAraNasyeShye | parIkShayA cha pratibandhe.apagate nijayaiva shaktyA prAmANyamavadhArayati | nachAsya vyutpAdanasyAprAmANye.api samatvAttasyApi svato grahaNamiti vAchyam.h | vaiShamyAt.h | prAmANyAvadhAraNe hi parIkShAyAH pratibandhakanivartakatvamAtraM shakyate.avadhArayitum.h | pratibandhakarahite sAkShiprAmANyagrahe tadanapekShaNAt.h | sahakAritve hi sarvatra tadapekShA syAt.h | tathA chAnavasthetyuktam.h | anyathA kAraNatvaM vyAhanyeta | na chAprAmANyaM kvApi parIkShA.anapekSheNa sAkShiNA nishchitacharam.h | yena pratibandhakanivartakatvaM tasyAH pratImaH | kintu sArvatrikatvAtkAraNatvameva | pratibandhakasya sArvatrikatvAdanyathAsiddhaM sArvatrikatvamiti chenna | pratibandhakanivR^ittAvaprAmANyaga(he)haNe cha parIkShAyAH kAraNatvopapatteH | evaM sati gauravamiti chenna | visheShAvadhAraNAyA ashakyatvasyaiva kalpakAbhAvAt.h | tathA.api parIkShAnvayavyatirekAnuvidhAyi(yaka)tvasyAnyathAsiddhiH shaN^kayata iti chet.h (na) | pratibandhakasya sArvatrikatAyAH kvApyadarshanenAnyathAsiddhishaN^kAnirAsAt.h | anyathA sarvatra sahakAriNAM tathAtvaM syAt.h | yadi j~nAnagrAhakAtiriktasya yathAkathamapi praveshAtprAmANyasya paratastvamiti matam.h, tadA sAkShiNa eva svataHprAmANyamanyasya parata ityaN^gIkAre.api na kashchidvirodha iti saN^kShepaH | vistarastu svayam.h(eva)AchAryeNa vakShyate |
atha matam.h | sAkShI pratyakShAdInAM prAmANyaM gR^ihNannapi katipayakAlakatipayapuruShasambandhibandhivaidhuryarUpameva | na punarasya kadAchitkutrApi kenApi svArthavyabhichAro na bhaviShyatItyevaMrUpam.h | tatkathaM tenAtyantikabAdhAbhAvalakShaNaM satyatvaM vishvasya 
siddhayedityata Aha- anyatheti ||
sAkShiNaH sarvathA bAdhavaidhurvalakShaNaprAmANyAgrAhakatve vishvasya pUrNasya brahmaNo.api prapaJNchavadvinivR^ittiH kiM kasmAnna shaN^kayate | nivartakAbhAvAdityata uktam.h- akasmAditi || nanu cha "satyaM j~nAnam.h' "tatsatyam.h' ityAdishrutyA, brahma na nivR^ittimat.h aj~nAnatatkAryAtiriktatvAt.h ityAdyanumAnena, niradhiShThAnakasyAsAkShikasya bhramasya, niravadhikasya bAdhasya chAdarshanAtprapaJNchAropAdyanyathA.anupapattyA, brahmaNassatyatA.avagamAttannetyata uktam.h- shrutIti || eteShAmapi pramANAnAM pratyakShAdInAmiva vinivR^ittiH shaN^kayatAmityarthaH | 
etaduktaM bhavati | "prapaJNchaviShayANAM pratyakShAdipramANAnAM nAtyantikaM prAmANyaM sAkShI gR^ihNAti | kintu tAtkAlikameva' iti vadanvaktavyaH | sAkShiNaH kimAtyantikaprAmANyagrahaNe shaktirastyuta nAsti | Adye kathaM prapaJNchaviShayANAM pratyakShAdInAM prAmANyamAtyantikaM na gR^ihNIyAt.h | dvitIye brahmaNaH satyatApratipAdakAnAM shrutyAdInAmapi nAtyantikaM prAmANyaM gR^ihNIyAt.h | tathAcha na brahmaNo.abAdhyatvamAtyantikaM siddhayet.h | tatashcha sAdhakabAdhakapramANAbhAvAttasyApi bAdhaH shaN^kayeta | evaMcha tajj~nAnamapi na tattvaj~nAnamiti na tadarthaH prayatnaH syAt.h | atha kvachichChaktiH kvachinneti brUyAttadA niyAmakaM vAchyamiti |
nanu yadi brahma bAdhArhaM syAttarhIyatA kAlena kuto na nivR^ittam.h | tasmAditaHpUrvaM bAdharahitatvAnnottaratrApi bAdhaH shaN^kayata iti chenna | uktottaratvAt.h | asyA apyupapatteH sAkShigrAhyapramANabhAvAyA AtyantikaprAmANyAsiddheH | anyathA prapaJNchagrAhiNAM pratyakShAdInAmapi tathAtvasyAnivAraNAt.h | vyavasthApakAbhAvAt.h | 
dUShaNAntaramAha- itaHpUrvamiti ||
tathAbhAvAt.h nivR^ittyabhAvAt.h | yadi brahmaNo nivR^ittinar shaN^kayata iti sambandhaH | tarhItyadhyAhAraH | gatirnivR^ittiH syAditi sheShaH | 
ayamAshayaH | itaHpUrvamanivR^ittatvAditi kiM brahmaNo nivR^ittyabhAve sambhAvanoktatAnumAnam.h | nAdyaH | sambhAvanAyA api saMshayarUpatvena shaN^kAnivAraNAsAmarthyAt.h | na dvitIyaH | tathA sati saMsR^iteravidyAyA nivR^ittyabhAvaprasaN^gAt.h | na hItaHprAN^.hmUlAvidyA nivR^ittA | anyathA tasyAmeva vyabhichArassyAditi |
kiJNcha shuktirajatAdikaM prAganivR^ittameva nivartate | nivR^ittasya nivR^ittyayogAt.h | ato viruddhatA cha | 
anyathetyAdyanyathA vyAkhyAyate | anyathA sAkShiNaH prapaJNchagrAhakapratyakShAdyAtyantikaprAmANyAgrAhakatve, vishvasya viyadAderuttarakShaNa eva nivR^ittirvinAshaH kiM na shaN^kayate | tathAcha sarvapravR^ittivilayaH syAt.h | parameshvarasaJNjihIrShAdyabhAvAdityata uktam.h- akasmAditi || (anu-1117 pR^iShThe draShyavyam.h |) nanvIshvarechChayaiva shrutismR^itItihAsapurANAni prapaJNchapralayaM pratipAdayanti, vishvavinAsho na nirhetuko vinAshatvAtpaTanAshavadityanumAnamapi | tatkathamevaM shaN^kayata ityata uktam.h- shrutIti || pramANAnAM nivR^ittirnAmAtyantikaprAmANyAbhAvaH | tAtparyaM pUvarvat.h | 
nanu prAgito na prapaJNcha(vi)layo.akasmAdabhUt.h | tatkathamuttaratrApi shaN^kayeta ityata (uktam.h) Aha- itaH pUrvamiti || kimatra yatpUrvaM nAbhUttaduttaratrApi na bhaviShyatIti vyAptiH, kiMvA yatpUrvaM na nirhetukaM vinaShyaM na taduttaratrApi tathA vinAshavaditi, yadvA yannirhetukaM na tadbhaviShyatIti vyAptiH, pUrvoktistu tadupapAdanAyeti | nAdyaH | saMsR^iteravidyAyA nivR^ittyabhAvaprasaN^gAt.h | na dvitIyaH | saMsAranivR^ittiprasaN^gAt.h | tathAhi | vidyA saMsAranivR^ittihetuH | sA.apyavidyAtmakatvAtsaMsR^itireva | nacha tasyA nivartakAntaramasti | tathAchAkasmAtkimapi na nivartata ityaN^gIkAre no saMsR^itergatiH | vidyA svayameva svanivR^ittiheturavidyAmAtravirodhitvAditi chenna | evaM tarhi prapaJNcho.apyuttarakShaNe (svayameva) nivartiShyata iti shaN^kA syAt.h | ata eva na tR^itIyo.apIti | 
uktamevArthaM vivR^iNoti- vAkyeti ||
athavA no saMsR^itergatirityuktam.h | saMsAragateH shrutyAdisiddhatvAt.h | tadasiddhayA cha hetorvisheShaNAdityata Aha- vAkyeti || brahmaNo.api nivR^ittyAshaN^kAyAmApAditAyAM yadi paro vAkyAnumAdito nivR^ittyabhAvanishchayaH syAditi brUyAt.h, yadi vA AkasmikottarakShaNe pralayashaN^kApAdane vAkyAnumAditaH parameshvarechChAdinaiva syAditi manyeta, yadi cha vAkyAnumAditaH saMsAranivR^ittiH syAditi vadet.h, tadA tasya vAkyAdeH prAmANyaM kena nishchitamiti vaktavyam.h | sAkShItareNetyaN^gIkAre j~nAnasya sAkShivedyatvena parataH prAmANyagrahApatteH sAkShiNaiveti vaktavyam.h | 
tataH kimiti chet.h | sAkShI kiM brahmasatyatvAdipratipAdakAnAM vAkyAdInAM prAmANyaM tAtkAlikameva gR^ihNAti kiMvA.a.atyantikam.h 
| Adye na tena brahmAbAdhyatvAdisiddhiriti noktashaN^kAnivR^ittiH | 
dvitIye tvAha- tatprAmANyamiti ||
yathAshabdasyAtrottaratra cha sambandhaH | tasya brahmasatyatvAdipratipAdakavAkyAdeH prAmANyaM yathA sAkShI vartamAnakAlInaM sthApayati gR^ihNAti | evameva sarvakAleShvapi sthairyeNa gR^ihNAti | hishabdaH paraprasiddhidyotakaH | sthairyameva vivR^iNoti | vyabhichAraM bAdham.h apohya nirAkR^ityaiveti | na kevalaM brahmasatyatvatvAdivAkyAdiprAmANyaM sAkShI tAtkAlikaM gR^ihNAti kintvAtyantikamevetyarthaH | 
athavA yathAshabdasyottareNaiva sambandhaH | sthApayatyAntikameva gR^ihNAtItyarthaH | asyaiva vivaraNamevameveti | itishabdo.adhyAhAryaH | sarvakAleShvapIdamevameva na kadA.api viShayApahAralakShaNaM bAdhamApnotIti vyabhichAramapohya tata eva sthairyeNa gR^ihNAtIti | yadvaivaMshabdaH samuchchaye | sAkShI brahmAdiviShayavAkyAdiprAmANyaM sthApayatyAtyantikaM gR^ihNAti | ata eva tadviShayamapi brahmAdikaM sarvakAleShvapi sthairyAdatishayena vyabhichAramapohyaiva sthApayatIti | prAmANyA(tyantikatvA)ntargatatvAdviShayAbAdhyatAyA iti hishabdAtharH | evamiti dArShyAntikoktiH | ayaM sAkShI yadi tatsatyamityAdipramANaprAmANyamAtyantikaM gR^ihNan.h tadviShayasya brahmAdestraikAlikAbAdhyatvaM vyavasthApayettarhi tathaiva vishvaviShayasyAkShajAdij~nAnasyAtyantikaM prAmANyaM gR^ihNan.h tadantargatAM vishvasyAbAdhyatAmapi sthApaye(deva)t.h avisheShAditi samudAyArthaH | 
nanu gR^ihNAtvAtyantikaM prAmANyamakShajAdInAM sAkShI | tasya tathAtvaM tu kutaH | tatashcha na vishvasatyatAsiddhirityata Aha- nirdoSheti || 
sAkShiNo nirdoShaj~nAnarUpatvashaktyA tathAtvamapi siddhayati | anyathA brahmasatyatvAdyapi na siddhayet.h | 
yadvA tatsatyamityAderAtyantikaM prAmANyaM gR^ihNAti sAkShI, vishvaviShayasyAkShajAdestu tAtkAlikameveti kiM na syAdityata Aha- nirdoSheti || ayamarthaH | tatsatyamityAdij~nAnasyAtyantikaM prAmANyaM gR^ihNAti sAkShItyatra kiM nimittam.h | j~nAnaM gR^ihNan.h tasya nirdoShatAyAM prAmANyamapi gR^ihNAtIti sAkShiNaH svabhAvo.ayamiti chet.h | kathaM tarhyakShajAderapi AtyantikaM prAmANyaM na gR^ihNIyAt.h | tasyApi nirdoShaj~nAnarUpa(tva)shaktisadbhAvAditi |
athavA kiM sAkShI kutrApi prAmANyamAtyantikaM grahItuM na shaknoti | kiMvA kvachichChaktaH kvachidashaktaH | Adyasyottaram.h- anyathetyAdi | dvitIyasyottaram.h- vAkyeti ||
syAdetadevaM yadyakShajAdij~nAnaM nirdoShaM syAt.h | na chaivam.h | avidyAkR^itaprapaJNchaviShayatvAt.h shuktirajatAdij~nAnavat.h | nanvavidyA kimAshriteti chet.h | jIvAshriteti brUmaH | nanvatrApi dUShaNamuktam.h "svato.anyatA' iti | naitadasti | tadbhedasyApyAvidyakatvAt.h | nacha chakrakAdidoShaH | prapaJNcha(vishva)sya jIvAj~nAnakR^itatvena shrutyAdisiddhatvAt.h | pramite chArthe tarkANAmavakAshAbhAvAt.h | nacha kalpyAbhAvadoShaH | vishvasyaikAj~nAnakR^itatvAN^gIkArAt.h | tadatiriktajIvajaDaprapaJNchasya kalpyatvopapatteH | ekajIvavAdo hi mAyAvAdinAM paraM hR^idayam.h | bahujIvavAdastu mandAnAmAbhimukhyAyAvatArita ityata Aha- eketi ||
uchyate brahmavivartavAdibhiH, mR^iShA pramANena vinA | etaduktaM bhavati | syAdapIdaM kathaJNchit.h | yadi vishvasyaikajIvAj~nAnakalpitatvaM syAt.h | na chaitadasti | pramANAbhAvAt.h | shrutyAderanupadameva samyagvyAkhyAsyamAnatvAt.h | bahUnAmIshvarasya tatpreritAnAM brahmAdInAM cha j~nAnechChAprayatnairnimittatve shrutyAdipramANasadbhAvena tadviruddhatvAchcheti | 
kiJNchaikajIvAj~nAnaparikalpitaM jIvajaDAtmakaM samastamiti vadanpraShyavyaH kimasAveko jIvastvam.h utAnya iti | anyashchettadaj~nAnakalpitasya tava bandhamokShAbhAvAdvayarthaM pArivrAjyAdikamA(mityA)padyeta | Adye.api prativAdipramukhAnjIvAnpashyasi na vA | prathame.api (kiM) santItyuta na santIti | AdyaM dUShayati- parasyeti ||
yaH parasya prativAdyAdeH satyatAM jAnannapi paro nAstIti vadati | sa svAtmataskara iti yojanA | svAtmAnamiva paramapi satyatayA pashyato.ahameka eva satyo madaj~nAnakalpitAH sarve jIvA jaDAshcheti vachanaM svAnubhavaviruddhamityarthaH | nahi tvadaj~nAnaparikalpitaM samastamityatra balavatpramANamasti | yena darshanamapi bAdhyeta | nahi sattvena pratIyamAnasyApi gandharvanagarAderasattvamevAN^gIkriyate | kintu balavatpramANabAdhAt.h | anyathA prativAdyaj~nAnakalpitastvamiti kathaM na syAH | tathA chAnishchayena na mokShArthA pravR^ittiH syAditi |
dvitIyatR^itIyau nirAchaShye- kimiti ||
yadi paraH prativAdyAdijIvAnna pashyati, pashyanvA na santIti pashyati, tadA kimityunmattavadvavadet.h | na kathAyAM pravishet.h | na shAstraM virachayedvayAkuryAdvA | anyathonmattavannAyaM laukiko nApi parIkShaka ityupekShaNIyaH syAt.h | 
kuto na vadet.h | yena vadantunmattapadavImAsAdayedityata Aha- parAbhAva iti ||
vAchaH parabodhanArthatvAt.h | parAbhAve cha tadvaiyarthyAdvayarthyAM vAchaM na prayuJNjIta | prayuJNjAnashcha kathamunmatto na syAditi |
satyaM parAbhAve vachanamanarthakam.h | mayA.api kimapi nochyata ityata Aha- yadIti || 
mayA kimapi kadApi naivochyata iti yadyuchyate tadA svakriyAvirodhishraH sakalalokAvagatArthApalApinastasya taskarasyaiva daNDa evochito na pratyuttaram.h | paramArthato nochyata ityuchyata iti chet.h | tatkiM pratIyogyabhAve nishchite vyavahArato.api vadantaH prekShAvanto bhavanti, yenedamuchyeteti | 
prAk.h prapaJNchamithyAtvasiddhaye parodAhR^itAnAM shrutInAM bAhyopapattivirodhaH (pratipA)vyutpAditaH | idAnImAntarAnupapattipradarshanapUrvakaM tAsAmaviruddhArthavyAkhyAnArthamuttaro granthaH | athavA sarvashrutisAdhAraNAnupapattiH prAk.h prapaJNchitA | idAnImasAdhAraNAnupapattirvyutpAdyate | tatra tAvatprapaJNcho yadi vidyetetyAdivAkyadvayaM paThitvA parAbhimate.arthe.anupapattimAha- prapaJNcha iti || 
nanvatra sUtragR^ihItatayA pareNopAttAnAM shrutInAmanupapattyAdikaM prathamatA vaktavyam.h | satyam.h | tathA.apyekajIvAj~nAnaparikalpitatve samastasya, na pramANamastItyanantaramevoktam.h | asyAM cha tadApAtataH pratIyate | "anAdimAyayA supto yadA jIvaH prabuddhayate' ityuktatvAt.h | ata ubhayAnuguNyAdasyAH prathamaprAptiH | ityatra shlokadvaye yadishabdadvayaM nivarteteti liN^.hprayogadvayaM cha | upalakShaNaM chaitat.h | vidyetetyapi grAhyam.h | tathA kenachiditi | satyatAmityupalakShaNam.h | anAditAM cheti grAhyam.h | AhurityavagamayantItyarthaH | tathAcha vishvamithyAtvaparatayA vyAkhyAne tadanupapattiriti sheShaH | yadyatra prapaJNchamithyAtvamabhi(saM)dhitsitaM syAttadA yo.ayaM prapaJNcho vidyata iva dR^ishyate sa nivartiShyate | aj~nAnena kalpito vikalpo vinivartiShyata iti vaktavyam.h | yadyAdyAstushabdA vigatArthA viruddhArthAshcha | tatprayoge hi prasaN^gadvayaparametadvAkyadvayamiti vij~nAyate | yadi parvato niragniko bhavet.h tarhi nirdhUmo.api syAditi yathA | 
prasaN^gasya cha viparyaye paryavasAnAdanivR^ittyAdikameva vAkyasAmarthyAllabhyata iti parakIyamarthamapAkurvataiva shrutitAtparyaM sUchitam.h | tatspaShyIkurvanvidyetetyasyArthaM tAvadAha- vidyeteti || 
ityetachChabdarUpamutpattimevAha | natu sattAmiti prakR^ityarthakathanam.h | chashabdena nivarteteti vinAshamAha | natu bAdhamiti samuchchinoti | 
vidyaterutapattyarthatvaM kuta ityata Aha- videti || 
vidotpattAviti hyasmAddhAtoH | dhAtordhAtuvyAkhyAnAdityarthaH | vidyaterutpattyarthatvaM pratyetavyamiti pUrveNa sambandhaH | dhAtoriti ShaShThayantaM vA | tasya vyAkhyAnAditi sheShaH | mandAnAmaprasiddhamapIdaM dhAtuvyAkhyAnaM bahuj~nAnAM prasiddhameveti hishabda(bdArthaH)H | tathA.apyutpavireveti kutaH, sattA.atra kuto netyata Aha- utpattireveti ||
atra hi prapaJNcho yadi vidyeta tarhi nivarteteti yadishabdAdibalAtprasaN^go.ayamiti j~nAyate | prasaN^gashcha vyAptimUlaH | vyApyAN^gIkAre.aniShyavyApakaprasaJNjanaM tarka iti tallakShaNAt.h | tathAcha vidyetetyApAdakatayoktasyArthasya nivartetetyApAdyatayoktayA nivR^ittyA vyAptiravashyambhAvinI | utpattireva nivR^ittivyAptik.h(ktA) | na sattA | asmAkaM vyabhichAritvAt.h parasya viruddhatvAt.h | ataH pratIyamAnAnvayayogyatA.abhAvAnna sattA vidyaterarthaH | kintUtpattireva tadyogyatvAditi | pradhvaMsavyudAsAtha prAya ityaktam.h | utpattirnivR^ittiyugityayaM prAyo bAhulyamityarthaH | tathAcha bhAvatve satItyApAdakavisheShaNaM vivakShitamityuktaM bhavati | etenAlpaj~nAnAM dhAtuvyAkhyAne vipratipattiriti nirastA veditavyA | 
nanUtpattirnAma kAraNAyattasattAlAbhaH | nachAbhAve sattA.astItyabhAvasya prasaktyabhAvAtprAya iti vyartham.h | maivam.h | keyaM sattA nAmAnugatarUpA vA svarUpameva vA nAdyaH | tasyA ghaTAdAvapyabhAvasya vakShyamANatvAt.h | na dvitIyaH | abhAve tadbhAvasyAstyabhAvo.asti cha dhvaMsa ityAdau vakShyamANatvAditi | 
nanvasminnapi vyAkhyAne nAnvayayogyatA.asti | tarkasya vyAptiriva viparyaye paryavasAnamavashyambhAvi | tathAcha prapaJNcho yadyutpadyeta tarhi vinashyeta | nacha vinashyati | tasmAnnotpadyata iti vaktavyam.h | na chaitadyuktam.h | kShityAdeH prapaJNchasyotpattivinAshayoH pramANadR^iShyatvAt.h | ata eva tarkAN^gabhUtamApAdyasyAniShyatvaM cha nopapadyata ityataH prapaJNchashabdamanyathA vyAchaShye- prapaJNcha iti ||
nAyaM prapaJNchashabdo vishvavistAravAchI | yenoktadoShaH syAt.h | kintu paJNchAnAM vargaH paJNchaH | paJNchashatau vagare veti vAshabdena paJNchashabdasyApi nipAtanAN^gIkArAt.h | prakR^iShyaH paJNchaH prapaJNchaH | prakR^iShyatA cha mokShAN^gaj~nAnatayA bhavati | sA cha bhedasambandhina eva 
paJNchakasyopapannA | "vailakShaNyaM tayorj~nAtvA muchyate baddhayate.anyathA' ityAdeH | ataH prapaJNcho bhedapaJNchakaH | sacha jIveshvaraprakR^ityAdinityasvarUpabhUto.anAdinitya eveti noktadoShaH | 
TIkAkArastu manyate | bhedo nAmAnyonyAbhAvaH | sa chAnyonyatAdAtmyApattyaiva nivartanIyaH | pratiyogyApa(gyutpa)tterevAbhAvavipattitvasya prAgabhAve dR^iShyatvAt.h | nacha kadA.api padArthAnAmanyonyaM tAdAtmyamastItyanityAnAmapi bhedo nitya eveti | 
anye.apyAhuH | "nitye cha trayANAM siddhiH' iti |   Vyasa-(7) 
prapaJNchashabdobhedapaJNchakavAchItyetatkuta iti chet.h | paroktAnupapattereveti brUmaH | samAnArthAyAH shruteshchetyAha- jIveti || 
atra chashabdAstathAshabdau chAnyonyasamuchchaye | evashabdAvabhedasAhityavyavachChedArthau | eSha bhedapaJNchakaH prapaJNcha uktaH | prapaJNcho yadi vidyetetyAdAvityarthaH | 
so.ayaM satyo hyanAdishchetyanena atrApi pratij~nAdvayaM bahireva kartavyamiti j~nAyate | tatrAnAditvAnaN^gIkAre bAdhakaM sAdishchediti |
anena prathamashlokasya pUrvAdharo vyAkhyAto bhavati | satyatvAbhAve bAdhakaM svayamUhanIyamityabhipretya tadupasaMhR^itam.h- dvaitamiti ||
tenAj~nAta ityuktArthaM bhavati | shrutyantareNAvyAkhyAtatvAnmAyAmAtramityetadvayAchaShye- matamiti || 
mAN^.h mAne traiN^.h pAlana ityAbhyAM ghaJNe.athare kavidhAnamiti karmaNi kapratyaye mAtramiti bhavati | dhAtudvayAdapyekaH pratyayaH adibhUbhyAM Dutach.h adbhutamityAdau dR^iShyaH | "viShNoH praj~naptirevaikA shabdairevAbhidhIyate' ityato mAyAkhyaharividyayetyupapannam.h | 
advaitaM paramArthata ityetadvayAkhyAti- uttamo.artha iti ||
tasyopapAdanam.h- tadanyaditi || yatastasmAddhareranyatkiJNchinmadhyamaM kiJNchidadhamaM tasmAduttamo.artho harirevaika iti | "vikalpo vinivarteta' ityetatprapaJNchasatyatAyAM sphuTamiti na vyAkR^itam.h |
iyamatra yojanA | "anAdimAyayA supto yadA jIvaH prabuddhayate | ajamanidramasvapnamadvaitaM buddhayate tadA' iti pUrvashloke.anAdimAyayA parameshvarapraj~nayA tadichChayA vA jIvajAtasya prakR^ityAdijaDAvR^itaj~nAnatvalakShaNaM suptatvaM tayaiva parameshvarAditattvaviShayaparokShaj~nAnalakShaNaM prabodhamabhidhAya aparokShaj~nAnamapyuktam.h | tena jIveshvarayorjaDeshvarayojarIvajaDayoshcha bhedAH pratipAditA | prabhorichChayA nigaDAdinA puruShe baddhe mukte vA bheda(traya)darshanAt.h |
prAk.h "prabhavassarvabhAvAnAm.h' iti bhAvashabdoktAnAM jIvAnAM mitho bhedo.apyuktaH | tata evAvaraNAnAM jaDAnAmapi mitho bhedo.atharAllabhyate | teShAM cha paJNchAnAmapi bhedAnAm.h "anAdimAyayA' "ajamanidram.h' ityAdivisheShaNasAmarthyAdinA.anAditvamapi labdham.h | tadetatpaJNchabhedasya satyatvamanAditvaM chopapAdayitumidaM shlokadvayam.h | tatra tAvadanAditvaM vipakShe bAdhakapradarshanenopapAdayati- prapaJNcha iti || 
yadi cha jaDajIvabhedo nivarteta tadA jIvAnAM jaDatvApattyA mokShashAstravaiyarthyamityAdirUpeNa nivartetetyasyAniShyatvaM draShyavyam.h | na saMshaya itrata vyAptenirshchAyakamAha | evaM bhedapaJNchakasyAnAditAmupapAdya satyatAyAM pramANamAha- mAyAmAtramiti || yasmAdidaM prapaJNchashabdoktaM dvaitamuktarItyA mAyAmAtraM tasmAtsatyam.h | na hyavidyamAnamIshvarapraj~nAviShayo bhavati | bhrAntitvaprasaN^gAt.h | nApyavidyamAnaM kenApi rakShyate | atra dvayorbhAvo dvitA | tadIyo vargo dvaitam.h | sAmAnye napuMsakam.h | prapaJNchasambandhastu prakaraNAllabhyata iti j~nAtavyam.h | tarhyadvaitassarvabhAvAnAmityAdi kathamuktamityata Aha- advaitamiti || yadidaM parameshvarasyAdvaitatvaM(cha) visheShaNamuktaM na tat.h dvitIyavasturAhityAbhiprAyeNa | kintu paramArthataH | lyablopanimittA paJNchamI | uktamamarthamabhipretyeti | saptamyarthe vA tasiH | uttamArthaviShaya iti | bhedasatyatA.anaN^gIkAre bAdhakaM chAha- vikalpa iti || vikalpaH prakR^ito bhedo yadi kenachidaj~nAnAdinA kalpitaH syAttarhi chandrabhedavannivarteta | bAdhyeta | nacha bAdhyate | tasmAnna kalpitaH | kintu satya eveti | upasaMharati- upadeshAditi || tadevamupadeshAchChatyAdyanusAritvAt.h ayameva satAM vAdaH | yo bhedasatyatvAdiviShayaH | dvaitaM na vidyata iti tu tattve.aj~nAte sati bhavati | ato durvAda iti | 
adhunA pariNAmavAdinA vivartavAdinA cha pratij~nAdR^iShyA tAnuparodhAditi sUtrArthatayA gR^ihItAm.h "uta tamAdeshamaprAkSha' ityAdikAM shrutiM vyAkhyAti | 
tatra pariNAmavAdino vyAkhyAnam.h "uta tamAdeshamaprAkShaH, yenAshrutaM shrutaM bhavatyamataM matamavij~nAtaM vij~nAtam.h' itrata jagato brahmapariNAmatayA tato.anantvAbhiprAyeNa tadvij~nAnena sarvavij~nAnaM pratij~nAtam.h | tatra sarvasya brahmopAdAnatAmajAnatA upAdAnopAdeyayorapi bhedaM manyamAnena shvetaketunA anyaj~nAne satyanyaj~nAnasya kvApyadarshanAt.h | "kathaM nu bhagavaH sa Adesho bhavati' iti chodite jagato brahmopAdAnatayA tadananyatvamupadekShyan.h laukikapratItisiddhaM kAraNAtkAryasyAnanyatvaM, tajj~nAnena tajj~nAnaM cha darshayati- "yathA somyaikena mR^itpiNDena sarvaM mR^iNmayaM vij~nAtaM syAt.h | vAchArambhaNaM vikAro nAmadheyaM mR^ittiketyeva satyam.h | yathA somyaikena lohamaNinA sarvaM lohamayaM vij~nAtaM syAt.h | vAchArambhaNaM vikAro nAmadheyaM lohamaNirityeva satyam.h yathA | somyaikena nakhanikR^intanena sarvaM kArShNAyasaM vij~nAtaM syAt.h | vAchA.a.arambhaNaM vikAro nAmadheyaM kArShNAyasamityeva satyam.h' iti | yathaikamR^itpiNDAdipariNAmAnAM ghaTAdInAM tadananyayA tajj~nAnena j~nAtateti dR^iShyAntatrayArthaH | ananyatve kathaM kAryatvamityAshaN^kaya vyavahArArthamityAha- vAchA.a.arambhaNamiti | vAcheti ShaShThayarthe tR^itIyA | vAggrahaNaM samastendriyavyavahAropalakShaNam.h | vikAro.abhidheyo ghaTAdiH, nAmadheyaM tadabhidhAnamiti kumbhAdervAchyasya tadvAchakAnAM cha svarUpakAryavyapadeshAdibhedAtparasparaM bhedo vAstava ityuktam.h | etairhetubhiH parasparaM bhedashchetkAraNAdapi taireva bheda iti pUrvapakShaM niSheddhumAha- mR^ittiketyeva satyamiti || itishabdaH prakAravachanaH | yatprakAreNa yatsattayA mR^ittikA satI tatprakAreNaiva mR^iNmayaM satyam.h | nAshvamahiShAdivannairapekShyeNeti |
vivartavAdI tu vyAchaShye | ekavij~nAnena sarvavij~nAnaM pratij~nAya dR^iShyAntAkAN^kShAyAmuchyate- yathA somyeti || etaduktaM bhavati | ekena mR^itpiNDena paramArthato mR^idAtmanA vij~nAtena sarvaM mR^iNmayaM ghaTAdikaM mR^idAtmakatvAvisheShAdvij~nAtaM bhavet.h | yato vAchArambhaNaM vikAro nAmadheyam.h | vAchA kevalamastItyArabhyate | vikAro ghaTaH sharAva udaJNchanaM cheti | natu vastuvR^ittena vikAro nAma kashchidasti | nAmadheyamAtraM hyetadanR^itam.h | mR^ittiketyeva satyamityeSha brahmaNo dR^iShyAnta AmnAta iti | 
tatraikavij~nAnena sarvavij~nAnapratij~nAnaM mR^itpiNDAdidR^iShyAntAshcha vikAravivartAbhiprAyA itye(vaM)tat.h na tAvadvAkyAtpratIyate | kintu vAchArambhaNamityupapAdakavAkyabalAditi vaktavyam.h | atastadeva prathamaM vyAkuvarnvAchArambhaNashabdArthamAha- vAchArabdhamiti ||
nanvArambhaNashabdo lyuDantaH | lyuT.h cha bhAve karaNAdhikaraNayoshcha vihito na karmaNi nacha "kR^ityalluTo bahulam.h' iti karmaNi lyuT.h | prabalaniyAmakamantareNa bahulagrahaNasya karmaNi vyAkhyAtumashakyatvAt.h | "na chArabhyasyArambhaNamiti yujyate shabdaH' iti svavachanavirodhAchcha | tatkathamArabdha iti vyAkhyAnamiti | maivam.h | bhAva evArambhaNashabdasyAN^gIkArAt.h | vAchA vAgindriyeNArambhaNamutpAdanaM yasyeti tR^itIyAyA aluk.h | "TApaM chApi halantAnAM yathA vAchA nishA dishA' iti vachanAt.h, vAchayA.a.arambhaNaM yasyeti vA bahuvrIhirayam.h | tasyArthakathanaM vAchAkhyamiti |
tushabdo.avadhAraNArtha uttaratra sambaddhayate |
vAchArambhaNashabdAdeva vikAratvalAbhAdvikAra iti punaruktaM syAdatastAtparyamAha- sAN^ketyeti || vAchArambhaNashabdena sAN^ketikaM nAmaiva vAchyaM syAt.h | avayavArthakathanaM tu vaishadyArthameva | yathA chaShye.aneneti chakShuriti nirvachanalabhyeti darshanakAraNatve chakShuShA pashyatIti noktArthatA | tasyAM dashAyAmavayavArthasyAvivakShitatvAt.h | tathAcha vAchArambhaNashabdo.api sAN^ketikaparyAya iti | 
vikArashabdArthamAha- vikR^itamiti ||
anena vikriyata iti vikAra iti karmaNi ghaJNityuktaM bhavati | vikR^itatvopapAdakamarthAntaraM chAha- vahniti || vividhaH mR^ittiketyeva satyamityasyArthamAha- tviti ||
satyashabdArtho nityamiti || tushabdo.avadhAraNe | Adishabdena lohamaNyAdergraDaNam.h | yanmR^ittiketyAdi saMskR^itaM nAmadheyam.h tadeva nityamiti sambandhaH | vaidikamiti tadupapAdanam.h | 
tatashchaivaM yojanA | vAchArambhaNaM sAN^ketikaM nAmadheyaM vikAra utpattimat.h | tata evAnityam.h | kutaH | bahuvidhatvAt.h | puruShechChAnusAreNAneka(vidha)prakAratvAt.h | mR^ittiketyAdinAmadheyaM vaidikatvAnnityamanAdi cheti | nacha vAchArambhaNaM vikAra iti liN^gavaiShamyadoShaH | nAmadheyavikArashabdayorniyataliN^gatvAt.h | vAchArambhaNashabdasya cha nAmadheyavisheShaNatvAt.h | visheShaNAnAM cha visheShyanighnatvAt.h | ata eva sAN^ketyamityeva vaktavye sAN^ketyanAmetyavochat.h | yadA tu vAchA yasyArambhaNaM tannAmadheyaM vikAro janimaditi, vAchA nAmnAmArambhaNaM vividhAkAraH, AkArAkAriNorabhedAt.h | vikAritvAdutpattivinAshavaditi yAvaditi vA granthAntaroktA yojanA, tadA(tu) liN^gavyatyAsashaN^kaiva nAstIti | 
nanu cha sAN^ketikAnAmanAmutpattivinAshavattvaM saMskR^itanAmnAmanAdinityatvaM kimarthamatrochyate | paramaprakR^ite brahmavij~nAnena 
sarvavij~nAne.avAntaraprakR^ite.asmAkamivadR^iShyAnte (vo)chopayogAbhAvAt.h | ato.asaN^gatatvAnnAyaM shrutyartha iti | maivam.h | yadyapi parasyeva nedaM dR^iShyAntopapAdakam.h | tathA.api brahmaj~nAnena sarvavij~nAne dR^iShyAntAntaratayopayokShyate | yathA tena tadvij~nAtaM syAditi, prakR^itAnuvR^itterityAshayavAnAha- prAdhAnyAditi ||
idamuktaM bhavati | kR^itakatvAdanityatvAchcha parApekShatvena sAN^ketikaM nAmApradhAnam.h | anAdinityatvAtparAnapekShatvena saMskR^itaM pradhAnam.h | tatra yathA prAdhAnyAtsaMskR^itaj~nAnamAtreNa sAN^ketikaM j~nAnaM bhavati | tajj~nAnena yatphalaM vidvadvayavahAragocharatvAdikaM tadbhavatIti yAvat.h | evamanityatvAdinA.apradhAnasya devatAkamarAdimishrasya sakalasyApi jagato j~nAnena yatphalaM tatsamastamapi nityatvAdinA pradhAnasya paramAtmano j~nAnAllabhyate | tatphale.antarbhavatIti | atra prAkR^itAj~no.apItyanena phalApekShayedamiti sUchitaM (bhavati) | evaM tarhyekavij~nAnena sarvavij~nAnamamukhyaM syAditi chet.h | satyam.h | nahi pareNApi tanmukhyaM vyAkhyAtuM shakyam.h | tathA sati dR^iShyamR^idaH puruShasya ghaTasharAvAdisaMsthAnavisheShAdijij~nAsA.abhAvaprasaN^gAt.h | pAmarA na hi vidvAniti vadanti, ataH sadbhirityuktam.h | evaM nityaparAtmaviditi vAkyasyoktAnusAreNa sheSho j~nAtavyaH | 
nanu satyashabdaH kathaM nityArthaH | rUDheryogasya chAbhAvAdityato yogaM tAvaddarshayati- sadAtanamiti ||
satyamitItyAvartanIyam.h | sadAtanaM satyamiti nirvachanena satyamiti padena nityamuchyata eva | na tUpacharyata iti | budhairvaiyAkaraNairiti nirvachanamUlaM sUchayati | sadAshabdAttatra bhava ityarthe "avyayAttyap.h' iti tyappratyaye kR^ite "sarvasya so.anyatarasyAM diH' ityatra yogavibhAgAtsadAshabdasya so.anyatarasyAM bhavati | sadAshabdAdbhavArthe taddhitA iti Dyapratyayo votpAdyaH | dakArasya cha takAraH | 
idAnIM rUDhimapi darshayati- prayogashcheti ||
uttaratrAShyame prapATha(ghaTTa)ke satyashabdasya nityatva eva prayogashchAstIti sambandhaH | tameva prayogaM darshayituM "yadainaM jarA.avApnoti pradhvaMsate vA kiM tato.a(syAti)vashiShyata iti sa brUyAnnAsya jarayaitajjIyarte na vadhenAsya hanyate etatsatyaM brahmapuram.h' iti vAkyamarthataH paThati- jareti ||
yadainaM dehaM jarA.avApnoti pradhvaMsate vA.ayaM dehaH, (tadA)tatastadasya dehasyAntargataH paramAtmA dahyamAnagehAntargatagaganavatkimatishiShyate kiMvA paTAdivannashyatIti pR^iShye, nAsya dehasya jarayA.ayaM paramAtmA jIryate, asya vadhena na hanyate, kintvetadbrahma pUrNatvAtpuraM satyaM nityamiti parihAro.abhidhIyate | itishabdasya pUrveNAnvayaH | atrApi satyashabdaH kuto nityArtha ityata Aha- nityatva eva hIti || 
atra satyashabdo nityArthashchetsaN^gachChate | vinAshasya prakR^itatvAt.h | tathyArthatAyAmasaN^gatiH | anR^itatAyA aprastutatvAditi hishabdArthaH | etadeva spaShyIkartumetatsatyaM brahmapuramityetAvati paThitavye pUrvavAkyamapi paThitam.h | pUrveNaiva sambandhaH | brahmaNo jarAvadhayorabhAve satyatvaM hetutvenochyata iti chet.h | na | tvayA brahmavyatirikta(sya)satyasyAnabhyupaga(me)tatvenAnvayAbhAvAt.h | jarAdyupetAnAM dehAnAmasatyatvAsyAsiddheH asatyAnAM cha shuktirajatAdInAM jarA.adyabhAvena vyatirekasyApyabhAvAt.h | nanu tathA.api vAchArambhaNavAkyaM trivAraM kasmAtpaThyate | shabdAntaraM dR^iShyAntIkartumiti brUmaH | tarhi ShaDete dR^iShyAntAH syuH | evamaivaitat.h | tathA sati saMskR^itashabdadR^iShyAntatrayamekatraiva vaktavyam.h | maivam.h | tattadabhidheyaprasaN^gAyattasya tadabhidhAnasya tadaiva vaktavyatvAt.h | tathA.api pratishabdaM dR^iShyAntIkaraNe.aparyavasAnaprasakterupalakShaNatve chaikenApi kR^itatvAchChabdatrayopAdAnamanupapannamiti chenna | mR^itpiNDAdidR^iShyAntatrayopAdAne.apyasya samAnatvAt.h | gahane prameye trayopAdAnaM na doShAya | kintu buddhivaishadyahetutayA guNayaiveti chet.h | samaM prakR^ite.apIti ||
evaM svamatena vAchArambhaNamityAdivAkyaM vyAkhyAya vivartavAda(di)vyAkhyAne doShamAha- vAchArambhaNamiti ||
uktam.h- uktiH shabda iti yAvat.h | vAchArambhaNamiti shabde mithyetivyAkhyAyamAne satIti sheShaH | tathAhi | kiM rUDhimAshritya vAchArambhaNamityasya mithyeti vyAkhyAnaM kriyate | kiMvA yogam.h | Adye rUDhij~nApakapramANAbhAvAdashrutakalpanam.h | athArabhyata ityArambhaNamiti dvitIyaH | tathA.api kR^idyoge ShaShThayAM prAptAyAM tR^itIyAN^gIkAre.ashrutakalpanam.h | lyuTaH karmaNi vidhAnAbhAvAchchAshrutakalpanameva | asminnapi pakShe mithyAtvasyAlAbhAdashrutakalpanam.h | vAchArabhyatvamAtreNa tathAtve brahmaNo.api tatprasaN^gAt.h | vAchA kevalamArabhyate vikAro na tu vastuvR^ittenAstIti vyAkhyAne mithyAtvaM labhyata iti chenna | yataH shrutyA vAchArambhaNamityevokte kevalashabdaprakShepeNa mithyeti vyAkhyAne.ashrutakalpanameveti |
dUShaNAntaramAha- punaruktiriti || 
itishabdo.atrAdhyahAryaH | AgAmino vA kAkAkShinyAyenobhayatra sambandhaH | nAmadheyamityetannAmadheyamAtraM hyetadanR^itamiti pareNa vyAkhyAtam.h | tasya vAchArambhaNamityanenaiva gatArthatvAnnAmadheyamiti punaruktiH syAt.h | atha vikAro nAmadheyaM cha dvayamapi vAchArambhaNamiti vyAkhyAnaM, tathA.api vikArashabdenaivAbhidheyAbhidhAnayorgrahaNasambhavAnnAmadhayemiti punaruktireveti | tannAmarUpAbhyAM vyAkriyata ityAdishruteH | 
doShAntaramAha- itItyasyeti ||
mR^ittikAyAH satyatvaM hi parasya vivakShitam.h | tatra mR^ittikaiva satyeti vakta(vyam.h)vye itishabdastu nirarthaka eva | sa hi kvachitpadArthaviparyAsakR^it.h, kvachiddhetau, kvApyevamityarthe, kutrachidAdishabdArthe, kvachitprakArArthe, kvachitparisamAptau | na chAtrai(te)vamAdiShvanyatamenArthenArthavAn.h | asmAkaM tu "shabdAdathare sampratyayaH' iti mR^ittikArthe prApte tatparihAreNa shabdasvarUpagrahaNArthaM tadupapattiH | pariNAmavAdino.api kR^idyoge tR^itIyAyA aN^gIkR^itatvAt.h lyuTaH karmaNi vyAkhyAtatvAdvAchArambhaNaM vikAro nAmadheyamityeteShAM padAnAmanvayAbhAvena padAntarAdhyAhArasyeShyatvAdashrutakalpanam.h, nAmadheyasyApi vikAragrahaNena grahaNasambhavAtpunaruktiH, itishabdasya nirarthakatA cheti sphuTatvAnnoktam.h | nanu tenetishabdaH prakAravachana ityuktam.h | tatkathaM nirarthakatA | uchyate | kAryakAraNayorbhedashaN^kAnirAsArthaM hIdamuchyate | tatra yatsattayA mR^ittikA satI tayaiva mR^iNmayaM satyamiti vyAchakShANena vaktavyam.h, keyaM sattA vivakShiteti | svarUpasattA chetsAdhyAvishiShyatA | yo hi kAryakAraNayorbhedaM manyate, sa kathaM kAraNasvarUpeNaiva kAryaM svarUpavadityaN^gIkuryAt.h | atha sAmAnyasattA | sA.anaikAntikI | nahi mahiShasattayA sannashvo mahiShAnna bhidyate | atha mR^ittikAsattAdhInasattAkaM mR^iNmayamiti vivakShitamiti, tathA.api kulAlAdisattAdhInasattAkamapi bhavatItyanaikAntyameva | viruddhaM cha(chai)tat.h | yadyadadhInaM tadeva taditi | ato vivakShitasAdhanAnupayogitvAditishabdasya tanmate.api nirarthakataiveti | 
idAnIM yathA somyetyAdIni dR^iShyAntavAkyAni svamatena vyAkariShyanparakIyavyAkhyAyAM tAvaddoShamAha- eka iti ||
padasamuchchaye prathamashchashabdaH | itishabdasya pratyekaM sambandhaH | vaiyarthyaM vigatArthatvaM viruddhArthatvaM cha | evashabdena vaiyarthyasyAparihAryatAmAha | chashabdasya vivartavivakShAyAM chetyarthaH | jagato brahmavikAratvena tadAropitatvena chaikavij~nAnena sarvavij~nAne vivakShite mR^idA vij~nAtayA mR^iNmayaM vij~nAtaM syAt.h | lohena vij~nAtena lohamayaM vij~nAtaM syAt.h | kR^iShNAyasA vij~nAtena kAShNarAyasaM vij~nAtaM syAdityetAvatA pUrNatvAttrayANAmekashabdAnAM piNDamaNinakhanikR^intanashabdAnAM sarvashabdAnAM cha vigatAthartvaM syAt.h | sarvamR^iNmayAdInAmekamR^itpiNDAdivikAratvAbhAvAdviruddhArthatA cha syAt.h | AropitatvaM tvekasyApi mR^iNmayasyaikasminmR^itpiNDe nAsti | kutaH sarvasya | yuktyA samathyarta iti chet.h | tarhi vivAdapadatvena dR^iShyAntatA.anupapattiH | "laukikaparIkShakANAM yasminnarthe buddhisAmyaM sa dR^iShyAntaH' iti hi nyAyavidaH | kintu ghaTAdInAmabAdhitapratyakShAdisiddhatvena yuktirevAbhAsabhUteti paramANupuJNjavAdanirAse vakShyate | Aropitatve.api naikasminsarvamityekAdipadAnAM vaiyarthyameva | 
nanvakeneti paramAkAraNasyaikatvaM piNDeneti kAryAbhimukhyaM sarvamiti kAryanAnAtvaM vivakShitam.h | ataH kathaM vaiyarthyamiti | maivam.h | dArShyAntikavAkye tadvivakShAyAmatra vaiyarthyAparihArAt.h | 
api chAdyayordR^iShyAntayoH kAryakAraNabhAvamAtramasti | kintvekAdipadavaiyarthyameva | idantu sarvathA nopapadyate, yathA somyaikena nakhanikR^intaneneti | nakhanikR^intanasyAntyAvayavitvena kArShNAyasAntaraM prati kAraNatvasyaivAsambhavAt.h | kimvekasya sarvaM pratItyAha- nacheti || 
sarvaM cheti dvitIyachashabdasambandhaH | 
yadyatra dR^iShyAntatraye na vikAravivartavivakShA kiM tarhi vivakShitamityata Aha- ata iti ||
arthAntarasya dUShitatvAdityarthaH | chashabdAvitarotarasamuchchaye | tushabdena nityatvaM vishinaShyi | nityatvaM prAdhAnyopapAdakameva na tu svatantramekavij~nAnena sarvavij~nAnasyeti | mR^itpiNDAdidR^iShyAntatrayaM sAdR^ishyaviShayam.h | vAchArambhaNamityAdi tu prAdhAnyaviShayamiti vivektavyam.h | vAchArambhaNadR^iShyAntasya pUrvameva vyAkhyAtatvAtkiM punarvachaneneti chenna | buddhayArohArthamuktasyApyanuktena sahaikena vAkyenoktisambhavAdityAshayenoktam.h- ukteti || sAdR^ishyAdekavij~nAnena sarvavij~nAnamAchAryeNAnyatra vyutpAditamatrAnusandheyam.h | tathA mR^itpiNDAdidR^iShyAntAnAmavAntarabhedo.apIti | 
nanvasminnapi pakShe "sadeva somyedamagra AsIt.h' ityAderuttaragranthasya saN^gatyabhAvo doShaH | asmAkaM tu kAryakAraNabhAvAdiprapaJNchArthatvena astyupayoga ityata Aha- prAdhAnyeti || 
Adipadena pralaye.avasthAnaM trivR^itkaraNaM jIvarUpeNa praveshanamityAdikaM gR^ihyate | prAdhAnyAdbrahmaj~nAnena sarvaj~nAnasya phalaM bhavatItyukte, kutastasya prAdhAnyamityAshaN^kAyAM, tatpratipattyarthaM sR^iShyayAdeH pratipAdaka eva granthavistaraH pravR^itto.ataH kathamasaN^gatiriti | chashabdo.avadhAraNe | na tUpAdAnatvAdipratipattyarthamiti | na hyupAdanAM prekShApUrvaM kAryaM karoti | nApyadhiShThAnamadhyastam.h | eSha cheti vA sambandhaH | tena "apAgAdagneragnitvam.h' ityAdyapi parasya brahmaNaH prAdhAnyapratipattyarthamevetyuktaM bhavati | tathAchoktaM bhAShye | 
vivartamatanirAkaraNamupasaMharati- tasmAditi ||
kenApi mArgeNeti || brahmAvidyApekShayA vA, jIvAvidyApakSheNa vA, ekajIvamatena vA, anekajIvamatena vA, svapakShasAdhanena vA, parapakShanirAsena vA, yuktiparyAlochanayA vA, shrutipayarAlochanayA vA, vichAritamiti sheShaH | na bhavet.h upapannamityadhyAhAraH | tataH kimityata Aha- taditi || 
tat.h vivartamatam.h | tasmAdita vA | tasyaiva vivaraNaM asaN^khayAtadoShetaM yasmAditi | heyameva tat.h | natu taduktarItyA sUtrArtho grAhyaH | etena paramatanirAkaraNasyAsaN^gatirapi nirastA veditavyA | 
yadyuktAtiriktadoShAH santi | tarhi dUShaNAbhidhAnAya pravR^ittairvaktavyAH | kimuparameNetyata Aha- asaN^khayatveneti ||
doShANAmatibahutvena kAMshchiduktvA keShAJNchidupalakShaNe(Natve)naivoparantavyam.h | upalakShaNaM chaitAvatA.api bhavatItyuparamyata iti | sarve.api vaktavyAH, kimupalakShaNatvenetyata uktam.h- grantheti || granthAdhikye hi shrotR^INAM pravR^ittirna syAt.h | tathAcha kR^itamapyakR^itaM syAditi bhayAdapItyarthaH | 
yadi nopAdAnatayA vibhramAdhiShThAnatayA vA, brahmaNo jagatkAraNatvaM, kIdR^ishaM tarhi janmAdisUtre.abhitihamityata Aha- tata iti ||
pariNAmAdivAdasya nirastatvAdityarthaH | pitR^ivadichChApUrvakamiti katarR^itvena nimittatvamabhipraiti | vichitrAnekakAryakartR^itve shramAdidoShAH prasajyanta ityata uktam.h- ashrama iti || taduktamantaryAmyadhikaraNe | yadvA.ashrama ityenenedamabhipraiti | "adhikaM tu bhedanirdeshAt.h' ityAdinA brahmaNaH shramAdirnirasiShyate | nachApAdAnAdeH shramAdiprasaktirasti | ato.api kartR^itvamevAbhipretaM sUtrakArasyeti | 
evamasminnadhyAye parabrahmaNi nArAyaNe pratipAditasya sakalashrutisamanvayasya phalaM janmAdisUtroditalakShaNasiddhimupasaMharati- pUrNeti || 
pUrNAH pratyekaM niravadhikAH | 
|| iti shrImadAnandatIrthabhagavatpAdAchAryavirachite shrImadbrahmasUtrAnuvyAkhyAne prathamAdhyAyasya chaturthapAdaH || 
|| atha shrImannyAyasudhAyAM smR^ityadhikaraNam.h ||
yatpadaM vedasaMvedyaM kaTAkSheNApi vIkShitum.h |
na kShamante vimatayastamupAse shriyaH patim.h || 1 ||
ekavAkyatA(di)siddhaye prathamAdhyAyArthasaN^gatatvena dvitIyAdhyAyArthaM vivakShurabuddhisthena saN^gaterdarshayitumashakyatvAt.h prathamAdhyAyArthaM tAvadanuvadati- ukta iti ||
(sakala)jagajjanmAdinimittakAraNe sArvajj~nasarvaishvaryAdyanantaguNaparipUrNe.avidyAdyavadyagandhavidhure pare brahmaNi nArAyaNe svaravarNapadavAkyamahAvAkyarUpasya samastasya shAstrasya, sAkShAtparamamukhyayA vR^ittyA natu lakShaNayA, tathA mahAtAtparyeNa natu pArArthyena samanvayaH prathame.adhyAye samarthita ityarthaH | 
yadyapi samanvayashabdenaiva sAkShAdityartho labhyate | tathA.api parakIyasaMshabdavyAkhyAnanirasane.avahitairbhavitavyamiti sUchanAya tadvayAkhyAnamidaM kR^itamityadoShaH | athavA samanvayashabdena mukhyayA vR^ittyA.anvayaH pratIyate | paramamukhyayA tu vR^ittyA anvayaM darshayituM sAkShAdityuktam.h | yadvA na pradhAnaparamANvAdinirAsanena upAdAnatvAdipratipAdanena cha paramparayA kintu sAkShAdevetyanenAchaShye | 
evaM prathamAdhyAyArthamabhidhAya tatsaN^gatatvena dvitIyAdhyAyArthamAha- avirodha iti || 
atrokte.arthe.avirodho virodhAbhAvo.atra vyAchikhyAsitatayA buddhisannihite dvitIye(.adhyAye) sAdhyate | anenAsyAdhyAsyAtItAdhyAyena kAryakAraNabhAvalakShaNa(NA)saN^gatiH sUchitA bhavati | sakalashAstrasya samanvayena jagajjanmAdikAraNatve samastagurapUrNatve.asheShadoShavidhuratve cha parasya brahmaNo.abhihita eva(hi) tatra virodhaH sphurati | nAnyathA 
nirAshrayatvAt.h | virodhasphUrtAveva tadabhAvasAdhanasyAvasaro netarathA | aprAptapratiShedhAyogAt.h | ato.atItAdhyAyArthasya kAraNatvametadadhyAyArthasya kAryatvaM nishchIyate | athavA shrutisamanvayenopapAdito.apyartho na tAvachChrotR^INAM dR^iDhanirUDho bhavati, yAvadatra pratIte virodhAbhAvo na sAdhyate | virodhena shrutInAmevAprAmANyashaN^kanAt.h | tathA chAnupapAditakalpa evApadyate | virodhAbhAvasAdhane tu bhavatyeva dR^iDhanirUDhaH | yathoktam.h | "vimR^ishya pakShapratipakShAbhyAmarthAvadhAraNaM nirNayaH' iti | ato viparItakAryakAraNabhAvalakShaNA anayossaN^gatiH | 
nanUktArthe virodhastatra tatraiva parihR^itaH | kimatra pari(tatkimaparamava)shiShyate yadarthamadhyAyAntarArambhaH | satyam.h | prativakShyatyatrAchAryaH | 
nanvevamadhyAyasyAvirodhalakShaNaikArthatvenaikavAkyatve sati pAdabhedaH kinnibandhanaH | tatrApyasya pAdasya prAthamyaM kinnibandhanamityapekShAyAmAha-chaturvidhasyeti || 
tasyAvirodhasya | nirdhAraNe ShaShThI | Adau prathamapAde | avirodhaH sAdhyata ityanuvartate | chaturvidhasya tasyetyanuvAdAtsa chaturvidha iti labhyate | 
tadayamarthaH | yadyapyukte.arthe virodhAbhAva ityeko.arthaH | tathA.api yuktisamayashrutinyAyopetashrutivirodhAbhAvarUpAvAntarabhedena sa chaturvidho bhavati | tatpratipAdanena chaturNAM pAdAnAM bhedo yujyate | tasya chaturvidhasyApi virodhAbhAvasya madhye yuktivirodhAbhAvaH prathamapAde sAdhyate | sarveShAmapi virodhAnAM yuktyupajIvitavena tadvirodhasya prabalatayA tadabhAvasAdhanasya prAthamyopapatteH | yuktipuraskAreNa yuktyupajIvitvena tadvirodhasya prabalatayA tadabhAvasAdhanasya prAthamyopapatteH | yuktipuraskAreNa pravartanA(mAnatvA)chcha vichArashAstrasyeti |
nanu kathamabhAvasya chAturvidhyam.h | uchyate | chaturvidhA hi virodhino(nyo)yuktyAdayaH | tadupadhAnAdvirodho.api chaturvidho.abhidhIyate | tatastatpratiyogiko.abhAvo.api tathochyate | ata eva yaukta ityupapannam.h | abhAvasyApi paramparayA yuktisambandhitvAt.h | athavA.avirodhapadasannidhApito virodhastasyeti parAmR^ishate | tathAcha virodhasya yuktyAdyupadhAnena chaturvidhatvAttadabhAvasAdhanena pAdabhedo yujyate | chaturvidhasya tasya virodhasya madhye yaukto virodha AdAvuktaprakAreNa prabalo yatastasmAttadabhAvo.atrAdau sAdhyata iti yojanIyam.h | yadvA tasyeti virodhiparAmarsho.ayam.h | tasyApyavirodhapadena buddhisannihitatvAt.h | avirodho hi virodha(nirUpaNa)dhInanirUpaNaH | virodhashcha virodhinA vinA nopapadyate | tatashcha virodhino yuktyAdibhedena chaturvidhatvA(tta)dvirodhAbhAvasAdhanena pAdabhedopapattiH | chaturvidhasyApi tasya virodhino madhye yukteH prabalatvAdAdau yaukto yuktisambandhI virodhAbhAvaH sAdhyata iti yojyam.h | 
prathamAdhikaraNe visheShamAha- tatrApIti ||
apipadamAdAvityasyAnukaSharNArtham.h | tatra yuktivirodhAbhAvapratipAdake.api pAda ityanauchityashaN^kAsUchanArthaM vA | chashabdenAvirodhaH sAdhyata ityetadanukR^iShyate | smR^iteH pAshupatAdikAyAH | yadyapi smR^iterityasya na naJNarthena sambandho ghaTate virodhashcha samAse guNabhUtaH | tathA.api buddhayA viviktena tena sambandhaH sambhavati |
yuktivirodhaparihAralakShaNe.atra pAde smR^itivirodhaparihAro na kartavyo.asaN^gatatvAt.h | kartavyatAyAM vA prAthamyaM kuta ityata Aha- tasyA iti ||
tasyAH pAshupatAdismR^iteryuktisamayAdivirodhichatussvarUpatvAt.h | etaduktaM bhavati | pAshupatAdismR^itayo hi svayamAptAbhimatavAkyatayA samayarUpA api svAbhimatArthe yuktIH shrutIshcha saMvAdayantyo yuktisamayAdivirodhichatuShyayarUpAH | tatashchokte.arthe tadvirodhaparihAro.adhyAye.antarbhavatyeva | kintu pAdachatuShyayArthasaN^gato.a(pya)yaM na niShkR^iShyaikatraiva pAde.antarbhavati | tato.adhyAyAdau tadante vA vaktavyaH | prathamAtikrame cha kAraNaM na kiJNchidastItyAdyAdhikaraNe nirUpyata iti | evaJNcha tatrApi cha smR^iterityayamuktasyApavAdo bhavannapi na sarvathetyuktaM bhavati | 
samayAdivirodhasyApi parihAreNa niShkR^iShyapAdArthAbhAvAdyuktivirodhaparihArasyApi bhAvenAntarbhAvasambhavAchcha | 
ekasyaivAdhikaraNasya pAdachatuShyayArthasambandhena chatussvarUpatvakathana(nena)prasaN^gachChiShyANAM shAstre bahumAnotpAdanAyAnyadapi chAturvidhyaM vakti- pratyekamiti ||
chatvAro.api pAdAH pratyekaM chaturAtmakAH pAdachatuShyayArthavanto draShyavyAH | tadyathA | yuktivirodhaparihAralakShaNo.apyayaM pAdaH samayAditrayavirodhaparihArAtmako.api bhavati | tathA samayavirodhaparihAralakShaNo.api dvitIyo 
yuktyAditrayavirodhaparihArAtmako.api bhavatItyAdi | pAdA ityevokte sannihitatvAdetadadhyAyagatA eveti j~nAyate | tadarthaM sarve ityuktam.h | sarvAdhyAyasambandhino.apItyarthaH | yo yadadhyAyagataH pAdaH sa tadadhyAya(gata)pAdachatuShyayArthavAnavadhe(se)yaH | na kevalamevaM pAdAH, kintu tadaMshAshcha te pAdA aMshA yeShAM te tadaMshA adhyAyA ityarthaH | prathamAdhyAyaH samanvayasyevAvirodhAditrayasyApi pratipAdako bhavatItyAdi | pAdAnAM chaturAtmakatve.adhikaraNAnAM tathAtvaM siddhameva | na chaivamadhyAyAdibhedAnupapattiH paunaruktyadoShashcheti vAchyam.h | vivakShAbhedena sAmaJNjasyAt.h | yadA prathamaH samanvayasyArtho vivakShyate na tadA tadarthatetareShAmityAdi | 
anyadAdi chAturvidhyaM shAstrasya darshayati- mUrtInAmiti ||   Vyasa-(8) 
chatasR^iNAM vAsudevAdimUrtInAM pratipAdakatvenApi chaturAtmakatvaM j~nAtavyamiti yojanA | nanvetaduktameva, punaH kasmAduchyata ityata Aha- varNamiti || 
atrAgamAdityAN^gadvayasyopashleSho draShyavyaH | tatrAdyasyArabhyetyarthaH | dvitIyo.abhividhau | Agama iti chaturadhyAyishAstramuchyate | tatashchAyamarthaH | na kevalaM pratyakSharaM pratipadaM pratisUtraM pratyadhikaraNaM kintvetachChAstragatamekaM varNamArabhya A sarvashAstrAt.h, pratyadhikaraNaM pratipAdaM pratyAdhyAyaM samastena shAstreNa cha chatasro mUrtayaH pratipAdyanta ityarthaH | 
kuta etadavagantavyamityata Aha- AgamAditi || bR^ihattantrAderityarthaH |
etatpAdAdhikaraNapUrvapakShasiddhAntayuktIH saN^kShepeNAha- AptatetyAdinA ||
uktArthaM smR^itivirodhenAkShipya samAdadhatsUtram.h OM smR^ityanavakAshadoShaprasaN^ga iti chennAnyasmR^ityanavakAshadoShaprasaN^gAt.h OM || iti | asyArthaH | yaduktaM parasya brahmaNo viShNoH sakalajagajjanmAdikAraNatvaM sArvaj~nyAdisakalaguNapUrNatvaM samastadoShadUratvaM cha tadayuktam.h | pAshupatasAN^khayabauddhArhatAdismR^itiviruddhatvAt.h | tA hi shivaprabhR^itInAmeva jagajjanmAdikAraNatvAdikaM pratipAdayanti | nacha tAsAmanyo.avakAsho.asti yena pratIte.apyarthe tAtparyAbhAvaM pratImaH | anyathA tAsAM smR^itInAmanavakAshenAprAmANyalakShaNadoShaprasaN^ga iti | tanna | puruShottamasyaiva paJNcharAtrAdismR^itibhirakhilajagatkAraNatvAderuktatvAt.h | apara(nya)thA tAsAM pAshupatAdi(smR^iti)bhyo.anyAsAM paJNcharAtrAdismR^itInAmavakAshAntarAbhAvenAprAmANyadoShaprasaN^gAditi |
tatrAkShepastAvadayamayuktaH | shrutisamanvayenAsyArthasya sAdhitatvAt.h | shrutiviruddhAnAM(cha) smR^itInAmaprAmANyasyeShyatvAt.h | shrutisamanvayanyAyena pAshupatAdismR^itInAmapi parabrahmaNi samanvayena shivArchanAdiparatvena vA sAvakAshatvAchcha | samAdhAnamapIdamayuktam.h | sakalashAstrapramANakatvamuktArthasyAbhidhAyedAnIM smR^itimAtropAdAne kAraNAbhAvAt.h | parAbhidhitsitaM doShamavabuddhaya shrutiparityAgastvayuktaH | kintu sa parihartavyaH | anyathA prAgapi shrutiranAdeyA syAt.h | kiJNcha paJNcharAtrAdismR^itInAmaprAmANyaM parasyeShyameva | vAsudevArchanAdiparatayA sAvakAshatA.api tena sambhAvyeta | sAmyApAdanamAtre.api parasyaiva jayo nishchayapratibandhakatvAdityato nirdalaM pUrvapakSha tAvadujjIvayati- Aptairiti ||
ayamihAbhisandhiH pUrvapakShiNaH | shrutivirodhena smR^itInAmaprAmANyamabhilaShatA prabaladurbalatve sarvathA samarthanIye | anyathA.atiprasaN^gAt.h | na tAvatprAmANyakAraNabhAvAbhAvAbhyAM prAbalyadaurbalye | prAmANyasya svatastvenAN^gIkR^itatvAt.h | vaiparItyAchcha | vAkyaprAmANye hi kAraNaM vakturAptatvam.h | vaktArashcha smR^itInAmAptAH | na shruteH | apauruSheyatvenAN^gIkR^itatvAt.h | ata eva samUlatvanirmUlatvAbhyAm.h | smR^itInAmAptimUlatvAt.h | shrutestadabhAvAt.h | nApi kR^ittimatvAkR^itrimatvAbhyAm.h | svarUpato.aprayojakatvAt.h | uktarItyA vaiparItyAchcha | tadidamuktamAptai rudrakapilakamalAsanAdibhiH uktamarthaM shivAdInAM jagatkAraNatvAdikaM, pipIlikAlipinibhA buddhipUrvapraNayahInA, shrutiH, kathaM vArayet.h na kathamapIti | 
nanvaudumbarIM spR^iShTvodgAyedityAdishrutiviruddhAnAmaudumbarI sarvA veShyayitavyetyAdismR^itInAmaprAmANyamupalabdhaM tathA.atra syAt.h | na syAt.h | vaiShamyAt.h | shrutimUlatayA.abhimatA hi tAH smR^itayo.atastAsAM mUlashrutyanumApakatvena prAmANyamiShyam.h | nacha shrutiviruddhAyAH smR^itermUlashrutyanumApakatvaM sambhavatItyaprAmANyameva yuktam.h | yathA.a.aha jaiminiH "virodhe tvanapekShaM syAdasati hyanumAnam.h' iti | nachaivaM prakR^ite | pAshupatAdismR^itInAM shivAdipratyakShamUlatvena shrutimUlatvAbhAvAt.h | tadidamAha- pratyakShato dR^iShTveti || nanu tarhi smR^itInAmuktarItyA sAvakAshatvAnniravakAshashrutivirodhenAprAmANyamastu | maivam.h | vaiparItyAt.h | smR^itayo hi vispaShyavAdinyo na vivakShitArthAtprachyAvanamarhanti | shrutayastvasphuTa(spaShya)vikShiptavAdinyo.avyavasthitAlaukikashAbdalakShaNaviShayA ashakyAdhyayanAnantAparipUrNavAkyarUpA nArthavisheShaniShThA lakShyante | ata eva bhavatAM mImAMsAyAsaH | etadapyuktaM prakarSheNoktamiti | vispaShyamuktamityarthaH | 
pipIlikAlipinibheti cha | asphuTe(spaShye)tyarthaH | 
kiJNcha shrutayastAvadavispaShyArthAH | praNetR^ivyAkhyAnasampradAyavikalA na svatantrAH kamapyarthaM pratipAdayitumIshate | kintu sahajasiddhena yogardhilabdhena vA pratyakSheNAsheShArthadarshinAmAptAnAM vachanamanusR^itya netavyAH | yathoktam.h | itihAsapurANAbhyAM vedaM samupabR^iMhayediti | itihAsapurANagrahaNamupalakShaNam.h | tathAcha kathaM pAshupatAdismR^ityuktArthanivAraNAya samarthAssyuH | tadidamuktaM pipIlikAlipinibhA saMvAdena vinA kamapyarthaM pratipAdayitumasamarthA shrutiryadvachanasaMvAdApekShiNI tairevAptaiH pratyakShato dR^iShTvA proktamarthaM kathaM vArayet.h | svatantra(svAtantya)dashAyAmapratipAdakatvAt.h | pAratantye tu virodhAbhAvAdeva | kintu tadanusAreNaiva netavyeti |
bhavedetadyadi pAshupatAdismR^itipraNetR^INAmAptatvaM syAt.h | tadeva kuta ityata Aha- sarvagA hIti || sarvaM gachChantyavagachChantIti sarvagAH | AptatvopalakShaNametat.h | te rudrAdayaH | hIti tatra pramANaprasiddhiM dyotayati | 
athavA sarvaj~natvamevAtra pramANaprasiddhayA sAdhyate | tata evAnyasya siddheH | 
tathAhi | hariharahiraNyagarbhAstAvatsarvaj~natayA shrutItihAsapurANeShu prasiddhAH | tatra harerevAvatArA buddharShabhakapilAH saugatAdismR^itipraNetAraH | tathAcha teShAM mohAbhAvena rAgadveShayorapyabhAvAt.h vipralipsA cha nivartate | kiJNcha j~nAnechChAprayatnasthAnakaraNapATavAni tAvadupadeshamAtreNa teShAM nishchIyante | kiJNcha j~nAnechChAprayatnasthAnakaraNapATavAni tAvadupadeshamAtreNa teShAM nishchIyante | j~nAnaM tu yathArthamayathArthaM vA syAt.h | ichChA.api pratipipAdayiShA vA vipralipsA veti sandeho.avashiShyate | tatrAbhyAsadashApanno.ayamartho.asyeti sAmAnyato nishchaye bhavatyeva tasya j~nAnasya yathArthatvanishchayaH yathA.abhyAsadashApannamidamaraNyamamIShAM mleJNChAnAmato.asminnete mArgAbhij~nA iti pAnthAnAmeva nishchayaH | vipralipsA cha hetudarshanena vyAptA hetau sati syAt.h | sa cha dvirUpaH | svopakAraH parApakAro vA | na tAvatpAntheShu vimArgeNa pratiShThamAneShu mleJNChAnAM kashchitsvopakAraH | svasya gR^ihItatvAt.h | sharIrasya cha karaNIyAntarabhAvAt.h | bhAve vA parityAgAyogAt.h | nApi dvitIyaH | na hyanunmattA anapakAriNamapakurvate | nApi parApakAramAtraM puruShArthaH | tathA sati sarvaH sarvamapakuryAditi | evaM vipralipsA.api nivAryate | anabhyAsadashApanne tu viShaye pramANAntarasaMvAdAtpravR^ittisAmarthyAdvA mohavipralipsayornivR^ittirityato mleJNChA apyAptA bhavanti | kimuta mahAnubhAvA rudrAdaya iti | 
evaM pUrvapakShasUtrAbhiprAyamabhidhAya siddhAntasUtratAtparyamAha- iti chediti ||
tanneti sheShaH | kut|A nishchite hi pAshupatAdismR^itiprAmANye tadviruddhaM viShNossarvajagatkAraNatvAdikamasatsyAt.h | na chaivam.h | satpratipakShatvAt.h | AstAM tAvachChatiH | paJNcharAtrAdismR^itayo hi viShNoreva sakalajagatkAraNatvAdikamabhidadhAnA dR^ishyante | 
nanu viruddhayoH pramANayoH sAmye sati satpratipakShatA syAt.h | na chaivaM prakR^ite | pAshupatAdismR^itInAmAptapraNItatvAt.h vispaShyavAditvena niravakAshatvAchcha | paJNcharAtrAdismR^itInAM tadabhAvAdityata Aha- yadIti || asheShaj~nA asheShavida ityAptatvopalakShaNam.h | haripUrvakA harimanuprabhR^itayaH paJNcharAtrAdInAmapi tadupeyam.h | nacha visheShaheturastIti bhAvaH | upalakShaNaM chaitat.h | vispaShyavAditvena nira(rAna)vakAshatvaM cha draShyavyam.h | 
kimato yadyevamityata Aha- mAnamiti ||
hishabdo hetau | yasmAdevaM tasmAdubhayatra pUrvapakShasiddhAntayormAnaM smR^itidvayaM samaM bhavet.h | tathA cha pAshupatAdismR^itInAM satpratipakShatvaM sthitamiti sheShaH | 
nanu ye viruddhe pramANe na tayoH sAmyam.h | shuktirajataj~nAnayostadabhAvadarshanAt.h | ye cha same na tayorvirodhaH | paTashuklo dIrghashchetyatra tadabhAvAt.h | tatkathaM pAshupatAdismR^iteH satpratipakShatvasambhavaH | sambhave.api jitaM pareNa | siddhAntanirNayasyAyogAdityata Aha- mAnamiti || ubhayatra dvayossmaraNayormadhye yatsamaM saha mayA mUlapramANena vartate, tadeva mAnamanyadapramANam.h | etaduktaM bhavati | visheShAnirdhAraNAyAmeva satpratipakShatvam.h | vastutastu samUlaM mAnamanyadamAnamiti | nanu samUlatvena prAmANyAvadhAraNe prAmANyasya paratastvApattiH | maivam.h | parasparavirodhenAprAmANyashaN^kAprAptau samUlatvena tadapanayanAt.h | tathobhayatra smaraNe yatpaJNcharAtrAdismaraNaM samaM samUlapramANaM saMvAdipamANAntaropetaM cha, tadeva mAnaM bhavenna tu pAshupatAdikam.h, mUlAdyabhAvAt.h | ato noktadoSha iti yojyam.h | vakShyete hi shrutimUlatvatatsaMvAditve cha paJNcharAtrAdInAm.h | nanu kathaM pAshupatAdismR^itInAM nirmUlatvAt.h | yAvatA pashupatiprabhR^itInAmAptistatra mUlamuditetyata Aha- na cheti ||
tatra shivAdiShu nishchayopAyAbhAvAditi sheShaH | nanUktamatra "sarvagA hi te' iti | maivam.h | "nityaM vR^iddhikShayopetam.h' ityAdinA 
paramapuruShAditareShAM sArvaj~nyAbhAvasyoktatvAt.h | shrutyAdInAM chopacharitatvAt.h | 
nanvasti tAvadviShNoranupacharitasArvaj~nyam.h | shivAdInAmapyupAyopeyaviShayam.h | kiM gaN^gAvAlukAkITasaN^khayAparij~nAnena | satyam.h | na tAvattattvaj~nAnamevAptiH | vipralambhake.ativyAptirityAha- vyabhicharata iti ||
athochyeta sarvaj~nAnAM mohAbhAvAttanmUlayo rAgadveShayorabhAve vipralipsA.api nivartata ityAptinishchaya iti | kiM tatra sarve.api tIrthakarA AptA ityaN^gIkR^ityaivamanumIyate | uta svasvAbhimatamekameva | AdyaM dUShayati- vyabhichArata iti || paJNcharAtrAdismR^itipraNetari nArAyaNe asyAN^gIkArasya bhagnatvAdityarthaH | abhaN^ge vA siddhaM naH samIhitam.h | yadvA vyabhichAro.anyonyavirodhaH | nahi parasparaviruddhavAdinaH sarve.apyAptA ityaN^gIkartumuchitam.h | vastuvikalpaprasaN^gAt.h | dvitIyaM parAchaShye- vyabhichArata iti || yasya tIrthakarasyAptatvaM nAN^gIkriyate | tatraiva sArvaj~nyasya vyabhichArAdityarthaH | nacha tatra sAvarj~nyaM nAN^gIkriyata iti yuktam.h | samAnanyAyatvAt.h | atha hetuM vishiMShyAttadA sandigdhAsiddhayAdikam.h | 
yadapyuktaM j~nAnechChAprayatnasthAnakaraNapATavAni tAvadupadeshamAtreNa nishchIyanta iti | tanna | apaTukaraNAnAmapyupadeshadarshanena vyabhichArAdityAha- vyabhicharata iti || upadeshavisheShaNe chokto doShaH | nishchIyatAM j~nAnam.h, tasya yAthArthyaM tu kutaH | abhyAsadashApanno.ayam.h artho.asyeti sAmAnyanishchaye sati tatsiddhiriti netyAha- vyabhichArata iti || vyabhichAraH viprakarShaH teShAmeva sannidhAnaM durlabhamasmadAdInAM, dUre tadIyAbhyAsAvadhAraNamiti bhAvaH | vineyavachanaparamparayA tadavadhAraNamiti chet.h(na) | tIrthakarAntare vyabhichArAdityAha- vyabhichArata iti || tAsu tAsu smR^itiShvabhiniviShyAH sarve.api hi taM tamAchAryaM tatra tatrArthe.abhyAsavantamevAchakShate | nacha tadIyaM j~nAnaM yathArthamevAN^gIkartuM shakyaM, tvatsiddhAntavirodhitvAt.h | anyathA tvadIyasiddhAntasyAvAstavatvApAtAdityAha- vyabhichArata iti || vyabhichAraH virodhaH | ichChA.api vipralipsA kuto neti vAchyam.h | svopakAraparApakArarUpahetudarshanAbhAvAditi chet.h tatkiM smR^itipraNetArassarve.api na vipralambhakAH | addheti chet.h | asya niyamasya buddhAdiShu bhagnatvAdityAha- vyabhicharata iti || niyame cha svavyAghAtaH | yasya kasyApi vipralambhakatve, hetudarshanAbhAvasya tatraiva vyabhichAraH | nahi tattatpuruShavisheShAnusaMhitAste te prayojanavisheShAH pishitanayanairasmadAdibhiravadhArayituM shakyanta ityAshayenAha- vyabhichArata iti || kenApi pramANena hetUpalambhAbhAvo.avipralambhaheturiti chenna | sandigdhatvAt.h | prayojanAbhAvo.avipralambhahetuH | prayojanAbhAvashcha paravaJNchanasyApuruShArthatvAdatatsAdhanatvAchcha nishchIyata iti chenna | sampratipannavipralambhakeShu vyabhichArAdityAha- vyabhichArata iti || apuruShArthamapi puruShArthatayA vibhramya vaJNchayatyasAviti chet.h | kiM tAvatA | prakR^itastu vivekitayA naivamiti chenna | tIrthakarAntare avidyamAnasya vivekasyAsminnavadhAraNAnupapatteH | 
atha vishvahitopadeshArthaM pravR^ittyA vipralambhAbhAvo.anumIyata iti chenna | buddhAdiShu tatsAmyena vyabhichArAdityAha- vyabhichArata iti || 
atha te na tathA, kintvayogyajanavyAmohanArthamiti chet.h | prakR^ito.api na tatheti kuto nishchitam.h | nishchayopAyasyetaratrApi tulyatvAt.h | 
yadapyuktaM pramANAntarasaMvAdAnmohavipralipsayornivR^ittiriti tadasat.h | pramANAntaraM hi na tAvatpratyakSham.h | atIndriyatvAdvipratipannArthasya | anumAnaM chedvayabhichAro buddhAdiShu | AbhAsameva tat.h madIyaM tvanumAnameveti chenna | yato nivArayiShyAmastava(vachana)chamatkAraM mA tvariShThA ityAshayenAha- vyabhichArata iti || 
athAgamaH sa kiM vedAdiruta tad.hviruddhaM smR^ityantaramathavA svayUthyarachitaM granthAntaram.h | na prathamadvitIyau | virodhitvena saMvAdAsambhavAdityAha- vyabhichArata iti || nApi tR^itIyaH | buddhAdipraNItasmR^itInAmapi svayUthyapuruShAntaravachanasaMvAditvena vyabhichArAdityAha- vyabhichArata iti || te.api sandigdhAptabhAvA iti chenna | prakR^iteShvapi tannishchayopAyAbhAvAt.h | 
yachchoktaM pravR^ittisAmarthyAdvayAmohavipralipsayornirAsa iti | tadayuktam.h | pravR^ittisAmarthyaM hi tato.arthamavabuddhaya pravR^ittasya phalopalambhaH | nacha vipratipannasmR^itiphalaM svargApavargalakShaNaM pratyakSheNekShyate | indriyANAM tAdR^igArthAviShayatvAdityAha- vyabhichArata iti || Abhimukhyena chAro.abhichArastadabhAvo vyabhichAraH | nApyanumAnena | smR^ititvAdervyabhichAritvAt.h | anyasya chAbhAvAdityAha- vyabhichArata iti || athAgamena | so.api na tAvatsampratipanno.asti | nacha vipratipannena | tasya bauddhAdiviShaye.api vidyamAnatvena vyabhichArAdityAha- vyabhichArata iti ||
syAdetat.h | dvividhA khalu shivAdipraNItA smR^itiH | ekA tAvadadR^iShyaM phalamuddishya pravR^ittA | parA tu sampadAdikaM dR^iShyam.h | tatra dR^iShyArthAyAH pravR^ittisAmarthyaM pratyakSheNopalabhyate | tatastatpraNeturAptatvamiti | tanna | tathA.api vipratipannasmR^iterAptimUlatve 
pramANAbhAvAt.h | tata evAsyA api tatsiddhiriti chenna | vyabhichArAt.h | na hyekatrAptena sarvatrApi tathA bhAvyamiti niyamo.asti | tathA cha sati sarvAsAmapi smR^itInAmAptimUlatApAtAt.h | tatrApi dR^iShyArthAnAM pravR^ittisAmarthyopalambhAdityAha- vyabhichArata iti || aN^gIkR^itya chedamuditam.h | dR^iShyArthAnAmapi tAsAM bahulaM (phala)vyabhichAro dR^ishyate | tathAcha kathaM tad.hdR^iShyAntenetarAsAmAptimUlatAnumAnamityAha- vyabhichArata iti ||
kiJNcha phalavyabhichAratastadaMshasyAnAptimUlatvasthitau pashupatipraNItatvAdestatra vyabhichArataH kathamanumAnaM syAdityAha- vyabhichArata iti || 
tadevaM pAshupatAdismR^itInAmAptimUlatvAnishchayena nirmUlAnAM paJNcharAtrAdismR^itivirodhenAprAmANyameva yuktam.h | 
tadanena "itareShAM chAnupalabdheH, etena yogaH pratyuktaH' iti sUtradvayaM vyAkhyAtaM bhavati | 
yachchetareShAM mahadahaN^kArAditattvAnAmanupalabdheshcha sAN^khayasmR^iteraprAmANyamiti vyAkhyAnam.h | tatpratyakShAnupalabdhervedAnteShvapi vyabhichArataH sarvathA.anupalabdherasiddheruktatvAdayuktamiti | 
nanu paJNcharAtrAdismR^itayo.api phalaM vyabhicharanti | kvachittaduktAnuShThAne.api dR^iShyaphalAnupalambhAt.h | atastAsAmaprAmANyAnna tadvirodhena pAshupatAdismR^itInAmaprAmANyam.h | anyathA phalavyabhichArasyAnaikAntikatvamityata Aha- na cheti || 
asyAH paJNcharAtrAdismR^iteH kvachidvayabhichAre.apIti sambandhaH | kuto na hIyata iti chet.h | kimadR^iShyAtharAyAH prAmANyAbhAvo.abhidhIyate, uta dR^iShyArthAyA eva | nAdyaH | yataH phalavyabhichAre hetau kvachid.h dR^iShyArthAyAM vartamAne asyA adR^iShyArthAyAM phalavyabhichAre, tata evAprAmANye satyapyasyA adR^iShyArthAyAstAvavanmAnatA na hIyate | kAraNAbhAvAt.h | tadvirodhAdeva cha pAshupatAdInAmaprAmANyamuktam.h | dR^iShyArthAyA aprAmANyavachanaM tu prakR^itAnupayuktamityabhisandhiH | 
atha dR^iShyAtharAyAH phalavyabhichAreNAprAmANye sati tata evAdR^iShyArthA apyapramANaM bhaviShyatIti chenna | tata iti kiM tena hetunota tena dR^iShyAntena | nAdyaH | kvachidvayabhichAre(NA).aprAmANye.apyasyA mAnatA hIyata iti na yuktam.h, vyAptyabhAvAt.h | na dvitIyaH | kvachidvayabhichAre.aprAmANye(.api) asyA mAnatA hIyata ityetanna yuktam.h | hetvabhAvAt.h | nArAyaNavAkyatvAdervyabhichArAt.h | mA hi bhUtsakalamapi nArAyaNavAkyamapramANam.h | dR^iShyArthAyAM phalavyabhichAre aprAmANye cha satyasyA api mAnatA shaN^kAspadatvena hIyata iti cha na vAchyam.h | atra hetumAha- nirdoSheti ||
nirdoShavAkyaM vedaH tadyuktiH samarthapravR^ittijanakatvaM prAmANyAvadhAraNasya yata iti sheShaH | ayamabhisandhiH | kimidaM dR^iShyArthAyAH paJNcharAtrAdismR^iteH phalavyabhichAreNAprAmANyAnumAnam.h | tata evetarasyA apyaprAmANyashaN^kanaM cha svAtanteNa kriyate kiMvA pratibandIgrahaNam.h | AdyaM tUttarAdhikaraNe nirAkariShyAmaH | na dvitIyaH | pratibandIgrahaNaM hi prameyasAdhye bhavati | na chaivaM prakR^ite | pareNa khalu phalasaMvAdAdinA pAshupatAdismR^iterAptimUlatvaprAmANyayoranumitayorasmAbhistannyAyena phalavisaMvAdaM pradarshya doSho.abhihitaH | yadi nAma paJNcharAtrAdismR^itiprAmANyAvadhAraNaM phalasaMvAdayuktyA.a.ashAsyeta | syAdidaM tadA pratibandIgrahaNam.h | na chAsmAbhiH paJNcharAtrAdiprAmANyAvadhAraNasya tadyuktimUlatopeyate | na chaivaM tatprAmANyAvadhAraNaM nirmUlaM syAditi vAchyam.h | bodhakatvena svataHsiddhatvAt.h | aprAmANyashaN^kAnivR^ittiH kuta iti chedAptimUlatvenetyuktam.h | tadavadhAraNaM nirmUlamiti chenna | shrutisaMvAdanibandhanatvAditi | 
nanu shrutereva vaktR^iguNahInAyA na prAmANyamityato nirdoShavAkyetyuktam.h | bodhakatvenaiva hi prAmANyaM vyavasthApitaM tachcha vAkyatvAchChaterubhayasammatam.h | doShastu tadapavAdakaH | na chApauruSheye sa sambhavatIti niShkampameva shrutiprAmANyamiti vakShyAma ityarthaH | asyAM dashAyAM shrutivirodhenApi pAshupatAdismR^itInAmaprAmANyaM shakyasAdhanam.h | yadapyuktam.h "itihAsapurANAbhyAM vedaM samupabR^iMhayet.h' iti tattathA kintvaviruddhAnAmevopAyatvaM na tu viruddhAnAm.h | nachaivamitaretarAshrayatvam.h | shrutyarthanishchayasya smR^itisaMvAdaikanibandhanatvAbhAvAditi | 
nanu cha paJNcharAtrAdismR^itInAM prAmANyamaN^gIkurvANaiH sarvathA pravR^ittisAmarthyamaN^gIkaraNIyam.h | vyabhichArasya cha kartR^ikaraNAdivaiguNyanibandhanatvamabhyupeyam.h | anyathA phalavyabhichAri cha pramANaM cheti vyAghAtApAtAt.h | tathAcha phalasaMvAdenApi prAmANyAdisAdhanaM sushakameveti kimuchyate, nacha tadyuktimUlateti suhR^idbhAvena pR^ichChantaM pratyAha- vedoktasyeti ||
vaidikagranthopadiShyAnuShThAne vedoktA niShekAdisaMskArA evAdhikAratAmApadyanta iti vedoktasyetyuktam.h | yadvA vedashabdena paJNcharAtrAdayo.api gR^ihyante | adhikArasyetyupalakShaNam.h | sAdhanAnuShThAnasyetyapi draShyavyam.h | durnirUpatvamasmadAdyapratyakShatvam.h | sadeti svabhAvata eva na tu deshAdivyavadhAnenetyarthaH | niyamo vyabhichAro vA phalasyeti sheShaH | hishabdo yasmAdityarthe | 
tasmAtphalasaMvAdena prAmANyAdi nAnumIyata iti sheShaH | 
etaduktaM bhavati | pramitaM khalu liN^gamanumiteH karaNam.h | na sattAmAtreNa | atiprasaN^gAt.h | atra (cha) evaM prayoktavyam.h | paJNcharAtrAdikaM pramANam.h | samarthapravR^ittijanakatvAtsampratipannavaditi | tasya chAyamarthaH | etadvihitasAdhanAnuShThAnavadbhistatphalasya niyamena prApteriti | nachaitalliN^gaM shakyAvadhAraNam.h | vyabhichArasya bahulamupalambhena niyamasya pratyetumashakyatvAt.h | tadavadhAraNe cha kAkatAlIyatAyAH shaN^kanAt.h | tatraitAvadvaktavyam.h | kAryaM kAraNasAmagrIsampAdyaM natu tadekadeshena | tathAtve.atiprasakteH | prakR^ite chobhayakulashuddhivaidikaniShekAdisaMskArAdyadhikArapUrvakaM vishuddhAbhisandhyAdimatA samyaganuShThita karma asati pratibandhake, sati cheshvarechChAdau hi sahakAriNi, sampadAdiphalajananAyAlam.h | tathA cha yatra phalaM nopalabdhaM tatrAdhikArAdivaiguNyamitaratra tu tatsAdguNyamityato niyamanishchaya iti | na chaitadyuktam.h | paragatayoradhikArAdibhAvAbhAvayorasmadAdibhiravagantumashakyatvAt.h | nahi khalu parakIyapitR^ipitAmahAdInAM mAnasAdivishuddhirdhA, niShekAdisamIchInatA vA, mantrANAmayAtayAmatvAdikaM vA dravyAdInAM shuchitvAdikaM vA, arvAchInairavagantuM shakyate | tathAchAsya phalaniyama eva vyabhichArastu vaiguNyanimitta iti vA.astu | vyabhichAra evAsya | kvachitphalopalambhastu kAkatAlIyo.anyanimitta eveti vA bhavatviti sandeho na nivartate | nacha sandigdhena prAmANyAnumAnaM yujyate | prAmANyasiddhayuttarakAlaM tu vyabhichArasya vaiguNyanimittatAkalpanAyAmitaretarAshrayatvaM syAt.h | vedasaMvAdena tu prAmANye.avadhArite shakyate phalavyabhichArasyAnyA gatiH kalpayitum.h | ato vedasaMvAdenaiva prAmANyaM paJNcharAtrAdInAmavadhAryate na pravR^ittisAmarthyeneti | 
evaM nyAyasAmyAbhAvena pratibandI mochitA | yadapi pratibandImAdadAnasya vivakShitam.h | yathA cha paJNcharAtrAdiprAmANyamabhilaShatA phalavyabhichArasyAdhikArAdivaikalyanibandhanatA kalpyA tathA.ahamapi pAshupatAdismR^itiShu kalpayiShyAmIti, tadayuktaM vaiShamyAdityAha- adhikAro hIti ||
adhikAragrahaNaM sAdhanasyApyupalakShaNam.h | anyAgameShu pAshupatAdiShu kathito.adhikAro.alaM sulabho.anAyAsasAdhyaH | kutaH | yasmAdanyAgameShu tathA kathitaH | tathAcha tadvaikalyakalpanamasambhAvanApratihatam.h | vedoktastvadhikAro vishuddhasantAnajatvAdiH sarvamAnuShairdurlabha iti prasiddhameva | atastadvaikalyakalpanaM sambhAvitameveti |
nanu kathamanyAgameShvadhikAraH sAdhanaM cha sulabhamuktamityato leshena dasharyati- anyAgameShviti ||
yadbhAvAH tareNa mahatA tapasA vinA vA(na).alabhyaM tadapItyarthaH | yatitvAdikamapIti vA | chaNDAlajanmanAmapi kimu kShatriyAdInAmiti vA | viprA eva ye kamarNA chaNDAlAsteShAM kathaJNchitpratyApattirvaidikairapyaN^gIkriyata ityatashchaNDAlajanmanAmityuktam.h | chaNDAleShu janma yeShAmiti vA | chaNDAlasambandhitvAchchaNDAlaM janma yeShAmiti vA tathoktAH | kramasho maNDalAntaHpraveshenetyanenedamuchyate | yo yAvajjAtivyavahitastasya tAvanti maNDalAni pUjyAni (kalpyAni) | tatra yadyanmaNDalaM pravishati tattajjAtIyo bhavati | charamamaNDalapraveshe tu vipraH sampadyata ityanyAgameShu pratipAdyata iti sambandhaH | tathA choktam.h "dIkShApraveshamAtreNa brAhmaNo bhavati kShaNAt.h | kApAlaM vratamAsthAya yatirbhavati mAnavaH' iti | etadadhikArasaulabhyamudAharaNam.h | evaM sAdhanasaulabhyamapi draShyavyam.h | yathA.a.ahuH kApAlikAH | "mudrikAShaT.hkatattvaj~naH paramudrAvishAradaH | bhagAsanasthamAtmAnaM dhyAtvA nirvANamR^ichChati | karNikA ruchakaM chaiva kuNDalaM cha shikhAmaNiH | bhasma yaj~nopavItaM cha mudrAShaT.hkaM prachakShate | Abhirmudritadehastu na bhUya iha jAyate (kAyabhAk.h)' ityAdi | tathA kAlAmukhA api | rudrAkShakaN^kaNaM haste jaTA chaikA cha mastake | kapAlaM bhasmanA snAnaM lakuTaM (cha kalA) kalashArchanam.h' ityAdi | 
nanu yathA.adhikArasAdhanayoH saulabhyamuktamevaM taddaurlabhyamapi tatraivoktamiti chettarhi na kevalaM phalasaMvAdena pAshupatAdInAmaprAmANyam.h | kinnAma parasparavisaMvAdenApItyAha- adhikAramiti ||
yasmAtkvachidadhikAraM durApAdyamuktvA punarapi sulabhaM bravIti, yasmAchcha tatphalAptaye sampadAdiphalAptaye, sAdhanamashakyamuktvA sushakaM chochyate | yasmAchcha taduktaM sAdhanaM phale.api viShaye vyabhichAri atastaduktaM sA pAshupatAdyuktiH kathaM pramANatAM gachChenna kathamapItyarthaH | durlabhatvoktyanurodhena saulabhyavachanaM prarochanArthaM vyAkhyAyatAm.h | tathAcha phalavisaMvAdo.apyadhikArAdivaiguNyanimitto bhaviShyati yathA paJNcharAtrAdAviti chenna | vaiShamyAt.h | yuktaM hi paJNcharAtrAdiShu tathA kalpanam.h | shrutimUlatvena prAmANyasya nishchitatayA kalpakasya vidyamAnatvAt.h | pAshupatAdau tu tadabhAvena visaMvAdasyAprAmANyanibandhanatopapattau kalpakAbhAvAt.h | kvachitsaMvAdastu kAkatAlIyo vA guDajihvikAnimitto vA bhaviShyati | tadidamuktaM tushabdena | taduktaM tviti sambandhaH | tadevaM pAshupatAdInAmapasmR^ititvAnna tadvirodhenoktArthAsambhavaH shaN^kanIya iti 
sthitam.h | 
|| iti shrImannyAyasudhAyAM smR^ityadhikaraNam.h || 
|| atha shrImannyAyasudhAyAM navilakShaNatvAdhikaraNam.h ||
|| OM na vilakShaNatvAdasya tathAtvaM cha shabdAt.h OM || parihR^itaH smR^itivirodhaH | samprati yuktivirodhaH parihriyate | tathAhi | shrutyAdisamanvayena khalu jagajjanmAdikAraNatvaM brahmaNo nirUpitam.h | tatra shrutereva prAmANyaM tAvaddurlabham.h | yaddhi phalavyabhichAri tadapramANaM dR^iShyam.h | yathA vipralambhakavAkyam.h | phalavyabhichAriNI cha shrutiH | putrakAmeShyayAdyanuShThAne.api kadAchitputrajanmAdyanupalabdheH | anyathA phalAnupalabdhyoktaM pAshupatAdyaprAmANyamapi na syAt.h | ekadeshe chAprAmANye tannyAyenaikadeshAntarasyApyaprAmANyAnumAnaM sulabhameva | kiJNcha yadabuddhipUrvakaM tadapramANaM yathA pipIlikAlipiH | abuddhipUrvakashcha vedo.apauruSheyatvAN^gIkArAt.h | pauruSheyatve cha mUlapramANashUnyatvAdapramANameva, vipralambhakavAkyavat.h | api chAptApraNItavAkyatvAdunmattavAkyavadaprAmANyaM vedasyAnumeyam.h | yadA vedasya I(etA)dR^ishI dashA tadA kA vAtasmR^itItihAsapurANAnAM phalavyabhichArAdi(doSha)kharkharANAM prAmANyasya | tathAcha vedAdisamanvayena na jagajjanmAdikAraNatvaM brahmaNaH siddhayatItyevaM prApte tatpratividhAnAtharsya na vilakShaNatvAditi sUtrasya tAtparyamAha- nityatvAditi ||
vedavAkyamiti sheShaH | ayamarthaH | bodhakatvena khalu karaNAnAM prAmANyaM doShAttu, kadAchidapanIyate | vedavAkyaM cha bodhakatvena vAdiprativAdisammatam.h | anyathA phalavyabhichAro.api tatra(sya) na syAt.h | vAkye cha prAmANyasyApavAdakA doShA abodhakatvaviparItabodhakatvAdayaHsarve.api vaktR^idoShanibandhanA eva | anvayavyatirekAbhyAM tadavagamAt.h | vedavAkyaM cha nityatvAdapauruSheyatvAtpuruShadoShanibandhanaiH sarvadoShairvarjitaM svata eva prAmANyamApnoti | prAmANye cha nishchite sati phalavyabhichArasya sAmagrIvaikalyaM vA pratibandhakasadbhAvo vA kAraNaM kalpayiShyate | anyathA siddhAnanyathAsiddhayorananyathAsiddhasya balavattvAditi |
atraite prayogA bhavanti | vedaH pramANaM bodhakatve sati viparItabodhakatvAtsampratipannavat.h | vimato viparItabodhako na bhavati anAptApraNItavAkyatvAtsampratipannavAkyavat.h | vimato anAptapraNIto na bhavati apauruSheyatvAdvayomavat.h | vimataH phalavyabhichAro vaikalyAdinibandhano bhava(vitumarha)ti pramANasiddhaphalavyabhichAratvAt.h charakAdyuktaphalavyabhichAravaditi |
syAdetat.h | nityatvameva vedasya kutaH | prAguktasAmAnyasiddhiparisheShAbhyAmiti brUmaH | 
ye tu svayUthyA vedaprAmANyamaN^gIkR^ityApi tannityatAM nAnumanyante tAnprati sUtrasUchitAbhiH shrutibhistAmupapAdayati- virUpeti ||
anena "tasmai nUnamabhidyave vAchA virUpa nityayA | vR^iShNe chodasva suShyutim.h' iti shrutimupAdatte | 
atra vAcho nityatvamuchyate | na vedasya | tadapi bahukAlInatvaM bhaviShyatItyato "nityayA.anityayA staumi brahma tatparamaM padam.h' iti "shrutirvAva nityA.anityA vAva smR^itayo yAshchanyA vAchaH' iti shrutimupAdatte- nityayeti ||   Vyasa-(9) 
vyAkhyAnAntaranirAsAya nityayetyetatsadA vidyamAnayeti vyAkhyAtam.h | vAkyasheShe hi bahukAlInA api smR^itIranityapakShe nikShipya shrutimeva nityAmAha | pauruSheyatAmapi shrutayo.abhidadhatIti chenna | Aptoktatvasya duravadhAraNatAyAH prAguktatvena pauruSheyatve prAmANyAvadhAraNAnupapattiprasaN^gena durbalatvAt.h | prAmANyasya svatastvenApauruSheyatve.api kAraNAbhAvAtprAmANyaM na syAditi prasaN^gasyAbhAsatvAt.h | prabalashrutyanusAreNa tattatpuruShapravartitatvameva tAsAmartho.avagantavyaH | tathAcha "R^ichaH sAmAni jaj~nire' "R^igveda evAgnerajayata' ityAdyupapannaM bhavati | na hyekaM vAkyamanekakartR^ikamapi sambhavati | sambhavati tvanekapravartitamiti | 
yadapi pipIlikAlipivadabuddhipUrvakatvAdaprAmANyaM shruteriti, tannirAkaroti- pipIliketi ||
cho yasmAdityarthe | bodhakatvasamuchchaye vA | tasmAt.h dR^iShyAntasya sAdhyavikalatvAdasadanumAnamiti sheShaH | na kevalaM shrutiH kintu pipIlikAlipirapItyaperarthaH | 
aprAmANyaM khalu pipIlikAliperabodhakatvena vA syAdviparItabodhakatvena vA | nAdyaH | anubhavaviruddhatvAt.h | anyathA puruShaliperapyabodhakatvaM syAt.h | tathAcha tadvaiyarthyamApadyeta | api chaivaM satyAkAshAdikamevodAhriyeta tatkiM pipIlikAlipigaveShaNayA | na dvitIyaH | taddhi balavatpramANavirodhataH kalpanIyamanyathA.atiprasaN^gAt.h | nacha pipIlikAlipibodhite.arthe pramANavirodho.asti | ataH kathamasAvapramANaM syAt.h H 
syAdetat.h | lipistAvanna pramANaM pR^ithak.h | anupramANatritvAbhyupagamAt.h | nacha pratyakShAgamayorantarbhavati | atallakShaNatvAt.h | 
ato.anumAnameveti vAchyam.h | tachcha lekhakabuddhisthashabdaviShayaM vA tadavabuddhArthaviShayaM vA syAt.h | na chaitatpipIlikAlipau sambhavati | pramANabAdhitatvAttatkathamasau pramANamiti | maivam.h | tathA satyeDamUkaliperapyaprAmANyaprasaN^gAt.h | bhavatu sA.apramANamitarA tvanumAnamiti chenna | eDamUkaliperapi sAMvyAvahArikatvadarshanAt.h | kiJNchetaratrApyanumAne kimeDamUkavyAvR^ittyarthaM kimapi visheShaNamupAdeyamuta neti vAchyam.h | nAdyaH | sandigdhAsiddhiprasaN^gAt.h | nirNItalekhakaiva lipiranumAnamiti chenna | anirNItalekhakAyA api sAMvyAvahArikatvAt.h | na dvitIyaH | eDamUkalipAvanaikAntyAt.h | atha mUlalekhakabuddhisthashabdArthAnumAne na ko.api doSha iti matam.h | tadapi na | pipIlikAlipAvanaikAntyAt.h | tadvayAvartane cha sandigdhAsiddheH | nahi pipIlikAlipeH puruShaliperasti kashchidvisheSho yena neyaM pipIlikAlipiriti nishchinuyAt.h | tasmAtpuruShalipirapi padamiva padArthasya varNAnAM smaraNahetureShyavyA | tatsamaM pipIlikAlipAvapi | smR^iteshcha pramitatvaM vakShyAmaH | 
nanu pramAtve.api smR^iterna taddhetumAtrasya prAmANyam.h | pramAtrAdInAmapi tatprasaN^gAt.h | kintu sAdhakatamasyaiva | tachcha mana eveti siddhAntaH | lipidarshanAdikaM tu saMskAro dvedhAbhidhasahakArisampAdanenaiva charitArthamiti kathaM tasya prAmANyam.h | maivam.h | arthasannikarShalakShaNAvAntaravyApArasahitaM hIndriyaM pratyakShaM nendriyamAtram.h | manasashcha smaraNodaye saMskArodbodha evArthasannikarShaH | tathAcha chakShuSha ivArthopasarpaNatatsaMyogasahitasya prAmANyamevaM lipidarshanatadudbuddhasaMskArasahitasyaiva manasa iti kathaM na lipeH prAmANyam.h | kevalAyAstu nAstIti chet.h | shruterapi tannAN^gIkriyata eveti |
nanvatra pramANashabdo bhAvasAdhano vA syAtkAraNasAdhano vA | Adye pipIlikAlipiH pramANamiti sAmAnAdhikaraNyaM na syAt.h | dvitIye tu pramANIti bhavitavyam.h | kathaM vedAH pramANaM smR^itiH pramANamiti | pramANamiti sAmAnyenoddishya vedAditvavidhAnAt.h | anyathA tatrApi daurghaTyameveti | maivam.h | bhAvasAdhanatvAbhyupagamAt.h | sAmAnAdhikaraNyaM tu bhAktamiti | 
nanu cha shruteH samyaganubhavasAdhanatvena prAmANyamiShyaM natu smArakatvena | tathAcha na shrutiH samyaganubhavasAdhanabuddhipUrvakatvAtpipIlikAlipivadityanumAsyata ityata Aha- yatheti ||
yathA.abuddhipUrvakamapyekenolUkena kR^itamanekakAkanAshanamashvatthAmno.ahameka evAnekAnvadhiShyAmItyasyArthasya bodhakaM samyaganubhavaM prati sAdhanaM jAtam.h | tathA shrutirabuddhipUrvA.api samyaganubhavasAdhanam.h | etaduktaM bhavati | abuddhipUrvakatvaM kimanAditvaM vivakShitam.h, sAditve.api buddhijanyatvAbhAvo vA pratipAdyAtharbuddhipUrvakatvAbhAvo vA.anenaitadevaM pratipAdayiShyAmItyabhisandhipUrvakatAvaidhuryaM vA | nAdyaH | pipIlikAlipAvabhAvAt.h | gaganameva dR^iShyAnto bhaviShyatIti chet.h | tathA.api shruteranAditvasya pareNAnaN^gIkR^itatvenAsiddheH | na dvitIyaH | utpadyamAnaM buddhijanyameveti mayA.aN^gIkR^itatvAt.h | na tR^itIyachatutharau | ulUkakR^itavyApAre vyabhichArAditi | yadyapi pratyakShe vyabhichAro.atra vaktuM shakyate | tathA.api j~nAtakAraNasajatIyatvena shakyaparihAro.asAviti noditaH | anumAnamAtre suvacho.api chetanavyApAraviShayasya tathAbhUta eva shAkune pradarshayitumuchita iti na pradarshitaH | nanu shAkunamarthavisaMvAdyapi dR^ishyate | satyam.h | yattu pramANAviruddhaM tadvayabhichArasthalaM bhaviShyatIti bhAvenoktam.h- aviruddhamiti || shAkunamAtre vyabhichArasya darshayituM shakyatve.apyAgamikatvena visaMvAdAnarhatayedamudAhR^itam.h | 
nanvAseti katham.h | asterbhUrityasya nityatvAt.h | vibhaktipratirUpakaM chAvyayaM bhavatIti vachanAdavyayametaditi na doShaH | vibhaktipratirUpakamityuchyate | nachaivaM vibhaktirasti | na nAsti | AmantAnuprayogasya vidyamAnatvAt.h | 
nanvevaM tarhi prayujyate | shrutirna samyaganubhavasAdhanaM shabdatve satyabuddhipUrvakatvAditi | yadvA shrutirnAgamo.abuddhipUrvakatvAditi | abuddhipUrvakatvaM cha vivakShitArthatattvaj~nAnapUrvakatvAbhAvaH | Adya(syApi)sya pipIlikAlipAvapraveshe.apyunmattavAkyaM dR^iShyAnto bhaviShyati | na chonmattavAkyamapi pramANaM pramANaviruddhatvAdityata Aha- viruddhaM tviti ||
pramANaviruddhaM yadunmattavAkyaM tat.h pramANavirodhAdeva bAdhitamayathArthamiti yAvat.h | na tUktahetubhyAmiti | sopAdhikatAmanenAchaShye | ata evAptApraNItavAkyatvaheturapyapAstaH | ayamabhisandhiH | na tAvatsamyaganubhavasAdhanatvAbhAvo j~nAnasAdhanatvAbhAvena | j~nAnasAdhanatvasyobhayasiddhatvAt.h | nApi smR^itisAdhanatvena | ananubhUtaviShayatvasammateH | tato viparItabodhakatvenaiveti vAchyam.h | evaM dvitIyaprayoge.api na tAvadanAgamatvamashabdatvena | shabdatvasyobhayasammatatvAt.h | tasmAdayathAthartveneti vaktavyam.h | evaM tR^itIyaprayoge.api sAdhyaniShkaSharH kartavyaH | tathAcha tatra pramANabAdhitatvamupAdhiH | yadvA.anubhavasAdhanatvAvachChinne prathamasAdhye, vAkyatvAvachChinne dvitIyasAdhye bodhakatvAvachChinne tR^itIye chAyamupAdhiriti |
nanvasyopAdheryadayathArthaM tatpramANaviruddhamiti sAdhyavyApakatve.api sAdhanAvyApakatvaM kathamityata Aha- virodheti ||
pakShIkR^itAyAM shrutAvuktasAdhanasadbhAve.api pramANavirodhasyAdasharnAt.h | sAdhanAvyApakatvamiti sheShaH | atra virodhAbhAvAditi vaktavye.adarshanAdityuktaM virodhAbhAvasAdhanArthamiti draShyavyam.h | 
kimato yadyevaM pramANaviruddhatvamupAdhiriti chet.h | upAdheH pratipakShonnAyakatvasya vakShyamANatvenAnumAnAnAM satpratipakShatvamityAshayenAha- tasmAditi ||
yasmAtpramANaviruddhatvamayathArthatvasya vyApakaM vyAvR^itaM cha pakShIkR^itAdvedAt.h | vyApakanivR^ittau vyApyanivR^ittiravashyambhAvinI | tasmAdvedaprAmANyameShyavyam.h | ayamatra prayogaH | vedo nAyathArthaH pramANAviruddhatvAtpratyakShavat.h | yadvA vedo yathArtho bodhakatve sati pramANAviruddhatvAtpratyakShavat.h | evaM vedaH samyaganubhavasAdhanamanubhavasAdhanatve sati pramANaviruddhatvAtpratyakShavat.h | veda Agamo vAkyatve sati pramANAviruddhatvAtsampratipannavaditi | evaM vAkyatvAvachChinne sAdhye.anAptapraNItatvamupAdhistadviparyayeNa cha pratipakSho.abhidheya iti | 
astvevaM vedaprAmANyam.h | paJNcharAtrAdismR^itInAM tu katham.h | nahi tA apyapauruSheyAH | yena prAmANyamavadhArya phalavyabhichAramanyathA neShyAma ityata Aha- tanmUlatvAditi || 
prAmANyamiShyata iti sambandhaH | yadyapi bhagavadrachitAnAM vedA(da)rthamupalabhya rachitatvaM vedamUlatvaM nAsti | tasya svataH sarvaj~natvam.h | tathA.api tamanusR^itya rachitatvaM tanmUlatvamiha vivakShitamiti noktadoShaH | ayamatra prayogaH | paJNcharAtrAdismR^itiH pramANaM pramANamUlatvAtpramANasaMvAditvAtsampratipannavaditi | yadvA vimataM pramANaM vedasaMvAditvAtparAbhyupagatArhiMsAdivAkyavat.h | AptavAkyatvamupAdhiriti chet.h (na) | pratyakShAdau sAdhyAvyApanAt.h | vAkyatvAvachChinnasAdhyavyApakatvAdadoSha iti chenna | tathA.api vedetaravAkyatvAvachChinnasAdhanenopAdheH pakShe sAdhanasaulabhyAt.h | sati chaivaM smR^itInAM prAmANye tadbalena phalavyabhichAro.apyanyathayitavya iti |
nanu choktArthaviruddhavAdInyapi smR^itItihAsapurANAnyupalabhyante | teShAM prAmANyasAdhane cha bahuviplavaH syAdityata Aha- virodha iti ||
pUrveNaivAnvayaH | yAsAM smR^itInAM sarvathA pramANavirodho nAsti tAsAmeva pakShIkaraNAnna kashchiddoSha ityAshayaH | nanvevaM sati vedamUlatvopanyAso vyarthaH | j~nAnajanakAnAmavashyAN^gIkaraNIyena virodhAbhAvenaiva prAmANyasiddheriti chenna | phalavyabhichAralakShaNavirodhadarshanenAsiddhiprasaN^gAt.h | prAmANyena tadapanayane chetaretarAshrayatvApAtAt.h | vedamUlatvena tu prAmANye siddhe na ko.api doSha iti |
aprAmANyaprayojakasya pramANavirodhasyAbhAvAnna shrutismR^ityoraprAmANyamityuktam.h | tadayuktam.h | shrutyAdyukta(sya) IshvarasArvaj~nAderIshvaro na sarvaj~naH puruShatvAt.h | yaj~nadattavat.h | ityAdyanumAnaviruddhatvAdityata Aha- virodho.apIti || 
prakR^itasambandhArtho.apishabdaH | yachChabdo.adhyAhAryaH | virodhAdeva bAdhitamityaprAmANyaprayojakatayokto virodho.api sa eva yaH pratyakSheNAgamena vA syAt.h | na punaranumAnena | ayamabhisandhiH | aprAmANyaprayojakatayA yadasmAbhirabhihitaM tatpakShe.apyupapAdayituM khalu parasyAyaM prayatnaH | asmAbhishcha pratyakShAgamavirodha eva tathA.abhipreto nAnumAnavirodhaH | tathAcha pakShe tad.hvyutpAdanaM prakR^itAsaN^gatameva | svatantrAnumAnavirodhaM tUttaratra nirAkariShyati sUtrakR^iditi |
nanu pramANavirodha evAprAmANye prayojako.astu kiM pratyakSheNAgamena veti visheShaNena | tathA choktanumAnavirIdhAdvedAderaprAmANyamiti | maivam.h | vakShyAmo hyatra brahmAdivastuShu pramANaM veda evaika iti vaidike.arthe.anumAnasyAnavakAsham.h | yatra cha yasyApravesho na tasya tadbAdhakam.h | nahi nayanaM sparshApabAdhanasyeShye | tathAcha kathamanumAnaM vedA(dya)rthabAdhakena tadaprAmANye prayojakaM syAt.h | prakR^itaM cha vedAdikameveti |
nanvevaM (sati) tarhi vedArthamImAMsA nArambhaNIyA syAt.h mImAMsAyA yuktyanusandhAnAtmakatavAdityata Aha- Agameneti ||
evashabdo virodha ityataH paro draShyavyaH | nirNayArthamiti sheShaH | etaduktaM bhavati | anumAnaM hi dharmyAdipramitimapekShate | nacha dharmyAdirUpaM brahmAdikaM vedAdR^ite siddhayatIti tadanapekShAyAmAshrayAsiddhayAdikam.h, apekShAyAM tu virodhino dharmyAdigrAhakavirodha ityevaM vaidike.arthe.anumAnasyAnavakAsho.abhidhistitaH | mImAMsAyAM tu kvachidAgamasyAgamAntareNa virodha evArthanirNayArthaM yuktirupAdIyate | sA khalvanyatarAgama(prAmANya)mupodbalayantya(ntyA)nyatarAgamabAdhayA.arthanirNayAya prabhavati | anyatarAgamasiddhadharmyAdyAshrayaNenA(yeNa)shrayAsiddhayAdyanavakAshAt.h | anyatarAgamasya dharmyAdigrAhakatvAbhAvenAprabalasya, 
AgamasUchitayopapattestato durbalasya, akiJNchitkaratvAt.h | tadevamevaMvidhopapatterAgamike.apyarthe sAvakAshatvAdupapannA mImAMseti |
api cha pratyakShAgamavirodho.api na svarUpeNAprAmANyaM prayojayati | kintu tayorupajIvyatvAdinA prAbalye satyeva durbalayoH svayaM bAdhitatvena samabalayoH pratibandhamAtrahetutvenAprAmANyanishchayAnupapatteH | upajIvyAdivirodhena chAprAmANyaM bhavadvedasya na sarvathA.ayathArthatvalakShaNam.h | kinnAma pratItArthaprachyAvanamAtram.h | apauruSheyatayA nirdoShasya sarvathA.aprAmANyAnupapatteH | tathAchAnyArthakalpanA.avashyaM kAryetyAshayavAnAha- upajIvyeti | 
upalakShaNametat.h | niravakAshatvAdikamapi grAhyam.h | 
bhavatvevaM tataH kim.h | vedopajIvyatvAdikaM cha pratyakShAgamayoreva prAyeNa sambhavati | yuktestu kvachideva | puruShatvAdiyuktestu nAstyeva | atashcha na tadvirodhena vedasyAprAmANyaM mantavyamityAshayenAha- pratyakShamiti || 
vedasyetyanuvartate | syAdityataH paramitishabdo.adhyAhAryaH tattvamasItyAdivedasya pratyakShamupajIvyam.h | yuktirapi kvachidvedasyopajIvyeti sambandhaH | yathA "prANA vA aNavaH' ityAdeH | AgamaikapramANakeShu viShNvAdiviShayeShu pravartamAnaM "janito.ata viShNoH' ityAdivedaM prati niraniShyo niravadya ityAdestasya vedo(dasyo)pajIvyatetyarthaH | evaM niravakAshatvAdikamapi pratyakShAgamayoreva prAyeNa sambhavati yuktestu kvachideva | tachcha na prakR^itayukterityapi draShyavyam.h | AgamayoH parasparavirodhe satyanyatarAgamAshrayeNa yukteranupraveshopapatteryuktA mImAMsetyuktam.h | tadanupapannam.h | asArvatrikatvAt.h | nahi sarvatrAgamayoH parasparavirodha eva mImAMsA.avatAryata ityata Aha- yukta iti ||
tatra tarhyayamabhisandhiH | satyametatkvachidevAyaM nyAya iti | tathA.api yatra naivaM tatraikasyaivAgamasyAnekArthapratItau yuktyanusAriNamarthamupAdAya tadanuguNatadviruddhArthaparityAgaH kriyata iti noktaniyamabhaN^gaH | kevalayuktervaidike.arthe.anupraveshasyAnaN^gIkR^itatvAt.h | nApi mImAMsA.anupapattiH | anyataravaidikArthAnusAriNyA yukteraN^gIkR^itatvAditi |
prAk.h puruShatvAdiyuktivirodhenAgamasyAprAmANyaM na vAchyamityuktam.h | idAnIM tu yuktirevAsau pratyakShAgamavirodhenApramANam.h | tasyAstadujIvitvena tato durbalatvAdityAshayavAnAha- yuktishcheti ||
yadvA yatsiddhavatkR^itya tatra mImAMsArambhAnupapattiH parihR^itA tadidAnIM darshayitumAha- yuktishcheti ||
chashabdaH prakR^itAnusandhAnArthaH | kathaM traividhyamityata Aha- vyAptiriti ||
yasyA yukteH sAdhyena vyAptiH pratyakShagA pratyakShAvagatA saikA | yuktigA yuktyavagatA yasyA vyAptiH sA dvitIyA | tathA.a.agamagA AgamAvagatA yasyA vyAptiH sA tR^itIyeti | evaM trividheti yojyam.h | 
upalakShaNaM chaitat.h | dha(rmA)rmyAdigrAhakabhedenApi traividhyaM draShyavyam.h | etachcha spaShyayiShyAmaH | 
evaM tarhi yA yuktimUlA yuktiH sA nAgamAdyupajIvinIti tasya bAdhikA | tadabAdhyA cha bhavatvityata Aha- pratyakSheti ||
tatra tAsu trividhAsu yuktiShu | pratyakShAgamUleti | pratyakShamUlA.a.agamamUlA chetyarthaH | yuktimUlA.api hi yuktirantataH pratyakShAgamamUlaiva(dra)eShyavyA | anyathA tanmUlayuktenirrmUlatvamanavasthA vA.a.apadyeta | tathAcha pratyakShAdyapekShatvena sAmye.api bahusaMvidhAnAnapekShayoH pratyakShAgamamUlayoryuktyoH prabalatvaM tadapekShAyAstu yuktimUlAyA durbalatvaM yuktameva | tathAcha prabalayo(ryuktyo)ryadedR^ishI dashA tadA kA (vArtA) durbalAyA yukterAgamabAdhanAdAviti |
tadevamaprAmANye pramANavirodhasyaiva prayojakatvAchChatyAdeshcha pratyakShAgamavirodhAbhAvAt.h | anumAnavirodhasyAprayojakatvAnnAprAmANyam.h | kinnAma bodhakatvena svata eva prAmANyamityupapAditam.h | tadetatpramANApramANavivekamaviduShAM duravadhAraNamityuddeshalakShaNavibhAgaparIkShAbhistannirUpaNArthamuttaro granthasandarbhaH | nacha sAMvyAvahArikatvAtpramANAdeH kiM tannirUpaNeneti vAchyam.h | tathA.api svarUpasaN^khayAviShayaphalagocharANAM vAdivivAdAnAM vidyamAnatvena nirUpaNArhatvAt.h | yadyapyeSho.arthastarkashAstrasya viShayo na mImAMsAshAstrasya | tathA.api shiShyahitaiShiNA bhAShyakR^itA prasaN^gAgato nirUpyate | yathA pUvarmImAMsAbhAShyakAreNetyadoShaH | ata eva pramANalakShaNAdau nirUpitasyArthasya punaratra nirUpaNaM na doShAya | ekIkR^itya nirUpaNasyApi shiShyahitArthatvAt.h | 
tatra nirdhArita(nirj~nAta)svarUpasyaiva saN^khayAdijij~nAsA | lakShaNaM cha tannirdhAraNopAyaH | nacha sAmAnyalakShaNena vinA visheShalakShaNA(syA)vasara ityataH pramANasAmAnyalakShaNaM prathamaM tAvadAha- yAthArthyameveti ||
atra kashchidAha | kimarthaM lakShaNamuchyate | kiM sajAtIyavijAtIyavyavachChinnalakShyapratItyartham.h | uta pramANatvAdipratItaye 
tachchihnopadarshanamidam.h | uta pramANAdishabdapravR^ittinimittAvadhAraNArtham.h | anyasmai kasmaichitprayojanAya vA | 
nAdyaH | tasyA eva duravadhAraNatvAt.h | 
tathA hi | kiM sajAtIyeti pramANatvena (sajAtIyatvaM) vivakShitaM rUpAntareNa vA | nAdyaH | svavyavachChedAvadheH sajAtIyAdavyAvR^ittatvena vyavachChedakatvAnupapattyA vyAvR^ittisvIkAreNA(cha)vyApakatvAt.h | nApi dvitIyaH | vijAtIyapadopadAnavaiyarthyAt.h | asti hi prameya(tvAdinA)sarvasAjAtyam.h | atha j~nAnatvena visheSheNa sAjAtyaM vivakShitvedamuchyate | tarhi lakShyasyApi j~nAnatvAdinA sAjAtyAdvayavachChedyakoTipraviShyatayA saN^grAhyAbhAvaprasaN^gaH | lakShyasya yajj~nAnatvAdibhiH sajAtIyaM tadvayavachChedyam.h | nacha lakShyasya lakShyaM sajAtIyam.h | ShaShThayarthasya sambandhasya bhede vyavasthitatvAditi chet.h | evaM tarhi lakShyApekShayA bhinnAdvayavachCheda ityevochyatAM kR^itaM j~nAnatvAdinA sAjAtyena prakR^itAnupayoginA varNitena | yadA cha lakShyAdanyatva pareShAmavagataM tadA parebhyo.anyatvamapi lakShyasyArthAdavagamyata iti siddhamagrato lakShaNaprayojanamiti vaiyarthyameva syAllakShaNAkhyAnasya | 
api cha na tAvadanena lakShaNenAnavagatenaiva vyavachChinnapratItisambhavaH | atiprasaN^gAt.h | nApi j~nAtena | duravadhAraNatvAt.h | na tAvallakShaNaM pratyakSham.h | nirdoShAkShodbhavatvAderapratyakShavisheShaNatvam.h | nApi kAyareNa liN^gena tadanupapattyA vA tadavagamaH | tAbhyAM sAmAnyataH kAraNamAtrAkShepeNa kAraNagatAnugatarUpAsiddhAvekarUpalakShaNAsiddheH | kAryasyaikajAtyAdekajAtIyakAraNasiddhiriti chet.h | tarhi kAryagataikajAtyasya pUrvamavashyaM pratyetavyatvAN^gIkAre(Na) tata eva sajAtIyavijAtIyavyavachChedaprati(doSha)pattirastu | kR^itamanayA pAramparyakusR^iShyayA | 
nanvetAvatA.api na prakR^italakShaNakhaNDanaM (saM)bhavati | avyApterativyAptervA.anudbhAvanAditi chet.h | maivam.h | prathamabhAvitayA.avashyAbhyupeyatayA laghorupAyAtsAdhyasiddhau sambhavatyAM charamabhAvitayA avashyAnuShTheyatvAbhAvena gurAvupAye pravartamAnasya tavaivedaM (dUSharo)doShodbhAvanam.h | pradIpe pradIpaM prajvAlya tamonirAsAya yatamAnasyaiva puMsaH | nahi tatra kashchiddIpadoShaH | kintu tathAkArI puruSha eva paryanuyojyaH | sarvasAdhanasAdhAraNo vA.ayaM doShaH | yatsambhavadevaMvidhalaghUpAyatvaM nAma svarUpAsiddhiriva sarvapramANAnAm.h | tasmAnmA nAma bhUdativyAptyAdidoShaH | sAmAnyadoShAdeva duShyaM lakShaNamiti |
etena dvitIyo.api nirastaH | pramANatvAdyavagamamantareNa tadavagamAnupapattestadavagamAyAsya pratItAvanyonyAshrayaprasaN^gaH | astu vA.anyadapi lakShaNe kiJNchilliN^gam.h | tathA.api tadeva lakShyAvinAbhUtatayA lakShaNamupanyasyatAM sannihitapratipattikatvAt.h | na tadavashyaM vyApakaM vaktavyam.h | liN^gatvasya vyApyatvenaivopapatteriti chenna, yatra liN^gamavyApakatvAnnAsti tatra lakShaNasya pramANAbhAvAtpratyetumashakyatvena kathaM tataH prAmANyAdyavagamaH | yadA cha kvachillakShyajAtIya eva pramANAbhAvAllakShaNama(syA)navadhAraNIyatayA lakShyavyApakatA.anavagame.api lakShaNam.h | tadA kimaparAddhaM liN^gAntareNAvyApakena | atha yatra tallakShaNe liN^gaM nAsti tatra liN^gAntarAtpratyetavyam.h | tathA.api (tAvevA)te evAstAM lakShye liN^gam.h | kiM lakShaNAnumAnapUrvakaM tadanumAnakalpanayA | atha tathA(vidhaM)liN^gadvayaM yattatpratyekamavyApakatayA na lakShaNam.h | tadanumitaM tu tathAtvAllakShaNamiti chenna | lakShyAnumAnasya lakShaNaprayojanasyobhAbhyAmeva siddheH kR^itaM vyApakena tena | 
nApi tR^itIyaH | sa hyevaMrUpaH yadyathArthaM tatpramANamiti vyavahartavyamiti | ayamanupapannaH | sarvatra lakShaNasya j~nAtumashakyatvAt.h | pramANatvAdinA tadavagame tadevAstu vyavahAraniyamanidAnam.h | avyavahitapratipattikatvAdityAveditam.h | 
ata eva na chaturthaH | kalpanAgauravadoShashchAdhikaH | 
(nApi) na paJNchamaH | tAdR^ishasya darshayitumashakyatvAditi | 
atrochyate | astu tAvatsajAtIyavijAtIyavyavachChinnalakShyapratItyarthaM lakShaNamiti pakShaH | sAsnAdimAngauriti viditalakShaNasambandho hi yaM piNDaM sAsnAdimantaM pashyati taM nAyamashvAdirnApi ghaTAdiriti pratipAdyate | 
nanu vyavachChedo.anyonyAbhAvo bheda ityanarthAntaram.h | bhedashcha vastusvarUpameva | tathAcha lakShyasvarUpapratipattireva tatpratipattiriti kR^itaM lakShaNena | atha lakShyapratItinirapekShameva lakShaNena vyavachChedo bodhyata iti matam.h | tanna | nirAshrayasya tasya bodha(darsha)yitumashakyatvAditi | 
satyaM svarUpa(vastu)pratItireva bhedapratItiriti | tathA.api pratiyogivisheShaghaTitatadavagamAya lakShaNasyopayogaH | asaN^kIrNatayA gopiNDaM pashyannapi hi na tAvadayaM nAshvo na ghaTa iti pratyeti yAvallakShaNaM nAvagachChati | sAsnAdimatvaM tadA pratItamiti chenna | sAsnAdimAn.h gaurityevamavagamasya vivakShitatvAt.h | ata eva sajAtIyetyAdivisheShaNopAdAnam.h | 
yadatroktaM kiM sajAtIyetyAdi | tadasat.h | pauruSheyavachasAM puruShavivakShAdhInatvena niyantumashakyatvAt.h | lakShyAtiriktaM hi sajAtIyavijAtIyatayA dvairAshyena vivakShyate | yathA yathArthaj~nAnatatsAdhanasya pramANasya j~nAnaM tatsAdhanaM cha sajAtIyam.h | yanna j~nAnaM nApi tatsAdhanaM tadvijAtIyam.h | yathA cha pratyakShasyAnumAnAdikaM sajAtIyaM, vijAtIyaM tu ghaTAdikam.h | evamanyatrApi vivektavyamiti |
evaM tarhi lakShyApekShayA bhinnAdvayavachCheda ityuktaM syAditi chet.h | ko netyAha | nahi ko.api svasthAtmA svasmAdeva vyavachChedaM lakShaNaprayojanamAchakShati(Shye) | 
yadatroktaM yadA chetyAdi | tasadaN^gatam.h | vastuto yallakShyAdbhinnaM tato vyavachChedAvagamArthatvAllakShaNasya pratipAdakasya yadyapi lakShyAnyatvaj~nAnamalakShye(vashyA)pekShitam.h tathApi pratipAdyasyAtada(tadana)pekShitam.h tathApi pratipAdyastada(tadana)pekShatvAnna doShaH | 
tasyApi padArthaj~nAnapUrvakatvAdvAkyArthaj~nAnasya sajAtIyavijAtIyapadopAttalakShyAnya(tva)j~nAnaM vinA lakShyasya alakShyAnyatvaj~nAnaM lakShaNaprayojanaM na siddhayatIti kashchit.h | tadanupapannam.h | nahi lakShyAnyavyAvR^ittirlakShaNavAkyapratipAdyA | kinnAma tajj~nAnaM lakShaNaprayojanatvenochyate | lakShaNavAkyArtha eva pratipAdyena boddhavyaH | 
yadapyapi chetyAdinA pR^iShyam.h | tatrAvagatameva lakShaNaM vyAvR^ittalakShyaj~nAnamupajanayatIti vadAmaH | nacha tasya duravadhAraNatA | yathAyathaM pratyakShAdinA tadavadhAraNAt.h | yatra liN^gAttadavagamastatra tata eva lakShaNaprayojanasiddhervyarthA parasparAkusR^iShyiriti chenna | prayojanasadbhAve gauravasyApyanAdaraNa(pyAdaraNa)sambhavAt.h | yathendriyavyApArAnvayavyatirekAnuvidhAyitvenAkShodbhavatvamanumAya tena pratyakShaM lakShyate | tatrAnvarthasaMj~nAj~nApanaM prayojanam.h | evamanyatrApi draShyavyam.h | gauravamanuruddhaya prayojanamavadhIryatAmiti chenna | puruShAbhiprAyANAM niyantumashakyatvAt.h | garIyAMshcha pratipattau gauravAtprameyAdhikyalAbhaH | prayojanAbhAve tu paramparAkusR^iShyiriti chenna | prayojanasadbhAve gauravasyApyanAdaraNa(pyAdaraNa)sambhavAt.h | yathendriyavyApArAnvayavyatirekAnuvidhAyitvenAkShodbhavatvamanumAyatena pratyakShaM lakShyate | tatrAnvarthasaMj~nAj~nApanaM prayojanam.h | evamanyatrApi draShyavyam.h | gauravamanuruddhaya prayojanamavadhIryatAmiti chenna | puruShAbhiprAyANAM niyantumashakyatvAt.h | garIyAMshcha pratipattau gauravAtprameyAdhikyalAbhaH | prayojanAbhAve tu paramparAkusR^iShyiranAdaraNIyaiveti tadIyadoShatAvyutpAdanaM nAsmAkamaniShyam.h | etena dvitIyatR^itIyachaturthA api samAhitA veditavyAH | lakShaNAvadhAraNopAyasyoktatvAt.h | gauravasya cha samAhitatvAt.h | 
nanu tathA.api kiM tattvam.h | yathAyathaM chatuShyayamapi | tathAhi | kvachillakShyAtiriktaM lakShaNaM bhavati | yathA gandhavatI pR^ithivIti | kvachillakShyAnatiriktam.h | yathA pR^ithivItvavatI pR^ithivI, yathArthaM pramANamityAdi | tatrAdyaM lakShyasvarUpapratipattikAraNaM bhavat.h tasyAnvayo vyavachChedatachChabdavyavahartavyate cha pratipAdayati | dvitIyantu pravR^ittinimittaM bhavadvayavahAramAtrakAraNaM bhavati | tatra siddhAMshena pakShIkaraNamasiddhAMshena sAdhyatvaM svayamUhanIyam.h | 
athA.api syAt.h | kimavagataM lakShaNaM phalahetuH, kiMvA.anavagatam.h | na tAvachcharamaH | tadabhidhAnavaiyarthyaprasaN^gAt.h | abhidhAnasya j~nAnotpAdano(payogi)pAyatvAt.h | tasya chAnavagatasyaiva phalasAdhanatvAbhyupagamAt.h | Adye kimanyasmAttadavagama uta tvadIyAllakShaNavAkyAt.h | yadyanyasmAt.h | kR^itamamunA lakShaNAbhidhAnaprayAsena | abhidhAnasya j~nAnotpAdAtiriktaprayojanAbhAvAt.h | tasyAnyata eva siddheH | antye kimidaM tvadabhidhAnamAptopadeshatayA lakShaNaM bodhayatyuta liN^gAdibhAvena | na tAvachcharamaH | tvadvachanalakShaNAvinAbhAvAderdarshayitumashakyatvAt.h | nApi prathamaH | paraM prati bhavatyAptatvasiddheH | siddhau hi pratij~nAmAtrAdeva sAdhyasiddherhetva(tvAdya)bhidhAnamanarthakaM syAt.h | 
nanu prativAdinaM prati lakShaNAbhidhAnaM nArthavat.h | tena vAdyAptabhAvAnaN^gIkArAt.h | kintu shiShyArthaM lakShaNamuchyate shAstre | sa hi sarvasya shAstrasya kartAramAptameva manyate | tasmAchChiShyaM pratyAptavachanatayaiva lakShaNavAkyamartaM pratipAdayiShyatIti | maivam.h | yadi na prativAdinaM prati shAstraM kintu shiShyaM prati tadA pratij~nAmAtrAdevAptavachanAchChiShyasyArthanishchayopapatterhetvAdyabhidhAnamanarthakatAmApannaM shAstre | atha bhavatu prativAdinamapi prati (tachChA)shAstravAkyaM yatra hetvAdyupAttam.h, lakShaNavAkyaM tu shiShyameva prati prayojakaM pratipannashAstrakArAptabhAvamiti manyase | tadapyanupapannam.h | shAstrAntarasAdhyatvAdasyArthasya | asti hi samayagrAhakaM shAstraM munibhiH praNItaM nAmaliN^gAnushAsanavyAkaraNAdIti |
atra brUmaH | uktaM hyetadavagatameva lakShaNaM phalaheturiti | tadavagamashcha yathAyathaM pratyakShAdipramANAdityapi | nacha yathArthaM pramANamiti sAsnAdimAngauriti vAkyasya lakShaNaM pratipAdyamabhyupagachChAmaH | yenAnyataH siddhatvAttasyedamanarthakaM syAt.h | kintu 
yo lakShaNamanyato jAnAti, na jAnAti cha vyavahAranidAnatvAdinA, taM prati tadavabodhAyedaM vAkyam.h | tathAhi | ayaM gaurityAdyupadeshAdinaikasyAM vyaktau goshabdArthatayA.avagatAyAM kimiyameva vyaktiH (evam.h) utAnyA.apIti jij~nAsamAnaM pratyanyatrApi goshabdArthatAM vijij~nApayipuruShadeshAderAnantyAdinA kartumashakyatavAdidaM vyAptiviShayaM vAkyamAha "yaH sAsnAdimAnsa goshabdArthaH' iti | idaM cha nAptopadeshatayaiva vyAptibodhakam.h | api tu prayogAntaravatpratItAyA vyApteH smArakatvena | apratItAyAstu tadeva jij~nAsAjananadvAreNa pramotpAdakatvenopayujyate | smR^itavyAptishcha yAM yAM vyaktiM sAsnAdimatImavalokayati | tAM tAM goshabdArthatayA.anuminotIti ko doShaH | 
yadvA yaH pR^ithivIti padaM vA vyaktivisheShasya tadathartAM vA.avagachChaMstatpravR^ittinimittaM jij~nAsate taM prati pR^ithivItvavatI prathivIti pR^ithivItvaM pR^ithivIshabdapravR^ittinimittamuchyate | tatra yasya vaktaryAptatAbuddhiH sa tAvatA santuShyati | aparaM prati tvavyAptyAdishUnyatvAditi vAkyasheShaH pravartate | 
athavA.asti gaurnAmArtha iti viditavato yatra tatra gavi ghaTAdAvashvAdau cha gobuddhau prasaktAyAM goH svarUpAvadhAraNamukhenetaravyavachChedaM kurvatsAsnAdimAneva gaurna tu tadvirahI ghaTAdirashvAdirveti vAkyaM prayujyate | idamapi pUvarvadAptatvAvadhAraNAnavadhAraNAbhyAM dvayAM gatimavalambata iti kimatrAnupapannam.h | Vyasa-(10)
