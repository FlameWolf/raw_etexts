nanu cha pramANAnurodhi prayojanam.h | na punaH prayojanamanurudhyAprAmANiko.ayartho.aN^gIkartumuchitaH | atiprasaN^gAt.h | pramANaM cha pratyakShameva nAnyat.h | nachaivaM lokavyavahArochChedaH | sambhAvanayaiva tadupapatteH | saMvAdena cha prAmANyAbhimAnAt.h | pratyakSheNa cha deha evAtmopalabhyate | gauro.ahaM jAnAmIti | tathAcha kAlAntarabhAviprayojanAnvayinaH puruShasya abhAvAtkathaM dharmamokShAkhyaM prayojanamatIndriyashcha viShayo.aN^gIkataruM shakyata ityata Aha- dehAditi || 
anubhavataH parAbhyupagataprAmANyena pratyakSheNaiva | mama deha iti hyahaN^kArAspadAtmasambandhI dehaH pratIyate | nachAnyatA.apratItau sambandhapratItirupapadyate | yathA mamArtha iti pratItau bhedapratItipUrvaka eva sambandhAbhAsa iti | nanvevaM pratibhAsa eva nAsti | api tarhi ghaTasya svarUpamitivadvayavahAramAtramiti chenna kalpakAbhAvAt.h | viparItapratI(mi)tau khalvevaM kalpyate | nachaivaM prakR^ite | kasyachitkadAchidapi deho.ahamiti pramAbhAvAt.h | tadidamukttam.h- sharIriNAM sadeti || ata eva pratibhAso.api bhramo.astviti nirastam.h | asti gauro.ahamiti prameti chenna | pratipakShatayA bAdhakatvAnupapatteH | 
kiJNcha nAyaM dehAtmatAvabhAsaH | kintu dehadharmasyAtmadharmatAvabhAsaH | nacha vyadhikaraNayorvirodho.asti | tadabhAve kathamasAviti chet.h | kimetadanumAnamarthApattirvA prashnamAtraM vA | na prathamadvitIyau | apasiddhAntAt.h | sphaTikajapAkusumayorabhedApratibhAse.api taddharmasya tatra pratItidarshanAchcha | tR^itIye tu vakShyate | astu pratItiH | pratyakShamiti tu kutaH | abAdhapratibhAsasya pratyakShAdanyasya pareNAnabhyupagamAt.h | abhyupagame vA prAmANyAparihArAt.h | aparokShatayA.anubhavAchcha | tadidamukttam.h- vyakttamiti || nacha tadevAsiddham.h | liN^gAdyanusandhAnAbhAve.api bhAvAt.h | anyathA dehapratibhAsasyApi tanna syAt.h | etadapyukttam.h- sadeti || 
kechidAhuH | dehAtmabhedaj~nAnaM samAdhiparipAkavatAmeveti | tadasat.h | A.avipAlagopAlaM mama deha itrata pratibhAsasyAnapalapanIyatvAt.h | ata evAha- sharIriNAM a(sharIrA)bhimAninAmiti ||
nanvastvAtmA dehAtirikttastathA.apyarthakAmAtiriktte puruShArthe tatsAdhanAdau cha kiM mAnam.h | vedAdirAgamo.anumAnaM cheti vadAmaH | tasya prAmANyameva kuta iti chet.h | tatrAha- pratyakShasyaiveti || 
yatpareNAbhyupagatamarthAdi tatkutaH siddhamiti vakttavyam.h | pratyakSheNeti chet.h | pratyakShasya mAnatvamityeva kenAvasIyate | tathAcha puruShArthatatsAdhanamAtrAsiddhau jagadanIhamApadyeteti | pratyakShaj~nAnaM tAvatpratIyate | prAmANyaM cha j~nAnagrAhakamAtragrAhyam.h | ataH kathamuktto doShaH | prAmANyaparatastvAvAde.api bAdhakAbhAvAdinA pratyakShaprAmANyasiddhirityata Aha- yadIti ||
yadi pratyakShaj~nAnaprAmANyasya j~nAnagrAhakaM vA bAdhakAbhAvAdikaM vA sAdhakamuchyate | tarhi tadeva vedaprAmANyaviShaye kathaM sAdhakaM na bhavet.h | nahi vedavAkyAjj~nAnaM notpadyate | nacha na pratIyate | atra vedagrahaNamupalakShaNam.h | ata evAnyeti sAmAnyena vakShyati | 
nanu j~nAnagrAhakasya prAmANyagrAhakatvamityutsargaH | apavAde(na tva)satyaprAmANyamapi gR^ihyate | tatkathaM vedAdiprAmANyasiddhiH | paratastve.api bAdhakAbhAvaH kuta iti chet.h | samametatpratyakShe.api | anupalambhAdapavAdAdyabhAvaH pratyakShasiddha iti chet.h | tulyametadvedAdAvityAha- nacheti ||
yadvA pratyakShaprAmANyamabhyupagachChanpraShyavyaH | kiM tvayA.anubhUyamAnasyaikasyaiva pratyakShasya mAnatvam.h uta sarvasyApi pratyakShasya | Adye doShamAha- pratyakShasyaiveti || itareShAmapi pratyakShANAM tattulyasAmagrIjanyatve satyekasyaiva pratyakShasya mAnatvamiti kenAvasIyate | dvitIye doShamAha- pratyakShasyaiveti || pratyakShasya mAnatvameva sarvamapi pratyakShaM pramANamiti kenAvasIyate | anubhUyamAnapratyakShAdanyasya pratyakShasya, tatprAmANyasya vA chAvasAyakaM na kimapItyarthaH | 
parakIyavachanena cheShyayA vA pratyakShamavagamya pratyakShatvena tasya prAmANyamavagamyata ityata Aha- yadIti || pratyakShasya tatprAmANyasya cha sAdhakaM vachanamanumAnaM cha yadi pramANamiShyate tarhi vedAdiprAmANye kathaM na bhavet.h | abhyupagama iti sheShaH | 
evamanumAnAgamaprAmANyaM pratyapi vikalpaH | Adyastu pUrvavannirastaH | apasiddhAntashcha adhikaH | dvitIyaM dUShayati- nacheti || anyayoH parapuruShAdivartinoranumAnAgamayoramAnatA | pUrvavadAshrayAdyasiddheH | tatsAdhakAN^gIkAre cha vyAghAtAditi bhAvaH | 
nanvarthasannikR^iShyakaraNajanyatvAtpratyakShaM pramANam.h | anumAnAgamayoratItAdikamapi viShayIkurvatostadabhAvAtkathaM prAmANyamiti | kiM yAthArthyameva prAmANyaM tanniyAmakashcha sannikarShaH anyathA.atiprasaN^gAdityabhiprAyaH uta viShayasannikR^iShyakaraNajanyatvaM prAmANyamiti | 
Adye.api kiM yathAkathaJNchitsannikaSharo niyAmakaH uta saMyoga eva | AdyaM dUShayati- nacheti || evaM tarhyanyayoranumAnAgamayoramAnatA nAsti | avinAbhAvAdisannikarShasya tatrApi sattvAditi bhAvaH | dvitIye doShamAha- kvApIti || 
kvApi pramANe chAkShuShe shrAvaNe cha | nAvasIyate nAbhyupagamyate.arthasaMyukttakaraNajanyatA | pareNa golakA(dya)tirikttasya chakShurAderanabhyupagamAt.h | tadAtmakasya chArthasaMyogAbhAvAt.h | tataH pratyakShasyApi kasyachitprAmANyaM na syAditi | 
dvitIyaM dUShayati- nacheti || yAthArthyAdanyA arthasannikR^iShyakaraNajanyatAlakShaNA mAnatA na vakttavyA | kuta ityata Aha- kvApIti || pUrvavachchAkShuShAdAvavyApteriti bhAvaH | upalakShaNaM chaitat.h | viparyayAdAvativyAptishchetyapi draShyavyam.h | 
yAthArthye satIdaM lakShaNamiti chet.h | tarhi tadevAstu kiM visheShyeNa | anumAnAdivyAvR^ittyarthamiti chenna | tadaprAmANyasyAdyApyasiddherityAha- nacheti ||
nanu vedAdyarthasyAnupambhabAdhitatvAtkathaM tatprAmANyamiti chenna | vedAdinaivopalabdheH | tadanyena nopalabhyata iti chet.h | tatkiM pramANAntarasaMvAditvaM prAmANyam.h | addheti chettatrAha- nacheti || pramANAntarasaMvAdalakShaNA mAnatA netyarthaH | kuto netyata Aha- kvApIti || anavasthAprasaN^gAt.h kvApi pramANe nAvasIyate | yataH yadvA kvApi svasukhAdij~nAne pramA(Na)Ne saMvAda eva nAvasIyate iti yojyamityalam.h |
|| iti  shrImannyAyasudhAyAM abhyupagamAdhikaraNam.h || 
|| atha shrImannyAyasudhAyAM puruShAshmAdhikaraNam.h || 
|| OM puruShAshmavaditi chettathApi OM || a(trAnIshva)tra nirIshvarasAN^khayaikadeshinAM puruShopasarjanaprakR^itikartR^ikatvavAdinAM matamapAkriyate | nanvevaM tarhi tadanantaramevedamArambhaNIyam.h | satyam.h | tathA.apyabhyadhikAshaN^kAnusAreNeyamukttiH | tathAhi | paramachetanasya bhagavata eva sarvakartR^itvaM prAgukttam.h | tasya kevalaprakR^itikartR^ikatvavAdaH sAkShAdvirodhIti prathamamapAkR^itaH | tatra mA bhUtkevalasyAchetanasya pradhAnasya jagatkartR^itvam.h | IshvarAnugR^ihItasya tu bhaviShyatItyAshaN^kA dvitIyAdhikaraNe (nirastA)nirAkR^itA | mA bhUdachetanasya kartR^itvaM kintu sharIrasyaiva chaitanyAshrayasya kartR^itvamastvityAshaN^kaya sharIrasya chaitanyAshrayatA.ayogAt.h punastadavasthaH kartR^itvAyoga iti tR^itIye.abhihitam.h | idAnIM tu kevalasyAchetanasya kartR^itvAyoge.api chetanasannidhAnena tadupapatteH kimIshvare(NetyA)NetyeShA shaN^kA nirAkriyate | 
tanmatarItiH sUtra evoktteti tadeva vyAchaShye- sannidhAnAditi ||
yathA khalvachetanameva sharIraM chetanasyAtmanaH sannidhAnamAtreNa ashmAnayanAdikaM karoti | evamachetanA.api prakR^itiH puruShasannidhAnAnmahadAdikAryaM  kariShyati | tathAcha prayogaH | mahadAdikaM puruShopasarjanaprakR^itikartR^ikam.h kAryatvAdashmAnayanAdivaditi | evaMcha kimIshvareNeti shaN^kArthaH | yadyapyevamabhyadhikamAshaN^kitaM tathA.api rachanAnupapatterityukttadoShaH samo bhavet.h | na parihR^ito bhavet.h | kutaH | abuddhipUrvatvAt.h | prakR^iteriti sheShaH | buddhiH pUrvA yasya tat.h buddhipUrvam.h | j~nAnechChAprayatnA ityarthaH | na vidyate buuddhipUrvaM yasya tattathokttaM tasya bhAvastattvam.h | tasmAt.h | etadukttaM bhavati | j~nAnechChAprayatnavattvaM hi kartR^itvam.h | nacha puruShasannidhAne(.api) na prakR^iterbuddhimattvaM sambhavati | achetanatvAN^gIkAravirodhAt.h | nacha buddhayabhAve tatkAryayorichChAprayatnayorapi sambhavaH | tathA chAchetanasya kartR^itvapratij~nA vyAhataiveti | nanvAtmopasajarnasya sharIrasyAshmAnayanAdikartR^itvaM nidarshitam.h | tatkatha(metadi)miti chenna | sharIrasyApyukttarItyA kartR^itvAsammateH | 
dUShaNAntaraM cha dR^iShyAnte darshayituM sUtram.h- || OM aN^gitvAnupapatteH OM || iti | tadvayAchaShye- aN^gitvAditi || 
chashabdo dUShaNAntarasamuchchayArthaH | evashabdo vakShyamANakaimutyasphuTIkaraNArthaH | aN^gitvaM pradhAnatvaM sharIraM pratIti sheShaH | tadaN^gatvokttitaH tasyopasarjanatvAN^gIkArAt.h | syAt.h sAN^khaya iti sheShaH | 
nanvetatprakR^itaviruddham.h | parameshvarasya hi sarvakatarR^itvamupapAdayitumayamArambhaH | tathAcha ashmAnayanAdikArye jIvasya prAdhAnyopapAdanaM kathaM na prakaraNaviruddhamiti chenna | jIvagatasya amukhyasya kartR^itvasya nirAsa eva yadA pramANavirodhaH tadA kimu vakttavyaM sarvakarturIshvarasyApalApa ityetatpradarshanAyaiva sUtrakR^itA jIvasyAN^gitvopapAdanAdityAshayavAnAha- kimviti ||
asya sarvakartR^itvena pratipipAdayiShitasya | uttarasUtre chAsyAN^gIkAravAdatvaM sphuTIbhaviShyatIti hishabdena sUchayati | 
kathaM jIvasya prAdhAnyanirAsAdapyatishayeneshvaranirAsaH pramANaviruddha ityata Aha- yata iti ||
yataH kAraNAdakhilaM pramANaM yogipratyakShAnumAnAgamAtmakaM sarvakartAramIshvaraM pratipAdayati tasmAditi pUrveNa sambandhaH | 
|| iti  shrImannyAyasudhAyAM puruShAshmAdhikaraNam.h ||
|| atha  shrImannyAyasudhAyAM anyathAnumityadhikaraNam.h || 
|| OM anyathA.anumitau cha j~nashakttiviyogAt.h OM || prakR^ityupasarjanapuruShakartR^itvavAdinAM nirIshvarasAN^khayaikadeshinAM matamatra nirAkriyate | tathAhi ashmAnaya(napra)nAdipravR^ittau tAvatpuruShasya prAdhAnyaM sharIrasya chopasarjanatvamanubhavasiddhamityukttam.h | tathAcha tad.hdR^iShyAntena mahadAdikAryamapi prakR^ityupasarjanapuruShakartR^ikamanumIyate | puruShasya cha chetanatvena na kartR^itvAnupapattiH | suShuptyAdau cha kartR^itvAnupalambhAtprakR^itirupasarjanabhUtA.aN^gIkaraNIyA | evaMcha kimIshvareNeti | 
atra vakttavyaM kiM puruShasyaikAkinaH kutrApi svAtantyaM nAsti uta astIti |
AdyaM dUShayituM sUtraM vyAchaShye- aN^gitvamiti ||
ryadi puuruSha(syaivAN^gi)syAN^gitvaM prAdhAnyaM kartR^itvamiti yAvat.h | prakR^itestUpasarjanatvameveti pUrvamatAdanyathA.anumIyate | tatrApi cha puruShasyAkhilaM svAtantyaM nAstIti pakSho yadyaN^gIkriyate tadA svatantro.anyaH parameshvaro.aN^gIkaraNIya eva syAt.h | kutaH | prakR^itipreraNe  puruShasyAshakttatvAt.h | mA bhUttAvatkAryAntarArthamIshvarApekShA | tathA.api prakR^itipreraNArthamapekShaNIya evAsAvityaperarthaH | 
etadukttaM bhavati | na tAvatsattAmAtreNa saMyogamAtreNa vA pradhAnasya kartAraM puruShaM pratyupasarjanatvam.h | suptipralayAdAvapi prasaN^gAt.h | kintu karaNatvAdinA | nacha kartrA.aprayujyamAnasya karaNatvAdikaM dR^iShyam.h | nacha tadeva tatpreraNe karaNAdi | svavR^ittivirodhAt.h | tathAcha prakR^itinirapekShasya puruShasya kvApi vyApArAsAmarthye.avashyamanyena sahakAriNA bhAvyam.h | nachAsAvapyevaMvidha eva | tasyApi sahakAryantarApekShAyAmanavasthAprasaN^gAt.h | ataH svatantra evAsAvaN^gIkaraNIyaH | sa eva cheshvara iti kathamasau nAbhyupagamyata iti |
dvitIyaM niShedhati- nacheti ||
tathA sati prakR^ityanapekShatvaprasaN^gena (asya) svasiddhAntavirodhApatteriti bhAvaH | anena vipratiShedhAchcheti sUtraM vyAkhyAtaM bhavati | sUtrasyArthAntaramAha- pratyakShAdIti || 
pratyakShAdipramANairhi puruShasyAsvAtantyaM sarvadA u(sarvatro)palabhyate | prakArAntareNa vyAchaShye- hiteti ||
AdipadenAhitakriyopAdIyate | evaM paJNchamatAni nirAkR^ityopasaMharati- bhadramiti ||
pAtaJNjalAbhimatasyeshvarasyeshvaralakShaNAbhAvAttadapyanIshvarameva matamiti |
nanvanyAnyapi bhinnakasaMsAramochakAdInyanIshvarANi matAni santi  tAni kuto na nirAkriyante | ukttadoShaireva nirastatvAt.h abhyadhikAshaN^kA.abhAvAchchetyAha- saMsAriNa iti ||
saMsAripadamIshvarAtirikttopalakShaNam.h | sarveshamiti visheShyapadam.h | tena na paunaruktayam.h | upamaivopamam.h | svArthiko.aN.h | nAstyaupamaM yasyAsAvanaupamaH | yadvopamAyA ayamaupamaH | sopama iti yAvat.h | tato naJNsamAsaH | asya prapaJNchasya | ime kathitA doShA iti sheShaH | na kevalaM sarveshaM svarUpeNAnaN^gIrkurvatAmime doShAH | kintu tamaN^gIkR^ityApi jIvA(dya)nyatvAdivisheShaNAni tasyAnaN^gIkurvatAmapi | tathAtve phalatastasyAnIshvaratvAditi |
kimato yadyevamanIshvaramatamasamaJNjasamityata Aha- tasmAditi || 
na parapakShanirAsamAtreNa svapakShasiddhirityataH shrutipramANenetyAdyukttam.h | para utkR^iShya ukttavisheShaNopapannaH | nitya iti sAmarthyAdaN^gIkArasya visheShaNam.h | sarvadeti yAvat.h | nishchayasya svaparapakShasAdhanopAlambhAtirikttAnapekShatvAtprAmANikanishchayasya chAsamIchInatvAyogAtsunishchitamityukttam.h | prathamAdhyAyavyutpAditena parapakShopAlambhena cha yathAlakShitaM brahma siddhamityAshayaH | nanvevaM tarhi uttarAdhikaraNAnAmAnarambha eva | nirAkariShyamANai(ru)rapyukttavisheShaNasyeshvarasyAnabhyupagatatvAditi chet.h | satyam.h | tathA.api tanmatAnAmatyantaheyatApradarshanAya dUShaNAntarANi vyutpAdanayitumuttaro granthaH | 
|| iti  shrImannyAyasudhAyAM anyathAnumityadhikaraNam.h || 
|| atha  shrImannyAyasudhAyAM vaisheShikAdhikaraNam.h || 
|| OM mahaddIgharvadvA hrasvaparimaNDalAbhyAm.h OM || atra paramANvArambhavAdinAM vaisheShikAdInAM matamapAkriyate | nanu vaisheShikAdayaH parameshvaramaN^gIkurvantyeva | tatkathaM tannirAsAyAdhikaraNArambha ityAshaN^kaya yadyapIshvaraM svarUpeNAN^gIkuvarnti tathA.api taddharmeShu sukhAdiShu vipratipadyanta eva | tathA sR^iShyipralayAdividhiM chAnyathA manyanta ityato yukttastannirAsAyAdhikaraNArambha ityAshayavAMstanmatamupanyasyati- nityeti || 
IshaM vadanto.anye ityAhuriti vakShyamANenAnvayaH | nityA j~nAnaprayatnechChA yasyAsau tathokttaH | saN^khayAdyaiH saN^khayAparimANapR^ithaktavasaMyogavibhAgaiH | sAvadhAraNaM chaitat.h | evamaShyaguNakameva vadanta iti | nityadravyAshritAnyekatvaikapR^ithaktavaparimANAniA nityAnyeva dvitvadvipR^ithaktavAdIni saMyogavibhAgau cha savartrAnityA eveti siddhatvAtsaN^khayAdau vidyamAno.api nityAnityavibhAgo nAbhihitaH | j~nAnAdInAM tu jIvAshritAnAmanityatvAdatra nityatvasaN^kIrtanam.h | 
yadyapi kechidIshvaraM ShaD.hguNamAchakShate | tathA.api na tatparamaM matamityaShyaguNatvamevopanyastam.h | evamAtreyasya j~nAnAnityatvamapi nopanyastam.h | 
yadvA nityatvasaN^kIrtanaM guNAntarAbhAve yukttitvena kR^itam.h | tathAhi | jIvAtmAno buddhisukhaduHkhechChAdveShaprayatnadharmAdharmabhAvanAbhirnavabhirvisheShaguNairyukttAH | tatra nityayathArthaj~nAnasya mohAbhAvAttatprabhavasya dveShasyAbhAvaH | tadabhAve tanmUlayordharmAdyayorabhAvaH | ichChAyA api mohAbhAvenArAgarUpatvAnna dharmAdikAraNatvam.h | dharmAdyabhAve cha tatkAryayoH sukhaduHkhayorabhAva eva | nityaj~nAnatvAdeva smR^ityasambhavena kalpakAbhAvAdbhAvanAyA apyabhAva iti |
athavA nityatvena j~nAnAdInAmakhaNDatvaM sUchayati |
evamapIshvaraviShayAM vipratipattimupanyasya sR^iShyiviShayAmupanyasyati- tadichCheti || 
mahApralaye hi vakShyamANo nityavargo.anityAshcha dharmAdharmasaMskArAdayo.avatiShThante | tato brahmavarShashatAnte prANinAM bhogabhUtaye maheshvarasya sisR^ikShA saJNjAyate | tayA cha sarvAtmagatA dharmAdharmalakShaNAdR^iShyAdayo labdhavR^ittayo bhavanti | tatastadichChayA sisR^ikShAlakShaNeshvarechChayA.adR^iShyairadR^iShyavadAtmasaMyogaishcheti yAvat.h | choditAH preritAH | kriyAvanta iti yAvat.h | 
prAk.h pravibhakttatayA.avasthitAH paramANavashchaturguNAH pAthirvAH pAthasIyAstaijasA vAyavIyAshcha dvishaH saMyujyante | atra paramANava ityevoktte manasAmapi grahaNaM syAt.h | teShAM saMyogasadbhAve.api vakShyamANaM dravyArambhakatvaM gaganavadasparshavattvAdayukttam.h | atastadvayAvR^ittaye chaturvargA ityukttam.h | yadvA sajAtIyasaMyoga eva dravyArambhako na tvanya iti anena sUchayati | 
akhilA iti | dvishaH saMyoge niyamavachanAt.h | ye paramANavo dravyArambhAya saMyujyante te.akhilA dvisho dvau dvAveveti | 
tataH kimityata Aha- paramANviti ||
paramANupuJNjavAdaM pariNAmavAdamaniyamavAdaM chaivashabdena vyAvartayati | paramANudvayenaiva, natu nirantaratayotpannaparamANudvayaM, nApi paramANudvayameva saMyukttamAsAditapariNAmavisheShaM, nacha trayAdineti | jAyate ityasatkAryavAdaM sUchayati | jAtyapekShayaikavachanam.h | tatashcha saMyukttasajAtIyaparamANudvayaistato.atyantabhinnAni tatsamavetAni prAgasantyeva dvayaNukanAmakAni dravyANyutpadyanta ityarthaH | dvayaNukatrayeNa tyaNukaM jAyate ityanurvate | eveti cha | atrApi pUrvavadvayAkhyAnam.h | aNutvaparimANasya paramANau dvayaNuke cha sAmyAd.hdvayaNukasaMj~nAvattyaNukasaMj~nA.apyupapadyata eva | taiH sajAtIyaiH saMyukttaishchaturbhistyaNukaiH tadAtmakaM dravyaM jAyate | tyaNukeShvaNusaMj~nopachArAt.h | kechit.h dvayaNukaireva chaturaNukArambhamabhyupayanti | tanmatAnusAreNa taidvaryaNukairiti vyAkhyeyam.h | dvayaNukAni trINi (dravyaM) yatkAyarmArabhante tattyaNukam.h | chaturbhirArabdhaM chaturaNukamiti | atra cha saMj~nA mukhyaiva | tataH tyaNukebhyashchaturaNekebhyo vA | tushabdo visheShArthaH | tamevAha | aniyamenaivaitAvadbhireveti saN^khayAniyamaM vinetyarthaH | dravyasamavAyikAraNAni kAyardravyANi khaNDAvayavinaH | tyaNukAderantyAvayavinashcha madhye naikameva khaNDAvayavi kintu aniyamenAnekAnyapi bhavantIti sUchayituM bahuvachanam.h | tataH taiH khaNDAvayavibhishchAniyamenaiva saN^khayAniyamaM vinaiva sarvAvayavinAmantyAvayavinAM sharIrendriyaviShayANAM sambhavaH | tadanena dravyotpattirabhihitA | guNAnAM karmaNAM cha svAshrayadravyeShUtpAdo draShyavyaH | 
sarvamapi kAryaM bhAvarUpaM kAraNatritayajanyam.h | kAraNAni cha samavAyyasamavAyinimittAnAmAni | tatra ya(tsama)tra samavetaM kAyarmutpadyate tatsamavAyikAraNam.h | tatsvarUpeNa darshayati- kAraNamiti || 
atra dvayaNukAdikAryotpattau paramANvAdidravyapadArthaH samavAyikAraNam.h | kutaH | atra paramANvAdau dravye hi yasmAtsarvakAyarM samavetamutpadyate tasmAditi sheShaH | 
samavAyyasamavAyivyatirikttaM kAraNaM nimittam.h | tadudAharati- Isheti ||
nimittaM tvityanvayaH | idaM cha sarvakAryasAdhAraNaM nimittaM darshitam.h | evamanyadapi draShyavyam.h | yathA turIvemAdikaM paTasyetyAdi |
samavAyikAraNapratyAsannamavadhR^itasAmarthyamasamavAyikAraNam.h | samavAyikAraNatatsamavAyikAraNayoranyatarasamavetatvaM 
samavAyikAraNapratyAsannatvam.h | sAmarthyAvadhAraNaM chAnanyathAsiddhaniyatapUrvabhAvitvena bhavati | tachchAsamavAyikAraNaM dravyaM samavAyikAraNamitivannaikoktayA vakttuM shakyam.h | pratikAryaM pR^ithaktavAt.h | atastadvivekena darshayituM tajj~nAnasya kAyarj~nAnasApekShatvAtkAryAkAryavibhAgaM tAvadAha- sAmAnyeti || 
kAryatvAnityatvayoH samaniyamAnnityAnityavibhAgokttayA kAryAkAryavibhAga eva siddhayati | 
ShaDime dravyaguNakarmasAmAnyavisheShasamavAyAH bhAvarUpAH padArthAH | abhAvaH saptamaH | vidhirUpo bhAvaH | niShedharUpo abhAvaH | guNAshrayo dravyam.h | samavAyikAraNaM vA | sAmAnyavAnasamavAyikAraNamaspandAtmA guNaH | chalanAtmakaM karma | nityamekamane(kAnugataM)kasamavetaM sAmAnyam.h | nityeShveva dravyeShveva vartanta eva ye te (antya)visheShAH | atyantavyAvR^ittihetavo vA | ayutasiddhayoH sambandhaH samavAyaH | avashyamAshrayAshrayibhAvenAvasthitAvayutasiddhau | nityaH sambandho vA | 
tatra sAmAnyamantyavisheShashcha samavAyashchetyetattrayaM nityamakAryaM cha | visheSha ityevoktte dravyaguNakarmasAmAnyAnAmapi grahaNaM syAt.h | vishiShyate.aneneti hi visheShaH | dravyaM cha daNDAdikamadaNDyAdibhyo devadattAdikaM vyAvartayati | guNashcha nirguNAd.hdravyam.h | kamarApi niShkriyAnmUrtam.h | sAmAnyaM dvividhaM paramaparaM cha | paraM sattA prachurAshrayatvAt.h | aparaM dravyatvAdi alpAshrayatvAt.h | tatra parasAmAnyasyAnuvR^ittimAtrahetutvena sAmAnyamAtratve.apyaparasAmAnyaM vyAvR^itterapi hetutvAdvisheSho.api ye vyAvartakA bhavanti te.antyAH | atyantavyAvR^ittihetava iti yAvat.h | nahi daNDAdikaM tathA | daNDyantarAdibhyo.avyAvartakatvAt.h |
kriyA utkShepaNApakShepaNAkuJNchanaprasaraNagamanarUpA anityAshcha | chashabdo.avadhAraNe | na dravyAdivadubhayarUpA ityarthaH | 
guNA dravyANi cha nityAnityabhedena dvividhAnIti | tathAhi | dravyANi pR^ithivyaptejovAyvAkAshakAlAdigAtmamanAMsi | tatra paramANurUpANi pR^ithivyAdIni chatvAri, gaganAdIni paJNcha nityAni | dvayaNukAdirUpANi pR^ithivyAdIni chatvAryanityAnIti | guNAshchAnityadravyagatA anityA eva | pArthivaparamANAvaikatvaikapR^ithaktavaparimANagurutvAni nityAni  | rUparasagandhasparshAnekatvAnekapR^ithaktavasaMyogavibhAgaparatvAparatvasaMskArA anityAH | (Apye cha) pAthasIye cha rUparasasparshaikatvaikapR^ithaktavaparimANagurutvadravyatvasnehA nityAH | anekatvAnekapR^ithaktavasaMyogavibhAgaparatvAparatvasaMskArA anityAH | taijase cha rUpasparshaikatvaikapR^ithaktavaparimANAni nityAni | anekatvAnekapR^ithaktvasaMyogavibhAgaparatvadravyatvasaMskArA anityAH | vAyavIye cha sparshaikatvaikapR^ithaktavaparimANAni nityAni | anekatvAnekapR^ithaktavasaMyogavibhAgaparatvAparatvasaMskArA anityAH | AkAshe chaikatvaikapR^ithaktavaparimANAni nityAni | aketvAnekapR^ithaktavasaMyogavibhAgashabdA anityAH | kAle dishi chaikatvaikapR^ithaktavaparimANAni nityAni | anekatvAnekapR^ithaktavasaMyogavibhAgA anityAH | Atmani chaikatvaikapR^ithaktavaparimANAni nityAni | anekatvAnekapR^ithaktavasaMyogavibhAgA buddhayAdayashcha nava anityAH | IshvarasyApi visheSho.abhihitaH | manasi chaikatvaikapR^ithaktavaparimANAni nityAni | anekatvAnekapR^ithaktavasaMyogavibhAgaparatvAparatvasaMskArA anityAH | iti vivekaH | 
evaM kAyarAkAryavibhAgamuktavA yasya yadasamavAyikAraNaM tadAha- kArya iti || 
kAryakAraNagrahaNamupalakShaNam.h | tatashcha kArye.akArye cha dravye jAyamAnAnAM guNAnAM samavAyikAraNasamavAyikAraNasthAH samavAyikAraNasthAshcha guNAH samavAyikAraNasthaM karma cha samavAyyanyakAraNaM asamavAyikAraNam.h | karmaNashcha asamavAyikAraNasthA guNA evAsamavAyikAraNamiti yojyam.h |
Adyastushabdo dravyAdvisheShaM dyotayati | dvitIyasya dravyakAraNaM tvityanvayaH | yadvA dvAvapyanukttasamuchchayArthau | tachchokttam.h | tathAhi | kAryagatAnAM rUparasagandhasparshaparimANaikatvaikapR^ithaktavottarasaMyogavibhAgagurutvadravatvasnehavegAnAM kAraNagatA rUpAdayo.asamavAyikAraNam.h | pArthivaparamANugatAnAM rUparasagandhasparshAnAM pArthivataijasaparamANugatadravyasya tadgata eva tejaH saMyogaH | sarvatrAnekatvAnekapR^ithaktavayorAshrayagataikatvaikapR^ithaktavAni | saMyogavibhAgavegAnAmAshrayagataM karma | paratvAparatvayorAshrayagatau dikkAlasaMyogau | AtmavisheShaguNAnAmAtmagato manaH saMyogaH | shabdasyAkAshagatAH saMyogavibhAgashabdAH | karmaNashchAshrayagatA gurutvadravatvavegasaMyogA iti | dravyasya tu samavAyikAraNAnAmavayavAnAM saMyogo.asamavAyikAraNamiti | 
uukttasya kvachidapavAdamAha- evamiti ||
kAraNagataM parimANaM kAryagatasya parimANasyAsamavAyikAraNamityevaM sAmAnyataH siddhAnte sthite.api, tatra parimANavisheShe visheSho.anyathAbhAvaH kalpito vaisheShikaiH | kathamityata Aha- dvayaNuka iti ||
chaturvidhaM parimANam.h | aNutvaM mahattvaM hrasvatvaM dIrghatvaM cha | tatrANutvaM dvividhaM, nityamanityaM cha | nityaM chaturvidhaparamANau manasi cha | pArimANDalyamiti chochyate | anityaM dvayaNuka eva | mahattvamapi dvividhaM nityAnityabhedAt.h | nityamAkAshakAladigAtmasu paramamahattvam.h | anityaM tyaNukAdau kAyardravye | hrasvatvaM dvayaNuka eva | dIrghatvaM tyaNukAdikAryadravya eva | kechitparamANAvapi hrasvatvaM gaganAdAvapi dIrghatvamabhyupayanti | tatra dvayaNuke vartamAnaM hrasvatvam.h | upalakShaNametat.h | aNutvaM cha kAryaguNe dvayaNukakAryatyaNukaparimANe | viShayasaptamIyam.h | tyaNukamahaddIrghatvayorasamavAyikAraNaM na bhavati | tathA paramANau vartamAnaM parimaNDalaM pArimANDalyaM paramANukAryadvayaNukaguNasya hrasvatvasyANutvasya chAsamavAyikAraNaM na bhavati | tyaNukAdigataM tu mahattvaM dIrghatvaM cha chaturaNukAdiparimANaM pratyasamavAyikAraNaM bhavatyeveti | 
kasmAdevaM kalpitamityata Aha- vairUpyamiti ||
tatra dvayaNukaparamANuparimANAnAM tyaNukadvayaNukaparimANAni prati kAraNatvAbhAve vairUpyaM vijAtIyatvaM kAraNam.h | sajAtIyayoreva hi tantupaTaparimANayoH kAryakAraNabhAvo dR^iShyaH | tathAcha prayogaH | dvayaNukatyaNukaparimANe na kAryakAraNabhAvavatI vijAtIyaparimANatvAt.h | vyatirekeNa tantupaTaparimANavat.h | evaM paramANudvayaNukaparimANayorapi draShyavyam.h | paramANoraNutvaM dvayaNukANutvasya kAraNamastviti chenna | tatrApi nityaparimANatvasya paramANutvasya cha vairUpyasya sattvAt.h | evaJNchedvayaNukatyaNukaparimANAnAM kimasamavAyikAraNamityata Aha- vairUpyamiti || anekatvamityarthaH | IshvarabuddhimapekShyotpannA paramANvordvitvasaN^khayA dvayaNuke.aNutvaM hrasvatvaM cha karoti | dvayaNukeShu chotpannA tritvasaN^khayA tyaNuke mahattvaM dIrghatvaM cha karotIti | 
evamupanyastaM matamapAkartumadhikaraNa(sUtra)mavatArayati- tAniti ||
uvAcha mahaddIrghavadvetyAdIti sheShaH | prabalatarkopabR^iMhitamatanirAse sAmarthyaM sUtrakR^itaH kathamityata ukttam.h- svayaM sAkShAtsarvavidyAnAmadhIshastasmAtprabhuriti | 
na vaisheShikAdimatavirodhenokttArthasyAnyathAtvaM shaN^kanIyam.h | tasyopapattiviruddhatvAt.h | tathAhi | yattAvadukttaM dvayaNukAdiparimANaM na tyaNukAdiparimANasyAsamavAyikAraNamiti, tadupapattiviruddhamiti darshayan.h "mahaddIrghavadvA hrasvaparimaNDalAbhyAm.h' iti sUtraM vyAchaShye- mahattvaM cheti ||
evashabdasya tyaNukAdyeShveveti kalpitameveti vA sambandhaH | tyaNukAdyeShu dravyeShu | tasmAt.h tyaNukAdau kArye.antyAvayavivyatiriktte vartamAnAnmahattvAddIrghatvAt.h | 
chashabdo vAkyArthasamuchchaye | kAryaM parimANam.h | tatkAryeShu tyaNukAdikAryeShu chaturaNukAdiShu | tathaivetyevashabdena dR^iShyAntadArShyAntikavaiShamyashaN^kAmapAkaroti | kArye tyaNuke dvayaNuke cha samatvataH kAryaparimANatvAdisAmyAditi hetuvachanam.h | hishabdo vyAptidyotakaH | 
yadyapi mahadAdishabdA dravyavachanAstathA.api bhAvapradhAnatvAtparimANavAchino(pi) bhavantItyAyena mahattvamityAdyukttam.h | sUtrakR^itasya bhAvaprAdhAnyenokttiH kaNAdasUtrAnusAreNa | "kAraNabahutvAtkAraNamahattvAtprachayavisheShAchcha mahat.h' ityAdi hi tat.h | mahaddIrghavaditi ShaShThayarthe vatiH | vibhakttivipariNAmena vA sakAshAdityadhyAhAreNa vA tasmAdityukttam.h | atraitAvadAdau vakttavyam.h | yathA tasmAtkAryeShu kAyarmupajAyate tathaiva hrasvatvAtpArimANDalyato.api kArye parimANaM jAyeta samatvato hIti |
etadukttaM bhavati | tyaNukAdvayaNukaparimANaM svAshrayAshrayasamavAyikAraNaparimANajam.h kAryaparimANattvAchchaturaNukAdiparimANavat.h, dvayaNukaparamANuparimANaM parimANArambhakaM dravyasamavAyikAraNaparimANatvAt.h, tyaNukaparimANavat.h tyaNukadvayaNuke vA parimANArabhyaparimANavatI kAryadravyatvAchchaturaNukAdivat.h, dvayaNukaparamANU parimANAsamavAyikAraNaparimANavantau dravyasamavAyikAraNatvAt.h tyaNukavaditi | nacha vivakShitArthAsiddhiH, anyathA.anupapattyA tatsiddheH | nacha yatra kevalena prachayena parimANamArabhyate tatra vyabhichAra iti vAchyam.h, tasyApi pakShatulyatvAt.h | nachaivaM sati bAdhaH, prachayakAraNatAyA anivAraNAt.h | nachobhayakAraNatvakalpane gauravadoShaH, dvayorapi klR^iptashakttitvAt.h | dvayaNukaparimANaM tyaNukaparimANAjanakam.h, paramANuparimANaM cha dvayaNukaparimANAjanakam.h, parimANatvAt.h paTaparimANavat.h, ityAdinA 
satpratipakShateti chenna, tatsamavAyikANaparimANatvAbhAvasyopAdhitvAt.h, tyaNukaparimANaM chaturaNukaparimANAjanakam.h parimANatvAtpaTaparimANavat.h, ityAdyAbhAsasamAnayogakShematvAchcha | paramANuparimANaM parimANAnArambhakaM nityaparimANatvAt.h gaganaparimANavadityapi na, dravyasamavAyikAraNaparimANatvAbhAvasyopAdhitvAt.h | apyaparamANurUpaM rUpAnArambhakaM nityatvAt.h gaganaparimANavat.h, paramANavo dravyAnArambhakA nityatvAdgaganavat.h, ityAdyAbhAsatulyatvAchcha | 
etena paramANudvayaNukaparimANe parimANAnArambhake aNutvAnmanaHparimANavadityapi parAstam.h | na chAnaNutvamupAdhiH | vakShyamANanyAyena parimANAvAntarajAterapAkaraNAt.h | pakShIkR^itAd.hghrasvatvAdavyAvR^itteshcha |
nanu cha tyaNukAdiparimANaM chaturaNukAdiparimANaM cha sajAtIyamiti yukttastatra kAryakaraNabhAvaH | dvayaNukatyaNukaparimANayostu vijAtIyatvAtkathaM tathAtvamityato dR^iShyAntadArShyAntikayoH sadR^ishamityukttam.h | yathA tyaNukAdiparimANAchchaturaNukAdau sajAtIyaM parimANamutpadyate | tathA dvayaNukaparamANuparimANAdapi tyaNukAdau sajAtIyaparimANotpAdasyaiva sisAdhayiShitatvAnna doSha ityarthaH | 
nanu cha tyaNukAdau mahattvadIrghatve dvayaNukAdau tvaNutvahrasvatve pramANasiddhe | tatkathaM sAjAtyasAdhane bAdho na bhavedityata ukttam.h- mahattvaM cheti || kalpanaivaiShA vaisheShikANAM natu parimANAvAntarajAtibhede pramANamasti | kinnAma parimANamekajAtIyamevotkarShApakaSharvaditi bhAvaH | anena vairUpyasyAsiddhirukttA veditavyA | 
nanu cha dvayaNukAdiparimANasya paramANvAdiparimANAjanyatve bAdhakAbhAvAdaprayojakatvamanumAnAnAm.h | dvayaNukAdiparimANasya saN^khayaiva janmasambhavAdityAshaN^kAM pariharan.h vAshabdaM vyAkhyAti- nachediti ||
chApishabdAvitaretarayoge | evashabdo no bhavedeveti sambaddhayate | 
idamiha vakttavyam.h | dvayaNukAdiparimANe.asamavAyikAraNalakShaNamasti na veti | Adye.asamavAyikAraNalakShaNasadbhAve.api tyaNukAdiparimANaM dvayaNukAdiparimANajaM cha chedbhavettadA tyaNukAdigatAnmahattvato dIrghatvAchcha no bhavedeva, chaturaNukAdiparimANamiti sheShaH | idamukttaM bhavati | yadi samavAyikAraNapratyAsannatvAdisadbhAve.api nAsamavAyikAraNatvaM tadedamativyApakatvAdalakShaNaM syAt.h | tathAcha na tathAbhUtasyApi mahattvAderasamavAyikAraNatvaM syAditi | dvitIye kiM samavAyikAraNapratyAsattirnAsti uta sAmarthyAvadhAraNam.h | nAdyaH | dvayaNukAdiparimANasya tyaNukAdiparimANasamavAyikAraNasamavAyikAraNe dvayaNukAdau samavetatvasya pramitatvAt.h | samavAyikAraNasamavetatvAbhAvAnna chet.h dvayaNukAdiparimANAttyaNukAdiparimANasyotpAdastadA tyaNukAdigatAbhyAM mahattvadIrghatvAbhyAM chaturaNukAdiparimANamapi no bhavet.h tasyApi samavAyikAraNasamavetatvAbhAvAt.h | na dvitIyaH | ananyathAsiddhiniyatapUrvabhAvitvena hi sAmarthyamavadhAraNIyam.h | tachchAsti dvayaNukAdiparimANe | evamapi na chettatastyaNukAdiparimANAdijanma, tadokttaprasaN^ga eva | 
sadR^ishaparimANasyaiva kAraNatvAvadhAraNAdvisadR^ishametadakAraNamavarjanIyasannidhIti chet.h | kimidaM visadR^ishatvam.h | kiM jAtibhedaH | uta vailakShaNyamAtram.h | nAdyaH | paramANudvayaNukAdiparimANAnAmanumAnenaikajAtIyatvasyApi sAdhitatvAt.h | dvitIye vailakShaNyamAtreNa na chetkAraNatvaM tadA mahattvAderapi na syAt.h | nahi tyaNukachaturaNukamahattve na vilakShaNe | sotkarShatvasyAnubhavasiddhatvAt.h | 
atha saN^khayAta eva janmasambhave parimANasyApi kAraNatvaM na kalpanIyamiti chet.h | tathA.apyuktta evAtiprasaN^gaH | chaturaNukAdiparimANasyApi saN^khayAta eva jananopapatteH | yatra tu niyAmakavisheShastatra parimANamapyAdriyatAmiti | yadyapi pariNAmavAdinAM nAyaM panthAH | kintUpAdAnAni svaguNayukttAni tathAvidhakAryatAmApadyanta iti | tathA.api paramatamAshritya pa(reShAmevedaM)rasyedaM dUShaNAbhidhAnamiti na kAchitkShatiH |
evaM paramANuparimANAd.hdvayaNukaparimANasyotpAdaH tatastyaNukaparimANasya janma teShAM chaikajAtIyatvamityanumAnena sAdhitam.h | tadasat.h | pratitarkaparAhatatvAt.h | tathAhi | kiM paramANuparimANAdvayaNuke dvayaNukaparimANAchcha tyaNuke sajAtIyaparimANasyANutvasyotpattiH sAdhyate uta mahattvasya atha hrasvatvasya yadvA dIrghatvasya | sarveShAmapi pakShANAM duShyatvaM pratijAnIte- sadR^ishasya hIti ||
yogo ghaTanA | kathaJNchana ukttaprakAreShu kenApi prakAreNa | 
kuta ityataH prathamapakShe.aniShyamAha- apratyakShatvamiti ||
yadi paramANuparimANAdaNutvena sajAtIyaM dvayaNuke, dvayaNukaparimANAchcha tyaNuke parimANamutpadyate | tadA 
sarvakAryeShvaNutvaprasaN^genAsmadAdyapratyakShatvameva syAdyatastasmAnneti | dvayaNukasyApratyakShatvamiShyamevetyato.avadhAraNam.h | sarveShAmapi kAyarANAmapratyakShatvameva syAt.h | natu (yasya) kasyachitpratyakShatvamiti | dravyasya hyasmadAdipratyakShatvaM mahattve satyudbhUtarUpasparshavattvena vyAptam.h | tathAcha tyaNukAdInAmaNutve mahattvAbhAvAdapratyakShatvaM syAt.h | etena tR^itIyo.api parAstaH | tyaNukAderapi hrasvatve mahatvAbhAvenApratyakShatvaprasaN^gasya durnivAratvAt.h |
dvitIye tu paramANudvayaNukayorapi mahattve pratyakShatvApattiH | na chodbhUtarUpasparshayoranyatarAbhAvena tadabhAvaH | tyaNukAdAvapi tadA(dabhAvA)patteH | ata eva chaturtho.api parAstaH | dIrghatve mahatvasyAvarjanIyatvAditi pakShadvayadUShaNaM spaShyatvAnnokttam.h | yadyapIdaM parimANAvAntarajAtInAmaNutvAdInAmaprAmANikatvoktayA parihR^itameva | tathA.api tasyaivArthasya sphuTIkaraNArthaM punarAshaN^kitamityadoShaH | 
atra tAvadvikalpiteShu mahattvapakShaM gR^ihNAti- na mahattvaM cheti ||
chashabdo dIrghatvasamuchchayArthaH | aNau dvayaNuke | kathaM na kathyata iti vakShyamANamatrApa sambadhyate | 
yadukttaM kimaNutvasyotpattiH sAdhyata ityAdi, tatra paramANumahattvAd.hdvayaNuke mahattvam.h | dvayaNukamahattvAttyaNukamahattvamutpadyate ityeSha pakShastAvatparigR^ihyata ityarthaH | yadyapyatra parimANAvAntarajAtyabhAvAnnaivaM vikalpa eva yujyata iti vakttavyam.h, tathA.api tadabhAvamevopapAdayituM gUDhAbhisandhinA pakShaparigrahaH kR^ita iti j~nAtavyam.h | 
ata eva pakShAntaramapi gR^ihNAti- kathameveti ||
paramANoraNutvAd.hdvayaNuke.aNutvaM dvayaNukANutvAttyaNuke.aNutvaM tatashcha chaturaNuke.aNutvamiti vA pakShaH parigR^ihyata iti bhAvaH | nanvevaM sati pakShadvayokttadoShApattirvyAghAtashchAdhikaH | tathA hi | paramANumArabhyAntyAvayaviparyantasyodbhUta(rUpa)sparshavato mahattve sarvasyApi pratyakShatvaM syAt.h | aNutve chApratyakShatvaM syAt.h | nacha paramANvAdeH pratyakShatvaM tyaNukAderapratyakShatvaM yukttam.h | pratyakShatvApratyakShatve cha parasparavyAhate | yatpratyakShaM ghaTAdi na tadapratyakSham.h | yachchApratyakShaM gaganAdi na tatpratyakShamiti tayoH parasparaparihAreNaiva vR^itteH | 
kiJNcha mahattvANutve parasparaviruddhe kathamekaikatrAN^gIkartumuchite | (tadAha) yathA Aha sUtrakAraH "dR^iShyAntAchcha' iti | nacha kAlabhedena virodhaparihAraH, parimANasya yAvad.hdravyabhAvitvAdityAshaN^kaya pratyakShatvApratyakShatvaprasaN^gayostAvadiShyApAdanatvaM vadanvyAhatiM pariharati- pratyakShatveti ||
paramANvAdAvakhile.api dravye pratyakShatvApratyakShatve sta eveti naitau prasaN^gau yukttau | nacha vyAhatiH | puruShabhedApekShayA vyavasthopapatteriti | etachchottaratra sphuTIbhaviShyati | 
idAnImaNutvamahattvavyAghAtaM pariharati- aNutvaM cheti ||
akhiletyanuvartate | aNutvaM cha mahattvaM chAkhile vastuni vidyete | natu viruddhe | katham.h | yato vastuvyapekShayA.aNutvaM cha mahattvaM cha tadevochyata iti yojanA | 
etadukttaM bhavati | syAdayaM paramANvAdiShvakhiladravyeShvaNutvamahattvAN^gIkAre virodho yadi rUpe nIlatvapItatvavatparimANe.aNutvamahattvAdijAtiyogaH syAt.h | nachaivam.h | pramANAbhAvAt.h | kintu yathA tyaNukAdiShu mahattvamekajAtIyameva, utkarShApakarShavatpareNAN^gIkR^itam.h | yathAchANutvaM paramANudvayaNukayoH | evaM parimANamavAntarajAtirahitameva sarvadravyeShUtkarShApakarShavadvartate | tathA chaikatra dravye vartamAnaM parimANaM dravyAntaravartyutkR^iShyaparimANApekShayA.aNutvamityuchyate | tadeva dravyAntavartino.apakR^iShyaparimANasyApekShayA mahattvamityuchyate | evaJNcha kuto virodhaH | yathA khalvekameva dravyaM dravyabhedApekShayA sannikR^iShyaM viprakR^iShyaM chochyamAnaM na virodhAspadam.h | ata eva pratyakShatvApratyakShatvavirodho.apyapAstaH | tayormahattvAdimAtranimittatve hi sa syAt.h | na chaivam.h | kintu puruShANAmindriyapATavanimittatvameva | anyathA mandavilochanenApi tyaNukamupalabhyeta | tarhi gaganAderapi kadAchitpratyakShatvaM syAditi chenna | udbhUtarUpAbhAvAt.h | dvayaNukAnupalambho guNavisheShaviparyayAdhInaH AlokendriyasannikR^iShyachAkShuShadravyAnupalambhatvAt.h | pavanAnupalambhavadityAdikaM tvapakR^iShyamahattvAdinaivAnyathAsiddham.h | tarhi parvatAderapratyakShatA syAt.h iti chenna | apakarShavisheShasya vivakShitatvAt.h | nAsau vyavasthito.astIti chet.h | satyam.h | ata eva puruShApekShayetyukttamiti | 
astvevaM parimANe.avAntarajAtyabhAvastathA.api na sarvatra mahattvANutvabhyupagamo yujyate | utkR^iShyApakR^iShyaparimANApekShayA hi madhyavarti parimANamaNutvaM mahattvaM chochyata ityukttam.h | tachcha dvayaNukAdiparimANe sambhavati | nacha paramANuparimANe | nahi 
paramANuparimANAdapakR^iShyaM parimANamasti | yadapekShayA tanmahattvaM syAt.h | ataH paramANoraNutvameva | tathAcha na mahattvaM chetyasadityata Aha- tAratamyeti ||
yasmAtsarve.api padArthAH parimANatAratamyenaiva sthitAH | svaparimANApekShayotkR^iShyApakR^iShyaparimANavantaH | sarvANyapi dravyANi kutashchitparimANAdutkR^iShyena parimANena upetAnIti vA | tasmAtparamANorapi mahattvaM yujyate iti sambandhaH | ayamatra prayogaH | paramANuH kutashchidutkR^iShyena parimANena yukttaH, svaparimANApekShayA.apakR^iShyaparimANavAniti vA, dravyatvAttantuvaditi | nacha paramANorapakR^iShyadravyAbhAvAdbAdhitaviShayatvam.h | tadbhAgAnAM vakShyamANatvAt.h | nacha teShveva vyabhichAraH | teShAmapi bhAgavattvAt.h | 
tadevaM paramANudvayaNukAdiparimANAnAM vaijAtyasyAbhAvAdyukttaM sautramanumAnamiti siddham.h | yadyapi vaijAtyamaN^gIkR^ityApi kAryakAraNabhAvaH shakyopapAdanaH | anyathA saN^khayAyA apyakAraNatvApatteH | parimANasyaivamiti niyamasya nirmUlatvAt.h | tathA.api vastusthitireva vakttavyeti | parimANatvAvAntarajAtyapAkaraNena sajAtIyatAmupapAdyAnumAnaM samAhitamiti j~nAtavyam.h |
paramANorapyutkR^iShyaparimANAshrayatvamukttaM tadAkShipati- yatheti ||
yathA mahattvasya vishrAntistathA parimANatva(to)hetoraNutvasya cha vishrAntiriShyate chediti yojanA | atra mahattvANutvashabdAbhyAM parimANotkarShApakarShAvuchyete | tAbhyAM cha tattAratamyamupalakShyate | 
parimANatvata iti || parimAratAratamyatvAdityarthaH | tatAchANau siddhe.aNutvasiddhistatsiddhau cha tat.h(aNutva)siddhiriti parasparAshrayadoShaH parAstaH | tadayamarthaH | parimANApakarShatAratamyaM kvachidvishrAntaM parimANatAratamyatvAt.h parimANotkarShatAratamyavadityanumAnena parimANApakarShatAratamyasya kvachidvishrAntisiddhau yatredaM vishrAntaM yataH paramANurnAsti sa paramANuriti parimANApakarShakAShThAshrayatayA siddhasya paramANoH kathamutkR^iShyaparimANAkhyamapi mahattvaM sAdhayituM shakyam.h | dharmigrAhakapramANena svavachanena (cha) vyAghAtAditi |
atra vakttavyam.h | keyaM kvachidvishrAntirnAma | kimiyattAparichChedaH, tyaNukaparimANAt.h ShaShThabhAga eva parimANaM, na tato.apakR^iShyamastIti, kiMvA kvachiddravye vR^ittiH, apakarShatAratamyamiyattAvachChedarahitameva kintvanantAMshopetamapi tatsarvaM kvachidAshritameveti | 
tatrAdye sAdhye dR^iShyAntaH sAdhyavikala ityAha- neti || 
dR^iShyAntIkR^itasya mahattvasya parimANotkarShatAratamyasyApi vishramaH ukttarUpo nAsti | na kevalaM pakShasyetyaperarthaH | kuto nAstItyata Aha- dR^ishyata iti ||
parimANotkarShataratamabhAvo.ananto.anavadhika ityeva dR^ishyate | na tviyattAparichChedavAniti | bAdhakapramANasadbhAvAtsAdhakAbhAvAchchetyarthaH | kAlAtyayApadiShyaM chAsminpakShe.anumAnamityAha- tatheti ||
tathAshabdo dUShaNasamuchchaye | na kevalaM parimANotkarShataratamabhAvo.ananta iti dR^ishyate | kintvasAvaNau parimANApakarShatAratamye.apyAnantyamanavadhikatvaM dR^ishyata ityarthaH | 
dR^ishyate.ananta ityeva' itIyattAparichChedo na dR^iShyAnte dR^ishyata iti evashabdena ukttam.h | tadvishadayati- neti ||
mahattvamiti dravyavisheShasyevaM (syaiva) saMj~nA | tena Anmahata ityeSha vidhirna bhavati | "dR^iShyAnugatirhi saMj~nAChandasoH' iShyate | yathA.a.aha "bahulaM taNi' iti | guNashabdo.atra tantreNa dviH upAttaH | tatrAdyasya parimANAkhyo guNavisheSho.arthaH | dvitIyasya guNanam.h Ishvara iti paramamahattvAshrayadravyopalakShaNam.h | parimANotkarShatAratamyasyeyattAparichChedo hi tathA sati dR^iShyaH syAt.h | yadi mahattattvAdiparimANagaNanayeshvarAdiH etAvAnpaJNchaguNaparimANavAn.h ShaD.hguNaparimANavAnveti parichChinnaH syAt.h | nachaivam.h | tathA sati paramamahattvAnupapatteriti hishabdArthaH | 
atra mahattattvagrahaNenedaM sUchayati | yadukttaM vaisheShikAdibhiH pR^ithivyAdIni navaiva dravyANi iti tadasat.h | mahadahaN^kArAdInAmapi sattvAt.h | nacha tatra pramANAbhAvaH | shrutyAdeH pramANasya vidyamAnatvAt.h | nacha tyaNukAdikameva tathochyate | avyakttatvAdishravaNAt.h | nacha bAdhakaM kiJNchit.h vidyate | yenopachArakalpaneti | IshvaragrahaNena jIvAtmanAmapi yatparaiShaH paramamahattvamukttaM tadasaditi sUchayati | upapAdayiShyate khalvaNutvaM jIvasyeti | 
dR^iShyAnte vishramAbhAvopapAdanasya prayojanamAha- tatheti ||
yato dR^iShyAnta etAvadguNameva parimANamutkR^iShyate nAto.adhikamiti vAkyaM nAsti | atastathA tad.hdR^iShyAntena aNoH aNutvasya parimANApakarShasya chaitAvadbhAgatA tyaNukaparimANAt.h ShaShThabhAga eva parimANamapakR^iShyate nAto.adhikamitIyattA kvachiddravye na 
siddhayati | nahi mahAhradaM sapakShIkR^itya parvate.agnimatvaM shakyasAdhanam.h | tadasiddhau cha na vivakShitArthalAbhaH | asmAdetAvadbhAgameva parimANamapAkR^iShyate nAto.adhikamityasyArthasya hi siddhAvapakarShakAShThAshrayabhUtaM kutashchidapyanutkR^iShyamANaM dravyaM siddhayatIti |
yadvA.anena vAkyena pratipakShamAha | tathAhi | samarthitaM tAvatparimANotkarShatAratamyaM na kvachidvishrAntamasmAdetAvadguNameva parimANamutkR^iShyata itIyattAbhAvAditi | tathA taddR^iShyAntenANoshchaitAvadbhAgatA kvachinnAstIti sAdhyata iti | atrAyaM prayogaH | parimANApakarShatAratamyaM kvachinna vishrAntam.h parimANatAratamyatvAt.h parimANotkarShatAratamyavaditi |
dvitIyaM shaN^kate- vishrAnta iti ||
vishrAnta ityasya tyaNukAdyapekShayA parimANato.anantAMsho dravyavisheShaH kashchidastItyartha iti dvitIyapakSho gamyate.abhyupagamyate yadItyarthaH | idamu(etadu)kttaM bhavati | parimANApakarShatAratamyamiyattAnavachChinnameva | kintvanantAMsharUpamapi tatkvachidAshritamiti | nirAkaroti- neti || 
tarhIti sheShaH | kashchiditi vartate | evaM sAdhane kashchidapi dravyavisheSho nAvasAyayituM shakyaH | ayameva sarvato.apakR^iShyaparimANavAnnAto.apakR^iShyaparimANo.astIti sarvAntimatayA na pratipattuM kashchichChakyate | kutaH kevalaM sAkShAdvirodhAt.h | parimANApakarSho.anantashcha paryavasitashcheti hi vipratiShiddhametat.h | bhavitavyaM chAvasAnena | anyathA sarvasyApyutkR^iShyApakR^iShyaparimANasambhavena paramANormahattvanirAkaraNAsambhavAt.h | evashabdena virodhasyAparihAryatvaM sUchayati | tadanenApasiddhAnto.abhihito bhavati | 
yadi chAnantyamavadhIrya parimANApakarShatAratamyaM kvachidAshritamityeva pratij~nArthaH syAt.h | tathA.api na sisA(ShA)dhayiShitamavasAnaM labhyata ityarthAntaratA syAt.h | yathA.a.akAshAderutkR^iShyaparimANaM dravyaM nAsti tathA paramANorapakR^iShyaparimANaM dravyaM nAstIti tAtparyArthaM iti chet.h | satyam.h | nAyamito labhyata iti uchyate | parimANApakaShartAratamyaM kvachinniratishayam.h parimANatAratamyatvAtparimANotkaShartAratamyavaditi vivakShitamiti chet.h | ko.ayamatishayo nAma | kimAdhikyamuta nyUnatA | atha sAdhAraNaM kiJNchit.h | Adye bAdhaH | dvitIye dR^iShyAntasya sAdhyavikalatA | na tR^itIyaH | tadabhAvAt.h | shabdasAmyamAtreNAnumAnApravR^itteH | yathA.a.akAshAdiparimANamubhayAvadhimanna bhavati | tathA tyaNukAvayavAvayavaparimANamapi sAdhyamiti chenna | hetvabhAvAt.h | parimANatvasya ghaTAdiparimANe vyabhichArAt.h | nityaparimANatvasyAshrayAnityatAyA vakShyamANatvenAsiddheH | parimANakAShThatvasya cha sAdhyatvAt.h | evaM tAtparyAntarANyapi nirAkAryANIti | 
parimANotkarShatAratamyasyAnantatvaM dR^ishyata ityukttam.h | tatkena pramANenetyAshaN^kaya kAlAkAsheshvarAdIni hi dravyANi paramamahattvayantIShyante | tatra kAlAkAshayostAvatparimANotkarShasyAnantyaM sAkShisiddhamityAha- kevalamiti ||
kevalashabdena pramANAntarAbhAvaM pratijAnIte | desha ityAkAsha uchyate | nAntavAnityanavadhikaparimANotkarShavAn.h | dR^ishyata iti vakShyamANamatrApi sambaddhayate | kAlAkAshau hi kevalaM sAkShi(vedya)siddhAvityupapAditaM prathamAdhyAye | atastatparimANotkaSharsyAnavadhikatvamapi tenaiva gamyata iti |
parimANApakarShatAratamyasyApyAnantyaM dR^ishyata ityukttam.h | tatkena pramANenetyAshaN^kaya kAlAkAshayostAvatsAkShiNaivetyAha- aparyavasitashcheti || 
dvayoH kAle gagane cha | aNoshcha parimANApakarShatAratamyasya chetyarthaH | aparyavasitiH Anantyam.h | 
nanvetadanupayukttam.h | paramANuparimANato.apakR^iShyaparimANasadbhAve pramANopanyAsasya kAryatve kAlAvakAshayoH parimANotkarShAnantye pramANopanyAsasya prayojanAbhAvAditi | maivam.h | nahi pareNa sAkShAdevamukttam.h | kintu parimANotkarShaparamparAvattadapakaSharparamparA.api paryavasAnavatIti | tathAcha kAlAkAshayoH parimANotkarShApakarShaparamparAyAH paryavasAnAbhAve sAkShipramANopanyAsaH kathamasaN^gataH | 
nanvastu kAlAkAshayoH parimANaprakarSho.anavadhikaH | tadapakarShAnantyaM tu katham.h | vyAhatatvAt.h | maivam.h | sAkShisiddhatvAt | pramite.arthe virodhAnavakAshAt.h | 
kAlAdAvanavadhikaH parimANApakarShaH sAkShisiddha ityeva neShyata iti chet.h | kiM sAkShiNA nAvagamyate, utAvagato.api na satyaH, athavA sAkShI nAma pramANaM nAsti | 
AdyaM shaN^kate- yadIti ||
taditi kAlAdeH parimANApakarShasyAnantyaM sAmAnyena parAmR^ishati | dUShayati- mahattvamiti ||
kAlAkAshayoriti vartate | mahattvam.h anavadhikaH parimANotkaSharH | tarhIti sheShaH | ayamabhisandhiH | kAlAdau parimANotkaSharsyAnantyamupetya hi pareNa tadapakarShAnantyaM neShyate | tatra vakttavyam.h | prakarShAnantyaM kena pramANenAvagamyata iti | sAkShiNeti chet.h | apakarShAnantyamapi tadbalena kuto nAN^gIkR^itam.h | tattena nAvagamyata iti | sAkShiNeti chet.h | apakarShAnantyamapi tadbalena kuto nAN^gIkAryam.h | tattena nAvagamyata ityukttamiti chet.h | idamapi (tadapi)tena nAvagamyata iti vadantaM prati kimuttaram.h | anubhavApalApo na yuktta iti chet.h | samaM prakR^ite.api | yathA hi kAlAderutkarShAnavadhikatvamanubhave chakAsti | tathA.apakarShAnantyamapIti kimekatra pakShapAtena | anyathaikApalApe dvitIyasyApyapalApo duruttaraH syAditi |
syAdetat.h | na kAlAdeH parimANotkarShAnantyaM sAkShisiddhamiti brUmaH | kintu anumAnagamyam.h | tathAcha na pratibandIgraha ityata Aha- vishrAntiriti || 
parimANotkarShaparamparayA iti sheShaH | anumAnata  iti tR^itIyArthe tasiH | nAnumAnena kAlAdAvanavadhikaparimArotkaSharsiddhiH | hi yasmAttAratamyenAnumAnena tadvishrAntirdR^ishyate | parimANotkarShatAratamyaM iyattAvatparimANatAratamyatvAttadapakaShartAratamyavaditi pratyanumAnapratiruddhatvAditi yAvat.h | nacha dR^iShyAnto.asmAkaM sAdhyavikala iti vAchyam.h | apakarShatAratamyasya ्rantavattvamupetyotkarShatAratamyasyAnantyamanumimAnasya parasyaivaM pratipakShotprekShA syAdityuchyamAnatvAt.h | tathAcha sAkShiviruddhaM pratyanumAnamiti vakttavyam.h | kathaM tarhi sa eva kAlAdAvanavadhikaprakR^iShyaparimANaM na sAdhayediti | 
astu tarhyAgamAtkAlAdAvanavadhikotkR^iShyaparimANasiddhiritayAshaN^kayAha- yadIti || 
AgamAt.h sa eSho.ananta ityAdeH | tanmahatvaM kAlAdiparimANotkarShaH | aNutvaM parimANApakarShaH | etadu(idamu)kttaM bhavati | nAgamaH kAlAdyanantAnAM svayaM pratipAdayati | tatpravR^itteH prAgeva sAkShiNA tatpratibhAsAt.h | kintvanuvAda evAyam.h | pratipAdakatve vA nAsmatprayojanaparikShayaH | yasmAdAgamAtkAlAdyutkarSho.anavadhikaH pratIyate tasmAdevAparShAnantyapratIteH | anantashabdo hyanavachChedamAtramAchaShye | sa cha yathA parimANotkarShaviShayo vyAkhyAyate | tathA tadapakarShaviShayo.api shakyate vyAkhyAtumiti | 
parimANotkarShavattadapakarShasyApi kAlAdAvAnantyaM sAkShiNA.a.agamena vA pratIyata eva | tathA.api na tatsatyam.h | nahi pratItatva(ti)mAtreNa satyatAnishchayo.atiprasaN^gAditi dvitIyaM nirAkaroti- mahattveti ||
kAlAdau parimANotkarShApakarShayorvishrAntiriyattAvachChedo balavatpramANena naivopalabhyate | atra mahattvagrahaNaM dR^iShyAntAtharm.h | idamukttaM bhavati | yathA kAlAdau parimANotkarShasyAnantyaM sAkShyAdyavagataM viparItagrAhakapramANAbhAvAtsatyameva | tathA tadapakarShasyApi | vinA bAdhakena sAkShyAdisiddhaM parimANApakarShAnantya kAlAdAvasatyaM chettadutkarShAnantyamapya(kAlAdAva)satyaM syAt.h | avisheShAt.h | tatashchAparichChinnaparimANatA.aN^gIkAro (bhajyeta) naN^kShayeta | atiprasaN^gastu bAdhakAbhAvenApAsta iti |
nanvastyeva parimANApakarShasyAnantyAbhyupagame bAdhakam.h | tathAhi | apakarSho nAmAlpatA | AnantyaM chAnalpatA | nacha viruddhayorvisheShyabhAvaH sambhavati | na hi bhavati pIto.apIta iti | ato bAdhakasadbhAvAtpratItamapyapakarShAnantyaM tyajyata ityata Aha- anyadeveti ||
nAnantatvaM nAmAnalpatvam.h | kintvanyadeva parichChedAbhAvarUpam.h | tasmAtparimANotkarShApakarShayoH samAno dharma iti yujyate | atrApi mahattvagrahaNaM dR^iShyAntameva | yathA mahattvasya visheShaNaM tathA.aNutvasyApIti | yadyanantatvaM nAmAnalpatvaM syAttadotkarShasyApi visheShaNaM na syAt.h | nahi tadeva tasya visheShaNaM bhavati | pItaH pIta ityadarshanAt.h | atastatrAnantyaM nAma parichChedAbhAva iti svIkR^itya visheShaNavisheShyabhAvaH samarthanIyaH | tathA prakR^ite.apIti | yathA hi parimANotkaSharo gaganAdAvanadhikastathA tadapakarSho.apyanavadhika eveti visheShaNavisheShyabhAvAbhyupagame na ko.api doSha iti |
AnantyaM nAmAnalpatvAdanyadityetatpratyayayituM dR^iShyAntAntaramAha- bahutveti ||
yadvat.h yathA saN^khayAyAM bahutvAlpatvayorvisheShaNatayA.a.anantyamupalabhyate | bahutvamanantamalpatvaM chAnantamiti | tathA prakR^ite.apIti | yadyanantvaM nAmAnalpatvaM syAt.h tadA na bahutvasya visheShaNaM syAt.h | tasyaiva tadvisheShaNatvAyogAt.h | nApyalpatvasya, virodhAt.h | ataH avachChedAbhAva evAnantatvamityaN^gIkR^itya bahutvamalpatva(chAnanta)chAparyavasitamiti visheShaNavisheShyabhAvo boddhavyaH | tathA parimANotkarShApakarShayorapIti |
nanu cha nAstyeva saN^khayAyAM bahutvAlpatvayorAnantyam.h | bahutvasya parArdha eva paryavasitatvAt.h | alpatvasya chaika(A)tvAvadhitvam.h | yathokttam.h | "sA chaikatvAdiparArdhaparyantA' iti | ataH kathamayaM dR^iShyAnta ityata Aha- eketi ||
saN^khayAmadhikR^itya hi gaNitashAstraM pravR^ittam.h | tatra cha kalAsavaNarnaprabhAgabhAgAnubandhabhAgApavAhabhAgabhAgAdiprakaraNeShvekabhAgAnAM tAvattvamanavadhikatvaM gamyate hi yasmAttasmAdavagamyate astyekatvAdapyapakR^iShyAnavadhikA saN^khayeti | parArdhAtparato.api saN^khayAsadbhAvaH sphuTa eveti nopapAditaH | sambhavati hi pareShAmapIshvarApekShAbuddhayA paramANvAdau parArdhAtparato.api saN^khayotpattiH | tataH paraM saMj~nAkaraNaM tu gaNakAnAM prayojanAbhAvAt.h | etAmeva vipratipattimapanetaM saN^khayAdR^iShyAntopAdAnaM kR^itamiti |
evaM kAlAkAshayoH parimANotkarShApakarShAnantyaM sAkShiNA prasAdhyeshvare tadAgamena sAdhayati- aNIyAMshcheti ||
"aNoraNIyAnmahato mahIyAnAtmA' ityAgamena bhagavAnIshvaro.aNorapyaNIyAnmahato.api mahIyAnuditaH | nacha tatrANumahachChabdAbhyAM kiJNchidvayavasthitamuchyate | visheShaNAbhAvAt.h | tato yadyapakR^iShyaparimANaM tatastato.apyapakR^iShyaparimANo yadyachchotkR^iShyaparimANaM tatastato.apyutkR^iShyaparimANa ityukttaM syAt.h | tathA cheshvaragatayo parimANotkarShApakarShayoranavadhikatvameva labhyate | 
nanvaNIyAnmahIyAnityuktta eva bhagavati parimANotkaSharAparShayoH paryavasAnAtkathaM tayoH anavadhikatvamityata Aha- aNIyAniti || aNIyAnmahIyAnityukttayorapyaNormahatashcheti shabdaviShayatvAditi |
nanvevaM sati svasmAdapi svayamapakR^iShya utkR^iShyashchetyAgatam.h | ko netyAha | yathA chaitattathA vakShyate | 
shrutyantaraM cheshvare parimANotkarShApakarShayorAnantyaM pratipAdayadastItyAha- Anantyeti ||
"satyaM j~nAnamanantaM brahma' iti brahmaNa Anantyasya vAchako.anantashabdastAvaddeshataH kAlato vastutashchAnantyamAha | tatra deshAnantyaM nAmAnavadhikaparimANavattvam.h | kAlAnantyaM nAmAnavachChinnasattAkatvam.h | vastvAnantyaM nAmAparichChinnasaN^khayAguNakarmavigrahavattvam.h | tatra yadA parimANAnantyasya vAchakastadA dvidhAnantye.api utkarShApakarShAbhyAmanantye.api mAnatAM yAti | na tUtkarShAnantyamAtre visheShAbhAvAditi | nanvanekArthatvamanyAyaH | ko.atra nyAyavirodhaH | nirarthakashabdaprayogAyogAttAvadeko.artho.aN^gIkAryaH | dvitIyAN^gIkAre tu na kiJNchidbIjamiti kalpanAgauravam.h | uchyate | yatra hyekasminnarthe vyavasthite sati vR^ithaivArthAntarAN^gIkArastatraivametat.h | nachaivaM prakR^ite | anantashabdo hi parichChedAbhAvamAha | parichChe(dashcha)do hi deshataH kAlato vastutashcha bhavanyupagapadeva prApnoti | nacha tatra kasyachinprAthamyamasti | nApyanyatamaparityAge kAraNam.h | evaM parimANAntye.apyutkarShaparigraho draShyavya iti | 
nanvevaM kAlato guNatashchAnantyavAchakasyAnantashabdasyAlpakAlatvamalpaguNatvaM chArthaH syAt.h | anyathA.alpaparimANavattvamapi na syAt.h | avisheShAditi chet.h | kimidaM kAlato guNatashchAlpatvamApAdyaM kimalpA eva guNAH santi brahmaNo na bahutarAH | tathA alpakAlInaiva sattA na prachurakAlIneti | kiMvA sarvakAlagatasyAlpakAle.apyavasthitiH syAt.h | mahAguNasya chAlpo.api guNaH syAditi |
AdyaM dUShayati- naiveti || 
guNAlpatvaM kAlAlpatvaM cha mAnagam.h | anantaM brahmeti shrutipratipAdyaM naiva bhavediti gUDhAbhisandheH pratij~nA | hetumuttaratra vakShyati |
dvitIyamAshaN^kayAN^gIkaroti- sarveti ||
itichedApAdyate | tadbhavedetyarthaH | atra guNagrahaNaM kriyAderapyupalakShaNam.h | guNakAlayoryatheShyamupAdAnaM prAthamyanirAsAtharm.h | tenokttakalpanAgauravaparihAraM sUchayati |
nanu yadi kAlAlpatvaM guNAlpatvaM chAN^gIkriyate | kathaM tarhi naiva guNAlpatvamiti nirAkaraNamityato.abhisandhimudghATayati- tAvattvameveti ||
alpatvamevetyarthaH | ityukttaM prAgiti sheShaH | kuto na syAditi chet.h | ApAdakAbhAvAdityAha- deshe.apIti ||
parimANe.apItyarthaH | etat.h tAvattvameva | naH asmAkam.h | etadukttaM bhavati | parimANaviShaye.asmadIyaM shrutivyAkhyAnamupalabhya hi guNakAlayorapyetadApAdyate | ApAdakAntarAbhAvAt.h | nacha parimANe.asmAbhirevaM vyAkhyAyate | apakR^iShyameva parimANamanavadhikamasti notkR^iShyamiti | dvidhAnantye.apItyukttatvAt.h | ato nirmUlametadApAdanamiti | 
nanvetadIshvarAderanavadhikotkR^iShyApakR^iShyaparimANasamarthanamayukttam.h | sUtrakAreNa kvApyanukttatvAt.h | mahaddIrghavadveti sUtrasya 
vijAtIyayorapi kAryakAraNabhAvopapAdanena vyadhikaraNayorapyaparichChinnaparimANotkarShApakarShayorupapAdanena vA samarthayituM shakyatvAdityata Aha- mahata iti ||
niravadhikaparimANotkarShavato(.api) brahmaNo.alpaparimAravattvaM cha vyomaM dR^iShyAntIkR^itya vyomavachcheti sUtrakhaNDena prAha- sUtrakAraH | ato brahmaNo gaganasya vA.anavadhikaparimANarotkaSharApakarShasadbhAvastatsiddhAnto bhavatyeveti | 
kiJNcha yo.artho niravakAshapramANasiddho yadviparyaye chAniShyaM sa sarvo.api siddhAnta eva | tatra kAlAkAshayorI(rapI)shvare chAnavadhikaparimANotkarShApakarShasadbhAvaH sAkShiNA.a.agamena cha siddha ityukttam.h | tadviparyaye bAdhakamAha- yadIti ||
kAlAderiti vartate | sarvatrApi saMsthAnamiti cha | kAlAdInAM sarvagatatvaM pareNApyaN^gIkR^itam.h | sarvagatatvaM cha sarva(tra)deshe saMsthAnam.h | tathAcha yadi kAlAderalpAlpataradesheShu saMsthAnaM na syAt.h | tadA sarvatrAvasthAnamapi no bhavet.h | kuta ityata Aha- sthitasya hIti ||
dhruvamityavadhAraNe | alpadesheShu sthitasyaiveti | yathA khalvekaikaM varNamuchchArayata eva savardevochchAraNam.h | natvekamapi varNamanuchchArayataH, tathA.alpAlpataradesheShu sthitasyaiva hi sarvadeshagatatvaM bhavet.h | ekaikatrApi deshe.anavasthitasyAkhiladeshasthatA kuta eva bhavet.h | anena yo yatsamudAyaM vyApnoti sa tadekadeshAnapi vyApnoti(tyeva), yashchaikadeshAnna vyApnoti nAsau tatsamudAyamityanvayavyatirekau darshitau | 
na kevalamalpAlpataradeshasthatvAbhAve sarvagatvAbhAvaprasaN^gaH | kintu shashaviShANAdivatsattA.api na syAdityAha- shUnyatvameveti ||
evaMcha kAlAdInAmalpAlpataradeshAvasthAne.alpAlpataraparimANavattvamapyavarjanIyamityanavadhikaparimANApakarShasiddhiH | anavadhikotkarShastu pareNApyaN^gIkR^ita eveti na tadviparyaye bAdhakamukttam.h | sarvatrApi no bhavedityeva vA draShyavyam.h | nahi paramamahattvAbhAve sarvagatatvaM sambhavati | tathAchAha- "vibhutvAnmahAnAkAshaH' ityAdi | alpAlpataradeshaparyavasitasyAlpAlpataraparimANatvam.h | na chaivamAkAshAdIti chet.h | tatkimAkAshAdi samuditarUpaM yena paryavasAnAparyavasAnaviShayatvamashnuvIta | kintvekameva | tachcha yadyalpAlpataradesheShu tiShThettadA tattatparimANaM bhavatyeva (bhavedeva) | yadi tava tatra sthitasya tattatparimANatvaM tadA ghaTAdAvapi tatprasaN^ga iti chenna | tasya sAMshatvenAnyathAsiddhatvAt.h | 
nanu cha sarvamUrta(dravya)saMyogitvameva sarvagatatvaM, na sarvatra saMsthAnam.h | AkAshAderanAshritatvAt.h | saMyogashcha tattatparimANAbhAve(.api bhavedeva | nahi ghaTo gaganena saMyujyamAno bhavati paramamahAnnApi paramANunA saMyujyamAnaH paramANuH | tatkasya hetoH | saMyogasya pradeshavR^ittitvAditi | maivam.h | sarvaparimANAnAmapyAkAshe sattvAtparamANunA cha ghaTAMshasyaiva saMyogAt.h | tathAhi | visheShashakttayA, nirbhedamapyAkAshamanantAMshopetam.h | tatra anavadhikau parimANotkarShApakarShau vyavasthayA vartete | tatashcha ghaTo vitastiparimANenaivAkAshena saMyujyate | svayaM cha tatparimANa iti ko doShaH | ghaTAMsha eva paramANusaMyogo vartate, na ghaTa iti kathaM ghaTasya paramANutA | tarhyAkAshapradeshA evAlpAlpatarapradeshasaMyogina iti, ta eva tattatparimANAH syurnAkAshamiti chenna | teShAmapyAkAshAtmakatvAt.h | anyathA saMyogasya pradeshavR^ittitvaM na syAdvayAghAtAditi |
kAlAdau parimANotkarShApakarShayorAnantyamupapAdyopasaMharati- ata iti ||
kvachit.h kAlAdau traye | yadvA.anumAnadUShaNopasaMhAro.ayam.h | tatashcha kAlAtItatvadR^iShyAntadoShAvaparihAryAviti | 
kAlAkAsheshvareShu parimANotkarShApakarShayorAnantyamastItyukttam.h | na kevalaM teShveva | kintu prakR^ityAdau sarvagate paramamahati dravyAntare.apItyAha- ubhayeti ||
yadi kAlAderapyAnantyaM syAt.h | kathaM tarhi satyaM j~nAnamanantaM brahmetyAnantyaM brahmaNo lakShaNatvenochyate | na hyativyAptaM lakShaNaM bhavatItyata ्raAha- tachcheti ||
paramiti kevalArthe | yadyapi kAlAdikamapyanantaM, tathA.api brahmaiva tadanantamityuchyate | kutaH | sAkShAt.h parAnapekShayA.anantatvAt.h | aparAdhInatvApekShayeti yAvat.h | pakShAntaramAha- sarveti || 
nAsyAM shrutAvAnantyamAtraM lakShaNatvenochyate | kintu deshataH kAlato guNAditashcha | tAdR^ishaM cha brahmaiveti na doShaH | yathokttam.h "deshataH kAlatashchaiva guNatashcha tridhA tatiH | sA samastA harereva na hyanye pUrNasadguNAH' iti | pakShAntaramanvAchinoti- sadeti || pUrveNaiva sambandhaH | tathAcha kAlakShaNeShu  deshato.ananteShvapi nAtivyAptiriti | 
paramANAvapi parimANApakarShatAratamyavishrAntirnAstItyukttam.h | tadasat.h | parimANasya dravyAshrayatvAt.h | paramANuto.apyapakR^iShyaparimANAshrayasya dravyasyAbhAvAt.h | maivam.h | paramANubhAgAnAM sattvAt.h | nacha teShu vishrAntiH | teShAmapi 
(bhAgasattvAt.h) sabhAgatvAt.h | avishrAntabhAgaparamparA kutaH siddhetyataH sAkShiNeti vakttuM sAkShI nAma pramANameva nAstIti vadato bAdhakaM tAvadAha- yadIti ||
sAkShI nAma mAnaM yadi neShyate tadA.akShajAderj~nAnasya mAnatvam.h | chashabdAdbahiH kAlAkAshAdikamantaHsukhAdikaM cha kena pramANena gamyate | na kenApi | tadgrAhakasya pramANAntarasya abhAvAt.h | nacha tanmA bhUditi vAchyam.h | tadvayavahAravilayaprasaN^gAditi | 
nanvastu sAkShiNamanaN^gIkurvANasyedaM bAdhakam.h | sAdhakaM (tu) kimityata Aha- svayambhAta iti || yastu svayaM prakAshamAne.api sAkShiNi vipratipadyate so.akShajAdermAnatvaM sapramANakaM vastutvAdghaTavaditi prasaN^gasUchitenAnumAnena bodhanIyaH | prasakttapratiShedhashcha vakShyamANanyAyena bhaviShyati | dhamirgrAhakapramANenaiva siddherna tatprAmANye pR^ithak.h pramANaM vakttavyam.h | ata eva mAnamityukttam.h | 
na sAkShiNo.anabhyupagame.apyakShajAdij~nAnaprAmANyamaprAmANikaM prasajyate | pravR^ittisAmarthyena tajjAtIyatvena vA.anumAnena tatsiddherityata Aha- anavastheti || 
anyathA sAkShItarapramANavedyatvAN^gIkAre | tarhi sAkShiprAmANyamapyanyena grAhyamityanavasthaiveti chenna | tasya svaprakAshatvAditi | tadidamukttaM svayambhAta iti | 
kimato yadyevaM sAkShI nAma pramANamastItyata Aha- ata iti || 
sAkShita ityarthaH | sarvapadArthAnAM paramANostadbhAgAnAM chetyarthaH | santyeva iti siddhamiti sheShaH | yadvA sarvapadArthAnAmityanenAnumAnamapi sUchayati | paramANuH sabhAgaH padArthatvAdghaTavat.h iti | nachAshrayAsiddhirdharmigrAhakavirodho vA | sAkShiNA paramANusiddherukttatvAt.h | tena cha sabhAgatayaiva siddheH | na chaivamanumAnavaiyarthyam.h | pramANasamplavAN^gIkArAt.h | sabhAgatvamAtre vipratipannaM prati sArthakyAchcha | anumAnAntaramAha- sarvadeti ||
yugapadityarthaH | sarvadikShu sthitairdravyaiH sambandhAtsaMyogAdapi bhAgAH santItyavagamyate | yadyapi sabhAgatvamAtrasAdhane saMyogitvamAtraM prayojakam.h | gaganAdInAmapi bhAgAN^gIkAreNa vyabhichArAbhavAt.h | tathA.api bahubhAgasAdhanAya visheShaNopAdAnam.h | tathAhi | paramANurdashabhAgavAnyugapaddashamUrtasaMyogitvAt.h (pa)ghaTavaditi | 
nanu dravyatvenaivAlaM kiM saMyogitvena | (hetUchChittirUpa) vipakShe bAdhakasUchanArthamiti brUmaH | tathAhi | asti tAvatparamANoH paramANvantarasaMyogaH | anyathA dvayaNukAdyArambhAnupapatteH | na chaikenaiveti niyamaH | kAraNAkAraNasaMyogajasaMyogaprakriyAyAmekaikasya paramANoH sajAtIyavijAtIyaparamANudvayena yugapatsaMyogasyorarIkR^itatvAt.h | pAShANAdimadhyavartinaH paramANoH parito.asthitaiH paramANubhiH saMyogAbhAvAdyanupapatteshcha | nacha mUrtAnAM yugapadekadeshAvasthAnaM sambhavati | pradeshavartinashcha saMyogAH | sAkShisiddhatvAt.h | ghaTAdau taddarshanena cha paramANau(NAvapya0tadanumAnAchcha | tathAcha yadi paramANuranekAMsho na syAt.h, tadA yugapadanekairna saMyujyateti |
nanu saMyogasya pradeshavR^ittitvaM nAma svAtyantAbhAvasamAnadeshatvameva | natu ghaTasaMyogo ghaTAvayave vartata iti | tatkathaM bhAgAbhAve saMyogAnupapattiriti | maivam.h | pratyakShAdisiddhasya avayavR^ittitvasya parityAgenAprAmANikavyAhatAN^gIkArasyAnuchitatvAt.h | vakShyate chaitat.h |
nanu paramANuH sAvayava iti svavyAghAtasya mukhyamudAharaNam.h | yo hi sarvataH apakR^iShyo yataH paramANunarAsti taM paramANumAchate | tasya sAvayavatve.avayavino.avayavAnAmapakR^iShyaparimANatvAvashyambhAvAtkathaM na vyAhatirityata Aha- avibhAga iti || 
syAdayaM virodho yadIdaM paramANupadapravR^ittinimittaM syAt.h | nachaivam.h | sAvayavatayA sAkShisiddhe tadasambhavAt.h | kintu avibhAgaH parANutA paramANushabdapravR^ittinimittam.h | tathAcha kuto vyAghAta iti | 
nanvavibhAga iti kathamidaM vij~nAyate | sarvathA vibhAgalakShaNaguNAbhAva iti chenna | guNAderapi paramANutvaprasaN^gAt.h | dravyatve satIti visheShaNAdadoSha iti chenna | asambhavAt.h | yatkiJNchidvibhAgAbhAvAbhiprAye merumandarayorapyaNutvaprasaN^gAt.h | avayavavibhAgAbhAvo.abhimata iti chenna | maivam.h | yasya vibhinnAvayaveShu satsvapi teShAM vibhAgo na kadA.api bhavitumarhati sa paramANuriti vyAkhyAnAt.h | etenAvayavaparamparAvi(shrAntyabhA)shramAbhAve.anavasthetyapi parAstam.h | mUlakShayAbhAvasya sUchitatvAt.h | 
yadvA vibhidyate vibhajyate iti vibhAgaH | tadabhAvaH paramANuteti | yataH svAvayavaM vinA svatantramanavayavarUpamapakR^iShyaparimANaM 
(vastu)nAsti sa paramANuriti yAvat.h | 
nanvevamavayavaparamparAvishrAntyabhAve.anantAvayavArabdhatvAvisheShAtsarShapamahIdharayoH parimANAvisheShaH syAt.h | nacha kAraNasaN^khayA.avisheShe.api tatparimANaprachayavisheShAtsarShapamahIdharayoH parimANavisheSha iti vAchyam.h | avayavAnantyasAmye tayorapyanupapatteriti |
uchyate | kimayaM prasaN^gaH, utAnumAnam.h | 
Adye hyayamarthaH | yadi sarShapamahIdharAvavishrAntAvayavaparasparau syAtAM tadA anantAvayavArabdhau prasajyeyAtAt.h | tathAcha samaparimANau bhavetAmiti | tatrobhayatrApi vyAptyabhAvaH | yadavishrAntAvayavaparasparaM tadanantAvayavArabdham.h | yachchaivaM tattulyaparimANamiti | kinnAma bhavatopalabdham.h | kiJNchAvayavaparamparAvishrAntyabhAva te sarve.api sambhUyAnantAH syuH | saSharpamahIdharArambhakANAmAnantyaM tu kutaH | ata eva dvitIyaprasaN^gasyApAdakAsiddhiH | etenAvayavaparamparAvishrAntyabhAve samasaN^khayAvayavArabdhatvaM tatashchAvayavaparimANAdivisheShAbhAve parimANAvisheShaH syAditItyapi parAstam.h | vyAptyasiddheH | samasaN^khayAvayavArabdhatvAsiddheshcha |
dvitIye tvidamukttaM syAt.h | sarShapamahIdharau nAnantAvayavArabdhau visadR^ishaparimANatvAt.h | vimatau nAvishrAntAvayavaparamparau anantAvayavAnArabdhatvAditi | Adye siddhasAdhanam.h | nahi sarShapAderavayavaparamparAvishrAntyabhAvAdinA.anantAvayavArabdhatvamaN^gIkR^itam.h | kintu sambhUtAnAmanantatvam.h | tadabhAvasAdhane mAM prati dR^iShyAntAbhAvaH | guNAdau sAdhanAbhAvAt.h | dvitIyasya tvaprayojakateti |
syAdetat.h | sarShapAvayavaparamparAyA niravadhikatve mUrtAnAM samAnadeshatvAnupapattau sarShapAvayavairjagati vyApte vishvavyApI sarShapaH syAditi mahIdharasyAnavakAsha evetyApAdanArthaM iti chenna | pArthivaparamANUnAmanantatve.apisa mUrtAntarAvakAshadarshanAt.h | sarShapo yAvantaM deshamavaShyabhya vartamAno dR^ishyate tAvatyevAnavadhikAyA api tadavayavaparamparAyA avasthAnAchcha | ata eva hi AkAshAdInAmapyanavadhikamaMshaparamparAmupetya tatra parimANApakarShAnantyamupapAditam.h |
nanu mA bhUtsAkShAtsarShapamahIdharArambhakANAM samasaN^khayatvam.h , tathA.apyavayavaparamparAyA vishrAntyabhAve sambhUtAvayavAnAM samasaN^khayatvAtparimANabhedo na syAdi(tyuchyata iti)ti chenna | Anantye.api tAratamyasambhavAt.h | anantA hi pArthivaparamANavo.anantAshchAntyavisheShAH | nacha te samasaN^khayAH | tathA satyApyaparamANuShu tadabhAvApAtAt.h | tathA sarvakalpeShu saMsAriNo.anantAH | tathA.apyapavargavashAttAratamyamupeyameva | evamanekamudAharaNamiti |
yadetatsUtrakR^itA parimANAsamavAyikAraNaviShaye dUShaNamukttam.h | tadupalakShaNamAtram.h | anyatrApyasamavAyikAraNe svayaM dUShaNAnyUhanIyAnItyAshayavAndravyAsamavAyikAraNasaMyogaviShaye anyathApratipattiM nirAkaroti- tatsaMyogAditi ||
avayavasaMyogo dravyAsamavAyikAraNamiti vadanto.api vaisheShikAdayaH paramANukAyarotpattau dvayoreva sajAtIyayoreva paramANvoreva saMyoga(syAsamavAyikA)sya kAraNatvamityAdyachakShate | tadashraddheyam.h kinnAma teShAM kAraNAnAmaniyatAdukttaniyamarahitAtsaMyogAtpadAtharAnAM dravyANAM janirbhavet.h | kiJNchitkAryaM dvayoH paramANvoH saMyogAdupajAyate | tad.hdvayaNukamuchyate | kadAchit.h trayANAM tattyaNukaM chaturbhiH paramANubhirArabdhaM cha(tachcha)turuNukam.h | evamanyadapi | tathA kiJNchitsajAtIyayoH paramANvoH saMyogAtkiJNchidvijAtIyayoH | evaM kiJNchitparamANvoreva saMyogAtkiJNchitparamANudvayaNukayorityAdi | evaM dvayaNukakAryotpattashavapyaniyamo draShyavyaH | 
kuta iti chet.h ukttaniyame pramANAbhAvAdityAha- dvayoreveti ||
tushabdo visheShArthaH | tena sajAtIyayoH paramANvoriti niyamo labhyate | saMyogaH AdikAryasyAsamavAyikAraNamiti sheShaH | kena pramANenetyAkShepe | upalakShaNametat.h | trayANAmeva dvayaNukAnAmityapi draShyavyam.h | nanu sAvayavasyAnekasaMyogaH sambhavati | paramANustu niravayava iti dvayoreveti niyamasiddhirityukttottaram.h | niravayavatve dvayorapi saMyogo na sambhavati | saMyogasyAMshavR^ittitvAt.h | 
nanu sajAtIyasaMyoga evArambhaka iti niyamo na niShpramANakaH | paramANukArye gandhAdyutpattereva tatra pramANatvAt.h | tathA hi | pArthivApyaparamANubhyAM yadyekaM kAryamutpadyate tadA tadagandhamasnehamApadyeta | pArthivataijasAbhyAmutpannamagandharUpamutpadyeta | ekasya gandhAderanArambhakatvAt.h | ato gandhAdyutpattyaiva sajAtIyasaMyogasyArambhakatvasiddhirityata Aha- kAraNasyeti ||
teneti || dvayoreveti niyamAbhAvenetyarthaH | syAdetadvijAtIyArambhakatve bAdhakam.h | yadi dvayoreva paramANvoH saMyogaH 
kAryArambhaka iti niyamaH pramANavAnsyAt.h | na chaivam.h | tathAcha bahUnAM paramANUnAM vijAtIyAnAM saMyogAtakAryArambhe kAraNagatA gandhAdayo guNAH (sadvitIyAH) sajAtIyAH santaH (kAryagAH) kAryagatagandhAdyArambhakA api bhaveyuH, ko doShaH | 
nanvaniyamavAdinA dvayasaMyogasyArambhakatvaM tAvadiShyate | tatra vijAtIyayorArambhakatve kArye gandhAdyanutpattiH prasajyata iti chenna | ekaikasyApi gandhAderArambhakatve bAdhakAbhAvAt.h | apekShaNIyAntarAbhAvAtsantotpattiprasaN^go bAdhaka iti chenna | kAryadravyotpatterapekShaNIyatvAt.h | samavAyikAraNAbhAve kAyarAnutpAdAt.h | anyathA.anekagandhAdyabhyupagame.api samAno doShaH | 
etachcha paramatarItyokttam.h | vastutastu yataH kAraNAnyeva kAryAkAreNotpadyante tena kAraNaguNA eva kAryagA bhaveyuH | tatashcha vijAtIyArambhakatve ko doShaH | evaM tarhi pR^ithivItvAdijAtisaN^karaH syAditi chet.h | tataH kim.h | vyavahAravilopaH syAditi chenna | "vaisheShyAttu tadvAde' iti parihariShyamANatvAt.h | tathA.api sampratipannasajAtIyArabdha(kArya)dR^iShyAntena vipratipannAnAmapi sajAtIyArabdhatvamanumAsyata iti chenna | vijAtIyArambhakatvasya sAkShyAdipramANasiddhatvena bAdhAt.h | 
syAdetat.h | yadi bahUnAM paramANUnAM saMyogasyArambhakatvaM syAt.h | nachaivam.h | ArambhakasaN^khayApakarShatAratamyaM kvachidvishrAntam.h | tAratamyatvAt.h parimANatAratamyAdityanumAnenArambhakasaN^khayApakarShasya kvachidvishrAntisiddhAvekasyArambhakatve santatotpattyAdiprasaN^gAttAdikalpane gauravAd.h dvayoreva paramANvoH saMyogo dravyArambhaka iti niyamasiddherityata Aha- tAratamyeti || 
yataH kAraNAttAratamyena sarve.apyarthA mahAntashchANavashcha samathirtAH tataH parimANatAratamyavaditi dR^iShyAntasya sAdhyavikalatvAt.h dvayoreva tu saMyoga itrata kenAvasIyata iti sambandhaH | kiJNchAnenaiva nyAyena dvayaNukadvayasaMyogasyApyArambhakatvaM kiM neShyate | bahutvAbhAve kAryamahattvAnupapattiprasaN^gAditi chenna | yatastAratamyena sarve.api mahAntashchANavashcha samarthitAH tena dvayaNukamahattvAttadutpattyupapatteH | paramANudvayArabdhakAryadR^iShyAntena sarvatrAnumAne tvatiprasaN^ga iti |
astvevamukttaniyameShu pramANAbhAvastathA.apyaniyamasR^iShyau kiM mAnamiti chet.h | sAkShI tAvat.h | loShThAdikAryANAmaniyatasaN^khayairvijAtIyaivirsadR^ishaishchArambhadarshanenAnumAnaM cha | AgamAshchAtra bahulaM bhavanti | taddarshanaM bhrAntiriti chet.h | kiM niyamagrAhakapramANavirodhAdevamuchyate | uta kevalayA vaisheShikAdikalpanayA virodhAt.h | 
AdyaM dUShayati- nacheti ||
sajAtIyAbhyAmeva dvAbhyAmeva paramANubhyAmevetyAdiniyamavatyAM tatprokttasR^iShyau tu mAnaM nAsti tat.h sAkShyAdisiddhasyAsmadabhimatasR^iShyiprakArasya bAdhakaM syAt.h | tathAchokttam.h (prAk.h) | 
dvitIyaM dUShayati- kevaleti ||
nirmUletyarthaH | sAkShItyupalakShaNam.h | asya aniyamArambhasya | kalpanAmAtrasya prAmANikanivArakatve.atiprasa(N^ga iti)N^gAditi bhAvaH | 
atra tatprokttasR^iShyAviti sAmAnyato vadatA.anyadapi tatkalpitamaprAmANikamiti sUchitam.h | tathAhi "prakR^itemarhAnmahato.ahaN^kAro.ahaN^kArAtkrameNAkAshAdIni mahAbhUtAni' ityetAM shrutyAdiprasiddhAM prakriyAmapahAya vAyvAdInAM chaturNAmanyonyAnapekShaiva sR^iShyirvyutkrameNa chAbhihitA | vinaiva bAdhakena "AkAshAdvAyurvAyoragniH' ityAdipaJNchamI bhAkttI svIkR^itA | atyantAsata eva cha janiraN^gIkR^itA | sarvA.api sR^iShyiH samavAyyAdikAraNatrayAdhInA.abhyupagatA | tatra samavAyikAraNaM samavAyAprAmANikatvasya vakShyamANatvAdayukttam.h | ata evAsamavAyikAraNamapi | tadadhInanirUpaNatvAchcha tallakShaNasya | samavAyinimittayorativyApteshcha | tathAhi | tantupaTayoH utpannasya dvitvasya paTaH samavAyikAraNam.h | sa cha dvitvasamavAyikAraNe tantau samavetatvAt.h samavAyikAraNapratyAsannaH | samavAyikAraNatayA.avadhR^itasAmarthyashcha | sharIrAtmanorutpannasya dvitvasyApekShAbuddhirnimittam.h | sA cha dvitvasamavAyikAraNAtsamavetatvAnnimittatvAchchokttalakShaNasampannA | samavAyikAraNapratyAsannatayA sAmarthyAvadhAraNamabhi(hi)matam.h | nacha tathA prakR^ita iti chet.h | tathA.api vyApyabuddhervyApakabuddhiM prati viShayabuddherdharmAdharmayoshcha sukhaduHkhe pratyasamavAyikAraNatvApatteH | nahyanyagataM vyApyabuddhayAdyanyagatasya vyApakabuddhayAdernimittaM bhavati | Atmani pradeshabhedAnneti chenna | AdyAdishabdAnAM dvitIyAdishabdasamavAyikAraNatvAbhAvApatteH | ekAkAshagatatvena tatsambhave prakR^ite.api samAnam.h | 
evamanyatrApyativyAptirUhanIyA | saN^keto.ayamAchAryasya | ato nAtIvAtra nirbandhaH karaNIya iti chet.h | evaM tarhi nimUlaiveyaM 
prakriyeti siddhameva | 
pAkajaprakriyAM chAprAmANikamaN^gIkurvanti | ta(tra)chcha vakShyata ityalam.h | 
nanu paramANudvayaNuke eva tAvanna sAkShisiddhe kutastadIyArambhaprakAraH | tatkathamukttaM sAkShimitasyeti | tatrAha- yadIti ||
etaditi || paramANvAdikam.h | tarhi tadaprAmANikamevApadyata iti sheShaH | syAdetat.h | yadyapi mahattvAbhAvAnna paramANvAdikaM chakShurAdegarocharaH | bahissvAtantAnmanaso.api | AgamAdi tu nAnumAnAdbhidyate | bhede.apyatIndriye saN^ketAnupapatternAgamasya viShayaH | tathA.apyanumAnaM tatra (pramANaM) bhaviShyati | tatkathaM paramANvAdeH sAkShivedyatvAbhAve.aprAmANikatvApattirityata Aha- neti ||
kathamiti chet.h | kiM paramANvAdikameva pakShIkR^itya tatsAdhyate | utAnyat.h | 
Adye tatpramANAntarataH siddhaM na vA | pakShadvaye doShamAha- pakShIkartumiti ||
siddhatve pakShalakShaNAbhAvAdasiddhatve nyAyAviShayatvAtparamANvAdeH pakShIkartumashakyatvAt.h tatpakShIkAreNAnumA dUranirasteti | 
nanu pakShIkaraNAsambhave kathamanumAnAnupapattirityata Aha- yatreti ||
yathA tathetyadhyAhartavyam.h | yatra yadviShaye | viShayaM desham.h | yathA hi viShayaprApteH padanyAsaH kAraNam.h | sthANvasthANusaMyogasyAsthANukriyAhetu(ka)tvAt.h | ataH padanyAsAbhAve viShayaprAptirapi nAsti | tathA.anumotpattau pakShIkaraNaM kAraNam.h | nahi parvatAdirvA vahnayAdirvA anumAnasya viShayaH | kintu tatsambandhaH | nacha sambandhij~nAnena vinA sambandhaj~nAnaM sambhavati | ataH pakShIkaraNAbhAve nAnumAnotpattiH sambhavatIti |
dvitIyamapi nirAkaroti- pakShIkartumiti || dvayaNukaM hi pakShIkR^itya paramANuranumAtavyaH | kAryamevAtra pramANamityukttatvAt.h | tachchedAnImapyasiddhamiti pakShIkartumashakyatvAtkuta eva tatkAraNaparamANvanumA bhavet.h | 
anumitaM dvayaNukaM pakShIkR^itya paramANuranumAsyata iti chenna | 
tadapi hi paramANuM pakShIkR^itya yadi sAdhyate tadoktta eva doSha ityAha- pakShIkartumiti || adyApyasiddhasya paramANoH pakShIkartumashakyatvAtkuta eva tatkAyardvayaNukAnumA bhavet.h | nanvaNuparimANatAratamyaM kvachidvishrAntaM parimANatAratamyatvAnmahatparimANatAratamyavadityanumAnena paramANusiddhirbhaviShyatIti chenna | vikalpAnupapatteH | aNuparimANashabdena kiM parimANApakarSho.abhidhIyate, kiMvA paramANuparimANam.h, yadvA dvayaNukaparimANam.h, yadi vobhayaparimANam.h | nAdyaH | dUShitatvAt.h | uttarapakShatrayaM dUShayati- pakShIkatarumiti || paramANudvayaNukayorasiddhau tatparimANasyApyasiddheH | ekaikatra tAratamyasyAbhAvAchcheti bhAvaH | 
yadidaM jAlasUryamarIchisthaM sarvataH sUkShmatamaM raja upalabhyate tattyaNukamityuchyate | tadidaM mahat.h, chAkShuShadravyatvAt.h, ghaTavat.h | kAryaM cha mahattve sati chAkShuShatvAt.h mahatve sati kriyAvatvAdvA | sAvayavaM cha kAryadravyatvAt.h | tadavayavAshcha dvayaNukanAmAnaH | te.api kAryAH sAvayavAshcha, mahad.hdravyArambhakatvAt.h tantuvat.h | yashcha tadavayavaH sa eva paramANuH tadavayavakalpanAyAM pramANAbhAvAdbAdhakasadbhAvAchcha | ato.anumAnenaiva paramANudvayaNukasiddhirityata Aha- pakShIkartumiti || pratyakShasya tyaNukasyaiva paramANutvasambhavena tatkAryatvasAvayavatvasAdhAnAya pakShIkartumashakyatvAtkuta eva dvayaNukaparamANvoranumA bhavet.h | 
mahattvAtkathamasau paramANuriti chenna | mahattvAsiddheH | chAkShuShadravyatvAttatsiddhiriti chenna | kasyachidamahato.api chAkShuShatve bAdhakAbhAvAt.h | mahattvaM cha dravyachAkShuShatAyAM kAraNamiti chet.h | satyam.h | kvachidanyadapi kAraNaM kalpayiShyate | gauravaM tathA sati syAditi chenna | dharmikalpanAto dharmamAtrakalpanAyAH laghutvAt.h | astu vA mahattvam.h | tathA.apyaNutvena tasya samAveshe ko virodhaH | kAryatvasAdhanaM chAprayojakam.h | mahato.apyAtmanaH pratyakShavachchAkShuShatvopapatteH | paramamahattvAbhAvena kriyAsambhavAchcha | mahattvasya kAraNabahutvaM kAraNamiti chenna | nityatvopapatteH | chAkShuShamahattvAnneti chenna | bAdhakAbhAvAt.h | ata eva kAryadravyatvamasiddham.h | santu vA tadavayavAsta eva paramANava iti teShAM punaravayavasAdhanAya pakShIkartumashakyatvAtkuta evAnumA bhavet.h | nanu mahad.hdravyArambhakatvAtte.api sAvayavA eveti chenna | niravayavasya ma(hA)had.hdravyArambhakatve bAdhakAbhAvAt.h | bahutvenaiva mahattvArambhopapatteH | dravyArambhe sAvayavatsyAnupayogAt.h | santu vA dvayaNukAvayavAste.api kutaH paramANavaH | mahad.hdravyArambhakatvena teShAmapi sAvayavatvAnumAnAt.h | anavasthA bAdhiketi chenna | tadavayavAnAM tadavayavAvayavAnAM vA niravayavatvena tadvishrAnteH | kathaM cheyamanavasthA dUShaNam.h | merusarShapAdInAM samaparimANatvApattistu dUShitA | ghaTAdikAryAnutpattiriti chenna | sAvayavasyaiva nityatvopapatteH | yathokttam.h | avibhAgaH pa(raNu)ramANuteti |
evaM paramANudvayaNukayoranumAnataH siddhimapAkR^itya prasaN^gAdAkAshAdiparimANotkarShAnantyasyAnumAnikatvaM na yujyata iti yadukttaM tatprapaJNchayati- deshAntareti ||
yo.ayaM yojanAdiparichChinno deshaH sampratipannaH, sa svataH sthUlena deshAntareNa yuktto deshatvAddhastAdideshavadityAdyanumAnaiH khalvAkAshAdiparimANotkarShAnantyaM sAdhanIyam.h | ta ete deshAntarAdishabdAH | deshAntarAdisAdhakAnumAnaprayogAH | shashashR^iN^gAdishabdavat.h shashashR^iN^gAdisAdhakAnumAnaprayogaistulyaM vartante | anenaiva prakAreNa shashashR^iN^gAdikamapyanumAtuM shakyata iti yAvat.h | shabdamAtramevaitat.h | na tvanumAnamiti sUchayituM shabdA ityukttam.h | na kevalamAkAshAdInAM parimANotkarShAnantyAnumAnaM pratipakShaparAhatam.h | api tu sampratipannAni sarvR^iN^gANi R^iN^gAntaravanti R^iN^gatvAdgoR^iN^gavat.h | vimatAH sarve putrAH putrAntaropetAH putratvAddevadattaputravaditi shashR^iN^gAdisAdhakAnumAnAbhAsasamAnayogakShemaM chetyarthaH | 
na vayamevamAkAshAdiparimANotkarShAnantyamanumimImahe | yenAtiprasaN^gaH syAt.h | kintu vipratipanno deshaH svataH sthUlena sadR^ishena sajAtIyena vA dravyAntareNa yuktto deshatvAddhastAdideshavat.h | so.apyevaM so.apyevam.h | evaM kAle.apyanumAtavyam.h | nachaivaM shashR^iN^gAnumAnaM shakyam.h | tasyAtyantAsato.anupalabhyamAnasya gavAdiR^iN^geH sAdR^ishyasAjAtyayorabhAvAt.h | nacha AkAshAderapyekaikatvAtsAdR^ishyAdyabhAvaH | aupAdhikabhedena tadupapatterityata Aha- sadR^ishaM cheti ||
sampratipannadeshAdinA sadR^ishaM sajAtIyaM (chA)vA.asmatpakShe gaganAdiparimANotkarShAnantyamanabhyupagachChatAM pakShe kimeva na bhavati | kintu bhavatyeveti | tathAcha sampratipannadeshasya tataH sthUlenAtmanA sadR^ishena sajAtIyena vopetatvasya siddhatvAtsiddhasAdhanatA syAt.h | AkAshAdiparimANotkarShAnantyAsiddherarthAntaratA cheti | sampratipannadeshasyeshvarAdimattvaM bAdhitaM sambandhAbhAvAditi chenna | deshAntareNApi sambandhAbhAvAt.h | etena shashaviShANAdisAdhakAnumAne.api bAdhAbhidhAnaM parAstam.h | deshAntarAnumAne.api sAmyAt.h | tadevaM paramANudvayaNukayorAkAshAdiparimANotkarShAntyasya cha sAkShisiddhatAmanaN^gIkR^itya kevalAnumAnavedyatvasvIkaraNamanupapannamityukttam.h | 
evamAgamamanAdR^ityeshvaradharmAdyanumAnamapyayukttamiti prasaN^gAdAha- yenaiveti ||
atyasiddhamityanenAgamAnAdaraM darshayati | shashR^iN^gAderityaprAmANikasyopalakShaNam.h | etachcha tatra tatra leshato darshitam.h |
na(cha) shashR^iN^gAdyanumAnapratibandIgrastatvamAtreNaiteShAmanumAnAnAmaprAmANyaM yukttam.h | tathA sati dhUmAnumAnasyApyaprAmANyaprasaN^gAt.h | tatrApi hi shakyate vakttuM yadi dhUmavattvAtpavarto.agnimAMstadA pashutvAchChasho.api viShANavAnyasyAditi | athochyeta | tulyayogakShematve hi pratibandIgrahaH | anyathA.atiprasaN^gAt.h | nachAtra tulyayogakShematA dhUmAnumAnasya vyAptyAdisAmarthyasahitatvAt.h | shashR^iN^gAdyanumAnasya tadabhAvAditi | samametatprakR^ite.api | prastutAnumAnAnAmapi vyAptyAdimattvAdityata Aha- pratyakShamiti || 
vAshabdaH samuchchaye | apiranumAnasya samuchchayArthaH | niyAmako grAhakaH | mAnam.h anumAnamAnatvopayoginI | anyA pratyakShAdyagR^ihItA | sandigdhamUlataH sandigdha(gdhA)vyabhichAratvataH | avyabhichAro hi sAhityasya vyAptitve mUlam.h | tatra pratyakShagR^ihItA vyAptiryathA dhUmasyAgninA | AgamagR^ihItA yathA | brAhmaNo na hantavya iti | anumAnagR^ihItA yathA | vyatirekiprayoge | etadukttaM bhavati | pratyakShAdyavadhR^itaM hi vyAptyAdi anumAnamAnA(natA)N^gam.h | na svayamAtrasiddham.h | sandigdha(gdhA)vyabhichA(ra)ritvAt.h | samayAnAM sandigdhamUlatvAchcha | vidyate cha dhUmAdyanumAnAnAM pramANAvadhR^itaM vyAptyAdIti na pratibandIgrahamAtreNa tadbhaN^gaH | na paramANvAdyanumAnAnAmiti pratibandIgrastatvAdaprAmANyameva | nanu vyAptyAdyabhAve kiM pratibandIgraheNa | tata evAprAmANyasiddheriti | satyam.h | pratyakShAdyanavadhR^itavyAptyAderapi prAmANye.atiprasaN^go vA tadaprAmANye dR^iShyAnto vA pratibandIgraheNa dyotyata ityadoSha iti |
satyametatpratyakShAdyavadhR^itaiva vyAptiranumAnaprAmANyopayoginIti | sA cha dhUmAnumAvatparamANvAdyanumAneShvapyastyeva | dhUmasyAgnineva mahadArambhakatvAdInAmapi sAvayavatvAdinA sAhityadarshanAdityata Aha- saheti || 
na dhUmAdImApyagnyAdibhiH sahadarshanamAtreNa vyAptiravasIyate | yena mahadArambhakatvAdInAmapi sAvayavatvAdibhistato.avasIyeta | tathA satyagnyAdInAM dhUmAdibhirapi vyAptyadhyavasAyaprasaN^gAt.h | sahadarshanamAtrasya tatrApi sattvAt.h | vyabhichArAnupalambhe sati sAhityadarshanaM vyAptyadhyavasAyaheturiti chet.h | kiM sakaladeshakAlaniShTho.anupalambhaH, kiM vA tadvisheShaniShThaH | 
nAdyaH | asmadAdyashakyatvAt.h |  na dvitIyaH | atiprasaN^gAditi |
kathaM tarhi vyAptyadhyavasAyaH syAdityata Aha- yadaiveti || avyatireke sAdhyAbhimatavyatirekeNAsattve | asya sAdhanAbhimatasya dharmasya yukttervyAptinishchayahetutve.anavasthA (syA)nAt.h | tadvayApterapi yuktyantareNa nishchetavyatvAdityata ukttam.h- 
tannirdhAriteti || vyAptishabdo.adhyAhAryaH | tena pratyakSheNAgamena vA nirdhAritavyAptiketyarthaH | aparA sAhityadarshanamAtranibandhanA na hi | 
ayamarthaH | niyataH sambandho hi vyAptirna sambandhamAtram.h | niyamashcha vyabhichArAbhAvaH | ataH sAhitya iva vyabhichArAbhAve.api pramANapravR^ittau vyAptisiddhiH | nachaitadashakyam.h | anumityanudaye sarvavyavahAravilopaprasaN^gena kAryadarshanAdeva tatsiddheH | prakArastu chintyate | tatra dhUmasyAgninA sambandhastAvatpratyakSheNAvagamyate | parichitadeshakAlayorvyabhichArashcha nAvagamyate | deshAntarAdigate tu vyabhichAre sandeho.avashiShyate | sa cha na tAvadvayabhichArachihnadarshanajanyaH | kintu bhUyaHsahacharitatayA dR^iShyA adR^iShyavyabhichArA api dharmA vyabhichAriNo dR^iShyAH | dharmashchAyamityevamutpadyate | tatra yadyayametatsahavR^ittisvabhAvastadA.anyatrApi sahaiva varteta | svabhAvasyAnapAyAt.h | yadi chAsahavR^ittisvabhAvastadA.atrApi na saha varteta | asahavR^ittisvabhAvasyApi sahavR^ittirnimittAntarAyattA chedatropalabhyeta | sahavR^ittisvabhAvasyApi nimittAntarAdvayabhichAro bhaviShyatIti tu nirbIjA shaN^kAM nodetyeva | usarvavyavahArAbhAvaprasaN^gAt.h | 
tadevaM mImAMsAsahakR^itaM pratyakShaM dhUmasyAgnisambandhaM gR^ihNadvayabhichArAbhAvamapyAkalayatIti vyAptimavadhArayatyeva | anumAnAgamAbhyAM tu vyAptigrahaprakAraH su(gama)graha eveti | 
nanvanenaiva nyAyena mahadArambhakatvAdInAmapi vyAptinishchayasambhavAtkathaM paramANvAdAvanumAnApravR^ittiriti chenna | pakShetaratvasyopAdhitvasambhavena vyabhichArAbhAvAnishchayAt.h | atha tasyopAdhitvaM nAstItyuchyeta dAta bAdhakamAha- anyatheti || 
pakShetaratvasyopAdhitAmanAdR^itya pramANAntarAsahakR^itenaivAnumAnena paramANvAdisiddhayabhyupagama ityarthaH | madhuro raso lavaNAdirasapaJNchakavyatirikttarasAnyonyAbhAvavAn.h rasatvAllavaNAdityAdyanumayA | aniShyAni cha sarvANi dahanashaityAdInyApateyuH | kutaH | yasmAdevaMvidhAnumA kAmachAriNI | nanu cha saptamarasAderanupalambhAdibAdhitatvAtpakShetaratvopAdhiduShyatvamanumAnAnAmiti chetsamaM prakR^ite.api | paramANvAderapyanupalambhabAdhitatvAt.h | ayogyaM taditi chet.h | tulyaM saptamarasAdAvapi | anumAnaprAmANye saptamarasAdisiddhAvayogyatvaM kalpyam.h | kalpite cha tasminnanumAnaprAmANyasiddhirityanyonyAshrayatvamiti chet.h | etadapi tAdR^igeva | anupabhogyasya saptamarasAdeH kalpane gauravamiti chet.h | samAdhisAmyam.h | pramite na gauravaM doSha ityetadapi samAnam.h | tasmAtparamANvAdeH sAkShivedyatvamaN^gIkR^itya pratibandI mochanIyeti kathaM na tasya sAkShivedyatvamiti |
|| OM samavAyAbhyupagamAchcha sAmyAdanavasthiteH OM || OM ubhayathA.api na karmAtastadabhAvaH OM || iti sUtram.h | tat.h "nityameva cha bhAvAt.h' ityAgAmisUtravyAkhyAnenaiva vyAkhyAtaM bhaviShyatIti manvAnastadapahAya hetvantareNa vaisheShikAdisamayamapAkurvan.h(t.h) "samavAyAbhyupagamAchcha sAmyAdanavasthiteH' ityetatsUtraM vyAchaShye- kAryeti || 
samavAya Iryata iti vakShyamANamatrApi sambaddhayate | anena samavAyapratipAdakaM pareShAM "iheti yataH kAryakAraNayoH sa samavAyaH' iti sUtramarthato.anuvadati | atra kAryakAraNashabdAvayavAvayavivAchakau | tau chopalakShaNaparAviti sUchanArthashchashabdaH | evashabdaH samavAyasyehapratyasiddhatvaM sUchayati |
tadetatsvayameva vivR^iNoti- guNAderiti ||
guNAdeH paJNchakasyeti guNAvayavikriyAsAmAnyavisheShaNAmityarthaH | chashabdena guNyAdipaJNchakasya cheti samuchchinoti | nanu guNaguNyAdikamabhinnaM bhinnAbhinnaM vA tatkiM samavAyenetyata ukttam.h- bhinnasyaiveti || tushabdo visheShArthaH | na yayoH kayoshchidguNaguNinoH samavAyaH kintvayutasiddhayoreveti | sa guNaguNyAdisvabhAva eva chenna padArthAntarasiddhirityata ukttam.h- anya iti || Iryate vaisheShikAdibhiH, ato.api taddarshanamayukttamiti sheShaH |
ayamarthaH | vaisheShikAdayo.avayavAvayavinorguNaguNinoH kriyAkriyAvatorjAtivyaktayoH visheShanityadravyayoratyantabhedamabhyupagamyAtyantabhinnameva samavAyAkhyaM sambandhamabhyupagachChanti | tato.apyanupapannabhAShiNa iti | 
nanu cha guNaguNyAdInAmatyantabhedastAvadvayapadeshabhedAdipramANasiddhaH | anyathA stambhakumbhAdInAmapyatyantabhedo na syAt.h | asti cheha tantuShu paTaH, iha paTe rUpamiha mUrte karmeha gavi gotvamiha nityadravye visheSha ityabAdhitaH pratyayaH | na chehedamiti pratyayo vinA.atirikttena sambandhenopapadyate | iha kuNDe badarANIti pratyayasya saMyogapUrvakatvadarshanAt.h | sa chAyamayutasiddhayoH sambandha iti saMyogAdbhidyate | yutasiddhayorhi sambandhaH saMyogaH | dravyamAtravR^ittishcha | tadevaM pramitasya samavAyasyAbhyupagame kathamayukttavAditvaM vaisheShikAdInAmityata Aha- bhinnatveti ||
bhinnatvasAmyata ityupalakShaNam.h | ihapratyayasAmyatashchetyapi draShyavyam.h | tasya samavAyasya | tAbhyAm.h 
avayavAvayavyAdisambandhibhyAM saha | yogaH sambandhaH | 
etadukttaM bhavati | iha tantuShu paTa ityAdipratyayaH sambandhapUrvako.abAdhitehapratyayatvAdiha kuNDe badarANIti pratyayavaditi samavAyamanumimAnena yo.abAdhitehapratyayaH sa sambandhapUrvaka  iti vyAptiravashyamaN^gIkaraNIyA | vidyate cheha tantupaTayoH samavAya ityabAdhitehapratyayaH | tena samavAyasyApi tantupaTAbhyAM samavAyo.abhyupagantavya eva syAt.h | na chAbhyupagamyate | atastatra anaikAntikamanumAnamiti | 
nanu tantupaTayoH samavAyaH siddho na vA | siddhashchetkimuttarakAlabhAvinA.anaikAntyena | nachetkvanaikAntyam.h | maivam.h | ApAtataH pratIte sambandhe vyabhichAraM dR^iShTvA parAvR^itterAvashyakatvasya vivakShitatvAt.h | 
nanvatra bhinnatvasAmyaM kimarthamupanyastam.h | nahi bhinnatvaM hetUkR^itamiti | satyam.h | abAdhitatvadyotanArthaM bhinnatvagrahaNam.h | vibhinnavastvabhAve khalviha pratyayo bAdhitaH syAt.h | iha tantupaTayoH samavAya iti pratyayo.api sambandhapUrvaka eva tantupaTasamavAyasyaitatkAraNatvAditi chenna | AdhArAdheyatayA pratIyamAnayoH sambandhasya pareNa sisAdhayiShitatvAt.h | anyathA sthANushyenayoH saMyoga ityatra samavAyAsiddhiprasaN^gAt.h | indriyArthasannikarShAdinA siddhasAdhanatApatteshcha | 
nanvanavasthiteriti sUtraM katham.h | ittham.h | yadi vyabhichAraparihArAya samavAyasyApi samavAyAntaramupeyate | tadA.anavasthitiriti | 
iha kechitsamavAyaM pratyakShamAchakShANAH, yata iti cha viShayasaptamIM vyAchakShANAH tatsthemne anumAnamAchakShate | teShAmihapratyayasya sambandhapUrvakatvaM nAma tatpratItipUrvakatvameva | tanmate sphuTaivAnavasthA |
ye tu pratyakShatAM nAbhyupagachChanti | sambandhasya sattAmAtreNehapratyayakAraNavatvamAhusteShAm.h, avasthitiH siddhAntaH tadvirodho.anavasthitiH ityanavasthitishabdo.apasiddhAntavAchI vyAkhyAyate | 
yadveha kuNDe badarANItivatsambandhasya pratItyaivehapratyayakAraNatvAdatrApi pratItimApAdyAnavasthaiva vakttavyA | kuNDabadarasaMyogasya yogyatayA avarjanIyatayA pratItirnehapratyayakAraNamiti kuta eShA kalpanA | sattAmAtreNehapratyayakAraNatvopapattau pratIterapi kAraNatvakalpakAbhAvAditi chenna | satyapi saMyoge kutashchidvayavadhAnAdapratIyamAne nehabuddhirbhavati | bhavati chAsatyapi saMyoge tadviparyayAdityanvayavyatirekayoH kalpakAbhAvAt.h | svasvAmibhAvAdayo.api hi j~nAtA eva sambandhanimittavyavahArahetavo dR^iShyA nAnyathA | na te sambandhA adviShThatvAditi chenna | saMyogasyApyadviShThatAyA vakShyamANatvAt.h | kiJNchaivaM samavAyo.api na sambandhaH syAt.h | tasyAnAshritatvAbhyupagamAt.h |
nanvevaM tarhi nAnaikAntyAt.h anavasthaiva bAdhitatvenAbAdhitehapratyayatvasya tatrAvR^itteriti chenna | anavasthAyAH sAdhyabAdhakatvena sAdhanAbAdhakatvAt.h | sAdhyabAdhenaiva sAdhanabAdhanAbhyupagamasya vyAptinishchayottarakAlInatvAt.h | tantupaTayoH samavAya iti pratItirapi sambandhapUrvikaiva | kintvaropita evAsau sambandha iti chenna | anavasthA.anistArAt.h | AropitasambandhapUrvakatvaM hi sambandhAropapUrvakatvameva, pratItau cheyamanavasthoktteti kathaM (tannirastA)nistAraH | kiJNchaivaM vadatA sattayaiva sambandhasya kAraNatvamiti mataM tyakttaM syAt.h | 
api chAbAdhito.apIhapratyayo yadi sambandhAropamAtreNa bhavettadA tantupaTAdAvapi kinna bhavediti samavAyAsiddhiH | kvachitsiddhasya kvachidAropaH kutrApyabhAve tadasiddhiriti chenna | 
sthANushyenayoH sambandhasya sattvAt.h | anyathA samavAye.api samavAyAntarArope na syAtsamavAyAntarasya kvApya(sattvAt.h)sambhavAt.h | 
samavAye bheda evAropyate na samavAyAntaramiti chenna | tAvanmAtreNehapratyayAyogAt.h | sambandhisambandhabhAvo.apyAropyata iti chenna | tarhi tantupaTAdAvapi tadAropamAtreNehapratyayopapattau kiM samavAyeneti |
nanu samavAye.apIhedamiti pratyayaH samavAyAdhIna eva | nachApasiddhAnto.anavasthA vA | tasyaiva samavAyasya svanirvAhakatvAt.h | ya eva hi samavAyo.avayavAdiShvavayavyAdInAM sambandhaH, sa evAvayavAvavyAdiShvAtmanA sambandha ityAshaN^kate- sa iti ||
saH avayavAvayavyAdisamavAyaH | evaM tarhi kiM samavAyena, dravyasyaiva svanirvAhakatvopapatteriti pariharati- dravyameveti ||
tarhIti sheShaH | tathA svanirvAhakatvAt.h |
kiM kasmAt.h | ayamAshayaH | yadIhedamiti buddhirnAvashyaM svAtirikttasambandhasApekShA | kvachitsvanirvAhakatvAt.h | tarhi dravyaguNAdInAmihedamiti pratyayo.api nAtirikttasambandhAdhIno.aN^gIkAryaH | dravyasyaiva svanirvAhakatayA.api tadupapatteriti | 
samavAyaH sambandhAtmakatvAt.h svanirvAhakaH, na dravyamiti chenna | tadasiddhau sambandhatvasyApyasiddheH | saMyogasyApi svanirvAhakatApatteshcha | tasyAnityatvAnneti chenna | samavAyanityatvasyAsiddheriti |
evaM dravyAdguNAdInAmatyantabhede.api na tatsambandhaH samavAyalakShaNo.aparaH siddhayati | samavAyavad.hdravyasyaiva svanirvAhakatvopapatteH kalpanAlAghava(tva)Achchetyukttam.h | idAnIM guNAdInAM dravyAdatyantabhedAbhAvAchcha na samavAyasiddhirityAshayavAMstadatyantabhede paropanyastAnhetUnapAkataruM tAvadupodghAtamAha- visheSha iti ||
abhinne samavAya iti sheShaH | avasIyate aN^gIkriyata iti yAvat.h | guNakriyAdirUpasya visheShasyeti sheShaH | kena hetunA na kenApi | 
idamukttaM bhavati | samavAye tAvadavayavAvayavyAdigatatvamaN^gIkR^itam.h | "AshritatvaM chAnyatra nityadravyebhyaH' iti vachanAt.h | nachAnityadravyagurakarmasAmAnyavisheShaNAmiva samavAyasya tadgatatvaM nAma samavAyalakShaNavR^ittiH sambhavati | tasyAbhinnatvAt.h | atastadgatatvaM (nAma) samavAyasvarUpamevetyaN^gIkartavyam.h | paratantratayopalabdhistadgatatvamiti chenna | tasyAH samavAyadharmatvAnupapatteH | tadviShayatvAttaddharmatvamiti chenna | viShayatvasyApi samavAyasvarUpa(tva)AnatirekAt.h |
evamastitvAbhidheyatvaj~neyatvasambandhatvAdayo.api samavAye.abhyupagatAH, na samavAyasvarUpAdbhidyante | bhedaM hi teShAM samavAyena sambandho vakttavyaH | anyathA kathamete tatra syuH | nacha sambandho yukttaH, saMyogasya guNatvena dravyamAtravR^itteH, samavAyasya chAbhinnatvAt.h | tatra pR^ichChAmaH | samavAyasya tadgatatvAdidharmANAM chAbhede kathamaparyAyashabdavAchyatvaM, dharmadharmibhAvaH, ShaShThIprayogo, j~nAtatvAj~nAtatvam.h, ekatvAnekatvamityAdi yujyata iti | nahya(chA)tropachArAdikalpanA yukttA | mukhyaprayogAderadarshanAt.h | na tadgatatvAdi samavAyatanmAtraM, yenAnupapAttaH syAt.h | kintu samavAyAbhinnamapi tadvisheShAtmakatmakam.h | ato vyapadeshabhedAdi yujyate | visheShasya bhedapratinidhitvAdityevAgatikataya tatra samAdhirabhidhAnIyaH | tathAcha yadyabhinne.api samavAye tadgatatvAdivisheSho.aN^gIkriyate tadA guNakriyAdikamapi dravyasvarUpameva sadvisheShAtmakaM bhavatu na tu tanmAtram.h | samavAyadharmAstavisheShAH, guNAdayastu na dravyavisheShA ityatra visheShahetvabhAvAt.h iti |
kimato yadyevamityata Aha- dravyameveti ||
samavAyadharmavadguNAdInAM dravyavisheShatvAdityarthaH | anantashabdo yatra yAvanto vyavahArAH tAvatAmupalakShakaH | nAnAvyavahR^iteH vyapadeshabhedAdirityarthaH | etadukttaM bhavati | guNaguNyAdeH atyantabhede siddhe hi tatsambandhaH samavAyaH siddhayati | guNaguNyAdyatyantabhedastu na prAmANikaH | tathAhi na tAvattatra pratyakShaM pramANaM, gavAshvAdivadanupalambhAt.h | ato guNaguNinAvatyantabhinnAvaparyAyashabdavAchyatvAt.h | ghaTapaTavadityAdyanumAnameva vakttavyam.h | tachchAnaikAntikam.h | samavAyasya taddharmANAM (cha) bhedAbhAve.apyaparyAyashabdavAchyatvAdanyathAsiddhaM cha | yathA samavAye tadgatatvAdidharmANAM bhedabhAve.api visheShaparanAmakAtsvabhAvavisheShAdevAparyAyashabdavAchyatvAdikamupapAdanIyam.h | gatyantarAbhAvAt.h | tathA guNaguNyAdInAma(tyantA)bhede.api guNAdInAM dravyavisheShatve(na dra)taddravyameva | visheShashaktayaivAparyAyashabdavAchyatvAdivyavahAraheturbhaviShyati | tathAcha vipakShe bAdhakAbhAvAdaprayojakatvaM hetUnAmiti | 
yadvA visheShastadgatatvAdirityanenaiva guNaguNyAdyatyantabhedasAdhakAnAM hetUnAmanaikAntyAprayojakatve varNite | yadi tadgatatvAdidhamarAbhinne samavAye tadgatatvAdivisheSho.abhyupeyate | visheShaNaiva cha vyavahArA nirvahiShyante | tadA vyapadeshabhedAdihetUnAM vyabhichArAnyathAsiddhibhyAM AbhAsatvAtkena hetunA dravyasya guNakriyAdirUpasya guNakriyAdisvarUpatvasya niShedhaH (kariShyate) kriyate | guNaguNyAdyatyantabhedaH kena hetunA sAdhayiShyata iti yAvat.h | anyathAsiddhimeva prakaTayannupasaMharati- dravyameveti || samavAyavaditi vakShyamANamatrApi sambaddhayate | yathA samavAyasya tadgatatvAdivisheShAtmatayA vyapadeshabhedAdivyavahArahetutvam.h | tathA dravyameva ghaTAdikaM guNakriyAdyanantavisheShAtmatayA nAnAvyavahR^iterheturbhavatIti |
nanvaupachArikatvaM vA bhrAntimUlatvaM vA vyavahArANAmaN^gIkR^itya hetUnAM dUShaNaM shakyam.h | tatkiM visheShAN^gIkAreNa | naivaM shakyam.h | aupachArikatvAdau hi kadAchinmukttau vyavahAraH syAt.h | na hi tIrAdau sadA gaN^gAdivyavahAro.asti | nachaivaM prakR^ite  sadaivAparyAyashabdavAchyatvAdeH sattvAt.h | yadApyabhedabodhAya rUpameva ghaTa iti vA vij~nAnaM brahmeti vA vyavahriyate tadApi na paryAyatAmupetya, tathA.ananubhavAt.h | ato vaktavyamevAtra nimittam.h | tadidamukttam.h- sadeti ||
nanvanantavisheShAtmakamekameva dravyamiti vyAhatamiti chet.h | kiM mAtA vandhyetivatsAkShAdvirodhaH, kiMvA kR^itakaM nityamitivadvayAptyA | nAdyaH | yato.anantatvaM saN^khayAvisheShaH, ekatvaM chAbhedaH | na dvitIyaH | yatrAnekatvaM tatrAvashyaM bheda iti 
vyAptau hi sa syAt.h | na chaivam.h | bhedapratinidhinA visheSheNaiva anekatvasaN^khayAnirvAhAdityAha- anantatvamiti ||
IshvarAkhyadravyavisheShaNAmanantatvamanyatrAnekatvamiti draShyavyam.h | atrApi samavAyavaditi sambaddhayate | eka eva hi samavAyo.anekadharmAtmako.aN^gIkriyate | 
nanvayaM nAnAvyavahAranirvAhaheturvisheSho yadi dravyAtmaiva kathaM tarhi (taddravya)dravyasya visheShaH syAt.h | tadIyatAyA bhedavyAptatvAt.h | maivam.h | vinA.api bhedena tatpratinidhinA visheShaNaiva visheShasya tadIyatopapatteH | evaM tarhi tasyApi visheShasya visheShatvasiddhaye visheShAntaramaN^gIkartavyamityanavasthetyata Aha- visheShashcheti ||
yathA samavAyaH svenaiva samavAyI, na sambandhAntareNetyabhyupagamyAnavasthA pareNa parAkriyate | tathA sa dravye.anekavyavahAranirvAheturvisheShashcha svenaiva visheShI na punarvisheShAntareNa | ato na kashchiddoSha iti | samavAyavadityupalakShaNam.h | sattA.antyavisheShavachchetyapi draShyavyam.h | yathA dravyaguNakarmasu sadvayavahArahetuH sattA svenaiva satI svIkR^itA | yathA cha nityadravyeShvatyantavyAvR^ittipratyaye heturantyo visheShaH svenaivAtyantavyAvR^ittastathaiveti |
athA.api syAt.h | guNaguNyAdibhedamabhyupagachChatA mayA ihedamiti vyavahAranirvAhAya samavAyo.aN^gIkriyate, tasya chAnavasthAparihArAya svanirvAhakatvam.h | abhedaM(abhyu)chAbhyupagachChatA tvayA.aparyAyashabdavAchyatAdisiddhaye visheSho.aN^gIkriyate, tasya chAnavasthAnirAsAya svanirvAhakatvamiti pakShadvaye samAne ko visheSho.abhedapakShe, yena sa parigR^ihyate | samavAyasyAprAmANikatvamiti chet.h | samaM visheShe.api | aparyAyavyavahArAdinA sa siddha iti chet.h | tarhi samavAyo.apIhedamityAdinA siddha iti tulyam.h | tadanaikAntikamityukttamiti chet.h | aparyAyavyavahArAdikamapi ghaTapaTAvanaikAntikamiti samAnam.h | astu tarhi guNaguNyAdibhede vyavahArAdisakamapi ghaTapaTAdavanaikAntikamiti samAnam.h | astu tarhi guNaguNyAdibhede pramANAbhAvo visheSha iti chenna | abhede.api pramANAbhAvAt.h | gavAshchAdivadvivekenAnupalambho abhede pramANamiti chet.h | tarhi vyapadeshabhedAdi bhede pramANamastIti samAdhisAmyam.h | tadvayabhichArAnyathAsiddhibhyAM nirastamiti chet.h | abhedapramANamapi tAdR^igeva | tasyApi kShIranIrAdau vyabhichArAt.h | ayutasiddhatvenAnyathAsiddheshcha | tasmAnnimitto.ayamabhedapakShapAta ityata Aha- kalpaneti ||
padArthAntarA guNaguNyAdInAmiti sheShaH | yadyapi bhedAbhedapakShayoH svanirvAhakasamavAyavisheShAN^gIkAreNa sAmyaM, tathA.api bhedapakShe kalpanAgurutAdoShAt.h guNaguNyAdInAM padArthAntaratA nAN^gIkriyate | kalpanAlAghavAdabheda evopeyata iti |
kathaM bhedavAde kalpanAgauravamityata Aha- kalpayitveti ||
kevalamityetat.h ShaDityanenaikasminnityanena cha sambaddhayate | ekasmin.h samavAye, saH vichitravyavahArahetushchedaN^gIkriyata iti sheShaH | kiM kasmAt.h | pUrvaM dravya ityarthaH | tasya visheShasya | 
ayamabhisandhiH | vyapadeshabhedAdipramANabalamavambya vaisheShikAdibhirdravyAdayo bhAvapadArthAH ShaDeva | abhAvo.api saptama iti kalpitam.h | samavAye pratItaM tadgatatvAdikaM tu na samavAyAtirikttam.h | kintu svabhAvabhedAparanAmnA visheSheNaiva tatra vyapadeshabhedAdyutpattiriti cha | tatrAntato.apyaN^gIkatarvyena vyapadeshabhedAdinirvAhakeNa visheSheNaiva dravye.api tannirvAho vakttavyaH | saptapadArthInirUpaNaM na kartavyam.h | yadvA dravyavatsamavAye.api tadgatatvAdInAM bheda eva svIkAryaH | teShAM cha dravyAdiShvantarbhAvAsambhave saptapadArthaniyamastyAjyaH | visheShakAraNena vinA kvachidbhedasya kvachidvisheShasyAbhyupagame kathaM kalpanAgauravaM na syAt.h | tadabhAve vA.abhedavAde kathaM kalpanAlAghavaM na bhavediti | bhedapratItyapratItibhyAM visheSha ityAdi tu nirAkariShyate | atra dvidhAkalpanapradarshanArthenaiva pUrvArdhena samavAye visheShasyAN^gIkartavyatA.api samathirtA veditavyA | ata eva kevalashabdasambandhaH | saptaiva hi padAtharAH | nacha teShu samavAyadharmANAmantarbhAvaH sambhavatIti visheShA eva taira(te.a)N^gIkartavyA iti |
na kevalaM sarvathA.aN^gIkAyareNa visheSheNaiva guNaguNyAdivyapadeshabhedAdyupapattau dravyabhedamaN^gIkR^itya samavAya(eva) ekasminvisheShAbhyupagame kalpanAgauravamiti bhedamatamapahAyAbhedapakShapAtaH kriyate | kintu samavAye pramANAbhAvAdapi | 
tathA hi | na tAvattatra pratyakShaM pramANam.h | kuNDadadhnoH saMyoga itivattantupaTayoH samavAya ityapratIteH | sambandhapratItireva tatpratItiriti chenna | tasyA asammateH | 
etenAyaM tantupaTasambandhapratyayashchakShurjanyo.ananyathAsiddhatadanvayavyatirekAnuvidhAyitvAtpaTapratyayavat.h | ayaM tantupaTayoH sambandho yogajadharmAjanyajanyasAkShAtkAraviShayastantupaTasambandhatvAdetattantupaTAntarasaMyogavaditi 
samavAyapratyakShatAsAdhanamapyapAstam.h | tantupaTasambandhatatpratyayayoH asiddhayA.a.ashrayAsiddheH | sambandhApratItau shuklaH paTa iti sAmAnAdhikaraNyapratItirna syAt.h | daNDIkuNDalItyAdau tasya tatpUrvakatvadarshanAditi chenna, samavAyo.astItyAdau vyabhichArAt.h | 
nApyanumAnam.h | ihedamiti pratyayasya dUShitatvAt.h | iha bhUtale ghaTAbhAva iti pratyaye vyabhichArAchcha | bhAvamAtraviShayatvena visheShaNAdadoSha iti chenna | abhAvavadbhAve.apyupapattau anyathAsiddheH | iha ghaTe j~nAnamiti pratyaye vyabhichArAparihArAchcha | bAdhito.ayamiti chenna | anyathApratyayAnupalabdheH | etena jAtyAdigocharo vishiShyavyavahAraH sambandhiniyato bhAvamAtraviShayAbAdhitavishiShyavyavahAratvAtsaghaTaM bhUtalamiti vyavahAravadityapAstam.h | j~nAto ghaTaH, asti samavAyaH ityAdau vyabhichArAt.h | 
ete tantava etatpaTasambaddhA etadAshrayatvAdbhUtalavat.h, ayaM paTa etattantusambaddha etadAshritatvAdetadAshritatR^iNAdivadityapyasat.h | tantupaTayorAshrayAshrayibhAvAsiddheH | iha tantuShvayaM paTa iti vyavahArasiddhatatpratyAttatsiddhiriti chenna | iha samavAye.astitvamityAdau vyabhichArAt.h | 
bhUtalarUpAdayo bhUtalasambaddhA bhUtalavisheShaNatvAt.h ghaTavadityapi, bhUtalavisheShaNe j~nAne vyabhichArAdayukttam.h | 
iha tantuSha paTa ityAdipratyaya etaJNjanakasaMyogatvarahitasambandhajanya ihetipratyayatvAdiha kuNDe badarANIti pratyayavat.h | nacheha bhUtale ghaTAbhAva iti pratyaye vyabhichAraH tatrApi chakShurbhUtalasaMyogAdijanyatvasya sattvAt.h, ityapi na yukttam.h, ayaM paTa etajjanakatanturahitopAdAnajanyaH paTatvAtpaTAntaravadityAbhAsasamAnayogakShematvAt.h | 
rUpAdayaH sambandhavantaH prameyatvAdghaTavadityapyanupapannam.h, samavAyAbhAvayorvyabhichArAt.h | tatrApi visheShaNavisheShyabhAvAbhyupagamAnneti chenna, tasya pareNa sambandhatvAnaN^gIkArAt.h | aN^gIkAre vA tenaivArthAntaratvAt.h | matubarthasyAbhAvAdbAdhitaviShayatvAchcha |
samavAyaH svenaiva sambandhI (ityAdi) syAditi nirastam.h | 
idaM chakShuretajjanyasaMyogaj~nAnatvarahitasambandhaj~nAnajanakaM chakShuShTvAdanyachakShurvat.h, ahaM manniShThasaMyogaj~nAnatvarahitasambandhaj~nAnavAnAtmatvAdAtmAntaravat.h, ayaM kAla idAnIntanasaMyogaj~nAnatvarahitasambandhaj~nAnavAnkAlatvAdanyakAlavat.h ityAdIni, AbhAsasamAnayogakShematvAt.h, visheShaNavisheShyabhAvAdinA.atharAntaratvAchchApAstAni | 
saMyogatvaM sambandhavyAvR^ittam.h jAtitvAdgotvavaditi siddhasAdhanam.h | jAteH prativyakttiniyatatvasya vakShyamANatvenaikasya saMyogatvasya saMyogAntarAdvayAvR^itteH, visheShaNavisheShyabhAvAdito vyAvR^itteshcha | vivAdAdhyAsitA mR^it.h ghaTasambaddhA dravyatvAdAkAshavaditi cha ghaTAntarasaMyogenArthAntaram.h | etadghaTasambaddheti nirdeshe.apyetadghaTasambandhamalabdhvA vinaShyadravye.anaikAntikam.h | tatrApi paramparAsambandho.astIti chet.h | tarhi siddhasAdhanam.h | mR^itsaMyukttabhUtalasya ghaTasaMyukttatvAt.h |
tantupaTau nityasambaddhau dravyatvAdAkAshavaditi, dR^iShyAntasya sAdhyavikalatvAdapAstam.h | saMyogaH svavyatirikttasambandhAdbhinnaH prameyatvAdghaTavadityatra svavyatirikttapadena svAnyonyAbhAvavivakShAyAM siddhasAdhanatA | ekasya saMyogasya saMyogAntarAdbhinnatvAt.h | saMyogatvarahitatvavivakShAyAmaprasiddhavisheShaNatvam.h | visheShaNavisheShyabhAvAdinA tatsamAdhAne tenaiva siddhasAdhanam.h | 
ayaM saMyoga etadanyasaMyogatvarahitasambandhAnyo meyatvAdghaTavat.h ityAdyAshcha, AbhAsasamAnayogakShematvAdupekShaNIyAH | tadevaM samavAye pramANAbhAvAnna bhedapakSho.aN^gIkriyate | 
nanUkttamatrAbhedapakSho.api tarhi nAN^gIkAryo visheShe pramANAbhAvAditi tatrAha- yeneti ||
pratyakShasiddhenetyanena pratyakShasiddha iti labhyate | yenAkhilo vyavahAro bhavet.h | yaM vinA na bhavedityanvayavyatirekAbhyAM visheShakAryatvaM vyavahArasya darshayatA vyavahArAnyathA.anupapattishcha visheShe pramANaM tadanaN^gIkAre vyavahArochChedaprasaN^gashchetyukttaM bhavati | akhila ityasyaiva vivaraNaM bhAvAbhAvavibhAgena vidhiniShedhabhedena(iti) | dvividhastAvaditi sheShaH | 
nanu bhedapakShe.api samavAyabhyupagamenAkhilo.api vyavahAro ghaTiShyate | atyantAbhede.api vyAvR^ittisvIkAreNa bhedAbhedAbhyAM tu sutarAm.h | tatkiM visheSheNetyata ukttam.h- kathaJNchaneti ||
etAdR^ishe sarvavyavahAranirvAhahetau ko dveShaH kinnimittA.anupAditA | pramANAbhAvo hyanupAdAnanimittam.h | sati pramANe nAnupAdAnanimittamastItyarthaH | mA bhUdvayavahAra ityata ukttam.h- vAdinAmiti || upalakShaNaM chaitat.h | j~nAtR^iNAM chetyapi draShyavyam.h 
| vishiShyaviShayAbhij~nAbhivadanalakShaNo hyatra vyavahAraH prakR^itaH | 
kiJNchAvayavAvayavyAdibhede pramANAbhAvAchcha taM parityajyAbhedapakSho.aN^gIkriyate | nanUkttamatrAbhede.api pramANaM nAstIti | tatrAha- abhedeneti ||
ihApi kAryakAraNagrahaNenAvayavyavayavAvuchyete | pUrvashabdena guNaguNyAdikam.h | abhAvashabdenAnyonyAbhAvo gR^ihyate | tasyaiva dharmyabhinnatvAt.h | yadvA.abhAvataddharmAvanenopalakShyete | avasIyate sAkShiNA | tathAhi | tantupaTAdiviShayA buddhiratyantabhinnaghaTapaTAdiviShayabuddhito vilakShaNA.anuvyavasIyate utAvilakShaNA | na tAvad.hdvitIyaH | pratItyapalApAnupapatteH | Adye kathamabhedapratItirnAstIti shakyaM vakttum.h | sambandhena vi(she)shiShyata iti chenna | kuNDabadarapratItito.api vailakShaNyAnubhavAt.h | sambandhinorayutasiddhatvAttatheti chenna | AdhArAdheyabhAvenAvasthAnasamaye tasyAkiJNchitkaratvAt.h | atastantupaTayoH kuNDabadarayoshcha bhede sambandhe cha samAne kAlAntarabhAvinaH sambandhavinAshAdeH sambandhivibhAgAdervA pratyakShapratItiM pratyupayogA(yogA)bhAvAdvailakShaNyaM nAnubhUyeta | anubhUyate cha tantupaTAdibuddhiH kuNDabadarAdibuddhevirlakShaNetyabhedaviShayaiva sA.avasIyate | 
kiJNcha paTotpatteH prAgyAvantaM deshamavaShyabhya tantavastiShThanti paTo.api tAvantameva | nacha mUrtayoH samAnadeshatvaM yujyate | tena j~nAyate tantvabhinnaH paTa iti | nachAvayavAvayavino rUparasAdi(vat.h)dvaitamanubhUyata ityAdyabhedapramANaM svayamUhanIyam.h |
nanvabhedashchetpratyakSheNaivekShyate | tadA kathaM shuklaH paTashchalati(paTa) ityAdisAmAnAdhikaraNyAdivyavahAraH | tasya daNDI kuNDalItivadbhedaviShayatvAt.h | nahi pratItivirodhI vyavahAro bhavatItyata ukttam.h- savisheSheti || visheSheNa viShayeNa upetA | 
ayamarthaH | yatra kevalamabhedaH pratIyate na tatra sAmAnAdhikaraNyavyavahAro bhavati | yathA ghaTaH kalasha iti | atra tvabhedaH pratIyamAno visheSheNa sahita eva pratIyate | visheShashcha bhedapratinidhiH sAmAnAdhikaraNyavyavahAraM prasUta iti |
nanvabhedapratItimabhibhUya visheShapratItiH svakAryaM kathaM kuryAt.h, karoti chedabhedapratItirapi visheShapratItimabhibhUya svakAryaM kathaM na syAt.h | maivam.h | nahi pratItirastItyeva vyavahAraH kintu prayojane.api sati | prayojanaM cha sAmAnAdhikaraNyavyavahAreNaiva bahulaM lokavedayoH | yadA tvabhedavyavahAraH prayojanavAMstadA so.api dR^ishyata eva yathA vij~nAnamAnandaM brahmetyAdi | 
yadvA visheShaH pratyakShArthApattisiddha ityukttam.h | tatkathamityataH pratyakShasiddhatAM tAvadupapAdayati- abhedeneti || anukttasamuchchayArthashchashabdaH | padArtha ityekavachanaM jAtiviShayam.h asti yatastasmAtsA savisheShA.avasIyata iti yojanA | tatashchAyamarthaH | asti tAvadavayavAvayavyAdipadArthasArthe.abhedena pratItiH | kuNDabadarAdipratItito.asyA vyAvR^ittatayA.adhyavasAyAt.h | nacha abhedamantareNa vyAvR^ittiheturasti | ato.asati nimittAntare sammatabhedavastvantarapratItito vyAvR^itteyamabheda eva vishrAmyatIti | asti cha tathA.api sAmAnAdhikaraNyAdivyavahAraH | tatra yadIyamabhedamAtraviShayA syAttadA na sAmAnAdhikaraNyAdivyavahAraM kuryAt.h | ghaTaH kalasha iti vyavahArAdarshanAt.h | tato j~nAyate.adhiko.api viShayo.asyA vidyata iti | nacha bhedo.asAviti vAchyam.h | bhedAbhedavAde.apyanto visheShasyAN^gIkAryatvAt.h | tathA cheyamabhedapratItirindriyajA savisheShAvasIyata iti |
prAgukttaM samavAye visheSho.aN^gI(kartavya)kriyata iti tanna tAvadeva | kintu sarveShvapi padArtheShviti darshayanvisheShasya vyavahArAnyathA.anupapattisiddhatAM chopapAdayati- sAmAnyAdIti ||
tanniShThatvAdayo vyakttiniShThatvAdayaH | kathamityAkShepe | vastvaikye.api dharmaikye.api | kuto na nivAryata ityata ukttam.h- vAdibhiriti || avisaMvAdivyavahArasiddhatvAditi yAvat.h | 
etadeva prapaJNchayati- kAryasyeti ||
asti tAvadavayavino.avayavaniShThatvaM nAma dharmaH | guNAnAM keShAJNchidrUpAdInAmAshrayavyApitvam.h keShAJNchitsaMyogAdInAM pradeshavR^ittitvam, rUpAdInAmudbhUtatvam.h, sarveShAM chaturviMshatitvam.h karmaNashcha AshrayavyApitvamanityatvaM paJNchatvaM mUrtaniShThatvam.h, sAmAnyasyApi dravyaguNakarmaniShThatvam.h, nityatvamanugatatvam.h, dvividhatvamityatibahulo.ayaM padArthadharmasamUhaH | na chAyamAshrayato bhinna eveti yukttam.h | asti cha dharmadhamyarAdivyavahAraH | tantuShu paTaH, pa(gha)To na bhavati gha(pa)Ta ityAdiH | sa chAyamatyantAbhede.anupapadyamAnaH svopapAdakaM visheShamavagamayatIti sarvapadArtheShu kathaM visheSho naivAsti | 
satyam.h | santyeva dravyAdiShu saptasvapi padArtheShu te te dharmAH | kinnAmAshrayato bhinnA eva | tathAcha tatsambandhanibandhanatayaivopapadyamAno vyavahAraH sarvapadArtheShu na visheShamAkSheptumalamityAshayena shaN^kate- sa cheti ||
na kevalaM guNAdi dravyAdito bhinnam.h | kintu saH tattanniShThatvAdidharmashcha aparaH svAshrayAdbhinno yadyaN^gIkriyata ityarthaH | nirAkaroti- ShaDiti ||
tarhi dharmANAM ShaD.hbhyaH padArthebhyo.atirekaH syAt.h | tathAcha ShaDeva padArthA sati niyamo bhajyeteti |
nanu svAshrayato vibhinnA api dharmA na Sha(D.hbhyaH)T.hpadArthebhyo.atirichyante | kintu ta evAnyonyavisheShaNIbhUtA dharmA ityuchyante | yathA.a.aha "yadyapi dharmAH ShaT.hpadArthebhyo na vyatirichyante | kintu ta evAnyonyApekShayA dharmadharmiNashcha bhavanti' itrata | anyatrApi "teShAM dharmAsta eva parasparaM visheShaNIbhUtAH' iti | tatkathaM niyamabhaN^ga iti | maivam.h | tanniShThatvAdInAM ShaT.hsu padArtheShvantarbhAvayitumashakyatvAt.h | tathAhi | "AshritatvaM chAnyatra nityadravyebhyaH' ityabhyupagataM kAryadravyaguNakarmasAmAnyavisheShasamavAyAnAmavayavAdiniShThatvaM na tAvad.hdravyAdikam.h | guNAdivR^ittyanupapatteH | nApi samavAyaH tasya svavR^ittyanupapatteH | kiJNchAdhAryAdhArabhUtayoH sambandhaH samavAya iShyate | tathAcha kathaM sa evAdhAritvamAdhAratvaM cha syAt.h | tathA rUpAdInAmAshrayavyApitvaM na dravyAdiShvantarbhavati | teShAM guNavR^itttivAsambhavAt.h | samavAyastUkttarItyA nirastaH | api cha vR^ittitvamAtraM samavAyaH | vyApyavR^ittitvaM tvatirikttaM nirvakttavya(rvAchya)m.h | kR^itsne svAshraye samavAyastaditi chenna | dravyasyAsamuditatvena kR^itsnatvAdyanavakAshAt.h | svabhAvena sahAnavasthAnaM vyApyavR^ittitvamiti chenna | tasyApyantarbhAvyatvAt.h | abhAvo.asAviti chenna | nirAkariShyamANatvAt.h | 
evaM saMyogAdInAM pradeshavR^ittitvaM nirastam.h | udbhUtatvaM cha na jAtivisheShaH | rUpatvAdinA parAparabhAvAnupapatteH | yadi hi rUpatvaM paraM syAttadA sparshasyodbhUtatvaM na syAt.h | yadi chodbhUtatvaM paraM bhavettadA sarvamapi rUpamudbhUtamiti chakShurAderapi pratItiH syAt.h | 
chaturviMshatitvaM cha na saN^khayA, guNAnAM nirguNatvAN^gIkArAt.h | upachAro.ayamiti chenna | nimittAbhAvAt.h | na tAvadekAtharsamavAyo nimittam.h | dravye chaturviMshatitvaniyamAbhAvAt.h | pratyekaM rUpAdiShu tatprasaN^gAchcha | aparyAyachaturviMshatishabdavAchyatvamiti chenna | shabde.api chaturviMshatitvAbhAvAt.h | chaturviMshatipuruShochchAritAparyAyashabdavAchyatvamiti chenna | badhirAdInAM rUpAdiShu saN^khayAvyavahArAbhAvaprasaN^gAt.h | evamanyeShAmapi dharmANAmantarbhAvo nirasanIyaH | 
kashchidAha | dharmapadArtho.abhAve.antarbhavatIti | tadasat.h | niShedhabuuddhibodhyatvAbhAvAt.h | abhAve.abhAvAnaN^gIkAreNa taddharmANAmabhAvatvAyogAchcha | dravyAdiShaD.hlakShaNashanyatamarAhityamabhAvatvam.h | natu niShedhabuddhibodhyatvamiti chenna | lokapratItimavadhUya svakalpanAdaraNe dravyameva bhAvAstallakShaNarahito.abhAva ityapi kalpanAprasaN^gAt.h | atastattanniShThatvAdayo dravyAdidharmAstadAtmAna evAN^gIkAyarAH | tathAchAha "bhAvasya svarUpamevAvasthAbhedenAstitvaM j~neyatvamabhidheyatvaM chochyate' iti | nacha visheShamapahAyAvasthAbhedaH shakyanirUpaNaH | 
nanu dharmA dharmito bhinnA eva | nachokttadoShaH | naiyAyikAdibhiH paramANvArambhavAdibhiH ShaDeva padArthA iti niyamasyAnaN^gIkR^itatvAt.h | dharmapadArthasya pR^ithagaN^gIkR^itatvAchcha | tathAcha bhinnadharmasaMsargavashAtsarvavyavahAropapattau na tadanyathA.anupapattyA visheShasiddhirityata Aha- padArtheti ||
padArthAnAM ShaDeveti niyamAbhAvapakShe.api hi yasmAddharmasya dharmasantAnAdanavasthAyA Akaro bhavedayaM pakShaH, tasmAddharmadharmANAmAshrayAbhede.avashyamaN^gIkArye tatra dharmadharmyAdivyavahArAnyathA.anupapattyA visheSho.aN^gIkaraNIya iti yojyam.h | khaniH AkaraH  |
etadukttaM bhavati | dharmapadArthaM dravyAdibhyo bhinnamabhyupagachChanpraShyavyaH | astitvAdidharmeShvapyastitvAdikamasti na vA | neti pakShe.anubhavavirodhaH | astitvaM na j~neyaM nAbhidheyamiti svakriyAvirodhashcha | anyathA dravyAdiShvapi tadabhAvApattiH | Adye tadAshrayato bhinnamabhinnaM vA | Adye tatrApyastitvAdyantaramityanavasthA syAt.h | dvitIye tvasti tAvattatrApi dharmadharmyAdivyavahAraH | sa chAnupapadyamAno visheShaM gamayatIti | kiJNcha dharmagatA dharmA yadi AshrayAbhinnAstadA kiM dravyAdigatAstitvAdidharmairaparAddham.h | yena te dravyAdito bhidyeran.h | yogakShemasAmyAt.h | tatasteShAmeva dravyAdyabhede sati punarvyavahArAnyathA.anupapattyA dravyAdiShveva visheShasiddhiH (iti) | 
nanvastyeva dravyAdidharmeShvastitvAdiShvapyastitvAdikam.h | tachchAshrayato bhinnameva | nachaivaM dharmasyAnavadhikadharmasantAnAdanavasthAdoShaH | utpattij~naptipratibandhakatvAbhAvenAdoShatvAt.h | yathA.a.ahuH "mUlakShayakarIM prAhuranavasthAM hi dUShaNam.h' iti | yadarthamuttarottarAnusaraNaM tanmUlamutpattirj~naptirvA | tato bhinnanimittatayopapadyamAno vyavahAro na visheShamAkSheptumalamityata Aha- sAmAnyasyApIti ||
sAmAnyasya gotvAdeH, sAmAnyaM sattAlakShaNam.h | guNasya cha rUpAdeH, saN^khayApR^ithaktavAdiguNaH ata anavasthAbhayAdeva hi nAN^gIkR^itaH | 
ayamAshayaH | sAmAnyasyApi sAmAnyaM tAvatpareNa nAN^gIkR^itam.h | tathA guNasyApi guNo nAN^gIkR^itaH | tatkasmAditi vakttavyam.h | na tAvatpratItyabhAvAt.h | sadgotvaM chaturviMshatiguNA rUpAdrasaH pR^ithagiti pratibhAsasya durapahnavatvAt.h | nacha na sadgotvamityAdi bAdhakamasti yena pratItasyApi parityAgaH | gotvaM na sattAvadaparasAmAnyashUnyatvAdvisheShavat.h, guNA na guNavanto.adravyatvAtkriyAvadityAdibAdhakamastIti chenna | vipakShe bAdhakAbhAvenAprayojakatvAt.h | dR^iShyAntayoH(shcha)sAdhyavikalatvAchcha | yadi gotvAdau sattA syAttadA sattAyAmapi syAt.h | tathA chAtmAshrayatvamiti chenna | sattAntaratvopapatteH | kiJNcha pratIteH kimAtmAshrayatA kariShyati | anyathA prameyatvAdInAM kevalAnvayitvaM na syAt.h | AtmAshrayabhayAdyataH prameyatvAdivyAvR^ittiH tasyaiva vipakShatvAt.h | ukttaM cha "kathaM svavR^ittiriShyA chedyathA.anyatreti gR^ihyatAm.h | pramANaM sharaNaM vR^ittau na bhinnAbhinnateyatA' iti | guNAnAmapi guNavattve dravyalakShaNayogAd.hdravyatApattiriti chenna | pratItimanuruddhaya lakShaNAntarasya kartavyatvAt.h | tasmAtsAmAnye sAmAnyaM guNe cha guNaH anavasthAbhayAdeva nAN^gIkriyata ityeva vakttavyam.h | yathA.a.aha "vyaktterabhedastulyatvaM saN^karo.athAnavasthitiH | rUpahAnirasambandho jAtibAdhakasaN^grahaH' iti | nachAnavachChinnA sAmAnyaparamparA guNaparamparA chotpattij~naptipratibandhe hetuH | tathAcha yathA sA dUShaNaM tathA prakR^itA.api dUShaNameva | na chetsA.api na syAditi sAmAnyAderapi sAmAnyAdyaN^gIkAryaM syAt.h | yadi kathaJNchijj~naptipratibandhakatvaM tatra vyutpadyeta | tarhi vayamapyatra tad.hvyutpAdayiShyAma iti |
yadi kashchidvaiyAtyAdbrUyAt.h | astyeva sAmAnyasyApi sAmAnyaM guNasyApi guNo nirbAdhapratItisiddhatvAt.h | astyeva sAmAnyasyApi sAmAnyaM guNasyApi guNo nirbAdhapratItisiddhatvAt.h | utpattij~naptyapratibandhahetoranavasthAyA doShatvAyogAt.h | ato naitannyAyena dharmaparamparA.anavasthAbhayAnnivAraNIyeti | tatrAha- sa cheti ||
sa cha guNasyApi guNaH | chashabdAtsAmAnyasyApi sAmAnyaM yadyaN^gIkriyate tadA brUmo nAnavasthA kvachidbhavediti | 
ayamAshayaH | evaM vadankvachidanavasthAdUShaNamaN^gIkaroti na veti vAchyam.h | nachet.h dUShaNAntaramapi nAN^gIkuryAt.h | avisheShAt.h | tathAcha kathAyAM nAdhikArI syAt.h | nAdyaH | dharmasAmAnyaguNAnavasthAyA adUShaNatve vimatAyA api dUShaNatvAyogAt.h | visheShahetorabhAvAt.h | 
nanvaparyavasitaparamparAmAtrasAmye.api yatrotpattyAdipratibandhakatvaM tatra dUShaNatvam.h | yatra yadabhAvastatrAdUShaNatvamiti chet.h | kimarthamutpattyAdipratibandhakatvamanusaraNIyam.h | anavasthA hi tarkavisheShaH | tarkashchAniShyaprasaJNjanam.h | utpattyAdipratibandhashchAniShyaH | prAmANikaparityAgarUpatvAt.h | utpattyAdeH prAmANikatvAt.h | atastadapratibandhe tarkatvAyogAtkathaM dUShaNAntaram.h | evameva dUShaNatve.atiprasaN^ga ita chet.h | kiM prAmANikaparityAga evAniShya utAprAmANikasvIkAro.api | nAdyaH | niyAmakAbhAvAt.h | dvitIye kathaM na prakR^itAnavasthA dUShaNam.h | atyantabhinnadharmaparamparAyA apyaprAmANikatvAt.h | athAprAmANikasvIkAro na dUShaNam.h | tarhi prAmANikaparityAgo.api na (dUShaNaM) syAditi nAnavasthA kvachid.hdUShaNaM bhavet.h | athAniShyApattiheturanavasthAdUShaNam.h | na punaraniShyarUpeti chenna | aniShyarUpaivAnavasthA dUShaNam.h | natvaniShyApattiheturityapi vakttuM shakyatvena kvachidaN^gIkR^itA.apyanavasthA na dUShaNaM bhavet.h | tasmAtprAmANikaparityAgAprAmANikaparigraharUpA vA taddheturvA.anavachChinnaparamparA.anavastheti vAchyam.h | ata eva nAtiprasaN^gaH | tathAcha dharmaparamparAyA apyanavasthAtvenAbheda evAN^gIkAryaH | evaM chokttanyAyena vyavahArAnyathA.anupapattyA visheShasiddhiriti | 
api cha yo dharmadharmiNobharedaM samavAyaM chAN^gIkR^ityAbhedaM visheShaM chAvajAnAti tenAnavasthAto bibhyatA guNasAmAnyayorguNasAmAnyapratItirevApalapanIyA | vinaiva bAdhakena bhrAntirvA vAchyA | pratItyapalApAdito vA bibhyato.anavasthA syAdityekaM sandhitsato.anya(tpra)chchyavate | abhedaM visheShaM chAN^gIkurvatAM tu nedaM dUShaNadvayamato.api tatpakShapAta ityAshayavAnAha- asmatpakSha iti ||
dharmadharmiNoH savisheShAbhedavAdinAM pakSha ityarthaH | guNAdyA guNAH sAmAnyAni cha | tadvanto guNavantaH | sAmAnyavanti cha | tena chaturviMshatiguNAH sadgotvamityAdipratItivirodho nAstIti sheShaH | ananyatvAt.h dharmadharmiNoriti sheShaH | aprAmANikAparyavasitaparamparArUpA hyeShA | ananyatve kathaM tadvR^ittamiti tadavasthaH pratItivirodha ityata ukttam.h- visheShato hi tadvanta iti || bhedasambandhakAryakArI hi visheSha iti | 
evamavayavAvayavyAdInAmabhedo.atra nirUpitaH | idAnIM kvachidbhedAbhedAvapi bhavata iti tadapavAdamAha- bheda iti ||
eyadvA yadyavayavyAdayo.avayavAdyabhinnAH | kathaM tarhi satsvevAvayavAdiShu vinashyantItyata Aha- bheda iti || 
tathAshabdaH samuchchaye | avayavAdiShu satsvevAvayavyAdInAM nAshe bhedo.abhedashcha bhavedityarthaH | atra nAsha ityupalakShaNam.h | yatra satsvevAvayaveShvavayavino.abhAvaH sati guNini guNasyAbhAvastatra bhedAbhedAvityAdi draShyavyam.h | anyathA yatrAvayavAvayavyAdInAM yugapadvinAshastatra bhedAbhedAvukttau na syAtAm.h | 
idamukttaM bhavati | satyapi tasminnasattvAdityanena hetunA.avayavyAdInAmavayavAdibhyo bhedamAtraM vA sAdhyate.atyantabhedo vA | Adye siddhasAdhanatA bhAgAsiddhishcha | tathAhi | satyapyu(tyu)pAdAne kadAchidupAdeyamasat.h | yathA paTaH | evaM satyapi dravye kechidguNA asanto yathA pAkajAdayaH | tathA satyapyA(tyevA)shraye kAshchitkriyA asatyo yathA paTachalanAdayaH | jAtishcha kAchitsati jAtimatyasatI | yathA brAhmaNam.h | tatra bhedAbhedayoraN^gIkArAdbhedasAdhanaM siddhaviShayam.h | gaganatadbhAgayorIshvarAdyAshritaj~nAnAdiguNakriyAjAtiShvabhAvAdbhAgAsiddhatvaM  hetoH iti | na dvitIyaH | kAlAtyayApadiShyatvAt.h | abhedasya prAgupapAditatvAdupapAdayiShyamANatvAchcheti | 
syAdetat.h | yathA bhedasAdhakAnAM vyapadeshabhedAdInAM visheShAshrayeNaivAnyathAsiddhirukttA | tathA satyapi tasminnasattvasyApi visheShaNaiva nirvAhaH kriyatAm.h | kiM bhedAbhedAbhyupagamena | maivam.h | visheShasya bhedakAryavyavahAramAtranirvAhakatvena vinAshaM pratyanirvAhakatvAt.h | sakalabhedakAyarkAritve visheSho bheda eva, na tatpratinidhiH syAt.h | kiJNchAnekAshritasyAvayavino dvitvAdeshchAshrayeNAtyAntAbhede satyAshrayaNAmapi parasparamabhedaH prasajyate | tatparihArArthaM tAvadavashyaM tatra bhedo.aN^gIkaraNIyaH | nachAvachChedakena vinA bhedAbhedabhUmeH saN^grahaH syAdityayAvadAshrayabhAvitvameva grAhyam.h | tatrApi visheSha eva saN^karaM vArayiShyatIti tu nirastam.h | kiJNcha pramANAnusAriNakSha vyavasthA natu svechChAnusAriNI | pramANaM tu bhedAbhedAvavagAhata iti vakShyate | nanu anityadravyAshritA ekatvAdayo.api guNAH kiM bhedavantasteShAmapi dravyakAryatayA taduttarakShaNabhAvitvAditi | maivam.h | ukttottaratvAt.h | ukttaM hyetat.h | upAdAnadravyaM guNavadupAdeyatayA pariNamata iti |
nanu bhedAbhedAvekatra viruddhau | tatkathamayAvadAshrayabhAvinAmavayaviguNakamarsAmAnyAnAmavayavAdibhirbhedArbhedAbhyupagama ityata Aha- visheShameveti ||
bhedAbhedAvekatra bhavata iti sambandhaH | avadhAraNaM kAlAdibhedavyAvR^ittyartham.h | 
kathaM visheShAshrayaNe virodhashAntirityata Aha- virodha iti ||
balavAnbhedakAryakAraNa iti sheShaH | tato visheShaM samAshrityaikatra bhedAbhedau bhavata ityanvayaH | ayamarthaH | bhedo hi virodhashAntihetuH | tathAhi | kvachidAshrayabhedo yathA madhurAyAM devadattasadbhAvaH srughne tadabhAvaH | kvachitkAlAbhedo yathA madhurAyAmeva devadattasya bhAvAbhAvau | kvachitpratiyogibhedo yathA gavayo goghaTAbhyAM sadR^isho visadR^ishashcheti | bhedapratinidhishcha visheSha ityukttam.h | ataH kathamasau bhedAbhedAvekadaivaikatraiva nAvasthApayediti | 
evaM tarhyatiprasaN^gaH | sarvatra visheShamAshritya virodhasyotsAdayituM shakyatvAdityata Aha- dR^iShyIti || 
dR^iShyishcha tatpramANaM cha | pramANabhUtA dR^iShyirityarthaH | tato bhedAbhedau na viruddhAviti sambandhaH | chashabdo visheSheNa saha dR^iShyeH samuchchaye | na svechChAmAtreNa bhedAbhedAvityupetya visheSheNa virodhAbhAvo.abhidhIyate | yenAtiprasaN^gaH syAdityevashabdaH | ukttaM tAvadavayavAvayavyAdyabhedagrAhiNI dR^iShyirasti | sambaddhavastubuddhito vilakShaNatayA.anuvyavasAyAt.h | asti cha bhedagrAhiNI satyapi tasminnasattvAditi hetujanitA dR^iShyiriti | nachaite bAdhyabAdhake | anyatarAnanuvR^ittiprasaN^gAt.h | nApi pratipakShabhUte | pratipattR^iNAmubhayodAsInatApatteH | chaivam.h na | ato dvayorapi prAmANyatashcha bhedAbhedayoravagatayonar virodhaH | tadidamukttam.h- pramANata iti ||
nanu bha(va)vetAM bhedAbhedavekatraivaikadeva pramitau | tathA.api kathaM virodhashAntirityata Aha- virodha iti || 
sahadarshane sati kathaM virodho vakttuM shakyate | sahadR^iShyau viruddhau cheti vipratiShiddhamiti bhAvaH | 
etadeva vivR^iNoti- virodho hIti ||
sarvatra parasparaparihAreNaiva sattvadarshanaM mahAnavasthAnalakShaNavirodhe pramANam.h | kvachitsahadarshanaM chAvirodhe | anyasyAnirUpaNAt.h | ataH sahadR^iShye bhedAbhedalakShaNe vastudvaye virodhaH kathamuchyeta | sahadarshane hyavirodhaH syAt.h | punarvirodhakathane vyAghAtAnivAraNAditi | hishabdena shItoShNAdau rUparasAdau cha virodhAvirodhayordarshanaikapramANatvaM nidarshayati | tushabdasya dR^iShye 
tviti sambandhaH | sadbhirvidvadbhirityupahAsaH | vaisheShikAdayo hi saMyogavibhAgashabdAtmavisheShaguNAnAM tatraiva tadaiva bhAvAbhAvAvupetya sahadarshanAdvirodho nAstIti vadantaH punaratra sahadarshane.api virodhamudbhAvayantaH svavyAhatabhAShiNaH svokttavismaraNashIlAH svadR^iShyipakShapAtinaH kathaM santaH syuH | sarvatrAsahadR^iShyayoryadi kashchidAgrahamAtreNa sahAvasthAnaM manyate taM pratyeva virodhodbhAvanaM kriyate- nAnyatheti ||
dharmadharmiNorbhedAbhedau kvachiditi saN^kShepeNokttam.h | tatkiM sarveShvapi dravyeShUta keShuchidevetyapekShAyAmAha- abhinna iti ||
bhagavAniti chetanamAtropalakShaNam.h | svena svAvayavaguNakriyAdibhiH | tadanyena prakR^itijIvajaDAtmanA prapaJNchenetyevaM vyavasthitAveva bhedAbhedau na tvekaviShayAvityarthaH | ayAvaddravyabhAvidharmairbhedAbhedau kuto na syAtAmityata Aha- nityA iti || 
tushabdo.avadhAraNe | asmAt.h kAraNam.h | asmAt.h bhagavataH | dvitvAdisaN^khayAvyatirikttA iti sheShaH | 
kva tarhi bhedAbhedAvityata Aha- sAmastyeti ||
anyatra parameshvarAt.h | jaDe vastunIti yAvat.h | satyeva dhamirNi sAmastyenochChedavanto ye dharmAste ubhayarUpiNo bhinnAbhinnA ityarthaH | abhibhavavyAvR^ittyarthaM sAmastyetyukttam.h | yadvA sAmastye dravyasyAvikalatve nAshAbhAve.api ye uchChedina iti vyAkhyeyam.h | kiM svasadbhAvavelAyAmabhedino.asadbhAvavelAyAM bhedina ityevaM kAlabhedena bhedAbhedAvityata ukttam.h- bhAva iti || svasadbhAvadashAyAmevobhayarUpakA ityarthaH | vinaShyasyAsattvena bhedachintAnavakAshAt.h | prAgatyantAbhede vinAshAsambhavAchcha | kuto bhinnAbhinnA ityata Aha- ta eveti ||
pratyakShabalena ta eva dharmisvarUpabhUtA eva uchChedAt.h satyeva dharmiNyasattvAddhetostadanye | chashabdau mithaH samuchchayArthau | samastasha ityayAvaddravyabhAvivivakShayokttam.h | 
yadukttaM yAvadavayavabhAvino.avayavino.avayavairatyantAbhedo.ayAvadavayavabhAvinastu bhedAbhedAviti | tenAnyadapi chodyaM parihR^itamityAha- aMshAMshinoriti || 
tathA hi | sarvadikShvapi sambandhAditi yadaMshataH saMyoga ityukttaM tadayukttam.h | anavasthApatteH | ghaTasaMyogo hi ghaTAMshasaMyogapUrvakaH | so.api tadaMshasaMyogapUrvakaH | nacheyaM niraMshe paramparA vishrAmyatIti vAchyam.h | aMshaparamparAyA avishramasyApyaN^gIkR^itatvAt.h | ataH pUrvapUrvasaMyogAnutpattAvuttarottarAnutpattiprasaN^gAdaMshataH saMyoga iti niyamo nopapadyata iti | tadidamasaN^gatam.h | yadyapyaMshata eva saMyogo yadyapi chAMsheShvaMshaparamparAyA avishramastathA.apyaMshAMshinorabhede naivAMshasaMyoga eva hi yasmAdaMshinaH saMyogo.ato nAnavastheti | 
ayamabhisandhiH | syAdiyamanavasthA yadi sarvatrAMshata eva saMyoga iti vadatAmasmAkamaMshinaH saMyogoM.ashasaMyogenaiva jAyata ityabhiprAyaH syAt.h | nachaivam.h | kintu yo yasya aMshinaH saMyogaH sa tadaMshe vartate | niraMshasya tu saMyogaH kva nAma vartatAm.h | ataH paramANvoH saMyoge sati tad.hvR^ittyarthamaMsho.aN^gIkaraNIya iti | na hyevaM sati kAchidanavasthA.asti | anavasthitakAryakAraNabhUtAsiddhasaMyogaparamparAshrayaNAbhAvAt.h | etAvattu bhavet.h | ghaTasaMyogaH syAt.h | pramANavirodhAchcha | ghaTasaMyogo ghaTavR^ittirapi ghaTasaMyogaH syAt.h | pramANavirodhAchcha | ghaTasaMyogo ghaTavR^ittistadguNatvAttadrUpavaditi | ghaTAMshavR^ittiH saMyogo na ghaTasaMyogaH tadanyavR^ittitvAt.h | paTasaMyogavaditi | etadapyanavakAsham.h | aMshAMshinorabhedasya sAdhitatvAt.h | atiprasaN^go hi tadA syAdyadi paTavadghaTAMsho.api ghaTAdatyantabhinnaH syAt.h | abhede tu kvAtiprasaN^gaH | anumAnasyApyAdyasya siddhasAdhanatA | aMshavR^ittereva ghaTavR^ittitvAt.h | aMshAvR^ittitve sati ghaTavR^ittitvasAdhane dR^iShyAntaH sAdhyavikalaH syAt.h | dvitIyastu hetuH svarUpAsiddho.anyathAsiddho veti | yadi ghaTasaMyogo ghaTAMshe vartate tarhi ghaTAMshasaMyogaH kva vartata iti chet.h | anena (eva) nyAyena tadaMshe so.api tadaMsha iti brUmaH | nachaivamanavasthA | sarve.apyaMshisaMyogAstattadaMshavR^ittaya ityatretarApekShAyA abhAvAt.h | 
evaM tarhi paramANuvR^ittirapi saMyogo ghaTasaMyogaH syAditi chet.h | ko netyAheti | aMshasaMyoga eva hyaMshinaH saMyogo.ato nAnavasthetyukttamanavasthAparihAraM vivR^iNoti- ekasminniti ||
avayavaparamparAyA avishramamabhyupagamyaikaikasminnavayavasaMyoge jAta evAnyo.avayavasaMyogo jAyata iti yadyaN^gIkurmastadaivAnavasthA syAt.h | saMyogaikye avayavisaMyogaH kriyAto jAtastadavayave vartate, avayavavR^itteH saMyogAdaparo.avayavinaH saMyogo nAstIti vAde tu, kva sA.anavastheti | 
etenaitadapi nirastam.h | yadAhuH | saMyogastrividho.anyatarakarmajobhayakarmajasaMyogajabhedAt.h | tatrAnyatarakarmajo yaH kriyAvatA niShkriyasya, yathA sthANoH shyenena | ubhayakarmajastu viruddhadik.hkriyayoH sannipAto, yathA mallayoH | saMyogajastu saMyogaH 
kAraNAkAraNasaMyogAtkAryAkAryasaMyogo, yathA hastatarusaMyogAtkAyatarusaMyoga iti |
nahi hastatarusaMyogAtirikttaH kAyatarusaMyogo.asti | yenA.asau tajjanyaH syAt.h | pramANAbhAvAt.h | kintu hastakarmaNA janito hastavR^ittiH saMyoga eva hastakAyayorabhedAtkAyasaMyogo bhavati |
ata eva hastasyAshuchisaMyoge kAyakShAlanAdividhayo.apyupapadyate | 
ata eva vibhAgajo.api vibhAgo nirastaH |
dvividhaM hi tamAchakShate | kAraNAkAraNavibhAgAtkAraNavibhAgAchcheti | tatrAdyo yathA | hastataruvibhAgAtkAyataruvibhAgaH | dvitIyo yathA | dvitantukAvayave tantau karmotpannaM tasya tantvantarAdvibhAgaM karoti | vibhAgAttantvoH saMyogo nashyati | tato dvitantukavinAshaH | tata idAnIM tantvorvartamAno vibhAgaH sakriyasyAvayavasya dvitantukasaMyukttAkAshAdideshAdvibhAgaM karotIti | 
tatrAdyastAvadanupapannaH | hastataruvibhAgAtirikttasya kAyataruvibhAgasyAnupalambhAt.h | hastakarmaNA janito hi vibhAgo hastakAyayorabhedAddhastakAyaguNo bhavati | ata eva vivAdAdhyAsito vibhAgo na karmAsamavAyikAraNakaH karmaikArthAsamavetatvAt.h | shabdavaditayasiddhatayA nirastam.h | 
dvitIyastvanupapannataraH  | tantukarmaNaiva tantostantvantarAdAkAshAdideshAchcha vibhAgotpattyupapattau kramakalpanAnupapatteH | anyathAN^gulikarmaNAN^guleraN^gulyantarAdeva vibhAgo bhavati AkAshAdideshAttu vibhAgAdeveti syAt.h | 
nanvaN^gulikarma aN^gulivibhAgamAkAshAdivibhAgaM cha karoti | tayorvibhAgayoraviruddhatvAt.h | tantukarma tu tantvantaravibhAgamAkAshAdivibhAgaM (cha) na kartumarhati | tayorvibhAgayoH dravyArambhakasaMyogavirodhitvAvirodhitvarUpavirodhAt.h | nahyaviruddhAtkAraNAdviruddhakAryotpattiH sambhavatIti | maivam.h | ekasmAdeva karmaNaH saMyogavibhAgajananAbhyupagamAt.h | tantukarmarA dravyArambhakAnArambhakatantvantarAkAshasaMyogajanmAN^gIkArAchcha | anyathA kAraNAkAraNasaMyogajasaMyogavatkAraNamAtrasaMyogajo.api saMyogaH svIkAryaH syAt.h | 
nanu saMyogasya na svarUpato virodho.asti | yato dravyAnArambhakadravyasamaveta eva saMyogo dravyAnArambhakaH | dravyAnArambhakaM cha dravyaM saptavidham.h | ArabdhadravyamantyAvayavisparsharahitaM vinashyadavasthaM vinashyadavasthasaMyogaM niShphalArambhaM vijAtIyaM cheti | tataH karmaNaiva saMyogadvayajanmopapattiriti | eyaM tarhi vibhAgayorapi ko virodhaH | dravyArambhAnArambhaprayukttatvAdvirodhapratIteH | tantudvayavibhAgajanakaM tantukarma na tantvAkAshavibhAgajanakaM dravyArambhakasaMyogavirodhivibhAgajanakakarmatvAt.h | dravyAnrArambhakasaMyogavirodhivibhAgajanakakarmavat.h ityAbhAsasamAnayogakShematvAt.h | tantukamar na tantvantaravibhAgajanakaM karmatvAt.h sampratipannakarmavadityapi prayogasambhavAt.h tatra pramANabAdha iti chet.h | samamanyatrApi | vibhAgadvayayaugapadyAnubhavAt.h | tantukarma AkAshavibhAgajanakaM karmatvAditi pratipakShashcha | AkAshavibhAge vibhAgena kartavye karmaNo nimittatvAbhyupagamAtsiddhasAdhanamiti chenna | janakashabdasyAsamavAyyarthatvAt.h | 
etena vimataM karma dravyArambhakasaMyogavirodhitadavirodhivibhAgajanakaM na bhavati karmatvAditi nirastam.h | vimataM karma dravyArambhakAnArambhakasaMyogArambhakaM na bhavati karmatvAt.h | shyenakarmavadityAbhAsatulyatvAtsatpratipakShatvAchcha | yadAkAshavibhAgajanakaM kamar na tad.hdravyArambhakasaMyogavirodhivibhAgajanakaM yathAN^gulikamareti vyAptestantukarmaNo gaganavibhAgajanakatve tantvantaravibhAgajanakatvaM na syAditi chennana | yadyatpradeshavibhAgajanakaM na bhavati na tattatpradeshasthadravyavibhAgajanakamiti vyApterAkAshadeshavibhAgAjanakatve tantvantarAdapi vibhAgajanakaM na syAditi pratiprasaN^gasambhavAt.h | 
kiJNcha tantorAkAshavibhAgo yadi vibhAgajo na tu karmajastadA sakarmakasyevAkarmakasyApi kuto na syAt.h | vibhAgasyobhayatrApi sAmyAt.h | uttaravibhAge karma nimittakAraNamityato neti chenna | AdyavibhAgajananenaivopakShINasya kAraNatvAnavadhAraNAt.h | avadhAraNe vA.asamavAyitvasya anivAraNAt.h | anyathA tallakShaNasyAtivyApterityalaM vistareNa | 
evaM ChalatvenAnavasthAprasaN^gaM nirAkR^itya prakArAntareNa nirAkaroti- aMsha iti ||
aMshisaMyogasyAMshavR^ittitvadR^iShyeshcha nAnavasthAdoSha ityarthaH | dR^iShyatve kathamadoShatvamityata Aha- dR^iShya iti ||
ApAdake.arthe dR^iShye sati sA anavasthitiH kA na dUShaNamiti yAvat.h | etadukttaM bhavati | yadyaMshataH saMyogaH syAttadA.anavasthA syAttatashcha saMyogAbhAva evApadyeta | nachAsau yukttaH | tasmAnnAMshataH saMyoga iti hi viparyaye paryavasAnaM kartavyam.h | anavasthAyAstarkatvAt.h | viparyayAparyavasAyinashcha tarkAbhAsatvaniyamAt.h | 
atrAMshataH saMyoge na bhavatIti ko.artho yadyaMshisaMyogasyAMshasaMyogapUrvakatAniyamo nAstIti | tarhyevamiti vadAmaH | yadyaMshisaMyogoM.ashavR^ittirna bhavatIti | tanna | ghaTAdyaMshisaMyogasya tadaMshavR^ittitAyAH pratyakShadR^iShyatvena viparyayaparyavasAnasya bAdhitatvAt.h | ghaTasaMyogo ghaTa eva vartate | kintvavyApyavR^ittitvAttadaMshavR^ittirivAvabhAsata iti chet.h | keyamavyApyavR^ittitA nAma anyA aMshavR^ittitvAt.h | svAbhAvasamAnAdhikaraNatvamiti chenna | viruddhatvAt.h | dR^iShyatvAdavirodha iti chenna | kimaMshabhedena bhAvAbhAvau dR^ishyete uta ghaTa eveti sandehAt.h | na hyaviruddhaviShayatve sati viruddhaviShayatA.aN^gIkartumuchitA | upAdhibhedAdavirodha iti chet.h | ke ta upAdhayaH | aMshA eveti chet.h | ta eva santu tarhi saMyogAvAbhAvAshrayAH kimaM(shi)shavR^ittitvena viruddhena aN^gIkR^itena | aMshAMshinorabhedenAtiprasaN^gasyApAstatvAditi | 
pratitarkaparAhatatvAchchAtiprasaN^go.ayamityAha- yadIti ||
yadi kAraNAnAM saMyogastadaMshavR^ittirna syAttadA tadArabdheShu kAryeShu kAraNApekShayA parimANotkarSho na syAdityarthaH | 
ayamabhisandhiH | kAraNaparimANApekShayA kArye parimANotkarShastAvatsarvatra prachayajanyaH | dvitUlake tathA darshanAt.h | prachayahInatUladvayajanyarajjudravye tadabhAvopalambhAchcha | prachayashcha kAraNayoH prashithilaH saMyogaH | prashithilatA cha saMyogasya keShuchidaMsheShu vR^ittiH keShuchidavR^ittireva | nAnyA | anirUpaNAt.h | tataH saMyogasyAMshavR^ittitvAbhAve prachayo.asau na bhavatIti kAraNAbhAvAdutkR^iShyaparimANotpAdo na syAditi | 
astvanyasya saMyogo yathAtathA | prastute paramANau saMyogasyAMshavR^ittitvAbhAve nAtiprasaN^ga iti chenna | anvayavyatirekAbhyAM kAraNaparimANotkR^iShyasya kAryaparimANasya prachayAkhyAMshavR^ittisaMyogajatvAvadhAraNAtkAraNAbhAve cha kAryAbhAvaniyamAtparamANusaMyogasyAMshavR^ittitvAbhAve tatkArye dvayaNuke paramANuparimANAdutkR^iShyaparimANaM notpadyetetyasyaiva bAdhakasya sattvAt.h | nanvidamiShyApAdanam.h | paramANuto dvayaNuke parimANotkarShAbhAvAdityata Aha- paramANoriti || 
paramANuparimANAdaNodvaryaNukasya mahattA parimANotkarSho nAstIti vacho.adbhutaM svavyAhataM pramANaviruddhaM chetyarthaH | ayamADhyo.ayaM paramADhya itivadaNuparamANushabdAbhyAmeva parimANatAratamyAvagatestadabhAvavachanaM svavyAhataM bhavati | dvitantukaparimANavada(saMmR^idi)samuditAvayavajanyadravyaparimANatvena dvayaNukaparimANasya paramANuparimANAdutkarShasyAnumAnAvagatvAchcheti |
nanu yat.h kAraNaparimANajanyamutkR^iShyaparimANaM tadeva prachayajanmay.h | tyaNukaparimANavad.hdvayaNukaparimANamapi kAraNaparimANajanyaM na bhavati | kintu kAraNasaMkhyAjanyameva | tatkathaM paramANoH prachayAbhAve dvayaNuke parimANotkarShAnutpAdApAdanamityata Aha- aNUnAmiti || 
dvayaNukAnAM parimANotkarShApekShAM vinaiva saMkhyAmAtreNa tyaNuke sa parimANotkarSho jAyate | tathA paramANormahattvaM parimANotkarShaM vinA kevalasaMkhyayA dvayaNuke parimANotkaSharo jAyata ityetadvachaH kathaM ghaTate | mahaddIrghavadveti nirastatvAditi bhAvaH | chApishabdAvitaretarasamuchchaye | atra parimANamAtragrahaNe kartavye prathimeti mahattvamiti chokttirvisadR^ishaparimAratvasyAnapekShAhetoH nirAkaraNaM smArayitumiti | 
aMshAMshinoratyantAbhedo bhedAbhedau cheti yadukttaM tadvishadayati- aMshina iti || 
yathA gaganAderyAvadaMshabhAvinoM.ashinaH svAMshairatyantAbhedastathA paTAderaMshino.api sarvairaMshaiH atyantAbhedaH ekaikAMshena tu bhidAbhidA | ayamityuttaravAkyena sambaddhayate | 
nanvetadayukttam.h | sarvatantubhAve.api kadAchitpaTasyAbhAvAt.h | khaNDite bhedAbhedasvIkArAt.h | ata ekenaiva savarairapi paTasya bhedAbhedAvevopachitau | tathAchokttaM brahmatarke | "tantubhyo.anyaH paTaH sAkShAtkasya dR^iShyipathaM gataH | ananyashchettantubhAve paTAbhAvaH kuto bhavet.h' iti | uchyate | vyatiShaN^gavishiShyA hi tantavo.avagamyate | nacha tadbhAve kadA.api paTAbhAvaH | tasmAdvayatiShaN^gavisheShavishiShyaiH sarvatantubhiH paTasyAtyantAbheda eva | avivakShitavyatiShaN^gaiH sarvatantubhistu bhedAbhedAveveti na kashchidvirodhaH | 
nanvevaM tarhi vyatiShakttatantuvyatirekeNa paTAbhAve paramANupuJNjavAdApattiriti | maivam.h | yathA hi guNAnAM dravyAbhede(.api) na dravyaM nirguNam.h | yathA cha pareShAM sAmAnyAdAvatirikttasattAbhAve(.api) nAsattvam.h | tathA vyatiShakttatantava eva paTastathA.api na paTAbhAvaH | kintu sati vyatiShakttAstantavaH paTashcha | sa cha tebhyo na bhidyate iti | kathametaditi chet.h | visheShashaktayaiveti brUmaH | 
nanu vyatiShakttasarvatantubhyo.api paTasya bhedo.aN^gIkAryaH | tantuvyatiShaN^gAnantaraM paTasya jAyamAnatvAt.h | kathaM chaikaikatantunA.abhedaH ekaikatra paTabuddhayabhAvAdityata Aha- sarveti || 
uuktto.ayamarthaH sarvapratyakShaviShayo yasmAttasmAtkathamevApodyate | etadukttaM bhavati | asti tAvadvayatiShakttasarvatantUnAM paTasya chAbhede pratyakSham.h | tatpratIteH sambaddhavastudvayapratItivailakShaNyasya sAkShisiddhatvAt.h | nacha  bhede pramANamasti | yena so.api svIkariShyate | jAyatAM nAma tantuvyatiShaN^gaM paTamAchakShmahe | kintu vyatiShaN^ge sati yattantUnAM vishiShyaM rUpam.h | nachaikaikatantuparityAge sarvatantavo nAma santi | atastatrApyastyevAbhedapratItiH | ekaikatra paTabuddhayabhAvastu bhedamAkShipati | natu pratyakShasiddhamabhedamapavadatIti |
athApi syAt.h  | avayavyAdInAmavayavAdibhirabhedo nopapadyate | eko hyavayavyaneke chAvayavAH | tadabhede.avayavAnAmapyabhedo.avayavino vA bhedaH prasajyeta | tathA guNAshcha kechidanekAshritAH | ekaiva hi saMyogvayakttirdvayordvayorvartate  | tathA vibhAgavyakttirapi | saN^khayA cha dvividhA | ekatvAnekatvabhedAt.h | tatraikatvasyaikadravyagatatve.api dvitvAdikamenekAshritam.h | evaM pR^ithaktavamapi dvividham.h | ekapR^ithaktavamanekapR^ithaktavaM cha | tatraikapR^ithaktavasyaikadravyavR^ittitve.api dvipR^ithaktavAdikamane(kadravyAshri)kAshritameva | evaMcha guNAnAM guNinaikye saMyogAdyAshrayAnekadravyAbhedo vA saMyogAdibhedo vA.a.apadyeta | sAmAnyaM chaikamanekAshritam.h | tasya vyaktayabhede vyakttInAmapyabhedaH sAmAnyasya vA bhedaH prasajyetetyataH saMyogavibhAgapR^ithaktavAnAM tAvadanekAshritatvaM nAstItyAha- saMyogashcheti ||
bheda iti pR^ithaktavamuchyate | chashabdA itaretarayoge | pR^ithakpR^ithageva ekaikadravyAshritA evetyarthaH | tatashchaikena guNenAbhinnatve dravyayorapyabhedaH syAdityatiprasaN^gasyApAdakAsiddhiH | anekadravyAbhinnatve guNasyApi bhedaH syAdityasyeShyApattirdUShaNamityukttaM bhavati |
nanu ghaTapaTasaMyogavibhAgabhedA ghaTapaTasambandhitayA.anubhUyate | tatkathamekaikAshritAH | tathAtve chaikaikasminneva saMyukttAdipratyayaprasaN^ga ityata Aha- anyonyeti ||
pratiyogaH pratiyogitvam.h | anyonyasya pratiyogo.anyonyapratiyogaH | yatsaMyogAdirubhayorapi dR^ishyate tadanyonyapratiyogena hi nimittena | atrobhayorapItyanekopalakShaNam.h | bhedasya bahusambandhitayA.api pratIteH | etadukttaM bhavati | ghaTapratiyogikaH saMyogAdiH paTe.asti | tathA paTapratiyogiko ghaTe.asti | tasmAdubhayasambandhitayA pratibhAso.atiprasaN^gAbhAvashcha yujyata iti |
syAdetadyadi saMyogAdInAmekaikavR^ittitve pramANaM syAt.h | tadeva nAstItyata Aha- anyonyeti || pR^ithak.h pR^ithagevetyanuvartate | anyonyapratiyogena hetunA saMyogAdikamubhayorapi pR^ithak.h pR^ithageva hi dR^ishyate | 
ayamarthaH | paTo ghaTena saMyuktto ghaTAdvibhaktto ghaTAdbhinna iti paTadharmaH saMyogAdigharTapratiyogikatayA pratIyate | yashcha yatpratiyogiko nAsau taddharmaH | yathA sthavirapratiyogikamaparatvaM na sthaviradharmaH | tasmAnnAyaM saMyogAdirghaTadharmaH | evaM ghaTadharmaH saMyogAdiH paTapratiyogitayopalabhyamAno na paTadharmo bhavitumarhati | tathAcha pR^ithak.h pR^ithageva saMyogAdiranekadharmo.avagamyata iti |
nanvastu saMyogavibhAgayoriyaM gatiH | natu pR^ithaktave | yaddhi ghaTAtpaTaH pR^ithak.h paTAchcha ghaTaH pR^ithagityanyonyapratiyogikatayA pratIyate tadekapR^ithaktavaM pR^ithak.h pR^ithagevAbhyupagamyate | yattu bhinnAvimau bhinnA ime iti pratIyate tadanekapR^ithaktavamanekAshritameva pratiyogyanirUpyasyaikAshrita(shraya)tve mAnAbhAvAdityata Aha- bhinnA iti ||
ime bhinnA ityAdipratItau bhedAnAM samudAyo.anekatvaM hi dR^ishyate | katham.h | yathaiva cha padArthAnAm.h | 
etadukttaM bhavati | yathA hi shuklA ime paTA ityAdipratItAvaneke paTA anekAni cha tadvisheShaNAni shauklayAnyavabhAsante | tathA bhinnA ima ityAdipratItAvapyaneke padArthA aneke cha bhedAH prakAshante ityabhyupagantavyam.h | nacha visheShapramANamasti | yenAtrAnyo vidhirbhaviShyatIti | 
etena saMyukttAvimAvityAdipratItirapi vyAkhyAtA veditavyA | 
nanvanayorbhedo.amIShAM bheda iti pratItAvanekAshritaM pR^ithaktavamupalabhyate | tatkathametaditi chet.h | kimatrAnekasya dharmitayA.avabhAsaM pramANayasi, uta dharmasyaikatvAvabhAsam.h, utobhayAvabhAsam.h | pakShatraye.apyuttaramAha- anayoriti || 
asyAmapi pratItAvito ghaTAdamuShya paTasyAmutaH paTAdamuShya ghaTasya bheda ityevaM dvidharmiko bhedo dR^iShyaH | tathAchAnekasya dharmitve.api dharmasyaikatvAvabhAsAsammatenarAnenAbhimatArthasiddhirityukttaM bhavati | anenaivAnayoH saMyoga ityAdipratItirapi vyAkhyAtA draShyavyA | 
nanu vachanaliN^gA hi vaktturabhiprAyAH | bheda  iti chaikavachanaM prayujyate | tena anumIyate.asyAM pratItAveka eva bhedo dvidharmiko dR^iShya iti | tasmAdanyonyapratiyogikAnekadharmikAnekabhedaviShayatvaM pratIterna vakttuM shakyamityata Aha- tatreti ||
tatra anayobhareda ityAdivAkye, bhedadvaye vA | bhojanamityekavachanaM yathA tathetyarthaH | etena ekavachanena pratIterekArthaviShayatvAnumAne.anaikAntikatvaM samudAyaviShayatvenAnyathAsiddhishchetyukttaM bhavati | avayavinastvekatve.api na kashchiddoShaH | AkAshasya svAvayavairabhedavadavayavAnAmapyabhedasya aN^gIkR^itatvAt.h | paTasya cha yAdR^ishena tantusamudAyenAtyantAbhedo.abhihitaH sa eka eva | vyatiShakttAnAM tantUnAM vishiShyAkAro hyasau | sa chAgantukatvAttantubhyo bhinnAbhinna eva | ekaikena tantunA sarvaishchabhede.api bhedasyApi vidyamAnatvAnnAnyonyAbhedaprasakttiriti svayamevohyatAmiti nokttam.h | 
nanvevaM tarhi saMyogAderapyekaikAshritatvaM na vakttavyam.h | ayAvaddravyabhAvitvena bhedAbhedAbhyAmevokttAkShepasamAdhAnAditi | satyam.h | tathA.api vastusthitiriyamukttetyadoShaH | api chAjasaMyoge nAyaM samAdhiH sambhavati | sa eva nAsti pramANAbhAvAditi chenna | paramANoH AkAshAdisaMyogAN^gIkArAt.h | so.api paramANukarmaja iti chenna | prAgasayogaprasaN^gAt.h | aMshabhedAnneti chenna | svAbhAvikasyAnabhyupagamAt.h | aupAdhikasya cha nirAkariShyamANatvAt.h | 
kiJNchAkAshamIshvareNa saMyujyate dravyatvAdghaTavat.h | nacha mUrtatvamupAdhirvisheShaNavaiyarthyAt.h | parichChinnaparimANavattvenaivAlam.h | parichChinnatvavisheShaNaM tu vyarthameva | AkAshamIshvareNa na saMyujyate amUrtatvAdrUpavaditi chenna | adravyatvasyopAdhitvAditi | 
idAnIM sAmAnyasyaikaikAshritatvamAha- nastvAdikamiti || 
evaM saMyogAdivadekaikavR^ittItyarthaH | sAmAnyamapIti vakttavye brAhmaNatvAderayAvaddravyabhAvitvenApi tatra parihAraH sambhavatIti j~nApayituM naratvAdikamityukttam.h | upapAdanaM cha naikaprakAramiti yogavibhAgaH | kuto naratvAdikaM prativyakttibhinnamityata Aha- tattaditi ||
yathAhi nareShUpalabhyamAneShu tadIyaM rUpAdikaM pratiniyatamupalabhyate | tathA naratvAdikamapi tattanniyatadharmatayaiveyate dR^ishyate iti pratyakShamukttam.h | yadvA yo.anekAshrito dharmo nAsAvekaikapratItau pratIyate, yathA dvitvAdi | pratIyate cha naratvAdikamekaikapratItAvato nAnugatamityanumAnamanena sUchayati |
kiJNcha naratvAdikaM nAnekAnuvR^ittaM dharmatvAdrUpAdivat.h | asyAbhAsoddhAraM karoti- neti || 
sarvadharmaH anekavR^ittidharmaH | tena dharmatvaM na bhagnavyAptikamiti sheShaH | pakShadharmatA tu sphuTaiveti |
nanvanekatvasaN^khayA tAvadanekAshritA | ekaikasmindvitvAdeH | shaN^kitumapyashakyatvAt.h | nahi dvitvAdikamekaikapratItau pratIyate | nacha pratiyoginirUpyam.h | dharmitayaivAnekeShAmanubhavAt.h | ato dharmatvahetostatrAnaikAntyamityata Aha- samudAyastviti ||
samudAyo.anekatvaM bhinnago.anekAshritaH | satyamanekatvasaN^khayA.anekAshritA | tathA.api tadanyatvena hetuvisheShaNAdadoSha iti bhAvaH | sA chApekShAbuddhijanyatvAdayAvad.hdravyabhAvinI bhinnAbhinneti nAshrayayorabhedApattiH | 
prAbhAkarAstvAhuH | sAdR^ishyaM tAvadekamanekAnugataM, tatra dharmatvahetovyarbhichAraH  nacha vAchyaM sAmAnyameva sAdR^ishyamataH pakShe vyabhichArachodaneyamanupapanneti | jAtisaN^karaprasaN^gAt.h | asti hi kayoshchidashvarAsabhavaktayoH sAdR^ishyaM, tatra yadi sAdR^ishyamashvatvAtparam.h tadA sarveShAmapyashvAnAM rAsabhasAdR^ishyaM syAt.h | yadi chAparaM tadA rAsabhavyakttAvapyashvatvaM syAt.h | evaM rAsabhatve.api vAchyam.h | na sAdR^ishyamashvarAsabhavR^itti brUmaH | kintu tadavayavR^itti | dravyaguNAvayavakarmavR^ittIni sAmAnyAdeva hi sAdR^ishyanAmanyabhyupagachChAmo.ato na jAiAtasaN^karadoSha iti chenna | gaurgavayena sadR^ishItyAdivyavahArANAmamukhyatvaprasaN^gAt.h | nacha sAmAnyaM pratiyoginirUpyam.h | tannirUpyaM cha sAdR^ishyamiti sphuTo.anayorbheda ityata Aha- etAdR^ishaM cheti ||
bhavatu sAdR^ishyaM sAmAnyato bhinnaM tathA.api tatpadArtheShu pR^ithak.h pR^ithageveti na tena dharmatvahetorvyabhichAraH | etAdR^ishamiti tatrokttahetvatideshaH | nahi sAdR^ishyasyAnekavR^ittitve pramANasyAnena sAdR^ishyamasyAnena shuklAvimAvityAdivadupapatteH | anayoH sAdR^ishyamityAdeshchAsyAnena sAdR^ishyamasyAnena sAdR^ishyamityupapatteH | ekavachanasyA (cha) viprANAM bhojanamityAdivadupapannatvatpratiyogino dharmitvAsambhavAchcha | ekAshritatve.api pratiyoginirUpyatvenaikaikapratItAvapi apratItisambhavAchcheti |
naratvAdisAmAnyasya prativyakttibhinnatve.anumAnAntaramAha- ekasminniti ||
ekasminnare naShye tadAshritaM naratvaM tAvannaShyam.h | tathA.api sa naratvalakShaNo dharmo.anyatra narAntare dR^ishyata eva yato.ato.api 
naratvAdikamityukttena sambandhaH | yadvA vinaShyaM vinAshaH saha vinaShyena vartata iti savinaShyaM tasminvinAshavatIti yAvat.h | athavA.a.ashrayeNa saha vinaShyaM savinaShyaM tasminniti yojanA | ayamatra prayogaH | naShyAnaShyavarti naratvaM bhedavat.h viruddhadharmAshrayatvAchChAyA.a.atapavat.h | nachAsiddho hetuH | naShyAshrayasya naratvasya naShyatvAt.h | anyasya tu dR^ishyamAnatvena avinaShyatvAt.h | yadvedaM naratvaM vinaShyAnnaratvAdbhidyate.avinaShyatvAdghaTavat.h | yadi vA tannaratvamavinaShyAnnaratvAdbhidyate vinaShyatvAdghaTavaditi | 
bhavedetadyadi vinaShyanarAshritamapi naratvaM vinashyet.h | nachaitadasti tasya nityatvAdityata Aha- kuta iti ||
naShyanarAshritasyApi naratvasya punaH sattvaM na niShpramANakaM pratyakShasiddhatvAt.h | naShyAnaShyanarAshritaM naratvaM tAvadekam.h | tachchAvinaShye nare punarupalabhyate | ata evAnumAnamapi bAdhitaviShayamityata Aha- ekatva iti ||
syAtedadyadyetayorekatve mAnaM syAt.h | nacha tadastItyarthaH | nacha pratyabhij~nAnaM pramANam.h | tasya svarUpataH pramANatvena sandigdhatvAt.h | chashabdenAnyonyAshrayatvaM samuuchchinoti | ekatve hi punaH (tasya) sattvasiddhistatsiddhau chaikatvasiddhiriti |
evaM sAmAnyAdInAM pratyAshrayaM bhede pratyakShAnumAnAnyuktavA shrutimapyAha- shrutirapIti ||
Aha sAmAnyAdInAM pratyAshrayaM bhedamiti sheShaH | bhinnAH parasparato bhedavantaH | anyonyaM bhinnA dharmA yeShAM te bhinnadharmAH | bhinnadharmA ityanenAshrayato.api bhedo.abhihita iti shaN^kAnirAsArthamukttam.h- svairiti || svarUpairapi yathA bhagavAnmatsyAdibhiH | svaiH svairdharmairabhinnAshchetyasyApavAdo.anivR^itteti | anivR^itte.apyAshraye vinAsho yeShAM te tathokttAH | yathA.a.amaghaTashyAmatAdayaH | ubhayarUpakA bhinnAbhinnAH | na kenachiditi shrutiH svaprakR^itamupasaMharati | atra sarvasha ityAdivachanAdukttavivaraNAchchAdaraH pratIyate | 
nanu ghaTAderAmadravyasyAgninA sambaddhasya, agnyabhighAtAnnodanAdvA tadArambhakeShu paramANuShu, karmANyutpadyante | tebhyo vibhAgAH, vibhAgebhyassaMyogavinAshAH | saMyogavinAshebhyaH kAryadravyaM vinashyati | tasminvichaShye paramANuShvagnisaMyogAdauShNyApekShAchChyAmAdInAM vinAshaH | punaranyasmAdagnisaMyogAdauShNyApekShAtpAkajA jAyante | tadanantaraM bhoginAmadR^iShyApekShAdAtmANusaMyogAdutpannapAkajeShvaNuShu karmotpattau teShAM parasparasaMyogAddvayaNukAdikrameNa kAryadravyamutpadyate | tatra cha kAraNaguNaprakrameNa rUpAdyutpattirbhavati | tatkathamAmaghaTashyAmatvAdInAmayAvad.hdravyabhAvitvamuchyate | 
maivam.h | atra pramANAbhAvAt.h | 
nodanAdyutpattau karmotpattiH pramANam.h, karmasu vibhAgAH, teShu pUrvasaMyoganivR^ittiH, tatra kAryadravyavinAshaH, tatra cha pUrvarUpAdiparAvR^ittiH, tathA rUpAdyantarotpattiH sthUladravyotpattau pramANam.h, sA tadavayavaparamparAyAm.h, sA dvayaNuke, tadutpattiH paramANusaMyoge, sa cha tatkriyAyam.h, sA tadavayavaparamparAyAm.h, sA tadavayavaparamparAyAm.h, sA dvayaNuke, tadutpattiH paramANusaMyoge, sa cha tatkriyAyAm.h, sA.adR^iShyavadAtmasaMyoga iti chenna | paramANuShviva kAryadravyeShu pUrvarUpAdinivR^itterapUvarrUpAdyutpatterupapatteH | pArthivAvayavirUpAdayaH svAshrayavinAshAdeva vinashyanti avayavirUpAditvAt.h dagdhapaTarUpAdivat.h | kAraNaguNebhya evotpadyante tata eva tadvadeveti chenna | kvachitsatyAshraye.api rUpA(dInAM vi)divinAshe.agnisaMyogajatve cha virodhAbhAvAt.h | anyathA kAryadravyaM saMyogavinAshAdeva vinashyati kAryadravyatvAt.h dvayaNukavadityAdikamapi syAt.h | 
nanvagnisaMyogaH sarvAvayaveShvasti na vA | nachettatra rUpAdivinAshotpAdAsambhavaH | tathA chAvayavAvayavinorvilakShaNarUpAdimattvaM syAt.h | Adye.agnyavayavAnAM sarvatra praveshena avayavinAshasyAvarjanIyatvamiti chet.h | avayavidravyANAM sachChidratvena praveshopapatteH | saMsthAnApagamAbhAvenAvayavivinAshAyogAt.h | tathAvidhasyaivodAhR^itatvAdityalam.h | 
evaM sAmAnyasyAnekavR^ittitvaM pramANairapAkR^itam.h | tadayukttam.h | tasyAnekavR^ittitvAbhAve bAdhakasadbhAvAt.h | 
tathAhi | sarveShu gopiNDeShu yadyanugatamekaM gotvasAmAnyaM na syAt.h tadA tatra goshabdasaN^gatigrahaNalakShaNA vyutpattirna syAt.h | vR^iddhavyavahAropadeshAdinA hi vyutpattirbhavati | nacha pratipiNDaM vyavahArAdikamasti | teShAmAnantyena vyutpattAveva puruShAyuShaparyavasAnaprasaN^gAt.h | ato yatropadeshAdikaM tatraiva vyutpattirvyavahArashcheti syAt.h | atha vinaivaikena nimittenopadeshAdyabhAve.api gopiNDAntare goshabda(saN^gatiM)saN^ketaM gR^ihNIyAt.h | tadA.ashvapiNDe.api kinna gR^ihNIyAt.h | avisheShAt.h | anugatagotve tu goshabdavR^ittinimittatayopadeshAdinA.avagate nAyaM doShaH prAduShyAt.h | tasmAdanekeShvekashabdasaN^gatigrahaNAnyathA.anupapattyA.anugatamekamabhyupagantavyameva | 
nanu kathaM tarhi sAmAnyarahiteShu pR^ithivyAdiShu bhUtamUrtAdishabdasaN^gatigrahaNam.h | uchyate | tatrApi 
bAhyaikendriyagrAhyaguNAshrayatveyattAvachChinnaparimANatvAdyupAdhinibandhanaiva vyutpattiH | upAdhInAM vyAvR^ittatve.apyanugatasAmAnyAshrayatvena doShAbhAvAt.h | 
kiJNchAnugatatantutvapaTatvAdisAmAnyAbhAve kAryakAraNabhAvAvadhAraNaM na syAt.h | tatashcha kAryArthinaH kAraNe pravR^ittirna syAt.h | 
kAyarkAraNabhAve hyanvayavyatirekau vopadesho vA pramANam.h | nacha vyAvR^itteShu vastuShvanvayavyatirekagrahaNamupapadyate | niyamavyabhichArayodurj~nAnatvAt.h | 
upadeshashchAnanteShu na sambhavatyevetyukttam.h |
api cha vyAptij~nAnamapyanugatasAmAnyAbhAve.anupapannaM syAt.h | vyAvR^ittavastUnAmanvayavyatirekAvagamAnupapatteH | 
sAmAnyApavAdanyAyashchAnugatasAmAnyAbhAve na bhavet.h | dvayoH pramANayorekasvarUpaviShayatve (hya)tvanyatarasyAprAmANyameva syAt.h | bhinnaviShayatve nApavAdaviShayo.asti | asti cha tAvadgaurayamityanugatAkArapratyayaH | nachAsau vyAvR^itteShu sambhavati | bhrAntatvaprasaN^gAt.h | nachaitatsavarmanyApohanibandhanam.h | tasyApi pratipiNDaM vyAvR^ittatvAt.h | anugatatve vA kimaparAddhaM sAmAnyena | tathAcha vidhirUpaH pratyayo.api samAhitaH syAt.h | 
evaMchAN^gIkArye gotvAderanugame nityatvamapyanivAryamityata Aha- vyutpattirapIti ||
apipadaM kAryakAraNabhAvAvadhAraNAdisamuchchayArtham.h | hishabdo yasmAdityarthe | gamyate abhyupagamyate.avagamyata iti | asti tAvatsAdR^ishyaM nAma padArthAntaram.h | gosadR^isho gavaya ityAdyadhyakShasiddhatvAt.h | tenaiva chopapadyate vyutpattyAdikam.h | tasmAnna tadarthaM gotvAderanugatatvaM kalpanIyam.h | sAdR^ishyena tAvat.h shabdavyutpattiprakAraM darshayitumupakramate- sarveShviti ||
bahavo hi shabdasaN^gatigrahaNopAyAH | tatra yadopadeshato vyutpadyate tadA.ayaM gaurityupadeshavAkyaM vyAptigrAhakatayopayujyate | katham.h | sAdR^ishyopadhAnena sarveShu gopiNDeShu yugapadekakAlamayamityAdishabdaH pravartate | ayaM gaurityasyAyametatsadR^ishAH sarve.api goshabdavAchya ityartho vaktrA abhipreyate | shrotrA chAvadhAryata iti yAvat.h | dvayorapi sArvatrikavyutpattikAmatvena vAkyasyaikapiNDaviShaya(ka)tvakalpanAnupapatteriti bhAvaH | 
MyadyayaM gaurityAdivAkyaM naikapiNDamAtraviShayam.h | kintvayaM chaitatsadR^ishAshcha sarve goshabdavAchyA iti vyAptiparaM tadA saN^gatigrahaNottarakAlaM gAmAnayetyuktte goshabdAtsarvagopratipattiH syAt.h | abhIShyagopratipattistu jAyate sA kathamiti taTasthasya chodyaM pariharati- tathA.apIti ||
yadyapyupadesho naikapiNDavisheShagocharastathA.api gAmAnayetyuktte.abhIShyagopiNDAvagatiH syAdeva | katham.h | prAptito yogyatvAt.h | atItAnAgatAnAmatyantaviprakR^iShyadeshasthAnAM gavAmAnayanayogyatA.abhAvamAlochya tatparityAga ityarthaH | tarhi sannihitasarvagopratipattiH kuto na bhavati iti chenna | gAmityekavachanAt.h | tathA.api yasya kasyachidekasya gopiNDasya pratipattiH syAt.h | nAbhIShyasyaiveti chenna | shabalaM bahulAM kAlAkShImityAdivisheShaNAt.h | etadukttaM bhavati | goshabdAdbhavatyeva sarvagopratipattiH | kintu liN^gaprakaraNAdibalAtpiNDavisheShe kAryapratipattiriti | 
astvayaM gaurityAdivAkyaM vyAptiparam.h | tataH kimityata Aha- shakttiriti ||
yato vAchakatvashakttiH  shabdasya sAdR^ishyagA sAdR^ishyasambandhinI sAdR^ishya(sya) vyApiketi yAvat.h | asmAdvAkyAdavadhAriteti sheShaH | atastAM shakttiM tattadviShayatayA sAdR^ishyaM sphuTaM j~nApayati | kathamityataH prayogaprakAraM darshayati- tAdR^isha iti ||
cho yasmAdityarthe | ayaM paridR^ishyamAno yasmAttAdR^isha upadeshakAle sannihitena piNDena sadR^ishastasmAt.h | tachChabdaH sa shabdo yasya vAchako.asau tathokttaH | itishabdaH prakAravAchI | 
ayamatra samudAyArthaH | vyutpattyatharM tAvannAnugataM kimapyaN^gIkaraNIyam.h | sAdR^ishyenaiva tadupapatteH | nacha vAchyaM sAdR^ishyamapyanugataM chetkiM sAmAnyenAparAddham.h | vyAvR^ittatve kathaM sArvatrikavyutpattyaN^gamiti | nahi sAdR^ishyaM shabdashakttiviShayatayA pravR^ittinimittatayA vA abhyupagamyate | kinnAma liN^gatayA | yathA hi gandhavattvaM na pR^ithivIshabdavAchyam.h, nApi tatpravR^ittinimittam.h, kintu pR^ithivItvavatyA vyaktteH pR^ithivIshabdavAchyatve liN^gameva | tathA tete vyAvR^ittAmapi tadavabodhe liN^gatayopayujyate | tathA hi | yadA.ayaM gaurityupadeshapUrvikA vyutpattistadA tadvAkyaM vyAptigrAhakam.h | ayaM chaitanyasadR^ishAshcha sarve goshabdavAchyA ityevamparatvAt.h | vyavahArAdipUrvikAyAM tu vyutpattau bhUyovyavahArAdidasharne sAdR^ishyavyApyatA.avagamo bhavati | tatashchaitadvAkyAdinA.avagatavyAptirityanumIyate "ayaM goshabdavAchyo bhavitumarhati tatsadR^ishatvAt.h yastatsadR^ishassa goshabdavAchyastathA chAyaM tatsadR^ishastasmAdgoshabdavAchyaH' iti |
nanvatra ko dR^iShyAntaH | upadeshakAle sannihito gopiNDa iti chenna | tasya tatsadR^ishatvAbhAvAt.h | maivam.h | dR^iShyAntaniyamasya nirastatvAt.h | nacha sAsnAdimattvameva liN^gamastu kiM sAdR^ishyeneti vAchyam.h | tasya gotvavatprativyakttivyAvR^ittatvAt.h | sAdR^ishyasya tu vyAvR^ittatve.api pratiyoginirUpyatvenAnugataphalasAdhakatvAnubhavAt.h | sAsnAdimattvasyApi sAdR^ishyopahitasya liN^gatvamabhyupagachChAmaH | nacha vAchyaM gosAdR^ishyamashve.apyastIti tatrApi goshabdavAchyatAnumAnaprasaN^ga iti | jAtinimittatve.apyevaM prasaN^gasya samAnatvAt.h | jAtivisheSho nimittatayA.aN^gIkriyate yo.avyabhichArIti chet.h | tarhi sAdR^ishyavisheSha eva liN^gaM yo lakShaNabhUta iti vadAmaH | 
etena kAryakAraNabhAvAvadhAraNAdikamapi samAhitaM veditavyam.h | sAdR^ishyenaiva tadupapatteH | antyavisheShe hi na kiJNchidanugatamasti, nApyanugatAshraya upAdhiH | tadbhAve dravyaguNakarmavadatyantavyAvartakatvasvarUpahAniprasaN^gAt.h | tathA.apyasti tatra visheShashabdavyutpattiH atyantavyAvR^i(tti)ttabuddhiM prati kAraNatvAvadhAraNamityAdi | tatra pareNApi lakShaNarUpaM sAdR^ishyamevAdaraNIyamiti | 
evamanugatasAmAnyAnabhyupagamenaiva vyutpattyAdikaM samarthitam.h | yastu manyate anugatasAmanyenaiva vyutpattyAdikaM nAnyatheti tasya bAdhakamAha- jAtitashchediti ||
yadyanugatajAtinimittaiva sarvatra vyutpattiH kAryakAraNabhAvAvadhAraNAdikaM cha syAt.h | tadA tAsu jAtiShu kathaM jAtyAdishabdavyutpattiranugatabuddhikAraNatvAvadhAraNaM, gotvaM nityaM jAtitvAdityAdivyAptij~nAnamityAdikaM syAt.h | jAtiShu jAtyabhAvena tatra vyutpattyAdikaM na syAdityarthaH | 
yadi vaiyAtyAtkashchidbrUyAt.h  "asti jAtiShvapi jAtitvaM nAma jAtistadvashAttatra savarmupapadyate' iti, taM pratyAha- tatra chediti ||
yadi tatra jAtiShvapi jAtitvaM nAma jAtiraN^gIkriyate tadA.anavasthitiH syAt.h | tathAhi gotvAdijAtiShu jAtishabdapravR^ittinimittaM yA jAtitvaM nAma jAtiH sA na tAvatsvarUpe vartate | svavR^iR^itteraprAmANikatvAt.h | ataH svavyatirikttAsveva jAtiShu vartata iti vAchyam.h | tathAcha svavyatirikttajAtiShu jAtishabdapravR^ittAviyaM nimittaM syAnna tu svarUpe.api | atastasyAM tadvayatirikttAsu jAtiShvekasya jAtishabdasya pravR^ittau nimittaM jAtyantaramaN^gIkaraNIyam.h | tatrApyevamevetyanavastheti |
nanu gotvAdijAtiShu jAtitvaprayuktto jAtishabdaH | jAtitve tUpadeshAdhIno bhavatu | tasyA ekatvAditi | maivam.h | na hyasmAbhiH sAdR^ishyamiva bhavatA jAtiH (jAti)shabdapravR^ittau j~nApakatayopeyate | yena kvachidupadesho niveshyate | kintu nimittatayA | tatropadeshopanyAsasya kvopayogaH | sthAnAntare.api bAdhakamAha- tathaiveti ||
yathA jAtivij~nAnaM jAtitvAbhAvena dUShitaM tathaiva vyakttivij~nAnaM vyakttInAM vyakttishabdavAchyatvavij~nAnaM tannimittavyakttitvajAtyabhAvena dUShitam.h | dravyaguNakarmANi khalu vyakttaya uchyante | nacha tatra vyakttitvaM nAma sAmAnyamasti | sattayA parAparabhAvAbhAvAt.h | tasmAttatra vyakttishabdavAchyatvaj~nAnaM na syAt.h | mA bhUdvayatirikttaM vyakttitvaM sattaiva vyakttishabdapravR^ittau nimittaM bhaviShyatIti chenna | sAmAnyasya paryAyapravR^ittau nimittatvAt.h | sadvayakttishabdayoraparyAyatvAt.h | anyathA saMyogyAdishabdAnAmapi dravyAdishabdapayarAyatvaM syAt.h |
nanu shabdamAtrasya jAtinimittatvAtsattayA parAparabhAvashUnyamapi dravyaguNakarmasu vyakttitvamastyevetyato nokttadoSha ityata Aha- yadIti ||
tarhi tasya vyakttitvasyApi visheSheShu vyakttiShu praveshaH syAt.h | tathA chAnavasthitiriti yojanA | tathA hi | yaH shabdo.anekavAchakaH sa sarvo jAtinimittaka iti svIkR^itya dravyaguNakarmasu vyakttitvaM nAma jAtiryadyaN^gIkriyate | tarhi tasyAmanyAsu cha jAtiShu jAtishabdapravR^ittaye jAtitvaM jAtiraN^gIkartavyA syAt.h | omiti chet.h | tarhi sA vyakttitvajAtirapi jAtitvajAtiM prati vyakttiH syAt.h | nacha sA svarUpe vartate tato dravyAditraye tasyAM cha vyakttishabdapravR^ittyarthamaparaM vyakttitvamaN^gIkaraNIyam.h | tatra punarjAtishabdapravR^ittaye jAtitvamabhyupagantavyamiti sA.api tadAshrayatayA vyakttiH syAt.h | tasyAM punarvyakttitvAntaramityevamanavastheti |
sthalAntare bAdhakamAha- kathamiti ||
atra svarUpamityadhyAhartavyam.h | tatashchAyamarthaH | yadyanugatasAmAnyanibandhanaiva sarvatra vyutpattistadA sakalapadArthasvarUpaM svarUpashabdavAchyatayA kathaM j~nAyate | anugatasya svarUpatvasAmAnyasyAbhAvAt.h | svarUpeShu svarUpashabdavyutpattirna syAditi | 
nanu cha sarvasvarUpeShvanugataM svarUpatvamaN^gIkriyate mayA.ato nokttadoSha ityata ukttam.h "svarUpatvamapi yadyanugatamaN^gIkriyate tadA anavasthAdidUShitaM bhavati' iti | tathAhi | sarveShu svarUpeShu yatsvarUpashabdapravR^ittinimittaM svarUpatvaM nAma sAmAnyamabhyupagamyate, tadapi tAvatsvarUpeNa | nacha tatra svayameva vartate | AtmAshrayatvasyAlaukikatvAt.h | atastasminnanyeShu cha svarUpeShu svarUpashabdapravR^ittaye.anyatsvarUpatvaM nAma sAmAnyamaN^gIkAyarm.h | tadapi svarUpamevetyanavasthA | AdipadenAntyavisheShasvarUpeShu svarUpatvasAmAnyamaN^gIkAryam.h | tadapi svarUpamevetyanavasthA | AdipadenAntyavisheShasvarUpeShu svarUpatvasAmAnyAN^gIkAre.atyantavyAvR^ittidhIhetutvaM na syAt.h | samavAyAbhAvasvarUpe cha sambandhAbhAva iti j~nAtavyam.h | 
anavasthAdyaniShyaprasaN^gasya viparyaye paryavasAnaM sUchayati- ekavyutpattiparyantamiti ||
ekaM kevalanugatasAmAnyahInamiti yAvat.h | tasminvyutpattirekavyutpattistatparyantaM tAvadidaM dUShaNamupaplavata eva | yAvadanugatasAmAnyanibandhanaiva sarvatra vyutpattiriti pakShaM parityajya sAmAnyahIne.api vyutpattimaN^gIkuryAdityarthaH | anavasthAdiparihArAyAnugatasAmAnyena vinA.api vyutpattiraN^gIkaraNIyeti bhAvaH | 
nanvidaM sakalamapyasaN^gatam.h | tathAhi | yadukttaM "jAtitashchetyukttaM tAsu' iti, tattAvadasat.h | jAtiShu jAtyantarAbhAve.api nityatve satyanekAnugatatvenopAdhinA jAtishabdavyutpattyupapatteH | astu vA jAtiShu jAtitvaM nAma jAtiH | na chAnavasthA | jAtitve jAtishabdasya svarUpanibandhanatvopapatteH | "tathaiva vyakttivij~nAnam.h' ityetadapyasat.h | vyakttitvAbhAve.api jAtivyaJNjakatvopAdhinA dravyAdiShu vyakttishabdapravR^ittyupapatteH | vyakttitvajAtyaN^gIkAre.api nAnavasthA | vyakttitve vyakttishabdasya svarUpanimittatvasambhavAt.h | yadapi "katham.h' ityAdi tadayukttam.h | pramANagamyatvopAdhinaiva svarUpashabdavyutpattyupapatteH | svarUpatvAbhyupagame.api nAnavasthA | tatra svarUpashabdasya svarUpamAtranibandhanatvAt.h | antyavisheSheShUpAdhinibandhana eveti na rUpahAniH | samavAyAdau svarUpameva sambandha ityato na kashchiddoSha ityAshaN^kAM pariharannanugatasamAnyadUShaNamupasaMharati- kalpaneti ||
sarvatra vyAvR^ittameva vAchyaM shabdapravR^ittau nimittaM cha | vyutpattistu sAdR^ishyanibandhanetyekarUpakalpanena sarvasAmaJNjasye kvachidanugataM sAmAnyaM nimittaM kvachidupAdhiH kvachitsvarUpamevetyanekakalpane kalpanAgauravaM syAdityarthaH | tena bAdhakasadbhAvena sAdhakAbhAvena cha |
nanvanugatatvAbhAve kathaM gotvAdikaM sAmAnyam.h | ananugatatve.api guNakarmavadavAntarabhedasya kalpanIyatvAditi |
evaM samavAyaM svarUpato nirAkR^ityedAnIM yatsamavAyasya sarvatraikatvaM nityatvaM cha "tattvaM bhAvena' iti sUtreNokttam.h, tattvaM, samavAyasya sarvatraikatvaM nityatvaM cha, bhAvena, sattayA vyAkhyAtamiti | tadapi nirAgikIShurAdau tAvadekatvaM nirAkartuM pIThamArachayati- aupAdhiketi || aupAdhikaH pAchakayAjakAdiH vishiShyo nIlAgnimadAdiH | AdyagrahaNAdupalakShitagrahaNam.h | apishabdo dUShaNAntarasamuchchayArthaH | tadvastUpAdhyAditrayam.h | kiMshabdasyobhayataH sambandhaH | tata upAdhyAditrayAt.h | vastvityetadaupAdhikavishiShyAdyamityanenApi sambaddhayate | 
ayamarthaH | samavAyasya sarvatraikatvaM vadatedaM tAvadvivichyatAm.h | eka eva puruShaH pachanayajanAdibhirupAdhibhiravachChedakairdharmaiH pAchako yAjakashchetyAdyabhidhIyate, sa pAchakayAjakAdiraupAdhiko.arthaH kiM pachanAdyupAdhipuruShatatsambandhebhyo.ananya utAnya iti | tathA samAnAdhikaraNaM vyAvartakaM visheShaNam.h | yathotpalasya nIlaM rUpaM parvatasya chAgniH | vyadhikaraNaM tu vyAvartakamupalakShaNam.h | yathA nIlarUpagataM nIlatvamutpalasya |
anye tu kAyarpraveshApraveshAbhyAM visheShaNopalakShaNayorbhedamAchakShate | yathA lambakarNa AnIyatAM chitragurAnIyatAmiti | apare tu shAbdasAmAnAdhikaraNyAbhyAm.h | yathA daNDI devadatto jaTAbhistApasa iti | kechitpunarvyavachChittisamaye sattvAsattvAbhyAm.h | tatra vishiShyaM nIlamagnimAnvA visheShaNavisheShyatatsambandhebhyo.ananyat.h anyadvA | upalakShitaM chopalakShaNopalakShyatatsambandhebhyo.ananyat.h anyadveti |
tatrAnyatvapakShastAvadanubhavAbhyupagamopapattiviruddhatvAdasambhAvita eva | nahi pAchakAdiH pachanAditrayAtiriktto.anubhUyate | nacha yogyasyAnanubhave sattvaM siddhayati | nApyagnimadAdiH parvatAdyatiriktto.anubhUyate | atirikttatve chaupAdhikavishiShyAderdravyAdyantarbhAvAsambhavAt.h | ShaT.hpadArthAtirekaprasaN^genAbhyupagamavirodhaH syAt.h | yadi chaupAdhikavishiShyAdyamatirikttaM syAt.h tadA pAchakamAnayetyuktte puruShAdyAnayanaM na kriyetetyAdyupapattivirodhaH |
nanvavachChittiraupAdhikatvaM, vyavachChittishcha vaishiShyayaM tritayAdbhinnameveti chenna | avachChitteranirUpaNAt.h | sA 
kimupAdhisambandho vA puruShasyaikatvaM vA svagato bhedo vA | Adye na trayAtirekaH | dvitIye tvanaupAdhikAdavisheShaH | tR^itIye tvasattvaprasaN^gaH | vyavachChittivaraishiShyayamiti chAyukttam.h | tasyA nIlAdipadArthatvAbhAvAt.h | sA hi vaishiShyayapratItiphalaviShayatayA anubhUyate |
visheShaNavisheShyasambandhAvagAhyekaM vA vij~nAnamaviralamanekaM vA vishiShyamiti kashchit.h | yathA.a.aha "visheShaNaM visheShyaM cha tatsambandhaphalArpakam.h | j~nAnarUpaM svasAmarthyAdvishiShyamiti kIrtitam.h' iti | tanna | vishiShyasya bAhyArthatayA.anubhavAt.h | anyathA sAdhyadharmavishiShyaH pakShaH | so.anumAnena praj~nApanIya ityAdyayukttaM syAt.h | tasmAdatirekapakSho.anupapanna eva |
astu tarhyaupAdhikavishiShyAdyaM tritayAnanyadityata Aha- tadeveti ||
pratidattisaukaryAyodAharaNaniShThatayA matupA prashnaH kR^ito.agnimattvamiti | dhUmAdyanumAnasAdhyaM vishiShyamityarthaH | aupAdhikAderapyupalakShaNametat.h | ayamarthaH | agnimadAdivishiShyaM cha yadi visheShaNavisheShyatatsambandhebhyo.ananyadaN^gIkriyate | tadA.api vakttavyam.h | kiM tattritayamapi pratyekaM vishiShyamuta(tatra)Anyatamam.h | dvitIye.api kiM visheShaNabhUto.agnirevAgnimachChabdArthaH, uta visheShyarUpaH parvataH, atha sambandhaH saMyogalakShaNaH | saMyogapakShe.api kiM nirvisheShaNasaMyogaH kiMvA.agninA saMyogaH | uttaratrApi kimagnisaMyogamAtram.h | uta parvatasyAgnisaMyoga iti | evaM pAchakAderapi pachanAditrayAnanyatve vikalpo draShyavyaH |
antyapakShAtirikttAnsarvapakShAnapAkaroti- agnIti ||
agnisaMyogamAtramiti sarvapakShopalakShaNam.h | chet.h agnimachChabdAthar iti sheShaH | tat.h dhUmavattvAdyanumAnamagniparvatasaMyogAnAM samastAnAM vyastAnAmagninA saMyogasya chAgnimachChabdavAchyavishiShyatve dhUmAnumAnaM siddhasAdhanaM syAt.h | vishiShyasyAnumAnasAdhyatvAt.h | agnyAdervishiShyasya mAnAntarata eva siddhatvAditi | 
astu tarhi parvatasyAgninA saMyogo vishiShyarUpo.agnimachChabdArtho.anumAnasAdhya ityantimaH pakShaH | tatrokttadoShAbhAvAt.h | parvatamagnisaMyogAnAM samastAnAM vyastAnAmagnisaMyogasya cha siddhatve.api parvatasyAgninA yaH saMyogastasyAnumAnataH prAgasiddheriti shaN^kate- bhUdharasyeti || 
agnimachChabdAtharo vishiShyo.anumAnasAdhya iti sheShaH | dUShayituM pR^ichChati- ShaShThayartha iti || parvatasyAgnisaMyogasya cha siddhatve.api pavartasya yo.agnisaMyogaH sa na siddha ityataH sa eva vishiShyo.agnimachChabdArtho.anumAnavedya iti vadatA parvatasyeti ShaShThayA nirdiShyaH sambandha eva vishiShyo.agnimachChabdArtho.anumAnavedya ityukttaM bhavati | anyasya sarvasya siddhatvAt.h | ShaShThayarthAshcha sambandhA vaiyAkaraNairaneke gaNitAH | ataH ko.atra sambandho vivakShita iti prashnArthaH | evashabdaH tasyaiva prAdhAnyadyotanArthaH | 
saMyogo hi guNaH parvatashcha guNI guNaguNinoshcha samavAyaH sambandha iti prasiddhamiti hishabdArthaH | ShaShThayartha iti vartate | 
nirAkaroti- asya cheti ||
parvatAderivAsya samavAyasya cha siddhatvAditi sheShaH | siddhasAdhanaM dhUmAdyanumAnamiti sheShaH | kathaM samavAyasya siddhatvamityata ukttam.h- ekatvAditi || yastantupaTayoH samavAyaH sa eva hi parvatAgnisaMyogayoH samavAyaH pareNAN^gIkR^itaH | tantupaTayoH samavAyashcha pratyakSheNa vA.anumAnena vA siddha eveti |
ayamatra samudAyArthaH | yadyeka eva sarvatra samavAyaH syAttadA sarvAnumAnAnAM siddhasAdhanatA syAt.h | yadyapi yAthArthyameva prAmANyaM tathA.api shabdavatparArthAnumAnasya parApekShayA pravR^ittatvAtsiddhasAdhanatA doSha eva | 
tathA hi | sarvamapyanumAnaM na vastusvarUpamAtraparam.h | tasyAsiddhAvAshrayAsiddheH | siddhau cha siddhasAdhanatvAt.h | kintu kenachidupahitaM vA vishiShyaM vopalakShitaM veti vakttavyam.h | tachcha vishiShyAdikaM na visheShaNAditrayAdanyadeveti yukttam.h | anupalambhAdibAdhAt.h | trayAnanyatve.api na visheShaNamAtram.h | tasya anumAnAtprAk.h siddhatvAt.h | asiddhau chAprasiddhavisheShaNatvApatteH | agnerevAgnimachChabdArthatve matupo vaiyarthyApatteshcha | nApi dharmisvarUpamAtram.h | ukttadoShAt.h | parvato.agnimAnityetayerekArthatvApatteshcha | nacha sambandhamAtram.h | saMyogo hi kvachitsambandhaH syAt.h yathA.agniparvatayoH | kvachitsamavAyaH yathA rAsadrUpAnumAne | dvAvapi svarUpataH siddhAviti siddhasAdhanameva | saMyogamAtrasya siddhatve.apyagnyAdisaMyogaH sAdhya ityapi na vAchyam.h | tasyApi mahAnasAdau siddhatvAt.h | atha parvatAderagnyAdisaMyogaH sAdhyaH | atrApi vivekttavyam.h | kasyAtrAsiddhayA sAdhyatvamiti | anyasyAsambhavAt.h | ShaShThayarthasya samavAyasyeti vakttavyam.h | sa cha sarvatraika eva chetpunaH 
siddhasAdhanataiva syAt.h | ataH sarvAnumAnochChedaprasaN^gAtsarvatra samavAyaikyamayukttamiti |
nanu tantuShu paTAdisamavAyaH parvatAgnisaMyogAdisamavAyashcha yadyapi svarUpeNaika eva, tathApi tantupaTAdiparvatAgnisaMyogAdyupAdhinimittaH samavAyasya bhedo.apyasti | tataH siddhatve.api sAdhyatvamupapadyata ityata Aha- yadIti ||
yadi asya samavAyasya sAdhyatvasiddhayarthamaupAdhiko bheda iShyate tadaikatvaM kuta iShyate | samavAyasyaikatvaM hi na saN^khayAvisheShaH | nigaruNatvAt.h | kintvabhedaH | nacha bhedAbhedau kvApi pareNAN^gIkR^itau | tasmAtsamavAye bhedasyAN^gIkR^itau tadviruddho.abhedo nAN^gIkatarumuchita iti |
nanu svAbhAvikamekatvaM svAbhAvikenaiva bhedena viruddhayate na punaraupAdhikena | svabhAvataH abhinne.api gaganAdAvaupAdhikabhedadarshanAt.h | samavAye chaupAdhika eva bhedo.abhyupagataH | tatkathaM svAbhAvikaikatvAN^gIkAro.anuchita ityata Aha- neti ||
viruddhAbhimatayoravirodho hi kAlabhedena bhavati | yathA tatraiva bhUtale tasyaiva ghaTasya bhAvAbhAvayoH | deshabhedena vA | yathA tadaiva tasyaiva ghaTasyAstitvanAstitvayoH | vyakttibhedena vA | yathA tatraiva bhUtale yadaikasya ghaTasya bhAvastadaiva ghaTAntarasyAbhAvaH | pAramArthikatvApAramArthikatvAbhyAM vA | yathA gagane rUpatadabhAvayoH | tatra tAvatsamavAye.abhedabhedayornAdyaM vidhAtrayaM sambhavatIti parasyApi sampratipannam.h | nApi chaturthI vidhA sambhavati | samavAyabhedasyApAramArthikatvamasattvamanirvAchyatvaM vA | Adye siddhasAdhanatvaM tadavasthameva | dvitIye tvidamupatiShThate | hi yasmAttena vaisheShikAdinA.anirvAchyaM vastu neShyamato.asattvAnirvAchyatvAbhAvAdaupAdhikasya svAbhAvikasya cha satyatvAtko visheShaH syAt.h | aupAdhikasyApi svAbhAvikavatsatyatvAtpAramArthikatvApAramArthikatvalakShaNasya virodhashAntihetoH abhAvavAdaupAdhikatvAdyuktayA na kiJNchitkR^itaM syAditi bhAvaH | 
iShyate samavAyabhedasyAnirvAchyatvaM mayA chettadA ko doSha iti chedapasiddhAnta ityAha- mAyeti ||
anirvAchyavastvaN^gIkAre vaisheShikAdirapi mAyAvAdI bhavedityarthaH | 
nanu prakArabhedenApi virodhashashantirbhava(viShya)ti | yathA tatraiva tadaiva nIlapaTasadbhAve.api pItapaTAbhAvaH | tathA samavAye.apyaupAdhiko bhedo na svAbhAvikamabhedaM viruNaddhItyata Aha- upAdhIti ||
upAdhishabdAttR^itIyAsamarthAjjanyagamyayoH sheShike Thaki kR^ite sati aupAdhikamiti bhavati | tataH kimityata Aha-ubhayatreti ||
evaM sati samavAyabhedasyaupAdhikatvaM nAmopAdhijanyatvaM vopAdhigamyatvaM vA vakttavyam.h | tathAcha pakShadvaye.apyanantAH samavAyAH syuH | tatkathamityata Aha- itastata iti || sarvadeshakAlagatAnAmavayavAvayavyAdyupAdhInAmanantatvAditi sheShaH | upAdhInAmanantatve.api samavAyAnantyaM kuta ityata Aha- bhinnatvamiti ||
cho yasmAdityarthe | nahyaupAdhiko bhedo nAmopAdhInAmeva bhedaH | tathA sati samavAyasyeti na syAt.h | ukttadoShaparihArashcha na bhavet.h | kintu teShu samavAyeShvevopAdhijanyaM tadavagamyaM vA bhinnatvamasti | bhedahetavashchopAdhayo.anantA iti kathaM na samavAyAnantyam.h | tathA.apyaupAdhikameva tadAnantyamityukttasya kimAyAtamityata Aha- ka iti || 
upAdhigastatsambandhI aupAdhika iti yAvat.h | aupAdhikabhede ko visheSho yenAsAvabhedaM na viruNaddhItyarthaH | 
etadukttaM bhavati | nIlapaTasadbhAve.api pItapaTAbhAva ityatra hi yadi vishiShyaviShayau vidhiniShedhau, tadA bhinnaviShayatvena virodhAbhAvaH | nIlapItapaTayorbhinnatvAt.h | nachaivaM prakR^ite | bhedavisheShAbhAve.api bhedAntarAbhyupagamApatteH | tathA chaikatvokttirayukttaiva | nahi pArthivaparamANau rUpAdayo.agnisaMyogajA na tvApyaparAmANurUpAdaya iva svAbhAvikA ityetAvatA rUpAdirahito.asau bhavati | yadi cha visheShaNaviShayau tadA samavAye bhedo.astyeva | sa tu sambandhibhirupAdhibhiH kR^ito na tvakR^itrima ityukttaM syAt.h | tathAcha ghaTAdibhedena tulya iti rikttaivAbhedokttiH | upAdhInAM cha sarvadA.anapAyAnna bhedasyAgantukatvaM yukttamiti | 
upAdhigamyamaupAdhikamiti pakShamaN^gIkR^ityokttadoShAbhAvaM shaN^kate- avidyamAna eveti || 
satyamupAdhigamyatvAdaupAdhikaH samavAyabhedo.adhigamashcha na pramA | yenAsau bhedaH pAramAthirkaH syAt.h | kintu vibhrama eva | nachaivaM bhedasyAs.httvaprAptyA siddhasAdhanatAtAdavasthyamiti vAchyam.h  yato.avidyamAna evAnyaH samavAyo.adhigamyate tattadupAdhineti brUmaH | yathA aN^gulyavaShyabdhanayanAdyupAdhivashAdavidyamAna eva dvitIyashchandro.adhigamyate | tathA taistaiH 
sambandhilakShaNopAdhibhiravidyamAnA evAneke samavAyAH pratIyante | ta ete samavAyA aupAdhikabhedAbhinnA ityuchyante | ta eva chAgnimadAdishabdavAchyA anumAnasAdhyA vishiShyAkArAH | tathA cha na samavAyaikatvahAniH | chandravadAropitAnAmanekatve.apyanAropitasyaikatvAvirodhAt.h | nApyanumAnAnAM siddhasAdhanatA | tathAvidhasamavAyAnAM prAgasiddhatvAditi |
yadyapyasminpakShe na siddhasAdhanaM dhUmAdyanumAnam.h | tathA.api tadgamakamavidyamAnasamavAyasattAM pratipAdayadanumAnajAtaM dahanashaityAnumAnamiva bAdhitaviShayatayA  na pramANaM bhavet.h | upalakShaNaM chaitat.h | upAdhInvinA samavAyAvabhAsasya kvApyabhAvAtsarvatrApi tasyAvidyamAnataiva syAdityapi draShyavyam.h | tadevaM sarvAnu(dhUmAdyanu)mAnAnAM siddhasAdhanatvAdiprasaN^gAnna samavAyaikyamupapannamiti | etachchopalakShaNam.h | AgamApanhavashcha samavAyaikye syAt.h | padArthAnAM tatsaMsargANAM cha sikatAvadvishakalitAnAM siddhatvAt.h |
idAnIM samavAyasya nityatvaM nirAkaroti- evameveti ||
yathA samavAyasya sarvatraikatvAN^gIkAre sarvAnumAnAnAM siddhasAdhanatvAdiduShyatvamukttam.h | evameva tannityatvAbhyupagame prAgasataH sattAsamavAyo janirduShyA matA | samavAyanityatve na kasyApi janiH syAdityarthaH | tatkathamityata Aha- tatrApIti ||
ukttadoShANAM siddhasAdhanatvAdInAm.h | tathAhi | prAgasataH sattAsamavAyo janiriti pareNa janilakShaNamabhihitam.h | tatra yadi samavAyo nityaH syAttadA tallakShaNA ghaTajaniH prAkkulAlAdivyApArAdastIti tadarthasya tasya siddhasAdhanatA syAt.h | j~naptau hi siddhasyApi sAdhanaM ghaTate | kintu kvachidanapekShatvamityeva | kR^itau tu prAk.hsiddhasya sAdhanamevAshakyamiti kulAlAdivyApArasya niShphalatvaM syAt.h | atha samavAyasya nityatve.api prAgasataH sattAsamavAyaH sAdhyaH asto ko doSha iti chenna | samavAyaikyavyAghAtAt.h | aupAdhikaH samavAyasya bheda iti chet.h | yathAsambhavaM sarvamukttamanusandheyam.h | nahi prAgasadviShayo vyApAraH sambhavati | tasya satkAraNAtirikttakartavyAbhAvAt.h | satkAraNasya sattAsamavAyAnatirekAt.h | svarUpalAbhaH kulAlAdivyApArasAdhya iti chet.h | evaM tarhi kimapareNa sattAsamavAyena | tadevaM samavAyasyaikatvanityatve sarvathA.apyayuktte iti | yadvA samavAyanirAkaraNaprasaN^gAtparokttaM vishiShyAderjaneshcha svarUpaM tanmatAsAmAJNjasyapradarshanAyaupAdhiketyAdinA nirAkR^itaM(cha) veditavyam.h |
nanvetatsarvaM vyAhatam.h | yuShmAbhirapi lokavedavyavahAraM paripAlayadbhirvishiShyAdeH aN^gIkaraNIyatvAt.h | tatrApyukttadoShAnuShaN^gAdityato vishiShyAdinirUpaNe tAvaddoShAbhAvaM svamate darshayati- asmaditi ||
vishiShyAkAro na visheShaNaM nApi sambandhaH | kinnAma visheShyam.h | nacha tanmAtram.h | dvividho hi vishiShyAkAraH | yAvadvisheShyabhAvyayAvadvisheShyabhAvI cha |
tatrAdyo visheShyeNAtyantAbhinnaH | yatheshvaraH svarUpeNa sarvaj~naH | evaM yatra yatra visheShaNasambandho yAvadvisheShyabhAvI tatra tatra vishiShyaprakAro.api tathAbhUto visheShyeNAtyantAbhinno draShyavyaH | tathA.api visheShasya bhedapratinidheH sarvapadArtheShvaN^gIkR^itatveneshvaraH sarvaj~na ityaparyAyashabdapravR^ittyAdyanupapattidoSho nAsti | Ishvara eva sarvaj~na ityabhedastAvatpramitaH | bhede tu na niravakAshaM pramANamastIti |
dvitIyastu visheShyeNa bhinnAbhinnaH | yathA pavartenAgnimAn.h | yathA hi saMyogavisheShasachivAstantavaH paTAkAreNa pariNamante | tathA.a.agantukavisheShaNasambandhAdvisheShyasvarUpaM vishiShyAkAreNa pariNamate | tatra yadyapi bhedAbhedau vastunaH svarUpabhUtau tathA.apyasmatpakShe visheShasya sarvatrAN^gIkR^itatvato na saN^karadoShaH | tadidamukttam.h- kvachiditi || atyantAbhedasthale bhedAbhedasthale chetyarthaH | 
yadvA kvachidityaupAdhikAditraya ityarthaH | tasyApyukttaprakAratvAt.h | etena bhedahIne.apyAkAshAdAvaupAdhiko bhedo dR^iShya itya(pya)pAstam.h | visheShanibandhanAnAmevAkAshAdyaMshAnAM ghaTAdyupAdhibhiH sphuTIkaraNAditi | janinirUpaNe doShAbhAvaM svamate darshayati- asmaditi ||
visheShasya pariNAmasya janitvenAN^gIkR^itatvato na kashchiddoSho.astIti yojanA | mR^idAdInAM ghaTAdyAkArApattireva ghaTAdijaninar tu samavAya ityarthaH |  
