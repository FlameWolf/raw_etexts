nyAyadIpikA-
indirAvadanAmbhojarAjahamasAya viShNave |
amandAnandasandohasundarAkR^itaye namaH || 1 ||
dharmavij~nAnavairAgyaparamaishvaryashAlinaH |
AnandarIrthabhagavatpAdAn vande nirantaram || 2 ||
sa padmanAbhatIrthArkagogaNo.astu dR^ishe mama |
na tattvamArge gamanaM vinA yadupajIvanam || 3 ||
praNamya charaNadvandvaM gurUNAM tatkR^ipAbalAt |
vyAkariShye yathAbodhaM gItAtatparyanirNayam || 4 ||
athAsheShapuriShArthahetubhUtAmanyairanyathA vyAkhyAtAM gItAM yathAvadvyAkhyAtukAmo bhagavAnAchAryaH prAripsitasya granthasyAvighnena parisamAptyAdiprayojanAmiShTadevatAnatiM shiShTAchAraparamparAdiprAptAM shiShyajanashikShArthaM granthe nibadhnAti, granthArambhaM cha pratijAnIte || samasteti || antarAyaparijihIrShAdimanto devatAntaranatimAcharanto dR^iShTAH | tatkiM nArAyaNapraNAmenetyata uktam || samastetyAdi || nArAyaNasyaiva samastaguNasampUrNatvenAsheShadoShadUratvena  nikhilaprArthitapradAnasAmarthyAditareShAM tatprasAdAsAditashaktimattvAttatpraNAma eva kartavya iti bhAvaH | sampUrNamiti guNAnAM pratyekaM pUrNatAmAha | vivarjitamiti cha doShavarjanasya niHsheShatAm | samastagItAsu bhagavadgItAyAH prAdhAnyaj~nApanAya gItetyevoktam | "mukhyasya nirvisheSheNa shabda" iti smR^iteH | svayameva gItAbhAShyasya kR^itatvAt kiM purarArambheNetyatastAtparyamityuktam | vyAkhyAtatve.api gItAyAstadarthasya shiShyANAM buddhyArohArthaM shabdAnukaraNAdyantareNa punastAtparyimevochyata iti bhAvaH |
nanvanekeShu grantheShu vidyamAneShu ko visheSho gItAyA yena tasyA eva tAtparyamuchyate | api cha, bhAratamadhyagatatvAdgItAyAH kutastasyA eva pR^ithak tAtparyamuchyata ityato bhAratasya sarvashAstrottamatvAdyuktaM tadantargatagItAyA eva tAtparyakathanam | bhArate.api gItAyA uttamatvAttasyAH pR^iktAtparyakathanaM chopapannamiti parihAramabhipretya bhAratasya sarivashAstrottamatvaM, bhArate.api gItAyA eva uttamatvameva kuta ityatantatpurANavachanena sAdhayita || shAstreShviti || bhArate.api gItAnAmasahasrayoruttamatvaM kuta ityata Aha || taditi || bhArataj~nAnAdapyAJNjasyena gItAdij~nAnasya mokShasAdhanatvAdyuktaM bhArate.api gItAderuttamatvamiti bhAvaH |
gItAnAmasahasrasamAnashAstrAntaraj~nAnasyApyAJNjasyena mokShahetutvAt ko visheSho gItAderityata Aha || neti ||
bhAraratasya sarvashAstrottamatvameva kuta ityata Aha || bhAratamiti || vedapadena vedayantIti sarvashAstrANyuchyante | bhAratAdestulA.a.aropaNaM nAma tatpratinidherAropaNam | etadeva kuta ityato mahAbhAratashabdArthaparyAlochanayaiva j~nAyata ityAha || mahattvAditi || madattvAttata eva bhAroNa tatatvAchcha mahAbhAratamityarthaH | kiJNcha mahAbhAratashabdanirvachanaj~nAnAdeva yadA sarvapApakShayo bhavati tadA kiM vaichyaM tasya sarvashAstrottamatvamiti bhAvenAha || niruktamiti || niruktaM nirvachanam | asya mahAbhAratarashabdasya |
bhAratasyaivaM sarvashAstrottamatve kiM nimittamityataH paramAptakR^itatvaM darshayati || svayamiti ||
nanvApto nAma yathArthadarshI yathAdR^iShTArthavAdI cha | tatra vyAsasya yathArthadarshitvaM kutaH ? bhagavadavatAreShvapi pR^ithvAdiShvaj~nAnAdidarshanAdityata uktam || svayamiti ||
astu vyAsasya yathArthadarshitvaM sAkShAnnArAyaNAvatAratvenAj~nAnabhramasandehashUnyatvAt | yathAdR^iShTArthavAditvaM tu kutaH ? tasya pramAdenAyathAdR^iShTavAditvAbhAve.api vipralipsayA tatsambhavAdityata Aha || brahmeti || vakturvipralipsA shrotR^iNAmayogyatAyAM sambhavati | prakR^ite cha brahmAdInAM yogyAnAmeva shrotR^itvena bhagavato vipralambhAbhAvAdyuktaM yathAdR^iShTArthavAditvamiti bhAvaH apahAsenAyathAdR^iShTArthavAditvaM kiM na syAdityata Aha || tattveti || apahAsasya prasaN^gadoShanibandhanatvAdatra cha tattvanirNayasya prasaktatvena tadasambhavAnnAtrApahAsenApi vyAsasyAyathAdR^iShTArthavAditvamiti bhAvaH evaMbhUtAptarachitatvasya bhAgavatAdiShvapi sAmyAtko visheSho bhAratasyetyata uktam || kevalamiti || nAsuramohanAdyarthamapyatrAnyaduchyate | anyathApratItasya guhyadarshanabhAShAbhyAmuktatvAt | anyatra kvachidvyAmohanArthamanyathA kathanAditi bhAvaH | evaM paramAptimUlatvenaiva na bhAratasya sarvashAstrottamatvaM kintu vedasaMvAditayA paJNchamavedatvenApIti bhAvenAha || paJNchamamiti || 
evaM gItAtAtparyakathanasya yuktatAM prasAdhya shrotR^ishemuShImanukUlayiShyannAdAveva asheShagItApratipAdyamarthaM saN^kShepeNa darshayati || tatreti || 
tatra gItAyAm | iti kathyata iti sheShaH | kR^iShNasyApyarjunAdavisheShAtkathaM tadvodhakatvamityato bhagavAnnArAyaNa ityuktam | AptasamastakAmasya bhagavataH kimarjunabodhanenetyata uktam || Atmana iti || prayojanAbhAve.api 
prItyatishayavashAnmakaturapatyapAlanavattadbodhanaM yaktumiti bhAvaH | arjunasya bhagavatpriyatvameva kutaH ? aparokShaj~nAnitvAt "j~nInI priyatamo.ato me" iti smR^iteriti chettadva kuta ityata Aha ||uttameti || etadapi kuta ityata Aha || sAkShAditi || sAkShAdindraH purandaraH | sAkShAdavatAro nAveshamAtramiti vA | atra devatvameva vaktavyam | indrAvatAramiti svarUpakathanam | arjunabodhane kA prAptirityata Aha || nArAyaNeti || bAndhavAdinigrahasyAdharmatvAt kimuchyate.adharmatvenAshaN^kyetyata etannigrahasya kaimutyena dharmatvamAha || kShatriyANAmiti || bhAgavatamAtrasyaitAdR^ishanigrahaH paramadharmaH | atraiva niyuktAnAM kShatriyANAM tu visheShato.api paramadharma ityarthaH | bAndhavAdinigrahaH kathaM paramadharma ityato bAndhavAdIti vaktavye nArAyaNadviT.htadanubandhItyuktam | bAndhavAditve.api keShAJNchinnArAyaNadveShitvAt  keShAJNchittatsambandhitvAt tannigraho dharma eveti bhAvaH |
nanvayaM dharmashchechChAstrodita eva bhavet | tathA cha na shAstraviduShA.adharmatvenA.ashaN^kyeta | shaN^kyate cha | ato na dharma ityata Aha || bandhusnehAditi || na shAstramukheneyaM shaN^kA | api tu snehamAtranibandhanaiveti bhAvaH | j~nAninaH snehamAtreNa saJNjAtayA shaN^kayA kathaM svakIyaparamadharmanivR^ittirityata uktam || nivR^ittaprAyamiti || evamAshaN^kayA nivR^ittaprAyashchedetadyuddhakaraNameva bodhanIyaM, bhagavanmahimAdike kimarthamuchyata ityato bodhyArthamAha || sveti || na kevalaM yuddhAdisvavihitavR^ittimAtraM paramo dharmaH | yena tadeva bodhyaM syAt | api tu bhaktyAdikamapi | tatrArjunasya dharmaikadeshe.adharmashaN^kAyAmapi prAptalokopakArAya pamagradharmo bhagavatA bodhyate | tatra bhagavanmahimAdyuktistu bhaktyutpAdanAyeti bhAvaH |
nanu yuddhAdisvavihitavR^ittinivR^itto.apyarjuno na paramadharmanivR^ittaH | bhaktyAdimattvAt | ataH kiM bodhyata ityata Aha || taditi || na bhaktyAdikaM pratyekaM paramadharmaH | yena tAvatA tasya na paramadharmanivR^ittiH | kintu militameva | ate.anyatamAbhAve.api paramadharmanivR^itteryuktaM tadbodhanamiti bhAvaH | tarhi prakR^ityAdivarNanaM kvopayujyuta ityato.astu svavihitavR^itterdhakmatvaM,  tadviruddhasyAdharmatvaM cha | bhagavadbhaktyA tadArAdhanasya dharmatvaM tadviruddhasyAdharmatvaM cha kuta ityAshaN^kAnivArANAya sarvasya bhagavadadhInatvahetuM vaktuM sarvanirUpaNamiti bhAvenAha || bhagavaditi || sarvasya bhagavadadhInatvena dharmAdharmatayA bhagavanniyatayoreva tathAbhAvAttasya chaivaM vidhayoreva tathA niyamanopapatteriti bhAvaH |
nanvarjunasya devatvAdi kutaH | svavihitetyAdergItAtAtparyArthatvaM cha kuta ityata Aha || sarvaJNcheti || arjuno deva ityAdyetachcha sarvaM gItAyAMmevAvagamyate | na cha pramANAntaraM tatrAnveShaNIyam | svavihitetyAdikaM cha sarvaM gItAyAmavagamyata eva | na tu tadarthatayA balAduchyata ityarthaH | tatra tAvannArAyaNadviT.hnubandhinigrahaM bandhusnehAdadharmatvenA.a.ashaN^kya tato ni‡•çvR^ittaprAyamarjunaM bhagavAnnArAyaNo bodhayatItyetAvadgItAyAM sphuTamavagamyate | "yachChreyaH syAnnishchitaM brUhi tanme" iti prArthanAttasya nivR^ittaprAyAtAvagamAt | sAkShAnnivR^ittau tadanupapatteH |
nArAyaNadviT.htadanubandhinigrahasya kShatriyANAM paramadharmatvaM gItAyAM kenAvagamyata ityata Aha || atheti || yuddhasya uktavidhasyeti sheShaH | avagamyata iti sarvatrAnuShajyate |
svavihitavR^ittyA bhaktyA bhagavadArAdhanameva paramadharmaH | tadviruddhaH sarvo.apyadharma ityetatkenAvagamyate ityata Aha || yata iti || yata ityanena svavihitavR^ittyA bhaktyA bhagavadArAdhanasya kartavyatvamavagamyate | bhaktyA.archanasyaivAbhyarchanatvAt | svakarmaNetyanena svavihitavR^ittyA bhagavadArAdhanasyaiva mukhyataH kartavyatvam | mokShasAdhanasyaiva mukhyakartavyatvAt | shreyAnityanena svavihitavR^itteH kartavyatvamasvavihitavR^ittestyajyatvaM cha | shreyasa eva kartavyatvAdashreyasastyAjyatvAt | sarvetyanena bhaktyA bhagavadArAdhanasya kartavyatvam | sarvaguhyatamatayA, hitasAdhanatayA, bhagavatpraptisAdhanatayA cha vihitasya kartavyatvAt | sarvadharmAnityanena svavihitavR^ittyA bhaktyA bhagavadArAdhanasaiva kartavyatvaM, tadanyasya tyAjyatvaM cha | svavihitavR^ittyA bhaktyA bhagavadArAdhanasaiva sharaNAgatitvAt | sarvadharmapadenaitadviruddhasya dharmAbhAsasya vivakShitatvAt | sarvapApagamanahetutayA vihitasya kartavyatvAt | tadarthatvena niShiddhasya tyAjyatvAt || svadharmeNa || bhaktyA cheti saMyojeyam | kartavyatyAjyatvAbhyAM dharmAdharmatva iti bhAvaH|
nanu shravaNAdirUpasvavihitavR^ittyaiva parokShAparokShaj~nanayorj~nAnino.api mokShasya gItAyAmeva tadadhInatvAvagamAt | na chaivaM shravaNAdivaiyyarthyam | anyathA j~nAnAderbhaktyAdhInatvAnupapattiriti vAchyam | shravaNAderj~nAnAdisAdhanatve.api bhaktereva tebhyaH shravaNAdisarvasAdhanebhya uttimatvasyAtra vivakShitatvAditi bhAvaH |
nanupa na bhaktyA svavihitavR^ittyA bhagavadArAdhanaM kartavyaM tadviruddhaM tyAjyamiti gItAbhimatam | tatra bhaktimataH kartavyatyAjyAbhAva1mAtrasyAbhimatatvAdityata Aha || matkarmeti ||
na bhaktasya kartavyatyAjyAbhAvo gItAbhimataH | tatraiva bhaktasyApi svavihitavR^ittyA bhagavadArAdhanasya tadviruddhasya tyAjyatayA.avagamAditi bhAvaH | taduktaM svavihitavR^ittirUpaM madviShayaM cha karma matkarma tadeva tatkarma | haN^gavarjitosvavihitAbhagavadviShayakarmasaN^gavarjitaH | tadeva vikarmochyate | bhagavatpraptihetutayoktameva karma kartavyam | tadarthatvena 
niShiddhameva tyAjyamiti |
nanvarjunasya j~nAnitve kathaM taM prati svavihitavR^ittyA bhagavadArAdhanaM vidhIyate | j~nAninastadabhAvasya gItAbhimatatvAdityata Aha || kurviti || 
na j~nAninaH svavihitavR^ittyAdyabhAvo gItA.aimataH | tatra "evaM j~nAtvA kR^itaM karma pUrvairapi mumukShubhiH | kuru karmaiva" iti j~nAnino.api svavihitavR^ittyAdeH kartavyatayA.avagamAditi bhAvaH svavihitaM, bhagavadarthameva pUrvaiH kR^itaM tadubhayameva bhagavatkarma |
yaduktamarjuno bhagavato.atipriyoparokShaj~nAnyuttamAdhikArI devashcheti tatkenAvagamyata ityata Aha || sudurdarshamiti ||
sudurdarshamityanenAparokShaj~nAnitvamavagamyate | devaiH saha paThitatvena devatvaM cha | iShTosIti priyatamatvam | daivIti devatvam | mahAtmAna ityananyamanaskatayA bhagavantaM bhajatAM devatvamaparokShaj~nAnitvaM chAvagamyate | tAdR^ishabhajanavatashchArjunasya tajj~nAyate | darshayAmAsetyaparokShaj~nAnitvam | bhagavadatipriyatvaM devatvaM cheti saMyojeyam | devatvenaivottamAdhikAritvaM chAvagatam |
yaduktaM sarvasya bhagavadadhInatvaM tatkenAvagamyate | tathAtve cha tasya sarvasmAdbhedena, sarvasya cha satyatvena, tasya sarvottamatvena, sarvaguNapUrNatvena, nirdoShatvenAnanyAdhInatvena, mokShapradatvena, sarvashAstrapratipAdyatvena cha bhAvyam | sarvasya tadadhInatAyAH sAkShAtparamparayA chaitatsApekShatvAt | tadetatsarvaM kenAvagamyata ityata Aha || neti ||
na me vidurityanena pUrNatva1mavagamyate | ahamAdiriti sarvottamatvam | yo mAmiti nirdoShatvaM, sarvasya tadadhInatvaM, tajj~nAnAnmokShashcha | janmAdInAM doShatvAt | sarvapApakShayasya mokShatvAt | buddhiriti sarvasya tadadhInatvam | etAmiti tajj~nAnAnmokShaH | niShkampayogasya suyujyatvAt | ahamiti sarvasya tadadhInatvaM tajj~nAnAnmokShashcha | aj~nAnajatamasaH saMsAratvAt | teShAmiti tajj~nAnAnmokShaH | bhoktAramiti sarvasya tadadhInatvaM tajj~nAnAnmokShashcha | shAntermokShatvAt | j~nAnamitita sarvashAstrANAM tatparatvam | bhagavajj~nAnenaiva sarvashAstrANAM j~nAtatvokteH |
ahamiti sarvasya tadadhInatvam | matta iti sarvottamatvam | mayIti sarvasya tadadhInatvam | idamiti tajj~nAnAnmokShaH | rAjeti sarvashAstrANAM tatparatvam | bhagavadvidyAyAH prAdhAnyokteH | pradhAnAnusAritvAchchApradhAnAnAm | mayeti sarvasya tadadhInatvaM nirdoShatvaM cha | tateH preraNArthatvAt | avyaktapadena chAkAryatvokteH | na chAhamiti tasyAnanyAdhInatvam | bhUtabhR^iditi sarvasya tadadhInatvam | tasyAnanyAdhInatvaM cha | na tvaditi sarvottamatvam | paramiti sarvashAstrANAM tatparatvam | j~nAyate.anenati j~nAnashabdoditabhagavachChAstrasya sarvashAstrottamatvokteH | apradhAnasya pradhAnAnuyAyitvAt | mameti sarvasya tadadhInatvam | brahmaNo hIti sarvasya tadadhInatvaM tajj~nAnAnmokShashcha | dvAviti sarvasmAdbhagavato bhedaH, sarvottamatvaM, sarvasya tadadhInatvaM, sarvashAstrANAM tatparatvaM tajj~nAnAnmokShashcha | 
na me pArtheti pUrNatvam | prathamA.adipadenAsatyamapratiShThaM ta ityAdi, dvitIyana jagatsatyatvaM gR^ihyate | 
yuduktaM j~nAnino.api bhagavatkarmeti tatra shrutiM yodAharati || adheti || atha viShNo te stutiryaj~nashcha haviShmatA j~nAninA.apyarthyaH sAdhyashchetyarthaH | j~nAnino mokShaniyamAtkiM karmaNetyata Aha || pashyannapIti || suniyataM varNAshramochitam | ApnuyAt teneti sheShaH | yadyasmAttenAtmanaH klR^iptamAnandotkarShamApnuyAttasmAditi vA |
yaduktaM viShNubhaktereva sarvasAdhanottamatvamityAdi tatra shrutiM darshayita || bhaktyeti ||
j~nAnaM vinA bhakterabhAvAtkathaM bhaktyA j~nAnamityata uktam || anAkulamiti || prAgalpatayA.a.akulasya sato.anAkulatvaM bhaktyAbhavatIti bhAvaH | mokShasAdhanatvAdbhaktestadanantaramabhAvA.ashaN^kAM prasaN^gAdvArayati || mukto.apIti || UyasI bhaktiH bhUyobhaktiH | muktau bhedAbhAvAtsAmyAdvA na bhaktiryuktetyata uktam || tadvasha iti || muktau bhaktisadbhAve sukhAdiphalamapi syAt | anyathA tadanupapatteH | phalAN^gIkAre cha vR^iddhyAdiprAptirityata Aha || sAdhyeti || na muktabhakteH phalasadbhAvaH | tasyAH sAdhanatvAbhAvAt | na chaitAvatA.anupapattiH | yaH pUrvatanabhaktyA sAdhya AnandastatsvarUpatvena bhakteH phalatvAt | phalasya cha tadA.anubhavAditi bhAvaH |
kIdR^ishI sA viShNubhaktirityata Aha || brahmeti || kathaM bhaktereva j~nAnAdisAdhanatvamuchyate | shravaNAdestatsAdhanatvashravaNAdityata Aha || sarveti || tadeva vivR^iNoti || temaiveti || mokSho mokShAdiH | atiparipakvabhaktiyoga eva mokShasAdhanaM, na bhagavad.hdR^iShTiH | sA tu tatsAdhanatvAnmokShasAdhanatvenochyate | parikvabhaktiyoga eva dR^iShTisAdhanaM, na tu dhyAnam | tattu tatsAdhanamiti dR^iShTisAdhanatayochyate | pakvo bhaktiyoga eva j~nAnasAdhanaM, na tu shravaNAdi | tattu tatsAdhanatayA j~nAnasAdhanatvenochyata iti bhAvaH |
yaduktam arjunasya devatvAduttamAdhikAritvaM, tato.aparokShaj~nAnitvamiti tatrArjunasya devatvottamAdhikAritvayorvyAptau, uttamAdhikAritvAparokShaj~nAnitvayorvyAptau cha shrutimudAharati || adhameti || martyA martayottamAH | samA madhyamAH | devAnAmuttamAdhikAritvaM kuta ityato brahmadarshanAvinAbhAvAdityAha || naiveti || kathaM tarhi teShAM shravaNAdyupalabhyata ityata Aha || tirohitamiti || evaM chnna punaH shrotavyaM pUrvavat, bhUyastirobhAvaprApterityata Aha || bahuvAreti || tadabhyAsAt shravaNAdyabhyAsAt | 
bahuvArAbhyAsena j~nAnasyAtirobhAvaH kva dR^iShTa ityata Aha || yatheti || abhyAsapradarshanArthamuktaM vyAseti | prathamashravaNAdyevaitatkiM na syAdityata uktaM devAnAmiti | devatvena prAgapi shravaNAdyastyeveti bhAvaH |
yadviShNorbrahmarudrAdisarvottamatvamuktaM tatra shrutIrudAharati || asyeti || asyAbhilaShitasechakasya A samantAdIshasya viShNordevasya havirbhiH prabharaNe kR^ite bandhako rudro raudraM mahimAnaM lebhe yathA tathAshvinau yuvAmapyannavadvartanaM prAptau stha ityarthaH | AsIjjagadAdau | munirmaunI | samachintayadete jAyantAmiti | vishvo vAyuH | itamagro.asya jagato.agre | sarvotkarSha iti shrutiH sarvashAstrANAM tatparatve tajj~nAnAnmokShe cha mAnaM bhavati | satyaM mukhyam | tataH viShNutaH | viShNo tvaM miteH paro.asi | mUrtyaiva pUrNo.asi na tu kIrtyAdimAtreNa | ataste mahimAnaM nAnye prApnuvantItyarthaH |
yaduktaM j~nAninAmapi karma kAryaM, tenAnandAtishayashcha bhavatIti tadayuktam | yastvati  j~nAninastadubhayAbhAvasyoktatvAdityata Aha || yastvita || nAnena j~nAnena j~nAninaH karmAdyabhAvaH siddhyati | asyAtmaratitvAdi visheShaNAnAM mukta eva mukhyatvena pUrvottaravAkyAnusAreNa cha muktaviShayatayAj~nAnimAtraviShayatvAbhAvAdityarthaH | atra sarvathA dehAdyabhimAnamuktatvenAsaMpraj~nAtasamAdhistho.api mukta uchyate | smR^itisamAkhyAnAchchaitanmuktaviShayamityAha || yastviti || 
tathApi na j~nAninaH karmAkaraNaM 3yuktam | j~nAnayogeneti j~nAninAM karmAbhAvokteH | na chAsya muktaviShayatvaM vaktuM shakyate| j~nAnenaiva j~nAninAM muktirityukterityata Aha || j~nAneti || na j~nAninAM karmAN^gIkArepyetadvAkyavirodhaH | asya yativiShayatvAt | teShAmapyetadvAhyakarmasaN^.hkochApekShayaiva j~nAnena mokShamAha | na tu karmAbhAvavAbhiprAyeNeti bhAvaH | j~nAninAM sarvakarmAbhAva evAsyArthaH kiM na syAdityato bhagavataiva tadasambhasasyoktatvAdityAha || na hIti || nAtra j~nAninaH sharIrayAtrArthamarmatyAgo vivakShita iti brUmo yenAsambhavaH syAt | kintu yaj~nAdikarmatyAga eva | tasyaiva mokShavirodhitvAditi chenna | kAmAdirahitayaj~nAderabandhakatvAbhiprAyeNa bhagavatA.abhihitatvAdityAha || etAnIti || aj~naviShayo.ayaM vidhiH kiM na syAditi chenna | j~nAnina eva shrutyA tathAvidhakarmaNo vihitatvAdityAha || j~nAnIti || uditAni, shrutyAdau kartavyatayeti sheShaH | tathApyetadvAkyasyoktArthaH kuta iti chetsamAkhyAnAdityAha || neti ||
yaduktamarjuno j~nAnIti tadayuktam | upadekShyantItyasyAj~natvapratIterityata Aha || upadekShyantIti || nArjunasya j~nAnitvepyetadvAkyasya virodhaH | yata etatprAgutpannaj~nAnatirobhAvanivR^ittyarthamevopadeshamAha | na tu prAgaprAptaj~nAnalAbhArthamityarthaH |
upodghAtaH sampUrNaH |
evaM saN^kShepato gItAtAtparyamuktvA.atha vistareNa tadvivakShuH katipayashlokAdhikA.adyAdhyAyasyAtirohitArthatvAt saN^grahoktyaiva vyAkhyAtatAM manvAnoshochyAnanvashochastvamityAdi vyAkuryan praj~nAvAdapadArthamAha || prakarShaNeti || tadavAdo na tadupekShitaH | api tu tadvAdaviruddha ityabhipretyoktaM vivR^iNvan  vAkyArthamAha || prAj~neti || nanu kathaM vinashi1Shyanto.ashochyAH | yenAshochyAnanvashochastvamityuchyate | kathaM cha na yotsya iti vAkyaM prAj~namataviruddham? dR^iShTvemamityAdinopapatteruktatvAdityAkShipati || kathamiti || tatrA.adyachodyaparihAra2tayottarArdhamupAdatte gatAsUniti || 11 ||
dvitIyaM chodyaM parihartumanuvadati || bandhusnehAditi || bandhusnehanimittAttannAshabhayAdityarthaH | satyamityato vikalpAsahatvAttatprAj~namataviruddhamiti bhAvena bandhushabdasya sharIravishiShTachetane prayogAdvikalpayati || tatreti|| AdyaM dUShayituM dehina iti shlokatAtparyamAha || dehasyeti || na tatra bhaye prayojanamiti || dehanAshabhayanimittayA svadharmahAnyA prayojanaM nAstItyarthaH |
(parihAro hi bhaye prayojanam | na chAsau sambhavati | kaukArAdInAmiva dehasya sarvathA vinAshitvAt | prayojanAbhAvena cha bhayAnupapattau na tena svadharmanivR^ittiryuktetyarthaH| bhayasyAsvAdhInatvena prayojanApekShApUrvatvAbhAvAtkathamiti chenna | yadR^ichChayA bhayotpattAvapi prayojanAbhAvaparAmarshena tatparihArasyAbhipretatvAt |)
dvitIyanirAsAya na tveveti shlokatAtparyamAha || neti || avinAshitvena bhayaprApterevAyogAdbhayena svadharmanivR^ittiH sutarAmayuktetyarthaH | nanvIshvaranAshasyAnAshakiMta tvAtkimarthaM na tvevAhamityuktirityato dR^iShTAntatvena shlokaM vyAchaShTe || na tAvaditi || prAgabhAvashcheti draShTavyam | tAvaditIshvarasya svarUpato dehatashcha nAshAdyabhAvaM sUchayati | paramachetanasyeti svatantrachetanatvahetuM sUchayati || evameveti || chetanamAtratvena svarUpato1 nAshAdirnAstItyarthaH | Ishvarasya paramanityatvachetanatve kutaH prasiddhe? yenAsau dR^iShTAntatayopAdIyata2 ityataH shrutiprasiddhiM darshayati || nitya iti || nityo nityAnAmityatishayena nityatvamevochyate, na tu vivakShitArtha ityatastatsmR^ityA3 vivR^iNoti || svadeheti || viShNorapi jIva4vaddehayogAdisadbhAvAtsvadehetyuktam | mukteH pureti sambandhaH |
athavA1 dR^iShTAntatAM vinA Ishvaro.api2 pakShe nikShipyata iti tatprAptipUrvakamAha || Ishvarasyeti || tadapi ubhayavidhAnityatvamapi | nanvatreshvarasya jIvavatsvarUpanAshAdyabhAva evochyate | tatkathamubhayavidhAnityatvaM nivAryata ityuchyata ityata Aha || na tveveti || 
tushabdeneshvarasya visheShato nAshAdyabhAvo j~nAyate | sa choktavidha eveti bhAvaH |
nanvarjunasya j~nAnitvAdyuddhagate.api bhagavatyetachChakAM.abhAvAdaprAptapratiShedho.ayamityata Aha || yadyapIti || prAptaH yogyaH shakAMvAn sajjanashcha | anenaiveshvarAnityatvasyAprastutatvAditi bhAShyavirodho.api pirahR^itaH | ekAnte kathyamAnenAnena kathaM lokopakAra ityata Aha || ekAnta iti || vyAsarUpeNa gItAyAM nibadhya || 12 ||
yadyatreshvarasyobhayavidhanAshAdyabhAvo vidhIyati kathaM tarhi dehina ityatra pUrvoktAnAmIshvarAdInAM dehAntaraprAptiruchyate | na cheshvarAtiriktAnAm | tadvyAvartakAshravaNAdityata Aha || mameti || na dehina ityatreshvarasya dehAntaraprAptiruchyate | api tu jIvAnAmeva | na cheshvaravyAvartakAbhAvaH | IshvaravyAvR^ittyarthameva dehina iti visheShaNasya prayuktatvAt | viShNorbhinnadehAbhAvena dehitvAbhAvAditi bhAvaH | IshvarasyApi jIvadehAntaraprAptisadbhavAtsvakIyetyuktam | evaM chetkaH shlokArtha ityatastamAha || bhavaditi || idAnImekasminnapi sharIre kaukArAdirUpeNAnyathAtvadarshanAt tatra shokAbhAvastathaivetyarthaH || 13 ||
kaukArAdihAnena yauvanAdiprAptAvapyashoko yujyate | tasyaiva punardarshanAdisambhavAt | dehAntaraprAptau taddarshanAdyasambhavAchChoka ityAshakAM parihArAya shlokamavatArayati || taditi || duHkhamiti sheShaH | soDhavyamiti || anabhimAnena parihartavyamityarthaH | mAtrAsparshA ityetachChabdashravaNena bhinnapadatvashakAMparihArAya vyAchaShTe || viShayeti || 14 ||
nanu duHkhAbhAvasya yuddhakaraNe.api sambhavAt kiM tatkR^itvA duHkhAbhAvAya abhimAnaparityAgenetyAshaMkya dehAdyanabhimAnena bhavan duHkhabarityAgaH svayaM1 phalarUpo.api paramapuruShArthahetushcha bhavatIti bhAvena shlokamavatArayati || phalamiti || anabhimAnena duHkhaparihArasyeti sheShaH | kathaM vyathAparihAramAtreNAmR^itatvam? "tamevaM vidvan" ityAdishrutivirodhAdityAshaMkAparihArAya puruShapadamavatArayati || neti || kathamanenaitachChaMkAparihara ityataH smR^ityaiva vyAchaShTe || puru brahmeti || astu purupadena brahma | tajj~nAnAtpuruSha ityetatkathaM labhyata ityata Aha || purusaraNAditi || saraNaM gamanam | tadeva j~nAnamiti bhAvaH || 14 ||
nanu pApamevAshrayedasmAnityAdinA bandhuhananAdirUpAdyuddhAt paralokaduHkhaM shokahetutayoktam | ataH shaka ityata Aha || na cheti || kuto netyato hetutayA nAsata iti shlokaM vyachaShTe || asaditi || asatkarmaNa iti dR^iShTAntaH | niyatatvAdityaranenottarArdhatAtparyamuktaM bhavati | idaM cha nArAyaNadviT.htadanubandhinigraharUpatvAt satkarmaiveti bhAvaH |
nanu yathA.asatkarmaNA sukhaM nAstyevaM satkarmaNA duHkhaM nAstIti vaktavye bhAvAbhAvayorabhAvavarNanaM kvopayujyata ityato bhAvAbhAvashabdayoreva sukhaduHkhavAchitve pramANamAha || sadbhAveti || sadasachChabdayoH sadasatkarmavAchitvaM kuta ityata Aha || sadbhAva iti || ashraddhayotyuttaravAkyaM chAtra grAhyam |
bhAvAbhAvashabdaparyAyasadasachChabdayoH sukhAdau prayogaM pramANaM cha darshayati || asanniti || brahma duHkhIti veda chettarhi sa vettA duHkhyeva bhavati | brahma sukharUpamiti veda chettarhi vettAraM sukhinaM vidurityarthaH | antashabdasyAnekArthatvAdiha vivakShitArthamAha || anta iti ||
asataH prAgavidyamAnasya bhAva utpattirna vidyate | sato vidyamAnasyAbhAvo nAsho na vidyata ityapavyAkhyAM pratyAkhyAti || na cheta || gItAnusAreNAlpAch.htaramityAdyatikramaH | kimekapratyakShavirodho.atha sarvapratyakShavirodhaH? nAdyaH | bhrAntitvopapatteH | na dvitIyaH | parabuddherasiddherityata Aha || sanniti || sthitikAle sattvena vyavahriyamANameva padArthaM utpatteH prAN^nAshottaraM cha nAstIti sarvaloko vyavaharati | tena sarvalokasyAvidyamAnavidyamAnayoratpattinAshavyavahAreNa tanmulaM pratyakShamanumAtuM shakyamiti bhAvaH nanu vyavahArAnyathAnupattyA tanmUlaj~nAnameva siddhyati | na tu tasya pratyakShatAniyama iti chet | kimidamanumAnAdij~nAnamuta bhramaH ? nAdyaH | anaN^gIkArAt | liN^gAdyabhAve.api bhAvAchcha | dvitIyaM nirAchaShTe || na cheti || bhramatve bAdhakena bhAvyam | na cha tadatrAsti | ato nAyaM bhrama iti parisheShAtpratyakShameva vyavahAramUlaM sidhyatIti bhAvaH | nAsata ityetadvAkyameva viparyaye mAnamityata Aha || idamiti || siddhaM ghaTitam ||
etamevArthaM brahmatarkeNa sAdhayati || Adyantayoriti || utpatteH prAN^nAshottaraM chetyarthaH | nishchitaM pratyakSheNeti sheShaH | AdAvasatvAnaN^gIkAre bAdhakamAha || yadIti || yadyatra kArye pR^ithubudhnodarAkArAdivisheShaH prAgasanna jAyate tarhitra kArye jAyata iti vittivyavahArayoH ko viShayaH? tau nirviShayau prajyete ityarthaH | abhivyaktirviShaya ityata Aha || vyaktAviti || vyaktirviShaya iti vadatA.api nAsato janma parihratam | prAgavidyamAnavyakterjanmano.aN^gIkAryatvAt | anyathA vyakteH1 kAdAchitkatvAnupapatteriti bhAvaH | prAgvidyamAnAyA eva vyakterabhivyaktiH kadAchidbhavati | ato.abhivyakteH2 kAdAchitkatetyata Aha || anavastheti || yadi vyakterapi vyaktiH tarhi tasyAH prAgasatyA eva janmAN^gIkAryam | anyathoktadoShAt | tasyA api prAgvidyamAnAyA eva vyaktishchettasyA apyevamityanavasthA syAdityarthaH | vidyamAnasya nAshAnabhyupamame.apyevaM bAdhakaM boddhavyamityAha || evamiti || tathAhi | sato nAshAbhAve naShTa iiti pratyayAdernirviShayatvaM syAt | anabhivyaktiviShayatvaM chettasyAH pUrvamapi bhAve kAdAchitkatvAnupapattiH | 
abhAve.asatkAryatApAtaH anabhivyakterabhivyaktishchet | pUrvavadanavastheti || san vinashyatIti chopasaMhAro draShTavyaH |
nanvavamasato janmopapatteratyantAsata eva syAt | kiM visheSho jAyata ityuktye3tyata Aha || tathApIti || yadyapyevamasato janmoktam | tathApi nAtyantAsataH | kintu rUpabhedena sadasata eveti bhAvaH | tatkuta ityata Aha || abhedeti || bhedasya chAnubhavAditi sambandhaH | mR^ideva ghaTa iti kAryakAraNayorabhedAnubhavAt kAraNasya cha prAgapi sattvAt kAryasyApi pUrvaM sattvaM sidhyati | bhedAnubhavAdasattvaM chetyarthaH | abhedAnubhavo bhramaH kiM na syAdityata Aha || avisheSheNeti || abhedAnubhavasya bhramatve bhedAnubhAvasyApi bhramatvaM syAt | visheShAbhAvAditi bhAvaH | abhedAnubhava eva nAstItyata Aha || deha iti || tasmAdabhedavyavahAramUlabhavo.anumIyata ityarthaH | anubhavasadbhAve.api kuta etadityata Aha || balIti || abAdhitAnubhavaH svaviShayasthApane shakta ityarthaH | 
yadapi sadasadvilakShaNatvaM vishvasyAnena shlokenochyata iti vyAkhyAnaM tannirAchaShTe || na cheti || sadasadvilakShaNaM kiJNchidapi na prAmANikaM,kuto vishvamityarthaH | nanvasato bhAvo bhAnaM khyAtirna vidyate | sato.abhAvo bAdho na vidyate | atastadubhayavato bhramaviShayasyArthApattyA sadasadvilakShaNatvAtkathaM sadasadvilakShaNaM kiJNidapi na prAmANikamityata Aha || na cheti || yadbhramaviShayasya shuktirajatAdeH sadvailakShaNyamuktaM tadaN^gIkriyata eva | khyAtyanupapattyA yadasadvailaNyamuktaM na tadyuktam | tathAhi | asataH khyAtiranupapanneti kimasattvenota nattvane | Adye vikalpayati || asata iti || dvitIyaM dUShayati || yadIti || pratIta eva dharmiNi dharmaniShedhasya dR^iShTatvAdasato.apratItau na tatra pratItatvadharmo niSheddhuM shakyata iti bhAvaH | AdyaM parAha || yadIti || tathApi na tatkhyAtinirAkaraNaM sambhavati | vyAghAtAditi bhAvaH | dvitIyo.api kiM bhrAntAvabhrAntau vA asataH tattvena khyAtyayogaH? dvitIyo.aN^gIkAraparAstaH | prAchInapakShe dUShaNAntaraM vadannAdyaM dUShayati || na cheti || prAchInapakShe dUShaNAntaramAha || asaditi || na kvalamasato.apratItau taddharmanirAkaraNAnupapattirapi tu na ko.api vyavahArastatra yujyate | sarvavyavahArANAM pratItimUlatvAditi bhAvaH | asato bhrAntau sattvena pratItyabhAve na mAnamityuktam | tadbhAvo.api kuta ityata Aha ||yaditi || shuktyAderadhiShThAnasya yo.asadrajatakAdyAkArastasya sattvena pratItereva bhrAntitvAt | bhrAntAvasataH sattvena pratItyanaN^gIkAre bhrAntyuchChedaprasakteH sA.aN^gIkAryeti bhAvaH |
bhavedetadyadi bhrAntau pratIyamAnAkArasyAsattvaM saMpratipannaM syAt | netadasti | anirvachanIyatvAN^gIkArAt | anirvachanIyapratItau bhramatvopapatteH | ataH kathaM bhrAntAvasataH sattvena pratItirityata Aha || anirvachanIyatveti || astvanirvachanIyatvaM bhrAntau pratIyamAnAkArasya | tathApi na bhrAntAvasataH sattvena pratItirnavArayituM shakyate | tathAhi | tadanirvachanIyaM rajataM kiM bhrAntAvanirvachanIyatayaiva pratIyate sadidamiti vA | nAdyaH | sadidamiti pratItiM vinA.anirvachanIyamityeva pratItau bhrAntitvAyogAt | 
anyathA bAdhakaj~nAnasyApi bhramatvaprasaN^gAt | paribhAShAmAtrasyAnyathayitumapi shakyatvAt | dvitIye cha tatsattvaM sadasadvA | nAdyaH, anirvachanIyatvavirodhAt | bhrAntitvAnupapatteshcha | dvitIye prAptamasataH sattvena pratibhAnamiti bhAvaH | nAnirvAchyaramatasya sattvamasat | kintu prAtItikamato nAsataH sattvena pratItirityata Aha || bhrAntIti || astu tAvadanirvachanIyasya sattvaM prAtItikam | tathApyasataH sattvena khyAtirduShparihArAya | tathAhi | tatprAtItikaM sattvaM kiM prAtItikamityeva pratIyata uta vyAvahArikamiti? nAdyaH | pravR^ittyabhAvaprasaN^gAt | dvitIye tasya vyAvahArikatvaM sadasadvA | nAdyaH | prAtItikatvavirodhAt | dvitIye tu kathaM nAsataH sattvena khyAtiriti bhAvaH | ato.asadvailakShaNyasAdhakArthApattenAsataH sattvena khyAtiriti bhAvaH | ato.asadvailakShaNyasAdhakArthApatterduShTatvAnna kasyApi bhramaviShayasyAnirvAchyatetyupasaMharati || tasmAditi ||
mA.astu bhramaviShayasyAnirvAchyatA.atrochyata iti | vishvasya tu bhaviShyati | tatrAsadvailakShaNyasya saN^gatatvAt | sadvailakShaShyaM tu bAdhAnyathA.anupapattyA siddhyatItyataHshrutivirodhAnneti bhAvenAha || vishvamiti || vishvasya sadasadvilakShaNatvaM viruddhaM cheti bhAvenAha || vishvamiti || yashasvinAvindrabR^ihaspatI yuvayorvishvaM satyameva | kutaH? yuvayoH satyajagatsR^iShTyAdikarma sarvadevatA api jAnanti yata ityAhetyarthaH | balyAdibhyaH spR^ihaNIyaM vasu jetA indrAdibhyo dAtA | Ishvaro yadvishvaM chakAra tatsatyameva na mithyetyarthaH | sarvaj~no manaHprerakaH sarvato varaH svatantraH parameshvaraH padArthAnanantakAle.apyabAdhitatayaivAkarodityarthaH || 16 ||
evaM yuddhAkaraNe kAraNAbhAvamuktvA tatkartavyaM, tachcha bhagavatpUjAtvena kAryamiti vakShyati | tatrobhayorapi nityatvena IshvarasyAtishayAbhAvAtkiM tatpUjayetyatroktamavinAshIti | tatrApi kasyachidavinAshitvamevochyate, na jIvAdIshvarasyAtishayaH | tajj~nApakAshravaNAdityata Aha || yadyapIti || iti jIvAdIshvarasyAtishayaM tushabdo j~nApayatItyarthaH | nAshasyAnekavidhatvaM katham? kutashcheshvarasya tadabhAva ityata Aha || anityatvamiti || anityatvaM svarUpanAshaH | atra viShNuvAchakAbhAvAtkathamuchyate viShNorityato yena sarvamidaM tatamityetadeva tadvAchakamiti bhAvenaitachChrutyaiva vyAchaShTe || deshata iti || 17 ||
astu hareH sarvaprakAreNAvinAshitvam | tathApi kathaM tasya jIvAdatishaya ityAshaN^.hkAparihArAyachyata antavanta iti | tatraikasya sharIriNo dehanAshamAtramuchyata ityanyathApratItinirAsAya vyAchaShTe || sharIriNAmiti || IshvaraH sarvaprakAreNAvinAshI | sharIriNAM tu nityatvamAtramevAsti | na tu sarvaprakAreNAvinAshitvam | dehahAnyAdisadbhAvAt | ato.asti jIvAdIshvarasyAtishaya iti bhAvaH |
astvavinAshIti shloke bhagavadvAchakasadbhAvaH | tathApi yena sarvamidaM tataM tadavinAshIti vyAptirUpeNokteH kathaM viShNorevetyadhAryata ityata Aha || yeneti || yadyapi vyAptirUpeNedamuchyate | tathApi sarvatatatvasya viShNulakShaNatvena tatraiva paryavasAnAdyuktamavadhAraNamiti bhAvaH |
kathamidamIshvarasya lakShaNam ? jIvAnAmapi kAlatastatatvena tatrAtivyApterityata Aha || neti|| na kevalamAtra kAlatastatiruchyate1 | api tu deshato guNatashcha | na cha sA jIvAnAmastIti bhAvaH | atra jIvasya pratipAdyatAniShedhaparaM bhAShyamamukhyArthaparaM chAnumatamiti na tadvirodhaH | tatra jIvebhyo.api taterAdhikyAt | na tvevAhamiti punarukteshcheti |
nanvantavanta ityatra jIvasya dehahAnirevochyate | na tu nAshAntaram | ataH kathamAdipadaprakShepeNa vyAkhyAnamityata Aha || anichChayeti || satyaM dehahAnirevAtrokteti | tathApi duHkhaprAptihAnyoraniShTatvena tadvato duHkhaprAptiniyamAditi bhAvaH |
astvevaM jIvAdIshvarasyAtishayaH | tataH cha kimityAshaMkAparihArAyottarArdhaM vyAchaShTe || tasmAditi || sarvaprakAreNAvinAshitvena sAtishayatvAdityarthaH | sAtishayatve.api kutastatpUjA kAryetyata Aha || taditi || na kvalaM sarvaprakAreNAvinAshitvAttatpUjA.atra kartavyetyuchyate | api tu rasvaprakAreNAvinAshitvAtsa eva svatantraH | tatashcha tadadhInatvaM mukteH | yuddhAdisvakarmaNA.a.arAdhitashcheshvaro mokShaM dadAti | atastatpUjA kartavyetyevAbhipretamiti bhAvaH |
astvIshvarasya sAtishayatvAnmokShapradAnashaktiH | tathApi svakarmaNA.a.arAdhito harirmokShaM dadAtItyetadgItAbhimatamityetatkutaH | mukterj~nAnabhaktisAdhyatAyA gItAbhimatatvAdityata Aha || ye tviti || kevalakarmaNA mokShasiddheH gItAnabhimatatve.api bhaktij~nAnasahitena sAbhimataiva | "ye tu sarvANi" iti tathoktatvAt | tAdR^ishaM cha karmAtrAbhipretamiti bhAvaH | "matparA" ityanena bhagavajj~nAnamuchyate | ananyayogaH ananyabhaktiH |
"anAshino.aprameyasya" iti prakR^itasharIriviShayaM kiM na syAdityata Aha || jIveti || jIvapakShe.anAshino.aprameyasyetyatra jIvo vAchya iti pakShe | IshvaragrahaNapakShe sphuTamarthabhedasambhavAt tadvihAya kathaJNchidarthabhedakathanaM na yuktamityatrochyate | bhAShye tu mukhyArthe siddhe gauNamapyarthAntaramuchyata ityavirodhaH | na kevalaM jIvapakShe punarukterIshvaraparatvaM1 api tu tajj~nApakasadbhAvAchchetyAha || avinAshIti || avinAshItyatra bhagavatA tAvadIshvara eva pratipAdya iti samarthitam | yaduktamavinAshitvaM tadevAtra pratyabhij~nAyate anAshina iti | yadapi sarvatatatvamuktaM tadevAprameyasyeti pratyabhij~nAyate | ato.apyatreshvara evochyata iti bhAvaH |
jIvasya dehahAnisadbhAvAdIshvaradehasya nityatvAdIshvarasya jIvAdatishaya iti yadvyAkhyAnaM na tadgItA.abhimataM bhavitumarhati | dehasyAnityatvaniyamAdityato gItAyAmeva iti visheShaNAnmuktadehasyApi nityatvamanuj~nAyate | kimu hareH | anyathA tadvisheShaNavaiyarthyAt | ato yuktameva vyAkhyAnamiti bhAvenAha || ima iti || nanu muktadehasyApi kathaM nityatvam? dehasyAntyatvaniyamAdityata Aha || chiditi || jaDasharIratvamevAnityatve prayojakam | tachcha muktadehasya chidAnandAtmakatvena tato vyAvartamAnamanityatvamapi vyAvartayatIti bhAvaH | chidAnandAtmakatvaM dehasya kathamityata Aha || svarUpeti || svarUpaM1 chidAnandAtmakamiti bhAvaH | muktAnAM deha eva nAsti | "asharIraM vAva santam" ityAderityato Aha || chiditi || jaDadehAbhAvaparAshrutiriti bhAvaH | bhinnadehAbhAvaparA cheti bhAvenAha || svarUpeti ||
nanu muktAnAM nityAchidAnandAtmakadehasadbhAva eva kuta ityata Aha || na vartata iti || apare doShAH | supeshasaH surUpAH | unmiShanmaNipraveshaniShkAbharaNAH sphuradratnapravarahArAbharaNaAH | suvarchasaH sukAntimantaH | atra jaDAbhAvamuktvA teShAM sharIrokterarthAchchidAnandAtmakadehavattvaM j~nAyate |
nanvetAni vAkyAni gauNamokShaparANyeva mukhyamuktau jIveshvasayoraikyenaitadanupapatterityata Aha || na cheti || kuto netyato mukhyamokShAnantaramapi bhedasiya shrutismR^itisiddhatvAdityAha || idamiti || atrApunarAvR^ittishravaNAnmukhyamokShatvaM j~nAyate | na kevalaM muktAnAmIshvarAdbhinnatayA vyathAdyabhAvamAtramapi tu bhinnatayaiva paramAnandanubhavo.apyastIti bhAvenAha || yo vedeti || etadvAkyayoH parabrahmaprakaraNagatatvAnmukhyamokShaparatvam | anyonyaM sakhAyaste sarve muktAH | svavagatena yashorUpeNa brahmAdisabhAM sahamAneneshvareNa nimittena nandati | katham? yato.asau eShAmaniShTaspardhI divyAnnadAtA sannindriyAya hito bhavatItyarthaH | atrApyaniShTAbhAvashrayaNAnmukhyamokShaviShayatvam |
kashchidbrahmA R^ichAM samyaguchchAraNaM kurvannAste | svayaM chAtipuShTimAn kashchidbrahmA shakkarIShu ChandomatIShu R^ikShu gAyatraM sAma gAyati | kashchidbrahmA purANavidyAM vadati | kashchidbrahmA | viShNormUrti dhyAyatItyarthaH | asya cha 
brahmabAhulyapratipAdakatvAnmukhyamokShaviShayatvam | jakShan bhakShayan hasaMshcha ramamANo ratiM prApnuvan |
paramasAmyaM nAma yogyAnandapUrvatvameva | na uta sarvanAmyamiti bhAvena muktatAratamye cha mAnamAha || muktA iti || devA devagandharvAH | tattvarUpAH tattvAbhimAnino bR^ihaspatyAdayaH | uktebhyo.anye ye manuShyottamAste bhUpAchChatAMshonA ityarthaH | tAratamyasadbhAve parasparaM virodhaH syAdityata Aha || akShaNvanta iti || prAptAkShikarNaphalAH parasparavirodhashUnyA muktAH j~nAnAdiguNeShvasamA babhUvuH | tatra kechitkShIrasAgaramagnAH | techidashvatthavanamupavartamAnAH | kechitsnAtavyahR^idA iva gambhIrA bhagavantaM dadR^ishurityarthaH | idaM vAkyaM "shrutvA viShNuM" ityAgamena mukhyamuktiviShayatayA vyAkhyAtam | ata eva R^ichAM tva ityasya R^itvigviShayatvavarNanaM parAstam | tAratamye.apUrtiH syAdityata Aha || kAmasyeti || yatrechChAviShayAH paryAptAstatra lote mAmamR^itaM kurvityarthaH |
tathApi na jIveshabhedo yuktaH | tadabhedAbhidhAyakashrutivirodhAdityata Aha || na cheti || kuto na virodha iti chedarthAntarasambhavAt | pratIta evArthaH kiM na syAditi chenna | shrutyantarebhyo evArthAntarasyAvagamAdityAha || saMj~neti ||"praj~nAnaghana evaitebhyo bhUtebhyaH samutthAya tAnyevAnuvinashyati | na pretya saMj~nA.asti" iti yAj~navalkyavAkyAnantaraM tadabhipa prAyamajAnantyAH maitreyyAshchodyavAkyam-"atraiva mA bhagavAn 1mohAntamApIpanna pretya saMj~nA.asti" iti | tadartha uchyate saMj~neti | yadi mokShe j~nAnaM nashyettarhi tasyApuruShArthatvaM syAt | bhavati chAsau puruShArthaH | atastatra j~nAnAbhAvavachanaM mohakamovetyarthaH | "sa hovAcha | navA are ahaM mohaM bravImi" ityasyartha itIti | j~nAnAnAshakathanaM kathaM na mohakamityata uchyate-"avinAshI vA ayamAtmA.anuchChittidharmA" iti | tasyArto bhUtajeti | bhautikaj~nAnaM supyata iti madvAkyArtho na tu nijaj~nAnamapItyato na madvAkyaM mohakamiti bhAvaH | bhUtajAnAmamuktAnAmetadviShaye j~nAnaM lupyata iti vA | kuto nijaM j~nAnaMna lupyata ityata Aha || na cheti || AtmanAshaH AtmasvarUpabhUtaj~nAnanAshaH | AtmAtiriktamapi yadA na nashyati tadA kiM vAchyamatipremAspadAtmasvarapaj~nAnaM na nashyatItyarthaH | j~neyAnAsho.api kuta ityAshaMkAparihArarUpaM-"yatra hi dvaitamiva bhavati taditara itaraM pashyati | taditara itaraM jighrati | yatra tvasya sarvamAtmaivAbhUt tatkena kaM pashyettatkena kaM jighredyenedaM sarvaM vijAnAti taM cha kena vijAnIyAt | vij~nAtAramare kena vijAnIyAt" iti vAkyaM vyAkhyAyate || svabhAvata iti || AtmavyatirekeNa j~neyasadbhAva eva ghrANAdibhogasyeshvaraj~nAnasyAtmaj~nAnasya cha sambhavAdanyathA.asambhavAjj~neyasadbhAvo.aN^gIkArya ityarthaH | nirvisheShadvaite karmakartR^ibhAvavirodhAt svaj~nAnaM cha nopapadyate | yo j~neyAbhAve bhogAdyasambhava uktaH so.apyastvityata Aha || yadeti || anyadgandhAdi | kathaM bhogAdyabhAve puruShArthatAbhAva ityata Aha || taditi || puruSheNArthyo hi puruShArthaH | na hi bhogAdyabhAvaM puruSho.arthayate | tadarthaM yatate vA | ato bhogAdyabhAvarUpo mokSho na puruShArtha ityarthaH | "etAvadare khalvamR^itatvam" ityupasaMhAravAkyaM vyAkriyate || tasmAditi || bhogAdyabhAve.apuruShArthatvaprasakterbhogAdyaN^gIkAryam | bhogAdisambhavAchcha bhinnA viShayAdayaH | tatashcha svarUpaj~nAnamiti bhAvaH |
"yadvaitanna pashyati na tu taddvitIyamasti" ityasyArtho yaditi | "tato.anyadvibhaktaM yatpashyet" ityetadvyAkriyate || pradhAneti || anyadavatAravyatiriktamIshvareNa bhinnatayA dR^iShTatvAtpradhAnapuruShAdikaM bhinnameveshvarAdityuktam | abhinnatayA sarvaj~neneshvareNAdR^iShTatvAchcha bhinnamityupapAdakaM "pashyan vai tanna pashyati" iti | etadvAkyaM vyAkriyate || pashyanniti || pradhAnAdInAM svato bhinnatvena darshanamIshvarasya bhramaH kiM na syAdityAshaMkAparihArarUpaM-"na hi draShTurdraShTerviparilopo vidyate" ityetadvyAkriyate || na hIti || viparilopo viparItatvam | avinAshitvAditi | nityatvena nirdoShatvAdityarthaH |
"paramaM brahma veda brahmaiva bhavati" iti shrutiM vyakhyAtuM tadupayuktamAha || brahmANIti || shrutivyAkhyAnaM apIti | yadyapi paramaM brahma veda tathApi brahmaiva bhavati na paraM brahma bhavatItyarthaH | kuta itthaM kalpyate? parabrahmaj~nAnena parabrahmatvaM bhavatityevArthaH kiM na syAdityata Aha || yadIti || yadi jIvasya muktau parameshvaraikyaM syAttarhi saMsAre.api tathA syAt | prAgbhinnasya pashchAdabhedAnupapatternaitadyujyate | tathAtve duHkhAnupapatteriti bhAvaH | kuto na syAdduHkhitetyata Aha || duHkhIti || parameshvarabhUtasyApyaj~nAnavashAdduHkhitvamityata Aha || kuta iti || sarvaj~nasyApi bhrAntyA.aj~nAnamityata Aha || kveti || bhramasyAdhiShThAnAj~nAnamUlatvAdaj~nAnasya cha bhrAntimUlatvAN^gIkAre.anyAshrayateti bhAvaH | "ahaM brahmAsmi" tattvamasIti shrutidvayaM vyAchaShTe || aheyatvAditi || asanAnmiteriti || svasmin parimiternirAsAdityarthaH | virodhinAM nirasanAtpramitirUpatvAchcheti vA | tviT.h (tviN^) prakAshana iti dhAtostejastvAttvamitIritaH | na kevalametachChabdavAchyatvaM harerapi tu sarvashabdavAchyatvaM chetyAha || sarvairiti || sarvashabdavAchyatve.api rUpavisheShaniyamo.astItyAha || yuShmaditi ||
tattvamasIti vAkyaM nAbhedaparam | pUrvottaravAkyAnanusAritvAditi bhAvenA.adita eva prakArAntareNa vyAkriyate | tatra "sarvAn vedAnadhItya mahAmanA anUchAnamAnI stabdha eyAya" ityetadvyAkriyate || sarvAniti || "taM ha pitovAcha shvetaketo yannu khalu 
somyaivaM mahAmAnA asUchAnamAnI stabdho.asyuta tamAdeshamaprAkShyo yenAshrutaM shrutaM bhavatyamataM matamavij~nAtaM vij~nAtaM bhavati" ityetadvyAkriyate || akR^itAchAramiti || Adishyata ityAdesho nArayaNaH | j~nAte shrute mate cha | avij~nAtaj~nAnAdInAmiti || avij~nAtAshrutAmataj~nAnashravaNamananAnAmityarthaH | avij~nAtAnyaj~nAnAdInAM yatphalaM tattadabhAve.api bhagavajj~nAnAdimAtreNApi bhavatItyarthaH | avij~nAtAnyaj~nAnAdInAM jAtAnAmapi yatphalaM tadapi bhagavajj~nAnAdau jAta eva jAtaM bhavatIti cha | paramAtmaj~nAnAdau satyanyadaj~nAtAdyapi j~nAtAdivadbhavatIti vA | evaMvidhatvAdIshvarasya tajj~nAne svAtmano.atyantAdhamatvaj~nAnasambhavena keshavo.asmItyAdyabhimAnAyogAnnAsau tvayA pR^iShTa iti bhAvaH | tatrA.adyayojanAdvaye prAdhAnyaM hetuH | tR^itIyayojanAyAM sAdR^ishyaM hetuH |
jAtamapi jagajj~nAnAdi paramAtmaj~nAnAdau satyeva saphalamiti kathamityata Aha || tadadhInamiti || bhagavajj~nAnAdi tAvadevaM bhavati | vashIkR^itavishvo jagatsR^iShTyAdikarteshvara iti | evaM cha bhagavajj~nAnAdau sati jagattadadhInamiti j~nAnAdikaM dR^iDhaM bhavati | tatashcha mokShAdiphalaM bhavatItyarthaH |
evamaj~nAtasyApi jagato j~nAnAdinA phalaM kiM na syAdityataH kA phalapratyAshA pratyutAnartha eva bhavatItyAha || svAtantryeNeti || uktarItyA bhagavajj~nAnAdyabhAve jagataH svAtantryeNaiva j~nAnAdi prApyate | tachcha mithyAj~nAnatvAdanarthakR^idityarthaH |
sAdR^ishyAdebhagavajj~nAnAdau satyanyajj~nAtAdivadbhavatItyatroktaM "yathA somyekena mR^itpiNDena sarvaM mR^iNmayaM vij~nAtaM syAt" iti dR^iShTAntaM vyAchaShTe || yathA cheti || j~nAtaM j~nAtAdi | prAdhAnyAdbhagavajj~nAnAdimAtreNAj~nAtAderapyanyasya j~nAnAdiphalaM bhavati, bhagavajj~nAnAdau satyeva j~nAtasyApyanyasya j~nAnAdeH phalaM bhavatItyubhayatroktaM "vAchArambhaNaM vikAro nAmadheyaM mR^ittiketyeva satyam" iti dR^iShTAntaM vyAchaShTe || yatheti || yasmAtsAMketikanAmadheyasya vAchA.a.arambhaNaM kriyate atastadvikAro.ata evApradhAnam | mR^ittiketyAdisaMskR^itaj~nAnamAtreNa sAMketikAj~nAnAdAvapi tatphalaM vidvAniti vyavahAraviShayatvAdikaM bhavati | saMskR^itanAmaj~nAna eva cha sAMketikAnAmaj~nAnaM saphalaM bhavati | tanmAtreNa vidvAniti vyavahAraviShayatvAdyabhAvAdityarthaH || tanmUlamiti || tatpradhAnakatvAdityarthaH |
"evaM somya sa Adesho bhavati" iti dArShTAntikavAkyaM vyAchaShTe || evamiti|| pradhAno.atastajj~nAnAdinoktaprakAradvayenAnyaj~nAnAdisAphalyaM bhavatIti sheShaH | evaM sadR^ishashcheti draShTavyam | prAdhAnyameveshvarasya kuta ityataH sadeva somyetyAdinA svAtantryeNa jagatkAraNatvamuktam | tadevAha || svatantraH kAraNabhUta iti || Ishvaro.ahamiti bhAvAkaraNe hetutayeshvaramAhAtmyamuktam | mAhAtmyAntaraM chochyate-"sanmUlAH somyemAH sarvAH prajAH sadAyatanAH satpratiShThAH" iti | tadarthamAha || tanmUlamiti || mAhAtmyAnramuktvA abhedabuddhiM mA kurvityuchyate -"sa eSho.aNimaitadAtmyamidaM sarvaM tatsatyaM sa AtmA tattvamasi shvetaketo"iti | tadvyAchaShTe || sa iti || vyApakaH pUrNa ityAtmashabdasyArthadvayam | pUrNo guNaiH | naiva so.asIti | atattvamasIti vibhajya vyAkhyAnAntaram | 
jIveshvarabhede "sa yathA shakuniH" ityAdinoktadR^iShTAntavAkyAni vyAchaShTe || yatheti || yadapi "jIvenAtmanA.anupravishya nAmarUpe vyAkaravANi" iti, "sa eSha jIvenAtmanA.anuprabhUtaH" iti jIveshAbhedAbhidhAyakavatpratIyamAnaM vAkyadvayaM tat "ityAdishrutivirodha" ityAdipadagR^ihItaM vyAkhyAyate || na iti || "jIvApetaM vAva kiledaM mriyate | na jIvo mriyate" ityasyArthastadadhInamiti |
"prapaJNcho yadi vidyeta nivarteta na saMshayaH" ityAdishrutiH bhedamithyAtvAbhidhAyakavatpratIyamAnA prAgAdipadagR^ihItA vyAkhyAyate || jIveti || vida utpattAviti dhAtumAshritya "yadi vidyeta" ityetadutpAdyashchediti vyAkhyAtam | bhrAntikalpitatvAdbhedasya kathamanAdinityatetyAshaMkAnivartakasya "mAyAmAtramidaM dvaitam" ityasyArtho viShNoriti | bhedasya satyatve kathamadvaitaM sthAnAntare kathyata ityata uktaM advaitaM paramArthata iti | asyArtho.advaita iti | anena paramArthata iti tasiH prathamArtha ityuktaM bhavati | advaitavAkyaM paramArtho bhagavAnadvaita ityAhetyarthaH | kiM tatparamatvamityata Aha || paramatvamiti || evaM paramatvavato.advaitatvaM nAma kimityata Aha || ityAdaya iti || so.aya paramadvaite abhAvaH | tadidaM paramatvavato.advaitatvaM tadevAdvaitashrutyartha ityarthaH | sarvAdvaitamevArthaH kiM na syAdityata Aha || santIti ||
bAdhakAbhAvAchcha na bhedasya kalpitatvamityarthapratipAdakaM vikalpa iti vAkyam | tasyArtho vikalpa iti | "sa AtmA tattvamasi" ityAdivAkyasya bhedaparatvasiddhyarthaM "yathA somya" ityAdivAkyasya svoktamarthamanaN^gIkR^itya arthAntaratAkalpanAyAM udAhR^itashrutivirodho bAdhakaH | bAdhakAntaraM chAha || eketi || yathaikamR^itpiNDavij~nAnena sarvaM mR^iNmayaM vij~nAtaM syAt, yato nAmarUpAtmakaM mR^iNmayaM vAgAlambanamAtraM na tu pAramArthikaM, mattikaiva satyA tathA paramAtmaj~nAne sati jagajj~nAnaM bhavati | tato.atirekeNAbhAvAdityanyathA vyakhyAnaM na yujyate | "mR^itA j~nAtayA sarvaM mR^iNmayaM vij~nAtaM syAt | vAchArambhaNaM vikAro mR^ittikaiva satyA" ityetAvatA pUrNatvenaikAdishabdAnAM vaiyyarthyAt | sarvamR^iNmayAnAmekamR^itpiNDAtirekeNAbhAvAbhAvAt | nAmadheyasyApi vikAratvAditi bhAvaH |
kiJNcha vAchArambhaNavAkye yadi IsheshitavyAdiprapaJNchasya paramAtmanyAropitatayA tato.atirekeNAbhAvo vivakShitastarhi pratij~nAnaM 
paramAtmaj~nAnna jagajj~nAnaM na syAt | satyaj~nAnena mithyAj~nAnasyAnupapatteH | virodhAttayorj~nAnayorityAha || na cheti || nanu paramAtmaj~nAnena Daganmithyeti j~nAyata eva | ‡•çtaH kathamuchyate brahmaNyAropitatve DagataH tajj~nAnena DagaDj~nAnAnupapattirityata Aha || na hIti || evaM chetparamAtmaj~nAnena prapaJNchAbhAvaj~nAnaM bhavatIti vaktavyam | na tu prapaJNchaj~nAnaM brahmaj~nAnena bhavatIti | tathA loke vyavahArAbhAvAditi bhAvaH | ito.api nAtra prapaJNchasya paramAtmAtirekeNAbhAvo vivakShita ityAha || navakR^itva iti || kimato yadyevaM vAchArambhaNashrutirbhedapakShe yuktetyata Aha || tasmAditi || tasmAtpUrvavAkyAnAM bhedaparatvAdityarthaH |
atattvamasIti bhedaparatayA yojanAyAM "aitadAtmyamidaM sarvam" iti pUrvavAkyavirodhaH syAdityatastasya shrutyoktamarthaM smArayati || aitadAtmyamiti || astvevamAtmasambandhIti yojanA | sambandhashcha tAdAtmyamityataH svasvAmibhAvasambandha eveti bhAvenAha || taditi || tattvamasIti padavibhAgamabhyupetyApi pUrvottaravAkyAnAM bhedaparatvAt bhedaparatayA shrutisiddhamarthAntaraM chAha || tvamapIti || na so.asIti vyAvR^ittikathanamAtram | ito‡§º.apyaitadAtmyaparAmarsho.ayamityAha || taditi || aitadAtmyaparAmarshe taditipadasyaikaliN^gatvaM guNaH syAt | tatashchaitadAtmyaparAmarsho.ayamityarthaH | prAchInapakShepi tasmAdanyadataditi na liN^gavaiShamyam | 
bhavedayamaitadAtmyaparAmarsho bhavatAmanuguNo yadyaitadAtmyapadena tatsambandhyuchyate | na cha tannishchitam | sarvo.api IsheshitavyAdiprapaJNchaH paramAtmAtmaka ityapyarthasambhavAditi chet | tatkimatra IsheshitavyAdiprapaJNchasya sAkShAtparamAtmAbhedo.abhidhIyata iti te matam uta IsheshitavyAdiprapaJNcha eva paramAtmAtirikto nAstIti svarUpato niShidhyate? nAdyaH | mithyAsatyayorabhedAyogAt | dvitIyaM dUShayati || avidyamAnamiti || yadyeShA shrutirIsheshitavyAdiprapaJNchaM paramAtmAtirekeNa pratiShedhati tadonmattavAkyavadapramANaM syAt | avidyamAnasyaivesheshitavyAdiprapaJNchasya svayameva tadaikShatetyAdau paramAtmAtirekeNa vihitatvAt | na cha vAchyamatra niSheddhuM tadaikShatetyAdAvIsheshitavyAdiprapaJNcho.anUdyata eva, ato na doSha iti | IsheshitavyAdiprapaJNchasya shrutiM vinA.atmano bhinnatvenAprAptatayA.anuvAdAyogAditi bhAvaH |
ito.api niShedhAya tadaikShatetyAdau prapaJNcho.anUdyata iti na yujyate | "yadidaM vadanti tanna yujyate" iti vAkyena, niShedhe visheShayuktyA cha hInatvAt | tadvinA.anuvAdasya kvApyadR^iShTatvAdityAha || anuvAdo.apIti || tAdR^ishavAkyAdyabhAve.api niShedhAyAtrAnuvAdaH prapaJNchasyetyaN^gIkAre ko doSha iti chet adR^iShTakalpanetyekaM dUShaNam | aparaM chAha || atiprasaN^gashcheti || kathamityata Aha || abhedeti || anyatheti sambadhyate | yadyetAdR^ishavAkyAdyabhAve.apyaitadAtmyamityAdau niSheddhuM tadaikShatetyAdinA paramAtmAtiriktatayA prapaJNcho.anUdyata iti kalpyate tarhi tadaikShatetyAdau prapaJNchasya paramAtmAtirekeNAbhAvaM niShidhyAtiriktatvena bhAvaM vidhAtumaitadAtmyamityAdinA prapaJNchasya paramAtmAtirekeNAbhAvo.anUdyata ityapi syAdavisheShAdityarthaH |
itashcha niShedhAyAyaM prapaJNchasya paramAtmAtiriktatayA sadbhAvAnuvAdo na bhavatItyetadeva yuktamityAha || sarveti || anuvAdo bhavan shAkhAdAveva bhavet | tadante tu niShedhaH | na chAtra tadasti | bhedasyaiva shAkhAnteShUktatvAt | ato.api na bhedasya niShedhAya shrutAvanuvAda ityarthaH | shAkhAnteShu kAstA bhedoktaya ityata Aha || neti ||
yaduktamabhedAnuvAdena bhedopadeshaH syAditi na tadyujyate | abhedasya shrutiM vinA.aprAptatvAt | kiM nAmesheshitavyAdiprapaJNchasya paramAtmabhinnatayA.anuvAdena tanniShedha eva yuktaH | IsheshitavyAdiprapaJNchasya paramAtmabhinnatAyAH pratyakShAdipraptatvAdityata Aha || na cheti || atreshvarapadena paramAtmochyate | paramAtmana eva pratyakShAdyasiddhatvena tatpratiyogikesheshitavyAdiprapaJNchasya bhedaH sutarAM pratyakShAdinA gR^ihyata iti tanna | tathAsati prapaJNchabhinnatayA shrutAvapi paramAtmanirUpaNaprasaN^gAt | anyathA pratyakShAdinA.api tadbhedasya viShayIkartumashkyatvAt | tathA chonmattavAkyameveti bhAvaH | Ishvarasyaiva pratyakShAdinA.asiddherIsheshitavyasya cha tadAkAreNAsiddheH paramAtmanaH sakAshAdIshvarAdirUpaprapaJNchasya bhedaH sutarAM tenAsiddha iti vA |
ito.api na paramAtmAtiriktaprapaJNchaniShedho yujyata ityata Aha || tatpakSha iti || yadi paramAtmAtiriktaH sarvo.api prapaJNcho mithyA syAt tadA sarvashrutInAM vaiyarthyaM syAt | tathAhi | "ekamevAdvitIyam" "yaH sarvaj~naH" ityAdishrutiraikyAdidharmapratipAdikA uta AtmAsvarUpapratipAdikA | Adye.apyaikyasArvaj~nAdidharmAH kiM svarUpAtiriktAH svarUpaM vA | nAdyaH | tathAtve mithyAtvApAtAt | dvitIyastu tR^itIyo.antarbhavati | nApyasau yuktaH | svarUpasya svataH siddhatvena pratipAdanabaiyarthyAditi bhAvaH |
shuddhasvarUpasyApratipAdyatve.api bhedAbhAvasArvaj~nAdyupalakShitasvarUpasya pratipAdyaratvAnna shrutivaiyarthyamityata Aha || lakShiteti || lakShitasyApi shuddhAdvisheShAbhAvena tadvadasyApyapratipAdyatvAnna tatpratipAdakatvaM shruteryuktamityarthaH | kutaH shuddhAdvisheShAbhAvo lakShitasyetyata Aha || nirvisheShatveti || lakShitamiti  yadoktaM tadaiva tasya nirvisheShatvamapyuktameva | anyathA vishiShTatvApattyA mithyAtvApAtAt | atastasya na shuddhAdvisheSha iti bhAvaH | nanu bhavatu dharmANAM mithyAtvam | tathApi shrutestatpratipAdakatve ko doSha ityata Aha || mithyeti ||
ito.api nA.atmAtiriktasya sarvasya mithyAtvaM yuktamityAha || mithyAtvamiti || AtmAtiriktasya sarvasya mithyAtve tanmithyAtvaM 
satyaM mithyA vA | nAdyaH | AtmAtiriktaM sarvaM mithyeti pakShakShateH | ato mithyetyevAN^gIkAryamiti bhAvaH | kimato yadyevamityata Aha || ata iti || itashcha nAtmavisheShANAM mithyAtvamiti vA.a.aha || mithyeti ||
na sArvaj~nAdivisheShA asanto yena shruteraprAmANyaM syAt | nApi shuddhaM lakShyaM j~nAnasvarUpaM shrutivedyamityuchyate | yenoktadoShaH syAt | kiM nAmaikasminnevAtmani 	upAdhibhedabhinnetannimittasArvaj~nAdivisheShAshcha 	bhavanti | tadupAdhibhedabhinnamaupAdhikavisheShavishiShTasvarUpaM shrutipratipAdyamiti chet, kimasAvupAdhiH mithyA satyo vA || Adye doShamAha || upAdhIti || upAdhikR^ita evAtmani bhedo visheShAshchetyaN^gIkR^ityopAdhermithyAtvAN^gIkAre tadbhinnasvarUpasya tannimittavisheShANAM cha mithyAtvaM syAt | tathAcha tadabhidhAyakashruteraprAmANyaM syAt | neha nAnetyAdau niShedhAya mithyAbhUtamapi taduchyate shrutAviti chettarhi svayameva mithyAbhUtamupAdhibhedabhinnasvarUpaM tannimittavisheShAMshcha vidhAya punastanniShedhe shruterunmattavAkyatvameva syAt | niShedhAya tadanUdyata iti chenna | upAdhibhedabhinnasvarUpasya tannimittavisheShANAM cha pratyakShAdyaprAptatvenAnuvAdAnupapatteriti bhAvaH | dvitIyaM dUShayati | satyeti || yadyapyatrApasiddhAnto vaktuM shakyaH | tathApi tasyAtisphuTatvena doShAntaramevoktam | brahmAtiriktasya satyatvamaN^gIkR^ityApi brahmaNyupAdhibhedamaN^gIkurvatAM dUShaNAya cha | AdipadenopAdherapyekadeshasambandha ityAdivakShyamANasaN^grahaH | satyopAdhipakShe.api doShAH samA ityanena mithyopAdhipakShe.apyeti bhavantIti sUchayati |
nanvekatve.apyAkAshasya tathA mahAnasAkAshagadadhUmAnubhavastasyaiva na sarvAkAshasyopAdhibhedAt | tathA.atrApi syAdityata Aha || achetanAnAmiti || kiM mahAnasAkAshasambandhavattve.api dhUmasya sarvAkAshasambandhAbhAvavadduHkhAshrayatvAbhAvo.astvityuchyate uta tadanubhAvabhAvavadanubhAvabhAvaH | nAdyaH | asmAkamaniShTAbhAvAt | na dvitIyaH | AkAshasyAchetanatvena anubhavaprApterevAbhAvena dR^iShTAntavaiShamyAditi bhAvaH | ayaM chAbhyupagamavAdaH | AkAshasyAntarbhedavattvAt | upasaMharati || ata iti || 18 ||
yaduktaM sarvaprakAreNAvinAshitvAdIshvaraH svatantra iti | tadayuktam | "ayamasya dehaviyogakartA", "anenAyaM dehAdviyojitaH" iti jIvasyApi svatantryapratIterityAshaMkAparihArAyochyate "ya enamiti" | tatra jIvasya dehaviyogAdau kathamapi kartR^itvaM nAstItyanyathApratItinirAsAyAha || ya enamiti || ya enaM jIvaM svAtantryeNa dehaviyogakartAraM pashyati, yashchainaM jIvaM jIvAntareNa svAtantryeNa dehAdviyojitaM pashyati tau na vijAnIta ityevaM vyakhyAyam | na tu pAratantryeNamApi jIvasya hantR^itvAdikaM pashyan na jAnAtItyarthaH | kuto.anyo.artho na syAdityata Aha || anyatheti || jIvasya pAratantryeNApi hantR^itvAbhAve "mayA hatAMstvaM jahi" itIshvarAdhInatayA jIvasya hantR^itvoktivirodhaH syAdityarthaH |
yaduktaM jIvo nitya iti na tadyuktam | "ayaM jIvasya hantA", "anenAyaM jIvo hataH" iti vyavahAreNa chetanasyAnityatvAvagamAdityAshaMkA parihArAyapyayameva shlokaH | tatra prathamapakShe ya enamiti padaM jIvaviShayatayA vyAkhyAtam | neshvaraviShayatayA | tatra dehaviyogarUpahananasya vivakShitatvAt | tatra jIvasyaiva svAtantryAbhAvAdIshvarasya tadbhAvAt | asmin pakShe tu "ya enaM chetanaM hantAraM pashyati sa na jAnAti" iti chetanaM prati hananasya vivakShitatvAt | chetanahananasya jIvavadIshvareNApyakaraNAt enamiti padamubhayorapi vAchakamityAha || chetanamiti || 19 ||
nanu jIvanityatvAdeH pUrvamevoktatvAtkimuttarashlokenetyata Aha || jIveti || nedaM bhagavadvAkyaM, yena punaruktiH syAti | kintu yaduktaM svayaM jIveshvarayorutpattivinAsharAhityam, Ishvarasya sharIrato.apyutpattyAdyabhAvena svAtantryaM, jIvasya svarUpato janmAdishUnyasyApi dehotpattyAdinA.asvAtantryaM tatra pramANatvena mantravarNo.ayamudAhriyata iti bhAvaH |
atreshvarapratipAdanApratIteH kathametadityato nAyaM bhUtvetyatra dehato.apyutpattirAhityashravaNAttasya cheshvaraliN^gatvAt pUrvArdhastatpratipAdaka iti bhAvenAha || ayamiti || etena vA shabdAdeva pUrvatra naJNo.anukarShasambhavAt kiM tadantareNeti parAstam | api chAtra "na mriyate" iti dehaviyogAbhAvashcha shrUyate | maraNashabdasya dehaviyoga eva prasiddhatvAddehaviyogAbhAvasya cheshvaraliN^gatvAt tatpratipAdakaH pUrvArdha iti bhAvenAha || maraNamiti || dehaviyoga iva svarUpanAshe.api maraNashabdasya prasiddhatvAt so.arthaH kiM na syAdityataH svarUpanAshe maraNashabdasya prasiddhireva nAstItyAha || na hIti || yadi maraNashabdasya na svarUpanAsho.arthaH tarhi IshvarasvarUpAnAshe nAyaM mantraH pramANaM syAt | tadabhidhAyakashabdAntarAbhAvAt | tathA cha maraNashabdasya svarUpanAshe.arthe grAhye naitadbalAt pUrvArdhasyeshvaraparatvasiddhirityata Aha || svarUpeti || nAtreshvarasya svarUpAnAsho vaktavyaH | yenaitatpadasya tatparatvaM kalpyate | yasya dehanAshopi nAsti tasya svarUpAnAshaH kimu vAchya iti kaimutyenaiva siddhetityarthaH |
atra jIvasyotpattyAdyabhAvAdikathanaM na shrUyata ityuttarArdhastadviShaya iti bhAvenAha || ayamiti || atrApIshvara eva pratipAdyaH kiM na syAdityata Aha || anyatheti || "na jAyate " "ajaH" iti paunaruktyam | nanu punaruktibhayena pUrvottarArdhayorviShayabhedakalpane shAshvatopyanya eva prasajyate | nityapadena punarukterityata Aha || neti || na shAshvatapadena nityatvamuchyate | yena punaruktiH syAt | api tu jIvopyajo nityashchettarhi IshvaravatsvAtantryAdimAnapi syAt | tathA cha na tatpUjA kAryeti shaMkAnirAsAya 
tasyAsvAtantaryAdyahAnamevochyata iti bhAvaH |
jIvasAyAsvAtantryAdikaM svarUpaM, tachcha na jahAti, tena cha shAshvata ityuchyata ityetatkuta ityata Aha || alpeti || tathApi purANa iti punaruktirityata Aha || purANIti || nAnena purANapadenAnAditvamuchyate | yena paunaruktyaM syAt | kintu jIvasyeshvaravadajatvAdisadbhAve.api kuto na svAtantryAdItyato dehotpattyAdibhAvena tadvadajatvAdyabhAva evochyata iti bhAvaH || 20 ||
yaduktaM "jIve svAtantryaM manyamAno na jAnAti" iti tatra "nAyaM hanti" iti heturuktaH | atha j~nAninAM tAdR^ishAbhimAnAbhAvashcha tatra heturuchyate "vedeti" | tatrAvinAshinityapadayoH paunaruktyaparihArAyArthabhedamAha || avinAshinamiti || jIvasya samIpoktatvAdenamityasya jIvaviShayatvapratItinirAsAyAha || enamiti || samastashlokaM shrutyaiva vyAchaShTe || kartR^itvamiti || jAnan avinAshitvAdihetuneti sheShaH | kartA kartR^itvAbhimAnI | jIvasya samIpoktatvAttadviShayo.ayaM shlokaH kiM na syAdityata Aha || anyashcheti || Ishvarasya sharIrApAyarahitatvAt tatparatve shakyate punaruktiparihAraH | na tu jIvaparatve | tasya dehanAshasadbhAvAt | ataH punaruktivirodhAte samIpoktamapi jIvaM vihAyeshvaragrahaNaM yuktamiti bhAvaH || 21 ||
nanvastvIshvaraviShaye shokAbhAvo, jIvaviShayo tu bhaviShyati | jIvo nityastasya dehayogaviyogau kaumArAdivadityukte.api sarvalokaprasiddhajanimR^itisadbhAvAt yuddhe cha tatprApteriyAshaMkAparihAratvena shlokamavatArayita || jIvasyeti || sharIrayogaviyogayoH kaumarAdivachChokakAraNatvAbhAvo.aN^gIkR^itashchettarhi janimR^itI api na shokakAraNaM, yataH sharIrayogaviyogAveva janimR^itI ityarthaH || 22 ||
astyIshvarasya svato nAshAbhAvaH | tathApi yuddhagatashastrAdikAraNavisheSheNa chChedAdiprApteH shoka ityAshaMkAparihAratvena shlokamavatArayati || kAraNat.apIti || anyathAtvaM ChedAdi || 23 ||
jIvaviShaye.apyetadAshaMkAparihArAya shlokamavatArayati || achChedyatveti || nanu "nityaH sarvagataH" iti nityatvaM punaH kimarthamuchyate | atra sarvagatavastupratipAdanAt kathaM chAsya jIvaviShayatvam? na chAyamardha IshvaraviShayaH | jIvasya samIpoktatvAdityata Aha || nityamiti || nityaM sarvagatasthANurityarthaH | kaH sarvagataH? kiM cha tatsthatvamityata Aha || sarvagata iti || nAtra nityatvaM sarvagatatvaM chochyate | yena punaruktirIshvaraviShayatvaM chAshaMketa | kintu "jIvasyApIshvaravadachChedyatvAdisadbhAve sarvasAmyam, tathAcha kiM tatpUjayA" ityato nityaM tadadhInatvAdyevochyata iti bhAvaH | sarvagatasthANutvoktyA vaiShamyaheturdarshitaH |
nanvatra sarvagata ityeva yuktam | na tu sarvagatastha it | sarvagatasayaivAchalatvopapatteH | aNau tadanupapatterityata Aha || hetuto.apIti || nAtrAchalapadena kriyArAhityamuchyate | yena sarvagata ityeva padavibhAgashaMkA | kintvastu jIvasyeshvarAdhInatvam | tadapi kadAchinnashyati | tatashcha sarvasAmyam | tathAcha na tatpUjA kAryetyataH tadadhInatvAnAsha evochyata iti bhAvaH | nityapadenaivAsyArthasya siddheH kimannatyata uktaM hetuta iti | nityamapi sarvagatasthatvaM varAdikAraNavisheSheNa nashyatviti shaM,AnirAkaraNAnnaitadvaiyarthyamiti bhAvaH | tathApi sanAtana ita punaruktirityata Aha || nAdeneti || na sanAtanapadena nityatvamuchyate | yena punaruktiH syAt | api tu svAtantryAbhAve jIvasya vidhiniShedhabaddhatvaM hetvantaramuchyata iti bhAvaH ata evAnUktahetUpanyAsAtprAk asvAtantryoktAvapyapaunaruktyam |
nanvachChedya iti shlokaH prakR^iteshvaraviShaya eva kiM na syAt | kimanena pratItapadavibhAgatyAgAdinetyata Aha || nityamiti || smR^itisamAkhyAnAjjIvaviShaya evAyaM shloka iti bhAvaH | ito.api nAyaM shloka IshvaraviShaya ityAha || achChedya iti || "nainaM Chindanti" itIshvarasyAchChedyatvAderuktatvAt "achChedyo.ayam" ityachChedyatvAdeH punaruktiprasaN^go.asya shlokasyeshvaraviShayatAyAm | ato nAyaM tatpara ityarthaH |
jIvasya samIpoktatvAt "avyakto.ayam" ityasyApi tadviShayatvapratItinirAsAyAha || yasminniti || yasminnayaM sthita ityuktyA sarvagatapadeneshvarasyApi samIpoktatvaM sUchayati | yadyatreshvaraH pratipAdyastarhitasmAdityuttaravAkyamanupapannaM syAt | na hIshvarasyAlvaktatvAdij~nAne yuddhagatashokAbhAvo bhavati | nApyasmin pakShe tasmAditi parAmarshaviShayo.asti | yadi tasya jIvaviShayatA tadA dUroktatvadeSha ityata Aha || evamiti || nAtra yuddhagatashoko nivAryate | nApi tasmAditi parAmarshaviShayAbhAvaH | yato.atrAchChedyatvAdisAmyAjjIvasyApi svAtantryeNa kimIshvarapUjayetyataH sanAtanatvAdihetunA Ishvarasyaiva svAtantryamuktam | astvIshvarasya svAtantryaM, kiM tAvatA tatpUjayetyato yasmAdIshvara eva svatantro.astasyaiva saMsArashokanAshakatvaM yujyate | sa cha svakarmaNA.avyaktatvAdiguNayuktatvena j~nAta eva sarvasaMsAraduHkhanAshaM saMsArashokaM pariharetyevochyata iti bhAvaH |
bhavedayamatrArtho.abhipreto yadi svakarmaNA bhagavajj~nAnaM, j~nAto bhagavAn sarvaduHanAshaM karotIti gItAbhimataM syAt | tadeva kuta ityata Aha || teShAmiti || atra mAM dhyAyanta ityanenaiva j~nAnaM labhyate |
evametatprakaraNaM jIveshvaraparatayA vyAkhyAya athAsyobhayaparatve yuktiM chAha || na tveveti || teShAmiti || atra mAM dhyAyanta ityanenaiva j~nAnaM labhyate |
evametatprakaraNaM jIveshvaraparatayA vyAkhyAya athAsyobhayaparatve yuktiM chAha || na tveveti || nanvekaH prasaN^gAdevopakrAntaH | prakaraNaM tvekaviShayameva kiM na syAdityataH sarvatrobhayaliN^gasadbhAvAdubhayaviShayaM prakaraNamityAha || dehina iti || astUpakramavashAdubhayoH prAkaraNikatvaM tathApi yadvAkyaM yadviShayatayA vyAkhyAtaM tasya tadviShayatA kuta ityato yadvAkyaM yadviShayatayA vyAkhyAtaM tatra talliN^gasadbhAvAttasya tadviShayatvaM yuktamiti vA.aha || dehina iti ||
nanvastu tatra tatra jIvaH pratipAdyaH | dehitvAdivisheShaNAnAM jIvAdanyatra niravakAshatvAt | avinAshitvAdInAM tu jIve.api sambhavAt kathaM tadvAkyasyeshvaraviShayatvanishchaya ityata Aha || na hIti || Ishvaro.api tatsambhavaH kathamityata Aha || paramAtmana iti || na cha tatra tatra bhAShyavirodhaH shaMkanIyaH | atra cha mukhyayaiva vR^ittyArthamaN^gIkR^itya paunaruktyAdishaMkonmUlanaM vinA kevalAmukhyArthagrahaNe bAdhakAnAmuktatvAt | bhAShye punarmukhyArthamaparityajyaivArthAntarasyoktatvAditi ||
tathApi naiteShAM vAkyAnAmuktArthatA yuktA | asaN^gatatvAdityato "nAsataH" ityantAnAM saN^gateruktatvAt " avinAshi tu" ityAdInAM saN^gatiM darshayan "avinAshi tu"ityasya shlokasya "nAsataH" ityanena saN^gatiM sAkShAdasambhavAdavatArakrameNAha || yasmAditi || evambhUta iti || sarvaprakAreNAvinAshItyarthaH | asya shlokasyoktaprakAreNa "anAshinaH" iti vakShyamANenApi saN^gatirityAha || atastadarthamiti || athavA "nAsataH" ityetachCheShatvenApi "anAshinaH" ityasya saN^gatirityanenoktam | "antavantaH" ityanenApi saN^gatirityAha || anyeShAmiti || prAkR^itadehinashcha | jIvA iti sheShaH | anena "sharIriNaH" ityanyopayogamAchaShTe | nityatvAdityanena "nityasya" ityasya | ata evAsya "na tvevAham" , "dehino.asmin" ityanena gatArthatA.api parihR^itA bhavati | "nAyaM hanti" ityatra hetutayA prakR^itAnuvAdo.ayamityAshrayaNAt | ata evoktaM "nityasyoktAH" iti || "nAyaM hanti" ityasya "ya enam" ityanena saN^gatimAha || tasmAddhanteti || etena "nAyaM hanti" ityetatpunaruktam | jIvAsvAtantryAderuktasvAt | na cha "ya enam" ityanena saN^gatiM sAkShAdasambhavAdavatArakrameNAha || yasmAditi || evambhUta iti || sarvaprakAreNAvinAshItyarthaH | asya shlokasyoktaprakAreNa "anAshinaH" iti vakShyamANenApi saN^gatirityAha || atantadarthamiti || athavA "nAsataH " ityetachCheShatvenApi "anAshinaH" ityasya saN^gatirityanenoktam | "antavantaH" ityasyoktarItyA "anAshinaH"ityanena saN^gatau sddhAyAM "nAyaM hanti" ityanenApi saN^gatirityAha || anyeShAmiti || prAkR^itadehinashcha | jIvA iti sheShaH | anena "sharIriNaH" ityasyopayogamAchaShTe | nityatvAdityanena "nityasya" ityasya | ata evAsya "na tvevAham", ityatra hetutayA prakR^itAnuvAdo.ayamityAshrayaNAt | ata evoktaM "nityasyoktAH" iti | "nAyaM hanti" ityasya "ya enam"ityanena saN^gatimAha || tasmAddhanteti || etena "nAyaM hanti"ityetatpunaruktam | jIvAsvAtantryAderuktatvAt | na cha "ya enam"  ityetadupapAdanAyaktAnuvAdo.ayaM pramANAnupanyAsenopapAdanAyogAdityetadapi parAkR^itam | " nAyaM hanti"  ityetatprakR^itam " antavantaH" ityapekShya pravR^ittamityuktatvAt | mantravarNasya jIveshvaranityatvopapAdakatvamuktam | " nAyaM hanti" ityetadupapAdakatvenApi saN^gatirityAha || yasmAdayameveti || etena mantravarNasya jIveshvaranityatvamAtropapAdakatve.adhikavisheShaNokteranupayoga ityetadapirahR^itam | jIvavadityanena " purANaH" ityasyopayogaM darshayati | " na hanyate" ityasya pUrvArdhaprakR^itena parameshvarasyaiva svAtantryamityanena saN^gatimabhipretya tadghaTanAya tAtparyamAha || jIvastviti || anenAsya gatArthatA parihR^itA bhavati |
" vedAvinAshinam" itIshvarAvinAshitvAdeH " kathaM sa puruShaH" ityanena sAkShAtsaN^gaterabhAvAdavatArakrameNa tAmAha || ata evamiti || eteneshvarAvinAshitvAdeH prAgevoktatvAtpunaruktirityapi parAntam | " kathaM sa puruShaH" ityetadupapAdakasvatantryopapAdanAyoktAnuvAdo.ayamityAshritatvAt | " vAsAMsi" ityetasya prakR^iteneshvarasvAtantryeNApi saN^gatimAha || vAsasa iti || nainamityasya prakR^iteneshvarasvAtantryeNapi saMgatimAha || Ishvarasyeti || j~nAtavyamiti sambandhaH|
yadvA tathApi nAsya prakaraNasyobhayaviShayatvaM yuktam | ubhayapratipAdanasya prasaN^agAnanuguNatvAt | yuddhavidhAnasyaiva prakR^itatvAdato nobhayapratipAdanaM prasaN^agAnuguNam | yuddhaM kartavyaM, tachcheshvarasyaiva svatantratvena mokShapradAnasamarthatvAttatpUjAtvena kAryamityatrAbhipretam| tatreshvarasya nityatvapratipAdanaM yuddhavidhAnAya shokanivAraNArthamupayujyate | tasya sarvaprakAreNAvinAsharatvAdipratipAdanaM cha tatpUjAvidhAnArthaM tasya mokShadatvasAmarthyasamarthanAya svAtantryopapAdakatayopayujyate | jIvasya nityatvavarNanaM yuddhavidhAnAya shokanivAraNArthamupayujyate | tasya dehanAshAdivarNanamapi shokanivAraNAya parameshvarasyaiva svAtantryasiddhyarthaM jIvasyAsvAtantryapradarshanAyopayujyate-iti bhAvena sarvavAkyAnyabhipretArthe yojayati || yasmAdevambhUta iti || sarvaprakAreNAvinAshItyarthaH | yasmAdevambhUta ityavinAshitvityabhinate prameye yojyam | atantatpUjeti nAsata iti | 
atantadarthamityanAshina iti | anyeShAmityantavanta iti | prAkR^itadehina iti sharIriNa iti | ata iti nAyaM hantIti | nityanvAditi na hanyata iti | tasmAditi ya enamiti | yasmAditi na mriyata iti | tatsaMyogeti nAyaM bhUtveti | jIvastviti na hanyata iti | ata evamiti vedeti | vAsasa iti vAsAMsIti | Ishvasyeti nainamiti | yadyapyetadvyAkhyAnata eva siddhaM, tathApi viprakIrNatayoktaM na mandabuddhAvArohatIti piNDIkR^ityoktam |
atra "nainaM Chindanti " iti vartamAnaprayogaH kAlAntarachChedAdyanuj~nArtha ityanyathApratItinirAsAyAha || nainamiti || na kAlAntarachChedAdyanuj~nArthaM vartamAnaprayogaH | kintu mama dehe ChedAdikaM nAstIti tatra yuktitayA ChedAdiprApitisadbhAve.apIdAnIM tadabhAvasya pratyakShata eva darshayituM shakyatvasUchanArthameveti bhAvaH | atreshvarasvarUpasyaiva chedAdeyabhAvaH kathyate na tu taddehasyApi | dehasya  "nishatasharairvibhidyamAnatvachi " iti tadbhAvokteH | ataH svadehasyeti kathamuchyata ityato.abhiprAyamAha || chChedeti || mR^iShA pradarshanaM kimarthamityata Aha || Ishvara iti || kuto mR^iShA, paramArthata eva kiM na syAdityato vA.aha || Ishvara iti || svatantrasya paramArthatastadayuktamityarthaH || 24 ||
"avyakto.ayam" itIshvaraviShayamityuktam | tatreshavarasyAvyaktatvAdikathane kA saN^gatirityataH "sarvagatasthANuH"iti paramAtmanaH sarvagatatvamabhihitam | tatreshvarasya deho.asti na vA? Adye dehinaH sarvatra vartamAnasya sarvatra darshanaM syAt | dvitIye sharIrachChedAdinirAso na yukta ityAshaMkAnirAsAyAdyapadamavatArayati || sarveti || dehitve.avyaktatvaM kathaM yujyata ityAshaMkya tatparihAtatvenAchitantyapadaM vyAchaShTe || kathamiti || avintyashakteH prativandhe nAshe vA sati pratItiprasaN^ga ityAshaMkAparihArAyAvikAryapadaM vyAchaShTe || na cheti || nanvekenaiva shabdena pUrteH kimarthaM nainamityatra prati ptatyenamiti vachanam | "avyakto.ayam"ityatra prativisheShaNam "ayam"iti vachanaM cha kimarthamityata Aha || yAnIti || Adipadena naJNo grahaNam | anena prativisheShaNamapi vIpsArUpeNa "enam"ityAdibahushabdayojanAM sUchayati | evaM chejjIvasya bAhulyAbhAvAt "achChedyo.ayam"iti pR^ithagvachanaM vyarthamityata Aha || jIve tviti || jIve kR^ithagvachanamiti sheShaH |
nanvIshvarasya dehavattvaM, tasya cha dehasya ChedAdirAhityamevambhAvashcha sarvarUpANAmityetatkuta ityata uktam "uchyate"iti padaM vyAchaShTe || sarvamiti || kAstAH shrutaya ityata Aha || saditi || ChedAdidoSharahito deho yasyAsau saddehaH | sukhagandhaH | sukhAtmakagandho vA | j~nAnaj~nAna ityAderatishayitaj~nAnAdimAnityarthaH |
nanvIshvarasya dehasadbhAve shrutivipratipattestatsandeha eva syAtkuto nishchayastadbhAvasyetyataH shrutyantareNa tadvyavasthAM darshayati || adeha iti || svarUpavAn svarUpabhUtadehavAn || sukhaj~nAnAdirUpakaH || astIti saMbandhaH | tatashcha dehavAnuchyata ityanuShajyate | dehadehinoraikyamanyatrAdR^iShTaM kathaM yujyata ityata Aha || sa cheti || nanu sukhaj~nAnAdirUpakaH || astIti saMbandhaH | tatashcha deho viShNorananyashchet tadA tasya sukhAdiguNarUpatvaM prasajyate | na cha tadyujyate | "Anandabhuk" ityAdAvAnandabhoktR^itvasyoktatvAt | ekasya cha bhoktR^ibhogyabhAvAdarshanAdityata Aha || guNeti || dR^iShTopyayamabhinne bhoktR^ibhogyabhAvaH kiMnimitta upapadyata ityata Aha || abhinne.apIti || asti | tenAbhinne.api bhoktR^ibhogyabhAva upapadyata iti sheShaH | visheShasadbhAva eva kuta ityata Aha || ayamiti ||
nanvayaM visheSho visheShite.anyo.ananyo vA? Adye bhedaparamparayA.anavasthA | dvitIye visheShavisheShibhAvavyavahArAyodaH | tatrApi visheShAN^gIkAre.anavasthetyata Aha || visheSho.apIti || visheSho visheShito.ananya iti na bhedaparamparayA.anavasthA | na eva visheSho yathA.abhinne.api vastuni bhoktR^ibhogyabhAvanirvAhakaH tathA visheShito bhedarahitasyApi svasya visheShatvaM, visheShiNo visheShitvaM cha nirvahatIti na visheShaparamparayA.apyanavasthetyarthaH | itopyekasyaiva harerbhoktR^ibhogyabhAvo yukta ityAha || parameti || abhinnasyaiva svasya bhoktR^ibhogyabhAve.anupapattiM parihartuM hareraishvaryaM kuta ityata Aha || yukteti || yuktAyuktatvaM vastunoriti sheShaH | tatra Ishvare | tarhIshvare duHkhitvAdyapi kalpyatAmayuktyabhAvAdityata uktam | pramANeti || ekasyaiva bhoktR^ibhogyatvAdikaM pramANAvagatatvAdviruddhamapyaishvaryabalAdaN^gIkAryaM nAnyat | tasyAprAmANikatvAditi bhAvaH |
ekasyaiva bhoktR^ibhogyabhAvAdiguNA eveshvarasya pramANikA na duHkhAdidoShA ityatra shrutyantaraM chAha || guNA iti || kathaM na doShAH shrutAH? "janitota viShNoH"ityAdau pratIterityata Aha || aj~nairiti ||
pirakR^itaguNAnAM bhagavatA.abhede, sarvANyapi rUpANyovaMvidhAnItyatra cha shrutIrAha || ekamiti || ekam ekatvahaN^khyAyogi | evetyavahavAdibhedanirAkaraNam | advitIyaM samAbhyadhikarahitam | kiJNchana nAneti rUpAvayavaguNakarmabhedaH | tarhi bhedAbhedau syAtAmityata Aha || mR^ityoriti || mR^ityoH mR^ityuM tama Apnoti | nAneveti bhedAbhedau bhedadarshane ko.anartha ityata Aha || yatheti || yathA parvateShu durge shikhare vR^iShTamudakam adho vidhAvati evaM guNAdIn bhinnAn pashyan tAn dR^iShTAnanu teShAmeva darshanAntaramadho vidhAvatItyarthaH |
sarvAdvaitaparAH shrutaya etA ityatastAH smR^ityaiva vyAchaShTe || matsyeti || atyantAbhede vyavahArabhedaH kiMnimitta ityata Aha || abhede.apIti || yadyabhinnaShu guNAdivisheSheShu visheSho varitate tarhi visheShiNAM visheShasya tathAbhedavisheShayoH bhedo.abhedo vA | Adeye.anasthA | dvitIye vyavahAravisheShAyogaH | tatrApi visheShAN^gIkAre.anavasthaivetyata Aha || visheShiNAmiti || visheShiNAM visheShasya tathAbhedavisheShayoH bhedAbhAvAnna bhedaparamparayA.anavasthA | na cha vyavahAravisheShAnupapattiH | yatantatta visheSho.aN^gIkriyate | na chaivaM visheShaparamparayA.anavasthA | ya eva visheSho.abhinneShvapi guNaguNyAdiShu vyavahArabhedanirvAhakaH sa eva visheSho visheShaviSheShyAdivyavahArabhedanirvAhaka ityaN^gIkArAdityarthaH | matstAdInAmabhede.api indrArjunAdivattAratamyamapi nAstItyAha || prAdurbhAveti ||
ke te matsyAdayaH prAdurbhAvA ityata uktameva vivR^iNoti || matsyeti || brahmAdayo.api bhagavadavatAratvenAnyatrochyante | te hi kimatrAdishabdena gR^ihItA utAnavatArA evetyapekShAyAmAha || brahmeti || tarhyati || tarhyavatAratvokteH kA gatirityata Aha || viShNuneti || AveshAvisheShavattayA taduktirityAshayaH | sAkShAdavatArA eva kiM na syurityata Aha || saMsariNa iti || teShveveti || sheShasanatkumArAniruddhashakrayamAshviShu lakShmaNabharatashatrughnabalapradyumnAniruddhanarArjunayudhiShThiranakulasahadevatvena jAteShvatyarthaH | arjunAdichaturShu naikaprakArAvesha ityAha || svalpa iti || avatArANAmanavatAratvenAnavatArANAmavatAratvena j~nAnaM saN^.hkaraj~nAnam || 25 ||
evaM svayaM yuktIruktvA shoko na kArya ityuktam | tatra dehasiddham | tenaiva shoko na kArya ityuchyate "atheti"| tatra muktasyApi jananamaraNasadbhAvaM parAkarvanneva shlokaM vyAchaShTe || tiShThatviti || "atha cha" ityasyArthastiShThatviti | tathApItyanUdya tAvanmAtraj~nAnenApIti vyAkhyAnam.h | nityapadasya niyamavAchitve mAnAbhAvAtkathaM niyameneti vyAkhyetyata Aha || nityamiti || evaM nityapadasyobhayArthatve niyamArthagrahaNe ko heturityata Aha || atra tviti || etachChlokArthavivaraNAtmakottarashloke nityapadasya dhruva iti vivR^itatvAdityarthaH || 26 ||
jananamaraNaniyamo.atra shokanivAraNe hetutayoktaH sphuTaM pratIyate | prAgabhiprete jIvasyAsvAtantrye cha hetutayA.abhimata iti bhAvenA.aha || tanmAditi || tasmAjjananAdiniyamavattvAdeva | atra jIve svAtantryabuddhishcha na kAryetyarthaH || 27 ||
yadi jIve nAshcharyabuddhiH kAryA tarhi kutrAsau kAryA? Isvara ityuktamiti chetsatyam | kiM tato.anyatrApi kvachidityAshaMkya tatparihAratvenoktopasaMhArarUpaM shlokamavatArayati || kiM tarhIti || nanvatrAshcharyo.anya eva, Ishvarastu tatsadR^isha eva, na svayamAshcharya iti pratIteH kathamAshcharyo bhagavAnevetyuchyata ityata Aha || Ashcharyamiti || Ashcharyavadityanena neshvarasyAnAshcharyatvamabhipreyate kintvAshcharyasyaiva sata Ashcharyopamatvamuchyata iti bhAvaH | evamapi bhagavaditarasya svAtantryamaN^gIkAryam | tasyaiva svatantratAyAmAshcharyavadityuktyasambhavAt | svopamAyAH kvApyadarshanAt | tathAcha bhagavAnevetyavadhAraNAyoga ityata Aha || gaganamiti || itivatsvopamAbhidhAnamukhena bhagavaditarasya svAtantryAbhAve tAtparyamatreti bhAvaH | sAgaraM sAgarasamUhaH |
pratIta evArthaH kiM na syAdityataH svoktArthe smR^itisammatimAha || Ashcharya iti || tadgocharamityanena "Ashcharyavat" ityetatkriyAvisheShamityuktaM bhavati | nanu bhagavAnAshcharya eva chettarhi sarveShAmapyAshcharyatvAt "kashchit" iti visheShaNaM vyartham | na hi stambhaH kasyachideva stambha ityata Aha || anAshcharyavaditi || yadyapIshvaraH sarveShAmAshcharya eva | tathApi viparItadarshinAM bahUnAM bhAvAdyathAvaddarshinaH kasyachideva bhAvAdAshcharyatayA darshanaM vivakShya kashyiditi visheShaNaM yuktamiti bhAvaH || 29||
AkShipati || dehIti || jIvo nitya ityuktam | tatra kiM svata eva nityo.atheshvarasAmarthyena? nAdyaH | sarvaM parameshvarAdhInamityabhimatavirodhAt | na dvitIyaH | nityasya svAbhAvikatveneshvarAdhInatvAnupapatteriti bhAvaH | etatparihArAya dehIti shlokaM vyAchaShTe || yasmAditi || dehe rakShakatvena sthitashchet pralayAdau nAshaH syAdityata uktam || sUkShma iti || sUkShmadehapadena liN^gasharIraM chaitanyasharIraM chochyate | nityatvAdeH svAbhAvikatvAtkathamIshvarAdhInatvamityata Aha || dravyamiti || svAbhAvikatve.api nityatvAderIshvarAdhInatvaM yujyate | svAbhAvasyApi bhagavadadhInatayA smR^itisiddhatvAditi bhAvaH | jIvasattAyA bhagavadadhInatve cheyaM smR^itiH pramANam | tathApi jIve sthitvA tadrakShaka Ishvara iti visheShaH kuta ityata Aha || tatrate || tataH tadadhIne | tatastasmAttannintR^itvAt | bhAvAbhAvayorapi nityAnityAbahirbhAvAt || 30 ||
"yadvA jayema" ityuktasya pakShadvaye.apyahAniH parihAra uchyate "hato veti" | tatra "hato vA prApsyasi svargam" ityatreva "jitvA vA bhokShyase mahIm"ityatrApi mahImAtraM na svarga ityanyathApratInirAsAyA.aha || jitveti || "yuddhe mR^ita eva svargaM prApsyasi, jitvA mahImeva bhokShyase" iti pratIta evArthaH kiM na syAdityata Aha || ya iti || ye shUrAH yuddheShu pirayudhyanti, ye cha tatra mriyante, ye cha sahasrasaN^khyAtadhanadakShiNAdAtAraH tAnevAyaM preto.api gachChatAditi yamaM pirati pretasya svargaprArthanAjjaye.api svargaprAptiH shrUyate | ato na pratIta evArtha iti bhAvaH || 37 ||
uktamupasaMhR^itya prakaraNAntaramArabhyate "eSheti" | tatra sAN^khyayogashabdau darshanavisheShaparAviti pratItinirAsAya tadarthaM sapramANakamAha || samyagiti || atroktayoH sAN^khyayogayorbuddhya yukta iti prashastatvAditarayorninditatvAnna tAvatroktAviti bhAvaH | ito.api na sAN^khyapadenAtra prasiddhasAN^khyaM vivakShitamityAha || sAN^khyasyeti || atira sAN^khyapadena prasiddhasAN^khyagrahaNe sAN^khyoktamabhihitamityuktaM syAt | na cha tadyuktam | atra "na jAyate"ityAdAvIshvarasyoktatvAt, sAN^khyasya nirIshvaratvAt | atashcha nAtra sAN^khyaM shAstravisheSha ityarthaH | ito.api nAtra sAN^khyayogashabdau prasiddhashAstraparAvityAha || sAN^khyairiti || atra pUrvottaraprakaraNayoH | sAN^khyAdibhiH pAratrikAnarthahetutvameva hiMsAyA aN^gIkriyate | na tvaihike | atira punA rAjyArthameva hiMsA vidhIyate | ato na virodha ityata Aha || mokSheti || sAN^khyayogashabdayoH sopapattikamarthAntaraM chAha || parameti || pUrvottaraprakaraNoktArthapratipAdakatvAdityarthaH | na virodho.atra taduktagrahaNa iti sheShaH || 39 ||
yogaH stUyate neheti | tatra yogAtikrame nAshaH pratyavAyashcha nAstItyanyathApratItinirAsAya pUrvArdhe smR^ityaiva vyAchaShTe || prArambheti || tameva viShNudharmaM smR^ityA darshayati || svochiteneti || pravR^ittirhitakaraNamapravR^ittirniShiddhaparityAgashchAnyaviShaye nAnuShThIyata ityarthaH | tasmin dharme.adhikArikAlapramANAnyAha || enamiti || tameva vivR^iNoti || taditi || kArtayugatve tretAdiShu na phalaprado.anadhyAyAdhItavedavadityata Aha || treteti || kArtayugatvoktistatra prAchuryeNa sambhavAbhiprAyeNeti bhAvaH | kimasya phalaM yat.htretAdiShvadhikaM syAdityata Aha || evamiti || kathaM sa eva muchyate? traividyasAyapi mokShasadbhAvAdityataH traividyadharmasvarUpamuktvA tadvato mokShAbhAvamAha || traividya iti || traividyasyApi bhagavajj~nAnAdisadbhAvAttasyaiva mokShahetutvAtkathamasau svargaM bhuktvA nivartata ityata Aha || samyagiti || kiM tasya kadApi na mokSha ityataH svargagamanAvadhikathanenaivArthataH siddhamarthaM sphuTamAha || krameNeti || ante samarpayan traividyo yadi niyamAt pratyekaM sarvANi samarpayatItyarthaH | trayyuktakarmakaraNamAtreNa traividyo bhavetkiM bhagavatsarvottamatvaj~nAnAdinetyata Aha || paramiti || vedavAditvasya bhAgavatatraividyayorapi sAmyAdasyaiva kimuchyata ityato na vedAnusAritvaM vedavAditvamatrAbhipretamiti bhAvenAha || vAda iti || vivAdAtpaThanAditi || vivAdapUrvakapaThanAdityarthaH | astvevaM vedavAditvaM tathApi tena mokShAdisiddheH kathaM bhAgavatasyaiva mokSha ukta ityataH pAShaNDAdivattasya niShiddhatvAnna mokShasAdhanatvamiti bhAvenAha || vedeti || na kevalaM mokShanAdhanatvAbhAvo.api tu tamaHsAdhanatvaM chAstItyAha || tebhya iti || "anArambhamanantaM cha" iti tamasi duHkhAnubhavAnuvR^itterAdyantashUnyatvamuchyate | "yasmAnnaivotthitiH" iti tatpraptAnAmapunarAvR^ittiruchyate | tamasaH punarAvR^ittirAhityaM kuta ityata Aha || vavramiti || svagatAnAM gamanaM vArayatIti vA, sadA vR^iNotIti vA varamAnandaM vArayatIti vA vavram | "ityAdivedamaditam || 40 ||
evaMvidhashchedayaM vaiShNavo dharmaH tarhi kimiti kaishchidevaikamatyenAnuShThIyate, parasparaviruddhatayA bahubhirnAnuShThIyata ityata Aha || buddhiriti || keShAJNchideva buddhernirNItatvAttAvanta evaikamatyena viShNuparAyaNAH | bahUnAmanirNItabuddhitvAtparasparavirodhena na viShNuparatvamiti bhAvaH | anena vyavasAyeti shlokopi vyAkhyAto bhavati || 41 ||
yadyavyavasAyAtmakabuddhitvameva vaiShNavadharmarAhitye nimittaM tarhyavyavasAyabuddhistyAjyA syAt | tyagashcha kAraNaparityagena syAt | kena kAraNenAvyavasAyabuddhirbhavatIti pR^ichChati || avyavasAyeti || tatparihArAya "yAm"iti shlokAn yojayati || yAmiti || samAdhAna iti nishchayasya tattvaviShayatayA dArDhyamuchyate | samAdhAnAbhAve cha na viShNudharmAnuShThAnamiti vAkyasheShaH |
smR^ityaiva shlokAn vyAchaShTe || yatheti || tathA tathAviShayIkAri | tatsAmyAditi || vastadusAmyAdityarthaH | asatAM vAkyaM kuto vaiShamyaheturityata Aha || svargeti || yadyasmAt | nAnyadastItyasyArthadvayamAha || na manyanta iti || anugatiH prAptiH | kriyAbAhulyasantatAm etatpratipAdakAm | janmetyasyArtho bahviti | anta ityabhiprAyamAtram | nAnyadastItyAdyarthe shrutiM yAha || iShTeti || anyachChreyo bhagavajj~nAnAdi | sukR^ite sukR^itaprApye | anubhUtvA | bhogAniti sheShaH | vedavAdaratatvamuktArthatayA niShiddhamityatra pramANAntaraM chAha || vedeti || iShTApUrtaM variShThaM manyamAnAH kechana svargabhogAnantaramimaM lokaM vishanti | kechana hInataraM vishantItyuktam | tatsmR^ityA vivR^iNoti || ya iti || saMshayAt saMshayena | viShayIkurvantIti sheShaH | shraddhAdisadbhAvave kathaM tattvaj~nAnAbhAvaH? "shraddhAvAn labhate j~nAnam" ityAderityata Aha || nirNetR^iNAmiti || tattvaj~nAnarahitashraddhAdikamevaitatphalapradaM chettarhi kiyAn visheShastattvaj~nAninAM bhavadityata Aha || yairiti || Adhikye chiraM neti || brahmahatyAderapyadhikapApAcharaNe.apyalpakAlaM yAtanAM yAnti || na tu chiramityarthaH | yaj~nAdimAtreNa bhagavad.hdveShiNAmapi svargasiddheH kiM jij~nAsAdinetyata Aha || tadanyeShAmiti || viparItanishchayAnAmashvamedhAdibhirapi na svargaM ityarthaH | duryodhanAdInAM dveShiNAmeva svargAdidarshanAt kathametadityata Aha || ye tviti || tathApi dveShiNAM svargaprAptisadbhAvAt kathaM tadanyeShAM viparyaya ityuktamityata Aha || tadanya iti || bhAgavatAchAryavarjitad.hdveShyabhiprAyeNa taduktamiti bhAvaH | anena "imaM lokam" ityaj~naviShayam | pramUDhatvamaj~natvameva | hInataramiti tvavaiShNavAchAryavadbhagavaddveShiviShayam | teShAM pramUDhatvaM mithyAj~nAnitvamityuktaM bhavati || 42-44 
||
pratij~nAto j~nAnopAya uchyate || "traiguNyeti" || tatra vedAnAM traiguNyaviShayatvAt tAn parityajya nistraiguNyo bhavetyanyathApratItinirAsAyAha || traiguNyeti || yApayantItyasya prApayantItyanyathApratItinirAsAyAha || apagamayantIti || pratIta evArthaH kiM na syAdityataH svoktArthe smR^itisammatimAha || Ashrityeti || sattvasthatvaM sAttvikatvaM, AtmavattvaM manasvitvamityanyathApratItinirAsAya tattvAtmashabdArthe smR^ityaivA.aha || sattvamiti || santatiH samyagvyAptiH | sattvaM viShNushchet tatsthatvaM svabhAvikaM kiM vidhiyata ityata Aha || santateti || na tadAdhAratayA.avasthAnamAtramatra vivakShitamiti bhAvaH | AtmA viShNushchettadvattvaM svabhAvikaM na vidheyamityata Aha || paramAtmeti || na tu tatsambandhamAtramiti bhAvaH | sattvasthapadenaivAsyArthataH prAptatvAtkiM punaruchyata ityata Aha || teneti || satataM viShNusmaraNamAtravidhAvaikyenApi tatsmaraNaM prApyate | ata Atmavattvakathanena tannivArya yathAvatsmaraNaprakAra uchyata iti bhAvaH | aprAptaprAptiryogaH | prAptaparirakShaNaM kShemaH | tadubhayaM sarvathA tyAjyamityanyathApratItinirAsAyA.aha || viruddheti || na kevalaM shAstraviruddhaviShayayogakShemaparityAgamAtramatra vivakShitam | api tu tadichChAtyAgo.apIti bhAvenechChetyuktam | pratIta evArthaH kiM na syAdityata Aha || anyetheti || utthAnAdInAmapyaprAptaprAptirUpatvena yogatvAt | tatashcha "yogamAtiShThottiShTha" ityAdivirodha iti bhAvaH || 45 ||
traiguNyanivR^ittyarthaH vedAshrayaNaM kAryamityatra yuktiruchyate "yAvAniti" | tatrodapAnashabdaM, sarvataH saMplutodakashabdaM cha smR^ityaiva vyAchaShTe || udrekAditi || sarvakAryANAM pralaye lInatvAt kathaM sarvataH saMplutodakashabdArthatayA pralayo gR^ihyata ityata Aha || prakR^itiriti ||
samastashlokaM smR^ityA vyAchaShTe || yAvaditi || sAdhakasya sambhavatIti sheShaH | vedaj~nAnena kuto viShNuH phalaM dadAtItyata Aha || vedeti || astu vedArthaj~nAnaM nAma viShNuj~nAnam | tathApi kuto bhAgavAn phalaM dadAtItyata Aha || j~nAnAditi ||
vAkyadvayasiddhaM shlokArthamekIkR^itya darshayati || sarvata iti || nanvatra kashchidudriktatvAdiguNaH shrUyate | sa viShNuriti kutaH? anyopi kiM na syAdityata Aha || sarve hIti || muktAnAM ramAyAshchodriktatvAt kathamudriktatvena viShNutvanishchaya ityata Aha || ye cheti || muktAnAmudriktatve.api pAlakavarjitatvAbhAvenodapAnatvAsambhava iti bhAvaH | muktAnAmudapAnatvAsambhave hetvantaraM chAha || na cheti || ramAyAH sarvAbhimInitvena kAlAdicheShTakatvAdasaN^grahaH | kiJNchodriktatvaM teShAmaN^gIkR^itameva na tu mukhyatostyato na teShAmudapAnatvamityAha || na cheti || anena ramAyA api cheShTakatvamanumatameveti j~nAyate | udriktatvAderanyatrAsambhave.api kimityata Aha || ata iti || kiJNchodriktatvAdyevAnyatra na sambhavati | kimuta sarvataH samplutodake | ato.apyudapAno viShNurevetyAha || pralaya iti ||
mAstvanyeShAmasambhavAt sarvataH samplutodake.apyudapAnatvam | viShNorapi tatsambhavaH kuta iti chetparisheShAditi brUmaH | shrutibhyashchetyAha || AnIditi || tadekaM brahma vAyupreraNAM vinA svasAmarthyenaiva kAlAdikaM prerayati sma | tasmAdanyaduttamaM vastu kiJNchana nA.asa | api tu tadevodriktamAsa | aparaM tamaH prakR^itirasmin sarvasmin deshe.avij~nAtaM salilaM bhUtvA.asIt | tena salilena pralaye sarvaM gUDhamAsIdityarthaH | asyAgre salile samantAtpAlakavarjito bhagavAnAsIdityarthaH | advaitaH sarvodriktaH || 46 ||
aikyabhAvanaM na kAryamityatra heturuchyate "karmaNIti" | tatrArjunasya karmakaraNe kiJNchitsAmarthyamasti, na tu phalApAdana ityevochyate | tatkathamanena sarvajIvAnAmIshvarAbhedAbhAvaH sAdhyata ityata ityata Aha || karmeti || nAtra ta ityurjuna eva gR^ihyate | api tu sarvajIvAH | teShAM phalApAdanAsAmarthyamuktvA Ishvare tatsAmarthyamabhipreyate | tenAtroktaivAbhedAbhAve yuktiriti bhAvaH | nanvatrAstvetAvadabhipretam | tathApi pratij~nAyA abhAvAdabhedAbhAve yuktiriyamukteti kathaM j~nAyata ityata Aha || mA karmeti || phalaheturIshvaraH sa mA bhUrmanasetyarthaH | atra shrutiM chAha || eSha iti || svayaM jIvaH || 47 ||
karmAkaraNe sneho mA.astvityuktam | kiM tarhItyata uchyate "yogasthaH" iti | tatra karmasaN^gaM tyaktvA karmANi kurviti vyAhatamityata Aha || saN^gamiti || na saN^gapadena karmasambandho.abhidhIyate | yena vyAhatiH | api tu phalasneha eveti bhAvaH || 48 ||
j~nAnAtkarmAdhamamityuktam | tarhi j~nAnasyottamatvAt j~nAnAvAsthAyAmIshvaraikyabhAvanaM yuktamityAshaMkAparihArAyochyate buddhAviti | tatraitachChaMkAparihAraH kathamukta ityata Aha || buddhAviti || asminnevArthe smR^itisammatiM darshayaMstayaivottarapAdamapi vyAchaShTe || aj~nAnAmiti || phalahetupadavyAkhyAnaM "taM ye svaikyena" ityAdi pUrvavat | kR^ipaNAH kR^ipAviShayAH | tatra hetumAha || tamasIti || 49 ||
nanvastu j~nAnasyAdhikyaM, tatashcha kimityataH "tasmAt"iti j~nAnasAdhanamApAdyamityuktam | tatrAstu j~nAnasAdhanApAdanam | kiM phalasneharahitakarmaNetyAshaMkAyAM phalasneharahitakarmaiva j~nAnasAdhanamiti vaktavyam | kimarthamatra karmakaushalasya j~nanasAdhanatvamuchyata ityataH phalasneharAhityAdiyuktakarmaiva karmakaushalapadenochyata iti bhAvenAha || yathAvaditi || "yogasthaH" ityatra 
bhagavajj~nAnasyAparigR^ihItatvAdatrApi na tadabhipretamityata Aha || bhagavaditi || etachChlokArthavivaraNAtmakottarashloke "buddhiyuktaH"iti bhagavajj~nAnasyAparokShaj~nAnasAdhanatvena gR^ihItatvAdatra pUrvatrApi tadabhimatamiti bhAvaH || 50 || 51 ||
kiyatparyantamavashyaM kartavyAni mumukShuNaivaM karmANItyata uchyate yadeti | tatra nirvedapadena vairAgyamuchyata ityanyathApratItinirAsAyAha || nirvedamiti || etachChlokadvayaM smR^ityaiva vyAchaShTe || buddhIti || shrotavyashrutapadaM sarvakarmopalakShakam | samAdhAnena shrutyarthaj~nAnanishchalatvenAparokShaj~nAnaM bhavati | anena "namAdhAvachalA" iti samAdhau satyaparokShaj~nAnaM tena viShNAvachaleti vyAkhyAtaM bhavati | tadyogaM bhagavadyogam  | bhagavadyogasya sarveShAmapi vidyamAnatvAt ko visheSha ityuktaM vivR^iNoti || mukti iti || tadashrnute brahmApnotItyarthaH | atrApi yadA tadeti sambadhyate | nanvatra "shrutiviprapatipannA" iti shrutiviruddhatvamuchyate | tatkathaM shrutimArgaM prapanneti vyAkhyotyata Aha || shrutAviti || 52 || 53 ||
prakR^itaj~nAnilakShaNAdiprashnaH kriyate sthiteti || tatra "kA bhAShA" ityetadanyathApratItinirAsAya vyAchaShTe || keti || nanu j~nAnIti bhAShyata iti siddhatvAtkiM prashnenetyata Aha || kairiti || "samAdhisthasya"ityasya samAdhiM kurvato j~nAnino lakShaNAdi pR^ichChatItyanyathApratItinirAsArthamAha || samAdhIti || 54 ||
j~nAnilakShaNamuchyate prajahAtIti || tatra j~nAninaH sarvakAmaprahANaM nAma niShiddhAniShiddhasarvakAmaprahANamityanyathApratItinirAsAya tatsmR^ityaiva vyAchaShTe || sarveti || kuto na j~nAninaH sarvakAmanivR^ittiH, yataH sarvashabdasaN^.hkochaR^i kriyata ityata Aha || aparokShati || j~nAninaH kadAchinniShiddhamamanivR^ittirapi nAsti | kutaH sarvakAmanivR^ittirityarthaH | tarhi j~nAnasyAbhibhavakAle j~nAnilakShaNAbhAvAjj~nAnitvAbhAvaH prasajyata ityataH satyamityAha || ata iti || niShiddhakAmarAhityasya j~nAnAnabhibhavakAla eva sattvAdityarthaH | nanu yadi kadAyid dR^ishirabhibhUyate tarhi sA na mokShasAdhanaM syAt | kAdAchitkatayA daurbalyAdityata Aha || tathApIti || yogyA svabimbaviShayA | "AtmanyevAtmanA"ityAtmashabdau jIvamanaHparAvityanyathApratItinirAsAyAha || AtmanIti || kuto na jIvAdiparovityata Aha || tuShTa iti || atrAtmasthityAdinA tuShTyabhidhAnAjjIvasthityAdinA tadasambhavAnna tatparAvAtmashabdAviti bhAvaH || 55 ||
etAdR^ishaM chejj~nAnaM tatkiM sarve na sAdhayantItyato nirAhAratvenendriyajayastenaiva j~nAnamityatiduHsaMpAdatvaM j~nAnasyochyate "viShayA" iti | tatra rasashabdasyApUrvamarthamAha || rasa iti || 59 ||
vItarAgetyAdinA rAgAdirAhityaM j~nAnilakShaNamuktam | jij~nAsunA cha tatsAdhyam | kAraNaphalaparij~nAne cha rAgAdityAgo bhavati | ato rAgAdiparihArAya tatkAraNaphale uchyeti "dhyAyata" iti | tatra saMmohasmR^itivibhramapadAbhyAM viparItaj~nAnamevochyate | ataH kathaM hetuhetumadbhAva ityata Aha || saMmohAditi || atra saMmohapadena paravittApaharaNAdyadharme dharmabuddhirityAdimithyAj~nAnamuchyate | smR^itivibhramapadena cha paravittApaharaNAderadharmatvAbhidhAyakashrutyAdyarthasya pUrvaM svayaM j~nAtasyApyanyathAsmaraNamuchyate | tayoshcha hetuhetumadbhAvassambhavatIti bhAvaH | smR^itibhraMshAdbuddhinAsha iti durghaTam | chetanasya buddhyavinAbhAvitvena buddhernAshAyogAdityata uktaM vivR^ishvannAha || vAkyeti || nirNItaM kevalavAkyasApekShatAM vinApi nishchitam | na tu j~nAnamAtramiti bhAvaH || 63 ||
indriyajaye jAte manasaH svato.api prAyo viShayAgatilakShaNena prasAdena mokShalAbhAdasAvApAdya ityuktam | tadanApAdane doShashchochyate nAstIti | tatra bhAvanAyAH shAntisAdhyatvAt "na chAbhAvayataH shAntiH " iti kathamuchyata ityato na shAntipadenatra chittanirodha uchyate | api tu bhagavanniShThabuddhitvam | tachcha bhAvanAsAdhyaM bhavatIti bhAvena shAntishabdArthaM sapramANakamAha || shAntiriti || 66 ||
piNDIkR^ityoktalakShamuchyate yA nisheti | tatra sarvaprerakANAM devAnAmapi j~nAnitvAjj~nAninAM paramAtmetarAdarshane lokayAtrochChedaH syAdityatastadvAkyaM devetaraj~nAniviShayatayA smR^ityaiva vyAchaShTe || devebhya iti ||  "yathA.anyaiH " ityanena pUrvArdhatAtparyamuktaM bhavati | yathAj~nairbR^ihma na j~nAyata ityarthaH || sUryavaditi || sUryo yathA svatejasA sarvaM prakAshayatyevaM svaj~nAnena sarvaM viShayIkurvantItyarthaH || 69 ||
evaM j~nAnI sarvatrodAsInashchetkathaM viShayabho,stasyetyata uchyate ApUryamANamiti | tatsmR^ityaiva vyAchaShTe || bhuJNjAna iti || dharmamayIM dharmAkhyAm | viShayabhoktA na kAmI kathamuchyata ityata uktasya  "na kAmakAmI " ityasyArtho nAsAviti | nanu kAmAbhAve viShayabhogAsambhavAt kathaM j~nAninaH kAmAbhAvo mokShasiddhyarthamuchyata ityato.atra kAmapadena niShiddhechChaivAbhipretA | tasyA eva mokShavirodhitvAt | nechChAmAtraM tasya mokShAvirodhitvAdityAha || keti || kutsiteyamiti mAnaM yadviShaye saivechChA kAma ityarthaH | itashcha  "na kAmakAmI " ityatra nechChAmAtraniShedha ityAha || na cheti || nanu shAntishabdasya bhagavanniShThAvAchitvAt kathaM sa muchyata iti vyAkhyetyato bhagavanniShThAsambandhAdeva mokSho.api shAntishabdAbhidheya iti smR^ityaivAha || shAntiriti || 70 ||
pUrvashlokoktaM prapaJNchyate vihAyeti | tatra kAmapadena yadIchChA gR^ihyate tarhi niHspR^iha iti puraruktiH | yadi viShayAntarhi viShayatyAge 
kiM bhakShayati | niHspR^ihatvaM cha kathaM yujyate | sarvakAmanivR^ittiriti vachanavirodhAt | jIvanAdyabhAvaprasaN^gAchchetyata Aha || niShiddheti || sarvakAmapadena viShayANAM grahaNAnna puraruktidoShaH | nApi charaNAsambhavaH | atra niHspR^iha ityanena viShayANAM svarUpato hAnamantareNa spR^ihAbhAvamAtreNa hAnasyAbhipretatvAt | nApi smR^itivachanAdivirodhaH | niHspR^iha iti niShiddhaviShayaspR^ihAbhAvasya vivakShitatvAditi bhAvaH || nanu j~nAninAmapyahaM mameti pratyayaprayogadarshanAt kathaM tasyochyate nirahaN^.hkAratvAdItyato nAhamityAdij~nAnAdimAtramahaN^.hkArAdIti bhAvena smR^ityaivAhaN^.hkArAdishabdarthAmAha || asvarUpa iti || mamatA madadhInamiti bhAvanA || 71 ||
uktalakShaNamupasaMhriyate eSheti | tatra brAhmIti brahmadharmabhUteti pratItinirAsAyAha || brAhmIti || nanu  "kShIyante chAsya karmANi tasmin dR^iShTe parAvare " ityAderj~nAnamAtreNa sarvakarmaNAM kShayAjj~nAnAnantarameva mokShasadbhAvena  "sthitvA.asyAm " ityantakAle bhagavatsmR^ityAdividhAnaM brahmaprAptyarthaM kimiti kriyata ityata Aha || j~nAninAmiti || j~nAninAmapi yadyantakAle bhagavatsmaraNAdi nAsti tarhi janmAntarameva bhavati | na brahmaprAptiratastadarthamantakAle tatsmaraNAdividhAnaM yuktameva | na cha j~nAninaH kShINakarmatvAjjanmAntarAyogaH | j~nAnamAtreNAprArabdhakarmanAshe.api yeShAmantakAle.api na bhagavatsmaraNaM teShAM prArabdhakarmabhAvAditi bhAvaH |
yadi mokSharthaM sAkShAdantakAla eva bhagavatmR^ityAdyapekShitaM tarhi tasya duHsampAdatvena kasyApi mokSho na syAt | ataH sAkShAdantakAlasmaraNaM sAtra bhagavato.abhipretamityata Aha || prArabdheti || na mokSharthamantakAlasmaraNApekShAyAM kasyApi mokShaprasaN^gaH | prArabdhakarmaNa evAntakAlasmaraNapratibandhakatvena tannAshe.antakAle smaraNaniyamAt | tadbhAve cha mokShaniyamAditi bhAvaH | nanvantakAlasmaraNAdeva mokSho nAnyatheti bhagavadabhimatamiti nishchayo yadi bhavettadaivamarthakalpanA bhavet | na eva kuta ityata Aha || yaM yamiti ||  "shAntirmokSho.atha nirvANam " ityAdernirvANashabdasya mokShe.api prasiddherbrahma nirvANamiti kathaM sAmAsAdhikaraNam | na cha brahma nirvANaM cheti yojanA | brahmaprAptyatiriktamokShAnirUpaNAdityata Aha || bANamiti || bANashabdasya sharIravAchitvAnnirvANapadena kAryabrahmavyAvR^ittyarthaM brahmaNo.asharIratvamevochyate | na mokSha iti bhAvaH | nanu kathamasharIratvaM brahmaNaH | sahasrashIrShetyAdivirodhAdityAshaN^.hkAM smR^ityaiva pariharati || abhAvAditi || 72 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM dvitIyo.adhyAyaH || 2 ||
 
pUrvAdhyAyasaN^gatatvenaitadadhyArthaM harshayituM pUrvAdhyAyapratipAdyamAha || j~nAnamiti ||  "eShA te.abhihitA " ityantena j~nAyata iti j~nAnamIshvarAdisvarUpaM nirUpitam | tato.adhyAyaparisamAptiparyantaM tatsvarUpaj~nAnopayashchoktaH pUrvAdhyAya ityarthaH tatsaN^gatatvenaitadadhyAyArthamAha || tatreti || tayorj~nAnayogayormadhye yogo.api dvividho bhavati | karmadhyAnayogabhedAt | tatra prAguktameva karmayogaM prapaJNachayatyanenAdhyAyena bhagavAnityarthaH | nanu  "karmajaM buddhiyuktA hi phalaM tyaktvA " ityAdinA pUrvatrApi karmayogasya prapaJNchitatvAt kimannAdhyAyenetyata uktam || visheShata iti || nanvatrApi  "indriyANi parANi " ityAdinA j~nAnasyApyukteH kathaM karmayogaM prapaJNchayatItyuchyata ityato vA.aha || visheShata iti || prAchuryeNetyarthaH |
nanu karmaNaH sakAshAdbuddherjyAyastvaM prAk kutroktam? yadbIjo.ayaM  "jyAyasI chetkarmaNaH " ityarjunaprashna ityata Aha || dUreNeti || 1-2 ||
 "loke.asmin " iti parihAravAkye keShAJNchidadhikAriNAM j~nAnameva keShAJNchit karmaivAnuShTheyamuchyata ityanyathApratItinirAsAyAha || j~nAneti || nAtra j~nAnayogapadena j~nAnamAtraM vivakShitaM, karmayogapadena cha karmamAtramuchyate | kintu pratyekamubhayam | rhyubhAvapi j~nAnakarmayogAviti baktavyau | kathaM kashchijj~nAnayogaH kashchitkarmayoga uchyata iti chenna | ekaikatra j~nAnakarmaNoH prachuryAbhiprAyeNAlpajalamishre.apikShIre kShIrashabdaprayogavat prayogopapatteriti bhAvaH |
sAN^khyAnAM j~nAnameva yoginAM karmaiveti pratIta evArthaH kiM na syAditi chettathA.aN^gIkAre smR^itivirodhaH syAditi bhAvenAha || sAN^khyAiti || devAnAM bahukarmasadbhAvAtkathaM mukhyahAN^khyatvamityata Aha || bahviti || tato.api karmaNo.api | gR^ihasthAdInAmapi kiM kevalakarmaivetyapekShAyAmAha || j~nAnino.apIti || tarhi kathaM karmayogina ityata Aha || atIti || sAN^khyAnAM kevalaM j~nAnameva yoginAM kevalaM karmaiveti tiM na syAdityata Aha || nobhayamiti || sAN^khyAnAM j~nAnena yoginAM karmaNApuruShArtho bhavatIti shrutyAdau shrUyate | na chaikaikena puruShArtho yujyate | ato naikaikagrahaNaM yuktamiti bhAvaH | karmAbhAve kuto na puruShArtha iti chetkiM karmapadena karmamAtraM vivakShyate atha yaj~nAdikarma vA | AdyaM dUShayati || na hIti || dvitIyaM dUShayati || na cheti || j~nAnamAtraM karma vinA saMsAranivR^ittisAdhanamapi na sampUrNapuruShArthakaramiti bhAvaH | tarhyastu kevalaM karmaiva puruShArthakaramityata Aha || na cheti 
||  "na karmaNA na prajayA " ityAdishrutivirodhAditi bhAvaH | anena  "na karmaNAmanArambhAt " ityAdeshcha tAtparyamuktaM bhavati | bhavedatra j~nAnakarmaNoH samuchchayakalpanaM, yadyatra sAN^khyayogAdeH puruShArthahetutvamuchyeta | ekaikasya puruShArthasAdhanatvAbhAvokteH na cha tadatrochyata ityata Aha || niShTheti || ShThA gatinivR^ittAvityato niShThA paryavasitiH | gateriti sheShaH | kathamanena chodyaparihAra ityata Aha || muktiriti || atra niShThApadena gatiparyavasitivAchinA saMsAragatiparyavasAnaM muktirabhipretetyarthaH | nanvevaM j~nAnakarmabhyAM mokSha ityaN^gIkAre  "na karmaNA na prajayA dhanena tyAgenaike amR^itatvamAnashuH " ityAdishrutivirodhaH syAdityata Aha || j~nAnina iti || j~nAnakarmabhyAM mokShasiddhyaN^gIkAre.api naitachChrutivirodhaH | karmarahitaj~nAnamAtrasya mokShasAdhanatvAbhidhAnAt | asmAbhirapi tadaN^gIkArAt | karmaNastu j~nAnamAtreNaiva siddhe mokShe sukhAdhikyahetutvenAN^gIkArAt | j~nAnAdeva mokShaH karmaNA AnandavR^iddhirityetat kuta it chet j~nAnina iti shrutereveti bhAvaH |
itashcha  "j~nAnayogena " ityatra karmApi saMyojyam | na j~nAnamAtramityAha || anyatheti || anyathA j~nAnamAtreNaiva puruShArthAN^gIkAre | karmayoginAmapi prakR^itatvAtteShAM karmAnArambhe puruShArthAsambhavAbhidhAyakametadvAkyaM kiM na syAdityata uktam || ubhayeti || na kevalametatkarmayogiviShayamapi tUbhayaviShayamityarthaH kut.asyobhayaviShayatvaM j~nAyata ityata Aha || samatvaM cheti || mokShe karmaNA AnandavR^iddhirbhavatItyayuktam |  "nAnyaH panthA " iti shrutau karmaNo mokShasambandhasyaiva nirAkaraNAdityata Aha || nAnya iti || j~nAnAyogameveyaM shrutirvyavachChinatti | na tu karmasambandhaM nirAkaroti | tathAtve  "j~nAnino mokShaniyamaH " iti shrutivirodhAditi bhAvaH || 3 || 4 ||
kAryata ityatra svatantrakarturanyasyApratIteH prakR^itiguNAnAmeva svatantrakartutvamuchyata ityanyathApratItinirAsAyAha || kartR^itvamiti || atra guNAnAM vikArakartR^itvamevochyate | na tu svatantrakartR^itvam | avasha iti viShNoH svatantrakartR^itvokteH | avashapadena svAnadhInatvaM gR^itItvA guNAnAM svatantrakartR^itvameva kiM na gR^ihyata iti chenna |  "kartR^itvam " iti shrutivirodhAditi bhAvaH | shrutiriti kutrachitpAThaH | tatrAnyathApratItinirAsAya shrutyaiva vyAkhyAtaM viShNoH svatantrakartR^itvamatra na pratIyata ityata uktam || avasha iti || avashapadaM kathaM viShNuvashatvaM vaktItyata Aha || aH iti || 5-8 ||
nanu  "karmaNA badhyate jantuH " ityAdeH karmaNo bandhakatvAtkathaM  "kuru karma " iti vidhIyata ityAshaMkAparihArAya shlokAmavatArayati || karmaNeti || ayaj~narthaM karma bandhakamityevAtra pratIyati, na tvavaiShNavaM karmabandhakamityato yaj~nashabdArthaM shrutyaivAha || j~na iti || nAtra yaj~na padena prasiddhayaj~na uchyate | api tu yAto viShayIkR^ito j~nAnarUpatvAjj~no bhagavAn yenoddeshena sa evetyarthaH | ya eSha uddesha iti yojanA || 9 ||
karma kartavyamityatra hetvantaramuchyate " annAditi " | atra kathamannasya parjanyAddevavisheShAdavatpattiH | kathaM cha tasya yaj~nAdutpattiH| kathaM chAnnAditi paramparAyA evoktatvAt chakramityuchyata ityAshaMkAM parihartuM brahmAkSharashabdayoranyArthakalpanAM cha nirAkartuM smR^ityaiva vyAchaShTe || jananAditi || paraM janyaM yasyAsau tathoktaH | yaj~nAditi || yaj~nasamArAdhitadevatAyA bhavatItyarthaH | yaj~no devatoddeshena dravyaparityAgaH | karma taditarakriyA | vAkyAjjAyate | kathaM nityo jAyate gamyate avagamyata ityarthaH | vedena yathAvadavagata eveshvaraH satkarma kArayatIti bhAvaH | yata evaM paramparayA yaj~nAbhivyaN^gyastasmAt | bhagavato yaj~ne pratiShThitatvAdyaj~nAnuShThAnena chakrapravR^ittau bhagavadabhivyaktinimittaM cha sukR^itaM bhavati, na kevalaM bhUtasthitihetutvanimittamiti bhAvaH || chakraM nAnuvartayatIti || karma na karotItyarthaH |
vishvasya chakrAntarbhAvAtkarmAkaraNena chakrApravR^ittau vishvahantR^itvaM chet gArhasthyetarAshramAnanuShThAnaM prasajyeta | karmaNAM yaj~nadAnataporUpeNa traividyadAshramAntare cha yaj~nAdyabhAvAdityata Aha || vAchika iti || vAchikaH svadhyAyAdiH | mAnaso dhyAnAdiH || visheShata iti || sarvasAdhAraNye.api anyeShAmanye.api santyeShAmayamevetyarthaH | anyeShAM yaj~nAntaramAha || vanasthasyeti || akratuH pashvAlambhanahInaH | shushrUShAdyAtmaka ityAdipadenAgnipUjA | vidyAbhayAdItyAdipadena svabhoktavyAnnadAnam | annapUrvakaM vidyAbhayAdidAnam | svabhoktavyAdadhikamApAdyAnnadAnamiha vivakShitam | annaM tu mUlaphalAdi |
 " brahmAkSharasamudbhavam " itatra brahmapadena vedo.akSharapadena brahmochyata ityapavyAkhyAnaM hetvantareNa pratyAkhyAti || brahmeti || yadyatra brahmapadena vedo.akSharapadena brahmochyate tarhi upira brahmaNaH  " tasmAtsarvagataM brahma " iti brahmapadena pratyabhij~nA na syAt | yatpadena yanna prakR^itaM tasya tatpadena kAraNavisheShaM vinA parAmarshAdanAt | na cha tatra vedaparAmarshaH | tasya yaj~ne pratiShThitatvokteranupayuktatvAditi bhAvaH | doShAntaraM chAha || chakreti || vedAtkarmaNAmutpattyabhAvAdbrahmaNo vedasyotpattyabhAvAt bhUtebhyo brahmaNo jananAbhAvAdarthAntarakalpane vedAdeshchakrApraveshaH syAt | vyaktyarthAN^gIkAre bahUnAM padAnAmamukhyArthatApAta iti bhAvaH || 14 || 15 || 16 ||
karma kartavyamityatra yuktyantaramuchyate || yastviti || tatra santoShastuptirApUrtirityAdestR^iptisantoShashabdayorekArthatvAt  " AtmatR^iptaH 
" itvaktatvAt  " Atmanyeva cha santuShTaH " iti punaruktirityata Aha || tR^iptiti || visheSho.artha iti sheShaH | kuta evamarthakalpanetyataH shlokaM smR^ityaiva vyAchaShTe || viShNviti || evaM tR^iptisantoShashabdayorekArthatvamaN^gIkR^itya vigrahabhedenArthabheda uktaH | atha tR^iptisantoShashabdayorevArthabhedAchcha na punaruktiriti bhAvena tayorarthabhede pramANamAha || ratiriti || AnandaH svarUpabhUtaH | karmaja upakArAdijAtaH | ratitR^iptiprItishabdAnAM bhinnarthatve kimAyAtaM tR^iptisantoShashabdayorarthabhede ityataH prItisantoShashabdayoH paryAyatvAt tR^iptiprItishabdayorarthabhede tR^iptisantoShashabdayorarthabhedaH siddha eveti bhAvena tatparyAyatve pramANamAha || santoSha iti || paryAyavAchakAH paryAyeSha vAchakAH || 17 || 18 ||
nanu muktasya kAryaM na vidyata itvaktvA  " tasmAdasaktaH " ityuchyate | tatra karmakaraNe hetoranuktatvAt  " tasmAt " iti kiM parAmR^ishyata ityata Aha || yasmAditi || yathA muktasya prayojanAbhAvAtkAryAbhAvaH evaM mumukShorapi karmaNA prayojanAbhAvAtkAryAbhAvaH kiM na syAdityata uchyate || asakta iti || tatra karmaNaiva mokShaprAptiruchyata ityanyathApratItinirAsAya tadvyAchaShTe || asakta iti || karm.acharannevetyevArtho na tu karmaivAttaranniti bhAvaH | tasmAdamuktasya karmaNA phalasadbhAvAdastyeva tasya kAryamiti vAkyasheShaH |
nanvamuktasya kAryamastItyanuktatvAtkathaM tasmAditi tatparAmarshaH syAditi chenna | muktasyaiva kAryaM nAstItyuktyA.amuktasya kArayamastIti prAptatvAt | nanu muktasyaiva kAryaM nAstItyevakArAbhAvAt kathamamuktasya kAryasadbhAvaprApitirityata Aha || muktasyaiveti || evakArAbhAve.api tadarthAvadhAraNasya tushabdenAvagatatvAt tenAmuktasya kAryasadbhAvaH prApyata iti bhAvaH |
kechittu  " yastu " iti vAkyaM j~nAnimAtraviShayatayA vyAkurvate | na tadyuktam |  " yastvevAtmarato mukto "  " viShNuprasAdAdratimAn " ityAdismR^ityA muktiviShayatayA gR^ihItatvAt j~nAninAmapi kAryasadbhAvasyoktatvAchchetyabhipretya doShAntaraM Aha || tasmAditi || yadyatra j~nAnimAtrasya kAryAbhAvo.abhipretaH syAttarhyarjunaM prati  " tasmAdasaktaH " ityuparaMhAravAkye karmavidhAnaM viruddhaM syAt | tasyApi j~nAnitvAditi bhAvaH |
arjunasya j~nAnitve pramANAbhAvenAj~natvAt karmAdhikAritvamevAtastaM prati karmavidhAnaM na viruddhamityata Aha || brahmeti || ye teShAmiti yojyam | muktaviShayatve.apyasyArjunaM prati karmavidhAnaM viruddham | pANDavAnAmetadvachanabalAt brahmaratatvAdimuktalakShaNavattayA muktasAmyAdityata Aha || Atmeti || na pANDavAnAM muktAnAM chAtisAmyam |  " Atmaratireva " iti muktAnAmarativyAvartaivashabdena pANDavebhyo visheSha ityata Aha || eShAmiti || 19 ||
nanu j~nAnAdeva mokShasiddheH kathamasaktaH karmA.acharanneva paramApnotItyaktamityata uchyate || karmaNaiveti || tatra karmaNaiva mokSha uchyata ityanyathApratItinirAsAya tatsamR^ityaiva vyAchaShTe || sahaiveti || kAryaM karma j~nAninAmapIti sheShaH | karma kartavyamityatra hetvantaramuchyate || loketi || tatra lokasaN^grasambhave.api tena prayojanAbhAvAtkathaM j~nAnino lokasaN^grahArthaM karma vidhIyata ityato loketyAdishlokAn smR^ityaiva vyAchaShTe || aj~nAnamiti || sA tuShTiH || 20 || 21 ||
kiJNcha prayojanamAtrarahitenApi mayA kevalAnugraheNa lokasaN^grahArthaM karma kriyate, ato muktAvAnandavR^iddhiprayojanavatA j~nAninA tatkartavyamiti kiM vaktavyamityuktaM  " na me pArtha " iti | asyArtho mamaiveti ||  asyArtho mamaiveti || nanvIshvaraH prayojanAbhAve.api lokarakShAdi karotIti na yujyate | prayojanAbhAve pravR^ittyayogAdityAshaMkAM shrutyaiva pariharati || rakShayeti || prayojanAbhAve.apIshvarasya kartR^itvasvabhAvavattvAt rakShAdikarmakaraNaM yuktamityarthaH | nanu tAdR^ishasvabhAvatvena pravR^ittirachetaneShveva dR^iShTA | yathA dahanapavanAdInAM prayojanaM vinA svabhAvAdeva dahanagamanAdipravR^ittiH | chetanapravR^itteH prayojanahInAyA adarshanAtkathamIshvarasyApi prayojanAnuddeshena pravR^ittirityata Aha || matta iti || 22-26 ||
aj~navadAgraheNa j~nAninAmapi karama kAryaM chedvidvadavidvatkarmaNoravisheShaprasaN^ga ityataH " saktAH " iti saktyasaktipUrvakatvavisheSha uktaH prapaJNchyate  " prakR^iteriti " | vidvadavidvatkarmavisheShamuktyavA vidvatkarmakaraNaM vidhIyate  " mayi " iti | tatra karmANi saMnyasya yudhyasveti vyAhatamityataH tatsmR^ityaiva vyAchaShTe || nAhamiti ||  " nAhaM kartA " iti nirmamatvam |  " hariH kartA tatpUjA karma chAkhilam " iti harau karmanyAsaH | harireva kartA chetkathaM tatpUjetyAdinirUpaNaM yuktamityata Aha || tathApIti || yadyapi harireva kartA, tathApi tatpreraNenaiva mamApi kartR^itvAt tatpUjetyAdinirUpaNaM yuktamiti bhAvaH | tadbhaktiriti nirAshIstvam | tatphalaM pUjAphalam | karmanyAso nirmamatvAdiyuktaH viShNostR^iptikara ityanena  " ye me katam " ityAdestAtparyamuktaM bhavati | evaM nirmamatvAdiyuktena harau karmanyAsena kuto viShNostR^iptirityata Aha || yasmAditi || yasmAdevamarthasthitiH tasmAttathA bhAvanaM viShNostR^iptikaraM bhavatyeva | yathArthaj~nAnapriyatvAdviShNoriti bhAvaH |
svatantrakartR^itvameva kartR^itvam, ataH kathaM jIvAdeH kartR^itochyata ityataH paratantrAdikartari kartR^ishabdaprayogaM darshayati || pumIniti || nanu kvachidIshvara eva kartA na jIvAdirityuchyate | kvachijjIva eva kartA neshvarAdiriti  | kvachichcha prakR^itireva kartrI neshvarAdiriti | 
ataH kathamIshvara eva kartA, nAham, ahaM tu tadadhInakarteti karmanyAsAdyupapadyata ityata Aha || itIti || yatreshvarAdInAM kartR^itvamuchyatate tatreshvarasya svatantrakartR^itvamityAdi vibhAgenaiva j~nAtavyam | yatreshvarAdInAmakartR^itvamuchyate tatreshvarasya paratantrakartR^itvamasvakIyaM nAstItyAdi vibhAgenaiva j~nAtasyaM, na tu yatra kartR^itvamuchyate tatra sarveShAM svatantrakartR^itvameva | yatrAkartR^itvamuchyate tatra sarveShAM sarvathA kartR^itvarAhityaM j~nAtavyam | svatantrakartR^itvaM viShNorevetyAdivachanAdevetyarthaH |
 " prakR^iteH " ityAdi vyAkariShyan tatrasthaprakR^itishabdAdIn svabhAvAdiparatayA vyAkhyAtuM tadarthatve pramANaM tAvadAha || kvachiditi || svabhAvo jIvasya | mayItyAdivAkyavyAkhyAnarUpAyA  " yasmAtsvatantrakartR^itvam " ityAdismR^iteH  " prakR^iteH " ityAdivAkyavyAkhyAnopayogitvAt vyAtyAsena vyAkhyAnam |
prakR^iterityAdAvIshvarAditrayasya kartR^itvAbhidhAnAt punarjIvasyAkartR^itvAbhidhAnAt kartR^itvAdivibhAgasya smR^itAvuktatvAt prakR^iterityAdyanyathApratItinirAsAya smR^ityaiva vyAchaShTe || svabhAvata iti || atra  " svabhAvataH " ityAdi sAkShAdvyAkhyAnAya pIThIkArachanam | devAdInAmanyathAbhAvasadbhAvAtkathaM devatvAdiH svabhAva ityata Aha || naiShAmiti || jayAdInAmanyathAbhAvadarshanAtkathaM nAstItyata Aha || sharIreti || devatvAdeH svAbhAvikatve.api devA evottamA ityAdi kuta ityata Aha || uttamA iti || phalasyottamatvAdinA devAdInAmuttamatvAdisiddhiriti bhAvaH | devAdInAM muktyAdiyogyatve kimarthaM te saMsAre vartanta ityata Aha || prAptiriti || svayogyaphalasyeti sheShaH | pUrtayabhAvena sAdhanasyeti sheShaH | sAdhanapUrtitaH prAptishchet nityaM saMsArAnuvR^ittirna syAti | anAditvAt saMsArasyetaH pUrvameva sAdhanapUrtisambhavena sarvachetanAnAM parisamApterityata Aha || naiveti || nityakAle saMsAro.anuvartatAmiti harIchChayA anAdimAn yadyapIti sheShaH | svabhAvatastridhA jIvAshchet kiM tata ityata Aha || ata iti || devatvAdeH svAbhAvikatvAttadanusAriguNAshcha svAbhAvikA ityarthaH mishritAH svAbhAvikA ityAdi yojyam | tatashcha kimityata Aha || kAryata iti || avasho viShNuvashaH | prAkR^itaiH svAbhAvikaiH | kiJNchAta ityata j~nAha || svAbhAviketi || anenAvidvatkarmAbhidhAyakasya  " prakR^iteH " ityasyArtha ukto bhavati || svAbhAvikaguNAn hetuM kR^itveti || yasyottamaguNAstAnapekShya satkarma kArayatItyAdi | viShNunA viShNorichChAdiguNaiH | anena prakR^iterguNairityasyArthadvayamuktaM bhavati | upAdAnatayA sattvAdayaH prakR^itiguNAshchAtrabhimatAH | kartA svAtantryeNeti sheShaH |
evamavidvAn karoti chot kathaM vidvAnityata Aha || tattveti || anena tattvavidityasyArtha ukto bhavati | aviduShAmahaN^.hkAre ko heturityata Aha || svabhAveti || svabhAvaguNAnAmuttamatve teShvaparapreritA evaita iti saMmUDhAH | mishrAditve taiH saMmUDhAH | j~nAnAdiguNasadbhAve j~nAnAdiguNavattaraM svAtantryeNa pratijAnata iti yojyam | abhAve sa eva doShaH | tAn guNAn viShNvadhInAnna viduH sadbhAve | abhAve na santIti na viduriti j~neyam | te j~nAninA bodhyantAmityata Aha || teShviti || ayogyAshchenna prakAshayet, anyathA parIkShya prakAshayediti bhAvaH | avyaktikR^iditi || svavachanaM yathA tattvavyakitikR^inna bhavettathetyarthaH | anena prakR^iteriti vyAkhyAtaM bhavati | mandAnityasyArtho.ayogyeShviti | ayogyeShu tattvaM kuto na vaktavyamityata Aha || buddhveti || manonigrahe svabhAvAnugatacheShToparatiH syAdityata Aha || svabhAvamiti || etena sadR^ishamiti vyAkhyAnaM bhavati || 35 ||
 " tayorna vashamAgachChet " ityukte pR^ichChyate  " atha " iti | tatra  " prakR^iteH " ityAdau bhagavataH prerakatvasyoktatvAt, svayaM devatvena devAnAM cha kathitatvAt siddhaprashno.ayamityata Aha || parameshvarAditi || arvAktanaM balavantamiti sheShaH | prashnavAkye naitaduchyata Aha || atheti || AnantaryavAchinA.athashabdena parameshvarAddevebhyashchAnantaramityartho j~nAyata iti bhAvaH || 36 ||
 " kAma eShaH " ityAdiparihAravAkyamuktArthe.api saMvAdarUpasmR^ityaiva vyAchaShTe || akhileti || tatreti  " kAmaH " ityasya vyAkhyAnam | kAmaH prabala iti yojyam |  " ashubheShu " ityanenaiva  " vairiNam " ityetadvyAkhyAtaM bhavati | kathaM kAmo.ashubhaprerakeShu prabala ityata Aha sarvamiti || agnyAdarshamarbhAn yathA dhUmAdyAvR^iNoti tathetvarthaH || kramAditi || shubhajanaM dhUmo.agnimiva kiJNchidAvR^iNotItyAdi draShTavyam | kAmashcha tadapekShitaM dattvA jetavya ityata Aha || mahAshanasyeti || mahadapi dIyatAmityata Aha || tasyeti || anena  " dhUmena " ityAdi vyAkhyAtaM bhavati | tarhi kathaM jetavya ityatastadadhiShThAnaM tAvadAha || bhuJNjAna iti || etena  " indriyANi " ityasyArtha ukto bhavati | astvidamadhiShThAnaM, kimAyudhaM tadvadhAyetyata Aha || j~nAneti || anena  " indriyANi " ityAdestAtparyamuktaM bhavati | nanu  " dhUmena " iti kAmasya sarvAvaraNatvamuktaM, tatpunaH kimartham  " AvR^itaM " ityuchyata ityata Aha || j~nAneti || pUrvaM j~nAnotpattipratibandhakatvenA.avaraNatvaM kAmasyoktam, idAnIM tUtpannaj~nAnasyAparokShaj~nAnasAdhanatvapratibandhakatAyA.a.avaraNatvamuchyate | ato na paunaruktyAmiti bhAvaH |  " duShpUreNAnalena " iti punaruktamityata Aha || na kevalamiti || kAmo nAlamiti manyate cheti kuta ityata Aha || agneriti || 37-41 ||
 " indriyANi " mano buddhiH " ityAdinA indriyamanobuddhInAmuktaM prapaJNchyata ityanyathApratItinirAsAya tatsmR^ityaiva vyAchaShTe || sarvebhya iti || sarvebhyo.arthAdyabhimAnibhyaH |  " tato brahmA " ityAdi tu  " buddherAtmA mahAn paraH | mahataH paramavyaktam asyaktAt puruShaH 
paraH | puruShAnna paraM kiJNchit " iti shrutivyAkhyAnam | paramAtmano.atra buddhiparatvamAtroktAvapyanyatroktamatra saMyojyamiti j~nApayitumudAhR^itam |
yaduktamarthAbhimAnibhyo.apUndriyAbhimAninAmuttamatvaM na tadyuktam |  " indriyebhyaH parA hyarthAH " iti shrutivirodhAt | nApi rudrasya mano.abhimAnitvaM yuktam |  " rudro.ahaN^.hkR^itirUpakaH " iti vAkyavirodhAt | evaM sarasvatyA buddhyabhimAnitvaM cha na yuktam | vij~nAnAbhimAnitvoktivirodhAdityata Aha || na cheti || kuto na virodha ityata Aha || sarveti || tarhi shrIravyaktasya, brahmA mahata ityAdipR^ithagabhimanyamAnasthAnoktiH LakShmyAdInAM shAstreShu kathamityata Aha || uttareti || avyaktAdInAM krameNAdhikatvAt tadabhimAnitvoktatyAbhimAninAmapyuttarottarAdhikyaM j~nApayituM pR^ithagabhimanyamAnasthAnAnyuchyanta ityarthaH | kimarthamuttarottarAdhikyaM j~nApyamityata Aha || Adhikyeti || sarve.api sarvAbhimAnina ityuktasyApavAdamAha || sthAneShviti || adhamAnAmukteShvabhimanyamAnasthAneShvabhimAnitvenottamA vartante | na tUttamAbhumanyamAnatvenoktasthAneShvadhamA ityarthaH | evaM chedavyAktAbhimAnitvaM sarasvatyAdInAM purANAdau kathamuchyata ityata Aha || tathApIti || upacharyate, yasmAditi sheShaH |
atira shrutiM chAha || yatreti || yasmin vastuni putrasya svAmyamasti tasmin vastuni pituH svAmyamastyeva | yasmin vastuni pituH svAmyamasti tasmin putrasya svAmyamupachAreNAstItyetat tatra ApA iti chodye samAdhAnamuktaM bhavatItyaktaM bhavatItyarthaH | anenendrAdibhya indriyAbhimAnibhyo.adhamAnAM uttamAnAM sauparNyAdInAM chArthAbhimAnitvAtsauparNyAdivivakShayA indriyobhyo.arthAnAmuttamAtvaM shrutirAha | idaM tu vAkyaM shivasutavivakShayA.arthebhya indriyANAmuttamatvaM vaktItyavirodhaH | rudrAdInAM cha mano.ahaN^.hkArAdyabhimAnitvAdubhayokteravirodha ityuktaM bhavati |
nanu sarve.api sarvAbhimAninashchedavyaktAdishabdArthanirNayo na yujyate | sarveShAmapyarthatayA.anyatarApohAnupapatterityAshaMkAM smR^ityaiva pariharati || bahviti || kvachilliN^gaprakaraNAdisAmye kathaM nirNaya ityAshaMkAM cha smR^ityaiva pariharati || liN^geti || 42 ||
iti shrumadAnandatIrthavirachitagItAtAtparyanirNayasya TIkAyAM jayatIrthamunivirachitAyAM nyAyadIpikAyAM tR^itIyo.adhyAyaH || 3 ||

uktArthasaN^gatatvena etadadhyAyapratipAdyamarthaM darshayati || uktayoriti || j~nAnakarmaNormadhye.anyatarasyeti pratItinirAsAya ubhayorityuktam | karmaNo.atItAdhyAye vivR^itatvAt kimanenetyato visheShetyuktam | uktakarmayoge ruchijananAya pUrvAnuShThito.ayaM dharma ityuchyate  " imamiti " tattAtparyaM smR^ityaivAha || brahmeti || gItA paJNcharAtrasaN^kShepashchettarhi tasyAH sarvottamashAstratvahAnirityataH shabdata eva saMkShepo sArthata ityAha || yatheti || sarvapaJNcharAtrArthatve gItAyAH paJNcharAtrAdadhamatvamAtraM mAstu | tAvatA sarvashAstrottamatvaM kathamityata Aha || vedeti || sarvashAstrebhyo.atishayena vedArthapUrakapaJNcharAtrAsheShArthatvena gItAyAH sarvashAstrottamatvaM yuktamiti bhAvaH || 1 || 3 ||
idAnIntanatvAdbhagavato vivasvataH prAchInatvAt kathaM tadupadeShTratvamiti pR^ichChati  " aparamiti " | tatrArjunasya bhagavadaj~nAnitvapratIteH prAguktAnupapattirityata Aha || jAnanto.apIti || naivaM prashnenArjuno bhagavantamanAdinityaM na jAnAtIti kalpyam | jAnanto.apIti vachanAt prashnasya visheShaj~nAnAdyarthatvopapatteriti bhAvaH | sthApanAya j~nAtasya dR^iDhIkaraNAya || 4 || 5 ||
janmAnyatItAni chettarhi na jananamaraNarAhityaM bhavataH | tathAcha  " avinAshi tu  " ityuktavirodha ityata uchyate  " ajo.api " iti | tatra  " AtmamAyayA " ityetadaj~nAnavashAdityanyathApratItinirAsAya vyAchaShTe || Atmeti || nAtrAtmamAyayetyaj~nAnavashAdityuchyate | sarvamAnavirodhAt | api tu avatAre parapreraNAnivAraNAya mahAmAyetyAdinA mAyApadoditasvechChAnibandhanatvamevochyata ityarthaH |  " prakR^itiM svAmadhiShThAya " ityetat prAkR^itasharIralAbhenetyanyathApratItinirAsAyAnudya prakR^itipadaM vyAchaShTe || prakR^itimiti || nAtra prAkR^itasharIralAbho.abhidhIyate | shrutyAdivirodhasyoktatvAt | kintu  " avatarasi chet prayojanena bhAvyam | tathAcha nAnavAptamityuktavirodhaH " ityAshaMkAparihArAya prayojanAbhAve.apyavatArAdikaM tAdR^ishasvabhAvatvAdyujyata ityevochyata iti bhAvaH | bhavedayamartho yadi hareravatArAdi prayojanaM vinA svabhAvAdeveti siddhaM syAttadeva kuta ityata Aha || devasyeti || sa svabhAvashcha ayaM deva eva na tu tato bhinna ityarthaH |
astu viShNoH svabhAvAdeva vyApAraH | tathApyatra prakR^itipadaM kutaH svabhAvavAchItyata Aha || ata eveti || yato.atra prakR^itipadaM sAvabhAvavAchyata eva svAmiti visheShaNaM prayuktam | kevalamanyArthatve svAdhInatvasya mametyasAdhAraNashabdenAbhidhAnaM vinobhayasAdhAraNametanna syAdityarthaH | etameva nyAyamasyatrApyatidishati || prakR^itimiti || ityAdiShu cha svashabdena visheShaNamata evetyarthaH | yadi prakR^itipadaM svabhAvavAchi tarhi  " mayA.adhyakSheNa prakR^itiH " ,  " prakR^itiM viddhi " ityatrApi kiM svabhAvavAchItyapekShAyAmAha || mayeti || ataH svabhAvAdanyaiva tatra prakR^itiriti sheShaH | anyatve hetvantaraM chAha || prakR^itimiti 
|| atrA.adipadena  " mayA " ityasya saN^grahaH |  " mayA.adhyakSheNa " ityatrAdhInatyA sambandhitvapratIteH " prakR^itiM " ityatra " me " iti ShThyA sambandhitvapratIteshcheti yojyam | sambandhitvena pratIteranyA chedatrApi svAmiti sambandhitvena pratIteranyA syAdityata Aha || atreti || bhavedidaM yadi svashabdaH sambandhasavAchyeva syAt | na chaivam | atra svashabdasya mukhyataH svarUpavAchitvAditi | bAdhakAbhAvat svarUpavAchyeva na tu sambandhavAchIti bhAvaH | svashabdasya svarUpavAchitvaM kutra dR^iShTamityataH svabhAvapadagatasvashabdasya tadR^iShTamiti bhAvenAha || svabhAva iti || svabhAvapadagatasvashabdasya sveti shabdasyAnyatvamAtrApAdane nAniShTam | arthadvayAN^gIkArAt | anyaivetyApAdanamayuktam | svashabdasya svarUpavAchitvasyApi bhAvena  " me " itivaditarAvyAvartakatvAditi bhAvaH | svabhAvapadagatasvashabdasya svarUpavAchitve tenaiva pUrteH bhAvashabdo vyartha ityata Aha || bhAveti || yadi svashabdamAtraM prayujye tadA svashabdasya svIyo.api prayogAt tadAshaMkA syAt | tAM nivArayituM bhAvashabdaH prayujyate | bhAvashabdayuktasvashabdasya svarUpa eva pratItijanakatvAditi bhAvaH |
nanvatra prakR^itipadaM svabhAvavAchakaM chettarhi prakR^itimityukte svasvabhAvamityuktaM bhavati | svashabdadvayaM cha svarUpavAchItyuktam | tathAcha punaruktirityata Aha || svati || yathA asvarUpe.apyupachAreNa svarUpapadapravR^ittestatpariharAya svasvarUpamityuchyate | na cha tatra svarUpavAchisvashabdadvayasadbhAve.api punaruktidoShaH | evamasvabhAve.apyupachAreNa svabhAvapadapravR^ittestadAshaMkAnivAraNAya svasvabhAva ityuchyate | ato na punaruktidoSha ityarthaH |    
ajo.apIti shlokatrayaM shrutyaiva vyAchaShTe || 6 || 7 || 8 ||
evaM svabhAvAdevAvatArAdivyApAramuktvA tajj~nAnaphalamuchyate "janmeti " | tatreshvarajanmakarmaj~nAnamAtreNa mokSho bhavatItyanyathApratItiM nirAchaShTe || yeShAmiti || samuchchayAdeva bhavatIti j~nAtavyamiti sheShaH | shamAdInAM samuchchayAdeva j~nAnaM bhavatIti j~nAtavyam | pR^ithak.hpR^ithagj~nAnasAdhanatvoktAvapItyarthaH | ukto grAhya iti sheShaH || 9 ||
etajj~nAnasya mokShasAdhanatvaM kuta ityata uchyate  "vIteti " | tatra  "manmayAH ",  "madbhAvamAgatAH " ityetadanyathApratItinirAsAya smR^ityaiva vyAchaShTe || mayamiti || yadyapi bhagavAn pradhAno yeShAM te bhagavanmayA iti sAkShAdarthaH tathApi sarveShAM bhagavAn pradhAno bhavati | j~nAninAM ko visheSha ityataH  "prAdhAnyaM yairharermatam " ityuktam |  "madbhAvamAgatAH "ityasyArtha  "te muchyante " iti | madbhAvapadaM kathaM mokShavAchakamityata Aha || mayIti || mayi bhAvaH sAyujyAdiH || 10 ||
traividyAnAmapi mokShasadbhAvAt ko visheShastvAmupAshritAnAmityata uchyate  "iti | tatra namantaM namatItyAdyanyathApratItinirAsAyA.aha || tathaiveti || na j~nAninAM traividyAnAM cha phalasAmyam | sevAnusAreNaiva mama phaladatvAt | sevAyAshcha vaiShamyAditi bhAvaH | traividyAnAmanyadevatAyAjitvAt kathamuchyate tAM prapadyanta itItyato devatA yajanto yadi karmaNAM siddhimAkAN^kShanto bhavanti tarhi mama vartmAnuvartanta eva | anyathA karmaphalAbhAvAdityuchyate  "mama "iti | tatra traividyA api chedbhagavadvartmAnuvartante tarha bhAgavatatraividyabhedo na syAdityataH shlokaM vyAchaShTe || anyeti || matsamarpaNena anta iti sheShaH | atra smR^itisaMmatiM chAha || anyeti || 11 || 12 ||
bhagavadbhajanaM vinA kuto na phalamityatastasya pitR^itvAdyujyata ityuchyate  "chAturvaNyaM " iti | atra guNAnAM tritvAt kathaM chAturvarNyasya guNavibhAga ityAshaMkAM smR^ityaiva pariharati || sattveti || rAjananAttvikeShu sAttviko brAhmaNaH | sattvamadhikaM yato rajasastadvAn kShatriyaH | samasattvarajovAn vaishyaH | sajopekShayA.adhikatamovAn shUdra ityarthaH | anena sattvapradhAnatvaM brAhmaNAdInAmuktam | tasyApavAdamAha || sAttvikA eveti || vaiShNavA eva sAttvikAH sattvapradhAnAH | na brAhmaNatvAdiprayuktaM sAttvikatvAdItyarthaH |
karmavibhAgaH kIdR^isha ityata Aha || karmeti || yadi vaiShNavA eva sAttvikAstarhi brAhmaNAH sAttvikAH ityAdyuktiH kiMnimittetyAshaMkAM smR^ityaiva pariharita || vaiShNavA iti || apare dveShiNaH | vaiShNavAnAM shUdrAdiShu daurlabhyAt brAhmaNA eva sAttvikA ityAdirUpeNa sAttvikatvAdInAM varNAshramabhedena bhinnatochyata ityarthaH | yathA sAttvikatvAdikaM na varNAmAtralakShaNaM tathA shamAdikamapi na varNamAtralakShaNam | kintu svAbhAvikavarNalakShaNamityat smR^itimAha || svAbhAvika iti || nanvasvAbhAvikaM brAhmaNatvAdikaM kIdR^ishamityata Aha || yonIti || ayamiti prasiddhaH |
svAbhAvikabrAhmaNasyaiva shamAdikam | svAbhAvikakShatriyasyaiva shauryAdItyAdyuktam | tatrApavAdamAha || viShNviti || shamapadoditA viShNubhaktiH na kevalaM brAhmaNasyaiva, api tu sarvavarNeShvanugatetyarthaH | upalakShaNaM chaitat | damAdikamapyevaM draShTavyam | kShatriye shamavati rAShTraviplavaH syAdityato nAyaM shamaH prasiddhaH | api tu viShNubhaktiriti shama iti vaktavye tadartha evoktaH | shamAdInAM kShatriyAdiShvapi sadbhAve kathamayaM brAhmaNo.ayaM neti svAbhAvikavarNabhedaj~nAnamityata Aha || vishvapatimiti || brAhmaNe shamAdInAM bAhulyAt kShatriyAdiShu krameNAbahulatvAt shamAdInAM bAhulyAbAhulyato.ayaM brAhmaNo.ayaM neti svAbhAviko varNabhedo j~nAtavya ityarthaH 
|
yathA bhavAn sarvascha kartA evaM bhavato.apyanyaH kartA.asti kimityapekShAyAmuchyate  "tasyeti " | tatra kartAramapyakartAraM viddhi, kartR^itvasya mAyikatvAdityanyathApratItinirAsAya smR^ityaiva vyAchaShTe || karteti || evaMvidhakartR^itvAkartR^itvayoraviruddhatvAt kartAramapyakartAraM viddhItyatrApishabdo vyartha ityata Aha || apIti || tatprakAraM darshayati || karteti || 13 ||
sarvakartR^itve bhagavataH karmalepaH syAdityata uchyate  "na mAmiti " | tatra mAmityasya siddhatvAt  "iti mAm " iti punarasmachChabdaH kimartha ityata Aha || jIveti || svasyeshvarAbhedAbhiprAyeNa svAtmAnamuddishya  "na mAM karmANi lampanti " ityAdi yo jAnAtItyanyathapratItiH syAt | tannirAkaraNArtham iti mAM yo.abhijAnAti, na svAtmAnamiti bhAvena mAmiti visheShaNaM prayuktamityarthaH || 13-16 ||
 "tatte karma pravakShyAmi " iti pratij~nAtamuchyate  "karmaNaH " iti | taddavargamArthatvAdvyAchaShTe || karmeti|| matta eva bhavatIti boddhavyam | asamAnapadasthasya rephottarasya nasya NatvaM dR^iShTaM  "brahma Na indra upayAhi vidvAn " ityAdau | Adipadena  "boddhavyaM cha " ityAderapi pUrvavadyojanAM sUchayati || 17 ||
etadbodhanaM stUyate  "karmaNi " iti | tatra pUrvArdhaM durgamArthatvAdvyAchaShTe || karmaNIti || karmavidhiphalayorabhAvAt akarmetyanena tadbhAvAjjIvaH karmeti sUchitam | jIveshvarayorevaM vyutpattyA vyutpattyA karmAkarmapadavAchyatvaM kuta ityata Aha || kara iti || amitatvAdaviShayIkR^itatvAdityarthaH | ko.ayaM karo nAmetyata Aha || kara iti || karashabdasya hastAdivAchitvameva dR^iShTaM, nAgR^iShTAdivAchitvamityata uktam | sakArAnta iti || hantAdivAchino.ayaM sakArAnto.anya eveti bhAvaH | karmavidhivAchI cheti draShTavyam | ata eva karmavidhItyAdyuktam | anena vidhishabdenAmitvam akarmapadena kathamuchyata iti parAstam | akartari jIve kathaM karo mIyata ityata Aha || taditi || nAkartari kriyAdarshanaM viruddhaM, svAtantryeNAkartR^itve.api bhagavadadhInakartR^itvAditi bhAvaH | ata eva pUrvamasvAtantryAdityAdyuktam | karmashabdasya jIve vidvadrUDhiM cha dshayati || prasiddhashcheti || nanu j~nAninaH svAtantryeNa pAratantryeNa vA kR^itsnakarmAkaraNAt kathaM kR^itsnakarmakR^ittvamuchyata ityata Aha || kR^itsneti || svayogyAsheShakarmaphalamokShasya niyatatvAditi bhAvaH || 18 ||
na kevalaM kartR^itvAbhimAnaparityAgena kR^itsnakarmakR^ittvAdi | api tu kAmAdiparityAgenApi bhAvyamityuchyate -yasyetyAdishlokapaJNchakena | tatra nirAshraya ityanyathA padavibhAgapratItinirAsAyAha || anirAshraya iti || pratItaprakAreNaiva padavibhAgaH kiM na syAdityata Aha || bhagavaditi || j~nAnino.api bhagavadAshrayatvena  "aj~nAnAM chaiva " ityAdAvuktatvAt nirAshrayatvAnupapatterna pratItaprakAreNa padavibhAga ityarthaH | nanvatra j~nAninaH sharIrasambandhasadbhAvAt kathaM muktatvamuchyata ityata Aha || muktasyeti || 19-23 ||
nanu kutra svAtantryAbhimAnatyAgo vivakShitaH? kiJNcha yaj~narthatvamiti pR^ichChati  "kathamiti " | tatparihArAyottarapraghaTTakamavatArayati || brahmeti || atrArpaNAdInAM brahmaikyamuchyate, nAbhimAnaparityAgaprakAra ityanyathApratItinirAsAyAha || brahmaNIti || pratItArtha eva kiM na syAdityataH svoktArthe smR^itisammatimAha || eka iti || anena havirAdiShu svasya svAtantryamanirUpya brahmAdhInatAM j~nAtvA homAdikaraNaM svAtantryAbhimAnaparityAgaH | brahmArpaNaM tu yaj~nArthatvamityuktaM bhavati || 24 ||
tatprapaJNchyate  "daivam " ityAdinA || tatra pUrvArdhe kasyachiddevasyopAsanamevochyate na tu brahmArphaNabuddhyA yajanam | ato nAyamardhaH pUrvasaN^gata ityata Aha || daivamiti || bhagavantaM yaj~na ityupAsata ityanena bhagavAneva yaj~naH tasya tathopAsanameva yaj~nakaraNamityuktaM bhavati | kathaM bhagavato yaj~natvam? yena tathopAsanaM yaj~nakaraNaM syAdityata Aha || sveti || svarUpamevAnandAdihaviH svayamevAgnirbhagavAn bhuN^kte, ato.ayaM yaj~na ityarthaH |  "brahmAgnau " ityetaddurgamArthatvAt pUrvasaN^gatatvena vyAchaShTe || brahmeti || yaj~nAkhyenetyasya sarvaM tadadhInaM j~nAtvetyarthaH || 25 ||
nanu  "shrotrAdIni " ityAdau shrotrAdihaviShaH saMyamAkhyAgnyAdau homa evochyate, na tu tasya brahmarpaNam | ato naitatpUrvasaN^gatamityata Aha || taditi || atrApi brahmArpaNasya  "evaM bahuvidhAH " iti vakShyamANaparyAlochanayA vivakShitatvAvagamAt nAsaN^gatiriti bhAvaH || 26 ||
|| indriyAdisaMyamamiti || karmendriyANAM prANApAnAdInAM cha saMyamamityarthaH | nanvatra kriyAyaj~na eva yaj~nenaivetyabhimAnatyAgokteH kathaM daivamityAdi pUrvasaN^gatamityata Aha || yaj~nenaiveti || svayameva yaj~na ityAdyapUrvArtho.ayaM kuta ityata Aha tenaiveti || 27-31 ||
 "brahmaNo mukhe " ityasya vedAdAvityanyathApratItinirAsAyAha || shrotreti || iti shaMkA syAt tAmiti sheShaH | pratIta evarthaH kiM na syAdityata uktArthe smR^itisammatimAha || sarveti || 32 ||
dravyamayAdyaj~nAt j~nAnayaj~nasyottamatve heturuchyate  " sarvamiti " | tatra sarvAkhilashabdayorekArthatvapratIteH j~nAnAnantaraM karma nAstInyathApratIteshcha nirAsAyAha || sarvamiti || pUryate saphalaM bhavatItyAshayaH | samAptishabdasya pUrtivAchitvAdarshanAt kathamatra lUrtavAchitvamityata Aha || samApteti || dhanurvidyAviShaye sampUrNavidyAn kR^iShNasAtyakiyuktapaJNchayavachanam | astu pUrtAvapi samAptishabdaprayogaH | tathApyatra pUrtivAchitvaM kutaH? pratItArtha eva kiM na syAdityata Aha || j~nAneti || punaryogakathanAt j~nAnAnantaramapi karmAnuShThAnakathanAt || 33 ||
j~nAnasya karmaNo.adhikatvamuktvA tadApAdanaM vidhIyate  "taditi " tatra svayaM j~nAnopadeshAyaiva pravR^ittatvAt  "na tvevAham " iti j~nAnasyopadiShTatvAchcha katham  "upadekShyanti  te j~nAnam " ityuchyata ityata Aha || j~nAnamiti || upadekShyantIti nishchitatvAbhiprAyeNa | parokShatayopadekShyAma ityevochyamAnatvAt na j~nAnopadeshArthaM pravR^ittatvavirodhaH | na cha j~nAnasyopadiShTatvavirodhaH saN^kShepeNopadiShTatve.api  "j~nAnaM te.ahaM " ityAdinA punarupadekShyamANatvAditi bhAvaH || 34 ||
j~nAnaM stUyate  "yat iti | tatra svasmin, mayi chetyanyathApratItinirAsAyAha || AtmanIti || IshvaramantareNa sarvabhUtAdhAratvasyAnyatrAnupapatterna pratIta evArtha ityarthaH | evaM chet  "atho " iti samuchchayavAchI shabdo vyartha ityata Aha || atho iti || 35-40 ||
j~nAnaphalamuchyate  "yoga " iti | tatra  "AtmavantaM " ityAtmA jIvashchet svasambandhoktirayuktA.anupayuktA cha | paramAtmA chetsarveShAmapi tadvattvasAmyAt ko visheSho j~nAnina ityata Aha || Atmeti || 41-43 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM chaturtho.adhyAyaH || 4 ||
hariH OM || etadadhyAyapratipAdyamarthaM darshayati || yogeti || pUrvaM samuchchitaH karmayogo nirUpitaH | sacha yogasaMnyAsabhedena dvividhaH | dvividhayoshcha svarUpaM saN^kShepeNa  "kuru karmaNi ",   "saN^gaM tyaktvA " ityAdAvuktam | tadevAnenAdhyAyena spaShTayatItyarthaH |
prashnavAkyaM sAbhiprAyamavatArayati || yogeti ||  "yogasaMnyastakarmANam " ityAdau paThito nyAsashabdo yatyAshramaviShayo  "yogamAtiShTha " ityAdau shruto yogashabdo gR^ihasthAshramaviShaya iti kalpayitvA yatInAM sarvakarmatyAgena j~nAnamAtrAdhikAritvAt gR^ihiNAM j~nAnaparityAgena karmamAtrAdhikAritvAt tayorekapunniShThatvaM na yujyata iti bhAvena yogasaMnyAsayormadhye shreyaH pR^ichChati | ubhayasyApi kartavyatayA vihitatvAdekenaivAnuShThAtumashakyatvAt anyataraparityAgenAnyataragrahaNe shreyasa eva grAhyatvAditi bhAvaH || 1 ||
nanu yogasaMnyAsayormadhye shreyomAtra evAyaM prashno, na tUktarItyA virodhAbhiprAyeNa | tathAtve parihArAbhAvAdityataH parihAravAkyAbhiprAyamAha || eketi || ubhayorekapuMyogyatvAt niHshreyasakaratvAchcha anuShTheyatvAdanyatarasya shreShThatve prashno vyartha eva | atha svarUpaj~nAnamAtrArthaH prashnashchedyoga eva vishiShTa iti bhAvaH | yogasaMnyAsayorekapuMyogyatvAbhidhAyakaM padamatra na shrUyata ityatastatpaThitvA vyAchaShTe || ubhAviti || dvAvapi pratyekaM shreyaskarAvityarthaH kiM na syAdityata Aha || saMnyAsastviti || yogarahitasaMnyAsasya anarthakaratvokteH saMnyAsarahitayogasyaivAsambhavAt samuchchitayoreva niHshreyasakaratvamuchyate na pratyekamiti bhAvaH || 2 ||
kathaM yogasaMnyAsayoH samuchchayo yujyate? yatigR^isthayoradhikArabhedAdityAshaMkAparihArAya shlokamavatArayati || dveShAdIti || atra  "saMnyastakarmANam " ityAdau | evaM  "yogamAtiShTha "ityAdau bhagavadarpaNAdIyoga evAbhipreto na gR^ihasthAshrama ityapi draShTavyam | nanu kathaM dveShAdivarjanasya saMnyAsatvamatrochyate?  "kAmyAnAM karmaNAM nyAsaM saMnyAsaM kavayo viduH " iti kAmyakarmaparityAgasya saMnyAsatvAbhidhAyakavAkyavirodhAdityata Aha || na cheti || bhavettadvirodho yadyatra dveShAdivarjanamAtraM saMnyAsatvena vivakShitaM syAt | naitadasti | kAmyakarmaparityAgenApi sahitasya dveShAdivarjanasya saMnyAsatvenAbhipretatvAdityarthaH | kathamatra kAN^kShAdivarjanasya saMnyAsatvamuchyate?  "sarvakarmaphalatyAgaM prAhustyAgaM vichakShaNaH " iti tasya tyAgatvenoktatvAt | na cha saMnyAsatyAgayoraikyAdavirodhaH |  "kAmyAnAM " iti shloke nyAsAttyAgasya pR^ithaktvenoktestadvirodhAdityata Aha || na cheti || bhavatyevAkAN^kShAdivarjanaM nyAsaH | na cha tasya tyAgatvoktivarodhaH | nyAsatyAgayoraikyAt | na cha pR^ithaktvoktivirodhaH | yathA khalu pANDavAnAM kurutve.api  "santAnabIjaM kurupANDavAnAm " iti pR^ithaguktiryujyate, pANDavAnAM kurvavAntarabhedatvena kurupANDavAnAM sAkShAdaikyAbhAvAt, evaM tyAgasya nyAsatve.api nyAsAvAntarabhedatvena tyAganyAsayoH sAkShAdaikyAbhAvAt pR^ithag vachanopapatteriti bhAvaH | nyasAdishabdasya yatyAdyAshramArthatvaM gR^ihItvA tayoradhikArabhedAt samAveshAyogo yashchodito.asau nyAsAdishabdasya tadarthatvAnaN^gIkAreNa parihR^itaH || 3 ||
athAsAvadhikArabhedo.api na yujyata ityuchyate  "sAN^khya "iti | durgamArthatvAt shlokaM vyAchaShTe || bAlA iti || j~nAnamArgaM samyagAsthita eva j~nAnaphalaM prApnoti | karmakArgaM cha samyagAsthita eva karmaphalaM prApnotItyarthaH |  
j~nAnaikagamyayatiprApyasthAnaprAptisadbhAvAchcha gR^idiNAM j~nAnAdhikAro.astItyuktvA upasaMhriyate  "yat " iti | tatra " ekaM sAN^khyaM " ityupasaMhAravAkye j~nAnakarmaNoraikyaM kimarthamuchyata ityato yathAvadvyAchaShTe || tasmAditi || j~nAninAM yatInAmiti sheShaH | samyakkarmAnuShThAnenaiva karmI karmaphalaM prApnoti chettathApi kutastasya j~nAnamityata Aha || na hIti || evaM samyagj~nAnamArgAnuShThAnainaiva j~nAnaphalaM prApnoti chettathApi kuto j~naninaH karmeti shaN^.hkAyAM na hi karma vinA j~nAnamArgastha samyaganuShThAnaM bhavati | saMpUrNaphalasAdhanatvAbhAvAditi parihAro draShTavyaH | atra smR^itisammatiM chAha || niShkAmamiti || anena karmiNAM j~nAnamuchyate |  " buddhyA " iti j~nAnasadbhAve hetvantaramAha || etasmAditi ||  " muktiH " ityubhayam |
karmiNAM j~nAnasadbhAvAdevetyarthaH | anena  " yatsAN^khyaiH " iti vyAkhyAtaM bhavati | ubhayorapi j~nAnakarmasadbhAve kathamAshramabheda ityata Aha || tasmAditi || ubhayorapyubhayasadbhAvasya yuktyAdisiddhatvAditi bhAvaH | saN^.hkochavikAsa sambhavaH || 4 || 5 ||
samuchchitayoreva yogasaMnyAsayorniHshreyasakaratvamuktam | asamuchchaye bAdhakamuchyate  " saMnyAsastu " iti | tatsmR^ityaiva vyAchaShTe || mokSheti || yoga iti || uchyata iti sheShaH | viShNvarpitatayA tadrUpa iti sambandhaH | pAdatrayam uttarArdhavyAkhyAtam |  " nAnyaH " iti pUrvArdhasya | tadvivR^iNoti || viShNviti || Adipadena svochitakarmaNAM viShNvarpaNAdikaM na kAryamiti buddhyA kR^ito narakaphala iti j~nAtavyam |  " ayogataH " iti yogarUpatvaM vineti kimarthamuchyate | yogaM vinetyeva kiM na syAdityata Aha || yamiti || yaM saMnyAsam " iti yogasaMnyAsayoraikyasya vakShyamANatvAt saMnyAsasya yogarUpatvameva vAchyamityarthaH | yogasaMnyAsayoraikye  " saMnyAsaH karmayogashya " iti pR^ithaguktiH kathamityata Aha || yogeti || yogo nyAsashchetyeka evArthaH | api tu nyAso yogAvAntarabhedaH | ataH kurupANDavavat pR^ithaguktirupapannetyarthaH || 6 ||
yogarUpatAM vinA nyAsasyAnarthasAdhanatvamuktvA |  " yogayuktaH " ityanena yogarUpasaMnyAsasyoktaM mokShasAdhanatvaM prapaJNchyate || yogayukta iti || tatra yogasaMnyAsayoreva vaktavyatvAt tayoshcha yogayuktAdipadairuktatvAt  " sarvabhUtAtmabhUtAtmA " iti kimuchyata ityata Aha || rarveti || anenApi yoga evochyata iti nAsaN^gatiH | nApi yogayuktapadena yogasyoktatvAdvaiyyarthyam | yogayuktapadena karmayogasyoktatvAt , anena dhyAnayogasyoktatvAditi bhAvaH |
atrAdhikAriNaH sarvabhUtaikyamuchyate | ataH kathamiyaM dhyAnayogokitirityuchyata ityataH smR^ityaiva vyAchaShTe || AdAnAditi || bhUtamanAH sthitamanAH || 7 ||
yogarUpasaMnyAsasya mokShahetutvamuktam | tatra saMnyAsasya yogarUpatvaM kena prakAreNetyatantatparihAratvena shlokadvayamavatArayati || yatheti || tatrendriyANAmeva svatantryeNa kartR^itvamuchyata ityanyathApratItinirAsAya smR^ityaiva vyAchaShTe || viShNunati || 8 || 9 ||
yogarUpasaMnyAsavato muktirbhavatIti nopachAramAtramiti bhAvena punaH phalamuchyate  " brahmaNi " iti | tatra karmaNAM brahmaNyAdhAnaM nAmAkaraNamevetyanyathApratItinirAsAyAha || tatpUjeti || AdhAnaM karmaNAmiti sheShaH | anyathA karotItyasya vyAghAtAditi bhAvaH | bhavatpakShe.api yadi karmANi bhagavatkR^itAni tarhi jIvasyAkatrR^itvaM syAt | tathAcha karotIti vyAhataM syAt | mama shubhArthamiti chAsambhavItyata Aha || svAtantryeti || karmaNAM bhagavatkR^itatve jIvasyAkartR^itvaM syAditi satyameva | na cha tAvatA jIvasya kartR^itvaphalasambandhAnupapattiH | svatantryAbhAvavivakShayaiva akartR^itvasyAbhyupagatatvena bhagavadadhInatayA kartR^itvopapatteriti bhAvaH | asvatantratve cha jIvasya bhagavatpUjAkartR^itvaM shubhayogashcha na yujyate | asvatantre kartR^ishabdaprayogasya phalasambandhasya chAdarshanAdityAshaMkAM smR^ityaiva pariharati || svavandanamiti || kAritaM shishuneti sheShaH | shishukartR^ikaM bhavediti sambandhaH || 10-12 ||
itashcha karmaNAM brahmaNyAdhAnaM nAma tatra svasya svAtantryAbhimAnatyAga eva | na tu svarUpaparityAga ityAha || ata iti ||  " brahmaNyAdhAya karmANi " iti saMnyAso hyuchyeta | tallakShaNaM cha  " sarvakarmANi " ityanena prapaJNchyate | tatra karmaNAM svarUpaparityAgAbhAvAdeva hi manasaiva tyAgo.abhihitaH | atashcha nAtrApi karmaNAM svarUpatyAgo.artha iti bhAvaH | manasaiva tyAgAbhidhAne kathaM svarUpatyAgAbhAva ityaha Aha || asvAtantryeti || manasaiva karmanyAso nAma svAtantryAbhimAnaparityAga eva | na tu svarUpatyAgaH | tathAtve manaseti visheShaNavaiyyarthyAditi bhAvaH || 10-13 ||
yaduktaM jIvAnAM svAtantryAbhAvApekShayaivAkartR^itvaM, paratantrakartR^itvaM tvastyeveti na tadyuktam |  " na kartR^itvaM " ityuttaravAkyavirodhAdityata Aha || yatheti || svato jIvAnAM svatantrakartR^itvAdyabhAve.api paramAtmadattaM tadasti | ataH kathaM brahmaNyAdhAnamuchyata ityAshaMkAmevAtra pariharati | na tu jIvAnAM sarvAtmanA kartR^itvAbhAvaM vaktIti bhAvaH | karmaphalasaMyoge cha svAtantryamityapi saMyojyam | anena  " na kartR^itvaM na karmANi " iti paunaruktyaM cha paridR^itam | nanvatra kartR^itvAdyabhAva evochyate, na tu tatrAsvAtantryam | ataH kathamanenaiShA shaMkA parihriyata ityata Aha kriyAyAmiti || kartR^itvAdikaM na sR^ijatItyasya tatra 
svAtantryaM na sR^ijatItyevArthaH | ato bhavatyetadAshaMkAparihAra ityarthaH | nanvatreshvarasyaiva kartR^itvAdyabhAva uchyata iti kiM na syAdityata Aha || anyatheti || yadyatreshvarasyaiva kartR^itvAdyabhava uchyate tadA lokasya kartR^itvAdikaM na sR^ijatIti vyarthaM syAdityarthaH |
yaduktaM jIvasya pAratantryeNa kartR^itavAdyastIti na tadyuktam | kartR^itvAdi Ishvaro lokasya na sR^ijatItyuktatvAt | na cha tra tasya svAtantryaM na sR^ijatItyarthaH | kartR^itvAdisadbhAve.api svAtantryApradAnAbhiprAyeNa kartR^itvAdikaM na sR^ijatItyevaMjAtIyaprayogAdarshanAdityata Aha || janapada iti || yadyatra jIvAnAM sarvAtmaneshvarasya cha kartR^itvaM na niShidhyeta tarhi  " svabhAvastu pravartate " iti svabhAvadeva pravR^ittikathanaM na yujyata ityata Aha || svayameveti || nAtra svabhAvapadena prasiddhasvabhAvo.abhidhIyate | yonoktavirodhaH | kintu svasthitAvanyakaraNe cha paranirapekShatvAdbhagavAnevetyarthaH | prasiddhapadaparityAgenAprasiddhapadaprayogaH kimarthamityato hetusUchanArthamiti bhAvena vAkyArthamAha || svabhAvatvAditi || 
nanu kimarthamevamarthAntaraM kalpanIyam? jIvasyeveshvarasya cha kartR^itvAdikaM nAstyeva | vishvapravR^ittistu svabhAvAdevetyarthaH kiM na syAt? lokasyetyasya lokaviShaya ityarthopapatterityataH svoktArthe smR^itisammatimAha || svAtantryAditi || nAsyasya sR^ijati | api tu svayameva pravartata iti sheShaH | Ishvarasyaiva kartR^itve karmalepaH syAdityata Aha || svAtantryAdeveti || anena  " nAdatte " ityasyArtho.apyukto bhavati | evaM sarveShu sthitvA svAtantreNa kartA Ishvaro.asti chet kathaM na dR^ishyata ityata Aha || aj~nAneti || etenAj~nAneti vyAkhyAtaM bhavati |
yaduktamIshvaraH svayameva bhAvayatIti na tadyuktam | tasya kartR^itvAbhAvAt | tasya kartR^itvasadbhAve.api tasyAsvAbhAvavikatvAdityata Aha || ahamiti || ahaM sarvasyeti vachanadvayaM kartR^itvasadbhAve mAnam | parAsyetyAdikaM kartR^itvasya svAbhAvikatve | tvadR^ite dUre samIpe vA kiJNchana kenApi na kriyata ityarthaH | atra bhagavaditarasya kartR^itvAbhAvoktyA IshvarakartR^itvasyAparAdhInatvasambhavena svAbhAvikatvamevochyate | lokavadityatrApi phalAdyapekShA.abhAvena kartR^itvoktyA tasya svAbhAvikatvamevochyate | itashcha neshvarasya akartR^itvamasvAbhAvikaM kartR^itvaM chetyAha || viparIteti || nanvasmAbhirIshvarasya kartR^itvamasvAbhAvikapadenAnirvAchyamabhipreyate | na tu phalApekShaM parAdhInaM vA | ato nodAhR^itavachanavirodha ityata Aha || anirvAchyeti || Ishvarasya kartR^itvamanirvachanIyamiti pakSho dvitIyAdhyAye.anirvAchyavastuno nirastatvAdeva nirastaH | ato na punaratra nirasanIya iti bhAvaH |
nanu brahmaNaH sarvavisheSharahitatvAt kathaM paramArthataH kartR^itvaM syAdityata Aha || na cheti || bhavedbrahmaNaH kartR^itvasyApAramArthikatveM, yadi tasya sarvavisheSharAhityaM syAt | na cha tadyuktam | tathAtve brahmaNaH shUnyatvApattyA tadabhyupagantR^iNAM shUnyavAditvApAtAditi bhAvaH | sarvavisheSharahitatve.api na brahmaNaH shUnyatvApattiH, astitvAdityata Aha || na hIti || na bhavedbrahmaNaH shUnyatvApattiH, yadi tasyAstitvaM sidhyet | na cha tatsiddhiH | sarvavisheSharahitamityaN^gIkArAditi bhAvaH | sarvavisheSharahitatve.api kuto.astitvaM na siddhyatItyata Aha || vAchyatveti || astitve brahmaNaH astitvamastishabdavAchyatvaM vA syAt | tasya cha visheShatvAt na tatsarvavisheSharahitasya yujyata iti bhAvaH |
bhavennirvisheShatve.astitvAsiddhiH, yadyastitvaM brahmaNo visheShatayA aN^gIkrayate | naitadasti | tasya brahmasvarUpamAtratvAdityata Aha || anyatheti || yadyastitvAdikaM brahmaNaH svarUpamAtraM na tadvisheShastarhi brahma brahmetivadasti brahmetyAdishabdAnAM paryAyatvaM syAt | tatashcha  " asti brahmeti chedveda " ityAdisahaprayogAnupapattiH syAt | tathA chopaniShadAM punaruktidoSheNa unmattavAkyavadanAdaraNIyatvaM syAditi bhAvaH | brahmaNyastitvAdivisheShAbhAve.api AropitAsattvAdivisheShavyAvR^ittikathanadvArA astyAdipadAni tallakShayanti | ato na shabdAnAM paryAyatvAdItyata Aha || vyAvartyeti || bhavedastyAdipadAnAmaparyAyatvaM, yadyastyAdipadAni brahmaNo.asattvAdi vyAvartayanti | na cha tadyuktam | vyAvartyAsattvAdivisheShavyAvR^itteH vyAvR^ittatayA.aN^gIkR^itabrahmagatAstitvAdivisheShanivandhanatvAt | teShAM chAnaN^gIkArAt | brahmaNyastitvAdivisheShabhAve.api asattvAdivyAvR^ittAvasato.api tadvyAvR^ittiprasaN^gAt | gaN^gApadalakShyo.api tIre gaN^gAtvAbhAve.api agaghgAtvavyAvR^ittiprasaN^gAditi bhAvaH |
ito.apyastyAdipadAni astitvAdivisheShabodhakAni neti na yuktamityAha || anyatheti || yadyastyAdipadAni na astitvAdibrahmavisheShabodhakAni tarhi teShAM vaiyyarthyameva syAt | brahmajij~nAsuM prati brahmakathanasyaiva sArthakyAt | brahmaNashcha brahmapadAdevAvagatatvAt | na chAsattvAdivyAvR^ittiH prayojanam | tadasambhavasyoktatvAt | brahma kuto vyAvR^ittamityajij~nAsitatvAchcha | ajij~nAsitatve.api brahmaNyasattvAdibhrAntiH nivAryata iti chenna | vikalpAsahatvAt | bhrAntiH kiM pratIte.apratIte vA brahmaNi bhavet? | nAdyaH | brahmapratItau tanmAtrasya sattvAderapi pratItatvena bhrAntyanavakAshAt | brahmapratItAvapi sattvAdyapratItau tanmAtratvAnupapatteH | na dvitIyaH | adR^iShTakalpanAprasaN^gAditi bhAvaH |
itashcha na astyAdipadairasattvAdivyAvR^ittidvArA brahma lakShyam | tasya sarvashabdAvachyatvAN^gIkArAt | shabdavAchyasyaiva 
lakShyatvadsanAdityAha || na cheti | astitvAN^gIkAre brahmaNaH savisheShatvaprasaN^gAt na tatsiddhyatItyuktam | ito.api na brahmaNo.astitvaM siddhyati | tatpramANAbhAvAt | pramANaM vinA.arthasiddheH kvApyadarshanAt | pramANakathane cha sarvapramANAgocharatvAN^gIkArabhaN^ga iti bhAvaH | yadyastitve pramANAbhAvAt na tatsiddhyatItyuchyate tarhi brahmaNo nAstitvamapi na siddhyati | tatra pramANAbhAvAt | tathAcha na shUnyavAdAvisheShApAdanaM brahmavAdasya yujyata ityata Aha || nAstitvamiti || brahmaNo na nAstitve.asmAbhiH pR^ithak pramANaM vaktavyam | tasyAstitvapramANAbhAvenaiva siddheH | yathA khalu saptamarasAdyastitve pramANAbhAvAt nAstitvaM siddhyati tathaivetyarthaH | anenAnupalabdhiliN^gakamanumAnaM sUchitaM bhavati |
nanu pramANAvedyatve.api brahmaNo na nAstitvaM vAchyam | svaprakAshatayaiva tastiddheriti yenna, vikalpAnupapatteH | tathAhi-svaprakAshatve brahmaNaH pramANamasti na vA? na tAvAddvitIyaH | pramAmAbhAve tadasiddherityAha || svaprakAshatvaM cheti || Adye svaprakAshatvaM brahmAtiriktaM tatsvarUpameva vA? prathamaM dUShayati || svayaMprakAshatvAmiti || yadi brahmaNaH svatiriktaM svayaMprakAshatvaM prAmANikaM syAttadA tasya savisheShatvaM prasajyata ityarthaH | dvitIyaM dUShayiti || na chediti || yadi svayaMprakAshatvaM na brahmAtiriktaM, kintu tatsvarUpameva tarhi svayaMprakAshatve pramANasadbhAvAN^gIkAre brAhmaiva pramANagamyAmaN^gIkR^itaM syAt | tathAchAprameyatvabhaN^ga ityarthaH |
na svaprakAshapadena svaviShayaprakAshatvamuchyate | yena tasya brahmAtiriktatve brahmaNaH savisheShatvaM syAt | kintu paraprakAshatvAbhAva evetyata Aha || pareti || yadi svaprakAshapadena paraprakAshanirAsamAtramabhipreyate tarhi brahmaNaH prakAsharAhityameva syAt | paraprakAshasyAnabhimatatvAt | svaviShayaprakAshatvAkhyAsya svaprakAshatvasyoktarItyA pramAmAbhAvena, bhAve cha savisheShatvaprameyatvaprAptyA nirastatvAditi bhAvaH |
tathApi na nAstitvaM brahmaNo vaktR^iM shakyate |  " asti brahma " ityAdishrutyA asattvAdivyAvR^ittidvArA brahmaNi lakShite.arthatastasyAstitvasiddheriti chenna | dUShitatvAt | abhyupagamyApyAha || arthata iti || tatpramANata iti || asti brahmeti shrutipramANata ityarthaH | yaduktaM svaprakAshatvena brahma siddhyatIti tadvyAhataM chetyAha || svaprakAsheti || na svaprakAshapadena svaviShayaprakAshatvamaN^gIkriyate | kintu paraprakAshatvAnaN^gIkAramAtrameva | ataH svaparaprakAshUnyatayA svaprakAshatvena brahmaNo.asiddhireva syAnna tu tena tatsiddhirityarthaH |
kiJNcha bhaved brahmaNaH svaprakAshatA yadi prakAshatvameva sambhavet | na cha tatsambhavati | brahmAkhyAprakAshasya prakAshyarahitatvAt | na tAvat svayaM prakAshyam | anaN^gIkArAt | nApyanyat | tadabhAvAt | na cha prakAshyarahitaprakAsharUpaM brahmeti vAchyam | svamanyaM vA prakAshyaM vinA prakAshasyAdR^iShTatvAt | yathA bhojyarahitaM bhojanaM na dR^iShTaM tathaivetyAha || prakAsha iti || nanvekasyAM kiyAyAmekasyaiva kartR^itvaM karmatvaM cha viruddham | ataH kathaM prakAshyaM vinA prakAsho na dR^iShTa ityuchyate | svasyaiva prakAshyate svayameva prakAshayati prakAshate chetyekasyaiva kartR^itvakarmatvApatterityata Aha || kartR^ikarmeti || mAmahaM jAnAmItyekasyaivaikasyAM viruddhamiti bhAvaH |
nanu prakAsho nAma dravyam | ataH kathaM tasya bhojanAdivat karmApekShetyAshaMkAM pariharan adhikaM cha doShamAha || j~nAnaM cheti || brahmaNaH prakAshatvaM nAma j~nAnatvamabhyupagatam | na cha j~nAnatvaM brahmaNo yuktam | j~nAtR^ij~neyarahitatvAt | tadrahitaj~nAnasyAdR^iShTatvAdityarthaH | upasaMharati || ata iti || yataH sarvavisheSharahitatvenAprameyatvena cha brahmaNo na astitvaM siddhyatyata ityarthaH | bhagavataH kartR^itvAbhAvAdinirAkaraNamupasaMharati || ata iti || duShTatvAt || kartR^itvaM nAsti, sadbhAve vA.asvAbhAvikamiti matasya | punarIshvarasya svabhAvataH kartR^itve shrutiM chAha || haririti || 14 ||
 " j~nAnena " iti prakR^itataj~nAnasya sAdhanAntaramuchyate  " vidyA " iti | tatra na brAhmaNAdiviShaye samabuddhitvaM vivakShitam | kintu tadgataparabrahmaviShaya eva | brAhmaNAdInAM viShamatvAt tadgatabrahmaNa eva samatvAt viparItaj~nAnasya cha j~nAnAsAdhanatvAditi bhAvena jIvAnAM baiShamye brahmaNaH sAmye cha pramANamAha || viShameShviti || anena  " nirdoShaM hi samaM brahma " ityetadapi vyAkhyAtaM bhavati || 18-20 ||
yaduktaM yogarUpasaMnyAsasya niHshreyakaratvaM tadupapAdyate  " bAhya " iti | taddurgamArthatvAdvyAchaShTe || saMsAre.api paramAtmasmaraNAdyalpayogayuktaH saMnyAsI sukhaM vindati yadA tadA dhyAnAdimahAyogayukto mokShAdiniHshreyasaM vindatIti kimu vAyyamityarthaH || 21-23 ||
j~nAnilakShaNamuchyate  " yo.antaHsukhaH " iti | tatra brahmabhUtapadaM brahmaNaikIbhUta ityanyathApratItinirAsAya vyAchaShTe || brahmaNIti || manaseti sheShaH | pratIta evArthaH kiM na syAditi chenna | j~nAnino.api brahmabhedasya sAdhitatvAt | doShAntaraM chAha || anyatheti || yadyatra j~nAnino brahma bhAvo.abhidhIyate tarhi brahmAdhigachChatIti viruddhaM syAt | na hi kashchit svayaM svAtmAnaM gachChatItyarthaH | nanvatra antaHsukhatvAdikaM bhavatu j~nAnilakShaNam | antarjyotiShTvaM kathaM brahmadarshino lakShaNaM syAt | yAvatA brahmadarshitvameva tadityata Aha 
|| antaHsukhatvAdikamiti || nAtrAntarjyotiShTvaM j~nAnilakShaNamuchyate | kintu antaHsukhatvAdyeva | tatra kAraNatvenAntarjyotiShTvamuchyata iti bhAvaH || 24-27 ||
brahmayogAdipadena prAkR^itadhyAnaprakAra uchyate  " sparshAn " iti | tatra dhyAnino.amuktasya kathaM  " mukta eva saH " iti muktatvamuchyata ityAshaMkAM smR^ityaiva pariharati || amukta iti || muktasAdR^ishyamabhimAnAdiparityAgaH | mukta evochyata iti sheShaH | yasmAt j~nAnasAmarthyena evaM phalaM bhavati tasmAt || 28-29 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpAkAyAM paJNchamo.adhyAyaH || 5 ||
hariH OM|| etadadhyAyapratipAdyamarthaM darshayati || dhyAnamiti ||  " yoge tvimAM shrR^iNu " iti pratij~nAtam | yogashcha karmayogo dhyAnayogashcheti dvedhA bhAvati | tatra saN^kShepavistarAbhyAM karmayogo nirUpitaH | dhyAnayogaprakArashcha saN^kShepeNa paJNchamAnte nirUpito vistareNAsminnadhyAye uchyata iti bhAvaH |
prakR^itaM dhyAnamagnyAdiparityAgena nissaN^gatayA sartamAnasya bhavatItyAshaMkA nirasyate  " anAshrita " iti | tatra niragneH saMnyAsitvaM yogitvaM cha nAstItyuktaM nopapadyate | tathAsati yatyAshramasyAnanuShTheyatvaprasaN^gAt | yaterniragnitvena yogasaMnyAsAbhAvaprApteH | tayoreva shreyaHsAdhanatvAdityata Aha || sa iti || bhavedanena yatyAshramasyAnanuShTheyatvaprasaN^go yadi yaterniragnitvaM syAt | na cha tadasti | sa brahmaniShTha iti tasyApyagnishravaNAditi bhAvaH | itashcha na yateragnitvamityAha || Atmeti || yatyashramasvIkArakAle pUrvAshramasvIkR^itAgnerAtmani samAropaNAchcha na yateranagnitvamityarthaH | anena na kevalaM niragnirakriyo yatireva saMnyAsI yogI cha | kintvanAshritaH karmaphalaM kAryaM karma karoti yaH so.apItyapavyAkhyAnaM cha nirAkR^itaM bhavati || 1 ||
saMnyAsI yogI chetyuktyA prAptA saMnyAsayogayoH pR^ithaktvAshaMkA nivAryate  " saMnyAsam " iti | tatra saMnyAsayogasoraikye kathaM pR^ithaguktirityata Aha || yogeti || 2 ||
karmayogamadhye kIdR^isho yogo j~nAnArthino.avashyApekShita ityata uchyate  " ArurukShoH " iti | tatra yogarUDhapadasya durgamArthatvAdarthamAha || sampUrNeti || atra j~nAnArthinaH karma apekShitamityuktvAt j~naninaH karmopashamo.apekShita ityuchyate | tathAcha na niragnirna chAkriya ityAdivirodha ityata Aha || nAneti || nAnAjanasya uttamAdhamamadhyamasya || karavanmiteriti || rAjAdikaravadAvashyakatayA pramitatvAdityarthaH | yogasthenApi shushrUShAyAH kAryatve ko visheSho yogArthiyogasthayorityata Aha || tenApIti || anyairyogArthibhiH | yogArithiyogasthayorvisheShe vaktavye asiddhasiddhayorvisheShaH kimarthamuchyata ityata Aha || prApteti || nAnAjanasya shushrUShA kathaM j~nAnasya sAdhanamityato bhagavatprasAdadvAretyAha || tasyeti || nanvaj~nAnAmapi harau sthitatvAdyogasthena harau sthitiH kAryeti kimuchyata ityata uktaM vivR^iNoti || siddheti || anyat nAnAjanashushrUShAdi | j~nAnino mokShaniyamAt kiM dhyAnAdinetyata Aha || tasyeti || tatashcha muktAvAnandapUrtiriti bhAvaH | atra karmapadena nAnAjanashushrUShaivochyate na tu sandhyAvandanAdi | shamapadena cha nAnAjanashushrUShopashama evochyate | bhagavaddhyAnAdikaM cha | na sandhyAvandanAdikarmopashamaH | nAnAjanasyeti smR^itisamAkhyAnAt | ato nAsya pUryoktavirodha iti bhAvaH | shamapadasya viShNudhyAnAdivAchitve spaShTarthAM smR^itiM chAha || shama iti || 3 ||
yogarUDhalakShamuchyate  " yadA hi " iti | tatra na karmasvanuShajyata iti j~nAninaH karmAbhAvakathanAnna chAkriya ityAdivirodha ityata Aha || kathamiti || nAtra j~nAninaH svarUpataH karmAnuShaN^go.abhidhIyate | kintu sarvakarmasu saN^.hkalpanyAnenaiva | tathA svayameva vyAkhyAtatvAditi bhAvaH | yadi sarvakarmasu saN^.hlpanyAsastarhi karmasvarUpanyAsa eva prApnoti | svarUpAtyAge saN^.hkalpatyAgAyogAdityata Aha || mayIti || bhavetkarmasvarUpatyAgaprAptiryadi saN^.hkalpasvarUpatyAgo.abhipretaH syAt | na chAsAvasti | saN^.hkalpasaMnyAsapadena saN^.hkalpAderbhagavadadhInatAj~nAnasyaivAbhipretatvAt | mayI sarvANi karmANi saMnyasyaityatra saMnyAsapadasya bhagavadadhInatAj~nAnArthatAyAH samarthitatvAditi bhAvaH | prakANAntaraM chAha || madadhInamiti || 4 ||
yogArohasya bhagavatprasAdo mukhyasAdhanamityuchyate  " uddharet " iti | tatrA.atmapadaM jIvAdimAtraviShayaM na paramAtmaviShayamityanyathApratItinirAsAya smR^itvaiva vyAchaShTe || uddhareteti || kIdR^ishAH santaH kIdR^ishA asanta ityata uktaM vivR^iNoti || taditi || tadanyasya bhaktyA.avashIkR^itaparamAtmanaH puruShasya | ito.apyatra Atmapadena paramAtmagrahaNaM yuktamityAha || paramAtmeti || yena AtmA vashIkR^itastasyAsau bandhutayA kiM karotItyapekShAyAM vAkyasheShe vashIkR^ito.asau paramAtmA tasya hR^idi samyagAhito bhavatItyuktatvAt pUrvamapyAtmApadena paramAtmaivochyata iti j~nAyata iti bhAvaH || 5 || 6 ||
yogArUDhalaNaM prapaJNchyate  " shItoShNa " iti | tatra j~nAnavij~nAnashabdayorarthabhedaM smR^ityaivAha || sarvatreti || sarvatra vedAdau || 7 || 8 ||
nanu suhR^idAdInAM viShamatvAt kathaM teShu j~nAninaH samabuddhitvamuchyata ityAshaMkAM smR^ityaiva paraharati || yasyeti || suhR^inmitrapadayoH aridveShyapadayoH udAsInamadhyasthapadayoshcha ekArthatvapratItinirAsAya smR^ityaiva tadarthamAha || animitteti || j~nAtvopakArakR^iditi || svayameva tasya kleshasthAnaM nirUpyopakArakartetyarthaH || 9-19 ||
yogasampUrtisvarUpamuchyate  " yadA " ityAdinA | tatra AtmanA.a.atmAnamityAtmashabdayorjIvAdiviShayatvapratItinirAsAyAha || AtmAnamiti || anyathA toShAyogAditi bhAvaH || 20-26 ||
yogaphalamuchyate  " prashAnta " iti | tatra brahmabhUtapadasya anyArthapratItinirAsAyArthamAha || brahmaNIti || anyathA bahupramANavirodhaditi bhAvaH || anena pUrvoktaM matsaMsthApadamapi vyAkhyAtaM bhavati || 27-28 ||
dhyeyamuchyate  " sarvabhUtastham " iti | tatrAtmapadena jIva uchyata ityanyathApratItinirAsAyAha || sarveti || bhoktAramiti saN^kShepoktau paramAtmana eva dhyeyatvokteH, yo mAmityanuvAdAchcheti bhAvaH || 29-30 ||
paramAtmadhyAnaphalamuchyate  " sarvaM " iti | tatra  " NakatvamAsthitaH " ityetadanyathApratItinirAsAya vyAchaShTe || sarvatrate || anyathA sarvabhUtasthitamiti svavachanavirodhAditi bhAvaH || 31 ||
yogina eva itthambhAvAntaramuchyate  " AtmA " iti | tatsarvaprANiviShayamityanyathApratItinirAsAya vyAchaShTe || ata iti || atra bhagavadIyoShveva svas.hminniva sneho vidhIyate, na tvavaiShNaveShu | vandhurAtmeti vaiShNavAnAnameva bhagavatpriyatvasyoktatvAt , anAtmana ityavaiShNavAnAM bhagadapriyatvasyoktatvAditi bhAvaH || 32-36 ||
ayatirityarjunaprashnavAkyagatAyatipadasya gR^ihasthAdirityanyathApratItinirAsAyArthamAha || ayatiriti || gR^ihasthAdirevArthaH kiM na syAdityata Aha || prayatnAditi || ayatestatra shraddhAvashAt chaturthAshramI bhavatIti parihAraprasaN^gAditi bhAvaH | nanu yogashabdasya j~nAnopAyArthatvAt shraddhAvAn labhate j~nAnamityAdeH shraddhAyA api j~nAnopAyatvAt shraddhayopeto yogAchchalitamAnasa iti parasparavirodha ityata Aha || yogeti || bhavedayaM virodho yadi yogashabdenAtra sAmAnyato j~nAnopayo.abhidhIyate | na cha tadasti | dhyAnasyaiva vivakShitatvAt | na cha yogashabdasya j~nAnopAyavAchitvavirodhaH | dhyAnasyApi j~nAnopAyavisheShatvAditi bhAvaH |
yogAchchalitamAnasasya  " prApya puNyakR^itAn lokAn " ityAdiphalamupapAdyate  " jij~nAsuH " iti | tatra yogajij~nAnoH vidhiniShedhAbhAvapratItinirAsAya tatsmR^ityaiva vyAchaShTe || mokSheti || tadAsthita iti || tatrAlpapravR^ittimAnityarthaH || 44-45 ||
yogaH stUyate  " tapasvibhya " iti | tatra yogasya j~nAnArthatvAt kathaM j~nAnAduttamatvamuktamityataH tatsmR^ityaiva vyAchaShTe || tapasa iti || aj~nAnidhyAnana iti || samyag dhyAnaprakArAj~nasya dhyAnato dhyAnaprakAraj~nAnamevottamam | dhyAnaprakAraj~nAnasahitaM dhyAnaM dhyAnaprakAraj~nAnamAtrato.adhikamityarthaH | dhyAniShvapi tAratamyamAha || tatrApIti || kIdR^isho.abhakta ityata Aha || anyeti || na bhaktiryeShu te.abhaktayaH | anyAn madadhInAn jAnannityanana parivAratayA anyopAsanamuchyate | madupAsakeShvapi viShuddhadhIH niShkAmo vara ityarthaH anena yoginAmiti shloko vyAkhyAto bhavati | tathAhi-sarveShAM yoginAM madhye yaH shraddhAshabdoditamadbhaktimAn sa eva yukto mataH | tatrApi yo mAM bhajate sa eva yuktataro mataH | tatrApi phalakAmanAM vinA yo mAM bhajate na yuktatamo mata iti || 46-47 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM ShaShTho.adhyAyaH || 6 ||
hariH OM|| etadadhyAyapratipAdyamarthaM darshayati || bhagavaditi || yatpUrvoktaM dhyAnaM tadbhaktipUrvakameva j~nAnasAdhanaM, nAnyathA | ato bhaktyarthaM bhagavanmahimA.asminnadhyAye.abhidhIyata ityarthaH | na tvevAhamityAdinA prAgapi bhagavanmahimno varNatatvAt kimananetyata uktam || visheShata iti || prAk saN^kShepeNokto.atra vistareNochyata ityarthaH | uparitanAdhyAyAnAmapi bhagavanmahimAbhidhAyakatvAdartetyAhi noktam |
pratij~nAte j~nAne lipsAmutpAdayituM daurlabhyaM tasyochyate "manuShyANAm " iti || tatmR^itibhirvyAchaShTe || anantAnAmiti || kechanaiva chet samyagvidustarhi kathamitareShAM mokSha ityata Aha || anyeShAmiti || anena yatatAmapi kechit siddhA bhavantIti vyAkhyAtaM bhavati | jIvanmuktAnAM sarveShAmapi siddhipadoditA muktirbhavati | siddhiM gatAH sarvepi nArAyaNAyanAH, tajj~nAnAdimattvAt | nArAyaNaparAyaNastu sudurlabha ityarthaH | jIvaghano jIvasAraH | anena na kevalaM mahAj~nAnino daurlabhyamapi tu mahAbhaktyAdimAnapi durlabha ityuktaM bhavati || 3 ||
pratij~nAtaM j~nAnamuchyate  " bhUmiH " ityAdinA | tatmR^ityaiva vyAchaShTe || achetaneti || chetanA shrIrityanena jIvabhUtAmiti vyAkhyAtaM bhavati | te ubhe ityanena me prakR^itirityasyArtha ukto bhavati | etadyonInItyasyArtho jagata iti | viShNoreva jagatkAraNatvAt kathametadityata Aha || piteti || pitR^itvenaiva viShNuH kAraNamityarthaH | anenAhaM kR^itsnasyeti vyAkhyAtaM bhavati | tarhi prakR^ityoH 
kIdR^ishaM kAraNatvamityatra Aha || mAteti || achetanaprakR^iterupAdAnatvashaktirapi bhagavadadhInetyuchyate || viShNubaleriteti || 4-6 ||
tvadvatsarvottamAntarasyapi pitR^itvAdyupapatteH kathaM kR^itsnasyetyAdyuktamityata uchyate  " matta " iti | tatra svavyatiriktamAtraM niShidhyata ityanyathApratItinirAsAyA.aha || matta iti || nAtra svavyatiriktaniShedhaH, kintu matto.anyadvastu parataraM  na bhavati | kintvahameva parataraH | ataH  " ahaM kR^itsnasya " ityAdi yuktamevochyata iti bhAvaH | svAtiriktaniShedho.ayaM kiM na syAdityata Aha || anyatheti || yadyatra svAtiriktaniShedhastarhi paratarapadenaiva svAtiriktasyoktatvAdanyAditi vyarthaM syAt | anyaditi padasya svAtiriktArthatAbhyupagame cha parataramiti vyarthaM syAdityarthaH | yadi viShNureva paratarastarhi parAvarAdinA bhAvyam | tatkimityata uktArthe smR^itimAha || avarA iti || duHkhasambandhitvAnna paro, duHkhena samyagapIDitatvAchcha nAvaraH | ato madhyama ityarthaH | viShNuH paratarashchet kaH paratama ityata Aha || abhAvAditi || atra parataraparatamapadAbhyAM viShNureka evochyate | na tvasau paratama eva | parabhUtashrItattvasya paratamabhUtaviShmoshcha madhye paratarasyAnyasyAbhAvAt | nApi viShNuH paratara eva | paratamasyAnyasyAbhAvAditi bhAvaH | nanu jaDaprakR^iterapi nityanirduHkhatvAt kathaM shrIrekaiva paretyata Aha || yasyA iti || nirduHkhatve.api duHkhakAraNatvena jaDaprakR^iterasandigdhamavaratvamevetyarthaH | 
yaduktaM jIvA avarA iti tasyApavAdamAha || atheti || atrApi taraptamapAvekArthau | nanvachetanAdapi chetanasyottamatvAt IshvaravimukhAnAmavarataratve kathaM prakR^iteravaratvamityata Aha || na hIti || jIvAnAM duHkhasambandha uktastarhi mokShaH kathaM syAdityata Aha || ata iti || uktaprakAreNetyarthaH | nanu bhagavajj~nAnena duHkhamokSho bhavati chet muktasya paratvaM syAt | tathA cha shrIrekaiva paretyayuktamityata Aha || mukta iti || sunityasukhabhojanAdavaratvAbhAve.api prAk duHkhAbhAvasAmye.api na sukhAdAvapi sAmyamityAha || tatrApIti || nanu shrutyAdau j~nAnavij~nAnAbhyAM mokShokteH kathaM viShNoH parataratvaj~nAnena mokSho.abhihita ityata Aha || viShmoriti || uchyate shrutyAhAviti sheShaH | evaM shryAdInAM paratvAdij~nAnena | anena  " j~nAnaM te.ahaM savij~nAnam " ityasyApyartha ukto bhavati | j~nAnavij~nAnayordaulabhyaM lipsotpAdanAyA.aha || etachcheti || muktAnAM tAratamye vA.anena heturuchyate | anena manuShyANAmityetadapi vyAkhyAtaM bhavati || 7 ||
viShNutantratvAt sarvasyAsau paratara iti tadadhInatvapradarshanenAha || sa iti || anena vij~nAnapradarshakaM raso.ahamityAdi vyAkhyAtaM bhavati | rasayati rasamAdatte rasaM prerayati | prabhAsanAt svayaM prabhAsamAnatvAt, prabhApreraNAchcha | praNauti stauti stAvakatvaM prerayati cha | shabdayati vakti shabdaM prerayati cha || 8 ||
surabhyasurabhitayA gandhaM prerayati, svayaM surabhishcheti puNyagandhaH | svayaM puNyagandhapradatvAchcha | tejasvI vartate, tejaH prerayati cheti tejaH | jIvanapradaH tasmAjjIvanam | tapayati tapaH kurute prerayati cheti tapaH || 9 ||
vyaJNjanAd vyaJNjakatvAt prerakatvAchcha | bodhanAt boddhR^itvad buddhiprerakatvAchcha || 10 ||
viShayabhoganirapekShatayA nityapUrNabasatvAt kAmavarjitaM balam | asthAne.aprayujyamAnatvAd rAgavivarjitaM lasam | rAgiNo 
hyasthAne.api balaM prayuJNjate | kAmarAgavivarjitabaladashchati vA | arthAntaramuchyate || etAdR^isheti || etAdR^ishabalAtmetyanuvAdaH | arthAntaraM chochyate || veti || tadgateH pUrNaratitvAt | atrApi kAmarAgarAhityaM pUrvavat | dharmAviruddhechChAprerakatvAchcheti j~nAtavyam | apsu rasa ityAdivyAvasthayA.abAdisarveShAM rasAdisarvado.ato rasAdinAmetyarthaH | rasAdyabhedAttannAmA kiM na syAdityata Aha || sarvata iti || tatra svAtantryaM hetuH | rasAderasvAtantryaM prasiddhamiti bhAvaH || 11 ||
na kevalaM rasAdidharmaprerakaH kiMnAmA.abAdiprerakashchetyAha || ye cheti || yathA bhagavadadhInamidamevaM bhagavAnetadadhInostu, bhUbhUdharAdivadityata Aha || tadAyattamiti || idameva tadAyattaM na tvasAvetadAyatta iti bhAvaH | anena  " na tvahaM teShu te mayi " ityasya vailomyenArtha ukto bhavati || 12 ||
evaM sarvaprerakaH paramAtmA kuto lokena na j~nAyata ityata Aha || achetanayoti || prakR^ityeti sheShaH || tanmeyatvAditi || viShNunaiva samyak j~nAtatvAt | lakShymA chetyarthaH | anena tribhirityAderartha ukto bhavati | mametyasyArtho vashagayeti | viShNunaivetyanenAchetanaprakR^ityAdyAhitaM svaviShayamohaM bhagavAn kuto na bArayatItyAshaN^.h‡•çkAnivArakasya nAhaM prakAsha ityasyArtha ukto bhavati | yadi sAkShAdbhagavatyA loko mohitastarhi na kasyApi j~nAnamityata Aha || ye tviti || anena mAmevetyetadvyAShyAtaM bhavati | bhagavatprapattyA kathaM mAyAtaraNamityata Aha || lakShmIriti || nanu pUrvaM lakShmyA eva bhagavadvashatvasyoktatvAt kathaM te ubhe api viShNorvashe uchyate ityata uktam || lakShmIH sA jaDamAyA yA devateti || lakShmyA bhagavadvashatvaM bhavati | achetanaprakR^iterlakShmIvashatvAt | ato mohakaprakR^ityorbhagavadvashatvAt tatprapattyA mAyAtaraNaM yuktamevAtastaM prapadyetetyarthaH | anena guNamayItyetad vyAkhyAtaM bhavati | tato.ananyabhaktyetyanenaikabhaktirityAdeH tAtparyamuktaM bhavati | ananyabhaktirnAma kIdR^ishItyata 
Aha || yAdR^ishIti || tatra bhaktiviShaye | anenaikasmin bhaktiryasyeti vigrahaH sUchitaH | tena sAmAnAdhikaraNyAN^gIkAre bhaktishabdasya priyAditvena puMvadbhAvAprAptishcha parihR^itA |
viShNoH sarvottamatvamanyeShAM tadvashatvaM cha j~nAtvA bhaktiM kurvatAM kiM phalamityata Aha || evamiti || evaM jAnanniti || j~nAtvA bhajannityarthaH | anena  " j~nAnI tvAtmaiva me matam " ityAdyuktArthaM bhavati | avadhAraNArthatushabdasyArtho nAnyatheti | bhagavajj~nAninAmeva mokSho nAnyeShAmiti kuta ityata Aha || pUrNamiti || bhagavata eva purNatvena mokShadAnashaktirnAnyeShAmityarthaH | anena vAsudeva ityasyartha ukto bhavati | yadi bhagavajj~nAnena mokShastarhi sarveShAM syAdityata Aha || evaMvIditi || vAsudevaj~nAnena mokShasadbhAve.api tajj~nAnino na sarva iti na sarveShAM mokSha ityarthaH | etena sa iti vyAkR^itaM bhavati | loke bhagavajj~nAninAM bahUnAM dR^ishyamAnatvAt kathaM daurlabhyamityata Aha || yaditi || mishrayAjina iti || vaiparItyena yajanta ityarthaH | etena kAmairityAdestAtparyamuktaM bhavati | kiM teShAM phalamityata Aha || viShNumiti || tatparaM ramAdibhyaH param | aj~nAtvA viparItaM j~nAtvA cha | kAraNavisheShAjj~nAnarahitasya viparItaj~nAnAbhAvenAnyadevatArAdhanena kiM syAdityata Aha || aj~nAnAmiti || upalakShaNaM chaitat | nirNetrabhAvAdikAraNAntaraM cha draShTavyam | samarchanaM kartavyamitIti sheShaH | pR^ithak sevA parivAratAM vinaiva anyadevatAyajanaM vidyAdi tadviShayaj~nAnaM stavanAdi chetyarthaH | etachcha phalaM nAj~nAnimAtrasya, api tu j~nAnAnantaraM yaH pUrvamArgaM tyaktvA bhagavadbhajanameva kuryAttasyaiva | keShAJNchittamoyogyAnAmapi kadAchidaj~natvasambhavAditi bhAvenAha || yadIti || idaM cha tamoyogyavyAvR^ittimAtram | nityatraividyAnAmapi phalasadbhAvAt | prAjInAparAdhasadbhAvAt kathamuttarApekShayA phalamityata Aha || ajAnateti | svato bhagavata eva yadi viShNutattvaM j~nAtvA.api kAraNavisheShAt pUrvamArgaM na jahAti tasya kiM syAdityata Aha || atyAga iti || j~nApayati tyaktumiti sheShaH | janmAntara ityupalakShaNam | yadi svIya iti sambandhaH | kechana gurvAdikaM nimittIkR^itya, na tu sAkShAt | anena labhate chetyAderviShaya ukto bhavati | evaM rasAdikAraNatvAdgasAdinAmakatvaM viShNornAbhedeneti pramANavachanenoktam | upakramopasaMhArayoH sarvasya bhagavadadhInatvokteshcha tajj~nAyata ityAha || matta eveti || j~nAnI tvAtmaiva me matam " ityetat  " evaM jAnaMstamApnoti " iti pramANavachanena vyAkhyAtam | yuktyA cha taduktArthameva na tvabhedArthamiti sAdhayitumAha || ApnotIti || AtmashabdasyAptivAchitvaM kuta ityata Aha || yachcheti ||  " yachchApnoti yadAdatte yachchAtti viShayAniha | yachchAsya santato bhAvastasmAdAtmeti bhaNyate || " iti bhAratavAkyam | kuto.ayamAtmashabda AptyarthaH, svarUpArthaH kiM na syAdityata Aha || Asthita iti || etadarthavivaraNAtmake vAkyasheShe paramAM gatimuddishyabhagavantamupAsInasya j~nAninastatprApteruktatvAt atrApi prApyarthaM evA.atma shabdo na svarUpArtha ityarthaH | nanu j~nAnAnantaraM mokShasya karmakShayamAtrAvadhitvAd  " bahUnAM janmanAm " iti bahujanmaniyatiH kathamuchyata ityata Aha || bahUnAmiti || vAsudeva ityetat pUrNaM vastviti pramANavachanena vyAkhyAtam | yuktyA chaitamarthaM sAdhayitumAha || vAsudeva iti 
|| atra vAsudevasya pUrNatvamevochyate, na tu sarvAbheda ityarthaH | pramANavachanena bhagavajj~nAninAmevAnuttamagatirbhavatItyatra hetvabhidhAyakatayaiva etadyojitam | atha bahUnAM DanmanAmante vAsudevaH sarvamiti j~nAnavAn bhavatItyapi yojanAM sUchayati || jAnanniti || abhedArthamevedaM vAkyaM kiM na syAdityata Aha || prapadyanta iti ||  " devAn devayajo yAnti " ityetad  " viShNuM tatparamaj~nAtvA " ityAdinA vivR^itam || 21-22 ||
vAkyAntareNApi vivR^iNoti || j~nAtveti || kimaj~nAnamAtreNa tama iti, netyAha || tathApIti || yadyapyevamuchyate tathApItyarthaH | tAvaditi saMyojyam | kechana bhAgavatAH puruShAH | kechana traividyAH santi | teShAM cha mokShAdikaM phalamityuktam || 23 ||
atha kechana dveShiNo.api santItyuchyate  " avyaktam " iti || tadarthaM pUrvavadeShAM phalasyAnuktatvAt phalaM cha smR^ityaivAha || anyakta iti || evaM sarvaprerakatvAdimahimavAMshchadbhagavAn tatkathaM bhagavataH kechijjIvAbhedaM manyanta ityato vaitaduchyate | sarvAtmanA j~neyatvAj~neyatvAbhyAM jIveshvarayorvyaktAvyaktatvam || 24-25 ||
yadi mAyAvashAdaj~nAnaM lakasya bhagavadviShayaM tarhi bhavato.api lokaviShayaM tadasti kiM, kuDyobhayabhAgAvasthitayoranyonyAdarshanavadityata uchyate || vedAhamiti || tatra kasyApi bhagavajj~nAnAbhAve rvedAdivaiyyarthyApatteH kathaM  " mAM tu veda na kashchana " ityuchyata ityatastatsmR^ityaiva vyAchaShTe || yatheti || 26 ||
yatkeShAJNchidadvaitaj~nAnaM tadapi madichChayetyuktaM nAhaM prakAsha iti | tadayuktam |  " aikAtmyaM nAma yadidaM kechid brUyuranaipuNAH | kAmakrodhAbhibhUtatvAdahaMkArayashaM gatAH || " ityAdAvichChAdveShAderevAdvaitaj~nAnahetutvokterityata uchyate || ichCheti || tatra mohasaMmohashabdayorarthabhedapradarshanAya dvandvamohapadamanUdya mohashabdArthamAha || dvandveti || mohashabdasya mithyAj~nAnavAchitvaM kuta ityata Aha || tama iti || sharvarIsaMbandhitamovadAvarakamaj~nAnamityarthaH | astu moho mithyAj~nAnaM, dvandvamoho nAma ka ityata Aha || jIveti || Adipadena sarvaj~natvAlpaj~natvAditaddharmagrahaNam | mohashahdAgatArthatayA saMmohashabdaM vyAchaShTe || saMmoha iti || tadAgraho 
mithyAj~nAnadArDhyamityarthaH | kuto.ayaM saMmohashabdartha ityata Aha || tadagraha iti ||  " mohashchaiva viparyayaH " iti prakR^itaviparyayaH taditi parAmR^ishyate | krodho yathArthaj~nAniShu | uktashaN^.hkAparihArAyoktaM sargapadaM tadAshaMkAparihArakaM yathA syAttathA vyAchaShTe || sarga iti || satyamichChAdveShAdinA mithyAj~nAnaM bhavatIti || tathApi tadavAntarakAraNameva | sargakAlamArabhyaiva tasya kAraNatvAt | sharIrAnutpattAvichChAdyabhAvAt | viShNostu sarvadA kAraNatvAduktaM yuktamiti bhAvaH | nanvatra jIveshvarAdi viShayadvandvamohasyechChAdyavAntarakAraNatvamuchyate | na tu jIveshvarAbhedaj~nAnasya | na hi visheShyaikyaj~nAnameva dvandvamoha iti niyAmakamastItyata Aha || jIveti || 27 ||
bhagavajj~nAnena kiM bhavatItyata uchyate-jareti | tatra bhagavatA tadbrahmetyukte.api na brahmaNo bhagavataH sakAshAdanyatvaM shaN^.hkanIyam | tadAshaN^.hkAparihArAyaiva sAdhibhUtAdhidaivaM brahmeti vaktavye mAmityuktatvAditi bhAvenAha || taditi || ityukte jAtAmiti sheShaH || 30 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpAkAyAM saptamo.adhyAyaH || 7 ||
pUrvAdhyAyasaN^gatatvenaitadadhyAyapratipAdyamarthaM darshayiti || ukteti || yaduktaM"te brahma tadviduH" ityAdi tadvyAkhyAnamatrAdau kriyate || "prayANakAle.api cha mAm" ityuktavyAkhyAnaprasaN^gena antakAlasmaraNaphalaM, tadupAyaprakAro, brahmaprAptimArgashchetyetaduchyata ityarthaH | antakAlasmaraNAdInAM brahma prApyate ebhiriti brahmaprAptishabdAbhidheyatvaM j~nAtavyam |
nanvarjunasya j~nAnitvAjjAnAtyevAsau bhagavAneva brahmeti | ataH "kiM tadbrahma" it prashnaH kathaM yujyate, kAraNAbhAvAdityata Aha || taditi || arjunasya j~nAnitve.api yukto.ayaM prashnaH | tadbrahmetyatra brahmaNo bhagavatA taditi pArokShyeNoktatvAd bhagavato.anyadevatA.a.atroktaM brahmeti pratIyate | vAsudevAtmakaM brahmetyAderbhagavAn brahmeti pratIyate | evamubhayathApratItijanitasaMshayasya prashnakAraNasya sadbhAvAditi bhAvaH | nanu brahmashabdasya bhagavanmAtravR^ittitvAt kathaM taditi visheShitatve.apyanyatvapratItirityata uktam || prakR^itIti || brahmashabdasya bhagavati mukhyatve.api prakR^itivedAderapyamukhyatayA tadarthatvAttaditi visheShitatvena mukhyArthAsambhave.apyamukhyArthaH prakR^ityAdInAM madhye yatkiJNchidatra syAditi pratItiryukteti bhAvaH | nanu taditi visheShaNena prAptA visheShaNena prAptA brahmaNo bhagavadanyatvashaMkA "sAdhibhUtAdhidaivaM mAm" ityuparitanavAkye bhagavataiva parihR^itA | brahmeti vaktavye mAmityuktatvAt | ataH kathaM brahmaNo bhagavadanyatvapratItirityata uktam || uparIti || yadyapyeShA pratItiruparitanavAkye parihR^itA, tathApi punarbhavatyeva | tatra "sAdhiyaj~naM cha" chashabdasya sAdhibhUtAdhiyaj~naM mAM cheti 
saMyojanenAdhibhUtAdisahitatvena brahmaj~nAnAdanyadeva viShNuj~nAnamuchyata iti taditi visheShaNAdeva pratItisambhavAditi bhAvaH | yatkiJNchidityatra anyadevetyatra cha iti pratItyA jAta iti sheShaH |
nanu "sAdhibhUtAdhidaivaM mAm" iti bhagavata eva brahmatvokteH kiM tadbrahmeti prashne.ahaM brahmeti parihAro baktavyaH | "akSharaM brahma paramam" iti kathamuchyata ityata Aha || parameti || tathaiva paramAkSharaM brahmetyeva | bhavatu paramAkSharaM brahmetyuktiphalaM, paramAkSharashabdasya viShNau prasiddhatvAt | tathApyahamiti sAkShAdanuktvA evaM kathane ko heturityata Aha || aj~nAnAmiti || tadapi svasya paramAkSharatvamapi | nanu ye paramAkSharaM viShNuriti na jAnanti teShAmahaM brahmeti noktam | akSharaM brahmetyevoktam | ato brahma akSharaM cha bhagavato.anyadevetyAshaMkaiva syAnna tu paramAkSharaM brahma cha bhagavAniti j~nAnamityata Aha || punariti || satyameva shaMkA bhavatIti | sA cha "avyakto.akShara ityuktaH" ityuparyakSharasyAvyaktatvoktyA parihriyate | "avyaktaM vyaktimApannaM manyante mAm" ityavyaktashabdasya bhagavati prayuktatvAt | ataH "akSharaM brahma paramam" iti parihAre ahamityuktAdapi lAbhasambhavAt tathA parihAro yukta iti bhAvaH |
yadyakSharashabhdo viShNAvena mukhyastarhi "ye chApyakSharamavyaktam" ityatra, "kUTastho.akShara uchyate" ityatra cha akSharashabdavAchyo viShNuH syAdityata Aha || ye cheti || akSharashabdasya viShNau mukhyatve.api "ye chApyakSharamavyaktam" ityatra tAvadviShNoranyadeva akSharashabdavAchyamityevAvasIyate | "ye bhaktAstvaM paryupAsate", "ye chApyakSharam" iti bhagavadakSharayoH pR^ithaktvena tadapAsakayostAratamyasya pR^iShTatvAt | ye tvakSharamanirdeshyam", "ye tu sarvANi karmANi" ityAdinA.akSharopAsakAnAM bhagavadupAsakAnAM cha phalatAratamyasya kathanAchcha | tathA "kUTastho.akShara uchyate" ityatrApi viShNoritadevAkSharamityavasIyate" | "ahamakShararAdapi chottamaH" iti viShNorakSharAduttamatvakathanAt mukhyArthAsambhave gauNAN^gIkArasyanyAyyatvAt | prakR^ite tu bAdhakAbhAvAdviShmuvaShayatvameveti bhAvaH |
nanvadhiyaj~nabrahmaNo.api viShNutve tatra brahmAhamevetyanuktvA adhiyaj~no.ahameveti kimarthamuchyate | kAraNavisheShamantareNoktibhedAsaMbhavAt | ato.adhiyaj~na eva viShNurna brahmetyata Aha || adhiyaj~na iti || brahmAdhiyaj~nayorubhayorviShNutve.api brahmAhamevetyanuktvA.adhiyaj~no.ahameveti kathanaM yujyate | "sAdhiyaj~naM mAm" iti bhagavatA svasyAdhiyaj~nasAhityenoktatvAt adhiyaj~no 
bhagavato bhinna evetyAshaMkA prAptA | tannivR^ittyArthatvAdahamevetyukteH | tadityuktyA brahmaNo bhagavadanyatvashaMkAprAptAvapi mAmityanena tasyAH prAj~nabuddhimapekShya nirastatvena trAhamevetyuktyabhAvAditi bhAvaH | etena "evaM bahuvidhA yaj~nA vitatA brahmaNo mukhe" ityuktatvAdadhiyaj~naprashnaparihArau prAptishUnyAviti cha nirastaM bhavati | bhagavAnevAdhiyaj~nashchet kathaM tatsAhityaM prAguktamityata Aha || tasyaiveti || bhagavata evAdhiyaj~natve.api tatsAhityaM yujyate | adhiyaj~nasya sarvaprANidehagatarUpAntaratvAditi bhAvaH | anena deha ityasyAbhiprAyo varNito bhavati |
atra pramANaM darshayan bhagavata eva brahmatve kathaM tadityuktirityAshaMkAM cha piraharan shlokadvayaM smR^ityaiva vyAchaShTe || prANinAmiti || brahmaNaH sarvagatarUpAntaratvAt tadityuktiryukteti bhAvaH | taistaiH sarvaprANibhiradhikayAjyatvAdadhiyaj~no, bR^iMhitatvAt brahmetyarthaH | bhUtAdhikatvata ityatra bhUtapadena pR^ithivyAdIni | puruprANA.ataH puruShAkhyeti sheShaH | "ShakAraH prANa AtmA" iti shruteH | nanu "adhiyaj~naH kathaM ko.atra" ityatra kuto.adhiyaj~naH kathaMpUpa iti prashnaH kasmAnna parihR^ita ityata Aha || kathaMrUpa iti || tallakShaNoktyeti || "kaviM purANam" iti bhagavallakShaNokyetyarthaH | bhagavallakShaNoktyA kathamadhiyaj~nasvarUpaprashnaH parihR^ita ityata uktam || ahameveti || "adhiyaj~no.ahameva" ityadhiyaj~nasya bhagavadabhinnatvenoktatvAdityarthaH || 4 ||
prayANakAle cha kathaM j~neyo.asItyasya kimarthaM kathambhUtaH kena prakAreNa smartavyo.asItyarthaH | tatra kimarthaM smartavyo.asItyasya parihAra uchyate "anteti" | tatra madbhAvapadasya anyathApratItinirAsAyArthamAha || madbhAvamiti || anyathA taM tamevaitIti vAkyasheShavirodha iti bhAvaH | nanvantakAle smaraNAdeva tatprApteH sadA tadbhAvabhAvitatvaM kimarthamuchyata ityata Aha || sadeti || na tatprAptyarthaM sadA tadbhAvabhAvitatvamuchyate | kintu smaran tyajatItyuktaM sAkShAdantakAlasmaraNaM sadA tadbhAvabhAvitAnAmeva bhavatIti sAkShAdantakAlasmaraNopAya evochyata iti bhAvaH | nanu antakAla eva mahatA prayatnena bhagavatsmaraNasya kartuM shakyatvAt kiM sadA tadbhAvabhAvitatvenetyata Aha || na chediti || sadA tadbhAvabhAvitatvAbhAve mahatA prayatnena smarato.apyanyaviShaya eva prArabdhakarmavashAt smR^itirbhavati | tatashcha tatprAptireva bhavati | yathA khalu mahatA prayatnena samAdhiM kurvato.api prArabdhakarmavashAt tataH skhalanaM bhavati | ataH sadA tadbhAvabhAvitatvena bhAvyamiti bhAvaH | yadi prArabdhakarmavashAdantakAle brahmasmR^itirna bhavet tarhi j~nAninAmapi prArabdhakarmabhAvAdantakAle brahmasmR^ityabhAvena mokShAbhAvaH prasajyata 
ityata Aha || aparokSheti || aparokShaj~nAninAM smaran tyajatItyuktaM sAkShAdantakAlasmaraNaM bhavutyevAto nAmokShaH | tasyAprArabdhapUrvottarakarmanAshAshleShasadbhAvAt prArabdhakarmaNAM parimitatvena bhogenAvasAnasambhavAditi bhAvaH |
evaM vyAkhyAne bhagavadvAkyasammtimAha || prayANeti || nanvevaM sati antakAlasmaraNasya prArabdhakarmAvasAnameva kAraNaM, tatkAraNatayA.aparokShaj~nAnaM cheti prAptam | tathAcha kiM sadA tadbhAvabhAvitatvenetyata Aha || yukteti || satyaM sAkShAdantakAlasmaraNasya prArabdhakarmAvasAnameva kAraNam | katkAraNatvAdaparokShaj~nAnaM cheti | tathApi sadA tadbhAvabhAvitatvaM cha antakAlasmaraNakAraNaM bhavatyeva | aparokShaj~nAnasAdhanatvAt | sadA tadbhAvabhAvitatvasyAparokShaj~nAnasAdhanatvena yuktachetasa ityuktatvAditi bhAvaH | anena yuktachetaso mAmAshritya yatanti ye te tadbrahma viduriti yojanA sUchyate | yannityasmaraNaM bhagavadaparokShaj~nAnasAdhanamuktaM tadbhaktyAdiyuktameva tathA | na svayameveti smR^ityA.a.aha || bhaktyeti || 5 ||
kathambhUtaH smartavyo.asItyasya parihAra uchyate "  kavim "  iti || tatrA.adityavarNashchechCharIritvena janmAdiprasaN^ga ityata uktaM  "  tamasa " parastAt " iti | tadanUdya vyAchaShTe || tamasa iti ||  "avyaktaM vai tamaH "  iti hi shrutiH || 9 ||
kena prakAreNa smartavyo.asItyasya parihAra uchyate  " yadakSharam " iti | tatra pUrvamantakAlasmaraNasya sadA tadbhAvabhAvitatvaM sAdhanamuktvA brahmacharye tathA kathamuchyata ityato brahmacharyapadaM tatparatayA vyAchaShTe || mana AdInAmiti ||  " tatte padaM saN^graheNa pravakShye " ityatra tatsmaraNaprakAraM pravakShya ityarthaH || 11 ||
 " ekAkSharaM brahma " ityetadekamakSharaM shabdabrahmeti pratItinirAsAya vyAyaShTe || eketi || AomityekamakSharaM vAchakaM yasya tadekAkSharamityarthaH | brahmashabdasya parabrahmaNyeva mukhyatvAt na pratIta evArthaH || 13 ||
brahmAdIn prAptAnAmapi punarjanmAbhAvAt kiM vishiShyAbhidhIyate mAmupetya punarjanma nAmuvantIti | ata uchyate  " AbrA‡•çmeti " | tatrA.ajanAnnajanirbhuvIti vachanAt janalokAdisthitAnAmapi janmAdyabhAvAt kathaM brahmabhavanamArabhya punarAvR^ittiruchyata ityAshaMkAM smR^ityaiva pariharati || niyamIditi || atra janmapadaM maraNasyApyupalakShakam || aMsalayAviti || aMshena bhUmau jananaM, layAnte cha jananaM, tadAdau maraNaM chetyarthaH | aMshasya maraNaM chAstItyAha || tatrApIti || aMshato.avatIrNatve.api naitadayuktam | muktasyaiva mukhyatayA jananAdyabhAvAt janAdAvalpajananAdibhAvAdetadvAkyasya cha tadarthatvAdityuktaM bhavati || 16 ||
matprAptAvevApunarAvR^ittirityuktasthApanAya asheShasR^iShTipralayAdikartR^itvamAtmana uchyate  " sahasra " iti | tatra sahasrapadaM dashashatavAchItyanyathApratItinirAsAya vyAchaShTe || sahasramiti || bahveva prasiddhasahasrAditi sheShaH | nanu  " chaturyugasahasrANi 
brahmaNo dinamuchyate " ityAdau yugasahasramatrasya viriJNchadinAditvenoktatvAt kathaM sahasrapadaM tato.api bahvarthamityata Aha || brahmaNa iti || nAtra chaturmukhasyAhorAtramuchyate, yena sahasrapadaM tato.api bahvarthaM na syAt | kintu parabrahmaNo dvirarArdhAtmakamahorAtramiti bhAvaH | kuto brahmapadena parabrahmetyaN^gIkR^itya tadahorAtraparatvamuchyate, viriJNchAhorAtraparatvaM kiM na syAdityata Aha || avyaktAditi || evaM vAkyasheShasadbAve.api kuto nAsya viriJNchAhorAtraparatvamityata Aha || na hIti || AhanIti || tadavasAna ityarthaH | evaM na aharAgame sarvavyaktiprabhava ityapi draShTavyam | nanu kathaM bhagavato.ahorAtrasadbhAvaH | kAlakR^itavikArAbhAvAt |  " paranAmanimeShakAnte " ityAdau dviparardhakAlasya nimeShatvenoktatvAchchetyAshaMkAM smR^ityaiva pariharati || nityasyeti || nirvikArasyetyarthaH | upachAre bIjamapravR^ittyeti | rAtrAviva pralayakAle pravR^ittyAbhAvAdanhIvAnyadA pravR^ittisadbhAvAt pralayAdikAlo rAtryAditvenopacharyata ityarthaH || 17-22 ||
bhagavantaM prAptAnAmapunarAvR^ittiH, anyeShAM punarAvR^ittirityuktam | tatra punarAvR^ittimatAmanyeShAM cha kena pathA‡§º.a.agamanamityata uchyate  " yatra " iti | yatra yanmin kAle mR^itA anAvR^ittiM gachChanti, yasmiMshcha punarAvR^ittiM gachChanti, yasmaMshcha punarAvR^ittiM gachChanti taM kAlaM vakShyAmItyanyathApratItinirAsAya vyAchaShTe || yatreti || nanvagnijyotirdhUmAnAm akAlAbhimAninAmapi mArge mamyatvena vakShyamANatvAt kathaM pratij~nAvAkye yatra kAle taM kAlamityuchyata ityata Aha || agnIti || agnijyotirdhUmAnAM gamyatayA vakShyamANAnAmiti sheShaH | gamyatayA vakShyamANeShu kAlAbhimAninAM bAhulyAt alpasalilayutapayasI payaHpadasya salilopalakShakatvavat kAlapadasyetaropalakShakatvAditi bhAvaH |
nanu  " te.archiShamabhisambhavanti " ,  " archirAdinA tatprathiteH " ityAdau jyotiShaH prathamaprApyatayoktatvAt kathamatra joyatiShaH prathamamagneH prAptiruchyate | kutashchAharAdipadasya devatAviShayatvamityAshaMkAM smR^ityaiva pariharati || agniriti || evaM smR^itisamAkhyAnAdukta evArtho nAharAdikAle mR^itAnAmapunarAvR^ittyAdiriti samarthitam | vipakShe bAdhakaM chAha || tatkAleti || 
yadyatrAharAdikAlamaraNe apunarAvR^ittyAdi syAditi vivakShA bhavettarhi agnijyotirdhUmakathanasyAhaN^gatiH syAt | na hyaharAdAviva agnichyotirdhUmoShu maraNaM nAmAstIti bhAvaH | itashcha na pratIto.artha ityAha || atheti ||  " ya evaM vidvAnudagayane pramIyate devAnAmeva mahimAnaM gatvA.a.adityasya sAyujyaM gachChatyatha yo dakShiNe pramIyate " iti shrutAvuttarAyame kR^itasya j~nAnino.apunarAvR^ittyA brahmaprAptiM, dakShiNAyane mR^itasya karmiNaH punarAvR^ittyA chandraprAptiM choktvA punarj~nAnina uttarAyaNe dakShiNAyane vA mR^itasyApunarAvR^ittyA brahmaprAptiruchyate | ata uttarAyaNe mR^itAnAM punarAvR^ittirdakShiNAyane mR^itAnAM punarAvR^ittiriti niyamAbhAvAnnAnyo.artha iti bhAvaH | 
mahimAnaM pUjAm | maha pUjAyAmiti dhAtaH |  " AdityAchchandramasam " iti shruteH brahmamArge.api sUryAchandramasoH vidyamAnatvAt sUryAchandramasoH mahimAnamApnotIti yuktam | atra j~nAnina uttarAyaNe mR^itasya brahmaprAptikathanaM phalAdhikyAbhiprAyamiti j~nAtavyam | atra smR^itiM chAha || vidvAniti |. yatra tatretyasyAharAdiShu vA rAtr.hyAdiShu vetyarthaH || 23-26 ||
mArgakathanasya prayojanamuchyate  " naite " iti | tatra parokShataH sR^itij~nAnamAtreNedaM phalamityanyathApratItinirAsAya smR^iteyaiva vyAchaShTe || mArgAviti || yogItyasyArtho brahma cha pashyediti |
vedeShvityasyArthaH  " sarvapuNyAtigo yAtyasau brahma tatparam " iti || 27-28 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM aShTamo.adhyAyaH || 8 ||
etadadhyAyapratipAdyamarthaM darshayati || saptameti || bhagavanmahimAnamiti sheShaH | na chaivamasyAShTamatvena bhavitavyamiti vAchyam | arjunaprashnaparihAreNAntaritatvAt | 
pratij~nAtaM j~nAnamuchyate  " mayA " iti | tatra  " matsthAni sarvabhUtAni " ,  " na cha matsthAni bhUtAni " iti vyAhatamityAshaMkAM smR^ityaiva pariharati || viShNugAnIti || viShmoH sparsharahitatvAt spR^iShTvA tatrasthatvAbhAvAdavirodha ityarthaH | nanu  " matsthAni sarvabhUtAni na chAhaM teShvavasthitaH " ityuktatvAt  " bhUtabhR^inna cha bhUtastho mamAtmA " iti punaruktirityata Aha || mameti || pUrvaM svasya bhUtAdhAratvAdyuktam | idAnIM svadehasyetyapaunaruktyamiti bhAvaH | nanu bhagavallakShaNaM bhUtAdhAratvAdikaM kathaM taddehe sambhavatItyata Aha || taditi || bhagavadananyatvAddehasya tatra bhagavallakShaNaM yuktamityarthaH | nanvevaM bhagavatastaddehasya chAbhede punaH punaruktirApannetyata Aha || dehasyeti || bhagavatastaddehasya cha bhedamaN^agIkR^itya dehatvena yA lokasya bhagavaddeheSha‡§ºpyachetanatvashaMkA jAyeta tannivR^ittaye.apra bhagavallakShaNayuktatayA tadaikyena chetanatvamuchyate | ato na punaruktiriti bhAvaH | yadyatra deho vivakShitastarhi mama deha iti prasiddhashabdaM vihAyAtmashabdaprayoge ko deturityato vA.aha || dehasyeti || yadyatra mama deha ityevochyeta tarhi kathamachetanasya dehasya bhagavallakShaNaM syAdityAshaMkA syAt | tatparihAsAya tasya chetanatvaM cha pR^ithagvaktavyaM syAt | Atmashabdaprayoge tUbhayamuktaM syAt | dvyartho hyayamAtmashabdo dehArthastasya chotanatvArthashcha | ato mamAtmetyuktamiti bhAvaH || 4-9 ||
jagatprakR^itivashaM tvamudAsInashchet tarhi prakR^itereva svAtantryaM prAptamityata uchyate  " mayA " iti | tatrApyadhyakShapadenaudAsInyamevochyata ityanyathApratItinirAsAya tatsmR^ityaiva vyAchaShTe || adhyakSha iti || etadadhikR^ityAkShANi yasyAsAvadhyakSha ityarthaH || 10 ||
yadyevaMvidho bhavAMstarhi kathaM kechittvAmavajAnanti, kA cha teShAM matirityata uchyate  " avajAnanti " iti | tatra bhagavato mAnuShasharIrokteH  " bhUtabhR^inna cha bhUtasthaH " ityuktivirodha ityata Aha || mAnuShImiti || nAtra bhagavaddehasya mAnuShatvamuchyate, yena virodhaH syAt | kintu mUDhAnAmavaj~nAnakAraNatayA mAnuShasAdR^ishyena pratIyamAnatvamevetyarthaH | tathApyatra  " tanumAshritam " iti bhagavatastaddehasya cha bhedokteH pUrvoktavirodha ityAshaMkAM smR^ityaiva pariharati || tanveti || yathA devadattasharIraM tadadhInamevaM bhagavaddehasyApi tadadhInatvAt bhagavatastatAshritatvaprayogo gauNa ityarthaH | avaj~nAnaM cha na kevalamavaratayA j~nAnaM kintvanyadapyastIti bhAvena shlokaM smR^ityaiva vyAchaShTe || brahmeti ||  " ananyatA " ,  " apurNatA " ityatra dR^iShTiriti saMyojyam | avatAreShu saN^.hkaro nAma anavatArANAmavatAratvena, avatArANAmanavatAratvena j~nAnam | sarvasmAdbhinnaH sarvottamaH svagatabhedavivarjito yathAvaditi cha j~nAtavyam || 11-14 ||
bhagavato doShitvAdevAvajAnantIti kiM na syAdityataH tathAtve devaprakR^itayo.apyavaj~nAM kuryuH, na cha tadastItyuchyate  " mahAtmAnaH " iti | tatraikatvenetyetadanyathApratItinirasAya smR^ityaiva vyAchaShTe || eketi || ekatevenetyAdipadachatuShTayasya ekamUrtarityAdi 
yathAkramaM vyAkhyAnam || 15 ||
pratij~nAtaM vij~nAnamuchyate  " ahaM kratuH " iti | tatra hareH kratvAdisvarUpatvamuchyata ityanyathApratItinirAsAya smR^ityaiva vyAchaShTe || archyatvAditi || R^igaJNchana iti dhAtuH |  " sarvadA samaH, tena sAma " iti svadhA | mAnAt trAtIti mantro, j~nAto rakShatItyarthaH | uSha pluSha dAha iti dhAtostApatrayadagdhA uShTAH | darbhashabdo daraM bibhartItyanyartastho vyAkriyate | AhUtatvAdyaj~nAdAviti sheShaH | agateH svashaktyA gantumashaktasya jagataH |
kratvAdibhinnasyaiva hareryogavR^ittyA tattannAmakatvamitratra smR^ityantaraM chAha || tatattaditi || etatsmR^itAvapi pUrvamevAsyArthasyoktatvaM dyotayatyevaMshabdaH | tattatpadArthabhinnatve hetuH svAtantryaM sarvakartR^itvaM cha | bhinnatve kathaM tattannAmavAchyatvam? kevalaM tattachChabdapravR^ittinimittAnantaguNatvAdevetyarthaH | tadadhInatvAdarthavaditi nyAyena svAtantryAdikaM cha tattachChabdavAchyatve kAraNam | OMkAra ityAderarthaM smR^ityantareNAha || omiti || Akriyate AhUyate | pAti pAlayati | mAnAt j~nAnAt || piturmahAniti || jagatpituH viruJNchAdapi mahAnityarthaH | nidhAtR^itvAt dhArakatvAt | vyAJNjanAt jagadabhivyAJNjakatvAt | pralayamR^ityushabdasorarthabhedaM papramANakamAha || pralayeti || pralayAdanyadA.api saMhartR^itvAdityarthaH | indriyeShu sthitvA teShAM dehadhAraNena mR^itiM pariharati yasmAttasmAdamR^itamityarthaH | pravilApayan pralaya iti sheShaH | ahaM kraturityAderasheShakratvAdibhoktR^itvaM chArthaH || 16-19 ||
tatra bhagavataH sarvayaj~nAdibhoktR^itve traividyabhAgavatayoH phalabhedo na syAdityAshaMkya parihriyate  " traividyAH " iti | tadeva prapaJNchyate  " ye.apIti " | tatra traividyAbhAgavatayoH bhagavadyAjitvasAmye.api phalabhedaH sahetukamuktaH | tasya sphuTamapratIteH smR^ityaiva tadvyAchaShTe || ananyeti || anyadevatAbhaktA yajanta iti traividyAnAmanyadevatAyAjitvamuktam | bhAgavatAnAM tatpratiyogitayoktasya  " ananyAH " ityasyArthaH  " ananyadevatAyAgAt "  iti |  " na tu mAmabhijAnanti tattvena " iti traividyasyAtishayabhaktij~nAnAbhAva uktaH | tattvaj~nAnAbhAve bhaktyabhAvAt | tatpratiyogityoktasya  " paryupAsate " ityasyArtho  " bhaktyudrekAt " iti | bhakyudrekeNopAsanasyaiva paryupAsanatvAt |  " svargatiM prarthayante kAmakAmAH " iti traividyAnAM kAmanamuktam | tatpratiyogitayoktasya  " chintayanto mAm " ityasyArthaH  " akAmanAt " iti | mAmeva chintayanto na tu kAmamityarthaH |  " mAmiShTvA mAmaiva yajanti " iti traividyAnAmante samarpaNamuktam | tatpratiyogitayoktasya  " nityAbhiyuktAnAM " ityasyArthaH  " sadAyogAt " iti | sarvadA smaraNoddeshAdiyogAdityarthaH | vaishiShTyaM phalenAdhikyam |  " yogakShemaM vahAmi " ityapunarAvR^ittipuruShArthadAnasyoktatvAt | vaiShNavAdapi bhagavadyAjitve.apItyarthaH |  " pashUn devatAbhyaH pratyauhat " ityAdau brahmAdInAmapyanyadevatAyAjitvaM shrUyata ityata Aha || vaiShNavA iti || na tu devatAtvenetyarthaH |
nanu traividyAnAmavidhipUrvakatvavivaraNapUpeNa  " na tu mamAbhijAnanti " iti padena tattvAj~nAnAbhAva uktaH | tatpratiyogitayA bhAgavatasya tattvAj~nAnaM kimiti noktamityataH paryupAsanapadenaivauktamiti bhAvena tatsmR^ityaiva vyAchaShTe || 20-23 ||
 " na tu mAmabhijAnanti tattvenAtaH chyavanti te " ityatra bhagavantamajAnatAM tattveneti visheShaNAt viparItaM jAnatAM vA.atraividyAnAM svargabhogAnantaraM chyavanamuchyata ityanyathApratItinirAsAyAha || mAmiShTveti || na chAtra  " na tu mAmabhijAnanti tattvena " ityuktatvAt bhagavantamajAnatAM mithyAj~nAnAM vA traividyAnAM svargAt chyavanamuchyata iti kalpyam |  " na tu mAmabhijAnanti tattvena " ityasya sarvadevavaratvena jAnanto.api brahmarudrAdInAM tatparivAratvAdikaM samyaN^ na jAnantItyarthopapatteH | kuto.ayamarthaH kalpyate?  " traividyA mAM somapAH pUtapApA yaj~nairiShTvA svargatiM prArthayante " iti traividyasyAnte sarvasamarpaNena bhagavadyajanaprArthanayoruktatvAt 
sarvadevavaratvAj~nAne tadasambhavAt | abhishabdabalAchcheti bhAvaH | 
itashcha svargabhogAnantaraM chyavanaM nAtra kevalAj~nAnAM mithyAj~nAninAM chochyata ityAha || sarveti || sarvadevavaratvaneti kevalAj~nAnAM yaj~nAdikarmANi moghAni mithyAj~nAninAM viparItaphalAni bhavantItyuktatvAt  " bhogAnantaraM chyavanamatra kevalAj~nAsya mithyAj~nanino vochyata ityarthaH | mithyAj~nAnI ched yAti chAndhantamo dhruvamiti | uktaM vivR^iNvannupasaMharati || 24-28 ||
bhaktyupahR^itamashnAmIti bhaktapriyatvamuktam | tathAsatyabhakteShvaprItishcha syAt | tatashcha bhagavato vaiShamyamApannamityata uchyate  " samo.ahaM " iti | tadasphuTArthatvAt smR^ityaiva vyAchaShTe || nAsyeti || bhakto.api yo deveShyo.asau nAsti | abhakto.api yaH priyo.asau nAstItyarthaH | anena  " na me dveShyo.asti na priyaH " ityatrApi bhaktobhaktashcheti saMyojyamityuktaM bhavati | bhaktyanusAreNa phalada iti bhakteShveva prItiM karomyabhakteShvevAprItimityarthaH | yadi bhakteShu dveSham abhakteShu prItiM kuryAttarhyeva viShamaH syAt | na chaivam | ataH sama eveti bhAvaH | ye bhajanti tu mAM bhaktyA teShu prItiM karomIti vaktavyam | 
kimetadabhaktasAdhAraNaM mayi ta ityAdyuchyata ityata Aha || prItyeti || vartanta ityAdi | sheShaH | tadevochyata iti bhAvaH || 29-31 ||
nanu bhagavadAshritAH sarve.api puNyA eva |  " sattvAdhikaH pulkaso.api yastu bhAgavataH sadA " ityadeH | ataH kathaM  " mAM hi pArtha " iti strIvaishyashUdrANAM pApayonaya iti visheShaNaM, brAhmaNarAjarShINAM puNyA iti visheShaNamuchyata ityata Aha || pApAdIti || svato viprAdyuttamasarNAnAM kShatriyAdyamavarNitvaM pApakAritam | svataH shUdrAdyadhamavarNAnAM vaishyAdyuttamavarNitvaM puNyakAritamityarthaH | atrAdipadena kAmashcha bhavati | svAbhAvikavipratvAdyAH puNyA ityuchyanta ityarthaH | tallakShaNamAha || muktigA iti || muktAvavashiShyAmANavipratvAdyAH svAbhAvikA ityarthaH |
yathA svato viprAdInAM kShatriyAditvaM svataH kShatriyAdInAM viprAditvaM bhavati tathA svAbhAvikapuMsAM strItvaM, svAbhAvikastrINAM puMstvaM syAtkimityAshaMkAyAmAha || yAntIti || pApato yathA sudyumnasya ilAtvaM, kAmato yathA.agniputrANAmapsarastvam | ilAyAH sudyumnatva darshanAt kathaM  " na striyo yAnti puMstvaM " ityuchyata ityata Aha || svabhAvAditi |. svabhAvAdeva striyA ambAyAH shikhaNDitvaM sthUNAkarNavareNa dR^iShTamityata Aha || puMseti || ambAyAH sthUNAkarNavareNa taddehe tena saha tasmin janmani sthitirevAsInna tu svAtantryeNa puruShadehaH | tAvanmAtraM tvaN^gIkrayata iti bhAvaH | svabhAvAt puMsAM pApataH strItve tAsAM svAbhAvataH strINAM cha madhye kAsAM shreShThatvamityapekShAyAmAha || varA iti || pApajAtabhya ityanena kAmato jAtAnAM varatvaM sUchitam | svabhAvataH strINAM pApajAtAbhyaH shreShThatAyAm ilAdibhya AsurINAM shreShThatvaM prasajyate | tannirAsArthamuktaM-satstriya iti | atrAvaratvamaupAdhikamabhipretam | svAbhAvikAvasheShasya kAlAntaraM chAha || sarveShAmiti || charamadehaH svabhAvAnusArItyarthaH | pUrvAnuvAdena kAlAntaraM chAha || muktau tviti || iti vachanAnusAreNa aviruddhatayA vyAkhyAtuM shakyatvAdetadvisheShaNaM yuktamityarthaH | anena etadevaM vyAkhyAtaM bhavati | ye pApAdiyonayo.asvAbhAvikAH striyo vaishyAstathA shUdrA brAhmaNA rAjarShayashcha te.api yAnti parAM gatim | kiM punaH punaH puNyAH svAbhAvikA ete strIvaishyAdayaH | atra pApayonayaH striya itivat pumAMsa ityanuktiH pApAdikAritapuMsAmabhAvAditi || 32-33 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM navamo.adhyAyaH || 9 || 
hariH OM|| ShaShThe dhyAnamuktam || tatra dhyeyatayA bhagavadvibhUtirUpANyatrochyanta ityadhyAyArthasyAtirohitatvAdanuktiH |
bhUyo mahimAnaM shrR^iNviti pratij~nAtamuchyate " na me viduH "  iti | tatra me mahimAnaM suragaNAH maharShayashcha na vidurityevoktatvAd gandharvAdayo vidurityanyathApratItinirAsAyAha || upalakShaNArthamiti || suragaNA maharShaya iti padadvayaM sarvopalakShakam | suragaNAdInAmaj~nAne.anyeShAM sutarAM tadbhAvAditi bhAvaH || 1-2 ||
svaj~nAnAnmokShAkhyamahimA.atrotyate  " yo mAm " iti | tatra ajamityuktatvAdanAdimiti punaruktirityata Aha || anasyeti || ano mukhyaprANaH ||3 ||
svaj~nAnAnmokShAkhyamahimA chochyate  " buddhiH " iti | tatra buddhij~nAnashabdayorekArthatvamityato buddhishabdasyArthAntaratve smR^itimAha || buddhiriti || bhut bodhaH | tadAshrayatvAt jaladhiritivat tajj~nAnAshrayo.antaH karaNaM buddhirityuchyata ityarthaH || 4 ||
na kevalaM bhUtAnAM buddhyAdikaM matto pratimanvantaraM saptarShibhedokteratra ke vivakShitA iti chetpUrvamanvantarasthA eva | pUrva iti visheShaNAt | ke pUrvamanvantarasthA ityatastAn smR^ityaiva darshayati || marIchiriti || chaturdashamanuShu chatvAro.atra ke vivakShitA ityato na kevalamatra manupadena prasiddhamanavo.api tu sarvadevAH | teShAM chatuShTvaM viprAdivarNavivakShayetyetra smR^itimAha || manava iti || manu avabodhana iti dhAtoH bodhavattvAnmanava ityukte bodhasya sarvaprANisAdhAraNatvAt ko visheSho devAdInAmityato 
bodhavaisheShyAdityuktam | nanu devA iti vA brahmAdyA iti vA prasiddhaprayogaM vihAya kimaprasiddhaprayogeNetyata Aha || dInatvAditi || devAdishabdAnAmasurasAdhAraNatvAt manushabdasyaiva deveShvasAdhAraNatvAt tasyaiva prayoga iti bhAvaH | dvividhadevAnAM kutra viniyoga ityata Aha || avaiShNaveti |. etenaiva  " eShAM leka imAH prajAH " ityasyApyabhiprAyo varNito bhavati || 6 ||
uktamAhAtmyaj~nAne phalamuchyate  " etAM " iti | tatra karmasamAdhiyogayoratrAnukteH kathametaM yogamityuchyata ityato nAtra karmayogAdirvivakShita iti bhAvena yogashabdasyArthAntaraM smR^ityA darshayati || yujyata iti || yujyate upeyaM sambhavatItyarthaH | shaktishcha, yujyate shakyamanayeti yoga ityarthaH | nanvatrANimAdyaishvaryasyAnuktatvAt kathametAM vibhUtimityuchyata ityata Aha || 
vishiShTeti || abhiprAyamAha || mahattvamiti || mahattvaM cha suragaNAdyavij~neyatayoktamiti bhAvaH |  " vaktukarhasyasheSheNa divyA hyAtmavibhUtayaH " iti pR^iShTe mahattvasyAnuktatvAt kathaM vibhUtishabdo mahattvArtha ityata Aha || vividheti || tatra vividhabhavanaM vibhUtishabdenAbhipretamiti bhAvaH | astu yogashabdasyopAyAdivAchitvaM tathApyatra kopyupAyo nokta ityato.atra shaktirevArthaH | sA chokteti bhAvenAha || yoga iti || 7 ||
uktArthe vishvAsotpAdanArthaM santi cha tathA bhajanta ityuchyate  " aham " iti | tatra  " ahaM sarvasya prabhavaH " ityAdinaiva mAmityasya siddhatvAt kiM punaH  " bhajante mAm " ityuchyata ityata Aha || bhajante mAmiti || mAmityanukte jIvaishvaraikyAbhiprAyeNa svAtmAnamuddishyAhameva sarvasya prabhava ityAdi matvA bhajanta iti pratItiH syAt | tannivR^ittyarthaM mAmityuktamityarthaH || 8 ||
prANAnAM bhagavadgatatvaM kathamityata Aha || madgateti || 9-20 ||
atra vibhUtirUpaprashne  " ahaM jyotiShAM saviH " ityAdyuchyate | tatra svajAtyAdivishiShTavastUnyeva bhagavato vibhUtirUpANItyanyathApratItiM smR^ityaiva nivArayati || yeShAmiti || svajAteriti svajAtyekadeshAdyupalakShaNam | tadeva prapaJNchayati || brahmeti || AdhikyaheturityAdau brahmaNa ityAdi sheShaH | itashcha na ravyAdikameva bhagavato vibhUtirUpaM kintu tatrasthamevetyAha || keShviti || yadyatra savyAdikameva vibhUtirUpaM na tu tadantargatamiti syAt tadA  " keShu keShu cha bhAveShu chintyo.asi " iti prashnAnanuguNatvaM parihArasya syAditi bhAvaH | jIvapadaM jaDasyApyupalakShaNam | yadi tattatpadArthagatameva vibhUtirUpaM tarhi  " siddhAnAM kapilo muniH " ,  " munInAmapyahaM vyAsaH " ,  " vR^iShNInAM vAsudevo.asmi " ,  " rAmaH shastrabhR^itAmaham " ,  " AdityAnAmahaM viShNuH " , ityuktAnAM kapilAdInAmapi bhagavadrUpatvAbhAvaH syAdityAshaMkAM smR^ityaiva pariharati || dvividhamiti || vaibhavaM rUpaM vibhUtirUpam | atrApi svajAtipadamanyopalakShakam | keShu keShviti prashnastirohitarUpaviShaya iti bhAvaH |
tattannAmakaM tattadvastugataM vibhUtirUpamityuktam | tatra tattatpadArthaikyAbhAve kathaM tattannAmakatvamityato yogavR^ittyA vibhUtirUpANAM tattannAmakatvaM nmR^ityaiva darshayati || Atmeti || raveNa vedashabdena Iyate j~nAyata iti raviH | iN gatAviti dhAtuH | marashabdoditodakavAn megho marI | taM chAlayatIti marIchiH | sukhAtsukhamatisukhaM shasham | tadvAn shashI | sAma sAmyataH, vedo vedanataH ityanena sAmavedo.asmItyetad vyAkhyAtam | vAsaH sarvadeshaH | tatra vartata iti vAsavaH | pAH pAlakAH, tairvananIyatvAd bhajanIyatvAt pavanaH | vana ShaNa sambhaktAviti dhAtuH | pava shuddhAviti dhatoH shodhanAtpAvakaH | mA nAsti IshaH prerako yasyeti meraH | tachChIlatvAnmeruH | tAchChIlyArthAdunastathetyukteH | sArasya sAraviShayasya garaghAd bhoktR^itvAdityarthaH | skandanaM svato niShkAsanamiti yAvat | bharjanAdvirodhinAmiti sheShaH | jAH jAtAH | tAn pAditi japaH, yAjyatvAd yaj~na iti japayaj~naH | ashvavat sthiti ityashvatthaH |  " tadairaM madIyaM saraH " ityAdeH airaM shrIH | tAm avatItyairAvataH | narANAmapekShitaM nAraM, taddadAtIti nAradaH | hrImA.a.alaya eva himAlayaH | visheSheNa natA vinatAH | tadAspadatayA tatsambandhI vAnateyaH | vAsasya kaM sukhaM vAsakam | tadevAdhikye.adhikamityato vAsukam | dAtR^itvena tadvAn vAsukiH | kasya sukhasya darAH prabhedAH kandarAH | tAn pibati anubhavatIti kandarpaH | pA pAna iti dhAtuH | R^igatAviti dhAtorarthaM j~neyam | tanmAti jAnAtItyaryamA | kala j~nAna iti dhAtorAkalanaM j~nAnam | varaM NaM sukhaM yasyAsau varuNaH |  " No hi nirvR^itivAchakaH " ityukteH | vR^iNotIti varuNa iti vA | mAN^ mAna iti dhAtormA j~nAnam | UnArthe chonamiShyata ityato lokasyAlpaM mAM karotIti makaraH | svAtmAnaM mR^igayanto bhaktA mR^igAH | tadadhipatitvAt mR^igendraH | asAratayA saMsAraM jahato vR^iNotIti jAhnavI | sthAnamAshrayaH | Atmano.adhikR^itya patitvena vartata ityadhyAtmam | kIrtyatvAt kIrtiH | vaktR^itvAd vAk | shrayata iti shrIH | tatheryate meghA kShametIryate | divu krIDetyAdidhAtoH krIDAparatvAd dyUtam | gAyakAn, svasyeti sheShaH | bR^ihatsAro bR^ihatsaH | ameyatvAdama iti bR^ihatsAm | ushateH svargAdIchChAvattvAt | usha ichChAyAmiti dhAtoH | kutsitAM suShTubhUtAM cha mAM j~nAnaM lokasya karotIti kusumAkaraH | IDyatvena munisambandhitvAt maunam |  " so.adhvanaH pAramApnoti tadviShNoH paramaM padam " iti shruteH | mArgANAM shIrShastAnatvAnmArgaH | kaM sukhaM pibatyanubhavati lIlayeti kapilaH | vishiShTA AsA sthitiryasyAlau vyAsaH |  " ShakAraH prANaH " iti shruteH, Na shabdasya nirvR^itivAchakatvAd 
vishiShTasukhacheShTAshIlatvAd viShNuH | shashyAdiShu vijAtIyasvAmyado nakShatrAdInAM vijAtIyatvAt | sattvaM sattvavatAmahamityAdau dharmiShu sattvAdisAradatvenoktaH | rudrANAM shaN^.hkara ityAdau shaN^.hrAdInAM sajAtIyashraiShThyadatvenoktaH | devAnAmasmi vAsavaH, kavInAmushanA kaviH, pANDavAnAM dhanaJNjayaH, yaj~nAnAM japayaj~no.asmi, AyudhAnAmahaM bajraM, vedAnAM sAmavedo.asmItyAdau sa0jAtIyaikadeshataH shraiShThyado vAsavAdInAmuktaH 
vAsAdInAM sajAtIyaikadeshataH eva shraiShThyaM kuta ityata Aha || deveShviti || devAdiShu brahmAdInAmeva shreShThAtvAd vAsavAdInAM sajAtIyaikadeshata eva shraiShThyamityarthaH |
yaduktaM vedeShu R^igvedasyAdhikyAtsAmnaH sajAtIyaikadeshata eva shreShThatvamiti tadayuktam | kvachitsAmavedasya R^igvedAdapyAdhikyasyoktatvAdityata Aha || kvachiditi || yatra sAmavedasya R^igvedAdAdhikyamuchyate tatra sAmavedAbhimAnidevatAyA eva R^igvedAbhimAnidevatAdhikyavivakShayaivochyate, na tu vedasvarUpavivakShayA | ato na virodha iti bhAvaH | bhavedetadyadi sAmavedAbhimAnidevatAbhyo R^igvedAbhimAnidevatA anyA bhavettadeva kuta ityata Aha || R^icha iti || nanu sAmavedAbhimAninAM prANashivAdInAM R^igvedAbhimAnilakShmyAdibhyaH shraiShThyAbhAvAt  kathaM sAmavedasya R^igvedAdAdhikyoktirabhimAnidevatApekShayA.apyupapadyata ityata Aha || tatrApIti || abhimAniShvapi yathAsambhavamAdhikyaM grAhyamityarthaH | yadA sAmavedasya R^igvedAdhikyamuchyate tadA sAmavedAbhimAninaH prANasya vivakShAyAm R^igvedAbhimAnisarasvatyAdyAdhikyaM grAhyam | yadA shivasya vivakShA tadomAdyAdhikyaM grAhyamityAdyuktaM bhavati || 20-40 ||
vibhUtInAM saN^kShepamuktvA vistara uchyate || yadyaditi || tatra yadyadvibhUtyAdimattattanmayA.adhiShThitamityanuktvA mama tejoM.ashAsambhavamiti svaMshajAtatvaM tasya kimarthamuchyata ityata Aha || mameti || prakAsharUpAMshena saMyuktaM bhavatIti tejoM.ashasaMbhavaM na tu tejoM.ashAt saMbhavo yasyati | yenAsaN^gatiriti bhAvaH || 41 ||
tato.api vibhUtivistara uchyate  " athavA " iti | tatroktena bahunA j~nAtena kimapi phalaM nAstItyanyathApratItinirAsAyAha || kimiti || kiM j~nAteneti vachanamuktaj~nAnAdapi vakShyamANaj~nAnasyAdhikaphalatvaj~nApanArthameva na tUktaj~nAnasya niShphalatvaj~nApakamityarthaH | uktaj~nAnasya niShphalatvaj~nApakameva kiM na syAdityata Aha || anyatheti || nanu pUrvoktavij~nAnasyApi sAphalye tato.api vakShyamANaj~nAnamadhikaphalamityeva vaktavyam | kiM j~nAnenetyuktAkShepo na yukta ityato vakShyamANasyAdhikyaj~nApane.apyuktashubhAkShepasambhavaniyAmikAM smR^itimAha || anyeti || nindyatvanaM heyatvaM j~neyamiti sheShaH | kiM tvasmAdanyasya variShThataiva j~neyetyarthaH | yadyanyadvariShThaM tarhyAkShiptaM heyameva | variShThalAbhe.alpasyAprayojakatvAdityata Aha || ubhayamiti || na variShThalAbhe.alpasya heyatvam.h | ubhayalAbhe adhikashobhanaprApterityarthaH || 42 ||
iti shrImadAnandatIrthabhagavatpAdAchAryavirachitasya shrIgadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM dashamo.adhyAyaH || 10 ||
atra dhyAnArthaM vishvarUpasthitiruchyata ityadhyAyapratipAdyasya sphuTaM pratIyamAnatvAdanuktiH | tatra vishvarUpasya prAguttaraM chAdR^iShTatvAt tadAnImeva kiJNchitpradhAnAdikaM upAdAnIkR^itya bhagavatA nirmAyArjunAya pradarshaya vishvarUpaM nAshitamiti shaMkAM nivArayati || AtmAnamiti || darshayAtmAnamavyayamityAtmapradarshanaprArthanAnantaraM darshayAmAsa pArthAya paramaM rUpamaishvaramiti vishvarUpapradarshanasyoktatvAt vishvarUpasya sAkShAdIshvarasvarUpatvaM siddham | anyathA pradarshanasya prArthanAnanuguNatvaprasaN^gAt | devamityuktyA sAkShAdapi tatsiddham | avyayaM paramaM sarvAshcharyamayam anantaM vishvatomukham | ityAdIshvaravisheShaNayuktatayA vishvarUpasyoktatvAchcha tasya sAkShAdIshvarasvarUpatvaM siddham | sAkShAdIshvarasvarUpatve cha tasya nityatvaM chidAnandAdyAtmakatvaM cha siddham | bhagavato nityatvAchchidAnandAdyAtmakatvAt | ato vishvarUpamachetanopAdAnakaM nirmAyotyuktamayuktamiti bhAvaH | 
nanu vishvameva rUpaM vishvarUpam | shashisUryanetramityAdeH | ataH kathaM sAkShAdbhagavatsvarUpaM syAdityata Aha || mameti ||  " pashyAdityAn vasUn pudrAnashvinau marutastathA | mama dehe guDAkesha " ityadinA vishvasya vishvarUpAshritatvenoktatvAt tatastasya bhedasiddheryuktaM vishvarUpasya sAkShAdbhagavatsvarUpatvamiti bhAvaH | shashisUryanetramityasya shashisUryAshrayanetratvamarthaH | nanu vishvarUpasyAnantarUpasamudAyatvAt na bhagavatsvarUpatvaM yuktam | ekenAnekabhedasya viruddhatvAdityata Aha || me rUpANIti |. na vishvarUpasyAnantarUpasamudAyatvAt IshvararUpatvAyogaH |  " pashya me pArtha rUpANi shatasho.atha sahasrashaH "  " pashyAmi tvAM sarvato.anantarUpam " ityAderanantarUpANAM pradarshitatvAvagamAd  " draShTumichChAmi te rUpam " ityAderekarUpapradarshanasyaiva prArthitatvAvagamAchchaikasyaivAnantarUpatvAsiddheH | na chaitadviruddham | teShAmanantarUpANAmapi parasparamabhinnatvAditi bhAvaH | 
anantarUpANyabhinnAnItyayuktam | rUpANAmaikye.anantatvAyogAdityAshaMkAM brahmatarkavAkyena pariharati || ekamiti ||  " visheShAdeva kevalam " ityupapAdakAntaram | bhedAbhAve kathaM visheShamAtreNa vyavahAravisheSha ityata Aha || abhAva iti || yatra 
vastuni bhedAbhAvaH pramANAvasito bhavettatra vyavahAravisheShanirvAhaka eva hi visheSho nAmataH | ato visheShAdeva pramANAvasitabhedAbhAveShu bhagavadrUpeShu vyavahAravisheSho yukta iti bhAvaH | bedAbAve.api visheShAdeva bhagavadrUpeShu vyavaharavisheSho 
bhavati chet gavAshvAdAvapi visheShAdeva vyavahAravisheShaH syAdityato vA.a.aha || abhAva iti || yatra bhedAbhAvaH pramANAvasito bhavettatraiva visheSho vyavahAravisheShanirvAhako.aN^gIkriyate | gavAshvAdau tu bhedasyaiva pramANAvasitatvAt na vyavahAravisheShanibandhana iti bhAvaH |
nanvayaM visheSho visheShiNo bhinno.abhinno vA? Adye bhedAnavasthA | dvitIye visheShavisheShivyavahAro na syAt | na cha tatra visheShAdeva vyavahAravisheShanirvAhaH | visheShAnavasthAprasaN^gAdityata Aha || visheSho.apIti || visheSho.api visheraShisvarUpamato na bhedAnavasthA | bhedAbhAve.api visheShAdeva visheShavyavahArasiddhiH | visheShasya svasyaiva svasmin vyavahAravisheShanirvAhakatvena visheShAntarAnaN^gIkArAnna visheShAnavasthA.apIti bhAvaH |
tameva visheShaM vibhajya nirUpayati || dravyeti || etachcha chetanAchetanasAdhAraNaM vAkyaM yathAkramaM yojanIyam | chetane kashchidvisheSho jAyate, kashchinnitya ityevaM visheSho dvividho bhavati | na cha vAchyaM dravyAtmakatvena visheShasya nityatvAnna jananamiti | chetanadravyAtmakatvena natyasyApi vyaktivisheShavivakShayA jananoktisambhavAt | achetane cha visheShidravyasyaiva visheShopAdAnatvAd upAdAnavisheShidravyAtmanA.ayAvad dravyabhAvyapi kAryarUpeNa kashchidvisheSho jAyate | kashchid yAvad.hdravyabhAvIti dvividho visheSha iti bhAvaH | chetanAchetanayoH pratyekaM dvividhavisheShAn tattatsthaleShUdAharati || vastviti || chetanavatsusvarUpamastItyatra chetanatvavastutvasvarUpatvAstitvavisheShA nityAbhivyaktAH | chetanaH karoti bhuN^kte gachChatItyatra karaNagamanabhojanavisheShA vyaktyavyaktiyutAH | te dvividhA api visheShiNA.atyantAbhedinaH | tathA chUtaphalasvarUpamastItyatra chUtatvaphalatvAdivisheShA yAvad.hdravyabhAvino visheShiNA.atyantAbhinnAH | pItaM chUtaphalamityatra pItatvAdivisheShAH kAdAchitkA visheShiNAbhinnAbhinnA iti bhAvaH |
evaMvidhavisheShasadbhAve kiM mAnamityata Aha || visheSha iti || tadeva sphuTIkaroti || na cheti || nanu vastuni yAvAn vishiShTAkArastasya visheShyasvarUpAnyatvena visheShyasvarUpasya nirvisheShatvAt kathaM visheShaH sarvavastuShu j~nAyata ityuktamityata Aha || vishiShTasyeti || bhavedetadyadi vishiShTaM visheShyasvarUpAdanyad bhavet | na chaitadasti | vishiShTasya visheShyasvarUpAdasinyadatve visheShyasvarUpasyAmeyatvaprasaN^gAt | visheShavatyeva pramANapratteruktatvAt | visheShyAj~nAne cha vishiShTAj~nAnaM cha prasajyate | vyAvartakAj~nAne vyAvartyasya samyag j~nAtumashkyatvAt | visheShyasya vishiShTavyAvartakatvAditi bhAvaH | visheShyasvarUpasyAmeyatve bAdhakAntaraM chAha || mAneti || vastusiddhermAnAdhInatvAd visheShyasvarUpasyAmeyatve tadabhAvashcha syAditi bhAvaH | ito.api na visheShyasvarUpaM nirvisheShamityAha || svayamiti || yadvisheShyasvarUpaM tasya tAvadvisheShyasvarUpatvaM visheSho.aN^gIkArya eva | visheShyasvarUpatvavisheShavarjitasya visheShyasvarUpamiti j~nAtuM vyavahartuM vA.ashakyatvAt | ato visheShyasvarUpamapi na nirvasheShamiti bhAvaH | nanu yadvisheShyasvarUpatvavisheShavishiShTaM tasmin vishiShTe yadvisheShyasvarUpaM tadvishiShTAdanyadeva | ato nirvisheShamevetyata Aha || taditi || yattasmin vishiShTe visheShyasvarUpaM tadvishiShTAdanyadapi visheShyasvarUpatvavisheShasahitameva | ato na nirvisheShamiti bhAvaH | tasminnapi vishiShTe yadvisheShyasvarUpaM tadvishiShTAnyadeva | aoto nirvisheShamityaN^gIkAre.anavasthAmAha || itIti || yathA vishiShTavisheShyasvarUpayorbhedAbhyupagame.anavasthochyate tathA tayorabhedAN^gIkAre.api tatpraptau so.api pakShastyAjya eva syAt | vishiShTavisheShyasvarUpayorabhede cha visheShyasvarUpaj~nAne vishiShTAkArasyApi j~nAtatvaprasaN^gena visheShyasvarUpAnuvAdena vishiShTAkAraprashnAnupapattiH syAdityata Aha || abheda iti || ekameva vastu anUdyAkareNa j~nAnaM pR^ichChyamAnAkAreNAj~nAtamiti pratyekamakhilavastUnAM j~nAtatvAj~nAtatvAt na prashnAnupapattiH | vishiShTAkArasya visheShyasvarUpAbhinnatvena na bhedasApekShAnavasthA.apIti bhAvaH | abhinnasya vishiShTatvAditi || yadvisheShyeNAbhinnaM tatsvarUpaM tasyaiva vishiShTatvAdityarthaH | vishiShTavisheShyayoratyantAbhede kathamAkArabhedenApi j~nAtatvAj~nAtatvamityAshaMkAM pariharannuktaM vivR^iraNoti || ekatveti || vishiShTavasheShyayorevatvAnubhavAt nAnavasthAdoShaH | abhede.api visheShAnubhavAt tadbalenaikasyaiva j~nAtatvAj~nAtatvAnubhavAt na prashnAsambhavadoSho.apItyarthaH |
nanu vishiShTavisheShyayoH bhedAbhedau kiM na syAtAm | tathAtve bhedena prashnAsambhavasya parihartuM shakyatvAdabhede nAnavasthAdeshcha parihartuM shakyatvAditi chet | kiM vishiShTavisheShyayoH kvachidbhedAbhedAvaN^gIkriyete uta sarvatrApi ? Adye sampratipattiH | ayAvad.hdravyabhAvivisheShaNavishiShTasya visheShyeNa bhedAbhedAN^gIkArAt | dvitIyaM dUShayati || bhedAbhedAviti || tau pareNAN^gIkR^itau | sarvatra vishiShTavisheShyayoriti sheShaH | kartR^ibhoktR^ivisheShaNa iti || kartR^itvabhoktR^itve visheShaNe yasya vishiShTasya tasminnityarthaH | kartR^itvabhoktR^itvAdiyAvad.hdravyabhAvivisheShaNavishiShTaviShaye kartA bhoktA madanyo.ahaM cheti visheSheNa bhedAbhedAnubhavAbhAvAditi 
bhAvaH | etena kartR^ibhoktrAdivishiShTavisheShayayorabhedapratipAdanenaiva yaduktaM chetanavisheShANAmAvirbhAvatirobhAvavatAM kartR^itvadInAM 
visheShiNA.abhinnatvaM tadapi samarthitaM bhavati |
atha nityAbhivyaktAnAM svarUpatvAdInAM chAbhedaM sAdhayati || bheda iti || nityAbhivyaktasyeti sheShaH || Antarasyeti || dehopAdhitvaM vinA chetanagatasyetyarthaH | shuddhasvarUpa ityAdau shuddhasvarUpatvavastutvAdInAM nityAbhivyaktavisheShANAM shuddhasvarUpo mukta iti sAmAnAdhikaraNyenAbhedasyaiva darshanAdvishiShTavisheShyayorabhede visheShaNAbhedasya niyatadatvAditi bhAvaH | AvirbhAvatirobhAvavatAM kartR^itvAdivisheShANAM visheShichaitanyaikyaj~nAnAdivisheShANAmapi visheShyaikyaM sAdhayati || apR^ithagiti || pR^ithaktvena darshanAbhAvaniyamAdityarthaH | 
nanu yathochyate shuddhasvarUpa ityAdi yathA cha kartA bhoktA balavAn vidvAniti tathA kR^iShNaH sthUla ityAdi yochyate | ato dehanimittAnAM kArShNyAdivisheShANAmapi chaitanyaikyaM syAdityata Aha || bAhyeti || nAsmAbhirubhayavidhavisheShTavisheShyayoH sAmAnAdhikaNyamAtrAdvisheShANAM chaitanyaikyamuchyate | kintu bhedAdarshane sati sAmAnAdhikaraNyena | na chAtra kR^iShNadevadattayoH bhedAdarshanaM, yena cha kArShNyaM devadattasvarUpaM syAt | bhedasyaiva dR^iShTatvAditi bhAvaH |
eke tu shuddhasvarUpatvAdInAM nityAbhivyaktAnAmeva visheShANAM chaitanyaikyaM, na tu kartR^itvAdInAmiti manyante | nAn nirAkaroti || visheSheti || shuddhasvarUpatvAdInAmeva chaitanyaikyaM na tu kartR^itvAdInAmiti devaividhyaM kiM yatkiJNchiddhetubalena kalpyate tadvinA vA? nAdyaH | tadadarshanAt | na dvitAyaH | rakartR^itvAdInAmapyaikyopapattau vR^ithA dvaividhyakalpne kalpanAgauravaprasaN^gAt | aprAmANikapramANaviruddhakalpanaprasakteshcha | yadi kalpanAgauravAdidoShAnaN^gIkR^ityApi kartR^itvAdInAM bhinnatvamuchyate tarhi shuddhasvarUpatvAdayo.api visheShA bhinnA evetyatiprasaN^gaH syAt | parasya doShabhayAbhAvAditi bhAvaH | evaM chetane visheShAderatyantAbhedaH samarthitaH | tannyAyenAchetane.api yAvad.hdravyabhAvino visheShAdervisheShiNA.atyantAbhedo draShTavyaH |
ayAvad.hdravyabhAvivisheShasya yau bhedAbhedAvuktau tau samarthayati || naikatvamiti || ekatvaM nAnAtvaM cha nAstItyakte.anirvachanIyatvashaMkA syAt | tannirAsAya niyamAdityuktam | ata ekaikasyAbhAvAditi bhAvaH | anubhavAdantathA gatyabhAvAchcha naikatvam, nApi nAnAtvamiti sambandhaH | nanu chetane.api bhedAbhedasadbhAvena chetanAchetanayorekaprakAratvAt achetana iti kiM vishiShyAbhidhIyata ityata Aha |. eka iti || ahaM madabhinno ghaTAderbhinna iti chetane bhinnapratiyogikAveva bhedAbhedAvanubhUyete | achetane tvekapratiyogikAveva | ato na chetanAchetanayorekaprakAratetyarthaH | kathamachotane bhedAbhedAvanubhavasiddhAvityataH tantvAdyavayavebhyaH paTAdyavayavino bhedAbhedasadbhAve.anubhavakathanena tantvAdInAM paTatvAdivisheShairbhetAbhedasadbhAve.anubhavaH pradarshita eva bhavatIti manvAna Aha || ekamiti || tantUnAM paTarUpeNaikatvasya parasparaM bhedasya chAnubhavAderakaikatantoH paTena bhedAbhedAvanubhUyete | ekaikatantoH paTenAtyantAbhede.anyonyabhedAnubhavAyogAditi bhAvaH | gatyantarAbhAvaM chAha || tantubhya iti || yadyekaikatantoH paTo.atyantabhinnastarhyekaikatantubhyaH paTaH pR^ithag dR^ishyata | na chaitadasti | nApyekaikatantunA paTo.atyantAbhinnaH | yathAsvasaMsthAnavisheSheNAvasthitaikaikatantubhAve paTAbhAvAnupapatteriti bhAvaH | sarvAvayavasamudAyasya svayamabahutvAt tadbhAve.avayavyabhAvAbhAvAt saMsthAnavisheSheNAvasthitAnAmevAvayavatvAt avayavinA.atyantAbhedo draShTavyaH | yathA.a.atmagatAnAM kartR^itvAdivisheShANAM bahutve.apyekenA.atmanA.atyantAbhedaH tathA bahutvepi tantUnAM ekena paTenAtyantAbhedaH kiM na syAdityata Aha || na cheti || kimannoktasya vyabhichArashchochyate utAtmagatavisheShadR^iShTAntena jaDe.apyantAbhedasAdhanamAtram? nAdyaH | atra kartR^itvAdInAM bahutvAbhAvAt | vyavahAravisheShasya svanirvAhakavisheSheNaivopapatteruktatvAt | nApi dvitAyaH | kartA.ahaM bhoktA.ahamityekaikavisheShavishiShTasyAtmano bhedAnubhavenaikaikavisheShasyApi kevalAbhedAnubhavAt | ekaikasmiMshcha tantau paTapratyayAbhAvAditi bhAvaH | kimachetane paTAdAvantyAvayavinyeva avayavAvayavinorbhedAbhedAviti ? netyAha || atreti || achetane paTAdau svAvayavairbhedAbhedau tadavayavasyApi svAvayavairbhedAbhedAvityevam aparyavasAnameva bhavedityarthaH | paramANornityatvena tatra paryavasAnasambhavAt kathamanavasthitirityata Aha || na cheti || na kevalaM niravayavatve pramANAbhAvAt kathamanavasthitiritya Aha || na cheti || na kevalaM niravayavatve pramANAbhAvAt paramANoH sAvayavatvam | api tu pUrvAparAdibhAgabhedena sAvayavatvAvagamAchchetyAha || pUrveti || svataH paramANoravayavAbhAve.api pUrvAdidigupAdhikR^itAvayavasadbhAvAt tadviShayo.asAvavagama iti chet kimupAdhiH paramANorekadeshasambaddho bhavet tarhyekadeshasya prAgeva sattvAt prAgeva santamavayavabhedaM j~nApayedityeva prAptamityarthaH | dvitIyaM dUShayati || akhilamiti || nanu guNAdInAM niravayavatvAt kathaM "na chAnavayavaM vastu kvachit syAt " ityuchyata ityata Aha 
|| tasmAditi || pUrvAparAdibhAgabhedena aMshAvagamAdaupAdhikAMshasya nirastatvAdityarthaH |
evamavayavAyavayavinorbhedAbhedasamarthanena paTatvAdInAmayAvad.hdravyabhAvinAM visheShANAM tantvAdivisheShiNA bhedAbhedau samarthitau | atha guNAditvena parAbhyupagatAnAm ayAvad.hdravyabhAvinAM rUpAdivisheShANAM tantvAdivisheShiNA bhedAbhedau sAdhayati || bhAveti || jaDe 
vastuni guNakriyAdInAmayAvad.hdravyabhAvivisheShANAM svasadbhAvadashAyAM bhedAbhedAveva yuktau | nIlaM phalamiti teShAM sAmAnAdhikaraNyena bhAvavyavahR^itarabhedasyAN^gIkAryatvAt | vastuni vidyamAne.api kadAchinna nIlaM phalamityabhAvavyavahR^iterbhedasyApyaN^gIkAryatvAt | atyantAbhede vastuni sati tadvinAshAsambhavAditi bhAvaH vinAshAnantaraM tu bheda eveti j~nAtavyaM, svayamasato.abhedAyogAt | nanu yathA chetane suptyAdAvavidyamAnAnAmapi balaj~nAnAdInAmatyantAbhedastathA atrApyatyantAbheda eva kiM na syAdityata Aha || chetana iti || supto.ayaM balavAnityAdivyavahArabalena suptyAdAvapi balAdInAM shaktirUpeNAvasthAnasiddheH | yukto.atyantAbhedo, na tu shyAmatAdInAm | teShAmatyantochChedAdityarthaH | shyAmatAdInAmapi shaktirUpeNAvasthAnaM kiM na syAdityata Aha || na cheti || manyAmahe nIsatvAdInAM shaktirUpeNAvasthAnaM yadi balAdInAmiva shaktirUpAbhiprAyeNa teShAM vyavahAro bhavet | na hi pIte chUtaphale nIlamiti vyavahAro.astIti bhAvaH |
yaduktaM visheShabalAdekaM pUpaM harerbahuvyavahAraviShayatAM yAtIti tadbhavedyadi rUpAbhedaH pramANAvasito bhavet |  " abhAvo yatra " ityuktatvAt | na cha tatpramANamupalabhyata ityata Aha || ekameveti || yaduktamachintyaishvaryayogato durghaDamapyetad ghaTata iti tadayuktam | tathAsati paramaishvaryabalena jIvAbhedAderapi ghaTanApAtAdityata Aha || parameti || yatkalyANaguNAtmakaM tatsarvaM pratItyA durghaTamapi harau paramaishvaryayogato ghaTata ityevAN^gIkriyate na tu jIvaikyAdikamapIti | tathA sati paramaishvaryasyaivAnupapatteriti bhAvaH || 1-14 ||
dR^iShTavishvarUpo dR^iShTAnuvAdavyAjena stauti   "pashyAmi " iti | tatra kamasarUpAsane sthitaM brahmANamityalpArthatvApratItinirAsAya kamalAsanasthapadaM vyAchaShTe || kamaleti || kathaM brahmaNo brahmaNi sthitatvamityato rudrasyeshapadoditasyedaM visheShamiti bhAvenAha || rudramiti || bhavedidaM vyAkhyAnaM yadi rudrasya brahmaNi sthitatvaM bhavet, tadeva kuta ityata Aha || viShNumiti || 15-18 | |  "dyAvApR^ithivyoH " ityatra tvayetyuktyaivekeneti siddhatvAt kimarthaM punarekenetyuchyata ityatastasya sArthakyamAha || dyAvApR^ithivyoriti ||  "anAdimadhyAntam " iti parimANAnantyamuchyata ityanyathApratIti sambhavAt kimarthamuchyate kimarthamuchyate prAyo bhItA ityata Aha || arjunAditi || etadvachanabalena lokatrayashabdasya tatra sthitavishvarUpadarshanayogyapratibandhakahInabhaktaviShayatvAt bhagavataH kiJNchidugratvAttaddarshanAM bhayasyApi sambhavAt  "dR^iShTvA.adbhutaM " ityAdivAkyamupapannamiti bhAvaH |  "pashyAmi devAMstava dehe " ityuktatvAt  "amI hi tvA surasaN^ghA " iti pArokShyeNa nirdiShTA muktAH | tatrAmuktA ityapaunuruktyamiti bhAvaH | bhavedapunaruktiryadyetat muktaviShayaM syAt | tadeva kutaH? parokShanirdeshasyAmukteShvapi sambhavAditi chenna |  "tvAM vishanti " iti svechChayaiva bhagavatpraveshokteriti bhAvenAha || vishaMtIti || tathApi kuto muktaviShayatvamasyetyata Aha || pravesha iti || 21-25 ||
nanu dhR^itarAShTraputrAdInAM bhagavanmukhapraveshonmukhacheShTA.abhAvAt kathaM  "amI cha tvA dhR^itarAShTrasya putrAH " ityAdyuchyata ityata Aha || anyati || bhagavanmukhapraveshAnunmukhacheShTAnAmapi bhagavanmukhacheShTayaiva tatra praveshAdupachAreNa vishantIti prayogo yujyate | pralayodakapraveshAnunmukhacheShTAnAM prajAnAM tachcheShTayaiva tatra praveshe  "praviShTA udakaM prajAH " iti prayogavadityarthaH | bhagavanmukhacheShTayaiva tatra praveshashchet dhArtarAShTrasenAyA eva bhavet | bhagavanmukhAnAM tadabhimukhatvAt | ataH  "sahAsmadIyaiH " ityayuktaM syAdityata Aha || seneti || nanu yuddhopakrama eva chUrNitottamAN^gatayA.anyairadR^iShTAH kathamarjunena mayA tathA sandR^ishyanta ityuchyate  "kechidbilagnAH " ityAdinetyata Aha || ye tviti || tanminneva muhUrte mariShyamANAnAmevAtra grahaNAd.h yuddhopakrama evaivamuktiryuktA | vishIrNatvenApatitasya sUkShmadR^iShTigocharatvAdanyeShAM tathA darshanaM cha yuktam |  "divyaM dadAmi te chakShuH " ityAderarjunasya divyadR^iShTitvAdanyAdR^iShTadarshanaM cha yuktamiti bhAvaH | anyeShAM tadadarshane dR^iShTAntamAha || yatheti || divyadR^iShTitvAdarjunasyAnyadR^iShTadarshane dR^iShTAntamAha || yatheti || etachcha viShNudharme vistareNoktam || 26-30 ||
 "AkhyAhi me ko bhavAn " ityatra ko devo bhavAniti pR^ichChatItyanyathApratItinirAsAyA.aha || visheSheti || guNAdeH svayamevoktatvAt kiM punaH prashnenetyato visheShetyuktam | svaj~nAtaviShaya ityarthaH | svarUpaviShaya eva kiM na syAdityata Aha || viShNuriti pUrvameva j~nAtatvAt visheShaguNakarmAdiviShaya evAyaM prashno na svarUpamAtraviShaya ityarthaH || 31 ||
parihAre guNAderanuktatvAt nAyaM tadviShaya ityataH kAlashabda eva guNAdivAchIti bhAvena smR^ityaiva taM vyAchaShTe || kAla iti || 
kalitAH svasambaddhAH | kala bandhane, kala saMharaNe, kala j~nAne, kala vidrAvaNa itadi paThanti | ugrarUpaH kimarthamiti prashnaparihArAyoktaM  "lokakShayakR^it " ityAdi | tadupapadyate  "R^ite.api " iti | tatra yudhiShThirAdInAmapyurvaritatvAt kathaM tvAmR^ite sarve mariShyantItyuchyata ityata Aha || apIti || nAtrArjunamekamR^ite sarve mariShyantItyuchyate | kintu arjunabhrAtR^inashvatthAmAdIMshcha vinA | apipadena teShAM samuchchitatvAditi bhAvaH | 32-33 ||
yato.ahameva lokAn samAhartumiha pravR^itto.ato vairichaye sandehAyogAd yudhyasvetyuchyate  "tasmAt "iti | tatra droNaM cha bhIShmaM cheti 
jayadrathasya droNAdivadvishiShyoktiH katham? tAvatsAmarthyAbhAvAdityata Aha || jayadrathasyeti || yo.asya shiraH ChinnaM bhUmau pAtayettachChiro bhidyatAmiti pitR^idattAtibaliShThavarAdevAsya visheShoktirna tu droNAdivat sAmarthyavisheShAdityarthaH | nanu jIvanta eva kathaM  "mayaiveti nihatAH " ityuchyate | tathAtve cha kathaM  "jetA.asi " ityuchyata ityata Aha || nihatA iti || nihatAprAyatvaM nAmApahR^itAyuShTvena sannikR^iShTamaraNatvam | yadi sAkShAnna nihatAstarhi hantA bhaveti vaktavyam | nimittamAtraM bhaveti kathamuchyata ityata Aha || pashchAditi || tasya svAtantryeNa hantR^itvAbhAvAt nimittamAtramityuktamiti bhAvaH mR^itamAraNAyogAt  "mayA hatAMstvaM jahi "iti kathamuchyata ityato vA.aha || pashchAditi || arjune sthitvA tasyaiva hantR^itvAt mayA hateShu tvamapi hanteti vyavahAraviShayo bhavetyeva bhagavatochyata iti bhAvaH || 34-38 ||
vAyuryamo.agnirityAdyarjunastutivAkye vAyvAdishabdAnAM bhagavati yogavR^ittiM smR^ityaiva darshayati || vAyurti || vabayorabhedAd vakAro balavAchI | ayapaya gatAviti dhAtoH Ayushabdo j~nAnavAchI | idi paramaishvarya iti dhAtuH ||39-41 ||
 "asatkR^ito.asi vihArashayyAsanabhojaneShu |eko.athavA.api " ityatra yadyapyahaM tvameka eva | tathApi lokavyavahArAnusAreNa kShAmaya ityanyathApratItinirAsAyAha || eka iti || tarhyanvayo nopapadyata ityatastaM darshayati || apIti || sarvottamatvenAsatkArAyogyo.apyasatkR^ito.asItyevochyate | nAnyat | arjunasya bhagavadaikye mAnAbhAvAditi bhAvaH | ekashabdaH kathaM sarvottamavAchItyata Aha ||eka iti || ekatvAd.h eH, karotIti ka ityarthaH | anyanirapekShatayA hi kartA sarvottamaH || 42-45 ||
 "tenaiva rUpeNa bhava " ityarjunaprarthanAvAkye vishvarUpaM vihAya pUrvatanaM gR^ihANetyuchyata ityanyathApratItinirAsAyAha || tenaiveti || yadA rUpAntaraM pratIyate tadA vishvarUpatyaga eva kiM na syAt, kiM tadgopanenetyata Aha || paJNchAnanamiti | narasiMharUpe.api gopitavishvarUpatvokterna rUpantarapratItau vishvarUpatyAga iti bhAvaH || 46 ||
bhaktyatishayotpAdasAya vishvarUpadarshanasya daurlabhyamuchyate  "mayA " iti | tatra  "tejomayaM vishvaM " iti vishvAtmakatvaM bhagavadrUpasyochyata ityanyathApratItinirAsAya vishvashabdaM smR^ityaiva vyAchaShTe || vishveti ||  "yanme tvadanyena na dR^iShTapUrvaM " ityarjunetarairvishvarUpasyAdR^iShTatvamuchyate ityanyathApratItinirAsAyAha || tvaditi || nAtra vishvarUpalasyArjunetarairadR^iShTatvamuchyate | pratyutetaH pUrvaM kenApi na dR^iShTamityanuktvA tvadanyenetyuktatvAt tainaivetaH pUrvam indrasharIreNa dR^iShTamityevochyate ityarthaH | tarhi brahmAdibhirapi na dR^iShTamityapi nAshaN^.hkanIyam | tvadanyenetyarjunAdadhamavivakShayoktatvAdityAha || tvaditi || naitAvat.arjunAdhamairna dR^iShTamiti kalpanIyam | adhamairapyarjunavanna dR^iShTamityabhiprAyeNaivAdR^iShTatvasyoktatvAdityAha || tairiti || bhavedevaitad vyAkhyAnaM yadi vishvarUpaM brahmAdibhirindreNArjunAdadhamaishcha dR^iShTaM, indreNa chArjunavadeva dR^iShTaM, arjunAdadhamaintadvanna dR^iShTamityetatsidhyet, tadeva kuta ityata Aha || vishvarUpamiti || indrasyAdhikadarshatve.alpadarshitve vA vishiShya tvayendrasharIreNa draShTamityuktirna nambhavati | Adhikye.anukterAdhamye niShedhasya chAdarshanAt || 47 ||
yadyanyeShAmapi vashvarUpadarshanamatrAbhipretaM syAttarhi  "na vedayaj~nAdhyayanairna dAnaiH " ityuttaravAkyavirodha ityata Aha || vedeti || nottaravAkye.arjunAdanyeShAM vishvarUpadarshanAbhAva uchyate | kintu tvadavaraistvadvanna dR^iShTamityukteH svatastathA darshanAbhAve.api vedAdisAdhanaistathA tairdR^ishyatAmityAshaMkya tvadavarairvedAdisAdhanairapi tvadvanna draShTuM shakyata ityevochyata iti bhAvaH | vishvarUpasyArjunAdanyenAdR^iShTatvamevArthaH kiM na syAditi chenna | udAhR^itasmR^itivirodhAt | atrApi "dR^iShTvA.adbhutaM pUpaM ",  "dR^iShTA lokAH " ityAdipUrvavAkyavirodhaH syAdityata Aha || anyatheti || 48-49 ||
 "svakaM rUpaM darshayAmAsa " iti kR^iShNarUpasya vishiShya svIyatvokteH yaduktaM vishvarUpasya sAkShAdIshvarasvarUpatvaM tadayuktamityata Aha || svavaditi || nAtra svakashabdena kR^iShNarUpasya svakIyatvamuchyate, yena vishvarUpasya svakIyatvaM na syAt | kintu svavat svakIyavat kriyate pradarshyata iti vyutpattyA svakIyatayA pradarshanIyatvamevetyarthaH | nanUbhayorapi bhagavadIyatayA pradarshyamAnatvAt kR^iShNarUpasyaiva kuto visheShoktirityata Aha || vishvarUpamiti || satyamubhayaM pUpaM bhagavadIyatayA pradarshyata, 
iti, kintu j~nAninAmeva | aj~nAninAM tu kR^iShNarUpameva bhagavadIyatayA pradarshyate | na tu vishvarUpamato.aj~navivakShayA visheShoktiryukteti bhAvaH | ata evAlpaj~nAnivivakShayA svavadityuktam | kimarthamevaM vyAkhyeyam? vishvarUpaM bhagavadIyameva kiM na syAdityata Aha || anyatheti ||
kR^iShNarUpavishvarUpayoH svakIyatvAsvakIyatvapratItinirAkaraNaprasaN^gena paramaM pUpaM darshayAmAseti vishvarUpasya paratyoktyA kR^iShNarUpasyAparatvaM smR^ityaiva nirAkaroti || pareti || anyathA svabhAvataH | tarhi vishvarUpa eva paratvaM viduShAmapi kathaM dR^ishyata ityata Aha || vyaktiriti || vishvarUpe  paratvavyAktirnAvatArarUpeShu || atastathA dR^iShTiryukteti bhAvaH | iyaM cha vyaktiralpaj~nAnivivakShayochyate | na tu brahmAdimahAj~nAnivivakShayaTA | teShAM kR^iShNAdAvapi paratvasya pratIterityAha || aj~neti || 50 
||
nanu  "dR^iShTvedaM mAnuShaM rUpaM " iti kR^iShNarUpasya mAnuShatvokteH kathaM nAvaratvamityata Aha || kiJNchiditi || anyathodAhR^itavAkyavirodhaH syAdityarthaH || 51 ||
nanu  "sudurdarshamidaM rUpaM " ityatra apyasya rUpasya nityaM darshanakAN^kShiNa eva vartante, na tu pashyantItyuktatvAt kathamarjunAduttamairadhamaishcha vishvarUpasya dR^iShTatvamuchyata ityatastadvAkyaM yathAvadyojayati || ya iti || anena yanmama rUpaM dR^iShTavAnasi, asya rUpasya nityaM darshanakAN^kShiNo ye devAste.api yaddR^iShTantastadidaM sudurdarshamiti yojanAsUchitA bhavati | anyathoktavirodha iti bhAvaH || 52 ||
iti shrImadAnandatirthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitayAM nyAyadIpikAyAM ekAdasho.adhyAyaH || 11 ||
|| atha dvAdasho.adhyAyaH ||
 OM|| etadadhyAyapratipAdyamarthaM darshayati || sAdhaneti || mokShasAdhanayoravyaktabhagavadupAsanayormadhye prAguktabhagavadupAsanasyAdhikyanirNayo.asmin adhyAye kriyata ityarthaH | nanu bhagadupAsanasyevAvyaktopAsanasyApi yadi mokShasAdhanatvaM kvachiduktaM syAttadA "evaM satatayuktAH" iti sandihya prashno yujyate | na cha tadastItyataH kathaM prashna ityata Aha || shriya iti || yaH puruShaH shrIsamArAdhanArthaM jAto.asau tadarthameva gR^ihAnnirgato bhavati sa shriyaM upadeShTrabhyo gurubhya eva svasya vayo dhatte | evaM shriyamupAsInAH puruShA amR^itatvaM yAnti | tasmin gurushiShyAkhye mithune samIhitAni satyAni bhavantItyarthaH | kiM shriya upAsanaM svAtantryeNaiva mokShasAdhanamityataH shrIprasAdamutpAdya tato bhagavatprasAdadvAreNaiveti bhAvena smR^itimAha || shrIriti || shrIprasAdasya bhagavatprasAdotpAdakatvaM kuta ityataH shriyo.atimAnamAha || avyaktamiti || evambhUtA chet shrIstarhi tatprasAdaH svayameva puruShArthahetuH kiM na syAt? IshvaraprasAdasAdhanatvaM tasya kimarthamuchyata ityata Aha || tasyA iti || shriyo.api viShNoH paramatvAnna tatprasAdasya svAtantryeNa puruShArthasAdhanatvaM, kintu viShNuprasAdatvenaivetyarthaH | viShNoH mahadbrahmabhUtashriya uttamatve hetumAha || ya iti || evaM shrutipurANavAkyebhyo viShNUpAsanasyevAvyaktopAsanasyApi mokShasAdhanamiti shaMkayottamasAdhanaM pR^ichChatItyarthaH |
yadi bhagavadupAsanasyeva shriya upAsanasyApi mokShasAdhanatvaM pratIyeta tarhi tadviShaya eva prashnaH kartavyaH | avyaktopAsanaviShaye kimarthaM kriyata ityata Aha || kUTastha iti || "kUTastho.akShara uchyate" ityuparitanavAkye chitprakR^itAveva prayuktakUTasthAkSharashabdayoratrApyavyakte prayuktatvenAvyaktaM chitprakR^itireva | ataH chitprakR^ityupAsanasya mokShasAdhanatvapratItyA.avyaktopAsanaviShaye prashno yukta eveti bhAvaH | etena "ityAdishrutibhyaH", "avyaktopAsanAt" ityasyApyanavadyatvaM sidhyati | nanvavyaktAdishabdAnAM parabrahmaNi mukhyatvAdatra tatkiM vivakShitaM na syAdityata Aha || anyatheti || yadyatrAvyaktashabdena parabrahmochyeta tarhi tvadupAsakAvyaktopAsakAnAM madhye ka uttama iti bhagavato.avyaktasya cha bhedenArjunaprashno.anupapannaH syAdityarthaH | kuto.anupapanna ityato.arjunenaiva bhagavataH parabrahmatvasyoktatvAdityAha || paramiti |
anye tvatrAvyaktapadena yatkiJNchichChUnyAparanAmakaM nirguNaM brahmochyata iti manvAnAH tadupAnakeshvaropAsakayoH ko.adhika iti prashnArthaM kalpayitvA.avyoktopAsakAnAmevAdhikyaM parihAre kathyata iti vadanti | tAn pratyAha || ye tviti || "te me yuktAtamA matAH" iti bhagavatA svopAsakanAmuttamatvamuktvA "mayyeva" iti madupAsakAnAmevottamatvAt madupAsaka eva bhaveti sphuTamuktatvAdavyaktopAsakAnAmAdhikyaM vadatAmapalApakatvameva | tatashcha sAhasikatvAt "aho naShTA ete" iti shokaviShayatvameva na tu parihAraM vaktaM prativAditvamityarthaH |
nanu cheShTAvatyAH shriyo.achalatvam "achalaM dhruvam" iti kathamuchyata ityataH smR^ityaiva tadghaTayati || neti || "anirdeshyamavyaktamachintyaM paryupAsate" iti vyAhatam | anirdeshyAvyaktAchintayasyopAsanAyogAdityataH anirdeshyatvAdikamupAsyatvAvirodhena smR^ityaiva ghaTayati || sUkShmatvAditi ||
madupAsakA evottamA ityuchyate "mayi'' iti | tvadupAsakAnAmivAvyaktopAsakAnAmapi mokShasadbhAvAt kathaM teShAmuttamatvamityato.avyaktopAsakAnAM mokShamaN^gIkR^itya sahetukaM svopAsakAnAmuttamatvamuchyate "ye tvakSharam' iti | tatrochyamAnabhagavatprAptiH na kevalashAkteyAnAmiti bhAvena mayItyAdikaM shrutyaiva vyAchaShTai || aviShNuj~nairiti || atra "dhyAyIta nityadA" ityantena parItyupasargAbhiprAya ukto bhavati | "tena tuShTA"ityanena "te prApnuvanti mAmeva" ityasyAbhiprAya ukto bhavati | evamavyaktopAsanasya mokShasAdhanatve.api na tadevottamaM mantavyamiti bhAvenAha || tathApIti || upAsate shriyA saheti sheShaH | anena "mayyAveshya" ityuktArthaM bhavati | avyaktopAsakAnAmapi mokShasadbhAve kathaM bhagavadupAsakAnAmuttamatvamityata Aha || yata iti || anena "kleshaH" iti vyAkhyAtaM bhavati | anena uktaprakAreNa paryupAsanam indriyagrAmAtiniyamanaM, sarvatra samabuddhitvaM, 
sarvabhUtahiteratvAdisuShTvAchAramantareNa avyaktaprasAdAbhAvAt paramashraddhAmAtrayuktAnAM suShTvAchArAderaunye.api bhagavatprasAdasambhavAt kleshAdhikayaM j~nAtavyam | itashcha bhagavadupAsanamevottamamityAha || viShNuneti || shriyA saha bhagavadupAsane dvayorapi paramaprasAdasambhavenAchirAt mokSho bhavati | pR^ithagavyaktopAsanapakShe tu kiJNchidbhagavadupAsanaM kR^itvA bahukAlaM pR^ithak shriyamupAsya punaH shriyA saha nirantaraM bhagavadupAsanaM kartavyam | tato muktiriti chireNaiva bhavatItyato.api bhagavadupAsanamevAdhikamiti bhAvaH | anena "ye tu sarvANi" ityetaduktArthaM bhavati | hetudvayenoktaM viShNUpAsanasyAdhikyamupasaMharati || tasmAditi || teShAmAdhikyaM cheti sheShaH ||
ye nityayuktAste yuktatamA ityayuktam | ekArthatvAdityata Aha || yukteti || nityuyuktapadaM nityodyuktArthamiti cha draShTavyam | nanu 'ye tu sarvANi'ityatrAnanyayogena bhagavadupasanasyottamatvamuchyate | ataH kathaM shriyA sahitabhagavadupAsanasya AdhikyakathanaparatayaitadvyAkhyAyata ityAshaMkAM pramANavAkyenaiva pariharati || viShNoriti || nAtrAnanyayogapadena anyopAsanasmbandho niShiddhyate | kintvanyasya bhagavadadhInatvaM tatparivAratvaM vinopAsanam | ato yuktaM prAjInavyAkhyAnamiti bhAvaH | nanu yadi bhagavadupAsakAnAmivAvyaktopAsakAnAmapi mokShashravaNAt tadupAsanaviShaye kimuttamamiti prashnaH kriyate tarhi 'j~nAtvA shivaM shAntimatyantameti', 'hariM haraM viraJNchaM cha j~nAtvA muchyeta saMsR^iteH' ityanyadevatopAsanasyApi mokShahetutvashravaNAt tadviShaye kimiti prashno na kriyata ityAshaMkAM siMhAvalokananyAyena pariharati || antavaditi || anyadevatopAsanAyA mokShasAdhanatvasya pUrvameva niShiddhatvena shrutyAdau taduktAvapi tasyAnyArthatvaM kalpayitvA.avyaktopAsanaviShaya eva prashnaH kR^ito nAnyadevatopAsanaviShaya iti bhAvaH | tarhi nAmAnyato bhagavadanyopAsanasya mokShasAdhanatvasya pUrvameva niShiddhatvenAvyaktopAsanasyApi tadabhAvaprAptestadvachanAnAmapyarthAntaram akalpayityA kimiti tadviShaye prashnaR^i kiyata ityata uktam || lakShmyA iti || sAmAnyato bhagavadanyopAsanasya mokShasAdhanatvamiShedhe.api lakShmyAH bhagavadatipriyatvenAnyebhyo visheShasadbhAvAt tadupAsanasya mokShasAdhanatvasambhavena niShdhasya tadatiriktopAsanaviShayatvaM kalpayitvA.arjunenAnyopAsanaviShayaprashnamakR^itvApyavyaktopAsanaviShaya eva prashnaH kR^ita iti bhAvaH |
madupAsanasyAdhikatvAttadeva kuru | tadalAbhe mAM jAnIhI | tadabhAve chAbhyAsayogena mAM jAnihI | tadabhAve cha matkarmaparo bhava | tadashaktau cha madyogamAshritaH karmaphalatyAgaM kurvityuchyate- 'mayi' iti | tatra matkarmakR^ittvameva madyogaH | ataH kathametadityataH smR^ityaiva vyAchaShTe || vAShNavAnIti || sarvakarmANi vaiShNavAni karotIti yojanA | viShNuviShayatayA karotItyarthaH | archAmArjanaM pratimAsnApanam | Adipadena dhyAnaM cha grAhyam | tadyogamAtravAn tatkarmatvopAyamAtravAn | anena madyogamiti matkarmatvayogamiti vyAkhyAtam | yadi bhagavatkarmatvaM kAmayate tarhyeva tadyogo bhavati | na tu kAmyenAnyopAsanAdinetyarthaH | anena 'sarvakarma' ityuktArthaM bhavati | bhagavadupAsane.api tAratamyamAha || asamyagiti || dhyAnAlAbhe j~nAnaM, tadalAbhe.abhyAsa ityetatsamarthyate-'shreyo hi' iti | tadanena vyAkhyAtaM bhavati | j~nAnapUrvadhyAne.api sakAmAnniShkAmamevAdhikamityAha || tasmAt || iti | tatra hetumAha || tasmAditi || anena 'dhyAnAt' ityetad vyAkhyAtaM bhavati | nanvatra tyAgAchChAntiH phalamuchyate | ataH kathamuchyate tasmAnmuktirityata Aha || shAntiriti || nanvatra karmaphalatyAgamAtrasyaiva dhyAnAdhikyamuchyata iti kiM neShyate? j~nAnapUrvaM dhyAnasAhityaM kimuchyate? ityato vA.a.aha || shAntiriti || atra tyAgasya shAntipadoditamuktihetutvamichyate | na cha tatkevalatyAgagrahaNe yuktam | 'saMnyAsastu mahAvAho duHkhamAptumayogataH' ityuktatvAt | j~nAnapUrvakadhyAnasahitatyAgasya 
tatsambhavAt sa evatra vivakShita iti bhAvaH || 4-15 ||
'ye tu sarvANi karmANi ityAdi prapaJNchyate-'adveShTA' iti | tatra 'sarvArambhaparityAgI' ityetadanyathApratItinirAsAya chaturdhA vyAchaShTe || avaiShNaveti || uktArthAnupapAdayati || sarveti || sarvakarmaphalatyAgamityanena sarvArambhaphalaparityAgena sarvArambhaparityAgItyuktaM siddhyati | mayItyanena sarvAmbhAbhimAnatyAgena sarvArambhANAM bhagavati samarpaNena cha sarvArambhaparityAgItyuktaM siddhyati | 'mayi' iti vAkyasya smR^ityaiva tathA vyAkhyAtatvAt | AdipadagR^ihItena 'sarvadharmAn parityajya' ityAdinA.avaiShNavArambhaparityAgena sarvArambhaparityAgItyuktaM siddhyati | tasya tathA sayuktikaM vyAkariShyamANatvAt | nanu 'sarvArambhaparityAgI' ityasya 'shubhAshubhaparityAgI' iti prapaJNchyamAnatvAt avaiShNavArambhapirityAgItyAdikaM kiM vishiShyAbhidhIyata ityatastatsmR^ityaiva uktAviruddhatayA vyAchaShTe || bhaktimiti || upalakShaNe chaitat | tatsAdhanatayA vaiShNavArambhAMshcheti j~nAtavyam | 'samaduHkhasukhaH', 'harShAmarShabhayodvegairmuktaH' ityetanniyamapratItinirAsAya smR^ityaiva vyAchaShTe || prAya iti || tathochyate sukhAdiShu samo harShAdivarjita uchyeta | evaM chedalpavaiShamyAdervidyamAnatvAt kathaM tadabhAvoktirityata Aha || yatheti || mukhyArtha eva kiM na syAdityata Aha || na hIti || nanu harShasya guNatvAt kathaM tatparityAgo.apekShitatayochyata ityato harShashabdasya heyArthatAM smR^ityaiva darshayati || hR^itiriti ||  manasa iti sheShaH | nanu 'adveShTA' ityAdAvadveShAdimatAM priyatvamAtramuktvA ' ye tu dharmyAmR^itam ' ityatra shraddhAdimatAmatipriyatvaM 
kiM nimittamuchyata ityata Aha || vyastenet ||  ' adveShTA ' ityAdau yat pR^ithak pR^ithak sAdhanamuktaM tattanmAtreNa priyatvamuktam |  ' ye tu ' ityatrAdveShTetyAdiprAguktasamastasAdhanenAtIvapriyatvam | vyastAt samastasyAdhikyAditi bhAvaH | nanu  ' adveShTA ' ityAdAvadveShAdisAdhanena priyatvamuchyate,  ' ye tu ' iti bhaktyA.atIva priyatvamuchyata iti kiM na syAta bhakteH sarvasAdhanottamatvAdityata Aha || bhaktiriti || adveShAdikathane.api bhakteruktatvAt nAyaM vibhAgo yukta iti bhAvaH |  ' yanmAnnodvijate lokaH ' iti vyastasAdhanakathane bhakteranuktatvAt kathaM bhaktistu vyasteShvayuktaivetyuchyata ityata Aha || yasmAditi || 17-19 ||
dharmyAmR^itapadasya durgamArthatvAdarthamAha || dharmeti || 20 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM dvAdasho.adhyAyaH || 12 ||
|| atha trayodasho.adhyAyaH ||
etadadhyAyapratipAdyamarthaM darshayati || sarveti || yat prathamaShaTke prAchuryeNa j~nAnasAdhanamuktaM, yachcha dvitIye bhagavatsvarUpaM nirUpitaM,  ' na tvevAhaM ' ityAdau yajjIvasvarUpaM pradarshataM,  ' bhUmirApo.anala ' ityadau yat kShetramabhihitaM tadviprakIrNatayoktaM sarvaM buddhyArohArthaM saN^kShipyAsminnadhyAye pradarshayatItyarthaH | sarveShAmadhyAyAnAmarthAn saN^kShipati saN^kShipya darshayatIti sarvArthasaN^kShepaH |
tatra  ' tat kShetraM yachcha ' iti pratij~nAtam | bhagavajj~nAnasyaiva mokShahetutvAt kShetraM bhagavatsvarUpaM chobhayaM kimarthamuchyata ityAshaMkA tAvatparihriyate  ' idaM ' iti | tatra  ' saN^ghAtashchetanA ' iti kShetravikAratvenoktasharIrasya kathaM samastakShetratvamuchyata ityAshaMkAparihArAya shrutyaitadvyAchaShTe || hiMseti || jIvasya svato nityatvAt dehAditayA pariNataitadupaghAtadeva chIvo hiMsita ityatuchyate | avyaktAdikaM hiMsAhetujIMvasya bhavati | shrR^i hiMsAyAmiti dhAtorhiMsAhetutvAt shar | pareNeryatvAdIramiti sharIramityarthaH | kShi nivAsagatyoriti dhAtoH | avyaktAdItyanena mahAbhUtAnItyasyArtha ukto bhavati | taddhikArAH kShetravikArAH | anena  ' ichChAdveSha ' ityuktArthaM bhavati | vikAritvaM cha na chidrUpechChAdInAmiti bhAvenAha | chidrUpeti || anena svayamachidrUpA iti labhyate | vartanta iti sheShaH | kimeteShAM sadA mishratayA.avasthAnamityataH saMsAra eva na sarvadeti bhAvenAha || vikAreti || muktau dveShaduHkhAbhAvAt kathaM chinmAtrechChAdisaMyuto muktaH syAdityata Aha || muktishcheti || AsurI daivI cheti sheShaH | tarhi daivamuktau dveShAdyayogAdAsuramuktau cha sukhAdyayogAdadhikaM saN^.hkaTamevetyataH pratyekamichChAdyasheShAsambhave.api vibhAgena tatsambhavAdavirodha iti bhAve.anAha || chinmAtreti || yatra syurutyuttaratrApi sambaddhyate | ichChAdiShvapaThitA.api viShNubhaktirdveShasya paThitatvena tatpratiyogitayA gR^ihyate |
 ' etadyo vetti ' ityetajjIvaviShayatayA pratItinirAsAya vachanAntareNa vyAchaShTe || kShetraj~na iti || yaH kShetraM jAnAti sa sarvo.api kShetraj~naH, ato viShNuriti kiM vishiShyochyata ityata Aha || na hIti || kimayaM svayaM kShetrAntarbhUtaH san tajjAnAtItyapekShAyAmAha || asAviti || anena  ' na sattat ' iti vyAkhyAtaM bhavati | sarvAsannihitatvAt kathaM sarvaj~nAnaM 
harerityata Aha || sa iti || etena  ' bahirantashcha ' iti vyAkhyAtaM bhavati | viShNoH sarvajIvAbhinnatvAt kathaM teShu sthitirityata Aha ||vilakShaNashcheti || kathaM vailakShaNyamityata Aha || sarvata iti || keshAdiShu pANyAdishaktimattvaM yuktiviruddhamityataH pratItatvAnna yuktiviruddhamiti bhAvenAha || kR^iShNeti || anena  ' sarvataH ' ityuktArthaM bhavati | kA nAma bhagavatpANyAdishaktirityata Aha || sarveti || vettItyetat karmaNo.apyupalakShakam | anena  ' sarvendriyaguNa ' iti vyAkhyAtaM bhavati | sarvendriyaguNA AbhAsyanate.anu yante.aneneti | bhagavataH pANyAdimattve shrutyAdAvanindriyatvoktiH kathamityata Aha || sa iti || anena  ' sarvendriyavivarjitaM ' ityuktArthaM bhavati | j~nAnAdiguNasadbhAve kathaM tasya nirguNatvoktirityata Aha || guNairiti || kuta evaM nirguNatvashruterarthAntaraM kalpyate sarvathA guNarAhityameva kiM na syAdityataH tasya sarvakalyANaguNamUrtimattvena pramANasiddhatvAdityAha || sarveti || anena  ' nirguNaM ' ityuktArthaM bhavati | hareH pANipAdAdimattve.acharatvoktiH kathamityata Aha || anyatheti || kvachichcharatvokteH kathaM vikAritvAbhAva ityata Aha || chara iti || anena  ' acharaM charameva cha ' iti vyAkhyAtaM bhavati | kathaM sarvagatasya charaNamityato na tasya sarvagatatvameva kintvaNutvaM madhyamatvaM chAstItyAha || vyApta iti || anena  ' sarvamAvR^itya tiShTati ' ,  ' hR^idi sarvasya viShThitam ' ityAdyuktatAtparyaM bhavati | taddUre tadvantika ityAdau viruddhadharmoktyeshvarasya niHsvabhAvatvokteH kathamuktaM yuktaM syAdityatastadghaTayati || sarvagatvAditi || anena  ' dUrasthaM ' iti vyAkhyAtaM bhavati | vyAptatvANutvAdInAM vastvantare sahAnavasthAnAt kathaM harau saha sthitirityatata Aha || ananteti || anantAvyayashaktitve.api virodhinaH kathaM te.atira santItyata Aha || na cheti || kShetraj~nanAmno jIve prasiddhyabhAvAchcha nAtrAsAvuchyata ityAha || na cheti || kvachit sadbhAve.api bhAvaH | na cha viShNAvapi kShetraj~nanAmno na prasiddhiriti vAchyam | uktavachana eva prasiddhatvAt | vachanAntare.api 
tatprasiddhiM darshayati || kShetraj~na iti || manaso vibhUtIrmanaso vikArAn | mAyArachitAH nimittabhUtasvechChArachitAH | 
itashcha  ' etadyo vetti ' ityetanna jIvaparamityAha || ata iti || yato.atra na jIvo vivakShito.ata eva etadyo vettIti bhagavadabhiprAyeNa | sAmAnyataH kShetraj~nashabdasya vyutpAditatvAt jIvasyApi kiJNchitkShetraj~nAnasadbhAvAt tsaya kShetraj~natvaprAptestannirAkaraNAya kShetraj~naM mAmityuktamityarthaH | jIvasya kShetraj~natvanirAkaraNAya kShetraj~naM mAmityuktamiti kuta iti chet? kim  ' etadyo vetti ' ityasyeshvaraparatvamabhyupagamyedamuchte uta jIvaviShayatvam? pakShadvayaM dUShayati || anyatheti ||  ' etadyo vetti ' ityasyeshvaraparatvamaN^gIkR^itya  ' kShetraj~naM mAM ' ityasya jIvavyAvartakatvAnaN^gIkAre parameshvarasya  ' etadyo vetti ' ityanenaiva kShetraj~natvasiddheH kShetraj~naM mAmiti punastadvachanasya vaiyyarthyaM syAt |etadyo vettItyasya jIvaparatvamaN^gIkR^itya kShetraj~naM mAmityasaya javavyAvartakatvAnaN^gIkAre vaktavyasya jIvakShetraj~natvasyaitadyo vettItyuktenaiva pUrNatvAt kShetraj~naM mAmiti nirarthakaM viruddhArthaM cha syAditi bhAvaH | 
etadyo vettItyasya jIvaparatve.api nottaravAkyavaiyyarthyam | jIvasya kShetraj~natvamuktvA IshvarasyApyuchyata iti kShetraj~natvenoktajIvasya kShetrasya cheshvaraikyamuchyata iti sArthakyopapatteH | pratyutaivamanabhyupagamyeshvarasyaiva kShetraj~natvasiddherityata Aha || bhedeti || jIvasya kShetraj~natvamuktvA tasyeshvarabheda uchyata ityAdiyojanAmanaN^gIkR^ityeshvarasya kShetraj~natvAN^gIkAre.apyetadyo vettIti sArthakameva | kShetraj~nanAmaniruktyartatvAdityarthaH | kShetraM jAnAtIti kShetraj~na iti kShetraj~nanAmanirukteH prasiddhatvAt kShetraj~naM chApi mAmityetAvataivAlaM kiM niruktyetyata Aha || sarveti ||  ' kShetraj~naM chApi mAM viddhi ' ityevokte kShetra cha j~nashcheti kShetraj~na iti vyutpattyA jaDajIvAtmakatvamIshvarasyaivochyata iti pratItiH syAt | tannirAkaraNAya prasiddhA.api vyutpattiruchyate | na cha prasiddhavyutpattiM parityajyaivaM vyutpattyA shaMkAprAptireva nAstIti vAchyam | jaDajIvAtmakasya sarvasyApIshvareNAbhedamaN^gIkurvatAM tathA pratItisambhavAditi bhAvaH |
Ishvarasya kShetraj~nanAmaniruktiH, jIvasya tadabhAva ityetatsarvasya etadyo vettIshvarastaM kShetraj~naM prAhurityAdivAkya eva IshvaravAchipadaprakShepeNa vaktuM shakyatvAt tadarthaM pR^ithag vAkyakalpane gauravamityata Aha || kShetraj~namiti || nottaravAkye jIvavyAvR^ittyarthameva svasya kShetraj~natvamAtramuchyate | yena gauravaM syAt | kintu jIvavyAvR^ittyarthamishvarasyAsphuTamuktaM kShIyate.atra IshvareNeti kShetramityarthasUchAnAya svasya kShetre sthitishchochyata iti bhAvaH |
yaduktametadyo vettIti jIvasya kShetraj~natvamuktvA kShetraj~naM chApIti IshvarasyApi taduchyate.ato na vaiyyarthyamiti tannirAchaShTe || tatpakSha iti || etadyo vettItyasya jIvaviShayatvapakShe kShetraM jAnAtIti kShetraj~na iti vyutpatterjIva iva Ishvare.api sAmyena etadyo vettItyuktyaiveshvarasyApi kShetraj~natvaM siddhyatyeva | ataH kShetraj~naM chApIti vAkyaM vyarthameveti bhAvaH | kShetraj~natayoktajIvasya kShetrasya 
cheshvarAbhedakathanAya kShetraj~naM chApi mAM viddhIti sArthakamityuktaM dUShayati || sarveti || yadi kShetraj~naM chApi mAM viddhIti sArthakamityuktaM dUShayati || sarveti || yadi kShetiraj~naM chApi mAmityatra kShetrakShej~narUpasya sarvasyAbhedo vivakShitaH syAttarhi sarvakShetraM kShetraj~naM chApi mAM viddhIti vaktavyam | sarvakShetreShviti saptamIprayogo.anupapannaH syAditi bhAvaH | tarhi kShetraj~nasyaiveshvarAbhedo.atrochyatAm | tathAtve bAdhakAbhAvAdityata Aha || na cheti || yadi kShetraj~natayoktajIvasyeshvarasya chaikyamAtra vivakShitaM syAttarhi kShetraj~no.ahaM chaika eveti vaktavyam | na tu kShetraj~namanUdyeshvaratvavidhAnaM yujyate | jIvamanUdya mAM viddhIti vidhAtumasyeshvarasyApi jIvavat kalpitatvena visheShAbhAvAditi bhAvaH || 3 ||
 ' tatkShetraM yat ' ityuktatvAt  ' yatashcha yat ' iti punaruktirityata Aha || yatashcheti || tarhi  ' sA cha yA ' iti vaktavyamityatastatpratij~nAntaramiti bhAvenAha || sa cheti || keyamanumatirityata Aha || anusAriNIti || kAryotpAdasyeti sheShaH | anenAnumantR^ishabdArtho.apyukto bhavati | atra pramANamAha || preraNeti ||  ' yatashcha yat ' ,  ' sa cha yaH ' iti pratij~nAdyayaM chettarhi tadubhayamuttaratrochyate | na chobhayoktiH shrUyata ityata Aha || upadraShTeti || atra pramANamAha ''upadraShTA.anumantA '' ityAdinA.anumanturuktatvAt taddharmatayA.anumatirapyuktaiveti bhAvaH |  ''yatprabhAvashcha '' iti pratij~nAtaM kutrochyata ityata Aha || j~neyamiti || nanu chaitanyasyAvikAritvAt kathaM vikAreShu chetanA paThyata ityata Aha || chetaneti || nanu mahAbhUtAnItyAdinoktAnAM saN^ghAtasya kShetratvAta kAryatvaM kathamuchyata ityAshaMkAM pariharan uktarthaM pramANamAha || suN^ghAta iti || 7 ||
j~neyaM vaktuM j~nAnamuchyate  ''amAnitvaM '' iti | tatra tattvaj~nAnArthadarshanapadasyAsphuTArthatvAt tadarthamAha || tattveti || nanvamAnitvamityAdinA j~nAnasAdhanaM tattvaj~nAnArthadarshanamiti j~nAnaM choktvopasaMhAre katham  ''etajj~nAnamiti proktaM '' ityuchyata ityata Aha || j~nAyata iti || proktamityatra j~nAnashabdeneti sheShaH | uktamityuchyata iti vA || 12 ||
nanu  ''anAdimatparaM brahma '' ityatrAnAdItyetAvatA pUrNatvAt anAdimaditi kimarthamuchyata ityata Aha || anAdIti || na chAtra 
bhAShyavirodhaH tatroktasya matupo mukhyArthasyAnaN^gIkAre bhAShye doShasyoktatvAt | atra punastamaN^gIkR^ityaiva prayojanAntaraM matupA chinotIti || paraMbrahma na sattannAsaduchyata ityetat pramANavAkyenaiva vyAchaShTe || mukhyata iti || kathaM mUrtAmUrtayoH sadasachChabdavAchyatvaM, kathaM cha bhagavatastadvilakShaNatvamitta Aha || mUrtamiti || paraM amUrtam || 17 ||
j~nAnagamyamiti j~nAnaviShayatvamuchyata ityanyathApratItinirAsAyaha || svayameveti || atra svaj~neyatvamevochyate, na tu paraj~neyatvam | na cha bhagavataH svaj~neyatvAbhAvaH | svayamiti tasyoktatvAdityarthaH | anyaj~neyatvamarthaH kiM na syAditi Aha || anyeti || j~nAnaM j~neyamiti j~neyashabdenaikasyAM kriyAyAM kartR^ikarmaNoraikyavirodhAnneshvarasya j~neyatvamuktamiti badatAM vAdinAM matanirAsAya svaj~neyatvamevochyate | na tvanyaj~neyatvam | tasya 'j~neyaM yattat pravakShyAmi ' ityupakramavAkya evoktatvena punaruktiprasaN^gAditi bhAvaH | svaj~neyArthatve prabhAvoktiriyaM kathamityata Aha || kartR^ikarmeti || aghaTitamapyekasyAM j~nAnakriyAyAM kartR^irmabhAvamAtmani Ishvaro ghaTayatItyevamabhiprAyeNedamuchyate | ato bhavati prabhAvoktiriyamiti bhAvaH |
Ishvarasva j~neyatve pramANAntaraM chAha || svavettA svatantravettA | tasya vedanaM cha svatantram | kasya vettetyata Aha || sveneti || yachcha tasya vedanaM svatantramuktaM tadapi na tasmAdbhinnamityAha || vittishcheti || kiM svenaiva vedya ityata Aha || vedyashcheti || kvachiditi kimarthamuchyate, sarvathA parairvedyaH kiM na syAdityata Aha || taditi || yathA.anyeShAM bhagavajj~nAne tatprasAdasApekShatA tathA bhagavato.api svavedanAdo parasApekShatA nAstIti svAtantryaM vivR^iNoti || sveti || tena svavettR^itvAdinA | tathAhi- svaH svatantraH prakAsho yasyAsau prakAshashcheti svaprakAshaH | parasya vettA vedyashcha syAditi na svaprakAshashabdArthakathanam | jIvAnAmapi svaprakAshatvAt kathameka ityuchyata ityata Aha || jIvAnAmiti || jIvAnAM svatantratvettR^itvAbhAvAdeka iti yuktamiti bhAvaH || 18 ||
uktamupasaMhR^ityata tajj~nAnaM stUyate itIti || tatra madbhAvapadamanyathApratItinirAsAya vyAchaShTe || madbhAvAyeti || 19 ||
yatashcha yat sa cha ya iti pratij~nAtaM vaktuM prakR^ityAdisvarUpamuchyate  'prakR^itimiti ' | tatra prakR^itiM puruShaM chetyuktamiti sheShaH | ubhAvikyuktasya pulliN^genAnvayAya vyutkramaH | anenobhAvityetat pR^ithagvAkyamityuktaM bhavati | ubhe apIti saN^grahashcha | vikArAMshcha guNAMshchetyatra vikArAdInAM prakR^itiH svatantraM kAraNamityanyathApratItim ichChAdayo vikArA ityuktatvAd guNashabdArthameva vadan nirAkaroti || vikArANAmiti || upadraShTA.anumantA chetIshvarasyaiva svAtantryasya vakShyamANatvAt na prakR^iteH svAtantryaM, kintUpAdAnatvamevetyarthaH | nanvichChAdivat sattvAdiguNAnAmapi vikAratvAd vikArAMshcha guNAMshcheti pR^ithaguktiH kinimittetyata 
Aha || guNAnAM cheti || sattvAdiguNAnAM vikAratve.api vikAnAMshcha guNAMshcheti pR^ithaguktiH sattvAdInAmalpavikAratvAdichChAdInAM tato.adhikavikAratvAttadvivakShayA yuktetyarthaH |
 'kAryakAraNakatrR^itve ' iti shlokamachetanaprakR^itijIvaviShayatvapratItinirAsAya chetanaprakR^itIshvaraviShayatayA pramANenaiva vyAchaShTe || svadeheti || viShNutattvamAvR^ityeti || viShNoryathAsthitimaj~nAyitvetyarthaH | viShNutattvAj~nasyaiva bandhakarmasambhavena dehendriyahetutvAdaj~nAnahetuchitprakR^iterjIvasya sharIrendriyahetutvam | IshvaraparatayottarArdhaM vyAchaShTe || jIvasyeti || sarvakattR^itvAdIshvarasya bhogashaktikartR^itvaM kiM vishiShyochyata ityata Aha |. sarveti || yathA sarvapAlo.api vikuNThapo vishiShyochyate, sthAnAntarasyeva viNThasya pAlakAntararahitatvAt tathA sarvakartA.api hariH keShAJNchidbhoktR^itvAdInAM kartA vishiShyochyate | kAryAntara iva bhoktR^itvAdAvanyeShAM pravR^ittyabhAvAdityarthaH | visheSheNa svakarmaNA kevalena svakarmaNA | etena bhagavataH kAryakAraNakartR^itvahetutve.api chitprakR^iterbhoktR^itvapradAne svapravR^ittimapekShya kAryakAraNakartR^itve.adhikapravR^ittiriti kAryakAraNakatR^itve hetutvoktiriti sUchitaM bhavati |
etadubhayaM gItAyAmeva sUchitamityAha || parameshvarasyeti || parameshvarasyaiva kAryakAraNakartR^itve hetutve.api chitprakR^itestaduktiryuktA | bhoktR^itvadAne tasyA alpapravR^ittitvena tadapekShayA kartR^itve.adhikapravR^ittimattvAt | tathA parameshvarasya sarvakartR^itve.api vishiShya bhoktR^itvadAnoktiryuktA | bhoktR^itvadAne chitprakR^ityAdInAmanyatra pravR^ittimapekShyAlpapravR^ittitvena bhagavata evAdhikaprava-ttitvAdityetatsUchayitumasya shlokasya pUrvottarArdhayoruchyata ityuktamityarthaH | kathamanenaitatsUchitamityata Aha || kartR^itve.apIti || bhoktR^itvApekShayeti || svasyA bhoktR^itvadAne pravR^ittyapekShayetyarthaH | adhikapravR^ittiH kAryakAraNakartR^itva iti sheShaH | bhoktR^itve heturuchyate | visheSheNeti sheShaH |
 'puruShaH prakR^itistho hi ' ityatreshvara uchyata ityanyathApratItinirAsAyAha || puruSha iti || Ishvarasya  'puruShaH sukhaduHkhAnAM ' iti puruShashabdena prakR^itatvAt kathamatra jIve puruShashabda ityata Aha || ubhayoriti || yadyapyatra puruShashabdeneshvaraH prakR^itastathApyatra puruShashabdasya jIvaviShayatvagrahaNaM yuktam |  'prakR^itiM puruShaM chaiva ' ityatra puruShashabdeneshvaravat jIvasyApi pirakR^itatvAt | anyathA  'ubhau ' ityasya vaiyyarthyAditi bhAvaH | astu jIvaH prakR^itastathApi samIpaprakR^itaM parityajya dUraprakR^itagrahaNaM nopapannamityata Aha || yatheti || samIpaprakR^itatve.apIshvarasya tatparityAgaMna dUraprakR^itajIvagrahaNamupapadyate | asya puruShasya prakR^itijaguNabhoktR^itvapratIteH | 
Ishvarasya tadayogAt, jIvasya tadyogyatvAt | yathAyogyamevArthAshrayaNasyopapannatvAditi bhAvaH | ubhayoH prakR^itatve jIvamAtragrahaNaM kathamityato vA.aha || yatheti || 21 ||
yadyatra puruShapadaM jIvaparaM tarhi punaruktiH syAt | jIvasya  'kAryakAraNakartR^itve ' ityanenoktakAryakAraNasaMbandhasyaiva prakR^itisthapadenokteH | sukhaduHkhAnAM bhoktR^itve ityanenoktasukhaduHkhAdibhogasyaiva  'bhuN^kte prakR^itijAn guNAn ' ityuktatvAdityata Aha || kAryeti || kAryakAraNasaMbandhasya sukhAdibhogasya cha prAguktatve.api tanmithyAtvavAdinAM nirAsAya  'puruShaH prakR^itistho hi ' ityuktatvAnna punaruktidoSha iti bhAvaH | nisAkaraNasya pramANasApekShatvAt tadanuktoktAbhidhAnamAtreNa kathaM nirAkaraNamityata Aha || hIti || atra kAryakAraNasambandhasya sukhAdibhogasya cha hishabdenAnubhavaprasiddhikathanena tanmithyAtvavAdinAmanubhavavirodhasya tarshitatvAt naitaduktAbhidhAnamAtramiti bhAvaH |
ahaM sukhIduHkhItyAdyanubhavasya bhrAntitvasambhavAt sukhAdibhogasya mithyAtvAN^gIkAre kathaM tadvirodha ityata aha || na hIti || sukhAdiviShayAnubhavo na bhramaH AntarArthAnubhavatvAt | AntarArthAnubhavasya bhramatvArshanAditi bhAvaH | bAdhakAbhAvAchcha nAyamanubhavo bhrama ityAha || na cheti || nanvAtmAdau jainAdInAM madhyamaparimANatvAdij~nAnasya bhramatvadarshanAt kathamAntarArthAnubhavatvAdabhratvamuchyata ityAshaMkAM pariharan vyAptimAha || sharIramiti || nAtrA.antarAnubhavatvameva hetuH | yena vyabhichAraH syAt | api tvaparokShatvavishiShTam | aparokShAnubhavasya cha vahireva bhramatvadarshanAdAntarAnubhavasya tadabhAvaH siddhyati || jainAdInAM chAnumAnAdinaiva madhyamaparimANatvAdibhrama iti bhAvaH | bAdhakAbhAve.api sukhAdyanubhavasya bhramatvaM kiM na syAdityata Aha || tatrApIti || yatra bahirarthAnubhavasya bhramatvaM tatrApi balavatpramANavirodhAdeva tat kalpyate | ataH sukhAdiviShayAnubhavasya bAdhakAbhAvenAbhramatvaM yuktamiti bhAvaH |
itashcha na sukhAdiviShayAnubhavasya bhramatvena sukhAdermithyAtvaM vAchyamityAha || sAkShIti || sAkShiyanubhavasidhdhasyApi sukhAderbhrAntikalpitatve sarvaM mithyA, AtmA satya iti vyavasthA.api na siddhyati | etadvyavasthAyA api sAkShyanubhavasiddhatvena mithyAtvApAtAditi bhAvaH | bhrAntitvamabhrAntitvamiti || bhrAntikalpitatvamabhrAntikalpitatvamityarthaH 
| sarvaM mithyA AtmA satya iti vyavahArata evAsti, na tu paramArthataH | atastadasiddhirnAniShTetyata Aha || vyavahArata iti || vyavahArata eveyaM vyavasthA.astItyapi na siddhyati | sAkShiNo.aprAmANye tatra pramANAbhAvAditi bhAvaH | kiJNcha sAkShyanubhavasyAprAmANye stambhAdau sthANvAdimanovR^ittirbhrAntiH | stambhAdimanovR^ittirabhrAntirityapa na siddhyati | sAkShiNa eva j~nAnasya bhrAntitvAbhrAntitvagrAhakatvAt | tadasiddhau cha vyavahAramAtraM cha na siddhyatIti bhAvenAha || bhrAntiriti || etena sarvaM mithyA AtmA satya iti vyavasthA vyavahArato.astItyetadAgamAdinA siddhyatItyetadapi nirastam | AgamAdiprAmANyasyApi sAkShigrAhyatvAt |  'sAkShisiddhasya ' ityAderekagranthatve bhrAntirityasya sAdhyAbhidhAnaparatayA tachCheShatvaM j~nAtavyam | 
yaduktaM sukhAdiviShayasAkShyanubhavasya na bhrAntitvaM, bAdhakAbhAvAditi tadayuktam | 'vimuktashcha vimuchyate ' ityAdipramANasadbhAvAdityata Aha || anubhava iti || nAnena sukhAdiviShayasyAnubhavasya bhrAntitvaM siddhyati | tatsvarUpaprAmANyayoH siddhyabhAvAt | sAkShyanubhavasyaiva tatsAdhakatvAt | tasya cha bhrAntitvAbhidhAnAditi bhAvaH | na cha sukhAdiviShaya eva sAkShyanubhavasya bhramatvaM, pramANasvarUpAdAvabhramatvamiti yuktam | visheShapramANAbhAvenAnAshvAsAt | sAkShyanubhavasya bhramatve.api pramANasvarUpapramANye lokavyavahArAdeva setsyata ityAshaMkyAha || vyavahArata iti || na lokavyavahArataH pramANasvarUpAdisiddhiH | lokasya cha tadvyavahArasya chAsiddheH | sAkShiNa eva tadgrAhakatvAt | tasya cha bhrAntitvAN^gIkArAditi bhAvaH | sAkShiNo bhrAntitve.api vyavahAravyavahartR^isiddhiH pratItita eva bhaviShyatItyAshaMkya pariharati || pratItita iti || bhavet pratItyaiva vyavahArAdisiddhiH yadi saiva siddhyet | na cha tatsAdhakaM vaktuM shakyata iti bhAvaH | sAkShiNa eva pratItisiddheH kathaM tatsAdhakAbhAva ityAshaMkya pariharati || svata iti || na sAkShiNA pratItisiddhiH | tasya sukhAdau bhrAntitvAN^gIkAreNa pratItyabhAve.api pratItirastIti bhramo.ayamiti shaMkAkuNThitashaktitvAditi bhAvaH |
itashcha na sukhAdiviShayAnubhavasya bhramatvamityAha || sveti || sukhAdiviShayAnubhavasya bhramatvAN^gIkR^itAvAtmAbhAvo.api syAt | AtmasAdhakAbhAvAditi bhAvaH | nanvahamiti pratyakShata evAtmopalabhyate | ataH kathaM tatsAdhakAbhAva ityata Aha || svayamiti || nAhamityanubhavenAtmasiddhiH, anubhavasya sukhAdau bhrAntitvAbhyupagemenAtmanyapi bhramatvashaMkAvArakAbhAvAditi bhAvaH | niradhiShThAnabhramAsambhavAt sukhAdi‡•çramAnyathAnupapattyA.adhiShThAnabhUtAtmasiddhirityata Aha || nirAlambana iti || nAnena tarkeNAtmasiddhiH | etattarkAnubhavasyApi sukhAnubhavavat bhramatvashaMkAyAH prasaN^gAditi bhAvaH | shrutirAtmani pramANamityata Aha || taditi || yachChrutiH pramANamAtmanyuchyate tachChrutiprAmANyasAdhakAbhAvenApramANyasyApi vaktuM shakyatvAt na tenAtmasiddhiriti bhAvaH | shruteH prAmANyAnubhavAt kathamaprAmANyamityata Aha || pramANatveti || nAnubhavena shruteH prAmANyasiddhiH | 
sukhAnubhavavadasyApyaprAmANye pramANatvabhramatvasambhavAditi bhAvaH | sAkShisiddhasyetyAdyuktamupasaMharati || itIti || evamuktaprakAreNa sAkShyanubhavasya bhramatve sarvaM mithyA AtmA satya iti vyavasthAdi kiJNchidapi na siddhyatItyarthaH |
sukhAdyanubhavo bhrama ityarthasAdhakashruteH prAmANyAsiddherna tayA sukhAdyanubhavasya bhramatvasiddhirityuktam | atha tasya shrautAnubhavasyApi bhramatvopapattyA sukhAdyanubhavasyAbhramatvameva bhavati | na tu tena tasya bhramatvasiddhiH | parasparaviruddhayoranyataraniShedhasyetaravidhinAntarIyakatvAditi bhAvenAha || bhrama iti || ito.api na sukhAdyanubhavasya bhramatvamityAha || sukheti || yadi lasukhAdyanubhavo bhramastarhi yat prachChannaM nairAtmyamatamaN^gIkR^itaM tatparakaTitaM syAt | sukhAdiviShayAnubhavasya AtmasvarUpatvAdityarthaH | sukhAdiviShayAnubhavasyAtmarUpatvaM bhavanmata eva nAsmanmate | kintu manovR^ittirUpatvamevetyato.apasiddhAnta ityAha || na hIti || nanvastu sukhAdyanubhavasya bhramatvamAtmasvarUpatvaM cha | tathApi kathamAtmAbhAvaprasaN^ga ityata Aha || bhramasyeti || sukhAdiviShayAnubhavasya bhramatve.avidyAkAryatvaM syAt | bhramasyAvidyAkAryatvAN^gIkArAt | tathAchAtma no.apyavidyAkAryatvaM syAt | sukhAdiviShayAnubhavasyAtmasvarUpatvAt | avidyAkAryatve chAtmano mithyAtvaM durnivAramiti bhAvaH |
astvevamAtmano yuktyA durghaTatvam | tathApi na tadbAdhakam | AtmanaH pramANasiddhatvAt | na hi pramANasiddhasya yuktyA durghaTatvamAtreNa bAdho.astItyAshaMkya pariharati || durghaTatvamiti || yadyAtmanaH prAmANikatvAdyuktyA durghaTatvamapi na bAdhakamityuchyate tarhi sukhAdInAmapi durghaTatvaM sughaTatvaM vA.astu | na tadbAdhakaM, pramANasiddhatvAditi vaktavyamityarthaH | yuktyA durghaTatvamastu | na tadbAdhakamiti kathamityata Aha || na hIti || aN^gIkR^itya chedamuktam | yuktyA durghaTatvamaparihR^itya tasyAbAdhakatvAbhyupagame.atiprasaN^gaH syAdityAha || durghaTatvamiti || yadi yuktyA durghaTatvaM na bAdhakamityAtmAstitvaM durghaTatayA.aN^gIkriyate tarhyAtmano.avidyAtvaM durghaTamapyaN^gIkriyatAmavisheShAdityarthaH | prAmANikasyaiva yuktyA durghaTatvaM na 
bAdhakamityuchyate | na chAtmano.avidyAtvaM prAmANikaM, yena yuktyA durghaTatvamabAdhakaM syAdityata Aha |. atIti || nAtmano.avidyAtvamaprAmANikam | kiJNchichchetanaM kiJNchidachetanamityaN^gIkAre gauravaprApteH | sarvasyAchetanatvAN^gIkR^itereva jyAyastvamiti yuktisiddhatvAditi bhAvaH | na kevalaM prAmANike yuktyA durghaTatvamabAdhakam | kintu yadaN^gIkAre pramANAvirodhastatraiva | Atmano.avidyAtvaM pramANaviruddhamato yuktyA viruddhatvaM tatra bAdhakamevetyata Aha|| na cheti || atmano.avidyAtvaM vadatAM pratipakShiNAmuktarItyA na ko.api pramANavirodho.astIti bhAvaH | nanvevamanubhavabalena kAryakAraNasambandhasya sukhaduHkhAdibhogasya cha satyatvaM vadatA bhagavatA.anubhavasya bhramatvamabhyupagachChatAM matamevaM kimiti na nirAkR^itamityAshaMkAM pariharannuktamupasaMharati || ata iti || anubhavabhramatvasya sphuTamuktarItyA anantadoShaduShTatvapratIterna svayaM bhagavatA tannirAkR^itiH kR^iteti bhAvaH |
puruShaH prakR^itistha ityuktam | tatra svataH shuddhasya jIvasya prakR^itisthatve kiMkAraNamityata uchyate 'kAraNam ' iti || tatra paramAtmano jIvabhAvena sharIrasambandhAdyuktau shuddhasya kiM kAraNaM sharIrasambandhAderityataH saguNatvaM tatkAraNamuchyata ityanyathApratItinirAsAyA.aha || asyeti || 22 ||
atra jIvasya sharIrasambandhe sattvAdiguNasaN^gaH kAraNamuchyate, na tu paramAtmanastatra saguNatvam | paramArthatastadanupapatteH | tanmithyAtvasya dUShitatvAditi bhAvaH | kiM jIvasya sattvAdiguNasaN^gaH sadasadyonijanmasu svatantrakAraNamuta nimittamAtram? nAdyaH | jaDatvena tadanupapatteH | dvitIye svatantrakAraNaM vAchyamiti shaMkAparihAratvena shlokamavatArayati || svatantreti || kathamanena hareH svatantrakAraNatvamuchyata ityataH pramANavAkyena shlokaM vyAchaShTe || sarvebhya iti || upari upari vartamAnaH, uttama iti yAvat | svAnukUlyena svAtmano.avikShepakatayA | matyA buddhipUrvakam | svAtantryaM tatra hetutvenaivoktam | paramatvAdityanena paramAtmetyuktArthaM bhavati | upadraShTetyAdau sarvatretishabdAnvayonAnumantR^itve hetvabhidhAyakatvaM draShTavyam | dehinonya ityanena parashabdo vyAkhyAto bhavati | nanvanumantuH prAgdehasthitatvenAnuktatvAdapyukto dehe.asminniti kathamuchyata ityata Aha || mAmiti ||  ' kShetraj~naM chApi mAM viddhi sarvakShetreShu bhArata ' iti prAganumanturdehagatatvenoktatvAdapyukto dehesminnityuktiryukteti bhAvaH | nanUpadraShTR^itvAdikamanumantR^itve hetutvenochyatAm | anumanturdehasthatayoktatvaM kimarthamuchyata ityata Aha || teneti || ko.ayamanumantetyato dehe.apyukta ityanenAhamevAnumanteti darshayati || dehasthatvenAtmanaH kathitatvAditi bhAvaH || 23 ||
'prakR^itiM puruShaM chaiva' ityAdyuktArthaM bubhutsAtishayotpAdanAya tajj~nAnaphalamuchyate-'ya enaM' iti | tatpramANavachanenaiva vyAchaShTe || dvividhamiti || j~nAtvA parokShataH | 'sarvathA vartamAnaH' ityasya pramAdAdanyAyena vartamAno.api niyatamokSha ityarthaH | paramapuraShAdidarshane kiM sAdhanamityata Aha || anAdIti || kathaM nAnAtvamityata Aha ||tatreti || svayamiti || svapratibhayA || tatheti || uktaprakAradvayena | anena 'dhyAnena' ityuktAkteM bhavati | 'kiJNchit' ityuktyAteShAM dhyAnAtiriktasAdhanasadbhAve.api tasyAlpatvAdanuktirityuktaM bhavati | R^iShayo.antaHprakAshA ityAdau R^iShINAmantardarshananiyamokteH kechanetyuktiH kimarthetyata Aha || kechiditi || R^iShyantaraviShayA shrutiriti bhAvaH | 'devAH' ityanena 'anye sAN^khyena' ityuktArthaM bhavati | krameNa kAlakrameNa | 
devAnAM dhyAnAbhAve darshanaM bhavati chettarhi darshanavirodhidhyAnaM kimarthaM te kurvantItyata Aha || yeShAmiti || sAN^khyaM pratibhA yogo darshanopAyo yeShAM te sAN^khyayogAH | 'pratibhA spaShTatAkramAt' ityuktam | tatra sarvottamapratibhA deveShu kasya mukhyetyata Aha || brahmeti || kechidityanena 'karma' iti vyAkhyAtaM bhavati | atrApi shravaNapratibhayolpatvaM draShTavyam | anya ityanena 'anye tu' ityuktArthaM bhavati |
R^iShidevarAj~nAM pratibhoktA | tatra kimeteShAmekavidyaiva pratibhA.asti, atha tAratamyenetyapekShAyAmAha || R^iShIniti || brahmaNaH pratibhApramANamAha || brahmaNa iti || tarhi tasya hareH sakAshAt shravaNaM kimarthamityata Aha || viShNoriti || prItyarthameva, na tu j~nAnArtham | keShAM tarhi j~nAnArthaM shravaNamityata Aha anyeShAmiti || mAnuShettaramiti || mAnuShANAM prAyaH shravaNAdeva j~nAnamityarthaH | nanvevaM dhyAnAdiyoginAmapi shravaNAdisadbhAve kathaM mAnuShANAM shrutaveditvaM kvachiduchyata ityata Aha || atyalpeti || evaM darshanasAdhanaM nAnAvidhamuktvA prakR^itamanusandhatte || sarva iti || 
yaduktaM dhyAnAdiyoginAmapi shravaNAdyastIti tadayuktam | tathAsati keShAJNchit 'shrutvA.anyebhyaH' iti vishiShyoktyasambhavAdityata Aha || anyeShAmiti || dhyAnAdiyoginAM shravaNAdisadbhAve.api manuShyANAM 'shrutvA.anyebhyaH' upAsate iti visheShoktiryuktA | teShAmatyalpapratibhAnatvena shravaNabAhulya.sadbhAvAditi bhAvaH | anenAtyalpapratibhAnatvAditi vivR^itaM bhavati | kathaM manuShyANAmatyalpA.api pratibhA yujyate | shrutiparAyaNA iti shravaNaikAshrayatvokterityata Aha || manuShyANAmiti || 
manuShyANAmatyalpapratibhAsadbhAve.api shrutiparAyaNA iti visheShaNaM yuktam | tatpratibhAyA mUlapramANApekShatvena svAtantryAbhAvAt prAyeNAsamyaktvAchcha | asvatantre.asAdhuni chAsattvoktidarshanAditi bhAvaH |
yaduktaM manuShyANAM piratibhA mUlapramANasApekShA prAyo na samyagutpadyate, alpA cheti tadayuktam | pANDavAdimanuShyANAmashrutArthe.api samyak bahupratibhAdarshanAdityAshaMkAM pramANenaiva pariharati || ashruteti || vishrutA vyAptA bahuletyarthaH | tallakShaNAntarANi chAha || yashcheti || yaH puruShaH svamukhaparimANenanavaparimANAdhodehavAn, yA cha strI svamukhaparimANenAShTaparimANavatI tau punaH svasvAN^guliparimANena ShaNNavatyaN^galau, svasvatAlaparimANena dashatAlau, svasvapAdaparimANena saptapAdau tau cha surottamau vidyAdityarthaH | atra tAlo nAma madhyamAN^gulyagrAt maNibandhaparyantaH kara uchyate | devottamalakShaNamuktvA devamAtralakShaNamAha || yAvaditi || tat ShaNNavatyaN^gulaM krameNa hrasadekanavatyaN^gulaparyantamuttamAvarasurAvadhikadevamAnaM bhavati | atra saptapAdaparimANaM krameNa hrasadekAN^gulonameva bhavatItyarthaH | mandharvAdilakShaNamAha || tadUnamiti || tadekanavatyaN^gulaM saptAshItyaN^gulaparyantaM krameNa hrasadgandharvAdiparimANaM bhavati | atrApi saptapAdaparimANaM krameNa hrasatpunarekAN^gulonaM bhavatItyarthaH ||manuShyalakShaNamAha || tAvaditi || saptAshItyaN^gulaM manuShyaparimANamityarthaH | asuralakShaNamAha || tata iti || saptAshIteradhastAt asuraparimANamityarthaH | devopadevAnAM mAnasya sambhUya kiyatIpvaN^gulAdupari devottamaparimANAt | ShaNNavatyaN^gulAdadho yadaShTachAN^gulaM taddevopadevaparimANaM j~nAtavyamityarthaH | R^iShyAdilakShaNamAha || deveShviti || chyavanAdInAM pR^ithvAdInAmavaradevavat parimANaM j~nAtavyamityarthaH | etallakShaNatAratamye hetumAha || yAvaditi || anenaitat svAbhAvikamiti choktaM bhavati || 25-26 ||
yaduktaM harireva sarvajIvAnAM sadasadyonijanmasu svatantrakAraNamiti tatprapaJNchyate 'yAvaditi' | tatra kShetraj~nasya hareH kShetrasaMyogo nAma jaDadehasaMyoga ityantathApratItinirAsAyAha || kShetreti || 'yAvat saJNjAyate' ityetadvivaraNarUpe 'mama yoniH' ityuttarAdhyAyagatavAkye lakShmInArAyaNasaMyogAtsarvabhUtasambhavasyoktatvAt atrApi kShetrapadena shrIrevochyata iti bhAvaH | avyaktatatve prasiddhaH kShetrashabdaH shrIvAchItyetatkuta ityataH shriyaH shretrashabdavAchyatvaM, prasaN^gAt mahAbhUtAnItyAdyuktAhaN^.hkArAdishabdAnAM cha devatAvAchitvaM pramANena darshayati || avyaktamiti || sarasvatyAdInAmapi shrIshabdavAchyatvAt  tadvyAvR^ittyarthamAha || sadeti || kiM jaDAvyaktAbhedAt tachChabdavAchyetyata Aha || nirdoSheti || kathaM tarhi avyaktAdipadavAchyatvamityata Aha || sA hIti || na vyajyata ityavyaktam | viShNurasyAM nivasatIti kShetram | mahAguNeti mahadbrahma, jIvottameti pradhAnamuchyata ityarthaH | atra mahato.anuktatvepyAdikAryatvAt grAhya eva | kriyAH uddishya | uktaM vivR^iNoti || jIveti || shabdAdi bodhayatIti buddhirityarthaH | tatsuto.aniruddho.api || sparshayatIti sparshaH | hR^iJN haraNa iti dhAtoH rasAharaNahetutvAt jihvetyarthaH | AghrAtergandhAghrANahetutvAt | vachanAt vachanapravartakatvAt | hAnilAbhayornimittatvAt | sana lAbha iti dhAtuH | kvachidviShNoH pAdadevatvokteH viShNunetyuktam | yaj~nashambhU cha na hariharAvityuktam || shachIti || padanAt gatipravartakatvAt | pada gatAviti dhAtuH | nirAvR^ityA pratibandhAbhAvena | vAtIti vAyuH | adanAdagniH | prathanAd vistR^itatvAt pR^ithivI | janmalayahetutvAt jalamityarthaH | pR^ithu vistAra iti dhAtuH | utpattilayayorjalAdhInatvadarshanAt tanniyAmakadevatAyAstatsiddham | shabdanAdityAdeH shabdAdipravartakatvAditvAtyarthaH | mukhyavAyuH sukhanAt sukhamityAdi draShTavyam | sA shrIreva | evaM sarasvatIvadvAyoH patnIvirdhR^itirmatetyarthaH |
shrIrevechChetyuktam | tadupapAdayati | ichCheti || yadyavyaktachetanechChAdishabdaiH lakShmyAdidevatA uchyante tarhi kvachidavyaktamuktvA 
punashchetanAdikaM kathamuchyata ityata Aha || sthAneti || avyaktapadoktashriyaH chetanAdipadena punaruktiryuktA | aibhimAnyamAnasthAnabhedena rUpabhedAdityarthaH | evaM devatAntare.api draShTavyam | kathaM tarhi jaDapadArtheShvavyaktAdishabdAH pravartanta ityata Aha || etairiti || avyaktAdinAmakadevatAbhimanyamAnatvAt jaDAnAmavyaktAdishabdavAchyatvamiti bhAvaH | kShiNoti nAshayati | kShitiM kR^itvA trAti svanivAsanimittena rakShati | kShINam adhamam || visheShavikR^itisthitA iti || mahadAdibhyo.atishayena vikAritayA.avasthitA ityarthaH | ghaTAdAvapyetadeva vikArashabdapravR^ittinimittamityAha || visheShAditi || vigatamityAdeH atrAntimakArye nAshaM vinA kAryAntarotpAdakatvaM nAstItyarthaH | abhimAninAmapIchChAdishabdavAchyatvAt kathaM vikAratvamityata Aha || taditi || sambandho niyamyaniyAmakabhAvaH |
yaduktaM chetanAchenataM sarvaM kShetramiti, taduktam | chetanasya 'idaM sharIraM' ityuktasharIratvAnupapatteH | hiMsAheturityAdinirvachanasya tatrAsambhavAdityata Aha || yasyeti || chetanasya kShetratve.api na tasyoktasharIratvAsambhavaH | 'yasyAtmA sharIram' ityuktatvAt 
| uktaniruktyasambhave.api bhagavattantratvena sharIratvopapatteriti bhAvaH | 'yAvatsaJNjAyate kiJNchit sattvaM'ityatra sattvashabdo jIvavAchIti 'mama yoniH' iti vAkyasyodAharaNenaiva sUchitam | tatra sattvashabdasya jIvavAchitve pramANamAha || sattvamiti || tayoranya iti yaduchyate sa jIva iti vaktavye sattvamiti shrutyochyate | sattvashabdena jIvagrahaNe tasyAnAditvAt saMjAyata ityuktajananaM na yujyata ityata Aha || janIprAdurbhAva iti || 27 ||
parameshvarasya sarvasharIrasthAtvamuktam | tarhyadhiShThAnatAratamyAttasya tAratamyaM duHkhisahAvasthAnAt duHkhaM cha syAdityata uchyate-'samaM' iti | tatra 'vinashyatsvavinashyantam' ityayuktam | jIvAnAM vinAshAbhAvAt | na cha tasyAchetanaviShayatvam | chashabdAdyabhAvAdityata Aha || jIveShviti || evaM vijAnanneva j~nAnItyuktam | tajj~nAnaphalamuchyate 'samaM' iti | shlokadvayaM smR^ityaiva vyAchaShTe || duHkheti || na hinastItyasyArthaH 'sa eva' iti || 28-29 ||
IshvaraH sadasadyonijanmasu karmAnapekShyaiva kAraNaM chettarhi tasya vaiShamyAdi syAt | karmApekShAyAM svAtantryaprachyutiH | tathA tasyApi DanakasadbhAvAchcha na svAtantryamityata uchyate-'prakR^itya' iti | tatra prakR^itireva katrIM na paramAtmetyanyathApratItinirAsAyAha || prakR^ityeti || svayameva prArabhyeti || pUrvakarmAdikaM svayameva prabodhyetyarthaH | abhiprAyaM vakti || viShNoriti || karmasApekShatve.api na bhagavataH svatantryaprachyutiH | yAvatA.asau svayameva pUrvakarmAdikamudbodhya tadapekShyedAnIM karmANi kArayati | na tu karmAdikaM viShNorudbodhakamiti bhAvaH | kuta etadityata Aha || pUrvamiti || astu karmAdi harirudbodhayati, na tu ddharimudbodhayatIti | tathApi harestadapekShatvAdasvAtantryamityataH karmAdisattAyA api bhagavadadhInatvAt tadapekShAyAmapi nAsvAtantryamiti bhAvena karmAdisattAyA bhagavadadhInatve pramANamAha || dravyamiti || kuta evamarthakalpanetyata uktarthe smR^itisamAkhyAM darshayati || svayamiti || nanvatra IshvareNetyashravaNAt kathamayamarthaH syAdityata Aha || teneti || 'samaM pashyan hi sarvatra samavasthitamIshvaram' iti Ishvarasya prasatutatvAt teneshvareNetyanukte.api siddhyatItyarthaH | kimanayA kalpanayA?  prakR^itereva kartR^itvaM neshvarasyetyevArthaH kiM nasyAdityata udAhR^itaH smR^itivirodhastAvat vAkyAntaravirodhaM cha darshayati || ahamiti || teneshvareNetyatra sUchitaM chetyAha || prakR^ityeti || chashabdena kathametatsiddhyatItyata Aha || prakR^iteneti || uchyamAnakriyAyAH prakR^itakartR^itvamIrayedityarthaH |
Ishvarasya kartR^itvAbhidhAyakavachanavirodhAnnArthAntarakalpanA yuktetyuktam | prakR^iteH kartR^itvasya shrutyAdiviruddhatvAchcha nAsau yuktetyAha || prakR^iteriti || tvadR^ite dUre.api kiJNchana kenApi na kriyata ityarthaH | itashcha nArthAntarakalpanA yuktetyAha || kevaleti || IshvarasamuchchachArthashchashabda ityataH kevaletyuktam AtmAnamakartAramityatra pareNeshvarasyAkartR^itvAN^gIkArAt na tatsamuchchayArthashchashabda iti bhAvaH | itashcha neshvarasyAkartR^itvametadarthaM ityAha || tata eveti || ito.api nArthAntarakalpanA yuktetyAha || ahamiti || atra yAvatsaJNjAyata itIshvarasya sarvakartR^itvaM prakR^itamiti tenApIshvarAkartR^itvavyAkhyAnaM viruddham | na cha vAchyaM pUrvavAkye.api prakR^itereva kartR^itvaM kShetraj~nasya tatsaMyogAt kartR^itvopachAra iti | mama yonirmahadbrahmetyAdinA uttarAdhyAye.anyathaitadvAkyArthasya vakShyamANatvAdityarthaH | ito.api na prakR^itereva kartR^itvamiti asyArtha ityAha || achetanamiti || kathaM svoktivirodha ityata Aha || ichCheti || ichChApUrvakriyAsvIkAro hi kartR^itvam | tathA shruteH | achetanaM nAmechChArahitam | ato.achotanaM cha karoti cheti vyAhatiriti bhAvaH | nanu prakR^iteH svatantrakartR^itvAbhAve.api pariNAmarUpaM kartR^itvamaN^gIkriyata eva siddhAntinA.api | atantadartho.ayaM shlokaH kiM na syAdityata Aha || vikAreti || yadyapi prakR^iteH pariNAmarUpaM kartR^itvamaN^gIkR^itaM, tathApi na tadartho.ayaM shlokaH | atra sarvakarmaNAM prakR^ityaiva kriyamANatvokteH | etadarthatve cha parameshvarAdikarmasu prakR^itivikAratvAbhAvAt sarvasha iti padasyArthasaN^.hkottaprApterityarthaH |parameshvarAdikarmaNaH prakR^itivikAratvAbhAvaH kuta ityata Aha || achetaneti || 30 ||
na kevalaM bhagavataH sarvaprerakatvAdij~nAnamAtreNAlam | kintu tasya sarvAdhAratvAdyapi j~nAtavyamityuchyate- " yadA " iti | tat tirohitArthatvAt pramANavAkyenaiva vyAchaShTe || eketi || bhUtapR^ithagbhAvasya paramAtmasthatvoktyA pR^ithagbhUtAnAM tatsthatvamabhipretam | 
tadevAtroktam || 31 ||
sarvachetanAchetanAtmakatvAt paramAtmanaH kathaM bhUtAnAM tataH paR^ithagbhAva ityata uchyate- " anAditvAt " iti | tatra paramAtmano.akartR^itvapratItiM cha nirAkartuM sharIrasthapadaM vyAkhyAti || sharIrastha iti || sharIrasthashabdasya kuto jIvavAchitvamityataH tatparayogaM darshayati || svapneneti || nanu jIvavadIshvarasyApi sharIrasthiteH jIvasyaiva tatpadavAchyatvaM kutaityata Aha || sharIrastha iti || viShNorapi mayedaM sR^iShTaM, madadhInamityabhimAno.astyeva | ataH kathaM tadanabhimAna ityata 
Aha || tadgatAnAmiti || sharIrasthapadaM jIvavAchakaM chet kathaM yojanetyata Aha || anAditvAditi || iti vAchyamiti sheShaH | jIvasyApyanAditvAt kiM vishiShyeshvarasyaiva taduchyate, yenAsya jIvAbhedanivAraNe hetutvaM syAdityata Aha || sharIreti || evambhUtAdimattvAbhAve.api kathaM paramAtmano jIvAdvisheSha ityata Aha || jIvasyeti || itishabdo hetau | nanu nirguNatvaM kathamIshvarasya jIvabhede heturbhavati jagatkartR^itvAdiguNAnAm Ishvare bhAvena hetorasiddherityata Aha || sattveti || nAtra guNapadena jagatkartR^itvAdayo vivakShitAH | kintu sattvAdaya eva | tatsambandhashcheshvare nAsti, jIve.astIti bhavati heturiti bhAvaH | karoti na lipyata iti jIveshvarabhede hetvantaram | tadvyAchaShTe || sarvamiti || jIvo na karoti lipyata eveti draShTavyam | lepashcha tatphalena | nanvatra jIvAdyabhedasyAprAptatvAtkathaM niShedho yukta ityata Aha || vAdIti || yathA shUnyavAdisiddhatvAt shUnyakAraNatvasya  " taddhaika AhuH " ityAdinA niShedhaH kriyate tathA sarvAdvaitavAdiprAptatvAt advaitaniShedho yujyate | yathA cha j~nAnadvArA mokShArthaM karmabhirIshvara evArAdhya iti karmashrutyabhiprAyAparij~nAnaprAptasya kevalakarmaNaivasvargAdipuruShArthalAbho bhavatItyasya  " iShTApUrtaM " ityAdinA niShedhaH kriyate tathA bhagavatA sarvaM vyAptamiti  " sarvaM khalidaM brahma " ityAdishrutyAbhiprAyAparij~nAnaprAptasyAdvaitasya niShedho yukta iti bhAvaH | prAtItika evarthaH kiM na syAdityata uktArthe vAkyAntarasammatimAha || kurvANa iti || mR^ityAdirahita ityanenAvyayapadaM vyAkhyAtaM bhavati | Ishvarasya chetanAchetanabhinnatve shrutisammatiM chAha || sa eSha iti || 32-34 ||
adhyAyArtha upasaMhriyate || kShetreti || tatra bhUtaprakR^itimokShapadaM tirohitArthatvAt vyAchaShTe || jIvAnAmiti || mokShaM mokShasAdhanamamAnitvamityAdyuktam || 35 ||
iti shrImadAnandatIrthabhagavatpAdAchAryavirachatasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM trayodasho.adhyAyaH || 13 ||
|| atha chaturdasho.adhyAyaH ||
hariH OM|| etadadhyAyapratipAdyamarthaM darshayati || kShetreti || prAdhAnyenottarAdhyAyaiH sAdhanamevochyate | tatra bandhaprakAraparij~nAna eva tanmokShasAdhanAnuShThAnaM yujyate | bandhashcha triguNAtmakaH | ato  " yAvatsaJNjAyate " ityuktavivaraNapUrvakaM triguNavikArasthitiM tadatyayopAyaM cha darshayatyanenAdhyAyeneti bhAvaH |  " kAryate hyavashaH karma " ityAdau traiguNyasya saN^kShepeNoktatvAt vivichyetyuktam | 
 " paraM bhUyaH pravakShyAmi " iti pratij~nAtamuchyate  " mama yoniH " iti | tatra yonishabdasya kAraNArthatvapratItinirAsAya bhAryAdyarthatve pramAmamAha || yoniriti || sthAnaM guhyasthAnam | astvevaM yonishabdo bhAryAdyanekArthaH | prakR^itaH kimartha ityata Aha || atreti || yonishabdasyAnekArthatvAt kathamayamevArtha ityata Aha || tasminniti || 3 ||
traiguNye vivichyokte sati tarhi guNA eva sarvottamAH, na tu tato.anyaH sarvottama iti shaMkA syAt | sA nirAkriyate-nAnyamiti | atra guNAnAnameva kartR^itvaM, neshvarasyaityanyathApratItinirasAyAha || etabhya iti || aj~nasyApi puruShatvAt ko visheSho j~nAnina ityata Aha || antheti || evaM yojanAyAM  " madbhAvaM so.adhigachChati " iti vyarthaM syAt | vAkyasya tadvinaiva samAptatvAdityataH tatsArthakyaM darshayati || kathamiti || bhagavati bhAvaprAptiyogyasyaiva puruShatvaM  " puruShatve vA vistarAdAtmA " ityAdishrutisiddham | pratIta evArthaH kiM na syAdityato  " mama yoniH " ityAdi smR^ityaiva vyAchaShTe || mahAlakShmIriti || parA ShaDbhyo.adhikA | dguNatvAt sat, tviSha dIptAviti dhAtoH prabhArUpatvAt tvamiti sattvamityarthaH | sR^iShTyA hi raJNjanaM bhavati | kimiyaM prasiddhA pR^ithivIdevatA.asAvityata Aha || yaditi || tamu glapana iti dhatuH | glapanaM saMsAreNa glAnidAnam | amuktigA ityanena  " dehe dehinaM " ityasyArtha ukto bhavati | keShAM ko bandhiketyata Aha || sarvAniti || anena tatra sattvamityAdinA tAratamyenoktabandhatraividhyasya viShayaH pradarshito bhavati | evametAsAM sarvabandhakatvenAtisAmarthyAt sarvottamatvamiti na mantavyamityAha || etAbhya iti || viShNuM sarvottamatvena jAnanneva yato vimuchyate.ataH sa eva puruShaH | ato naitAbhyo vidyate paraH iti jAnan nR^ipashurityarthaH || 16-19 ||
 " rajasastu phalaM duHkham " ityatra duHkhashabdaH kevaladuHkhArtha ityanyathApratItinirAsAyAha || rajasa iti || duHkhashabdaH kathaM duHkhamishrasukhavAchItyata Aha || duHkhamiti || atra kevaladuHkhavAchI kiM na syAdityato rajaso mishraphalatve smR^itimAha || karmaNa 
iti || aj~nAnajamityanena aj~nAnamiti vyAkhyAtaM bhavati | tena kevaladuHkhasya tamaHphalatvoktishchArthAntare bAdhiketi sUchitaM bhavati || 20-21 ||
guNAtyayopAyAdiprashnasya parihAra uchyate  " prakAshaM " iti | tatra svasmin prakAshaM nechChati, svagatamohaM na dveShTi, duHkhAdisAmyaM cha spR^ihAdyabhAvamAtraM, sarvArambhaparityAgashcha sarvatrodAsInatvamityanyathApratItinirAsAya pramANAntareNa tadvyAchaShTe || loketi || puruShAntare sthitaM prakAshAdi sAdhu na dveShTi | tatra mohAdyasAdhu nechChatItyarthaH | svasya prAptaprakAshatvAt mohojj~nitatvAt svasminneva tadichChAdyabhAvaH kiM na syAdityata Aha || svayamiti || mohaM dveShTi cheti draShTavyam | taM chApItyanena mAM chetyuktArthaM bhavati | sukhaduHkhAdItyasya viShNubhaktiparityAge sukhasya, anyathA duHkhasya bhAve.apItyarthaH | arthArthamityAdinA samaloShThetyAdyuktarthaM bhavati | avaiShNavetyanena sarvArambhetyuktArthaM bhavati | viShNu yAtItyanena saguNAnityAdeH tAtparyamuktaM bhavati || 22 ||
itashcha sarvArambhaparityAgIti na kevalodAsInatvamuchyate | udAsInavaditi pUrvavAkye kevalodAsInatvAbhAvasyokteH | neN^gata iti pUrvavAkye karmAbhAvasyoktatvAt kathaM kevalodAsInatvAbhAva ityata Aha || neN^gata iti || neN^gata iti na sarvapravR^ittiniShedhaH, kintu bhagavadudAsInapravR^ittiniShedha evetyarthaH | tarhi neN^gata ityanenaiva avaiShNavakarmAkaraNasyoktatvAt sarvArambhaparityAgIti punaruktirityata Aha || iti vaktIti sheShaH | neN^gata iti sAmAnyoktiriti draShTavyam | neN^gata ityalpAvaiShNavapravR^ittyabhAva uchyate | sarvArambhaparityAgIti dIrghAvaiShNavapravR^ittyabhAva uchyata ityatashcha na punaruktiriti bhAvena iN^ganArambhashabdayoH alpamahatkarmArthatve pramANamAha || iN^ganamiti || 23-25 ||
nanu guNashabdena shryAdInAM vivakShitatvAt  " saguNAn samatItyaitAn " iti tadatyayaH kathamuchyate | ashakyatvAdityata Aha || lakShmyAdibhiriti || lakShmIti shrIruchyate | smR^ityuktArthAnuvAdeva arthAntaraM chAha || taditi || ubhayatra prayogaM darshayati || yatheti || yathA dvArapAlakR^itabandhAtyayena gachChan dvArapAlamatItya rAjAnaM gachChatItyuchyate, yathA cha yo rAjAnaM gachChati sa dvArapAlamatItya gachChatItyuchyate tathaivetyarthaH | brahmabhUyAya ityasya brahmabhAvAyetyanyathApratItinirAsAyAha || brahmeti || 'mama yonirmahadbrahma' iti mahAlakShmyA eva brahmashabdena prakR^itatvAt atrApi saivochyata ityarthaH | pramANAntarasamAkhyAnenApyetat sAdhayati || atItyeti || guNAtItasya bhagavatprAptyAdyeva vaktavyaM, lakShmIprAptyA bhagavatprAptiH | yena taduktiH saN^gatA syAdityato.abhiprAyamAha || maditi || tatsthatva iti sheShaH | lakShmInArAyaNayoraviyogashchet guNatIto mAmApnotItyeva vaktavyam | kiM paramparoktyetyata Aha || tathApIti || yadyapi tayoraviyogastathApi lakShmIsamIpaM prApya tadanuj~nayA bhagavatprAptirbhavatIti paramparoktiryuktetyarthaH | 'sukhasyaivakAntikasya' iti tirohitArthatvAdvyAyaShTe || ekAntikasyeti || ekamevAsmAdadhikamiti gaNane.ante sthitamekAntikam | tattu mokSha eveti bhAvaH ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM chaturdasho.adhyAyaH || 14 ||
etadadhyAyapratipAdyaM darshayati || trayodasheti || yat trayodashAdhyAye jagatsvarUpaM varNitaM tadasmin adhyAye vivichya darshayati | tasyaiva saMsArarUpatvAt | saMsAraM jihAsatA tatsvarUpasya j~nAtavyatvAt | yashcha tatra saMsArAtyayopAyo nirUpitastaM chAtra darshayatItyarthaH | tatrApratipattyanyathApratipattinirAsAya shrutyaivAdhyAyo vyAkhyAyate || pR^ithagiti || tatrordhvamulamityasyArthaH pR^ithagiti | jagadvR^ikShasya harirmUlaM chettarhi tasya jagadekadeshatvaM syAdityataH pR^ithagityuktam | yathA prasiddhasya vR^ikShasya bhUmiratadekadeshatvena mUlaM tathaivetyarthaH | prakArAntareNordhvamUlatvaM darshayati || sattvAdIti || mUlabhAgavaditi || prasiddhavR^ikShasyaikadeshabhUtamUlavanmUlamityarthaH | sattvAdiyukte ityanena trimUlo jagadvR^ikSha ityuktaM bhavati | guNapravR^iddhA ityasya tAtparyaM choktaM bhavati | mUlairhi shAkhA pravardhante | nanu jagato.achetanatvAt achetanaprakR^itereva etanmUlatvaM, tarhi tasya jagadrUpeNa pariNAmaH syAt | bhUmyaMshAnAM loke pariNAmitvadarshanAdityata Aha || pR^ithivIti || tattatra jagadvR^ikShe hariH prasiddhavR^ikShasya pR^ithivIdevatAvannimittatvenaiva mUlaM na tu mR^idvadupAdAnatayetyarthaH | tarhi tadvatpariNAmitayA mUlaM kimityata Aha || mR^idvaditi || achetanA achetanaprakR^itiH | evaM chejjagadvR^ikSho viShNvAdimUlaH syAt, UrdhvamUlaH kathamityata Aha || uttamatvAditi || viShNoH sarvottamatvAt, shriyaH paratantreShUttamatvAt, achitprakR^iterachetaneShUttamatvAt UrdhvAni uttamAni viShNavAdimUlAni yasyAsAvUrdhvamUla ityarthaH | adhaHshAkhamityasyArtho nIchA iti | adho bhagavadapekShayA nIchA mahadAdayaH shAkhA yasyAsAvadhaH shAkha ityarthaH | jagadvR^ikShasyeti sambadhyate | ChandasAM parNatvamupapAdayati | kAmeti || loke parNotpattyanantarameva phaladarshanAdatrApi phalahetutvAchChandanAM parNatvamiti bhAvaH | anena dharmArthayoH kAmamokShArthatvAt kAmamokShAkhyadviphalo jagadvR^ikSha ityuktaM bhavati | adhashchordhvaM chetyasyArthaH anyonyeti || anenAdhobhUtAH shAkhA UrdhvamUleShu prasR^itAH, mUlAni chAdhaH shAkhAsu santatAnItyuktaM 
bhavati | tasyopapAdanaM kAraNeShviti |
kAraNeShu kAryasya sthitatvAt shAkhAnAM mUleShu prasR^itiryujyate | kAryeShu kAraNasya vyAptatvAnmUlAnAM shAkhAsu santatiryuktetyarthaH | vR^ikShamAtrasAmyasyoktatvAt ' ashvatthaM prAhuH' ityAdAvashvatthoktiH kathamityata Aha || jagaditi || ashvavat sthito.ashvattha ityarthaH | chaJNchalashchet kiM sarvAtmanochChidyata ityata Aha || avyaya iti || kimato yadyevaM jagadvR^ikSha ityata Aha || svasaktIti || saN^garAhityasahitaj~nAnAsinetyarthaH | asya viShNoH pR^ithaktvameva kutaH? tajrAnena cha kimityata uktaM vivR^iNvannAha || avyaktAdIti || neti netItyAdeH pR^ithaktvaj~nAnena cha bhagavanmArgaNaM bhavati | jagato bhagavadvailakShaNye j~nAte hi tatsvarUpaM j~nAtuM shakyata iti bhavaH | anena 'tameva' iti vivR^itaM bhavati | vR^ikShachChedArthamiti sheShaH | nanu jagadvakShachChedo brahmAdipratipattyA.api bhavati | ataH 'tameva' iti kimavadharyata ityata Aha || yaditi || brahmAdInAM bhagavadaMshAbhAsatvenAsamarthatvAt jagadvR^ikShachChedAya bhagavantameva prapadyetetyAshayaH || 1-4 ||
aMsha eva kiM na syAditi chenna | bhinnatvAt | tarhyaMshAbhAvaso.api kathamityata Aha || kiJNchiditi || anena 'mamaiva' ityuktArthaM bhavati | kiJNcha jIvasya viShayAn prati indriyapreraNAdikamapIshvarAdhInamiti tatprapattirjagadvR^ikShachChedanopAya iti bhAvena bhagavanmahimAnaM darshayat | bhuN^kta ityanena 'shrotraM' ityasyArtha ukto bhavati | shubhAnityanena 'guNAn' ityuktArthaM bhavati | Ishvarasya pUrNAnandatvAt kiM viShayabhogenetyata Aha || pUrNeti || 9-12 ||
upajIvyatayA vishvanarasambandho vaishvAnara ityarthaH | kSharaNaM vinAshaH | kShara vinAshasantatadAnayoriti dhAtoH | atrAtmapadaprayogeNa 'dvAvimau puruShau' iti puruShashabdaH chetanArtha ityuktaM bhavati | tatashcha na shriyaH puruShatvavirodhaH || 13-20 ||
iti shrIAdAnandatIrthabhagavatpAdAchAryavirachite shrImadbhagavadgItAtAtparyanirNaye paJNchadasho.adhyAyaH || 15 ||
|| atha ShoDasho.adhyAyaH ||
hariH OM|| etadadhyAyapratipAdyamarthaM darshayati || deveti || abhayAdidevatAlakShaNAnAM mokShahetutvAt tadApAdanAya dambhAdyasuralakShaNAnAM tadvirodhitvAt tatparityAgAya tadubhayamasminnadhyAye nirUpyata iti bhAvaH |
tatra 'abhimAnashacha', 'Ishvaro.ahaM', 'asatyamapratiShThaM te jagadAhuranIshvaram | 'aparasparasambhUtaM', 'mAmAtmaparadeheShu praddhiShantaH', 'tato yAntyadhamAM gatiM, 'trividhaM narakasyedaM' ityAdinA chArvAkANAmasuratvamuchyata ityanyathApratItinirAsAya vyAchaShTe || ya iti || parebhyo na cha jAyate | bhramajatvAdeva | kuta ete.asurA ityata Aha || akSheti || satI pR^ithivItyAdipratyakShasya, vishvaM satyamityAdyAgamasya, pramANadR^iShTatvAdyanumAnasya sarvasya mithyAtve sarvamithyAtvasyApi mithyAtvaprAptyA sarvasya tvamiti svoktivirodhaH | na kevalaM parameshvaro.ahamityAdi manvAnA asurAH, kintu yo.anye pratyakShAdiviruddhavAdinaste sarve.apyasurA ityAha || evamiti || 
devalakShaNamAha || ye tviti || anena 'j~nAnayogavyavasthitirdAnaM' ityAdi vyAkhyAtaM bhavati | kuta evaMvidhAnAM devatvamityata Aha || pratyakSheti || vamuktigA ityanenaiva devItyuktArthaM bhavati |
nanu 'tato yAntyadhamAM gatiM' ityAsurasampado.andhatamasahetutvasya vakShyamANatvAt kathaM 'nibandhAyasurI matA' iti bandhahetutvamuchyata ityata Aha || nibandhAya nIcheti || nAtra saMsArahetutvamuchyate, kintvatinIchAndhatamasasAdhanatvameveti bhAvaH | nanu bhUtasargANAmatibahuprakAratvAt 'dvau bhUtasargau' ityAdi kathamuchyata ityata Aha || sargANAmiti || sargANAM subahutve.api dvAviti vaktuM shakyate | shubhAshubhaphalAdhikyavivakShayeti bhAvaH | gandharvamanuShyAdhamAdInAmapi shubhAshubhaphalAdhikatvAt ko visheSho devAdInAmityata Aha || gandharveti || tadubhayaphalAntarvartamAnA evetyarthaH | tadvivR^iNoti || muktigA iti || evaM tamogA eveti cha draShTavyam | tarhi devAdInAmapi muktyAdigatvAdebhyaH ko visheSha ityata Aha || devA iti || evamasurA evAtidAruNatamogA iti draShTavyam |
yaduktaM dvAvityuktighaTanAya mokShasyAnekavidhatvAt devAnAmebAdhikamokSho nAnyeShAmiti tadgItAyAmapi j~nAyata ityAha || vimokShAyeti || nanu devatvAdeH kAraNavisheSheNa hAnopAdAnadarshanAt dvau bhUtasargAviti nisargatvoktiH kathamityata Aha || deveti || nisargatvAdeva nAnyathA bhavatItyarthaH | nanu prahlAdAdyasurANAM devatvadarshanAtkathamanyathAbhAvAbhAva ityata Aha || devA iti || prahlAdAdInAM svato devAnAmeva kAraNavisheSheNaivAsuratvam | atastadvihAya devatvaM yuktamiti bhAvaH | nanu tatrApyasuratvaM naShTamityastyevetyata Aha || hetuta iti || aupAdhikatvAdasuratvasya nAsho yukta eva | na tena svAbhAvikAsuratvAnAshamatasya virodha iti bhAvaH | mAstvasurANAM devatvaM, devAnAM tu devatvaparityAgenAsuratvaM prAptamityata Aha || nApIti || nAsurabhAvaH 
prahlAdAdInAM devatvasvabhAvanivartakaH | aupAdhikatvAt | sphaTikashauklyAnivartakalauhityavaditi bhAvaH | tarhi shApAdivaiyarthyamityAshaMkya pariharati || kintviti || tato devAnAmasuratvAbhAvAt | devatvasyAnapagame.api kuto.ashochyatvamityata Aha || mokSheti || tadupapAdayati || hareriti || anenaiva mA shucha ityasya tAtparyaM choktaM bhavati || 1-24 ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya ShoDasho.adhyAyaH || 16 ||
|| atha saptadasho.adhyAyaH ||
etadadhyAyapratipAdyamarthaM darshayati || saditi || satkarmaNa eva puruShArthasAdhanatvenAnuShTheyatvAt asatkarmaNastadviruddhatvena tyAjyatvAt anuShThAnatyAgayoshcha vivichyAj~nAne.asambhavAt sadasatkarmaNI vivichyAtrochyete iti bhAvaH || 1-2 ||
'ye shAstravidhimutsR^ijya'iti prashnasyottaramuchyate-trividheti | tatra nAj~nAnAchChAstravidhimutsR^ijya yajanaM sAttvikatvAdij~nApakam | kintu sAttvikatvAdibhedena shraddhA trividhA bhavati | tatra yo yajamAno yAdrashashraddhaH sa tAdrasha iti shraddhayaiva tajj~nAnamityuktasyopapAdasAyoktam || sattvAnurUpeti || tatra shraddhAyAH sattvaguNAnurUpatvoktyA kathaM yo yachChraddhaH sa eva sa ityasyopapAdanamityata Aha || sattveti || sattvashabdasya jIvavAchitvaM pUrvameva sAdhitam | kimato yadyevamityata Aha || ata iti || shraddhAyA jIvAnurUpatvAt tayA tatsvarUpaM j~nAyata ityarthaH | shraddhAyA jIvasvarUpatvaM kuta ityata Aha || shraddhAmaya iti || tatra mayaT.hshabdasyAnekArthatvAdatropayuktamarthamAha || shraddheti ||
'tAM shrR^iNu'iti pratij~nAnaM 'yo yachChraddhaH'ityasya vivaraNenochyate || yajanta iti || tatrAntaHkaraNavR^ittishraddhAyA api vidyamAnatvena svarUpabhUtAyA vivektumashakyatvAt tayA kathaM jIvasvarUpaj~nAnam sarveShAmapi devatAyAjitvAt kathaM yakSharakShAMsItyAdi? kathaM cha nityAkR^ishamIshvaraM tAmasAH karshayanti? ityAdishaMkAparihArAya sattvAnurUpetyAdi pramANavAkyenaiva vyAchaShTe || shraddheti || kiM shraddhA svarUpabhUtaiva uta bhinnA.apyastItyata Aha || svarUpeti || tarhi svarUpashraddhAyA eva j~nAtumashakyatvAt na tayA jIvasvarUpaviveka ityata Aha || tatrate || vyajyate.antaHkaraNe | evaM rAjasatvApi sAttvakI tAmasI kvachideva bhavatIti j~nAtavyam || kiM tata ityata Aha || bhUyastvAditi || evaM svarUpashraddhAyA evAdhikyenAbhivyakterj~nAtuM shakyatvAt tayA jIvasvarUpaM vivichyata ityarthaH || 3 ||
kathaM shraddhayA jIvasvarUpaviveka ityata Aha || shraddheti || anena yajanta ityuktArthaM bhavati | vyAmishrayAjino.akrameNa yAjinaH | akhilaM jaganmithyeti manyanta ityarthaH | anena sarvayAjinAM devatAyAjitvasAmye.api bhoktR^ivivakShayA devAnityAdyuktirityuktaM bhavati | 'adhyakShavidyAkhyA', 'dInatvAt', 'shivaskandAdi'ityanena kvachittathoktInAM gatiruktA syAt | trividhAnAM teShAM yajanaphalamAha || mokSha iti || svargapratinidhitvena kalpitaH sAN^.hkalpikaH svargaH | uktarItyA sAttvikAnAM kiM shAstravidhiM jAnatAmajAnatAmapi mokSha ityata Aha || tyaktveti || anena shAstravidhyutsargAdyaprayojakIkR^itya shraddhAyA eva prayojakatvakathanasyAbhiprAyo.api varNito bhavati | tAmasAnAM bhUtAditvamavAntaraphalameva | mukhyaM tu tama evetyupapAdayati || ashAstreti || j~neyAshchetyanena 'tAn viddhi'ityuktArthaM bhavati | annaishchetyanena 'AhAraH'ityAdestAtparyamuktaM bhavati | shraddhAyA jIvasvarUpatvena tayA tajj~nAnamupapadyate | AhArAdyaistatkathamityata Aha || sAttvikA iti || atra jIvAnAM sAttvikatvAdi uttamatvAdIti j~neyam | sAttviyaj~nAdInAmitthaMbhAvAntaravidhAnAyAha || omiti || anena OM tatsat' cha ityAdi vyAkhyAtaM bhavati | kena hetunA viShNoromiti nAmetyata Aha || viprA iti || tasmAdoN^.hkArasya bhagavannAmatvAt, omityuchchAryeti sheShaH || pravartanta iti || pravartayantItyarthaH | anena brAhmaNA ityAdyuktArthaM bhavati | bhagavannAmAntarasadbhAvAt kathametaduchchAraNaniyatirityato.asya visheShamAha || anoN^.hkR^itamiti || oN^.hkArochchAraNaM tadarthaj~nAnapUrvakameva kAryamiti bhAvenAha || oN^.hkR^itaM tviti || kiMnimittaM viShNostaditi nAmetyata Aha || phalamiti || anena tadityuktArthaM bhavati | nanu mayaT.hpratyayasya vikAraikArthatvAt kathaM shraddhAmaya ityasya shraddhAsvarUpa iti vyAkhyetyata Aha || maTamiti || shraddhaiva prayojikA na tu shAstravidhAnAnusAritvAdIti yatparihAravAkyAbhiprAyavarNanaM tatkuta ityata Aha || shAstreti || bhagavataiva shraddhAbhAve shAstravidhAnAnusAriNo.apyasattvasyaivoktatvAt shraddhaiva prayojikA nAnyaditi j~nAyata iti bhAvaH | hutamityatra shAstravidhAnAnusAreNeti siddham | vidhAnoktiprasaN^gAt | aN^gIkR^itya chedamuktam | bhagavachChraddhAbhAve shAstravidhAnAnusAritvaM cha nAsti | tato.api shraddhaiva sAttvikatvAdau prayojiketyAshayenAha || bhagavaditi || tatkuta ityata Aha || viShNubhaktIti || viShNubhaktividhAnArthameva shAstrapravR^ittishruteH tadabhAve na shAstravidhAnAnusAritvaM bhavatItyarthaH | shAstravidhAnAsyAprayojakatve 
kathaMmashAstravihitamiti tAmasatve prayojakatvamuchyata ityato Aha || bhagavaditi | 
'rasyAH snigdhAH sthirAH'ityAhArANAM kiMnAma sthiratvaM, keShAM chochyata ityata Aha || sthirA iti || bahukAlaM guNapradA ityarthaH | kaT.hvAmlalavaNeti kaTUvAdInAM yadrAjasatvamuktaM tanna niyataM, kadAchit sAttvikatvamapi syAdityAha || kaTUvAdInAmiti || raso rasAyanam | evaM rasyAH sthigdhAH sthirA hR^idyA iti sAttvikatvenoktAnAM rasyAdInAM sAttvikatvaM na niyataM, kadAchit rAjasattvamapi bhavatItyAha || rasyeti || kaTUvAdInAM rAjasattvaniyamaH kiM na syAt kadAchitsAttvikatvaM kuta ityata Aha || dukheHti || duHkhAdipradAshchet rAjasA ityuktatvAdArogyAdihetutve kaTUvAdInAM sAttvikatvAvagaterna rAjasattvaniyama ityarthaH | rasyAdInAM sAttvikatvAniyame chAyuHsattvetyAdyudAhartavyam | balashabdAt sattvashabdasyAnatibhinnArthatvAt punaruktirityata Aha || sattvamiti || 
nAtrAyaM sattvashabdArthaH sAdhubhAvaH | tasyAnnotpannatvAbhAvAdityata Aha || bhavatIti || 'sukhaprItivivardhanAH' 'hR^idya'iti shabdasyaikArthatvapratIti nirAsAyAha || hR^idyamiti || sevAnantaramapi yatpurbhUyAditi mano harati tad hR^idyam | upayogakAla eva saukhyapradaM priyam | sakR^idupayuktaM dIrghakAlaM sukhaM dadat sukhadam | bahuvAropabhoga eva saukhyadaM rasyamityarthaH || 8 || rUkShashabdasyAnekArthatvAdatra vivakShitamarthamAha || rUkShamiti || annasya tIkShNatvaM ghaTayannAha || tIkShNamiti || 9|| paN^ktipAvanapuruShasheShAnnasya sAttvikatvaprasiddheH kathaM yAtayAmaM tAmasamityataH prakArAntareNa pramANata eva vyAchaShTe || yAmeti || yAmaM yAmyaM niyamyam apekShitAMshaH sAra iti yAvat | tarhi gatarasamiti punaruktirityata Aha || purvamiti || yo vA ko vA yasya rasastadapagame yAtayAmaM, svadutvApagame gatarasamityarthabheda iti bhAvaH | rUkShashabdena rAjasatayoktanIrasasya kathaM tAmasatvamuchyata ityato vA.aha || pUrvamiti || svata eva nIrasaM rUkSham, pUrva svadveva pashchAdanyathA jAtaM gatarasamityadoSha iti bhAvaH | apagatasvadutvaM tAmasattvamiti durgamam | ekasyaiva vastunaH puruShabhedena svAdutvAsvAdutvasambhavena svAdvAderanishchayAdityata Aha || shuddheti || yaduktaM rAjasayajanena sAN^.hkalpikaH svarga eveti tanna yujyate | 'abhisandhAya tu phalaM'iti tatra phalAbhisandhinA pravR^itteH, rAjasayAgena indrAdidevalokaH svargo bhavatIti kvachidvachanAchchetyAshaMkAM smR^ityantareNa pariharati || yAgAditi || svargAbhisandhAnAttatra pravR^itteH kathaM tadabhAva ityata Aha || viShNAviti || svargakAmanena pratyuta naraka eva bhavati, na svargaH | teShAM viShNAvashraddhAsadbhAvena svargayogyAnAM tatkAmasyAyogyatvAditi bhAvaH | rAjasAnAM sakAmayaj~nAbhAve.api narakasadbhAvAt kathamayogyakAmAdi tatkAraNamityata Aha || vineti || kvachinnarakadarshanasya gatimAha || niShiddhamiti || atra narakalokaprachuratvoktyA rAjasoShu madhyamA vivakShitAH na tu nityatraividyA iti j~nAtavyam | yadi rAjasakarmaNA narakaH syAttarhi sAttvikAnAmapi tatkaraNasambhavAt narakaprAptiH stAdityata Aha || kadAchiditi || yadyapi sAttvikA rAjasatAmase, rAjasAH sAttvikatAmase, tAmasAshcha sAttvikarAjase karmaNI yadyapi kurvanti | tathApi tatkAdAchideva | svAbhAvikakarmaNyeva prAdhAnyena sthitiH | mahatA chAlpAbhibhava iti na phalasaN^.hkara iti bhAvaH | svAbhAvikaM mahAphamasvAbhAvikam alpaphalamityato.api svAbhAvikenAnyAbhibhavasambhavAnna phalasaMkara ityAha || svamiti || yadi sAttvikAdInAM svAbhAvikAsvAbhAvikakarmakaraNaM syAttarhi idaM svAbhAvikaM karma, idaM neti kathaM j~nAyata ityata Aha || bAhulyamiti || svAbhAvikAdikarmasu yad bahulaM tat svAbhAvikam, alpamasvAbhAvikamiti bAhulyAdij~nApakamiti bhAvaH || 10-15 ||
'manaHprasAdaH saumyatvaM maunaM' ityatra maunashabdasyAnyarthatvapratIti nirAsAyAha || maunamiti || kathaMmanyathA mAnasaM tapaH syAditi bhAvaH | 'aphalAkAN^kShibhiryuktaiH' ityatra yuktatvaM nAma kimityata Aha || yuktairiti || nanu sAttvikayaj~nadAnayorbhagavadarpaNamanuktvA tapasyeva kimuchyata ityata Aha || yuktairiti || na kevalaM tapasyevaitaduchyate kintu yaj~nadAnatapassvapi etadanuShaJNjanIyamiti bhAvaH |
'oMtatsaditi nirdeshaH' ityetadvAkyAntareNa vyAkhyAtam | tadvAkyavivaraNenaitadvAkyaM vivR^iNoti || 16-22 || saditi || tatashcha kimityata Aha || omiti || karmAdInAM satsambandhitvAdeva hi sattvam | tachcha padaM brahmaiva | oMtatsaditi nAmnAM viShNau prasiddhatvAt | ato viShNusambandhyeva karmAdi saditi bhAvaH | anena 'OM tatsaditi yadviShNoH' iti vivR^itaM bhavati | anoN^.hkR^itaM hyAsuraM syAt ityanoN^.hkR^itasyAsuratvaprasiddhiH taduchchAraNe hetutayoktA | kA.asAvityato vaidikItyAha || sravatIti || 'oN^.hkR^itaM tvapi'ityuktArthe shrutiM chA.aha || anarthaj~neti || nirartho niShprayojanaH | kutaH? yasmAdarthaj~nAnata eva j~nAtAraM trAti tena hi mantraH kathitaH | nanvasminnadhyAye sadasatkarmavivekhaH kAryaH | taM vihAya OM tatsadityAdinA kimuchyata ityato.abhiprAyamAha || tadarthatveneti || atra hyoN^.hkarArthasmaraNapUrvakaM tamuchchArya bhaktyA bhagavadarthatvena niShkAmatayA kR^itameva 
karma sAttvikamanyadrAjasAdItyuchyate | tatashchaitAdR^ishameva satkarma anyadasatkarmeti sadasatkarma vivichyoktameveti bhAvaH | na cha vAchyamatraivaMvidhakarmaNaH sattvamanyasyAsattvaM svayamevochyata iti | anyathA prasaN^gAnanuguNatvaprasaN^gena sadAdishabdasya sAttvikAdyarthatvAt | etena 'aphalAkAN^kShibhiH' ityAderapyevamevAdhyAyasaN^gatiH sUchitA bhavati |
nanu 'karma chaiva tadartho.ayaM' iti sAttvikaM karmoktvA rAjasamanabhidhAya 'ashraddhayA hutaM' iti tAmasameva kimuchyata ityata Aha || rAjasasyeti || nAtra tAmasamevAsachChabdenochyate api tu rAjasamapIti bhAvaH | takuta ityato.ashraddhayetyuktAsallakShaNasya rAjase.api bhAvAdityAha || viShNivati || 'na cha tatpretya no iha' iti yadrAjasatAmasakarmaNoH phalamuktaM tadvivichya smR^ityA darshayati || sAttvikamiti ||
iti shrImadAnandatIrthabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM saptadasho.adhyAyaH || 17 ||
|| atha aShTAdasho.adhyAyaH ||
hariH OM|| etadadhyAyapratipAdyamarthaM darshayati || sarveti || yatsarveShvadhyAyeShu viprakIrNatayA puruShArthasAdhanamuktaM tanmandAnAM buddhyArohArthaM saN^kShepeNAsminnadhyAye nirUpyate | chaturdashAdyanuktaM traiguNyaM chochyata ityarthaH || 1-2 ||
'sarvakarmaphalatyAgaM' iti svoktatyAgasvarUpAvadhAraNAya prAtItikI vidvanmatavipratipattirudbhAvyate-'tyAjyam' iti | atra yaj~nadAnatapaHkarma na tyAjyaM, kAryameva taditi bhagavanmatavirodhitvAt tyAjyaM doShavaditi tyAgapakShiNo nindyA ityanyathApratItinirAsAyAha || manIShiNa iti || ata iti || 'kAryamityeva vatkarma' ityatra yathA karmaNi saN^gaphalatyAgena karmatyAgo varNyate, na tu karmasvarUpatyAgena, tathA tyAjyamityetadartho varNayituM shakyate | ato na tasya bhagavanmatavirodhaH | kuto.arthAntarakalpaneti chet manIShiNa ityuktatvAdeveti bhAvaH || 3-4 ||
nishchayaM shrR^iNviti pratij~nAtamuchyate-yaj~neti | tatra jyotiShTomAdiyaj~neShu hiraNyAdidAneShu yatInAM shUdrAdInAM chAdhikArAbhAvAt UrdhvaretastvAditapassu gR^ihasthAdInAm adhikArAbhAvAt kathaM sarveShAM yaj~nAdividhIyata ityata Aha || dravyeti || nAtra sarveShAM jyotiShTomAdiyaj~naH, hiraNyAdidAnAni, UrdhvaretastvAditapAMsyeva vidhIyante, kintu dravyayaj~nAdiyaj~nAH, vidAyAdidAnAni, satyavachanAditapAMsi | teShAM cha yatyAdInAmapyuchitatvAt yuktaM sarveShAM tadvidhiriti bhAvaH | 'nAgnirna yaj~naH' ityAdeH trivarNabAhyAnAM na kvApi yaj~ne.adhikAra ityata Aha || viShNviti || dravyAdiyaj~nAbhAve.api teShAM svAdhyAyayaj~ne.adhikAro.astyeva | na cha vedAnadhikAreNa tadabhAvaH | viShNunAmasvAdhyAyayaj~ne.adhikArasambhavAditi bhAvaH | teShAM kiM tapa ityata Aha || satyeti || 5-6 ||
'tyAgo hi' ityuktaM prapaJNchyate-'niyatasya' iti | tatra karmatyAgasya svayameva stUyamAnatvAt kathaM mohanimittatvamuchyata ityata Aha || saN^geti || svarUpatyAgasyApi mohanimittatvaM kutaH? yonAyamarthaH syAdityata Aha || sveti || nanu puruShArthasAdhane|pi karmaNi duHkhasAdhanamiti mithyAj~nAnena tatsvarUpaparityAgasya rAjasatvakathanAt kathaM tAmasatvamityata Aha || mohamiti || nohaM vineti || paratrApIdaM duHkhasAdhanamiti mithyAj~nAnaM vinetyarthaH | duHkhashabdena sharIrAyAsa uchyata ityanyathApratItinirAsAyAha || duHkheti || kevalamiti || sharIrAyAsadvArA prAptaM na chetyarthaH | sharIrAyAsa evArthaH kiM na syAdityata Aha || kAryeti || na kevalamanyathA punaruktiprasaN^gAdatra duHkhashabdo mAnasaduHkhArthaH | kintu tathA vachanAchchetyAha || duHkhamiti || arthavisheShavivakShAyAmevaM j~neyam | tadabhAve dvayamapi shabdadvayenochyata iti bhAvaH || 8-9 ||
sAttvikatyAgI punarnirUpyate-' na dveShTi' iti | tatra kathaM sAttvikatyAgino.akushalakarmAdveShaH kushalakarmAsaN^gashchochyate | 'kAryamityeva' ityuktivirodhAdityataH pramANAntareNa tadvyAchaShTe || na dveShTIti || puNya iti || tatphala iti yAvat || tameva stauti || ya iti || samyagityanena modhAvItyAdyuktArthaM bhavati | tadarpaNenetyanena tyAgItyuktArthaM syAt | tasyetyanenAniShTamityasya tAtparyamuktaM bhavati | kiM tasya sarvathA bandhakaM karma na bandhAya bhavatItyata Aha || bahulaM chediti || bahulaM chet sarvatyAginAmapyatyalpadoShakaraM kiyatparyantamityata Aha || yAvaditi || 10-11 ||
'aniShTamiShTaM mishraM cha' ityatra bandhakaM karmaphalaM tyAgina iShTamityanyathApratItinirAsAyAha || anyeShAmiti || tyAgina eveShTaM kiM na syAdityata Aha || asyeti || na tyAgino bandhakaM karmaphalamiShTam | tyAgitvAdeva 'yastu karmaphalatyAgI' iti karmaphalechChAtyAgina eva tyAgitvenoktatvAditi bhAvaH | bhavedevaM yadi 'aniShTamiShTaM mishraM cha' ityatra bandhakakarmaphalaM vivakShitaM syAt | na chaivamabandhakakarmaphalasyApi grahaNe bAdhakAbhAvAdityatastyAgino bandhakakarmaphalasyaivAbhAve.atyAgino 
bandhakakarmaphalabhAve pramANamAha || j~nAnAderiti || tyAgimAtrasya j~nAnabhaktyAdeH | tasyaivAparokShatastattvasaMvettuH mokShabhogyAnandAtishayAt | tadR^ite j~nAnAdikamR^ite | anena 'bhavatyatyAginAM' ityuktArthaM bhavati | bhavatyatyAginAM pretya na tu tyAginAmityatyAginAM pratiyogitvena tyAgina eva vaktavyAH | saMnyAsinastu kimityuchyanta ityata Aha || kevaleti || atyAgipratiyogitayA saMnyAsikathanaM nAnupapannam | svArthe phalechChAbhAve.api paropakArArthaM kArIryAdikevalakAmyakarmakaraNasti tyAginAm | tadapi nyAsinAM nAstItyetAvanmAtravisheShavattvAt tyAgibhyo visheSho nyAsinAmityarthaH | etAvAneva chedvisheShaH tat kiM tayo- sAmyam? yena tyAgiShu vaktavyeShu nyAsinAmuktirityata Aha || tyAgitvamiti || karmaphalechChAbhAvo dvayorapi sama ityarthaH | tyAgibhyo nyAsinAmukta eva visheSha ityetat kuta ityata Aha || pareti || 12 ||
karmaNyabhimAnatyAgo.api saMnyAsa iti bhAvena karmakAraNAnyuchyante-'paJNcha' iti | tatra sAN^khyakR^itAntapadena paramasAN^khyasiddhAnta evochyate, na tu prasiddhasAN^khyameva | atra daivashabdeneshvarasya gR^ihItatvAt paramasAN^khyasya cha seshvaratvAt prasiddhasAN^khyasya nisIshvaratvAt, tathA paramasAN^khyasya vaidikatvenAtropAdAnasambhavAt anyasyAvaidikatvena tadasambhavAditi bhAvena tayoH seshvaratvAdau pramANamAha || kathitamiti || 13 ||
adhiShThAnapadasyAtra vivakShitamarthamAha || adhiShThAnamiti || 14-16 ||
tajj~nAnaM stUyate-'yasya' iti | etachcha sarvAnahaN^.hkArAdimatAM samamityanyathApratItinirAsAya vachanAntareNaiva vyAchaShTe || svAtantryamiti || Atman Atmani || lakShamyAdeshcha svAtantryaM vettItyanuShajyate | tadarthaM lokahananArtham | tadarthaM jAtatvenaivAlaM, kimIshvarasyAtantryAdij~nAnenetyata Aha || aj~na iti || lokAn hanti chediti sheShaH | tarhi j~nAnenaivAlaM, kiM tadarthaM jAtatvenetyataH parokShAparokShaj~nAninorapi tadarthamajAtayorlokahanena vibhAgena bAdhakAmaha || aparokSheti || parokShaj~nastadarthajAto yadi lokAn hanti tarhi kiJNchiddoSheNa lipyata ityarthaH | aparokShetyuktyA j~nAnaM chAparokShamapekShaitamiti sUchitam | parotraAnena tadarthaM jAtatvenaivAlaM, kimaparokShaj~nAnenetyato vA.a.aha || parokSheti || atra tadarthaM jAtaiti grAhyam | nanu sarvoShAmapyasvatantratvenAhantR^itvAt asyaiva na hantIti kiM vishiShyochyata ityata Aha || asvAtantryeti || bhAvo.asya nAstItyanyasya bhAvo.astIti hetorna hantIti visheSho yukta iti yojyam | na hantItyuchyata ityato na paunaruktyam | nanu buddheralopo nAma svAtantryAbhimAnaparityAgaH | ataH punaruktirityata Aha || buddhiriti || bhavedevaM, 'yasya nAhaN^.hkR^ito bhAvo' 'buddhiryasya na lipyate' ityanayorarthabhedo yadi svAtantryAbhimAnaphalarAgayorubhayorapi bandhakatvaM syAt | tadeva kuta ityata Aha || svAtantryamiti || 17 ||
'daivaM chaiva' itIshvarasya karmasu prerakatvamuktam | tatpreraNAsvarUpaM nirUpyate-'j~nAnam' iti | tatsmR^ityopapAdayati || samprerayituriti || preraNAyA bhagavaddharmatvAt kathaM j~nAtR^itvAdItyata Aha || seti || preraNAyA j~nAnAdirUpabhagavatsvarUpatvena tathAtvamupapadyata ityarthaH | preraNAyAstadA tadA jAyamAsAyAH kathaM bhagavatsvarUpatvamityata Aha || svarUpeNeti || na preraNA tadA tadotpadyate || kintu bhagavatsvarUpatayA sarvadA vidyamAnaiva vyaktirUpeNa jAyate | ato bhagavatsvarUpatvamupapannamiti bhAvaH |
yo.aya preraNAyA vyaktirUpo visheShaH so.api nAnitya iti shaMkanIyam | tasya nityapreraNArUpatvena sadA vidyamAnasyaiva visheShato jAyamAnatvAdityAha || visheSho.apIti || evaM visheShasyApi visheShastasyApItyanavasthA syAdityata Aha || svanirvAhakateti || bhavedanavasthA, yadi preraNAyA bhinno visheShastasyApi tathetyaN^gIkriyate | na chaivam | sA preraNA svarUpameva svAtmAnaM visheShatayA visheShitayA nirvahati | sa visheSho.apyevamityaN^gIkArAdityarthaH | etad dR^iShTAntenopapAdayati || vishiShTavaditi || tadeva vivR^iNoti || visheShyasyeti || asti tAvad visheShyavishiShTayoravipratipanno.abhedaH | dharmadharmibhedavAdinA.api tasyAN^gIkR^itatvAt | na cha visheShyavishiShTayornirvisheShAbhedaH | tathAsati j~nAtR^idevadattashabhdayoH paryAyatvApatteH | na chaivaM visheShyasyApi visheShAN^gIkAreNAnavasthA.asti | visheShyavastunastadvisheShANAM cha svanirvAhakatvAt | evaM IshvarapreraNAyA visheShastasyApi visheSha ityaN^gIkAre na kashchiddoSha iti bhAvaH | bhavedetadvisheShyavishiShTayorabhedasiddhau, sa eva kuta ityata Aha || j~nAturiti || visheShyavishiShTayorbhedAnubhavAbhAvAt abhedAnubhavasadbhAvAchcha na bheda iti bhAvaH | visheShyavishiShTayorabhede.anubhavAntaraM cha darshayati || pashyAmIti || ma iti visheShyamuchyate | visheShaH samutthita iti tasyaiva vishiShTatvam |
visheShaNayuktaM vishiShTam | tadvisheShaNaM nirUpayati || visheShuNamiti || visheShAkhyaM yathA 'yastuno.astitvaM', phalasya nIlatvam' 
iti | itahadatyantabhinnaM daNDAdi | tadubhayamapi visheShaNamiti kasmAduchyata ityata Aha || visheShamiti || aNayet gamayet | nanu daNDAdivisheShaNaM vastuni daNDatvAdivisheShaM gamayati, visheShaH kiM gamayedityata Aha || visheSheti ||
pUrvoktakarmakAraNAni saN^kShipyatrochyante-'karaNaM' iti | tatra karmasaN^grahakathanaM kvopayujyata ityatastadanUdya madhyamapadalopisamAso.ayamiti bhAvena vyAchaShTe || saN^graha iti || kathamadhiShThAnAdipaJNchakasya karaNAditritvamityata Aha || adhiShThAnasyeti || nanu pUrvAnuktakarmaNo.atra kathanAt kathaM teShAmayaM saN^kShepaH syAdityata Aha || karmeti || 18 ||
sAttvikaj~nAnAdisAdhanAnuShThAnAya guNabhedA uchyante-'j~nAnam' iti | tatra, guNAH saN^khyAyante.asminniti guNasaN^khyAnapadena prasiddhasAN^khyashAstramuchyata ityanyathApratItinirAsAyAha || evamiti || prasiddhasAN^khyashAstramevAtra kiM na syAdityata evamityuktam | evaM sarvagatasyeshvarasya sarvato bhedAdiviShayaM j~nAnaM sAttvikamityAdi guNasaN^khyAne prochyata iti hyatrochyate | tachcha paramasAN^khyashAstragrahaNa evopapadyate, na nirIshvarasAN^khyagrahaNa iti bhAvaH || 19 ||
tatra pratij~nAtaM j~nAnatraividhyamuchyate-'sarva' iti | tadapratItyAdi nirAsAya smR^ityaiva vyAchaShTe || astitvAditi || pR^ithaktvenetyantena sarvabhUteShviti saptamyA abhiprAyo.apyukto bhavati | viShNorityAdinA avibhaktamityuktArthaM bhavati | tAratamyenetyanena vibhakteShviti dvedhA vyAkhyAtaM bhavati | atha bhUtashabdena bhavatIti jaDaM chochyata ityabhiptetya vibhakteShvityasyArtha uchyate || jaDebhya iti || tebhyo jaDebhya ityanena saptamyartha ukto bhavati || samyagiti || viShNuH sarvottamaH jIvAstadadhInaj~nAnAdimantaH, jaDaM tadrahitamityato viShNvAdInAM bheda ityarthaH | anenaikamityuktAbhiprAyaM bhavati || 20 ||
viShNorityanena pR^ithaktvenetyuktatAtparyaM bhavati | sAttvikaj~nAnasyApi viShNoranyathra yathArthatvenoktatvAt kathaM rAjasatvamasya syAdityata Aha || yadIti || mishratattvavit sandigdhatayA bhagavatsvarUpaM jAnannityarthaH | anyathetyanena yattvityuktArthaM bhavati | yatkiJNchidekaM kR^itsnaM jAnAtIti chAdau draShTavyam | jAnAtItyantena kArye kR^itsnavat saktamityasya tAtparyamuktaM bhavati | 
kR^itsnamakAryatvAdiguNapUrNaM brahma yathA viShayIkaroti brahmeti tathetyarthaH | sa evetyanena kArye kR^itsnayat saktamityasya kR^itsnapadamakhilajagadviShayamaN^gIkR^itya artAntaramuktaM bhavati | eketyanena ekasmin kArye kR^itsnavatsaktamityuktatAtparyaM bhavati | yuktItvanenAhaitukamityasya yuktirAhityachcha tathA manyata ityarthaH | alpetyanenAlpamityuktArthaM bhavati | alpasamyagj~nAnaM ityarthaH | bhrAntasyApyadhiShThAnAdi viShayasambagj~nAnavattvAt | atattvArthamityanenAtattvArthavadityuktArthaM bhavati | yathAvasthitAkArAd viparItAkAramityarthaH | tattvArthaj~nAnavarjanAditi || yathAsthitAkAraj~nAnAbhAvAdityarthaH |
nanu sarveShu bhUteShu pR^ithaktevena yajj~nAnamityetadeva nAnAbhAvAn pR^ithagvidhAnityuchyate | ataH punaruktideSha ityata Aha || pR^ithaktveneti || vyAkhyAnavyAkhyeyabhAvAt na punaruktideSha iti bhAvaH | nanu sarveShu bhUteShu pR^ithaktvAj~nAnaviShayasya sAttvikatvenoktatvAt kathaM rAjasatvamatrochyata ityata Aha || sarveti || na kevalaM sarveShu bhUteShu pR^ithaktvaviShayaM sAttvikaj~nAnamuktam | kintu tadgateshvaramapR^ithaktvena sarvottamatvena cha viShayIkurvat | tadabhAvAdbhUteShu pR^ithaktvaviShayatve.apyasya rAj~nasatvaM yuktamiti bhAvaH | anena yadIti smR^itirvivR^itA bhavati |
'yattu kR^itsnavadekasmin kArye saktaM j~nAnaM tadahaitukaM, atattvArthavadalpasajj~nAnayuktam' iti niyatamevAtaH taduktau punaruktirityata uktaM vivR^iNvannAha || ekasyeti || yasya kasyachidekasya nAstItyantamuktArthaHvivaraNam | na pUrvoktasyaivAhaitukatvAdivisheShaNAni vidhIyante, yena punaruktiH syAt | kintvahaitukatvAdInAM svayameva tAmasAnAmuktavisheShaNayogitayA atitAmasatvaj~nApanAya uktavisheShaNAnyuchyanta iti bhAvaH | sadasadvailakShaNyAdyavidyamAnAkArakalpanAyuktamityarthaH | evameShAM padAnAM sAmAnAdhikaraNyamaN^gIkR^ityaiva punaruktiM parihR^ityAnekAdhikaraNa tayA.api tAM pariharati || ekasminniti || kArye sarvaM jagaditi, saktamekasmin kArye sarvaM jagaditi chaitAni padAni yojyAnIti vA na punaruktiriti samyaddhyate | nanvevaMvidhaj~nAnasya kvApyabhAvAt tasya tAmasatvakathanaM kathaMmityata Aha || mAyeti || 21-22 ||
guNabhedena karmatraividhyamuchyate-'niyataM' iti | tatra niyatapadena svavarNAshramochitamAtramuchyata ityanyathApratItinirAsAyAha || mayIti || viShNoH sarvottamatvaj~nAnapUrvakaM tadbhaktyA tadarpaNabuddhyA kriyamANameva karma niyatamityatrochyate | na tu svavarNAshramochitatvamAtram | kutaH? 'mayi sarvANi karmANi' iti bhagavatsarvottamatvaj~nAnapurvakaM tadarpaNabuddhyA karmakaraNaM vidhAya 'ye me matamidam' iti tasya mokShAdhanatvokteH | 'ye tvetat' iti tadakaraNe pratyavAyasya chokteH | yatkaraNe phalaprAptiH, yadakaraNe pratyavAyaH tasyaiva niyatatvAditi bhAvaH | bhavatu bhagavadarpaNabuddhya kriyamANaM karma niyatam | tasya bhagavatsarvottamatvaj~nAnAdipUrvakatvaM kutaH mayi sarvANi karmANi ityatra tadanukterityata Aha || adhyAtmeti || sarvAdhike paramAtmani chetaH adhyAtmachetaH | apekShitatayA j~nAyata iti sambaddhyate | bhavedetat, yadyadhyAtmachetaseti padaM bhagavatsarvottamatvaj~nAnArthaM syAt | tadeva kuta ityata Aha || ye tviti || mayi sarvANi iti shlokArthAnuvAdarUpe ye tu sarvANi ityanmin shloke.adhyAtmachetaseti padasya 'matparAH' ityAdinA bhagavatsarvottamatvaj~nAnatatsmaraNAdyarthatayA vyakhyAtatvAt bhavedevaitatpadaM tadarthamiti bhAvaH | ahaM paraH sarvottamo yeShAM te matparAH | na cha vAchyametachChlokasya tachChlokAnuvAdarUpatvaM kuta iti | 'evaM satatayuktA ye ' ityarjunena prAguktaprakArAnuvAdena pR^iShTasya bhagavatastathaiva parihArokteryuktatvAt | samAkhyAvashAchcha etachChlokArthAnuvAditvaM vij~nAyate | kimetanniyatatvaM karmaNa eva sAttvikatve prayojakamuta j~nAnAdInAmapItyata Aha || evamiti || bhagavadarpaNAdikaM chAtra draShTavyam || 23-25 ||
guNabhedataH kartustraividhmuchyate- 'mukta ' iti | tatra kartA chedanahaMvAdIti kathamityata Aha || sarvasyeti || kartA.apyahameva karteti sAttviko na vadati | tena svakartR^itvAdeH sarvasya bhagavadadhInatayA nishchitatvAdityarthaH || 26-27 ||
nanu sAttvikasyApi prakAkR^itatvadIrghasUtritvayoH sadbhAvAt kathaM tattAmasasyaivochyata ityataH tatpadadvayasyArthaM smR^ityaiva darshayati || bhagavaditi || smaranniti | chintayannityarthaH | pashchAt kuryAmiti chintanaM sAttvike.api samamityata Aha || prApteti || yasya karmaNo yaH kAlo vihitaH tasmin kAle prApte.api pashchAt kuryAmiti chintayan dIrghasUtrItyarthaH | anena alasAdapyasya vailakShaNyaM sUchitam | saH prAptakAlaM karma udAsta eveti | nanvevaM cheddIrghasUtritaH stabdhAdInAM utkR^iShTatvAt kathaM tAmasatayA gaNanamityataH gaNanamityataH pramANavAkyenaiva tAmaseShveva tAn vibhajyAha || alasa iti || ayukto bhagavadarpaNAdiyogarahitaH | stabdho nAma AtmasambhAvanayA kvApyanataH | naikR^itiko nIchakarmA | shaTho gUDhadveShI | trividhatAmasAnAM phalamAha || durnaratvamiti || 29-30 ||
 'buddheH ' iti pratij~nAtamuchyate- 'pravR^ittiM ' iti | tatra  'yayA darmamadharmaM ' ityuktaddhyorekaprakAratvAt kathaM rAjasatAmasatvamityataH tadvibhAgaM vAkyAntareNa darshayati || kiJNchiditi || anena  'ayathAvat ' iti niyamena yathAvannetyuktaM bhavati |  'yogena ' iti upAyabalenetyalpArthapratItinirAsAya tad vAkyAntareNa vyAchaShTe || vaiShNava iti || anena yogena yuktyeti pUritaM bhavati | dhR^itishched vyabhichArashUnyaivAto.avyabhichAriNyeti vishiShyAsyA eva kimuchyata ityata Aha || vihiteti || na 
chAtrAvyabhichAritvamaskhalitatvamiti bhAvaH | yayA svapnamityuktamAtraM yayA na muJNchati sA tAmasIti pratItinirAsAyAha || svapnamiti || sarvaniShiddhaM bhagavad.hdveShAdi | bhagavad.hdveShAdeH vR^iddhAniShiddhatvena tAmasatvAt tadviShayadhR^iterapi tAmasatvamiti bhAvaH | vR^iddhaniShiddhatve.api kutastAmasatvamityata Aha || taditi || nanu bhagavad.hdveShAdeH kaishchana vR^iddhairvihitatvAt kathaM tanninditatvamityata Aha || mahAtmAna iti || ye bhagavad.hdveShAdividhAyakA na te vR^iddhAH, kintu bhagavantaM bhajanta eva | tathoktatvAdityarthaH || 35-36 ||
 'sukhaM ' iti pratij~nAtamuchyate- 'abhyAsAt ' iti | tatra  'AtmabuddhiprasAdajaM ' ityasya svamanaHprasAdajamityanyathApratItinirAsAya smR^ityaivArthamAha || viShNoriti || jAtamiti sheShaH | manaHprasAdo nAma manasaH svato.api prAyo viShayAgati H || 37-39 ||
sarvajIvAnAmapi guNatastraividhyamuchyate- 'na tat ' iti | tatra sattvasyApi guNavisheShatvAt kathaM guNabaddhatvamuchyata ityata Aha || sattvamiti || nanu guNAtItaM sattvaM nAstItyetAvatA pUrNatvAt pR^ithivyAM divIti visheShoktiH kimarthetyata Aha || muktAnAmiti || muktAnAM guNabaddhatvAbhAvAt guNAtItaM sattvaM nAstItyukte teShAmapi tatprasaktestadvyAvR^ittyarthaM pR^ithivyAmityAdivisheShoktiryuktetyarthaH |
 'imAn lokAn kAmAnnI kAmarUpyanusaJNcharan ' ityAdeH muktAH nAmapi pR^ithivyAdau saJNcharaNAt kathamanena tadvyAvR^ittirityAshaMkAM pariharan vAkyAntareNa jIvAnuguNabhedato bahudhA vibhajya darshayati || yatheShTamiti || tadgatadoShasambandhAbhAvAditi sheShaH | ato bhUmyAdisthA eva guNabaddhA ityukte tadvyAvR^ittiH siddhyatIti chAtra draShTavyam | amuktAH kathaM guNabaddhA ityatastadvibhajyAha || nareti || sAttvikarAjasatAmasAstrividhA jIvAH | teShu tAmasAH trividhAH | ta uchyante- 'narAdhamAH ' iti | tatra tAmaseShu tAmasabhedamuktvA rAjasAn sAmAnyenAha || rAjasA iti || narA uttamA madhyamA adhamAshcheti | te.api trividhAH | tatra bhagavatA viprAdipulkasAntAH rAjasasAttvikAH | varNabhedena teShvapyanekavidhatAmAha || tatreti || teShu rAjasasAttvikasAttvikeShu vipreShvapyAshramabhedena anekavidhatAmAha || tatrastheti || rAjasasAttvikasAttvikeShu shuddhasAttvikA 
ityarthaH | paramahaMsAH shikhAyaj~nopavItahInAH ekadaNDinaH | yaj~nopavItanAn ekadaNDI shikhArahito haMsaH | tridaNaDI shikhAyaj~nopavItavAn grAmaikarAtriH bahUdaH | tridaNDI shikhAyaj~napavItavAn yAvajjIvaM putradattAnnAdaH kuTItakaH | adhikaM kramAditi sambaddhyate | tat paramahaMsAnAmapi samaM kimityata Aha || dharmA iti || shamo dama ityAdau brAhmakarmatayoktA ityarthaH | karmabAhulyAd haMsAdInAM rAjasatve devAdInAmapi tadbhAvAd rAjasatvaM syAdityata Aha || devAderiti || kuto netyata Aha || na hIti || karmaNi manashchalatu mA vA, tathApyasti tAvad vahulaM karma | ato haMsAdivadrAjasatvameva devAderityata Aha || anyeShAmiti || na haMsAdiShvapi karma svarUpata eva rajo.anumApakam | kintu chittachalanahetutvenaiva | devAdikarmaNastu tadabhAvAnna rAjasatve liN^gatvamiti bhAvaH | karmaNaH svarUpata eva rajo.anumApakatvaM kiM na syAdityata Aha || yadIti || bhagavatsmaraNahetukarmaNaH sattvAnumApakatvadarshanAnna karma svarUpata eva rAjasatvAnumApakamiti bhAvaH | ata eva prAyaH syAdityuktam |
paramahaMsAdarvAg gR^ihasthAntAnAM yat krameNa karmabAhulyamuktaM talleshato vibhajya darshayati || dharmeti || haMsAdiShu karmabAhulyakramo.aneyato draShTavyaH | chaturvidhayatito brahmachAriNaH samidAdichChedanamagnipUjA shrAddhakaraNamiti visheShaH | brahmachArito gR^ihasthasya dArasaN^graho visheShaH | apatyAnutpAdanaM, grAmabhavavastusevAbhAvaH, pashvahiMseti gR^ihasthAd vanasthasya visheSha ityarthaH ra| grAmyasaMtyAgoktyA vanasthasya brahmachArto.api karmAlpatvamuktaM bhavati | itarat svochitaM yaj~nAdi |
rAjasasAttvikeShu bhAgavateShu varNabhedenAnekaprakAreShu viprasvarUpamuktam | kShatriyAdisvarUpaM rAjasarAjasAdisvarUpaM cha vAkyAntareNa darshayati || sAttvikA iti || rAjasasAttvikeShviti draShTavyam | sattvarAjasA iti || samasattvarAjasA ityarthaH | atisvalpasattvAdhikyeneti || tamaso.apyatisvalpatayA sattvamadhikaM yathA tathaivetyarthaH | kShatriyAdimAtrasyaivaM sthitiH kimityata Aha || ya iti || varNabAhyA bhAgavatAshchet kimityata Aha || sattveti || yaH pulkaso.api bhAgavato.asau rAjaseShvapi sattvAdhika ityarthaH | rAjasasAttvikAnuktvA rAjasarAjasAdInAha || traividyeti || kAlato bhAgavatAn jAyamAnAn vyavachChinatti || traividyamAtrA iti || sarvAdhikya iti || sarvaprakAreNAdhikye iti gamayitavyam | sAttvikaprabhedamAha || pitR^igandharveti || shreShTA evetyanena pitR^igandharvapUrvakAH sAttvikatAmasAH, munayaH sAttvikarAjasAH, devA sAttvikasAttvikA ityuchyante |
devAn vibhajyAha || devA iti || kramottarA iti || sAttvikasAttvikeShu bR^ihaspatyAdayastAmasAH, indro rAjaso, brahmAdirudrAvasAnAH sAttvikA ityuchyante | viriJNchAdIn vibhajyAha || shiva iti || uttarottarA iti || sAttvikasAttvikeShu rudrasya tAmasatvaM, sarasvatyA rAjasatvaM, brahmaNaH sAttvikatvamuktaM bhavati | evaM chedviriJNchaH kimuchyata ityata Aha || sattveti || tasmAduktarItyA guNanibandhanameva teShAM tAratamyaM kimityata Aha || muktAviti || guNAbhAve.apyuktaprakArAvasitanukhakrameNaiva tAratabhyopapattiriti bhAvaH | 'narAdhamAstAmaseShu sAttvikAH ' ityuktam | te kIdrashA ityatastadvivR^iNoti || viShNAviti ||  
'rAjasAstu sarAstatra viprA rAjasasAttvikAH ' ityuktam | tatra  'ye tu bhAgavatA varNAH ' iti vachanAntarabalena rAjasasAttvikAnAM bhAgavatatvaM grAhyamiti sUchayan bhAgavataviprANAM rAjasasAttvikatvamevetyanyathApratItinirAsAya anuktaM pUrayati || rAjasAnAmiti || rAjasasAttvikeShu vAkyadvayenoktaM varNabhedaM buddhyArohArthamegIkR^itya darshayati || rAjasastheti || anena  'viprA rAjasasAttvikAH ' ityAdi prAguktarItyA vivR^itaM bhavati | rAjasasAttvikA na sAdhAraNaviprAdayaH | api tu bhAgavatA eveti vAkyAntarAnusAreNoktaM hetvantaraM chAha || sattveti || rAjasasAttvikAnArabhya hiraNyagarbhAvasAnAH sarve.api hi mokShayogyAH | guNAntarApekShayA yeShu sattvAdhikyAnmokShayogyatA cha bhAgavatAnAmeva | ato rAjasasAttvikAdayaH sarve.api bhAgavatA eveti bhAvaH | sattvapradhAnatve.api kuto mokShayogyatetyata Aha || sattvAditi ||  'rajastamashchAbhibhUya sattvaM bhavati ' ityadhikaguNasyetarAbhibhavena svaphalapradatvasyoktatvAt sattvapradhAnye rajastamasorabhibhavena mokShasAdhanaj~nAnasya sambhavAt sattvAdhikye mokSho bhavati | j~nAnasya sattvaphalatAyA uktatvAditi bhAvaH | atra sphuTArthaM vAkyAntaraM chAha || sattvAdhika iti || sattvAdhiko rAjasasAttvikAdiH | tamauttaro narAdhamAdiH | rajobhUyAn traividyaH | samaH ekaprakAreNa guNatrayo.aj~naH || 41 ||
brAhmaNetyuktaM prapaJNchyate- 'shamaH iti | tatra shamAdayo brAhmaNasyaivetyanyathApratItinirAsAya tat pramANAntareNa vyAchaShTe || shama iti || anena brAhmaNe taduktirAdhikyavivakShayetyuktaM bhavati | tapo brahmacharyAdi | shauchaM shuddhiH | kShAntiH krodhAsamutthitiH | ArjavaM manobAkkAyakarmaNAmavaiparItyam | j~nAnaM sAmAnyataH | vij~nAnaM visheShataH | AstikyaM dharmAdau  'astyevAnena mama 
prayojanam ' iti bhAvaH | kArtavIryAdikShatriyeShu brAhmaNobhyo.apyAdhikyenaitadguNadarshanAt kathametadityata Aha || adhikA veti || satyaM kShatriyeShu brAhmaNAdhikAH shamAdayaH santIti, tathApi noktavirodhaH | teShAm R^iShitvAt | taditarakShatriyANAmatra vivakShitatvAditi bhAvaH | shauryamabhIrutvam | tejaH sharIragatam | dhR^itirthairyam | dAkShyaM pATavam | kShatriyAdUnAH brAhmaguNAH shamAdayo yasyAsau tathoktaH | tato vaishyAt | shushrUShuH shushrUpAjIvanaH | neyaM niyatiryuktA | shUdarasyApyadhikaguNatvadarshanAdityata Aha || adhikAshchediti || brAhmaNAdiriti || brAhmaNasamashamAdiguNa ityAdi draShTavyam | shUdra evetyupalakShaNam | tattatsamaguNo.asAviti j~natavyam | jAtimanapekShya guNamAtreNa kathaM brAhmaNatvAdikalpanetyata Aha || naro.apIti || yatheti sheShaH | evaM pramANAntareNa kShatriyAdiShvapi shamAdyanuvR^ittirastItyuktvA vAkyasheShabalenApyetadupapAdayati || svakarmaNeti || atra sarveShAM bhagavadabhyarchanamevochyate, na tu shamAdikamityata Aha || na hIti || yadA sarveShAM bhagavadabhyarchanamevochyate, tadA shamAdikamuktameva | tadvinA.abhito.archanasyaivAyogAditi bhAvaH | tatkuta ityata Aha || samyagiti || samyagarchanaM hyabhito.archanaM cha shamAdibhirarchanamevetyarthaH | shamAdikaM vinA.api sAdhanasampUrtyA.archanamAtramatra vivakShaitaM kiM na syAdityata Aha || na cheti || shamAdibhirarchanamevAtrAbhyarchanaM vivakShitam | na tu shamAdikaM vinA.anyat | etadabhyarchanasya mokShaulatvashravaNAt | shamAdyabhAve tadayogAditi bhAvaH | upakramabalena kShatriyAdiShu brAhmaNadhramAnuvR^ittirj~nAyata ityAha || yaj~neti || shamAdyabhAve kuto mokShAbhAva ityata Aha || shama iti || bhagavanniShThAdikaM hi shamAdikaM nAma | bhagavanniShThAdyabhAve cha mokShAbhAvaH suprasiddha iti bhAvaH | niShedhAbhAvAchcha kShatriyAdiShu shamAdyaN^gIkAryamityAha || na cheti || niShedhashcha bhavaMstaddharmakathaMnasthala eva bhavatIti tattaddharmeShvatyuktam | ito.api kShatriyAdiShu shamAdyaN^gIkAryamityAha || yuktA hIti || tulAdhAro vaishyaH | Adipadena daNDadhArAdishUdrasaN^grahaH | hIti bhAratAdiprasiddhiM sUchayati | evaM chet svaparadharamavivekaH kathamityata Aha || ata iti || uktanyAyenAnyeShAM sAdhAraNatvAdityarthaH | evaM kR^iShyAdayo vaiShyasya jIvanArtham | shUshrUShA shUdrasya | yAjanaM jIvanArthamadhyApanaM pratigrahashcha viprasyeti draShTavyam | paradharmAnAha || tau yeti ||
shamAdInAM sAthAraNatve.api kShatriyasya shauryAdayaH sarve.api visheShadharmAH kiM na syuH brAhmaNasyAdhyApanAdimAtraM, shUdrasya shushrUShAmAteraM cha svadharmaH kiM na syAt? ityatasteShAM sAdhAraNyaM pramANena darshayati || shauryamiti || etena kShatriye shauryAdyuktirAdhikyaviShayeti choktaM bhavati | satAmadhyApanaM cha shushrUSheti sambandhaH | shUdrasyAdhyApanaM vinA kimuktaM bhavatItyata Aha || tasmAditi || shushrUShAyAH sarvadharmatvAdityarthaH | satAmiti sambaddhyate | shauryAdInAM sAdhAraNatve kShatriyAdInAM ke visheShaguNA ityata Aha || eta iti || sAdhAraNatayoktebhyo.anye yuddhe.apalAyanaishvaryAdaya ityarthaH | naisargikA asAdhAraNAH | kimete puMsAmasAdhAraNA eva dharmA niyatyA bhavantItyata Aha || syAditi || eteShAmasAdhAraNatvAdavashyAnuShTheyatvamiti cha nAshaN^.hkanIyamityAha || balAditi || yathA brAhmaNasya jIvanArthaM yAjanamityAdi | evamasAdhAraNyenAtmIyatvAbhAve.api tyAjyatvaM cha na mantavyamityAha || anisarga iti || yathA brAhmaNasya jIvanArthamadhyApanamityAdi | uktasyApavAdamAha || yAjaneti || asvAbhAvikAH shubhA api sAdhAraNA eva vardhanIyAH | na tu viprAdyasAdhAraNA yAjanAdaya ityarthaH | shauryAdInAmasAdhAraNatvoktyA yuddhe.apalAyanamaishvaryaM cha kShatriyasya visheShadharmAvityuktam || tasyApavAdamAha || apalAyanamiti || viprakShatrArthamiti visheShoktyA sAmAnyataH kShatriyasyaiva siddhyati | tato noktavirodhaH |
yathA kShatriyaikadharmatayoktaM yuddhe.apalAyanaM kAraNavisheShAdanyeShAmapi syAttathaivaishvaryamapyanyadharmaH syAt kim? ityataH tatsvarUpanirUpaNapUrvakaM tasya kShatriyetareShvavR^ittiM pramANena darshayati || prasahyeti || prasahya vittaharaNAdi keShAmityataH tadvadanUnakAryaH kShatriyetarairityasya vyAvartyamAha || sarva iti || tarhi kiM brAhmaNAdibhirvidharmiNAM shAsanameva na kAryamityata Aha || aN^gAdIti || shiShyo nAma kIdR^isha ityata Aha || shiShyashcheti || tarhi putrAdInAmashAsanaprasaN^ga ityata Aha || putreti || anisargashiShyasvarUpaM taditi bhAvaH | na kevalaM brAhmaNAdeyaiH shiShyA eva shAsyAH kintu gurvAdayo.apItyAha || gurava iti || shikShaNIyeShu bhAveShviti || shikShaNIyArthaviShaya ityarthaH | na kevalaM gurvAdaya eva shAsyAH kintvaj~nAtA apItyAha || pApamiti || atra sarvatra aN^gAdyahAnikR^iddaNDaH shiShyeShu guravashcha deshakAlAnusArata iti visheShoktyA kShatriyAdvisheSho draShTavyaH | pApaM charanto vAraNIyA ityuktam | yadi svottamavirodhAkhyaM mahApApaM kuryustarhi kiM kAryamityata Aha || taditi || kiM sahasA tyAjyA evetyata Aha || yatheti || svottamaviroddhAro gurvAdayaH kiM sarvathA tyAjyA evetyata Aha || viShNAviti || tachChikShAprakAramAha || shikShayanniti || viShNau paramabhaktaH svottamavirodhetarapApamAcharati chet kiM kAryamityata Aha || mahAnta iti ||
prasaN^gAdviprAdInAm ApaddhakmAn smR^ityA darshayati || Apatsviti || kShAtriyasya vipradharmAcharaNe visheShamAha || kShatriya iti || bhikShetarahiraNyAdipratigrAhI syAdityarthaH | shaudraM tu dharmamAcharediti sambaddhyate | na shUdrastu viprakShatriyayordharmamAcharedityuktam | tarhyApatsu tena ko dharma AshrayaNIya ityata Aha || shUdra iti || shUdrasya vaishyadharmatve visheShamAha || shUdra iti || vedAkSharAdishravaNAdimAn na bhavedtyarthaH | kShatriyo brAhmamApatsu, tadApatsu vishAM dharmamAcharedityuktam | tato.apyApadi kiM kAryamityata Aha || atyApadIti || viprakShatriyeShu shUdradharmaM shushrUShaNaM charannityarthaH | na kevalaM kShatriyaH shUdradharmaM charan na dupyatItyeva, kiM tarhItyata Aha || yeShviti || yadi kShatriyasya svadharmakR^itAvApado bhavanti tarhi tasya sAnubandhAt svamino balAdhikye.api dharmArthaM tamanabhibhUya yeShu karmasu niyuktaH svaminA.api yAchyaH syAnna tu svayaM yAchitA | tAni shaudrANyapi karmANyarthAdyarthaM sevamAnasya viprAdidharmopajIvanAdipi varo dharmo bhavatItyarthaH | tatra svAmyanabhibhavAdapi svAminA yAchyatvaM visheSheNa dharmakAraNamityAha || prabhuNeti || vipradharmAdyAshrayaNe paropajIvanAbhAvAt shUdradharme dadbhAvAt kathaM sAnubandhAt prabhorbalAdhikyAdau satyapi tato.asya varatvamityata Aha || bAhvoriti || sarvasya tadIyatvAnna paropajIvanamiti bhAvaH || 48 ||
 'sve sve karmaNyabhirataH saMsiddhiM labhate ' ityuktasyaiva itthambhAvAntaramuchyate- 'asakta ' iti | tatra naiShkarmyasiddhipadasya mokShArthatvapratItinirAsAyArthamAha || naiShkarmyeti || sarvapadamaprArabdhaviShayam || 49 ||
asaktetyAdinA naiShkarmyasiddhisAdhanavivaraNapratij~nApUrvakaM tadanantaraphalamuchyate- 'siddhiM ' iti | tatra naiShkarmyasiddhyanantaraM cha yenopAyena paraMbrahmApnoti taM prakAraM nibodhetyanyathApratItinirAsAyAha || vakShyamANeti || atra yathA yena vakShyamANaprakAreNa vartamAno neShkarmyasiddhiM prApto bhUtvA mahAlakShmIM prApnoti taM prakAraM nibodhetyevochyate | na tu naiShkarmyasiddhyanantaraM parabrahmaprAptisAdhanaM nibodhetyarthaH | brahmashabdasya lakShmIvAchakatvameva kuta ityata Aha || mameti || atra brahmapadena parabrahmaiva kiM na syAdityata Aha || brahmeti || etadbrahmaprAptyanantaramapi parabrahmaiva kiM na syAdityata Aha || brahmeti || etadbrahmaprAptyanantaramapi bhaktyAdilAshravaNAt lakShmItattvamevedaM, na tu paraM brahmetyarthaH | bhavedetadyadi naiShkarmyasiddhiM prAptasya lakShmIprAptyanantaramapi bhaktyAdilAbho.asti, na tu parabrahmaprAptyanantaramiti siddhyati | tadeva kuta ityata Aha || sarveti || pApapadam aprArabdhAniShTakarmaparam | nanvaparokShaj~nAnino hi naiShkarmyasiddhiH | tatkathaM tadanantaramapi j~nAnAdilAbhaH? tathAtve muktAvApi tatprasaN^gAdityata Aha || aparokSheti || purA dehatyAgAt | aparokShaj~nAnAnantaramapi j~nAnAdivR^iddhirbhavedeva | na chAtiprasaN^gaH | pramANAnuguNena muktau tadabhAvopapatteriti bhAvaH || 50-52 ||
yaduktaM naiShkarmyasiddhisAdhanaM nibodhetyevochyate, na tu tadanantaraM brahmaprAptisAdhanamiti | tadayuktam | buddhyA vishuddhayetyAdisAdhanamuktvA brahmabhUyAya kalpata ityuktatvAt | anyathA naiShkarmyasiddhiM prApto bhUtveti vaktavyatvAdityAshaMkAM pariharan brahmabhUyapadasyAnyathApratItinirAsAyArthamAha || vimuchyeti || j~nAnAnantaraM lakShmIprAptau sAdhanAnAmanAvashyakatvAt naiShkarmyasiddhiM prApto bhUtvetyatrAbhipretameveti bhAvaH || 53-55 ||
 'yataH pravR^ittiH ' ityuktameva vishiShyate- 'sarva ' iti | tatra madvyapAshrayashchet yatheShTato niShiddhAnyaniShiddhAni vA sarvamarmANi kurvANaH shAshvataM padaM prApnotItyanyathApratItinirAsAya tadvyAchaShTe || vihitAnIti || madvyapAshraya iti || mayyeva samarpayannityarthaH | pratItArtha eva kiM na syAdityata Aha || na hIti || nAtra yatheShTato niShiddhAniShiddhakarmAcharaNe tAtparyaM kalpyam | tathAsati bhagavadAshrayasya vihitAkAraNe.apyatra tAtparyaprasaN^gAt | niShiddhakaraNavihitAkaraNayoH samAnatvadityarthaH | atra bhagavadAshritasya vihitAkaraNe.api tAtparyaM syAdevetyata Aha|| mAmiti || yadyatra bhagavadAshritasya vihitAkaraNe.api tAtparyaM tarhi bhagavadAshritasyaivArjunasya  'mAmanusmara udhya cha ' ityAdau vihitayuddhAkaraNe  'atha chettvamimaM dharmyaM ' ityAdau prAk pratyavAya uktaH | tadvirodhaH syAditi bhAvaH 
| pratItArthAnaN^gIkAre.apishabdavaiyyarthyamityata Aha || apIti || 55 ||
yadi bhagavadAshritatayA vihitakarma kurvato kurvato muktistirhi traividyasyApi syAt | tasyApi vihitakarmANi kR^itvA bhagavadarpaNasadbhAvena bhagavadAshritAvishiShTatvAdityAshaMkAparihArAya shlokamavatArayati || bhagavaditi || bhagavadAshritatraividyayorvihitakaraNAdisAmye.api mokShabhAvAbhAvAvupapadyeti | vihitAsheShakarmANi chetasA bhagavati saMnyasya bhagavadAshritaH karoti | na tathA traividya iti tayoshchaitasaiva visheShasadbhAvAditi bhAvaH | matpara iti traividyAdbhAgavatasya visheSha uchyate | tatra bhagavati tAtparyavAnityarthAN^gIkAre tat traividyasyApi samam | ahaM paraH sarvottamo yasyetyabhyupagame vA vasyuni vikalpAyogAt tadapi traividye samamityata Aha || sa eveti || paraH sarvaprakAreNeti sheShaH | bhAvaH sarvadeti cha draShTavyam | 
evaM chenmachchitta iti punaruktiH syAt | na hi bhagavatsarvottamatvabhAvAdanyat tachchitvamastItyAshaMkAparihArAya tadarthamAha || tatreti || tatra bhagavati | traividyAd bhAgavatasya visheSha iti sheShaH | tarhi buddhiyogamupAshrityeti punaruktiH syAt | bhagavati buddheryogo hi buddhiyoga ityata Aha || buddhIti || buddherj~nAnasya yogaH pratyAhArAdyupAya ityarthaH | atha chettvamahaN^.hkArAdityabhyupagamyoktam || 57-58 ||
taduktAkaraNamashakyaM cha tavetyuchyate-'yadi' iti | tatra prakR^itipadena svabhAvAdyuchyata ityanyathApratItinirAsAyAha || prakR^itiriti || IshvarechChAyAH prakR^itishabdavAchyatvaM kuta ityata Aha || prakR^itiriti || prasaN^gAdatroktArthamanyatrApyatidishati || eSheti || atra prakR^itishabdaH parameshvarechChAvAchI kutaH? svabhAvAdyartha eva kiM na syAdityata Aha || tasyA eveti || prakR^itistvAM niyokShyatItyatra prakR^iteH jIvAniyoktR^itvamuchyate | tachcheshvarechChAyA eva mukhyamiti saivAtrochyata iti bhAvaH | nanu svAbhAvajenetyetadvivaraNAtmakottarashloke prakR^itishabdasya svabhAvArthatva grahaNAt kathaM netyata Aha || svabhAveti || jIvamiti seShaH | neyaM prakR^itiruttaratra svabhAvapadenochyate, kintvasyA jIvaniyoge sAdhanatayA svabhAvAdyuttaratrochyata iti bhAvaH | ito.apyatreshvarechChaiva prakR^itishabdArtha ityAha || tadeveti || etadvivaraNAtmakottarashlapoke bhagavadichChAyA eva sarvaniyoktR^itvasyoktatvAchcha atra prakR^itipadaM tadarthamiti bhAvaH | mAyetIshvarechChaivochyate || 59-61 ||
IshvaraH sarvabhUtAnAmityAdau bhagavateshvarasya pArokShyeNa nirdiShTatvAdayamIshvaro bhagavato.anya iti pratItinirAsAyAha || nishchiteti || parokShyeNokteH anyathA.apyapapatterna tanmAtreNeshvarasya bhagavadatiritaktatvaM kalpyamiti bhAvaH | itashcha tanna kalpyamityAha || maditi || atra tameva sharaNaM gachCha ityanyavyAvR^ittyA IshvarasharaNaprAptimuddiShyopasaMhAre 'manmanA bhava' ityAdinA svasharaNaprAptyupadeshAchcha na bhagavaditaro.ayamIshvaraH | anyathA vyAhateriti bhAvaH | sthAnaM prApsyasi shAshvataM' ityuktaM shAshvatasthAnaM kimityata Aha || shAshvatamiti || sarvasthAnAnAM pralaye vinAshAt kathaM vaikuNThAdeH shAshvatatvamityata Aha || shrIreveti || 63 ||
'idaM tu te guhyatamaM' iti pratij~nAya yajj~nAnAdipadoditaM guhyatamaM tattvamuktaM tadevAtra sarvaguhyatamaM iti punaruchyata ityanyathApratItinirAsAyAha || tattveti || nAtra 'iti guhyatamaM' iti vAkyasheShAdupasaMhR^itatvaM j~nAtavyam | tarhi kimatra guhyatamamuchyata ityata Aha || atreti || nanu 'etadbuddhvA buddhimAn syAt' iti sAdhanasArasyopasaMhR^itatvAt kathamatra taduktirityata uktam || tattveti || na tatra sAdhanasArasyopasaMhArarUpeNa bhagavatsarvottamatvaj~nAnaprashaMsA kR^itA | kintu tajj~nAnamAtreNa mokShasadbhAvAt kimasya mahimA varNanIya iti bhagavatprashaMsArthameveti bhAvaH | tatroktaguhyatamasyAtrAnuktatvevarNanIya iti vyarthamityata Aha || manmAnA iti || sAdhanasArasya prAguktatvAt tadapekShayA bhUya ityupapadyata iti bhAvaH | tarhi punaruktiH syAdityataH sAdhanasAropasaMhAra ityuktam | nanu 'manmanA bhava' ityAdinA.anyavyAvR^ittipUrvakaM svabhajanasyAtropadiShTatvena bhagavatsArvottamatvamevoktamiti kathaM tattvasArakathanaM netyata Aha || arthata iti || satyamatra viShNvAdhikyamuktamiti | tathApyanyabhajananirAsapUrvakaM svabhajanopadeshAnyathAnupapattyaivoktam | na tu mukhataH | ato nAtra tattvasArakathanamiti bhAvaH || 64-65 ||
anyabhajananirAsattyAtra akR^itatvAt kathamarthato.api viShNvAdhikyamuktamityata Aha || aneti || anyadharmAn sarvAn parityajya manmAna bhavetyevaM prakAreNa sarvadharmAn parityajyeti vachanaM manmanA ityAdyuktasheShatvena hi vartate | ato.anyavyAvR^ittipUrvakaM svabhajanamatropadiShTameveti bhAvaH | nanvatra manmanA ityAdyuktasarvadharmAn parityajya mAmekaM sharaNaM vrajetyupadishyata iti kiM na syAdityata Aha || mAmiti || 'mAmekaM sharaNaM vraja' ityanenanApi manmanA ityAdyuktasyaiva vyAkhyAyamAnatvAdanyathA.arthakalpane manmanastvAdikaM parityajyAnutiShThasya cheti vyAhatoktiH syIditi bhAvaH vyarthamidamuktavyAkhayAnamityato nigamanAtmanetyuktam | manmanA bhavetyAdinA kimuktaM bhavati mAmekaM sharaNaM vraja iti vyAkhyAnatvaM draShTavyam |
bhavedetadyadi bhagavanmanastvAdikaM sharaNAgatiH syAt, tadeva kuta ityata Aha || sarvottamatveti || atra yathAsambhavaM manmanA ityAdyuktArthenaikArthatvaM draShTavyam | trividhA manovachanasharIrabhavA | svabhAvataH na phalAntarApekShayA | mokShaphalapradetyanena 
mAmevaiShyasItyuktArthe bhavati | mAmekamiti sarvadharmAnityasya vyAkhyAnaM draShTavyam | 'ahaM tvA sarva ityarthaH | nanvarjunena svoktamadyApi nAN^gIkR^itam | tatkathaM bhagavatA tadbodhanaM samApyata ityAshaMkAM 'yathechChasi tathA kuru' iti yatheShaTAcharaNamanuj~nAyata ityanyathApratItiM parAkurvan pariharati || yatheti || bhagavaduktAnusaraNamarjunena kR^itamityatraivoktatvAt 
tataH prAgeva tajj~nasya bhagavataH tadbodhanoparamo yukta iti bhAvaH || 73-78 ||
atha samApitagrantho.ayaM bhagavAnAchAryaH svapratipAditaprakArameva vAsudevaM namati || nama iti || svasvarUpaparij~nAnasyApi kaivalyAdyakhilapuruShArthahetutvAt svakR^itAM granthanirmANarUpaparicharyAM keshave samarpayan tadAha || yasyeti || atha tameva harimAdaravisheShAt punaH stauti || niHsheSheti || bhUtirmahAlakShmIH |
shrImadAnandatIrthAryahR^idayAmalamandiraH |
indirAramaNaH prItiM yAtu dInadayAparaH ||
iti shrImadAnandatIrithabhagavatpAdAchAryavirachitasya shrImadbhagavadgItAtAtparyanirNayasya TIkAyAM jayatIrthamunivirachitAyAM nyAyadIpikAyAM aShTAdasho.adhyAyaH || 18 ||
                 
    
  
 
     
    
