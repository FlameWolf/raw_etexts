 || 1.  tadantarAdhikaraNam.h ||
(1) OM tadantarapratipattau raMhati sampariShvaktaH prashnanirUpaNAbhyAm.h OM||
tadantarapratipattau sharIrAntaraprAptyartham.h | jIvaH sampariShvaktaH pR^ithivyAdibhUtasaMyukta eva | raMhati imaM dehaM parityajya lokAntaraM gachChatIti j~nAyate | kutaH | prashnanirUpaNAbhyAM "" vettha yatheti'' (ChA.5-3-9) shvetaketumR^iShiM prati pravAhaNasya rAj~naH prashnAt.h | tathA "iti tviti' pravAhaNoktaparihArAchchetyarthaH || 1 || 
|| 2 || tyAtmakatvAdhikaraNam.h ||
2) OM tyAtmakatvAttu bhUyastvAt.h OM ||
jIvaH sarvabhUtapariShvakta eva gachChati | nAdbhireva | Apa iti visheShoktistu tyAtmakatvAt.h apAM kShitisalilAnakAtmakatvAt.h | teShvapyapAM bhUyastvAt.h | bAhulyAt.h | yujayate | ato na tadvirodha ityarthaH || 
|| 3 || prANagatyadhikaraNam.h ||
3) OM prANagateshcha OM ||
bhUtavyAptaprANashabditendriyANAM jIvena saha gamanashravaNAchcha | jIvo bhUtasampariShvakta eva gachChatItyarthaH |
|| 4 || agyrAdyadhikaraNam.h ||
4) OM agyrAdigatishruteriti chenna bhAktatvAt.h OM ||
agnyAdigatishruteH prANAnAM yatreti agnyAdIn.h prati gamanasyokterna jIvena saha gamanamiti chenna | kutaH bhAktatvAt.h "yatreti' shruteH (bR^i.5-2-13) prANabhAgaviShayatvAdityarthaH |
|| 5 || prathamAdhikaraNam.h ||
5) OM prathame.ashravaNAditichenna tA eva hyupapatteH OM ||
prathame tasminnityupakrame | prathame dyunAmake | prathamAgnau homashravaNAt.h bhUtAnAM jIvasAhityashravaNashabhAvAchcha | na jIvo bhUtasahito gachaChatIti chenna | kutaH hi yataH | tA eva prastutA Apa evopakramagatashraddAshabdenochyante | ataH tatkutaH upapatteH "apaH puruShavachaso bhavanti' (ChAM.5-9-1) ityupasaMhAropapatterityarthaH |
|| 6 || ashrutatvAdhikaraNam.h ||
6) OM ashrutatvAditichennaShyAdikAriNAM pratIteH OM ||
ashrutatvAt.h bhUtAnAM jIvena saha gamanasya "agniM vAgapyeti' itivat.h pratyakShashravaNAbhAvAnna teShAM saha gamanamiti chenna | kutaH "athainamiti' (kauNDiNya) shrutyA iShyAdikAriNAM yAgahomakR^itAm.h | pratIte; pratyakShata eva bhUtaviyogasahayogayoravagamAdityarthaH |
|| 7 || bhAktAdhikaraNam.h ||
7) bhAktaM vA.anAtmavittvAttathAhi darshayati OM ||niAmyakarmiNAM uktamamR^itatvaM bhAktaM amukhyam.h | kutaH anAtmavittvAt.h teShAmabrahmaj~nAnitvAt.h | vAshabdena jij~nAsuj~nAnikR^itAkAmyakarmajanyAmR^itvamapi na saMsAranivR^ivirupamukhyAmR^itatvarUpam.h | kintu antaHkaraNashuddhayAnandAtishayarUpaniratishayaparamamukhyamiti pakShadvayaM sUchayati | kuta etat.h hi yasmAt.h | "amR^ito vA' iti "sa enamiti' (bR^i.3-4-15) "karmaNA' iti "AtmAnam.h' iti cha shrutiH tathoktArthAn.h darshayati pratipAdayati | tasmAdityatharH |
|| 8 || kR^itAtyayAdhikaraNam.h ||
8) OM kR^itAtyaye.anushayavAn.h dR^iShyasmR^itibhyAm.h OM ||
kR^itAtyaye kR^itasya karmaNaH svagarAdau bhogenAtyaye kShaye sati | punaranushayavAn.h bhuktasheShavAnevemaM lokaM pratyAgachChatIti j~nAyate | kutaH dR^iShyasmR^itibhyAm.h | "tataHsheSheNa' iti dR^iShyashabditashruteH | "muktasheSheti' smR^iteshchetyarthaH |
|| 9 || yathetAdhikaraNam.h ||
9) OM yathetamanevaJNcha OM ||
jIvena yathA yena mArgeNa svargAdikam.h | itaM prAptam.h | tathA tena | anevaM anyena mArgeNa cha | jIva imaM lokamAgachChatItyarthaH |
|| 10 || charaNAdhikaraNam.h ||
10) OM charaNAditi chenna tadupalakShaNArtheti kArShNAjiniH OM ||
gatAgataM na yaj~nAderbhavati | kintu charaNAt.h yaj~nAN^gabhUtAchArAdeva | charaNAchAra iti shruteriti chenna | kutaH yataH shrutiH tadupalINArthAjahatsvArthalakShaNayA yaj~nAchArobhayapratipAdiketi kArShNAjinirAchAryo manyate | ata ityarthaH |
|| 11 || Anarthakyamiti chenna tadapekShatvAt.h OM ||
upalakShaNArthatve charaNashabdasyAnarthakyam.h | kutaH ramaNIyakapUyapadAbhyAmeva karmopalakShaNasambhavAditi chenna | kutaH tadapekShatvAt.h tasya sAdhvasAdhuyaj~nAdittvasya tadapekShatvAt.h AchArAdisApekShatvAt.h | tathA cha tadbodhArthaM tatpadasArthakyaM sambhavatItyarthaH |
12) OM sukataduShkR^ite eveti tu bAdariH OM ||
sukR^ithaduShkR^ite sAdhyasAdhukarmaNI eva shrutisthacharaNashabdavAchye na tu tadaN^gAcharaNamiti bAdarirAchAryo manta ityarthaH | tushabdAt.h svashabdAt.h svasiddhAnto.api sa eva iti sUchayati |
|| 11 || aniShyAdhikaraNam.h || 
13) OM aniShyAdikAriNAmapi cha shrutam.h OM ||
chashabdo duHkhAntarasamuchchaye | na kevalamiShyAdikAriNAmeva gatAgataM kintviShyashabditayAgAdikarmaviruddhapApakAriNAmapi | kutaH yataH shrutaM "tasya iha' iti (bhAllaveya' shrutyA tathoktam.h | ata ityarthaH |
14) OM saMyamanetvanubhUyetareShAmArohAvarohau tadgatidarshanAt.h OM ||
tushabdo.avadhAraNe | saptamI dvitIyArthe | saMyamane narake | samyamyamashAsanamanubhUyaiva sthitAnAmitareShAmiShyAdikAribhyo.anyeShAM madhye ArohAvohau keShAJNchidArohaH narakAdutthAnaM keShAJNchidavarohaH tato.api nIchasthAne nityanarake pAto bhavati | kutaH tadgatidarshanAt.h teShAM aniShyAdikAriNAM tadgateH evaMvidhagateH darshanAt.h "savar' iha iti (kauNTharavya) shrutAvuktatvAdityarthaH |
15) OM smaranti cha OM || 
smR^itikartAraH uktamarthaM "gachChanti' ityAdismR^itibhiH pratipAdayanti chetyarthaH |
|| 12 || apisaptAdhikaraNam.h ||
16) OM api sapta OM ||
smartAraH rauravAdisaptavidhAnapi narakAn.h "rauravaH' iti (bhArate' smR^itibhiH pratipAdayantItyarthaH |
|| 13 || tatrApyadhikaraNam.h ||
17) OM tatrApi cha tadvayApArAdavirodhaH OM ||
chashabdo duHkhAnubhavaM vinaivetyarthasUchakaH | tathA cha tatrApi narake.api | tadvayApArAt.h duHkhAnubhavaM vinaiva tasyeshvarasya preraNAkhyavyApArasatvAdavirodhaH | Ishvarasya narake sthitvA tatsthajIvAniyantR^itve "sarvaM' iti shrutivirodhaH | tanniyantR^itve duHkhabhoktR^itvamityubhayavidhavirodho netyarthaH |
|| 14 || vidyAdhikaraNam.h ||
18) OM vidyAkarmaNoriti tu prakR^itatvAt.h OM ||
tushabdo.avadhAraNe | "athaitayoH pathoH' iti (ChAM.5-10-8) shrutAvetayorityasya j~nAnakarmaNorityevArthaH | na tu dUmAchirAdimArgayoriti | yena jIvasya phalasvAtantyaM syAt.h | kutaH prakR^itatvAt.h | "tadya ittham.h' iti (ChAM.5-10) tayorapi prakR^itatvAdityarthaH |
|| 15 || na tR^itIyAdhikaraNam.h ||
19) OM na tR^itIye tathopalabdheH OM ||
tR^itIye "tiryamyAtanA tamaH' ityuktAdhogatiShu tR^itIye tamasi | na sukhamastIti sheSha; | kutaH tathopalabdheH tathA pratIterityarthaH |
20) OM smaryate.api cha loke OM ||
andhe tamasi sukharAhityaM "nAndhe tamasi' iti (bhaviShyataparva) smR^itikartrA smaryate cha smR^ityA cha pratipAdyate | kiJNchaitat.h loke.api lokadR^iShyavyAptikAnumAnenApi siddhamityarthaH |
21) OM darshanAchcha OM || 
tR^itIye sukharAhityaM hiraNyagarbhapratyakShAchcha siddhamityarthaH |
22) OM tR^itIye shabdAvarodhaH saMshokajasya OM ||
tR^itIya ityAvartate | tR^itIye tamasi | tatrApi tR^itIye andhe tamasi tadviShaye | yaH shabdaH | tena saMshokajasya samyak.h shokajasya | mohasyAvarodhaH prAptirbhavatItyarthaH |
23) OM smaraNachcha OM ||
tamastraividhyasya tR^itIyatamasaH shravaNe shrotR^imohaprAptishcha "mahAtamaH' iti )kaurma) smR^ityA tadubhayaM siddhamityarthaH |
|| 16 || tatsvAbhAvyAdhikaraNam.h ||
24) OM tatsvAbhAvApattirupapatteH || 
karmaNi tatsvAbhAvyApattiH tasya dhUmAdidevasya svAbhAvyasya svabhAvasadR^ishasvabhAvasya | prAptireva | na tadaikyaM tatpadaprAptirvA | kutaH upapatteH anyasyAnyaikyAdR^iShyayAsyaivArthasya yuktatvAdityarthaH |
|| 17 || nAtichireNAdhikaraNam.h ||
25) OM nAtichireNa visheShAt.h OM ||
svagarAnnirgataH karmI nAtichireNa achireNaiva | bhUmAvAgatya brAhmaNAdiyoniM prApnoti | na chireNa | kutaH visheShAt.h "tasya iheti' (ChAM.5-10-7) visheShavachanAdityarthaH |
|| 18 || anyAdhikaraNam.h ||
26) OM anyAdhiShThite pUrvavadabhilApAt.h OM || 
kamirNo anyAdhiShThite anyajIvAbhimanyamAnavrIhyAdisharIre pravesha eva na tu tadabhimAnitvam.h | yena duHkhaM syAt.h | tarhi "vrIhiyavAH' ityabhedoktiH kathamityata uktam.h | pUrvavaditi | yathA "dhUmo bhUtvA' ityAdai (ChAM.5-10-5) dhUmAdibhAvoktiH tathA | kuta etat.h abhilApAt.h "so.avAmataH' iti (kauShArava) shrutau tathAbhidhAnAdityarthaH |
27) OM ashuddhamiti chenna shabdAt.h OM || 
hiMsArUpatvAdyaj~nasya karmAsiddhaM duHkhasAdhanamiti chenna | kutaH shabdAt.h shrutivAkyavihitatvAdityarthaH | 
|| 19 || reto.adhikaraNam.h ||
28) OM retaH sigyogo.atha OM || karmiNaH prathamaM retaHsigyogaH retaHsichA pitrA yogaH sambandhaH | tatpravesha iti yAvat.h | atha anantaram.h | mAtR^ipravesho bhavati na tu prathamevetyarthaH | 
|| 20 || yonyadhikaraNam.h ||
29) OM yoneH sharIram.h OM ||
lyabUlope paJNchamI | karmI pitR^idvArA mAtR^iyoniM pravishyaivAtha tatra sharIraM na tadvinetyarthaH | 
iti shrIjagannAthayatikR^itAyAM sUtradIpikAyAM tR^itIyAdhyAyasya prathamaH pAdaH |
|| 1 || sandhyAdhikaraNam.h ||
1) OM sandhye sR^iShyirAha hi OM ||
hi yasmAt.h | "atha rathAn.h' iti (bR^i.6-3-10) shrutiH sandhye jAgratsuShuptisandhau bhavatIti svapne bhagavataH sR^iShyimAha | ataH sR^iShyiH svapnapadArthasR^iShyiH | bhagavata eva jAyata ityarthaH |
2) OM nimarAtAraMchaike putrAdayashcha OM || 
cho yataH | eke shAkhinaH | enaM bhagavantam.h | "ya eShu supteShu' iti (kaTha. 5-8) svapnapadAtharnirmAtAramAmananti | apare cha putrAdayaH | tasmAdviShNoreva jAyanta iti vadanti | tasmAdviShNoreva svApnasR^iShyirityarthaH | 
3) OM mAyAmAtrantu kAtsnayenAnabhivyaktisvarUpatvAt.h OM ||
turevArthe | sandhyaM mAyAmAtraM nimittopAdAnabhUtAbhyAM mAyAshabditechChAvAsanAbhyAmeva nirmitaM na bAhyakAraNakam.h | kutaH kAtsnayenAnabhivyaktasvarUpatvAt.h bAhyavatsamyaganabhivyaktasvarUpatvAdityarthaH | 
4) OM sUchakashcha hi shruterAchakShate cha tadvidaH OM ||
cho yataH | svApnapadArthaH sUchakaH shubhAshubhaj~nApakaH | ato.api nAsatyaH | tatkutaH "yatA' iti (ChAM.5-2-9) shruteH | pratyakShataH phaladarshanAchcheti hi shabdaH | kiJNcha tadvidaH svApnavido vyAsAdayaH AchakShate cha | "yadA' iti shrutau svApnArthAnAmarthakriyAkAritvaM vadantyato.apItyarthaH | 
|| 2 || parAbhidhyAnAdhikaraNam.h ||
5) OM parAbhidhyAnAttu tirohitaM tato hyasya bandhaviparyayau OM ||
yasmAt.h | tataH paramAtmanaH sakAshAt.h | asya jIvasya | bandhaviparyayau bandhamokShau bhavataH | tasmAtparAbhidhyAnAttu paramAtmechChayaiva | sandhyaM tirohitaM lInaM bhavati | na kAraNAntarAdityarthaH |
|| 3 || dehayogAdhikaraNam.h || 
6) OM dehayogAdvAso.api OM ||
dehayogAdvAso.api dehAbhimAnenAvasthitirUpajAgradavasthApi parAbhidhyAnAdeva bhavati nAnyata ityarthaH |
|| 4 || tadabhAvAdhikaraNam.h ||
7) OM tadabhAvo nADIShu tachChaterAtmani ha OM ||
asya jIvasya nADIShu Atmani nADIsthite paramAtmanyeva | tadabhAvaH jAgratsvapnayorabhAvaH | suShuptirjAyate | tasya tadA tatpravesho bhavati | kutaH tachChate; "Asu tadA nADIShu' (ChAM.8-6-3) shruteH tathA shravaNAdityarthaH | hetyasyArthasya yuktatAmAha |
|| 5 || prabodAdhikaraNam.h ||
8) OM ataH prabodho.asmAt.h ||
asya jIvasya prabodhaH suptarutthAnam.h | asmAt.h paramAtmana eva bhavati nAnyataH | kutaH "eSha eva' iti (kauNDiNya) shrutvAdityarthaH |
|| 6 || karmAnusmR^ityadhikaraNam.h ||
9) OM sa eva cha karmAnusmR^itishabdavidhibhyaH OM ||
chashabdo.apyarthe | sa eva Ishvara eva | sarveShAmapi sarvadA sarvAvasthAprerakaH | na deshAkAlAntare.anyaH | kutaH karmAnusmR^itishabdavidhibhyaH "eSha hyeva' iti (kau.3-8) karmaNAmIshAdhInatvashruteH | pradarshaka ityanukUlasmR^iteshcha | "eSha' iti shabdAchchAtmAnamiti (bR^i.u.3-4-15) vidheshchetyarthaH |
|| 7 || sampattyadhikaraNam.h ||
10) OM mugdhe.ardhasampattiH parisheShAt.h OM ||
mugdhe murChAyAm.h | jIvasyArdhasampattiH paramAtmanyardhapraveshaH | kutaH parisheShAt.h prasaktapratiShedhapUrvakAnumAnAdityarthaH |
|| 8 || nasthAnato.apyadhikaraNam.h ||
11) OM na sthAnato.api parasyobhayaliN^gaM sarvatra hi OM ||
parasya paramAtmanaH | sthAnato.api akShyAdisthAnabhedAdapi | ubhayaliN^gaM bhinnarUpam.h | nAsti | kintu sarvatra sarvasthAneShu sthitaM rUpamekameva | kutaH hi yasmAt.h | "sarveShu' iti (ai.A.3-2-3) shrutiratrAsti | ata ityarthaH |
12) OM na bhedAditi chenna pratyekamatadvachanAt.h OM ||
bhedAt.h kAryakAraNabaddhAviti (mAM.2-16) svapnajAgradanubhavajanakatvarUpabhedakatvadharmashravaNAt.h vishvAdirUpANAM nAbheda iti chenna | kutaH pratyekaM parasparam.h | teShAM rUpANAm.h | atadvachanAt.h "eSha ta AtmA' ityabheda shruterityarthaH |
13) OM api chaivameke OM || 
yata evamabhedaM chashabdAdanantarUpatvaM chaike shAkhinaH "amAtraH' iti (mAM.4-7) shrutau paThanti | api abhede.api bhedavyapadeshaH sthAnabhedAdyujyate ityarthaH |
|| 9 || arUpAdhikaraNam.h ||
14) OM arUpavadeva hi tatpradhAnatvAt.h OM ||
brahma arUpavadeva prAkR^itarUparahitameva | kutaH tatpradhAnatvAt.h prakR^ityAdyuttamatvAt.h | hishabdasUchitAsthUlamiti (bR^i.5-8-8) shruteshchetyarthaH |
15) OM prakAshavachchAvaiyarthyam.h || 
cho hetusUchakaH | prakAshavat.h lokavilakShaNachakShurAdiprakAshe nAsti prakAsha iti vyAvahArasyeva | avaiyarthyaM na brahmaNo rUpitvashrutInAmaprAmANy.h | kutaH tasyArUpapitve.api vilakShaNarUpitvabhyupagamAdityatharH | 
16) OM Aha cha tanmAtram.h OM ||
yata "aikAtmyam.h' iti (mAM.2-7) shrutiH brahmaNaH tanmAtraM vij~nAnAnandaikasvarUpaM rUpamAha vaktItyarthaH | ato na vailakShaNyAniruktiriti chashabdArthaH |
17) OM darshayati chAtho api smaryate OM ||
cho yataH  | chaH samuchchaye | na kevalaM brahmaNaH AnandAdyAtmakatvaM darshayati | kintu "tadvij~nAnena' (muM.2-2-8) iti shrutiH j~nAnasya brahmAtmakatvamapi darshayati pratipAdayati | atho ityarthAntaravAchi | atho vij~nAnasyApi brahmarUpatvaM smaryate vyAsAdibhiH "shuddhasphaTikam.h' ityAdinA (mAtsye) ato na j~nAnAnandayoH brahmasvarUpatvamaprAmANikamityarthaH |
|| 10 || upamAdhikaraNam.h ||
18) OM ata eva chopamA sUryakAdivat.h OM ||
ata eva IshatadrUpANAmabhedoktereva | ata eva chetanatvAdihetoreva | upamA jIvasya matsyAdisAmyam.h | matsyAdivadIshvarAbheda iti chet.h | neti sheShaH | chashabdena bhinnatvasAmye samuchchinoti | kutaH yataH sUryakAdivat.h yathA jalapratibimbitasUryakAdeH sUryAdipratibimbatvAdbhinnatvaM tathA jIvasya pratibimbatvAt.h bhinnatvamityarthaH | yadvA | ata eva matsyAdInAM brahmaNo j~nAnAdiguNairavisheShoktereva | ata eva sUryakAdivat.h | upamA sUryakAdyupamA | jIvasya matsyAditulyAMshatve tadavisheShApattereva upamA brahmapratibimbatetyarthaH | ata eva brahmapratibimbatvAdeva sUryakAdivanna brahmAbhinno jIva iti chashabdArthaH | athavA | ata eva prakR^itAbhyAM tadadhInatvatatsadR^ishatvAbhyAmeva | upamA sUryakAdivadityapamA | jIvasyeshvarapratibimbatvAt.h nopAdhyadhInatvAdinA na tannivR^ittyA pratibimbatAnivR^ivirityarthaH |
|| 11 || ambuvadadhikaraNam.h ||
19) OM ambuvadagrahaNAttu na tathAtvam.h OM ||
sAdR^ishyArthe vatiH | sAdR^ishyaM snehAkhyavisheSheNa vivakShitam.h | tathA cha yataH ambuvadagrahaNAt.h snehasahitamAhAtmyaj~nAnAbhAvAt.h | bhaktiM vineti yAvat.h | tathAtvaM sukhAdyAtmakatvarapeshvarasAdR^ishyam.h | na tu samyagvyajyate | ato bhaktireva samyak.h svarUpAbhivyaktijaniketi tadarthaM sA kartavyetyarthaH |
|| 12 || vR^iddhihrAsAdhikaraNam.h ||
20) OM vR^iddhihrAsabhAktvamantarbhAvAdubhayasAmaJNjasyAdevam.h OM ||
vR^iddhihrAsabhAktvaM bhaktyAdeH sAdhakeShvAdhikyanyUnatA na tAvadaN^gIkAryam.h | kutaH antarbhAvAt.h mahadalpaphalavatAM brahmAdInAmanyeShAM cha bhaktatve.antarbhAvAt.h | tathApi kuto vR^iddhihrAsabhAktvam.h | evaM bhaktitAratamye satyeva | ubhayasAmaJNjasyAt.h ubhayAn.h mahadalpaphalAn.h brahmAdijIvAn.h prati phaladAturIshvarasya sAmaJNjasyAt.h vaiShamyena phaladAnasya bhaktitAratamyena yuktatvAt.h | anyathA ayuktatvAt.h | atastadaN^gIkAyarmityarthaH | 
21) OM darshanAchcha OM || "athAta' iti (tai.2-8) shrutau "yatheti' smR^itau cha phalatAratamyadarshanAt.h uktatvAchchoktaM yuktamityarthaH |
|| 13 || pAlakatvAdhikaraNam.h ||
22) OM prakR^itaitAvattvaM hi pratiShedhati tato bravIti cha bhUyaH OM ||
hi yataH | naitAvadeneti (R^i.10-31-8) shratiH prakR^itaitAvattvaM prakR^itasya sR^iShyayAdikartR^itvasya | etAvattvaM sR^iShyisaMhArakartR^ikatvamAtraparyavasitatvam.h | pratiShedhati nirAchaShye | tataH sR^iShyayAdikatarR^ikatvAt.h | bhUyaH adhikam.h | pAlakatvaM cha bravIti | ataH pAlakatvAt.h sR^iShyiM cheti sUchitapAlakatvAkhyaM mahimAntaramapi harerastIti j~nApayatItyarthaH | chashabdena sR^iShyiM cheti smR^itiH (brahmANDe) sUchitA |
|| 14 || avyaktatvAdhikaraNam.h ||
23) OM tadavyaktamAha OM ||
tat.h brahma | avyaktaM puruShaprayatnena draShyumashakyasvabhAvam.h | kutaH hi yasmAt.h | avyaktaM cha niShkalamiti (kauNTharavya) shrutistathA.aha tasmAdityarthaH |
24) OM api saMrAdhane pratyakShAnumAnAbhyAm.h OM ||
api bhaktirahitArAdhanenApi na brahma vyaktIkartuM shakyam.h | kutaH saMrAdhane.api sampUjane.api | avyaktatvasya pratyakShAnumAnAbhyAM j~nAnipratyakShasUkShmatyahetukAnumAnAbhyAM siddhatvAdityarthaH |
25) OM prakAshavachchAvaisheShyam.h OM ||
cho naJNarthaH | prakAshavat.h yathAgneH sthUlasUkShmAbhyAM vyaktatvAvyaktatve | tathA brahma na kintu svato.avyaktameva | kutaH yataH avaisheShyaM brahmaNi sthUlasUkShmatvavisheSho nAsti | ata ityarthaH |
26) OM prakAshavachcha karmaNyabhyAsAt.h OM ||
prakAshashcha aparokShaj~nAnaJNcha | karmaNi viShayabhUte brahmaNi | abhyAsAt.h shravaNAderAvartanAt.h | bhavItyarthaH |
27) OM ato.anantena tathAhi liN^gam.h OM ||
ataH avyaktatve pratyakShatve pramANasadbhAvAt.h | tadanyathA.anupapattyA | anantena aparichChinnena brahmaNA | tatprasAdenAvyaktasyAparokShyaM bhavatIti j~nAyate | na kevalamanupapattimAtrAt.h kiM tarhi | hi yasmAt.h | tathA liN^gaM tasyAbhidhyAnAdityuktamIshaprasAdasya bandhanivR^ittihetutvarapam.h | prasAdasya darshanahetutvaj~nApakamasti tasmAdityarthaH |
|| 14 || ahikuNDalAdhikaram.h ||
28) OM ubhayavyapadeshAttvahikuNDalavat.h OM ||
brahma AnandaguNakaM tadrUpaJNcha bhavati | kutaH ubhayavyapadeshAt.h Anando brahma (tai.3-6) AnandaM brahmaNaH (tai.2-4) ityAdishrutiShu guNAtmakatvena guNitvena cha brahmaNaH uktatvAt.h | tadapi katham.h | ahikuNDalavat.h yathA.aheH sarpasya | kuNDalatvaM kuNDalitvaJNcha | visheShAttathetyarthaH |
29) OM prakAshAshrayavadvA tejastvAt.h OM ||
yathA prakAshAshrayasyAdityasya prakAsharUpatvaM tadAshrayatvaJNcha tadvat.h brahmaNo.api | anyaparityAgenAdityadR^iShyAnte ko heturityata uktam.h | tejastvAditi | brahmAdityayorubhayorapi tejorUpatvAt.h tadabhiprAyeNa taddR^iShyAntIkaraNamityarthaH |
30) OM pUrvavadvA OM ||
yathA kAlaH pUrveNAbhinno.api pUrvakAla iti pUrvapadena vishiShyate tathA brahma Anandena vishiShyata ityarthaH | AdarArthaM sthUralasUkShmabuddhivivakShayA vA dR^iShyAntatrayoktiH |
31) OM pratiShedhAchcha OM ||
brahmaguNAnAM brahmaNashcha "neha nAnAsti' (kaTha.2-4) iti bhedasya | pratiShedhAchcha brahma guNAtmakamityarthaH |
|| 16 || paramatAdhikaraNam.h ||
32) OM paramataH setUnmAnasambandhabhedavyapadeshebhyaH OM ||
brahmaguNajAtaM paraM lokavilakShaNam.h | kutaH setUnmAnasambandhabhedavyapadeshebhyaH "eSha sutuH' (ChAM.8-4-1) iti setutvokteH | "yato vAchaH' (tai.2-4) ityunmAnashabditapUrNatvokteH | "etasyaivAnandasya' (bR^i.6-3-22) iti bimbapratibimbabhAvasambandhokteH | anyajj~nAnaMtviti laukikAnandAdbhedokteshchetyarthaH |
33) OM darshanAt.h OM ||
anyAnandAdInAM pratyakShasiddhatvAnmanovAgviShayatvAchcha brahmAnandasyAtathAtvAdeva lokavilakShaNatvamityarthaH |
34) OM buddhayarthaH pAdavat.h OM || 
yathA lokapAdavilakShaNeShu jIvAkhyabhUteShu "pAdo.asya vishvA bhUtAni' (R^i.10-90-3) iti pAdapadaprayogaH | buddhayarthaH bhUtAnAM IshAMshattvaj~nApanArthaH | tathA.alaukike.api brahmAnandAdAvAnandapadaprayogaH | buddhayarthaH anukUlatayA vedanIyatvAdidharmaj~nApanArtha ityatharH |
|| 17 || sthAnavisheShAdhikaraNam.h ||
35) OM sthAnavisheShAtprakAshadivat.h OM ||
prakAshAdivat.h yathA sUryakAntAdigatasUyarAdipratibimbe.agnijakanakatvAdi vaichityam.h | sthAnavisheShAt.h sUryakAntAdisthAnaguNavaichityAdupapadyate | tathA brahmAdisthAnagatabhaktyAdiguNavaichityAdbhAgavadAnandapratibimbeShu brahmAdyAndeShvapi vaichityamupapadyata ityarthaH |
36) OM upapatteshcha OM ||
bimbabhUtabhagavadaishvaryavashAdeva pratibimbabhUtabrahmAdyAnandavaichityopapatteshcha tatpratibimbamitareShAM yuktamityarthaH |
|| 18 || tathAnyatvAdhikaNam.h ||
37) OM tathA.anyatpratiShedhAt.h OM ||
yathA jIvAnanadAdi brahmanandAdervilakShaNam.h | tathA dhyAnakAle pratItaM vAsanAtmakaM vastu | brahmaNo.anyat.h tadbhinnam.h | kutaH "yanmanasA' (kena.1-6) iti shrutAvanyasya brahmatvapratiShedhAdityarthaH |
|| 19 || sarvagatatvAdhikaraNam.h ||
38) OM anena sarvagatatvamAyAmayashabdAdibhyaH OM ||
anena bhagavataiva | sarvadeshakAlayoH sR^iShyayAdirbhavati | na tu deshakAlAntarayoranyena | kutaH sarvagatatvamAyAmayashabdAdibhyaH "eSha sarvagata;' iti (bhAllaveya) sarvagatatvashruteH | tasya cha sR^iShyayAdyarthatvAt.h | viShNau prayuktamAyAmayashabdavyAkhyAnarUpasarvatretyAdi (chatuvaredashi) shruteshchetyarthaH | anyatra pramANAbhAvAchchetyAdishabdArthaH |
|| 20 || phalAdhikaraNam.h ||
39) OM phalamata upapatteH OM ||
phalaM svargAdi | ataH IshvarAdeva bhavati | na karmataH | kutaH upapatteH Ishvarasya chetanatvena phaladAtR^itvasya yuktatvAdityarthaH |
40) OM shrutatvAchcha OM ||
shrutatvAchcha "rAtiH' iti (bR^i.5-9-28) shrutyuktatvAchcheshvarasyaiva phaladAtR^itvamityarthaH |
41) OM dharmaM jaiminirata eva OM ||
jaiminirAchAryaH dharmaM phalapradamAha | taM cha dharmam.h | ata eva IshvarAdeva janyaM manyate | kutaH ata eva "eSha hyeva' iti (kau.3-8) shruterevetyarthaH |
42) OM pUrvaM tu bAdarAyaNo hetuvyapadeshAt.h OM ||
bAdarAyaNAchAryastu | pUrvaM pUrvoktam.h | brahma dharmaM chobhayaM phalahetuM manyate | tatra brahmakartR^itvena kamar karaNatvena heturiti visheShastushabdArthaH | kutaH hetuvyapadeshAt.h "puNyena' iti (pra.3-7) shrutau brahmakarmaNoH kartR^itvakaraNatvarUpahetutvasyoktatvAdityarthaH |
iti shrIjagannAthayatikR^itAyAM sUtradIpikAyAM tR^itIyAdhyAyasya dvitIyaH pAdaH || 3 || 2 || 
|| 1 || sarvavedAdhikaraNam.h ||
1) OM sarvavedAntapratyayaM chodanAdyavisheShAt.h OM ||
pUrvasUtre pUrvapadoditaM brahma sarvavedAntapratyayam.h | bahuvrIhiH | yathAshakti sarvavedaviShayakashravaNAdyutpannanirNayajanyaj~nAnaviShayam.h | kutaH chodanAdyavisheShAt.h "AtmA' ityAdi (bR^i.3-4-7) vidhInAmAdipadoditAnAM "atra hyate' (bR^i.3-4-7) ityAdivAkyoktayuktInAM chAvisheShAt.h | sarvAdhikArisAdhAraNatvAdityarthaH |
2) OM bhedAnneti chedekasyAmapi OM ||
chediti neti bhedAditi apIti chAvartate | tarhIti shAkhAyAmiti cha labhyate | tathA cha chedyadi sarvashAkhoktArthAnAM bhedAt.h pR^ithatkvAt.h | ekekaina sarvashAkhoktaM j~neyaM na | kintu svasvAshAkhoktamevetyuchyate | tarhi api svasvashAkhoktamapi | na j~neyaM syAt.h | kutaH ekasyAM shAkhAyAmapi bhedAt.h arthabhedadarshanAt.h | atha yadi tatra dharmabhedAdekasmin.h dharmiNi bhinnadharmavidhAnAt.h prasaN^gabhedAchcheti parihAra uchyate tasya sarvashAkhoktaparij~nAne.api sama ityarthaH |
3) OM svAdhyAyasya tathAtvena hi samAchAre.adhikArAchcha OM ||
svAdhyAyasya "svAdhyAyo.adhyetavyaH' iti (tai.A.2-15) vidheH | tathAtvena sarvasAdhAraNyenAdhyayanavidhAyakatvena | samAchAre sarvavaidikamarkaraNe | adhikArAt.h sarveShAmadhikArasadbhAvAchcha | hIti sUchitAyAH "vedaH kR^itsnodhikantavyaH' iti smR^iteshcha ekaikenApi sarvashAkhAdhyayanena brahma j~nAtavyamityarthaH |
4) OM salilavachcha tanniyamaH OM ||
cho.avadhAraNe | tanniyama ityatra paJNchamItatpuShakamardhArayau | salilavat.h salilamiva | tanniyamaH yathA sarveShAM salilAnAM pratibandhAbhAvamapekShyaiva samudraikAshrayatvaniyamaH | tathA.atrApi tasyAH puruShashaktimapekShyaiva tanniyamaH | sarvavedoktaprakAreNa dhyAnena brahma j~nAtavyamiti niyama ityarthaH |
5) OM upasaMhAro.arthAbhedAdvidhisheShavatsamAne cha OM ||
vidhisheShavat.h vidhivihitasyeva | yathA vidhivihitatvAt.h sandhyAvandanAdikamavashyaM kartavyam.h | tathA arthAbhedAt.h bhedo vibhAgaH | sarvavedArthabhUtAnAmAnandAdiguNAnAmapahatapApmatvAdidoShAbhAvAnAM chAbhedAt.h avibhAgAt.h | tAnavibhajyati yAvat.h | upasaMhAraH sarvaguNAnAmapyekabudhyArohaNarUpopasaMhAraH | "upAsya ekaH' iti (bhAllaveya) shrutau vihitatvAt.h kartavyaH | so.api samAne cha samAnaviShaya eva | ye brahmaNi yogyAH pUrNatvAvirodhino guNAH | tadviShaya eva | natvayogyarodanAdau | tathA satyanarthaprApterityarthaH |
7) OM anyathAtvaM chashabdAditi chennAvisheShAt.h OM ||
anyathAtvaM sarvaguNopasaMhAraH kArya ityuktasyAnyathAbhAvaH | tasyAkartavyatvamevAvashyamaN^gIkAryam.h | kutaH shabdAt.h "AtmetyevopAsIta' ityanupasaMhAra shruteH (bR^i.3-4-7) iti chenna | avisheShAt.h ete guNA nopasaMhAyarA iti visheShapramANAbhAvAt.h | sarvaiguNairityavisheSheNopasaMhAre tu visheShapramANasadbhAvAchchetyarthaH | AtmetyevetyevakArastvayogavyavachChedaka iti bhAvaH |
8) OM na vA prakaraNabhedAtparovIyastvAdivat.h OM ||
parovarIyastvAdivat.h "yathA sa eShaH' (ChAM.1-9-2) ityuktAnAM niravadhikasarvottamatvarUpaparovarIyastvAdigurAnAmevopAsanArthamupasaMho na sarvaguNAnAm.h | tadvatsarvaguNopasaMhAro na kartavyo vA | kutaH prakaraNebhedAt.h parorIyo vaishvAnarAdiprakaraNabhedAt.h | anyathA tanna syAdityarthaH |
9) OM saMj~nAtashchettaduktamasti tu tadapi OM ||
saMj~nAtaH sarvavidyAnAM bhagavannAmatvena tadguNoktirUpatvAt.h | sarvavidyoktaguNopasaMhAraH kArya iti chet.h | taduktaM tatra chodye tadiShyameveti sAmAdhAnaM tenopasaMhArasUtreNoktamityarthaH | na kevalaM yuktisiddhametat.h | kintu tadapi tasminnarthe "nAma vA etA' iti (kauNDinyashruteH) pramANamapyasti | tu asyevetyarthaH |
|| 3 || prAptyadhikaraNam.h ||
10) OM prApteshcha samaJNjasam.h OM ||
upasaMhArAnupasaMhArayoH kartavyatvam.h | samaJNjasaM yuktam.h | kutaH prApteH tattadyogyapuruShabhedena tayoH vyavasthitatvAdavirodhaprApteshchetyarthaH |
|| 4 || sarvAbhedAdhikaraNam.h ||
11) OM sarvAbhedAdanyatreme OM ||
ime sarvaguNopasaMhartR^ibrahmAdayaH | anyatra tadanupasaMhartR^ibhyo.anyatra | tatphalavilakShaNamahAphale bhavanti tadbhAjo bhavanti | kutaH sarvAbhedAt.h sarvavedoktaguNAnAM avibhAgenopasaMhartR^itvenopAsanAdityarthaH | 
|| 5 || AnandAdhikaraNam.h ||
12) OM AnandAdayaH pradhAnasya OM ||
AnandAdayaH Anando j~nAnaM sachChabdoditaM nirdoShatvaM AtmapadoditasvAmitvamityete chatvAro guNAH | pradhAnasya mokShasyArthe sarvamumukShubhi; upAsyA ityarthaH |
|| 6 || priyashirastvAdhikaraNam.h ||
13) OM priyashirastvAdyaprAptirupachayApachayau hi bhede OM ||
sarveShAmadhikAriNAM priyashirastvAdyaprAptiH | "tasya priyameva shiraH' (tai.u.2-5-2) ityAdishrutyuktapriyashirastvAdiguNopAsanayogyatA nAsti | kintu keShAJNchideva | kutaH hi yasmAt.h | teShAM bhede phalabhede phalatAratamye hi prasiddhA naiva sarveti (vArAha) smR^itirasti | yasmAchcha bhede phalabhedasiddhayarthaM upachayApachayau upAsane vR^iddhihrAsau | tAratamyamiti yAvat.h | apekShitau tasmAdityarthaH |
|| 7 | itarAdhikaraNam.h ||
14) OM itaretvarthasAmAnyAt.h OM ||
tushabda evArthe | arthasAmAnyAt.h | lyablopanimittA paJNchamI | upAsanasya svasvaprApyaphalasAmyamapekShya itare chaturthyaH sarvebhyashchetare madhyamA guNAH devAdibhirupasaMhartavyA evetyarthaH |
|| 8 || AdhyAnAdhikaraNam.h ||
15) OM AdhyAnAya prayojanAbhAvAt.h OM ||
vedeShu savarguNoktirupasaMhArashcha AdhyAnAya samyagj~nAnAdhyAnArtham.h | klR^ipto bhavet.h | kutaH prayojanAbhAvAt.h guNoktestadupasaMhArasya cha dhyAnaM vinA prayojanAbhAvAdityarthaH | 
16) OM AtmashabdAchcha OM ||
"AtmetyevopAsIta' (bR^i.3-4-7) ityatrAtmeti bhAvapradhAnaM sAvadhANaJNcha | AtmatvamAtropAstividhAyakaH shabda AtmashabdaH | AtmetyevopAsIteti shabdaH | tasmAdguNAntaravyAvR^ittipUrvamAtmatvopAstividhAyakashabdAdanupasaMhArashcha sidhyatIti chArthaH | 
|| 9 || AtmagR^ihItyadhikaraNam.h ||
17) OM AtmagR^ihItiritaravaduttarAt.h OM ||
yataH itaravat.h "satyaM j~nAnam.h' ityAdi (tai.2-1) vAkye satyAdipadairanyeShAM guNAnAmivAtmagR^ihItiH Atmaiveti vAkye.apyAtmashabdena chatuNarAM guNAnAM grahaNaM sambhavati | kutaH uttarAt.h "atrahyete' (bR^i.3-4-7) ityuttaravAkyAchcha | ato na chaturguNopAstyuktestadvirodha ityarthaH |
|| 10 || anvayAdhikaraNam.h ||
18) OM anvayAditi chetsyAdavadhAraNAt.h OM ||
nanvAtmeti vAkyasyAnupasaMhAramAnatvamayuktam.h | kutaH anvayAt.h Atmashabde sarvaguNAnAmanvayAt.h | tasya tadbodhakatvAditi yAvat.h | iti chet.h syAt.h yatpArektaM tattathA syAdeva | tathApi nAnupapattiH | kutaH avadhAraNAt.h | AtmetyevetyavadhAraNAt.h | na chAnirNayaH | Atmashabdo hi brahmAdIn.h pratyeva sarvaguNAnvadati nAnyAnpratIti nirNayopapatterityarthaH |
|| 11 || kAryAdhikaraNam.h ||
19) OM kAryAkhyAnAdapUrvam.h OM ||
kAryAkhyAnAt.h dhyAnakAyarsya mokShasyAlaukikatvokteH | apUrvaM alaukikaM guNajAtam.h | dhyAtavyamityarthaH |
|| 12 || samAnAdhikaraNam.h ||
OM samAna evaJNchAbhedAt.h OM ||
evaJNcha evamapi | brahmaguNAnAmalaukikatve.api | vANyAH samAne yogyaguNaviShaya evopasaMhAraH natvayogyakriyAsu | tatratvabhedAt.h abhedamapekShya trivikramatvAdInAM kAdAchitkAnAM kriyANAM tatsajAtIyanityavikrAntyAdiShvantarbhAvyopasaMhAro bhavedityarthaH |
21) OM sambandhAdevamanyatrApi OM ||
hiraNyagarbhasya tu anyatrApi trivikramatvAdikriyAvisheShe.api | evaM sarvadopasaMhAro yujyate | kutaH sambandhAt.h kriyANAM brahmaNA tAdAtmyarUpasambandhena nityatvAdityatharH | || 

|| 13 || navAdhikaraNam.h ||
22) OM na vA visheShAt.h OM ||
Atmeti vAkyasthAtmashabdena sarvaguNAnAM grahaNaM navA.abhyupagamyate | kutaH visheShAt.h adhikAriyogyatAvisheShamapekShya tasya tadyogyaguNAbhidhAyakatvAdityarthaH |
23) OM darshayati cha OM ||
sarvAniti (bhAllaveya) shrutiH svoktArthaM pratipAdayatItyarthaH |
|| 14 || sambhR^ityadhikaraNam.h ||
24) OM sambhR^itidyuvyAptyapi chAtaH OM ||
Adipadena naJNaH samAkarShaH | chashabda evArthaH | sambhR^itidyuvyAptI samyagbharaNaprakAshavyAptI | na sarvasyopAsye | kintu devAdyupAsye eva | kutaH ata evAdhikAriyogyatAyAM visheShasadbhAvAdevetyarthaH |
|| 15 || puruShAdhikaraNam.h ||
25) OM puruShavidyAyAmapi chetareShAmanAmnAnAt.h OM ||
puruShavidyAyAmapi sarvavidyottamatvena pratij~nAtAyAmapi | puruShasUktAkhyavidyAyAM keShAJNchidevoktatvAditareShAM tatroktebhyo.anyeShAJNcha guNAnAmanAmnAnAt.h | kartavya eva sarvavidyAguNopasaMhAra ityarthaH |
|| 16 || vedhAdhikaraNam.h ||
26) OM vedhAdyarthabhedAt.h OM ||
arthabhedAt.h vedhAdyupAsanaphalasya hiMsAderyatyAdiyogyaphalAdvilakShaNatvAt.h vedhAdi bhindhi viddhi shR^iNIhI (bR^ihattantre) tyuktavedhAdikaM na sarvopAsyamityarthaH |
|| 17 || hAnyadhikaraNam.h ||
27) OM hAnau tUpAyanashabdasheShatvAtkushAchChandastutyupagAnavattaduktam.h OM ||
turavadhAraNe | yataH hAnau bandhahAnirUpamuktau | taduktaM muktAnAM "etatsAma' iti (tai.3-10) shrutAvupAsanamuktam.h | ato mokShe.api teShAmupAsanamatsyeva | tadapi kushAchChandastutyupagAnavadeva na vidhitaH | yathA niyatabrahmayaj~nAnAM dvijAnAM niyatasandhyopAsanAnantaramapi kushairAchChandena svechChayaiva stutyupagAna ivobhayatra nAmnoradhyayanam.h | tathA svechChayaiva na vidhitaH | kutaH upAyanashabdasheShatvAt.h | upAyanaM mokShaH upAsanAvidhInAM mokShavAkyasheShatvAdityarthaH | tathA cha mokShArthA upAsanAvidhayaH kathaM tatrApi tA vidadhyurityarthaH |
28) OM sAmparAye tartavyAbhAvAttathA hyanye OM ||
sAmparAye mokShe | upAsanaM svechChayaivetyaN^gIkAyarm.h | na tvaniShyanivR^ittyartham.h | kutaH tartavyAbhAvAt.h muktaiH parihartavyAniShyasyaivAbhAvAt.h | tadapi kutaH hi yasmAt.h | anye shAkhinaH tathA "tIrNo hi' (bR^i.6-3-22) shrutiM paThanti | tasmAdityarthaH |
|| 18 || ChandAdhikaraNam.h ||
29) Chandata ubhayAvirodhAt.h OM ||
muktAH ChandataH svechChAmanusR^ityaiva karma kurvanti na vidhitaH | kutaH ubhayAvirodhAt.h karmakaraNAkaraNayoH vidhibandhapratyavAyayoH abhAvAdityarthaH |
30) OM gateratharvattvamubhayathA.anyathA hi virodhaH OM ||
hirhetau | ubhayathA hi bandhapratyavAyayorabhAvAdeva | gateH mukteH | puruShArthatvam.h | anyathA muktau bandhapratyavAyayorbhAve | virodhaH mukte; saMsArasamatvenApuruShArthatvarUpavirodhaH syAdityarthaH |
31) OM upapannastallakShaNArthopalabdherlokavat.h OM ||
yathA loke yAgAN^gaviShNukramaNasya kriyAnuShThAnaniyamaH na yAgasampUtyarnantaramapi asti | kintu kadAchideva | tathA muktAnAM kadAchitkarma kurvanti na vetyevaM tAvadupapannaH yuktaH | kuta etat.h | tallakShaNArthopalabdheH tallakShaNasya paramparayA karmasAdhyasyAtharsya mokShasya | upalabdheH prAptatvAdityarthaH |
|| 19 || aniyamAdhikaraNam.h ||
32) OM aniyamaH sarveShAmavirodhAchChabdAnumAnAbhyAm.h OM ||
aniyamaH aparokShaj~nAninAM madhye keShAJNchinmokShaH keShAJNchinnetyevaMrUpavyavasthAbhAvo j~nAyate | kutaH sarveShAmapi mokShe | avirodhAt.h niShedhakAbhAvAt.h | kiJNcha shabdAnumAnAbhyAM "na kashchit.h' iti (kauNDinya) shruteH tanmUlakAnumAnachchetyarthaH |
|| 20 || yAvadadhikaraNam.h ||
33) OM yAvadadhikAramavasthitirAdhikArikANAm.h OM ||
AdhikArikANAM yogyatAnusAryupAsanashIlAnAM brahmAdInAM svasvAdhikArAnusAreNaiva muktau | avasthitiH | avasthitAnAmupAsanAvattAratamyenaiva muktau teShAM phalamityarthaH |
34) OM akSharadhiyAM tvavirodhaH sAmAnyatadbhAvAbhyAmaupasadavattaduktam.h OM ||
tushabdo.apyarthaH | akSharadhiyAM brahmaj~nAninAm.h |kivaShamatvepyavirodhaH virodho nAsti | kutaH brahmadhItvAt.h | kiJNcha sAmAnyatadbhAvAbhyAM sarveShAM doShAbhAvAt.h uttamebhyaH adhamAnAM upakArabhAvAchcha | katham.h | aupasadavat.h sachChiShyavat.h | kiJNcha taduktaM tat.h asamatve.api virodho nAstItyetat.h "nAnA' iti turashrutAvuktamato.apyavirodha ityarthaH |
|| 21 || iyadAmananAdhikaraNam.h ||
35) OM iyadAmananAt.h OM ||
adhikAritAratamyaM iyadeva prANAvadhikameva | kutaH AmananAt.h "prANo vAva' iti (kauNTharavya) shruterityarthaH |
36) OM antarA bhUtagrAmavaditi chettaduktam.h OM ||
bhUtagrAmavat.h yathA nAmAdiprANasamUhe ekasmAdeka uttamo dR^iShyaH | tathA antarA paramAtmAnaM shriyaJNcha vinA prANAdapyuttamrostviti chet.h | neti sheShaH | yatastaduktaM tatra prANAduttamAbhAve nahIti (kauNTharavya) pramANamuktam.h | ata ityarthaH | 
37) OM anyathA bhedAnupapattiriti chennopadeshavat.h OM || 
anyathA prANAdapyuttamAbhAve | prANaparamAtmano; bhedAnupapattiriti chenna | kutaH yataH upadeshavat.h yathA shrutAvuktaM tathA.aN^gIkriyate | ato noktadoSha ityarthaH |
|| 22 || vyatihArAdhikaraNam.h ||
38) OM vyatihAro vishiMShanti hItaravat.h OM ||
vyatihAraH prANaprakaraNAdanantaraM viShNoH prakaraNAt.h prAk.h prashnapratichvachanayoradhyAhAraH kArya; | kutaH hi yasmAt.h | iravat.h nAmAdito vAgAdikamiva prAravAdinaH sakAshAt.h satyAkhyaviShNuvAdinaH ChandogAH "eSha tu vA' iti (ChAM.7-16) tushabdena vishiMShanti vyAvartayanti | tasmAdityarthaH |
|| 23 || satyAdhikaraNam.h ||
39) OM saiva hi satyAdayaH OM ||
hi yasmAt.h | satyAdyAH ahamAtmAntaH padArthAH | saiva IshvarAkhyaparadevataiva | tasmAtprANAdhikAH bahavaH na | kintu shrItadhIshAvevetyarthaH |
|| 24 || kAmAdhikaraNam.h ||
40) OM kAmAditaratra tatra chAyatanAdibhyaH OM ||
lakShmIH tatra bhagavatsamIpe sthitA satI | itaratra cha bhUmyAdAvapi | kAmAt.h IshvarechChayaivAvatArAnkaroti | kutaH AyatanAdibhyaH sarvagatatvapratipAdakasarvAyatanetyAdishrutyAdibhya ityarthaH |
41) OM AdarAdalopaH OM ||
AdarAt.h bhagavati nirupAdhikabhaktyatishayAt.h | alopaH shriyo bhagavadupAsanAbhAvo netyarthaH |
420 OM upasthitestadvachanAt.h OM ||
shriyo nityamuktatvaM yujyate | kutaH upasthiteH harisamIpe sadA sthiteH | shriyo nityasamIpasthatvaM cha | tadvachanAt.h "dvAvetau' iti (gaupavanashruteH' nityasambandhitvavachanAt.h | j~nAyata ityarthaH |
|| 25 || nirdhAraNAdhikaraNam.h ||
43) OM tannirdhAraNArthaniyamastaddR^iShyeH phalam.h OM ||
yatastannirdhAraNArthaniyamaH vedArthanishchayo vedArthaniyamashchetyetadrUpam.h | shravaNamananaphalam.h | dhyAphalabhUtAyAH | taddR^iShyeH brahmadasharnAt.h | pR^ithagevabhinnameva | ato na brahmadR^iShyiH shravaNAdinA bhavatItyarthaH | tathApi na shravaNamananavaiyarthyam.h | kutaH hi yasmAt.h | apratibandhaH brahmadR^iShyipratibandhakanivR^ittiH | tannishchayaH tanniyamadvArA shravaNamananayoH phalam.h | ato dhyAnasAdhyApi dR^iShyiH pratibandhakanivR^ittidvArA shravaNAdisAdhyA bhavati | tadarthaM shravaNAdikamapi kAryamevetyarthaH | hi shabdena "AtmA vA are' iti (bR^i.4-4-5) shrutiH sUchitA |
|| 26 || pradAnAdhikaraNam.h ||
44) OM pradAnavadeva hi taduktam.h OM ||
pradAnavat.h samyak.h prItipUrvakaM gurUpadeshayuktameva shravaNAdikaM j~nAnasAdhanaM na kevalam.h | kutaH hi yataH | taduktam.h | tasya j~nAnasya guruprasAdAdhInatvaM "AchAryavAn.h' iti (ChAM.3-14-2) shrutAvuktamata ityarthaH |
|| 27 || liN^gabhUyastvAdhikaraNam.h ||
45) OM liN^gabhUyastvAttaddhi balIyastadapi OM ||
tat.h guruprasAdapUrvakapradAnamAtram.h | balIyaH atishayena balavat.h | kutaH liMgabhUyastvAt.h vR^iShabhahaMsajalavAyasarUpebhyo vAyvagnivaruNebhyaH shrutavidyenApi satyakAmena vachanAt.h | liMgabhUyatsvAt.h gurupradAnAdirUpaliMgabAhulyadarshanAt.h | tathApi tadapi shravaNAdikamapi kAryam.h | kutaH "shrotavyaH' iti (bR^i.4-4-5) shruterityarthaH | hi shabdaH shrutisUchakaH | 
|| 28) pUrvavikalpAdhikaraNam.h ||
46) OM pUrvavikalpaH prakaraNAtsyAtkriyAmAnasavat.h OM ||
kriyAmAnasavat.h mAnasakriyArUpadhyAne yathA vikalpaH tathA pUrvavikalpaH pUrvaprAptena guruNA samasya pashchAtprAptasya guroH | vikalpaH grAhyo vA naveti vikalpaH syAt.h | na tu svIkArya eveti vidhiH | kutaH prakaraNAt.h prakR^iShyAnugrahamapekShya guroH svIkAyartvAditi bhAvaH |
47) OM atideshAchcha OM ||
pUrvaguruNaiva svasamottamagurusvIkArAyAtideshAt.h | "yathA' iti pauShyAyaNashrutyAtidishyamAnatvAt.h | yuktameva pashchAttanasvIkaraNamityarthaH |
|| 29 || vidyAdhikaraNam.h ||
48) OM vidyaiva tu nirdhAraNAt.h OM ||
"nAnyaH panthAH' iti (shve.3-8) nirdhAraNAt.h anyaniShedhena j~nAnasyaiva mokShasAdhanatvanishchayAt.h | vidyaiva mokShasAdhanaM na karmAdikamityarthaH | shruteH prAbalyadyotakastushabdaH |
49) OM darshanAchcha OM ||
na kevalaM parokShamaptirUpavidyayaiva mokShaH | kintu darshanAchcha brahmasAkShAtkArAdapi | ato na dhyAnavaiyarthyamityarthaH |
|| 30 || shrutyadhikaraNam.h ||
50) OM shrutyAdibalIyastvAchcha na bAdhaH OM ||
mokShasya j~nAnasAdhyatve.abAdhaHkarmaNaiveti smR^itivirodho nAsti kutaH | shrutyAdibalIyastvAt.h j~nAnasya mokShasAdhakatvopapAdakatvaM "evaM viditvA' ityAdi shrutiliMgAderatibalavatvena smR^itigataivashabdasyAyogavyavachChedArthatvopapatterityarthaH | etatsUchanAya chashabdaH |
|| 31 || anubandhAdhikaraNam.h ||
51) OM anubandhAdibhyaH OM ||
na kevalaM shravaNAdinA | nApi prabalaguruprasAdena brahmadarshanaM bhavati | kintvanubandhashabditaharigurubhaktishamAdibhyashchetyarthaH |
|| 32 || praj~nAntarAdhikaraNam.h ||
52) OM praj~nAntarapR^ithaktvavaddR^iShyishcha taduktaM OM ||
praj~nAntaraM praj~nAvisheShaH | dhyAnamiti yAvat.h | tasya pR^ithaktvavat.h anekaprakAratvavat.h | tadanusAreNa dR^iShyishcha brahmadR^iShyirapi anekaprakArA na sarveShAmekavidhA | kiJNcha taduktam.h | taddR^iShyeranekavidhatvaM "antarddR^iShyayo' iti (kamaTha0 shrutAvuktaJNchetyarthaH |
|| 33 || na sAmAnyAdhikaraNam.h ||
43) OM na sAmAnyAdapyupalabdhemarR^ityuvanna hi lokApattiH OM ||
mR^ityuvat.h mR^ityumAtrAnantaraM yathA na muktiH | kintu charamamR^itivisheShAnantarameva | tadvadatrApi bhagavadrUpANAM sAmye.api upalabdheH | bhagavaddR^iShyisAmAnyAt.h sAdhAraNarUpAparokShaj~nAnAt.h | na sarveShAM muktiH | kintu svasvabimbadarshanAdeva | na chaivaM sAmAnyadarshanasya vaiphalyam.h | tasya maharAdilokaprAptisAdhanatvAt.h | na chaitAvatA tasya mokShahetutvaM | tasya maharAdilokaprAptisAdhanatvAt.h | na chaitAvatA tasya mokShahetutvaM prApnoti | hi yataH | lokApattiH lokaprAptimAtraM na muktiH | tasmAdityarthaH | hItyanena sAmAnyadarshanAdi (nArAyaNatantre) tyAdi pramANaprasiddhishcha suchitA |
|| 34 || pareNAdhikaraNam.h ||
54) OM pareNa cha shabdasya tAdvidhyaM bhUyastvAtvanubandhaH OM ||
turapi yadyapi | pareNa cha paramAtmanaiva | brahmadarshanam.h | tathApi shabdasya "bhaktirevainamiti' (mAThara) shruteH tAdvidhyaM paramAtmana iva bhakteH svAtantrayeNa brahmadarshanahetutvavAchitvaM yujyate | kutaH darshanAdau kAraNatvAditi heturupaskartavyaH | yadvA pareNa vAchyena nimittena shabdasya bhaktiriti shruteH | tAdvidhyaM yuktamityarthaH | tarhi kathaM bhaktiriti vAkyena satsvapyanyasAdhaneShu anubandho bhaktiH vishiShyochyata ityata uktam.h | bhUyastvAditi | tasyAH sAdhaneShu | bhUyastvAt.h prAdhAnyAt.h | tadabhiprAyeNAnubandho bhaktirvishiShyochyata ityarthaH |
|| 35 || ekAdhikaraNam.h ||
55) OM eka AtmanaH sharIre bhAvAt.h OM ||
aMshoM.ashItipadayoH arthaH eka eva | aMshAMshinoraikyameva | kuta; AtmanaH aMshinaH | indrAdeH sharIre karmanirmitasharIre | aMshasyArjunAdeH | bhAvAt.h tadabhimAnitayA sattvAdityarthaH |
56) OM vyatirekastadbhAvabhAvitvAnnatUpalabdhivat.h OM ||
upalabdhivat.h j~nAnasukhAdau parasparaM bheda iva | aMshasyAMshikR^itabhAvashabditopAsanajanyaphalAnubhavitvAt.h | anyathA tannasyAdityarthaH |
|| 36 || aMgAvabaddhAdhikaraNam.h ||
57) OM aMgAvabaddhAstu na shAkhAsu hi prativedam.h OM ||
tushabdo visheShe | aMgAvabaddhAH hareraMgAshritAH | devA api tatparivAratvena devairupAsyA | tadupasaMhAre tu visheSho.asti | kaH? devAnAM prativedaM sarvavedagatAsu shAkhAsu uktaM yat.h brahamAdyaMgadevatAvabaddhaguNajAtaM tatsarvaM rudrAdiShu nopasaMhAryam.h | kintu yogyamevetyevaM rUpa ityarthaH | hItyanena samatvAdveti (brahmatarka) smR^itiprasiddhiH sUchitA |
58) OM mantrAdivadvA.avirodhaH OM ||
mantrAdivat.h yathA.agnyAdyadhamadevatAvAchimantrAvidyAnAM brahmadyuttamadevatAvAchachitvaM tathA.avirodhaH adhamaguNAnAmuttameShUpasaMhAre.api virodho nAstIti vA.abhyupagamyata ityarthaH |
|| 37 || nAnAshabdAdhikararam.h ||
60) OM nAnA shabdAdibhedAt.h OM ||
bhUmaguNaH sarvairyathAyogyaM nAnAprakAreNopAsyaH | natvekaprakAreNa | kutaH | shabdAdibhedAt.h | shabdAdipramANairadhikAribhedAt.h | bhUmaguNasya nAnAprakAreNa pratIterityarthaH |
|| 39 || vikalpAdhikaraNam.h ||
61) OM vikalpo vishiShyaphalatvAt.h OM ||
vikalpaH svasvamokShasAdhanAnyanR^isiMhAdyupAsanaM kAryaM na veti dvividhaH prakAraH syAt.h | kutaH vishiShyaphalatvAt.h tathopAsanasya duritanivR^ittirUpaphalavisheShamapekShya kartavyatvane tadanusAreNa vikalpasyaiva yuktatvAdityarthaH |
|| 40 || kAmyAdhikaraNam.h ||
62) OM kAmyAstu yathAkAmaM samuchchIyeranna vA pUrvahetvabhAvAt.h OM ||
kAmyAstu kAmyasAdhanarUpe kAmitasAdhanabhagavayadgurAstu | yathAkAm.h | svasvaphale kAmAnusAreNa | samuchchIyerannavA amumukShubhirupasaMhartavyAH mumukShubhistu nopasaMhatarvyA iti | vA vyavasthitavikalpaH syAt.h | kutaH pUrvahetvabhAvAt.h mumukShUNAM mokShechChApUrvakAlInapUrvasUtroktAnyakAmAkhyahetvabhAvAt.h | evaM mumubhireveshvaraprItyarthamupasaMhAryA phalArthaM nopasaMhAryA iti vA vikalpaH syAdityarthaH |
|| 41 || aMgAdhikaraNam.h ||
63) OM aMgeShu yathA.a.ashrayabhAvaH OM ||
aMgeShu bhagavadaMgeShu | yathA.a.ashrayabhAvaH | "chakShoH sUryo.ajAyata' ityAdau (R^i.10-90-13) yathA yathA.a.ashrayatvamuktaM tathA tairupAsanaM kartavyamityarthaH |
64) OM shiShyeshcha OM ||
yasminniti (pautrAyaNa) shrutivihitatvAchcha tathopAsanaM kartavyamityarthaH | 
66) OM guNasAdhAraNyashruteshcha OM ||
guNAnAM bhagavadguNAnAM | sAdhAraNyasya sarvopAsyatvasya | shruteH "sAdhAraNyAt.h' iti (mANDavya) shrutyuktatvAchcha | devaistathopAsanaM kAryamityatharH |
|| 42 || navAdhikaraNam.h ||
67) OM na vA.atatsahabhAvashruteH OM ||
aMgadevatopAsanaM devAnyaiH na kAryam.h | kintu devaireveti vA vyavasthitavikalpaH syAt.h | kutaH atatsahabhAvashruteH tatsahashruterabhAvAt.h | sarvakhAgataguNopAsanena sahAMgadevatopAsanasya shravaNAdityarthaH |
68) OM darshanAchcha OM ||
"satyo j~nAna' iti (kamaTha) shrutau asyArthasya darshanAt.h uktatvAchcha devairevAMgadevatopAstiH kAryA nAnyairityarthaH |
iti shrIjagannAthayatikR^itAyAM sUtradIpikAyAM tR^itIyAdhyAyasya tR^itIya; pAdaH || 3 || 3 ||
|| 1 || puruShArthAdhikaraNam.h ||
1) OM puruShArtho.ataH shabdAditi bAdarAyaNaH OM ||
puruShairarthyamAnaM yachChubhaphalaM tatsarvamapi | ataH brahmadarshanAdbhavati na tu mokShamAtram.h | kutaH shabdAt.h "yaM yaM' iti (mu.3-1-10) shruteriti bhagavAn.h bAdarAyaNo manyata ityarthaH |
2) OM sheShatvAtpuruShArthavAdo yathA.anyeShviti jaiminiH OM ||
sheShatvAt.h j~nAnasya karmAMgatvAt.h | nimittAdeva puruShArthavAdaH "yaM yam.h' iti (mu.3-1-10) shrutau j~nAnasya svargAdipuruShArthasAdhanatvavAdaH na tu mokSha iva svargAdau prAdhAnyAt.h | tatkatham.h | yathA anyeShu svargasAdhanakarmasheShabhUteShu dhanAdiShu | yathA svargaM dhanAditi prAdhAnyavAdaH | tatheti jaiminirAchAryo manyata ityarthaH |
3) OM AchAradarshanAt.h OM ||
"yaj~nena yaj~naM' iti (tai.A. 3-12-17) devAnAmapi karmAnuShThAnashruteshcha na j~nAnAdeva sarvapuruShArthaprAptiratyarthaH |
40 OM tachChrateH OM ||
"yadeva vidyayA' iti (ChAM.1-1-10) j~nAnasya karmasheShatvashruteH na tatpradhAnamityarthaH |
5) OM samanvArambhaNAt.h OM ||
na karmaNaH j~nAnasheShatvam.h | tatsAmyachcha | kintu prAdhAnyam.h | kutaH samanvArambhaNAt.h "karmaNaiveti' (mATharashru) prAdhAnyena svargAdyArambhakatvashruterityarthaH |
6) OM tadvato vidhAnAt.h OM ||
tadvataH vidhAnAt.h "j~nAnI cha karmANi' iti (kamaTha shruti) karmavidhAnAt.h na j~nAnikarma lIlArUpamityarthaH | 
7) OM niyamAchcha OM ||
j~nAnino.api karmaniyamasyAkaraNe pratyavAyasya cha "kurvan.h' iti (I.2) shruteshcha | na j~nAnikarma lIlArUpamityarthaH |
8) OM adhikopadeshAttu bAdarAyaNasyaivaM taddarshanAt.h OM ||
tushabdo vyAsamatavisheShadyotakaH | bAdarAyaNasya tvevaM j~nAnAdeva sarvapuruShArthaprAptirityevaM matam.h | kutaH adhikopadeshAt.h adhikasya j~nAnajanyamokShe karmAdhInAtishayasya "j~nAnAdeva' iti (kauNTharavya) shrutAvuktatvAt.h | kiJNcha taddarshanAchcha tasya j~nAnajanyaphale karmajanyAdishayasya rAjasUyAdinA (bhaviShyatparvaNi) yudhiShThirAdAvupalambhAchchetyarthaH | atra bhagavanmataM devatAniShThaj~nAnaviShayam.h | jaiminyAdimataM tadanyamanuShyaniShThaj~nAnaviShayam.h | ato na virodha iti j~neyam.h |
9) OM tulyaM tu darshanam.h OM ||
j~nAnikarma na j~nAne.atishayakR^it.h | kintu j~nAnaphala eva | kutaH yato darshanaM j~nAnam.h | tulyaM tu kamarkaraNAkaraNayoH samameva | ata ityarthaH |
|| 2 || asArvatrikAdhikaraNam.h ||
10) OM asArvatrikI OM ||
j~nAnAdhikAritA sarvajanasthitA netyarthaH |
11) OM vibhAgaH shatavat.h OM ||
vibhAgaH keShAJNchijj~nAnAdhikAritA anyeShAM neti vibhAgaH | shatavat.h parAparabrahmAdhikadevatAshatasyaiva somAdhikAraHnAnyeShAmiti vibhAgavat.h "navakoTyo hi' ityAdAvuktatvAdityarthaH |
12) OM adhyayanamAtravataH OM ||
yathAshakti sarvavedAdhyayanavato brahmavidyAdhikAritA nAnyasyetyarthaH |
|| 3 || avisheShAdhikaraNam.h ||
13) OM nAvisheShAt.h OM || 
devAdInAM j~nAnAdhikAritA | avisheShAt.h sAmyAt.h | na | kintu tAratamyAdinetyarthaH |
|| 4 || stutyadhikaraNam.h ||
14) OM stutaye.anumatirvA OM ||
j~nAninaH sadasatpravR^ittyorvisheSho.astyeva | kutaH yataH yatheShyAchAro j~nAnI muchyata eveti j~nAnistutaya eva "yena syAtkena syAt.h' ityuchyate | anumatirvA j~nAninAM yatheShThAchAre.abhyanuj~nAmAtraM vA na tvatra yatheShchAravidhirata ityarthaH |
15) OM kAmakAreNachaike OM ||
eke shAkhinaH | kAmakAreNa cha yatheShyAchAreNApi j~nAninAM mokShaM "kAmachArAH' iti (sAmashAkhA) shrutau paThanti | ato na j~nAninaH sadasatpravR^ittyormokShahAniH | kintu phale visheShamAtramastItyarthaH |
16) OM upamardaJNcha OM ||
chashabdo.apyarthaH | yadA j~nAninaH prArabdhakarmaNo.api kichidbhuktasya j~nAnenopamardaM IShatphalahrAsam.h | "omityuchchArya' iti (tura) shrutAveke shAkhina; paThanti | tadA j~nAnottarakAlInAsatkarma na mokShapratibandhakamiti kiM varNanIyamityarthaH |
17) OM Urdhvaretassu cha shabde hi OM ||
kAmachArANAmapi j~nAninAM muktyadhikAravat.h kAmachArANAM jij~nAsUnAM na j~nAnAdhikAraH | kutaH hi yasmAt.h | shabde ya imamiti (mAThara) shrutAvUrdhvaretastvAdiguNavatsveva j~nAnopadesho vihitaH | tasmAdityarthaH |
18) OM parAmarshaM jaiminirachodanA chApavadati hi OM ||
jaiminiH parAmarshaM "yena syAt.h' iti vAkye prAtarutthAyetyAdishrutyuktasadAchArasyaiva grahaNamabhyupetyAtra sadAchArasyaiva svechChayA niyamenAcharaNaM pratipAdyam.h | na tu niShiddhasya karaNamiti manyate | kutaH hi yasmAt.h | achodanA aniShiddhaM j~nAninA kAryamiti vidhyabhAvaH apavadati cha pratyuta "brahmaNo na hantavyaH' iti shrutiH vikarma niShedhati cha iti tasmAdityarthaH |
19) OM anuShTheyaM bAdarAyaNaH sAmyashruteH OM ||
bAdarAyaNaH bhagavAn.h bAdarAyaNastu | anuShTheyaM svechChayA shrutyAdyuktAnuShThAnayogyakiJNchitkarmAcharaNAbhyanuj~nAnameva "yena syAt.h' iti (bR^i.5-1-1) shruterarthaH | na tu savarkarmakaraNAya yatheShThAchAravidhireveti manyate  | kutaH sAmyashruteH kenApi prakAreNa pravR^ittAvapi "IdR^isha eva' iti j~nAninaH sAmyokteH |
20) OM vidhirvA dhAraNavat.hOM ||
yathA vedadhAraNavidheH traivarNikAdhikArikatvameva na tu sarvAdhikArikatvam.h | tathA vidhiH j~nAninAmeva "yena syAt.h' iti (bR^i.5-1-1) svechChAchAravidhiH na tvaj~nAninAmityarthaH | vAshabdaH praguktapakShadvayAt.h asya pakShAntaratvadyotakaH |
21) OM stutimAtramupAdAnAditi chennApUrvatvat.h OM ||
"kena syAt.h' iti vAkyaM pUvaroktastutireva na svechChAcharaNavidhiH | kuta; upAdAnAt.h j~nAnibhirapi "sandhyAmupAsIta' ityAdi sAdhAraNavidhisyIkArAditi chenna | kutaH apUrvatvAt.h ashabdavAchyaparamAtmAdhInatvAdityarthaH | tathA cha j~nAninaH svechChAcharaNavidherapyabhAve sarvavidhyatidUratvaprasaN^gena paramAtmAdhInatvaM na syAditi bhAvaH |
22) OM bhAvashabdAchcha OM ||
bhAvaH ichChAbhAvashabdaghaTita "yathA vidhAnam.h' iti (tura) shruteshcha "kena syAt.h' ityayaM kAmachAravidhirityarthaH |
23) OM pAriplavArthA iti chenna visheShitatvAt.h OM ||
niyamena sarvadharmAcharaNavidhipakShasyAnuShTheyAnAM madhye svechChayA katipayadharmAcharaNAbhyanuj~nAnapakShasya svechChAcharaNavidhipakShasya cha parasparaviruddhatvAt.h | "yena syAt.h' ityAdayaH pAriplavAtharAH avyavasthitArthakA iti chenna | kutaH visheShitatvAt.h "tredhAhi j~nAninaH' iti (gaupavana) shrutau j~nAninAM vidhiniyatAdipadaiH visheShitatvena teShAmanekaprakAratvasyoktatvAdityarthaH |
24) OM tathA chaikavAkyopabandhAt.h OM ||
uktapakShatrayAnusArivAkyAnAM adhikAribhedamAshrityAvirodhenaikavAkyatAyAH yuktatvAt.h | tathA cha shrutInAmekavAkyatve siddhe "yena syAt.h' iti vAkyasyApi ekavAkyopabandhAt.h adhikAribhedena vyavasthitArthakatvopapatteH na pAriplavArthatvamityarthaH | tathA cha jaiminimataM manuShyaj~nAnaviShayam.h | vyAsamataM devatAviShayam.h | "vidhirvA' itimataM vidhivettR^ittiShayamiti na virodha iti bhAvaH |
25) OM ata eva chAgnIndhanAdyanapekSha OM ||
j~nAnasya mokShasAdhanatve agnIndhanAdyanapekShA agnihodisatkarmasApekShitatvaM nAsti | kutaH ata eva kAmachArANAmapi mokShasya pramANasiddhatvAdityarthaH |
26) OM sarvApekShA cha yaj~nAdishruterashvavat.h OM ||
ashvavat.h yathA gatisAdhanAshvAdayaH gatiniShpatyarthamevApekShyante na tatphalaM grAmAdiprAptyartham.h | tathA mokShasAdhanaj~nAnotpattAveva | sarvApekShA sarvadharmApekShA | na tu j~nAnaphalamokShe.api | kutaH yaj~nAdishruteH "vividiShanti yaj~nena' iti (bR^i.6-4-22) |
27) OM shamadamAdyupetaH syAttathApi tu tadvidhestadaMgatayA teShAmavashyAnuShTheyatvAt.h OM ||
yadyapi j~nAnenaiva mokSho niyataH | tathApi j~nAnI shamadamAdyupetaH syAt.h shamadamAdiyukto bhIvet.h | kutaH tadvidheH "AchAryAt.h' iti (mAThara) shrutyA tasyA j~nAninaH shamadamAdeH vidhAnAt.h | tathApi na j~nAninaH shamadamAdivaiyarthyam.h | kutaH tadaMgatayA j~nAnAMgatayA j~nAnaphalopakaryamatasteShAM shamadamAdInAmavashyAnuShTheyatvAt.h avashyamanuShThAnArhatvAt.h | tushabdaH shamadamAdeH pUrNaphalAthartvaM sUchayati |
28) OM sarvAnnAnumatishcha prANAtyaye taddasharnAt.h OM ||
chashabda evArthe | j~nAninaH sarvAnnAnumatiH "yadi ha vA apyevaM vit.h' iti niShiddhAniShiddhasarvabhakShaNasyAbhyanuj~nAnashrutiH | prANAtyaye prANatyAgakAlaviShayaiva na tu sarvakAlaviShayA kuta taddarshanAt.h tasminnarthe " na vA ajIviShyam.h' iti (ChAM.1-10-4) shruteH tadartharUpaliMgadarshanAchchetyarthaH |
29) OM abAdhAchcha OM ||
j~nAninAM niShiddhAkaraNe bAdakAbhAvAchcha niShiddhaM na kAryamityarthaH |
30) OM api smaryate OM ||
tatkaraNe.alpaphalatA cha "atIta' ityAdinA (harivaMsheShu) kR^iShNAdibhiH smatibhiH niShiddhaM na kAryamiti smaryate cha | ato.api na niShiddhaM j~nAnibhiH kAryamityarthaH |
31) OM shabdashchAto.akAmachAre OM ||
cho yataH | akAmachAre niShiddhakarmabhAve | shabdaH "sa ya etadevaM vit.h' iti (kauNDinya) shrutirasti | ato.api na niShiddhaM j~nAninA kAryamityarthaH |
32) OM vihitatvAchchashramakarmApi OM ||
chaH kAraNasamuchchaye | apiH varNAshramadharmasamuchchaye | j~nAninA na kevalaM niShiddhamakAryam.h | kintatvAshramadharmo.api varNAshramochitakamarApi sampUrNaphalArthaM kAryam.h | kutaH vihitatvAt.h "pashyannapi' iti (kauShArava) shrutivihitatvAdityarthaH |
33) OM sahakAritvena cha OM ||
j~nAninA sampUrNaphalasiddhayai satkarma kAryameva | kutaH "yathA rAj~nAH' iti (kamaTha) shrutau j~nokShaphalAtishayakarmaNo j~nAnasahakAritvenoktatvAchchetyarthaH |
|| 5 || ubhayaliMgAdhikaraNam.h ||
34) OM sarvathA.api tu ta evobhayaliMgAt.h OM ||
sarvathApi deshakAlagurUpadeshAdyanekasAdhanasampattAvapi ye j~nAnayogyAH ta eva j~nAnamApnuvanti | nAyogyAH | kutaH ubhayaliMgAt.h | ubhayoH yogyAyogyayoH indravirochanayoH | viriJNchopadeshasAmye.api samyagviparItaj~nAnaprAptirUpaj~nApakAdevetyarthaH |
35) OM anabhibhavaM cha darshayati OM ||
cho yataH | "daivImeva' iti shratiH | na kevalaM yogyAyogyasvarUpaM darshayati | kintvanabhibhavaM cha svabhAvatiraskArAbhibhavaJNcha | darshayati pratipAdayati | ato nAyogyAnAM j~nAnaprAptirityarthaH |
36) OM antarA chApi tu taddR^iShyeH OM ||
chashabdo.avadhAraNe | tushabdo visheShArthaH |antarA samyagj~nAnaviparItaj~nAnayoH madhye | sthitAnAM nityasaMsAriNAmapi mishrasvabhAvAnabhibhava eva | kutaH taddR^iShyeH teShAM tasmin.h mishraj~nAna eva tasyodAhR^itasya dR^iShyerdarshanAdityarthaH |
37) OM api smaryate OM ||
kR^iShNAdibhiH (gItAyAM) svabhAvAnabhibhavaH "asurAH' iti (skAnde) smaryate cha | ato.api devadAnavamAnavasvabhAvAnAM nAbhibhava ityarthaH |
38) OM visheShAnugrahaM OM ||
chashabdo yuktisamuchchaye | yataH "R^iNve vI' (R^i.6-47-16) iti shruteH deveShu parameshvarasya visheShAnugrahaJNcha darshayati pratipAdayati | ato devAnAmeva samyak.h j~nAnatatphale nAnyeShAmityarthaH |
39) OM atastvitaraJNjyaye liMgAchcha OM ||
tushabdo.avadhAraNe | ato devabhAgAdasurabhAgasya kadApyUnatvAbhAvAt.h | itarat.h asuravR^indameva | ato devabhAgAjjyAyaH bahulam.h | kutaH liMgAt.h "tasmAnna janatAmiyAt.h' iti (bR^i.3-3-10) janasaN^ghapraveshaniShedhoktyanyathA.anupapattirUpaliN^gAt.h | chashabdasUchita "tataH kanIyasA' iti (bR^i.3-3-1) shruteshchetyarthaH |
40) OM tadbhUtasya tu tadbhAvo jaiminerapi niyamAtadrUpAbhAvebhyaH OM ||
tadbhUtasya tu devabhUtasyaiva | tadbhAvaH devatAbhAvaH evamasurasyaivAsurabhAvaH jaiminerAchAryasyApi siddha eva | kutaH niyamAtadrUpAbhAvebhyaH nAsurA iti chashabdasUchitashruteH "yo yadrUpaH' iti atadrUpashabdoktAnyasyAnyarUpatvAbhAvashruteH | abhAvaH abhUtiH | devAsurANAm.h | "te bhUtiH' iti (ai.A.2-1-8) iti bhAvashabditashruterityarthaH |
|| 6 || AdhikArikAdhikaraNam.h ||
41) OM na chAdhikArikamapi patanAnumAnAttadayogAt.h OM ||
chashabdaH j~nAnArthinAM ayogyAkAMkShAvarjanarUpetikartavyatAntarasUchaka; | AdhikArikamapi devatApadamapItarairnAkaMkShyam.h | bhagavadaishvaryAdikaM tu sutarAmiti sUchayitumapishabdaH | kutaH patanAnumAnAt.h ayogyechChAtvataH patanasya smArtayuktisiddhatvAt.h | ata eva tadayogAt.h ayogyAkAMkShAyA kartumayuktatvAdityarthaH |
42) OM upapUrvamapItyeke bhAvashamanavattaduktam.h OM ||
bhAvashamanavat.h bhAve chittaSha shamanaM bhagavanniShThA yeShAM te bhAvashamanAH R^iShayaH tatpadaM yathA nAkAMkShyam.h | kimuta sutarAM devAdipadamiti sUchayitumapishabdaH | ityeke shAkhinaH manyante | kutaH yato j~nAnArthinAM yathetIndradyumnashrutau | taduktaM tathoktam.h | ata ityarthaH | 
23) OM bahistUbhayathA.api smR^iterAchArAchcha OM ||
bahistu devAdipadebhyo.anyatra | j~nAne bhaktyAdiviShaye | ubhayathA.apyAkAMkShAyAM anAkAMkShAyAmapi na doShaH | kutaH devarShiriti smR^iterAchArAchcha nAnAtvamiti shubhAchAravidhAyakashabdAchchetyarthaH |
|| 7 || phalashrutyadhikaraNam.h ||
44) OM svAmina; phalashruterityAtreyaH OM ||
samudAyavivakShayA svAmina ityekavachanam.h | tathA cha svAminAM devAnAmeva | j~nAnaphalaM bhavati na prajAnAm.h | kasmAt.h teShAmeva j~nAnasvAmitvAt.h "yadu kiJNcha' iti (mAdhyAndina) teShAmeva phalashruteshchetyevamAtreyAchAryo manyata ityarthaH |
45) OM ArtvijyamityauDulomistasmahi parikriyate OM ||
hi yasmAt.h | tasmai prajArthaM devaiH parikriyate prajAdvArA j~nAnaM sampAdyate | tasmAdArtvijyaM Atvirjyamiveti sheShaH | R^itvijAM yaj~naphalamiva prajAnAmapyalpaj~nAnaphalamastItyauDulomirAjAryo manyata ityarthaH |
46) OM sahakAyarntaravidhiH pakSheNa tR^itIyaM tadvato vidhyAdivat.h OM ||
tadvato prajAvato rAj~naH, vishyavato guroshcha | vidhyAdivat.h vidhAnaphalayoriva | yathA prajAnAM shiShyANAM pAlanavyAkhyAnayoH rAjagurusahakAritvena vidhAnaM phalaJNcha tayoreva mukhyatayA svavihitaj~nAnadAne prajAnAM sahakAryantaravidhiH devairanugrAhyarUpavisheShasahakAryantaratvena karaNam.h | pakSheNapakShatvena | tR^itIyaM AtreyauDulomipakShApekShayA tR^itIyaH | ayameva bAdarAyaNIyapakSha ityarthaH |
|| 8 || kR^itsnabhAvAdhikaraNam.h ||
47) OM kR^itsnabhAvAttu gR^ihiNopasaMhAraH OM ||
yataH "kuTumbe' iti (ChAM.8-15-1) shrutau gR^ihiNo gR^ihasthasyaiva mokShaphaloktyA paryavasyati | kR^itsnabhAvAta sampUrNagR^ihasthadharmavato devAnapekShyaiva | ataH shrutyavirodhAchcha yatereva sarvAshramiShUttamatvamityarthaH |
48) OM maunavaditareShAmapyupadeshAt.h OM ||
maunavat.h yatitvasyeva | itareShashaM anyAshramadharmANAmapi | upadeshAt.h "devA eva brahmachAriNaH' iti (kauNTharavya) shrutAvuktatvAt.h | sarvAshramibhyo devAnAmuttamatvamityarthaH | 
|| 9 || anvayAdhikaraNam.h ||
49) OM anAviShkurvannanvayAt.h OM ||
guruH anAviShkurvansabhAdiShu AviShkAramakurvanneva | shiShyebhyo vidyAmupadishet.h | kutaH anvayAt.h ayogyAnAmapi j~nAnaprAptyA atiprasaN^garUpayukterityarthaH |
|| 10 || aihikAdhikaraNam.h ||
50) OM aihikamaprastutapratibandhe taddarshanAt.h OM ||
aprastutapratibandhaprastutapratibandhashabdoktaprArabdhakarmAbhAve | aparokShaj~nAnamaihikaM shravaNAdInAM sampUrtijanmanyeva bhavati | pratibandhe tu janmAntare bhavati | kutaH taddarshanAt.h "shrutvA' iti (sauparNa) shrutau tathA pratipAdanAdityarthaH |
|| 11 || muktiphalAdhikaraNam.h ||
51) OM evaM muktiphalAniyamastadavasthAvadhR^itestadavasthAvadhR^iteH OM ||
evaM yathA j~nAne.aniyamaH tathA muktiphalAniyamaH | mokShAkhyaphale.api j~nAninaH tachCharIrapAtAnantarameva mokSha iti niyamo nAsti | kintu asati prArabdhe taddehapAtAnantarameva | sati tu taddehAntarAvasAne mokSho bhavati | nanu kuta evaM kalpyata ityata uktam.h | taditi | tasyAM brahmasaMstho iti shratau tasmin.h brahmaNi avasthitasya | tajj~nAnina iti yAvat.h | avadhR^iteH amR^itatvametyeveti mokShaphalAvadhAraNAdityarthaH | ataH pratibandhakalpaneti bhAvaH | uktasya sarvasyaitadadhyAyArthasya prasiddhatvasUchanArthA dviruktiH |
iti shrIjagannAthayatikR^itAyAM sUtradIpikAyAM tR^itIyAdhyAyasya chaturthaH pAdaH ||

|| 1 || vAN^.hmanasAdhikaraNam.h ||  ||
OM vAN^.hmanasi darshanAchchashabdAchcha OM ||
vAk.h vAgabhimAninyumApadagR^ihItA vAruNI sauparNI cha | manasi mano.abhimAnirudrashabditasheShe garuDe cha vilIyate | kutaH vAcho mano.adhInatvAditi sheShaH | tatkatham.h | darshanAt.h tasya pratyakShasiddhatvAt.h | kiJNcha shabdAchcha tathA shruteshchetyarthaH |
2) OM ata eva cha sarvANyanu OM ||
chashabdo.apyarthaH | sarvANi daivatAnyapi | anu yathA.anukUlam.h | svasvayAgyeShu deveShu lIyante | kutaH ata eva "agnau' iti (gaupavana) shruterevetyarthaH |
|| 2 || manaHprANAdhikaraNam.h ||
3) OM tanmana; prANa uttarAt.h OM ||
tanmanaH pUrvoktamano.abhimAnI sheShaH suparNashcha | prANe tachChabditachaturmukhe | lIyate | kutaH uttarAt.h "manaH prANe' (ChAM.6-15-1) ityuttaravAkyAdityarthaH |
|| 3 || adhyakShAdhikaraNam.h || 
4) OM so.adhyakShe tadupagamAdibhyaH OM ||
saH chaturmukhaH adhyakShe adhipatau paramAtmani lIyate | kutaH tadupagamAdibhyaH paramAtmaprAptyAdipratipAdakebhyaH "sarva' ityAdishrutyAdibhyaH ityarthaH |
|| 4 || bhUtAdhikaraNam.h ||
5) OM bhUteShu tachChateH OM ||
vishiShyoktebhyo.anyebhyo devAH | bhUteShu paJNchabhUteShu | lIyante | kutaH tachChateH "bhUteShu devAH' iti (bR^ihat.h) shruteshchetyarthaH |
|| naikasmin.h darshayato hi OM ||
naikasmin.h agvAveva sarve devA na lIyante | kintu yathAyogaM sarvabhUteShu | kutaH hi yasmAt.h darshayataH "pR^ithivyAmR^ibhavaH' iti "R^ibhavaH pR^ithivyAmiti' mahopanipachchaturvedashikhe cha tathA pratipAdayataH | tasmAdityarthaH |
|| 6 || samanAdhikaraNam.h ||
7) OM samanA chAsR^ityupakramAdamR^itatvaJNchAnupoShya OM ||
Adyashcho naJNaH samAkarShaNArthaH | "dvauvAveti' shrutisamuchchayo dvitIyaH | tathA cha lakShmIrna lIyate | kutaH yatastasyAH anupeShya paramAtmAnamanupAsyaiva | amR^itatvaM nityamuktatvam.h | tatkutaH | asR^ithyupakramAt.h kadA.api saMsAropakramAbhAvAt.h | so.api kutaH yataH samanA deshataH kAlataH samo nA paramapuruSho yasyAH sA samanA tasmAdityarthaH |
8) OM sUkShmaM pramaraNatashcha tathopalabdheH OM ||
prakR^iterapi sUkShmaM brahma pramANataH j~nAnAna3ndAdiguraparimANatashchAdhikam.h | kutaH tathopalabdheH "sarvata' iti (tarashru) tathA shruteH | ato.api prakR^iteH na brahma sAmyamityarthaH |
10) OM nopamardenAtaH OM ||
ataH sAmyatadabhAvayoH sAdhitatvAt.h |
nopamardena svAtantAdiguNAbAdhena | prakR^iteH paramAtmanA nityamuktatvAdinaivasAmyamityarthaH |
11) OM asyaiva chopapatterUShmA OM ||
UShmAvatvAnUShmAvatvapratipAdikA "dvidhA hIdam.h' iti (sauparNa) shrutirapyasyaiva kiJNchitsAmyarUpArthasyaivopapatteH ghaTanAyopapAdikA bhavatItyatharH |
12) OM pratiShedhAditi chenna shArIrAt.h OM ||
pratiShedhAt.h IshvarasyAnyasAmyapratiShedhAt.h | prakR^iteH deshakAlavyAptyAdinApi paramAtmasAmyaM neti chenna | kutaH yataH shArIrAt.h jIvenaiveshvarasya sAmyaM pratiShidhyate na prakR^ititaH | ata ityatharH |
13) OM spaShyo hyekeShAm.h OM ||
hi yasmAt.h | ekeShAM shAkhAsu prakR^iteH atheti (mAdhyandina) samA.asamatvavAdaH spaShyo.asti tasmAdityarthaH |
14) OM smaryate cha OM ||
kR^iShNAdibhiruktArthe matsya iti (vArAhe) smaryate chetyarthaH |
|| 7 || parAdhikaraNam.h ||
15) OM tAni pare tathAhyAha OM ||
tAni sarvANi daivatAni chaturmukhadvArA | pare paramAtmani | lIyante | kutaH hi yasmAt.h tathA.a.aha sarva iti (kauShArava) shrutiH tathA.a.aha tasmAdityarthaH |
|| 8 || avibhAgAdhikaraNam.h ||
16) OM avibhAgo vachanAt.h OM ||
bhagavadichChAtadbhaktechChAnAm.h | avibhAgo viShayaikyam.h | na tu virodhaH | kutaH vachanAt.h "ete devAH" iti (gaupavana) shruterityarthaH |
|| tadoko.adhikaraNam.h ||
17) OM tadoko.agrajvalanaM tatprakAshitadvAro vidyAsAmarthyAttachCheShagatyanusmR^itiyogAchcha hArdAnugR^ihItaH shatAdhikayA OM ||
tasminnutkrAntikAle | tadoko.agrajvalanaM tasya paramAtmanaH okasaH AshrayabhUtasya hR^idayasyAgre jvalanaM bhavati | atha tatprakAshitadvAraH tena prakAshena vidyotitamArgaH san.h | dehAjjIva utkrAmati | nanu kathametadyujyate | vidyAsAmarthyAt.h j~nAnasAmarthyAt.h | tachCheShagatyanusmR^itiyogAchcha vidyAN^gaprApyasmaraNasAhityAchcha | kiJNcha hArdAnugR^ihItaH hR^idayasthabhagavadanugR^ihItaH san.h yAti | kayA shatAdhikayA suShumnAnADyetyarthaH |
18) OM rashmyanusArI OM ||
rashmyanusArI antaHsthitAdityaprakAshAnusArI san.h jIvo niShkAmatItyarthaH |
19) OM nishi neti chenna sambandhAt.h OM ||
nanu nishi AdityarashmInAmabhAvAt.h | j~nAninaH utkramaNaM | neti chenna na syAditi chenna | kutaH sambandhAt.h sUryarashmInAM savardA sambandhAdityarthaH |
20) OM yAvaddehabhAvitvAddarshayati OM ||
yAvaddehabhAvitvAt.h rashmisambandhasya yAvachCharIrabhAvitvAt.h | rAtrAvapi j~nAninaH utkramaNaM yuktam.h | kutaH darshayati cho yataH | darshayati "saMsR^iShyA' iti (mAdhyandinAyana) shrutiH tathA pratipAdayati ata ityarthaH |
21) OM atashchAyane.api hi dakShite OM ||
chashabdaH pratij~nAdvayasamuchchaye | api dakShiNe maraNAditi smR^itisatve.api | dakShiNe ayane dakShiNAyanakAle | j~nAninaH utkrAntiryuktA | kutaH ataH saurarashmisahasranADIsambandhasya tadApi satvAt.h | hi yataH | evaM ataH dakShiNAyanadR^iShyAntena rAtrAvutkrAntyabhAvo na vAchya ityarthaH |
|| 10 || yogyadhikaraNam.h ||
22) OM yoginaH prati smaryete smArte chaite OM ||
cho yataH | ete brahmachandragatI | yoginaH prati j~nAnakarmayoginaH prati | smaryete smR^ityA uchyete | smArte cha svAnusmatisAdhye cha | gatItyAdinA (adhyAtme) smaryete | atastayorna kevalaM kAlAdikatatvamityarthaH |
iti shrIjagannAthayatikR^itAyAM sUtradIpikAyAM chaturthAdhyAyasya dvitIyaH pAdaH ||
|| 1 || archirAdyadhikaraNam.h ||
1) OM archirAdinA tatprathiteH OM ||
utkrAnto j~nAnI achirrAdinA mArgeNa gachChati | kutaH tatprathiteHprasya "te.achirShamabhisambhavanti' iti (ChAM.5-10-1) shrutau tasyArthasya prasiddhatvAdityarthaH |
|| 2 || vAyushabdAdhikaraNam.h ||
2) OM vAyushabdAdavisheShavisheShAbhyAm.h OM ||
avisheShavisheShAbhyAM vAyoH prApyatvashruteH ubhayaparyAlochanayA vAyoH dvitIyaprApyatvamevetyarthaH |
|| 3 || taTidadhikaraNam.h ||
3) OM taTito.adhi varuNaH sambandhAt.h OM ||
taTito.adhi taTitprAptyanantaraM varuNaH prApyaH | kutaH sambandhAt.h varuNasya taTita upari sambandhAdityarthaH |
|| 4 || AtivAhikAdhikaraNam.h ||
4) OM AtivAhikastalliN^gAt.h OM ||
pUrvaM dvitIyaprApyatvenokto vAyurAtivAhika eva na mukhyaH | kutaH talliN^gAt.h | pUrvaprApyatvavAyushabdAt.h | archiShaH sa iti rapataddharmAderityarthaH |
5) OM ubhayavyAmohAttatsiddheH OM ||
saptamyarthe paJNchamI | ubhayavyAmohAt.h pUrvoktavAyurAtivAhiko mukhyo vA uttaroktavAyurAtivAhiko mukhyo veti sandehe | tatsiddheH tena sivaspatitvavisheShaNena tasya uttaroktasya vAyormukhyatvasiddhaH nAnirNaya ityarthaH |
|| 5 || vaidyutAdhikaraNam.h ||
6) OM vaidyutenaiva tatastachChateH OM ||
j~nAnI vaidyutenaiva vidyutpatinA vAyunaiva brahma gachChati | na tu madhye tataH vAyoranyaH prApyo.asti | kutaH tachChateH tasya vAyoreva "sa enAn.h brahma gamayatIti' (ChAM.4-15-6) brahmagamayitR^itvashruterityarthaH |
|| 6 || kAryAdhikaraNam.h ||
7) OM kAryaM bAdarirasya gatyupapatteH OM ||
kAryaM utpattimachchartumukhAkhyaM brahma | vAyurgamayatIti sa iti shrutyartha iti bAdarirAchAryo manyate | kutaH asya chaturmukhasyaiva | gatyupapatteH prApyatvopapatterityarthaH | 
8) OM visheShitatvAchcha OM ||
yadIti (kauShArava) shrutau prAptavyabrahmaNashcharturmukhapadena visheShitatvAchchoktaM yuktamityarthaH |
9) OM sAmIpyAttu tadvayapadeshaH OM ||
yatastadvayapadeshaH "brahmavit.h' iti (tai.2-1) parabrahmaprAptishrutiH | sAmIpyAt.h chaturmukhaM prApyAchireNa paraM prApnotIti kAlasAmIpyAdeva | tadanusR^ityaiva pravartate | ato na tadvirodha ityarthaH |
10) OM kAryAtyaye tadadhyakSheNa sahAtaH paramabhidAnAt.h OM ||
kAyarAtyaye mahApralaye | tadadhyakSheNa saha kAryasvAminA chaturmukhena saha | ataH chaturmukhAt.h | paraM uttamaM brahma | j~nAnI gachChati | abhidhAnAt.h tathA shruterityarthaH |
11) OM smR^iteshcha OM ||
brahamNeti smR^itervidyamAnatvAchcha j~nAnI chaturmukhena saha paraM prApanotIti sidhyatItyarthaH |
12) OM paraM jaiminirmukhyatvAt.h OM ||
j~nAnI paraM brahmaiva prApnoti | na tu kAryabrahma | kutaH mukhyatvAt.h brahmashabdasya parabrahmaNyeva mukhyatvAditi jaiminirAchAryo manyata ityarthaH |
13) OM darshanAchcha OM ||
j~nAnI paraM brahmaiva gachChati | kutaH tena shravaNAdibhiH parabrahmaNa eva dR^iShyatvAdityarthaH |
14 OM na cha kArye pratipattyabhisandhiH OM ||
ito.api j~nAninaH kAryabrahmaprAptiranupannA | kuta; cho yataH | kAyare brahmaNi viShaye j~nAninaH pratipattyabhisandhiH | pratipaviH upAsti; | abhisandhiH prapnuvAnItIchChA nAsti | ata ityatharH || 8 || 
15) OM apratIkAlambanAnnayatIti bAdarAyaNa ubhayathA cha doShAttatkratushcha OM || 
vAyurapratIkAlambanAn.h vyAptopAsakAnadhikAriNaH nayati paraM brahma gamayati | anyAn.h pratIkAlambanAn.h pratIkashabditadehAnta upAsakAn.h kAryabrahma nayatIti ""sa enAn.h' iti (ChAM.4-15-6) shrutyartha iti bAdarANAchAryo manyate | kutaH ubhayathA cha doShAt.h | enAM vyavasthAmanaN^gIkR^itya sarveShAM ekaikaprAptyaN^gIkAre kAryabrahmaparabrahmaprAptyaN^gIkAre kAryabrahmaparabrahmaprAptipakShadvayoktadoShaprApteH | nanu yatprAptumabhivAJNChiti tatprApnotIti (pAdma) vachanAttattadichChAmAtreNa tattatprAptisambhavAnnoktavyavasthAN^gIkAryetyata Aha | tatkratushcheti | anena sa yathA kAmo bhavati tatkratuH bhavatItyAdi (bR^i.6-4-5) shrutiH gR^ihyate | chashabdo yata ityathare | yataH sa yatheti shrutiH tattatprAptIchChAmAtreNa tattatprAptiM pratiShidhya tajj~nAnopAsanAparokShaireva tatprAptiM vakti | atastattadichChAmAtreNaiva na tatprAptiH yajyate ityarthaH || 9 || 
16) OM visheShaM cha darshayati OM ||
cho yataH antaH prakAshA iti (chaturvedashi) shruti; kechanApratIkAlambanAH kechana pratIkAlambanA iti visheShaM bhedaM darshayati pratipAdayati | tasmAchchoktaM yuktamityarthaH || 10 || 
iti shrIjagannAthayatikR^itAyAM sUtradIpikAyAM chaturthAdhyAyasya tR^itIyaH pAdaH | 
|| sampadyAdhikaraNam.h ||
1) OM sampadyAvihAya svena shabdAt.h OM ||
j~nAnI sampadya brahma prApya | avihAya brahmAnatikramya | svena AvibharUtasvarUpeNa avasthitaH san.h bhogAn.h bhuN^.hkte | kutaH shabdAt.h "sa evaM vit.h' iti (sauparNa) shruterityarthaH |
|| 2 || muktAdhikaraNam.h ||
2) OM muktaH pratij~nAnAt.h OM ||
sa tatra paryetIti shrutau mukta evochyate | kutaH pratij~nAnAt.h muktAdanyasya divyabhogaM pratiShidhya "aharahaH' iti (bR^ihat.h) shrutau muktasyaiva brahmaprAptyA divyabhogokterityarthaH |
| 3 || AtmAdhikaraNam.h ||
3) OM atmA prakaraNAt.h OM ||
paraM jyotiH shabdena AtmA paramAtmaivochyate na sUryaH | kutaH prakaraNAt.h asya vAkyasya paramAtmaprakaraNatvAdityarthaH |
|| 4 || avibhAgAdhikaraNam.h ||
4) OM avibhAgena dR^iShyatvAt.h OM ||
avibhAgena paramAtmabhuktabhogAn.h | krameNaiva muktaiH bhogAH bhujyante | kutaH dR^iShyatvAt.h "yAnevAham.h' iti (chaturveda shi) shruterityarthaH |
| 5 || brAhmAdhikaraNam.h ||
5) OM brAhyeNa jaiminirupanyAsAdibhyaH OM ||
brAhmeNa brahamsambandhidehenaiva | mukto bhogAn.h bhuN^.hikta | kutaH upanyAsAdibhyaH brahmaNeti (mAdhyandinAyana) shruteH | AdipadoktAdatta iti smR^iteH yukteshcheti jaiminyAchAryo manyata ityarthaH |
6) OM chitimAtreNa tadAtmakatvAdityauDulomiH OM ||
chitimAtreNa j~nAnaikasvarUpadehena | mukto bhogAnbhuN^.hkte | kutaH tadAtmakatvAt.h | chinmAtradehasyaiva muktasvarUpatvAt.h | tasya cha saMsR^ityahetutvAdityauDulomirAchAryo manta ityarthaH |
7) OM evamapyupanyAsAtpUrvabhAvAdavirodhaM bAdarAyaNaH OM ||
evaM DulomyuktaprakArasya | upanyAsAt.h "sa vA eShaH' iti (sauparNa) shrutAvuktatvAt.h | pUrvabhAvAt.h pUrvasmin.h jaiminyuktapakShe.api bhAvAt.h pramANasadbhAvAt.h | avirodhaM pakShadvayasyAvirodham.h | bAdarAyaNAchArye manyata ityarthaH |
|| 6 || saN^kalpAdhikaraNam.h ||
8) OM saN^kalpAdeva cha tachChateH OM ||
cho viruddhapakShavyAvR^ittyarthaH | saN^kalpAdeva svechChAnusAreNaiva muktA bhAgAn.h bhuJNjate | kutaH tachChateH tasminnarthe sa yadIti (ChAM.8-2-1) shruterityarthaH ||
|| 7 || ananyAdhipatyadhikaraNam.h ||
9) OM ata eva chAnanyAdhipatiH OM ||
chashabdo viruddhashaN^kAvyAvatarkaH | ananyAdhipatiH muktaH svottamasvakIyAnyAdhipatiyukto na | kutaH ata eva satyasaN^kalpatvAdevetyarthaH | 
|| 8 || abhAvAdhikaraNam.h ||
10) OM abhAvaM bAdarirAha hyevam.h OM |
prAkR^itadehAbhAvamaN^gIkR^itya chinmAtradehena muktasya bhogo.asti | evaM bAdarirAchAryo manyate | kutaH hi yasmAt.h | abhAvaM prAkR^itasharIrAbhAvam.h | "asharIro vAva' iti (kauNTharavya) shrutirAha | tasmAdityarthaH |
11) OM bhAvaM jaiminiviMkalpAmnAt.h OM ||
jaiminiH muktAnAM bhAvaM chinmAtratiriktadehasadbhAvaM manyate | kutaH vikalpAmnAnAt.h vikalpasyobhayavidhadehasyAmnAnAt.h | chitAvA.achitA (uddAlaka) shrutyA pratipAdanAdityarthaH |
12) OM dvAdashAhavadubhayavidhaM bAdarAyaNo.ataH OM ||
bAdarAyaNaH ubhayavidhaM prAkR^itadehabhAvAbhAvAkhyam.h | mataM svamataM manyate | kutaH ataH pramANasadbhAvAt.h | kathametadyujyate | dvAdashAhavat.h yathA dvAdashAhAtkaH kraturahInasatrobhayAtmakaH tathaivetyarthaH |
13) OM tanvabhAve sandhyavadupapatteH OM ||
sandhyavat.h yathA svapnAvasthAyAM bAhyadehAbhAve.api bhogasambandha; tadvanmuktAvapi | tanvabhAve.api prAkR^itadehAbhAve.api | upapatteH bhogasya yuktatvAt.h dehAbhAvapakSho yujyata ityarthaH |
14) OM bhAve jAgradvat.h OM ||jAgradvat.h yathA jAgradavasthAyAm.h | dehasadbhAve.api gogasambhavaH | tadvanmuktAvapi | bhAve prAkR^itadehasadbhAve.api bhogo yajyata ityarthaH |
15) OM pradIpavadAveshastathA hi darshayati OM ||
pradIpavat.h yathA pradIpasya dIpikAdipraveshaH tadgatatailAdibhogaH kArShNyAdyabhogashcha | tadvanmuktAnAmAveshaH jaDasharIrapraveshaH | tatra sAdhubhogAnubhavaH duHkhAdyananubhavashchAsti | kutaH hi yasmAt.h | "tINaro hi' iti (bR^i.6-3-22) shrutiH | tathA darshayati tathA pratipAdayati | tasmAdityarthaH |
16) OM svApyayasampattvayoranyatarApekShamAviShkR^itaM hi OM ||
"svarge loke' iti (kaTha.1-12) vAkyaM svApyayasampattyoranyaratarApekShaM anyataraviShayaH | kutaH hi yasmAt.h | asya chAtra pitA api teti (bR^i.6-3-22) shrutyA suptimuktiviShayatvaM AviShkR^itaM prakaTIkR^itam.h | tasmAdityarthaH |
|| 9 || jagadvayApArAdhikaraNam.h ||
17) OM jagadvayApAravarjam.h OM ||
muktaH jagatsR^iShyayAdivyApAravarjaM yathA bhavati tathA sarvAnkAmAnApnotItyarthaH |
18) OM prakaraNAdasannihitatvAchcha OM ||
chashabdaH sAdhyasamuchchaye | "sarvAn.h kAmAn.h' iti (ai.A.2-5-4) shrutau jIva uchyate | kutaH prakaraNAt.h asya vAkyasya jIvaprakaraNatvAt.h | tathA cha na tatrAsaN^kochena jIvasya sarvakAmabhoga upayujyate | kintu saN^kochenaiva | kutaH asannihitatvAt.h jIvAnAM jagadvayApArasAmarthyavidUratvAdityarthaH | 
19) OM pratyakShopadeshAditi chennAdhikArikamaNDalasthokteH OM ||
muktAnAM jAgadaishvaryamastItyaN^gIkAryam.h | kutaH pratyakShopadeshAt.h "tA yoveda' (tai.u.1-5) iti shrutyA sphuTaM muktasyAkhiladevatApUjyatvasya pratipAdanAditi chenna | kutaH AdhikArikamaNDalasthokteH atra vAkye muktahiraNyagarbhasyaiva muktasvasvAdhikAraniyuktadevatAsamUhapUjyatvAbhidhAnAdityarthaH |
20) OM vikArAvarti cha tathAhi darshayati OM ||
cho naJNo.anukarShaNArthaH | muktAnAM vikArAvarti | vikAraM saMsAramAvartayatIti vikArAvatir | saMsAraviShayakavyApAro na | kutaH "imam.h' iti (ChAM.4-15-6) shruti; tathA darshayati pratipAdayati tasmAdityarthaH |
|| 10 || sthityadhikaraNam.h ||
21) OM sthitimAha darshayatashchaivaM pratyakShAnumAne OM ||
muktasya ekaprakAreNaiva avasthitiH na tu vR^iddhihrAsau staH | kuta; yataH sa eShaH ityAdi (jAbAla) shrutiH sthitimekaprakAreNaiva avasthAnamAha | na kevalametAvatkintu pratyakShAnumAne cha j~nAnipratyakShakAraNAbhAvaliN^ge chaivaM shrutyuktArtham.h | darshayataH j~nApayataH | ata ityarthaH | 
22) OM bhogamAtrasAmyaliN^gAchcha OM ||
anyatrAvisheShaM vinA bhogamAtrasya visheShe satyapi muktasya sAmyashabditaikaprakAroktirUpaliN^gAt.h na bhogavisheShaH tadbaddhayAdau kAraNamiti na mukto vR^iddhayAdimAnityarthaH |
|| 11 || anAvR^ittyadhikaraNam.h ||
23) OM anAvR^ittiH shabdAdanAvR^ittiH shabdAt.h OM ||
muktasyAnAvR^ittipunarAvR^ittiH nAsti | kutaH shabdAt.h "na cha punarAvartate' iti (ChAM.8-15-1) shruterityarthaH | dviruktiruktArthasyaivamevetyavadhAraNArthA | 
manmAnasAmbujasthena hariNA chekShayAJNjasA |
bhUtidAyakayA kR^iShNaH prIyatAM kamalAlayaH ||
iti shrImatparamahaMsaparivrAjakAchAryANAM shrImadraghunAthatIrthapujyapAdAnAM shiShyeNa jagannAthayatinA kR^itAyAM brahmasUtradIpikAyAM chaturthAdhyAyasya chaturthaH pAdaH || 4 || 4 || 