37. || bhUmAdhikaraNam.h ||
1) atra bhUmaguNasya sarvopAsakasAdhAraNatvaM samarthyate | vyarthatvAdbhUmaguNo na sarvopAsya iti pUrvapakShe siddhAntayituM sUtraM - bhUmna iti || atra bhUmanaH sarvopAsyatvamiti sAdhyAdhyAhAramabhipretya tatra hetuparatayA jyAyastvamityetadvayAchaShye - sarveti || kratuvadityasyobhayatrAnvayaH | tathAcha viShNorj~nAnAnandAdisarvaguNeShu madhye "bhUmaguNasya' pUrNatvarUpashubhadharmasya' yo vai bhUmA' (ChA.7-24) ityatra shrutasya "jyAyastvaM' kratuvadvishiShyatvamityatharH | kuta ityato bhUmatvamR^ite kasyApi guNasyAnupAsyatvAt.h sarvasyApi pUrNaj~nAnaH pUrNAnanda ityAdikrameNa tadanubandhenaivopAsyatvAditi bhAvena vishiShyatve sAdhye hetuparatayA.api kratuvadityaMshaM vyAchaShye - kratuvaditi || sarvatreti | sarvayAgeShviti dR^iShyAntArthaH | dArShyAntike tu "sarvatra' AnandAdiguNeShvityarthaH | "sahabhAvAt.h' svAnuvR^ittyA.aN^ginaH sAphalyasAdhakatvAt.h | anena sUtre katuvadityasyAvR^ittyA sAdhyahetvoranvayaH | sarvatra sahabhAvAditi hetvadhyAhArashcha sUchitaH | nanu kratushabdaH svAN^.hgapradhAnaparaH, kintu aN^gakalApapara iti bhAvena kratushabdArthamAha - dIkSheti || jyotiShyome dIkShA nAma yajamAnasaMskArarUpakarmavisheShaH | prAyaNIyodayanIyau tasyAdyantayoH kartavyeShyivisheShau | prAtassavanaM mAdhyandinasavanaM tR^itIyasavanaM cheti somAbhiShavarUpasavanatrayam.h | avabhR^itho nAma "apsvavabhR^ithena charanti' ityukteShyivisheShaH | etadAtmakAN^gakalApaH sarvatra kartuM yogyatvAnnimittAdiha kratushabdenokta ityarthaH |
2) sUtrakR^itsvoktArthasya prAmANikatvapradasharnAya tathA darshayati shrutirityAha - tamaMshaM vyAchaShye - bhUmaiveti || atra bhUman.h shabdo dharmaparo dharmiparashcha | tathAcha "paramo devo' nArAyaNo "bhUmA' sarvaguNapUrNa iti pUrNatvenaiva sarvopAsyo, naivAbhUmA | kasmAt.h? "hi' yato bhUmaguNo guNarAshitaH kratuvadvishiShyaH, yathA "kratuH' dIkShAdyaN^gakalApaH karmamadhye vikR^itiyAgeShu vishiShyaH teShashaM svasAhityena sAphalyapradatvAt.h | tathA bhUmaguNo "guNato' guNarAshito guNebhyo vA "vishiShyaH' pradhAnaH | kathaM vishiShyaH? "hi' yasmAt.h bhUmaiva guNaH sarvaguNeShu praviShyatayopAsitaH "eShAM' adhikAriNAM phalaM "vidhatte' dadAti | "na tvabhUmA' apUrNatvamupAsitaM apUrNatvenopAsito vA devaH, tasmAdityarthaH | tathAcha bhUmaguNasyAnyaguNebhyo vaishiShyayaM nAma bhUmaguNAnubaddha eva sarvo.api guNaH upAsakAnAM phalaM dadAti, nAbhUmetyetadeva, na tu viShNuguNAH parasparamuttamAdhamabhAvavanta iti bhAvaH | shrutirityasya tathAcha darshayatItyanuShaN^geNAnvayaH | anena - "bhUmnaH' pUrNatvasya sarvopAsyatvaM, kutaH? "cha' yataH sarvaguNeShu kratuvajjyAyastvam.h | tadapi kutaH? kratuvatsarvatra sahabhAvAt.h | na chaitatsarvamaprAmANikaM, yataH shrutistathA darshayatIti sUtrayojanoktA bhavati | tathA hIti sUtrapAThe hishabdo yasmAdityartho j~nAtavyaH | mAyAvAdakhaNDane bhUmno jyAyastvamityuktamiti | mahAbhAratatAtparyanirNaye cha jyAyastvaM mukhyataH sarvavedAdipratipAdyatvamityatharo.abhimataH | sa cha sUtrAkSharANAM bahvarthatvAbhiprAyeNa taTTIkAyAmuktaH |
|| iti bhUmAdhikaraNam.h ||
38. || nAnAshabdAdhikaraNam.h ||
1) atrAdhikaraNe.adhikAriNAM bhUmaguNasya nAnAprakAreNa pratItiH samarthyate bhUmatve visheShakalpanAyogAdbhUmaguNaH sarveShAmekaprakAreNaiva pratIyata iti prApte siddhAntayituM sUtraM paThati - nAneti || atra bhUmna ityetat.h prathamAntatayA vipariNamyAnuvartate | nAneti bhAvapradhAnam.h, nAnAtveneti | upAsyate iti sheShaH | eva cha pratimAvAkyasiddhau tatra heturuktaH - shabdAdibhedAditi | bhUmaguNapratyAyakaiH shabdAnumApratyakShapramANaiH adhikAriyogyatAbhedAt.h bhUmno nAnArUpeNa pratIteriti tadartha iti bhAvena asminnarthe pramANodAharaNapUrvakaM sUtraM vyAchaShye - shabdeti || prathamaM tattvanirNayo.atha vedArthaniyamo.athAparokShaj~nAnamiti kAryakramAnusAreNa smR^itau shabdAdInAM krameNa nirdeshaH | evaM sUtre.api | shabdaH AgamaH | akShaH pratyakSham.h | tathAshabdaH samuchchaye | Ahatyaite "yogyatAbhedAt.h' yogyatAvisheShAt.h sadA brahmAdInAmekaikamarthaM pUrNatvAdirUpaM "bahudhA' avAntaravisheShavattvena "darshayanti' j~nApayanti "hi' yato.ataH "eShAM' brahmadInAmIshasya pUrNatvaM nAnaiva "pradR^ishyate' pratIyate upAsanakAle | yataH nAnA pradR^ishyate.ato nAnAprakAreNaiva pUrNatvopAsanaM bhavet.h | yato nAnopAsanamataH phalasya "nAnAtvaM' tAratamyamupapadyata iti yojanA | na chopAsyabhUmatvapratIteH shabdAnumAnasAdhyatve.api kathaM pratyakShasAdhyatvamiti vAchyam.h | yoginAM manasApi tatpratItisambhavena tasyAstritayasAdhyatvopapatteH | brahmatarka ityasya yataH shabdAdibhedAnnAnA pratIyate bhUmatvamato nAnaivopAsyate.apIti siddhamityanvayaH | nAnaivopAsyate.api nAnaiva phalapradamapItyaperarthaH | na cha bhUmatvavisheShashanupapattiH | atItavatsarANAM mAsAnAM chAnantye same.api vatsarAnantyAnmAsAnantye visheShavat.h adhikAriyogyatAvisheShAt.h pratIte pUrNatve.api visheShasambhavAditi bhAvaH |
|| iti nAnAshabdAdhikaraNam.h ||
39. || vikalpAdhikaraNam.h || 
1) atra naye bimbatiriktarUpopAsanasyAkartavyatA nirasyate | svayogyarUpAtiriktarUpavisheShaviShayamupAsanaM mumukShuNA na kartavyam.h, mokShAnupayuktatvAt.h | pratyuta kriyamANamapi tadupAsanaM svayogyopAsanavighnAyaiva bhavediti prApte siddhAntayatsUtramupanyasya sAmAnyopAsanasyeti padAdhyAhAreNa vyAchaShye - vikalpa iti || apiH samuchchaye | tathA cha na kevalaM svayogyasya, kintu tadatiriktasya "sAmAnyasya' vaiShNavatvena bimbasamAnatayA vartamAnasya kasyachit.h nR^isiMharAmakR^iShNAdirUpavisheShasyApyupAsanaM svayogyopAsanAnantaraM mumukShoH "vishiShyaphalApekShayA' uttamaphalApekShayA j~nAnAdipratibandhakaduritavisheShanivR^ittilakShaNamokShopayogiphalechChayA nimittabhUtayA "vikalpenaiva bhavati' prakAradvayopetameva na tu ekaprakAropetamiti yojanA | svayogyopAsanAnantaramiti sAmAnyopAsanasya mokShArthopAsanAnantaramabhAvitvakathanena pratyutetyuktidoSho nirastaH | sUtre vishiShyaphalatvAdityanena vikalpe nimittaM sUchitam.h | tadapekShopalakShakatayA vivR^itaM - vishiShyaphalApekShayeti | tena mokShAnupayuktatvAditi doSho nirastaH | anena mumukShoH vishiShyaphalatvAditi bahuvrIhiH | ichChopalakShakametat.h | lyablopanimittApaJNchamI, vishiShyaphalApekShatvamapekShyetibhAvena vishiShyaphalApekShayetyAha | vishiShyaphalApekShayA sAmAnyopAsanasya kartavyatAyAM yasya mumukShoH duritamasti tannivR^ittirUpavishiShyaphalApekShAchAsti tena kartavyam.h | yasya tu mumukShorna duritamasti tatsattve vA svayogyatIvropAsanenaiva duritAdinivR^ittisiddheH tadanichChA tena na kartavyamiti | ata eva na vaiphalyadoShaH |
2) atrArthe smR^itimAha - muktyarthaM "hi' prasiddhaM, ataH kAryamevetyarthaH | nR^isiMhAdikamanchcheti visheShaNavisheShyabhAvaH | rUpamiti sheShaH | chaH samuchchaye | duritaM duradR^iShyam.h | prathamAdishabdena kR^iShNarAmahayashIrShAdivaiShNavarUpaM naisavopAsata iti | upAsyata iti pAThe tu mumukShubhiriti sheShaH | kuto vikalpaH? "phalavibhedataH' duritAdinivR^ittirUpaphalavisheShAkAMkShAbhAvAt.h' yadvA - svayogyopAsanAphalAt.h nR^isiMhAdyupAsanAphalasya bhinnatvAt.h bhedAt.h bhedamapekShyetyarthaH | keShAJNchittIvrasvayogyopAsanAdeva duritAdinivR^ittirUpaphalasiddheH na tadapekSheti bhAvaH | yadyapi nR^isiMhAdikamapi keShAJNchitsvayogyaM rUpaM, tathApi tadatiriktAdhikAriNAM tatsAmAnyaM, teShAmeva sAmAnyopAsane vikalpa ukta iti na kuchodyAvakAshaH | brahmatarke uktatvAditi sheShaH | asya vikalpena bhavatIti pUrvoktenAnvayaH |
|| iti vikalpAdhikaraNam.h ||
40. || kAmAdhikaraNam.h ||
1) atrAdhikaraNe j~nAnasAdhanopAsanasyaiva AvashyakatvaM, na kAmasAdhanabhagavadrUpaguraviShayopAsanasyeti samarthyate | j~nAnasAdhanArthAdisAdhanatvena pUrvavanmokShopayogiphalatvAt.h kAmyopAsanamavashyaM kartavyamiti prApte siddhAntayatsUtraM paThati - kAmyA iti || tushabdo nR^isiMhAdyupAsanAdasya visheShadyoko.avadhAraNe cha | iti shabdo.adhyAhAryaH | vikalpa ityanuvartate | atra kAmashabdo ghaJNantaH kAmyaparaH | kAmasyedaM rUpaM kAmyaM, kAmasyame guNAH -
vasupUrNakaraM ratnaparvatasthaM vibhAvayan.h |
vasusiddhimavApnoti ||
ityuktAH kAmyAH | ShaShThayarthasambandhashcha sAdhyasAdhanabhAva iti kechit.h | vastutastu kAmyata iti kAmyaM rUpaM, kAmyanta iti kAmyA guNA iti vigrahaH | rUpaguNayoH kAmyasAdhanatvAt.h kAmyatvam.h | tathAcha "kAmyAstu' kAmyasAdhanarUpaM shrIkarAdau kAmasAdhanabhagavadguNAstu "yathAkAmaM' svasvavittAdikAmaM mokShAdikAmaM vA.anatikramya tadanusAreNa "samuchchIyeran.h' upasaMhriyeran.h | na vA viShayalampaTairamumukShubhirUpasaMhartavyAH, tadrahitaiH mumukShubhirastu nopasaMhartavyA iti vyavasthitavikalpa eva syAt.h, na tu niyatiH | mumukShubhiH neti kutaH? "pUrvahetvabhAvAt.h' mumukShAtaH pUrvakAlIno yo vittAdikAmAkhyo hetustadabhAvAt.h | yadvA - mumukShubhireva yathAkAmamichChArUpeshvaraprasAdamanatikramya tadarthamupasaMhAryAH vittAdikAmamanurudhya tadatharM nopasaMhAryA iti vikalpaH syAt.h | neti kutaH? "pUrvahetvabhAvAt.h' pUrvasUtroktaduritAdinivR^ittirUpaphalavisheShAkhyaprabalahetorabhavAt.h mumukShApUrvakAlInAnyakAmAkhyahetvabhAvAt.h, arthAdikaM vinA j~nAnAbhAvAkhyahetvabhAvAchcheti sUtrAtharH |
2) atraiva smR^itimAha - yasyeti || atra prathamayachChabdau adhikAriparau | tachChabdau kAmyaparau | na tu tAvekaviShayau | prathamAntayachChabdasyAvR^ittiH | kAmashabdaH saviShayechChArthaH | asAvasAviti grAhyam.h | vAshabdo vyavasthitavikalpArthaH | tathAcha yasya yasya puMso.adhikAriNaH yo yo vittAdikAmo.asti, asAvasau mumukShuH tasya tasya tattatkAmyapradabhagavadrUpasyopAsanaM "prakalpayet.h' kuryAt.h | "hi' prasiddham.h | na kevalamupAsanaM, kintu "tAdR^ishAnAM' kAmasAdhanAnAM guNAnAM "samAhAraM' ekabuddhayAropaNaM cha prakalpayet.h H "mumukShUNAmupAsanaM neti va | kutaH? teShAM "akAmatvAt.h' anyakAmanArahitatvAt.h | evamadhikAribhedena vikalpamabhidhAyedAnIM mumukShiShveva vikalpamAha - tuShyayarthamiti || evakAro bhinnakramaH | cho.avadhAraNe | tachAcha Ishvarasya "tuShyayarthaM' prasAdArthameva tasya rUpasya guNAnAM chopAsanaM naiva viduShyati | anyakAmArthaM tu duShyati | tadarthaM tairnakAryamityarthaH | tattvapradIpe tu - yasya yo dhanaishvaryAdikamo bhavati | tasya tasya tadarthamupAsanaM kAryaM, sachopAsakastAdR^ishAnAmamuktyarthAnAM guNAnAmupasaMhAraM cha prakalpayet.h | na vA mumukShUNAM kAmyopAsanaM, teShAmakAmatvAt.h | ato.atyantamApadyeva kAmyarUpaguNopAsanaM teShAM, tadapi nAnyakAmanayA, kintvIshvarasya tuShyayarthameva tadapi hyAha - tuShyayarthamiti || "sakAmebhyo.abhitaguNA yA kAmaistu kR^itA kriyA' ityanyatra chAhetyevameva vyAkhyAtam.h | iti bR^ihattantre sUtrArtha ukta iti sheShaH |
|| iti kAmAdhikaraNam.h ||
41. || aN^gAdhikaraNam.h ||
1) atrAdhikaraNaSha aN^gAshritatvena devatopAsanasya kartavyatA samarthyate | dvividhamaN^gadevatopAsanaM - parivAratvena bhagavadaN^gashritatvena cheti | tatrAdyaM sarvamumukShusAdhAraNaM "aN^gAvabaddhAH' ityatroktam.h | dvitIyaM devatAmAtrAdhikArikamatra samarthyate iti vivekastattvapradIpe.abhihitaH | brahmAdidevAnAmIshvarAN^gAshritatvena upAsanaMnana kartavyam.h, niradhikArikatvAt.h | na tAvattatsarvAdhikArikam.h | "AnandAdayaH' ityuktachaturguNaniyamavyAghatAt.h | nApi devAdhikArikam.h, brahmA shirasi lalATe rudraH' ityAditatprakaraNeShu devAnAmetadupAsanamityanukteriti pUrvapISha siddhAntayatsUtramupanyasya vyAchaShye - aN^geShviti || atrAN^geShvityAvartate | tatraikaM ShaShThayantatayA vipariNataM devatAvAchi | dvitIyaM prakR^itaparamAN^gavAchi | yathetyapyAvartate | tathA tatheti cha labhyate | ukta iti kartavya iti sheShaH | bhAva itishabdo buddhayA vivikta upAsanAparaparyAyabhAvanAvAchI | tathA cha "chakShoH sUryo ajAyata' ityAdInAmaN^gAnAM sUryAdidevAnAmAshrayiNAM bhagavato.aN^geShu "AshrayabhAvaH' AshrayatvaM yathA yathoktaH "tathA tathA' tena tena prakAreNa teShAM "bhAvaH' upAsanaM kartavya iti yojanAmabhipretya sUtraM vyAchaShye - aN^geti || parameshvarAN^gAshrayatvamiti bahuvrIhiH | aN^gadevatAnAmityasya parameshvarAN^gAshrayatvamityanena bhAvanetyanena cha sambandhaH | uktamiti sheShaH | ityAdIti luptavibhaktiko nirdeshaH | ityAdinetyarthaH | yadyapi shrutAvaN^gajAtatvamevoktaM, na tu sthitiriti na doShaH | kartavyeti sAvadhAraNam.h | atra hetustu uttarasUtre chashabdena atrApi ukta ithyadhyAhR^itapadena cha sUchitaH anyathA taduktivaiyarthyaprasaN^gAdityevaMrUpo draShyavyaH |
2) atraiva yuktyantarAbhidAnAya sUtram.h - shiShyeshcheti || tadvayAchaShye - yasminniti | yo yo devaH "parasya' viShNoH yasmin.h yasmin.h aN^ge "niviShyaH' praviShyaH AshritaH | "hi' prasiddhaH | sa saH "tathA tathA' tattadaN^ganiviShyatvena "chintyaH' upAsya ityarthaH | "shiShyiH' shikShAvidhAyakashrutiriti phalachitArtha iti bhAvenAha - shruteriti || shruterityanantaraM sUtrAnusArAt.h samuchchayAtharkashchashabdo.adhyAhAryaH | anena - na kevalaM, "chakShoH' ityAdAvaN^gAshrayatvena uktyanyathA.anupapattyA yathA bhAvaH kartavyaH, kintu "shiShyeH' "yasmin.h' iti shrutau tathA vidhAnAchcheti sUtrAthar ukto bhavati |dInnanu niradhikArikatvAt.h tadvidhAnAdivaiyarthyasyaiva uchitatvAt.h cha nAN^gadevatopAsanaM yuktamityAshaN^kayAyAM sUtraM - samAhArAditi || atra samAhArapadaM sampUrvakahR^idhAtuyuktashrutisUchakaM "asyaiva cha' iti sUtre UShmetipadavaditi bhAvena samAhArapadasUchitashrutyudAharaNapUrvakaM sUtraM vyAchaShye - aN^gairiti || kriyAsamuchchaye chaH | karmasamuchchaye.apishabdaH | tathAcha "parAt.h' paramAtmanaH chakShurAdyaN^gaiH karaNaiH ye ye devAH "visR^iShyAH' vividhaprakAreNa sR^iShyAH "hi' prasiddhAH "tattadguNAn.h' tattaddevasUryasomAdimahAprakAhlAdakaratvA dIn.h guNAn.h "parame' paramAN^ge "saMhareta' upasaMhareta | na kevalaM guNAnaN^geShu, kintu "tAMstAn.h' tattadaN^gajAn.h devAnapi "tatraiva' tattajjanakAN^geShveva vichintayIta | na chAsya phalAbhAvaH | yata evaM chichintya "paramaM sthAnaM' sAyujyarUpaM vrajeta "mumukShuH' devatvayogya iti tattvapradIpadishA ityarthaH | samAharavachanAditi | atrApi samAhArapadaM shrutisUchakam.h | tathAcha kAShAyaNAnAM samAhArashrutivachanAdityarthaH | chassamuchchaye | anena - sUtre.api chashabdo.anuShaJNjanIya iti sUchitam.h | asya tathA bhAvanA kartavyA ityanenAnvayaH | anena saMhareteti samAhArapadaghaTitashruteH aN^gadevatopAsanasya paramasthAnarUpasAyujyaprAptipalakapatvAvagamAt.h, ata eva devatAdhikArikatvAvagamAnna niradhikArikatvaM na vA tadvidhAnAdivaiyarthyaM kalpyamiti sUtrArta ukto bhavati | tattvapradIpe tu na kevalamaN^geShu tattvapradevatAnAM bhAvanayA.adhikA pUryate pUrNaphalabhAgbhavati, kintu hareraN^geShu chakShurmana AdiShu tadAshritasUryasomAdiguNabimbAnAM mahAprakAshAhlAdakaratvAdInAM guNAnAM samAhArAdupasaMhArAchcha | na chAsyAsiddhi | "aN^gaiH parAt.h' iti shrutau samAhArokteriti vyAkhyAtam.h | asmin.h pakShe sUtre.anuShaktashchaH hetusamuchchaye | shrutau R^ijuH | TIkAkR^itpakShe tadanvayo vakraH | tatpakShe sAdhyasamuchchaye chaH | pUrvAMshastu shrutisUchakaH prameyAntarasUchakashcheti dhyeyam.h |
4) hetvantareNAN^gadevopAsanasya kartavyatAM samarthayatsUtraM paThati - guNeti || guNAnAM j~nAnAnandAdInAM sUryAdyAshravachakShuShTvAdInAM bhagavadguNatvAt.h bhagavadguNAnAM chopAsyatvena sAdhAraNasya ete upAsya ete tu neti vibhAgaM vihAya yogyAnAM sarveShAmupAsyatvasya "kartavyeti sUtrayojanAmabhipretya sUtropAttashrutimudAharan.h sUtraM vyAchaShye - sAdhAraNyAditi || "tattvadR^isho' brahma j~nAnino "mumukShoH' tena parasya sarve guNAH "sAdhAraNyAt.h' sAdAraNyena ete upAsyA ete tu nopAsyA iti vibhAgaM vihAya yathAshakti sarve samAhAryA iti shrutyarthaH | shruteshchetyasya tathA bhAvanA kartavyeti pUrveNAnvayaH | tatrAN^gAshritatvena devatopAsanaM devAshrayatvena tadgaNabimbaguNavattvena cha paramAtmopAsanaM samaniyataM, ataH "samAhArAt.h, guNasAdhAraNyashruteH, darshanAchcha' ityeteShAM virodho na shaN^kanIyaH |
|| ityaN^gAdhikaraNam.h ||
42. || navAdhikaraNam.h ||
1) atrAdhikaraNe aN^gadevatopAsanasya sarvashAstrAnuktatvena prAptAkartavyatvashaN^kAnirAsena kartavyatA samarthyate | sUtramupanyasyati - na veti || atrAdhikArivisheShAnirdeshena gUDhAbhisandhinA sUtrakR^itoktaM na veti pratij~nAMshaM vyAchaShye - na veti || aN^geShu bhagavadaN^geShu aN^gadevatopAsaMhAraH tAsAmupasaMhR^ityopAsanaM na kartavyaM vetyarthaH | anena sUtre "aN^geShu yathAshrayabhAvaH' ityasyAnuvR^ittiH sUchitA bhavati kuto netyataH atatsahabhAvashruteriti hetuvAkyaM vyAchaShye - upasaMhArasyeti || upasaMhArapUvarkAN^gadevatopAsanasyetyarthaH | saheti | sarvashAkhAgatopAsanasahabhAvenetyarthaH | anena tachChabdasya tenetyAvR^ittiH sUchitA | ashravaNashadityanena sUtre naJNo vyatyAsenAnvaya ukto bhavati | anena kvachidevoktatvAt.h sarvashAkhAsvanuktatvAt.h devaiH kartavyaM na vA anyairityabhisandhiH prakaTito bhavati | tathAcha aN^geShu devAnAM yathA.a.ashrayabhAvo.asti tathA bhAvarUpopAsanA devaiH kartavyA | kutaH? kvachitsahabhAvashruteH | na katarvyA vA devAnyaiH | kutaH? "atatsahabhAvashruteH' tathopAsanasya sarvashAkhagatopAsane saha sarvatra sahabhAvasyAshrutatvAditi sUtrArthaM ukto bhavati |
2) devaireva tathopAsanaM kartavyaM, nAnyairityetamevArthaM yuktisiddhaM shrutyA.api samarthayatsUtraM paThitvA tAM shrutimudAharati - darshanAchcheti || na kevalaM yukteH, kintu "satyo j~nAnaH' iti shruteshcha aN^gadevatopasaMhAro devaiH kAryaH, itarairna veti sUtrArthaH | "nityadA' yogyasarvakAle syAt.h sarvamumukShUNAmiti sheShaH | "nAnyatkiJNchit.h' guNAdi "sarvaiH' yogyasarvaiH "devagaNAH' brahmarudrAdidevasamudAyAH | devAnAM gaNasho.anekatvadyotanAya gaNA iti bahuvachanam.h | kamaThashrutau darshanAdukteshcha na vA.aN^gadevatopAsaMhAro devetaraiH kAryaH, kintu devairityanvayaH |
|| iti navAdhikaraNam.h ||
iti shrImatparamahaMsaparivrAjakAchAryANAM sarvatantrasvatantrANAM shrImadraghunAthatIrthapUjyapAdAnAM shiShyeNa shrImajjagannAthayatinA kR^itAyAM shrImadbrahmasUtrabhAShyadIpikAyAM tR^itIyAdhyayasya tR^itIyaH pAdaH ||
1. || puruShArthAdhikaraNam.h ||
1) etatpAdAtharM darshayati - j~nAneti || yadarthaM pUrvapAde upAsanoktA tasya brahmAparokShaj~nAnasya "sAmarthyaM' mahimA "asmin.h' ArabhyamANe chaturthe "uchyate' anuvarNyata ityarthaH | tatra j~nAninAM mokShetarapuruShArtheShu viraktatvena tadichChAyA evAbhAvAt.h, ichChAbhAve.api tatprAptau puruShArthatvahAnyApattaShaH j~nAnasya mokShamAtre sAdhanatvaM, na sarveShu puruShArtheShu iti prApte siddhAntayatsUtramupanyasyati - puraShArtha iti || atra ataH puruShArtha iti pratij~nAbhAge saN^gatisUchakasya ata ityasyArthamAha - yaddarshanAtharmiti || yasya brahmadarshanasyArthamityarthaH | "tasmAt.h' ato darshanataH | tattvapradIpe tu yasya viShNoH darshanArtaM upAsanoktA "tasmAt.h' tasya prasAdAt.h sajjAtAddarshanAdityartha uktaH | puruShArtha ityasyArthamAha - sarveti || puruShairarthyamAnaM yAvachChubhaM tasya sarvasyaiva prAptirbhavati, na tu mokShamAtrasyetyarthaH | brahmadarshana iti sheShaH | adhikAriNaH phalasambandhabodhanAya prAptiparyantadhAvanam.h | yadyapi sUtre sarvashabdo na shrUyate | tathApi puruShairarthyamAnatvarapadharmAkrAntasarvapuruShAtharvAchipuruShArthashabdaparyAlochanayA tallAbha ityAshayena sarvetyuktam.h | iti bAdarAyaNo manyata ityasya shabdAdityanantaramanvayaH | vAde j~nAne ratAnAmadhikatayA Ashrayatvena bhagavattamo vedeshvara uchyata iti tattvapradIpoktarItyA bAdarAyaNashabdArtho j~nAtavyaH |
2) j~nAnAtsarvapuruShArtha ityetatkuta ityataH shabdAditi hetvaMshaM vyAchaShye - yamiti || yasmAt.h "vishuddhasattvo' nimarlAntaHkaraNo brahmAj~nAnI "yaM yaM lokaM' svargAdirUpaM manasA "saMvibhAti' ichChati, prAptumiti sheShaH "yAMshcha kAmAn.h' kAmyAn.h "kAmayate' ichChati taM taM lokaM tAn.h kAmAMshcha "jAyate' prApnoti | tasmAdevaM paramAtmaj~nAnasya sarvapuruShAtharsAdhanatvAt.h tatsiddhayarthaM "Atmaj~naM' brahmaj~nAninaM "bhUtikAmaH' "sa vedaitat.h' ityuttaravAkyoktasarvapuruShArthakAmo janaH "archayet.h' pUjayedityarthaH | tattvapradIpe tu dhAtUnAmanekAthartvAbhiprAyeNa "saMvibhAti' manute, bhA j~nAna iti dhAtoriti vyAkhyAtam.h | itishabdAditi | ityAtharvaNashruterityarthaH | atra j~nAninAM prAyeNAnyechChAbhAve.api yasya 
j~nAnivisheShasya saubharikardamAdivat.h bhavatIchChA, tasya j~nAnedeva sarvapuruShAtharprAptiH bhavatIti siddhAntino bhAvAbhyupagamAt.h na "parIkShya' ityAdivirodhaH |
3) yaduktaM j~nAnasya sarvapuruShArthasAdhanatvaM tadAkShipatsUtraM paThati - sheShatvAditi || atrAta ityanuvatarte | etasyeti tadarthaH | puruShArtha ityasya puruShArthasAdhanatvavachanamityartha ityAshayena sopaskaraM sheShatvAt.h puruShArthavAda ityaMshaM vyAchaShyaSha - astyeveti || evakAro bhinnakramaH | darshanAditi padasya ShaShThayantatayA vipariNAmenAnuShaN^gaH | sAdhanatvamityetadbuddhaya vivichyAvartate | tatraikaH sAdhanatvavachanopalakShakaH | svagAdiShviti chAvartate | tathA chetthaM sUtrabhAShyayojanA - "ataH' etasya brahmadarshanasya mokShasAdhanatvamevAsti, na tu svargAdiShu sAdhanatvaM, tatsAdhanaM tu karmaiva | na chaivaM "yaM yam.h' iti vAdavirodhaH | yataH "puruShArthavAdaH' dasharnasya svagAdiShu sAdhanatvavachanaM "sheShatvAt.h tatsAdhanakamarsheShatvena' tasya svargAdeH puruShArthasya sAdhanaM yatkarma jyAtiShyomAdi tachCheShatvena tenaiva siddhayatsvargAdAvAdhikyasampAdakatvena nimittenaiva pravR^itto, na pradhAnasAdhanatvAbhiprAyeNAta iti |
4) nanu sheShatvaM prAdhAnyaprayogAnupapatti; | tathA.adarshanAdityataH taduttaratvena pravR^ittaM sheShatvAtpuruShArthavAda ityaMshamAvartya yathA.anyeShvityatrApyanvayamabhipretya vyAchaShye - svargaM dhanAditi || anyeShviti sambadhyate | tathAcha "svargaM dhanAt.h' iti shrutau j~nAnakarmabhyAM "anyeShu' dhanAdiShu svargasAdhanakarmasheShatvena prAdhAnyaprayogavadityarthaH | "dhanAt.h' bahuvittavyayAt.h "dehataH' sharIrAt.h tadAyAsAdeH "gR^ihAt.h' gR^ihasthAdgR^ihasthAshramAchcha etatsAdhyAdyAgAderityarthaH | iti jaiminirmanyata ityanuShajyate |
5) nanu shrutibalAt.h j~nAnasyaiva sarvapuruShArthasAdhanatvaM kiM na syAt.h, kutaH shruterarthAntaraparikalpanetyAshaN^kAM pariharatsUtraM paThati - AchAreti || atrAdhyAhAryAMshaM darshayan.h sUtraM vyAchaShye - j~nAninAmeveti |visheShaNasaN^gataivakAro.ayogavyavachChedakaH | tathAcha "naiva devapadaM prAptAH brahmadarshanavarjitAH' iti vachanAt.h padaprApteH pUvarM j~nAninAmeva atha devAditvaM prAptAnAM na j~nAnarahitAnAmityarthaH | Adipadena prAjapAdInAM grahaNam.h | AchAraH karmAnuShThAnaM darshanAt.h shravaNAt.h "yaj~nena yaj~namayajanta' (tai.A.3-12-7) ityAdAviti sheShaH | pUrvapakShiNA jaiminimatasya sarvaviShayakatvAshrayaNAddevAdItyuktam.h | sUtre kvachichchashabdaH paThyate | tadabhiprAyeNa bhAShye.api chashabdaprayoga iti kechit.h | tachchintyam.h | asya sUtrasya shaN^kAparihAratvena hetvantaraparatvAbhAvAt.h | AchAradarshanAdityasya sheShatvAdeva puruShArthavAdaH, na tu prAdhAnyAditi prakR^itasAdhyenAnvayaH |
6) nanvevamastu j~nAnakarmaNorubhayorapi svargAdisAdhanatvaM, j~nAnasya karmasheShatvaM kuta ityAshaN^kAM pariharatsUtramupanyasyati - taditi || atra taditi vyastaM samastaM cha | "tat.h' karma prati "tasya' j~nAnasya sheShatvasya shrutestachCheShatvameva siddhamiti sUtrayojanAmabhipretya sUtrAbhimatashrutyadAharaNapUrvakaM sUtraM vyAchaShye - yadeveti || j~nAnasyetyanuvartate | tathA cha ChAndogyavAkye j~nAnasya karmasheShatvashruterityarthaH | "shraddhayA' AstikyabuddhayA yuktyA "upaniShadA' tasya brahmaNa upa samIpaM niShAdayati gabhayati enamityupaniShat.h svayogyavidyA tayA "svayogyaM tu parij~nAnaM yattasyopaniShatsmR^itam.h' iti ChAndogyabhAShyokteH | "vidyayA' j~nAnena j~nAnI yatkarma karoti tadeva "vIryavattaraM' adhikaphalasAdhanaM bhavatItyarthaH | iyaM shrutiH bAdarAyaNamate mAnuShaviShayA tatkartR^ikaj~nAnasya sheShatvavAdinI pratibandhakayuktadevatAviShayA cheti j~nAtavyam.h |
7) nanu yathA j~nAnasya "yaM yam.h' (mu.3-1-10) iti shrutapi prAdhAnyaM na svIkriyate, kintu sheShatvameva, evaM "yadeva' vidyayA' (ChA.1-1-10) iti shrutamapi karmaNaH prAdhAnyaM nAN^gIkAryaM, kiM nAma? j~nAnasheShatvaM kamarNaH sAmyaM vA bhavet.h, visheShapramANAbhAvAdityAN^kAM pariharatsUtraM paThati - samiti || atra samanvArambhaNamiti vipariNAmenAvR^ittirvAtadityanuvR^ittirvA | tathA cha "samanvArambhaNashat.h' "karmaiva' iti karmaNa eva prAdhAnyena svargAdyArambhakatvashruteH "tat.h' samanvArambhaNaM karmaNa eva svargAdyArambhakatvamiti sUtrayojanAmabhipretya samanvArambhaNashabdopalakShitavAchimATharashruterityarthaH | chashabdo.avadhAraNe sAdhyasamuchchaye vA | tena shruterityasya samanvArambhaNamiti sAdhyenAnvayaH sUchito bhavati | nanu karmaNaH svargAdyArambhakatvameva sUchitaM, na prAdhAnyaM, tachcha parasyApi siddhamityAshaN^kottaratvena saMshabdasyArthamAha - samiti || "darshayati' pratipAdayati karmaNa iti sheShaH | siddhAnte manuShyaviShayeyaM shrutiH, pratibandhakayuktadevatAviShayA cha | tathA cha j~nAnottarakAlInaM shubhAshubhaM karmaiva "daivikaM' manuShyANAmeva devaloke jyotiH mayadehaM mAnuShaM vA dehaM pratibandhakayuktadevAnAM chobhayaM dehamanvArabhet.h | "aparaH' karmAtiriktaj~nAnAdiH "tatra' sharIrAdyutpAdane "hetuH' prAdhAnyena kAraNaM na bhavati | kintu karmasheShatayaiva kAraNaM bhavatItyarthaH | "tadIyAn.h' devamAnuShIyAn.h bhogAMshcha pApamashubhaphalamiti vibhAgamanatikramye vA | karmasvarUpamAha - shubhAshubhaM yaditi || puNyapApAtmakamityarthaH | tattvapradIpe tu nAparastatra heturityarthaH, viShNoritarApekShayA nA paraH puruShassvatantraheturiti chArthasambhavAdityuktam.h |
8) nanu tathApi na j~nAnasya karmasheShatvaM yuktaM, kintu svayameva puruShArthahetuH | kasmAt.h? j~nAnikarmaNAM phalAbhAvAt.h | phalAbhAve.apyAchArastu muktavallIyaivetyAshaN^kAM pariharatsUtramupanyasyati - tadvata iti || atrApyarthakachashabdo.adhyAhArya ityAshayena tadvata ityasyArthamAha - j~nAnavata iti || na kevalaM j~nAnarahitasyetyaperartha | vidhAnAditi | karmaNa iti sheShaH | shrutau vidhAnAditi hetorna karma lIlAmAtramityadhyAhR^itasAdhyenAnvayaH | shrutiShu "uditAni' uktAni karmANi "j~nAnI cha' j~nAnyapi sadA kuryAt.h | na kevalametAvat.h, kintu j~nAnI satatamakAmashcha bhavetiti shrutyarthaH | 
9) itashcha na j~nAnikarma lIlAmAtramityabhidadhatsUtraM paThati - niyamAchcheti || atra chassamuchchaye | niyamo.akaraNe pratyavAyaH | tena tachChatirgR^ihyate | tathA cha na kevalaM vihitatvAnna j~nAnikarma lIlAmAtraM, kintvakaraNe pratyavAya shruteshcheti sUtrArtha ityAshayena tAM shrutimudAharati - kurvanniti || itItyasya sUtreNAnvayaH | "kurvan.h' iti mantrArthastu - "shataM samAH' shataMvarShANi "iha' mAnuShAdijanmani yAvat.h' jijIviShet.h' jIvitumichChet.h tAvat.h "kamarANi' svochitAni "kurvanneva' AmaraNaM bhagavatpUjAtmakAni asaN^kalpitaphalAni svochitAni karmANi sarvathA kuryAditi yAvat.h | "evaM' karmANi kurvati "nare' manuShyamAtre.api "kamar' pApaM "na lipyate' svochitenAsaN^gakarmaNA bhagavatpUjAM kurvantamalpAdhikAriNamapi prAguttarANa pApAni na bAdhante |tatashcha j~nAnAdhikArI bhavatIti yAvat.h | "itaH' karmakurvantaM pApAni bAdhanta eva, tatashcha nAsau j~nAne.adhikriyate, ataH karmANi kAryANIti IshAvAsyaTIkAyAmuktam.h | tattvaprakAshikAyAM tu - "evaM' karma iti naraM j~nAnaM tadvAnapi naraH tasmin.h j~nAninyapi tvayi pApaM karma na lipyata karmANi kurvanneva shataM samAH jijIviShet.h | evaM tvayi na karma lipyate, ito.anyathA karma na lipyate iti nAstItyartha uktaH | saH IshAvAsyaTIkoktAnna bhidyate iti dhyeyam.h |
10) evaM jaiminimatAvalambena chodite svamataM samarthayatsUtramupanyasyati - adhiketi || atrAdhikopadeshAditi hetuvAkyaM vyAchaShye - j~nAnAdeveti || tathApItyukteH yadyapIti labhyate | apavargo mokShaH | "kAmAH' kAmyAH "yathA yathA' yadyat.h kurute puruShaH "tathA tathA' tena tena karmaNA "adhiko' j~nAnaphale atishayito bhavatItyarthaH |anenAdhikopadeshAdityasya j~nAnedeva siddhayatsu svargAdiShvadhikabhAvopadeshAdityartha ukto bhavati | taddarshanAditi hetvantaraM, tat.h chArthakatushabdAnvayena tachChabdAvR^ittyA cha vyAchaShye - yudhiShThirAdInAmiti || anyeShAM devajAtInAM svargajuShAM madhye "yudhiShThirAdInAM' dharmAdInAM rAjasUyAdinA phalAdhikyasya liN^gasya darshanAt.h dR^iShyatvAdityarthaH | uktaM hi - 
rAjasUyajitAn.h lokAn.h ashvamedhAbhivardhitAn.h |
prApnuhi tvaM mahAbhAga tapasashcha mahAphalam.h ||
iti svargArohaNaparvaNi | tathA -
j~nAninAmapi devAnAm.h || iti brahmatarke cha |
"lokAn.h' loke bhavAn.h phalAtishayAnityarthaH | shruteH darshanAdityanayoH tasmAddarshanAdeva sarvapuruShArthaprAptiriti pUrvasAdhyenAnvayaH | evaM sautrahetoH tadityasya buddhayA vibhAgena tushabdasyaiveti vyAkhyAnena cha pariShkR^itena tadevameveti sAdhyavAkyena paramparayA.anvayaH | itishabdAdhyAhAreNa bAdarAyaNasyetyetadvayAchaShye - itIti || anena - "adhikopadeshAt.h' j~nAnAdeva jAyamAneShu svargAdipuruShArtheShu karmaNA adhikasya AdhikyasyAtishayasya "j~nAnAdeva' madhye yudhiShThirAdInAM tena rAjasUyAdikamarNA tasya phalAdhikyarUpaliN^gasya tachcha "rAjasUyajitAn.h' ityAdau darshanAt.h shravaNashachcha tat.h devAnAM j~nAnedeva sarvaM svargAdiphalaM, karmaNastu tatrAtishayAdhAyakatvena j~nAnasheShatvaM siddham.h | yasmAdetatsiddhaM tasmAnnAchArAdivaiyarthyaM na vA vidh.hyAdyanupapattiH, yata evamato yaduktaM j~nAnedava sarvapuruShArthaprAptiriti "tadevameva' tattathaiva, na tu j~nAnaM karmasheShatayA puruShArthasAdhanamityevaM bAdarAyaNAchAryasya matamiti sUtrArtha ukto bhavati | tattvapradIpe tu jaiminyuktashrutInAmevaMgaterityapi evaMshabdartha uktaH |
11) nanvastu j~nAnasya sarvapuruShArthahetutvaM, karmaNastu tachCheShatvaM, sheShatvaM cha na j~nAnaphale.atishayAdhAyakatvena, nApi tadutpattyupayogitvena taduttarabhAvitvAt.h, kintu j~nAnena phale sAdhayitavye sAmarthyasampAdakatayA j~nAne atishayAdhAyakatveneti kiM na syAdityAshaN^kAM pariharatsUtramupanyasyati - tulyaM tviti || atra tushabdasyaivArthatvaM tadityasya vipariNAmenAnuvR^ittiM chAbhipretya sUtrArthamAha - rAjasUyAdIti || Adipadena ashvamedhAdiH gR^ihyate | kR^itiH karaNam.h | samamiti tulyamityasya eveti tushabdasya kR^itAvakR^itau teShAmiti vipariNatatachChabdasya j~nAnamiti darshanashabdasya vyAkhyAnamiti draShyavyam.h | na tu viShamamityevashabdArthaH | anyathA karmakaraNe j~nAnaM puruShArthasAdhane samarthaM akaraNaSha asamatharmitij~nAne visheShassyAditi bhAvaH | natyinantaraM yata iti sheShaH | ato j~nAnikarma na j~nAne atishayAdhAyakaM, kintu j~nAnaphala iti sAdhasamarpakaivaMshabdena asyAnvayaH |
12) nanvevaM tarhi bhagavanmatavirodhena jaiminimatasyAprAmANyaM prasajyate | na cha munimatasya tadyuktam.h | jaiminimatasya prAmANye tu bhagavanmatasya aprAmANyamityAshaN^kAM smR^ityA pariharati - vij~nAtamiti || jaiminyAdInAM vyAsashiShyANAM sarveShAM munInAM brahmadarshanAdeva mokShaH syAt.h, nAnyasmAtkarmaNa ityeva "vij~nAtaM' sammatamiti yAvat.h | "tatrApi' teShAM mateShvapi mokShAnyaphalaviShaye.api "chitratA' AdhikyaM nAnAprakAramasti |
13) vaichityameva darshayati - svargAdaya iti || "apare' kechidR^iShayaH svargAdayaH karmaNaiva bhavanti, na tu karmaNo.anyena tachCheShabhUtena j~nAneneti "viduH' abhyupajagmuH | idaM matamaparokShaj~nAniShveva manuShyeShu ye.adhamAH tatkartR^ikaj~nAnaviShayam.h | kechana jaiminyAdyAstu aparokShaj~nAnena karmasheShabhUtena karmaphale sarvatra dR^iShyAdR^iShyarUpe AdhikyamityAhuH | idaM matamuttamamanuShyaviShayamiti prAJNchaH bhAvAbodhakArAshcha | arvAchInAstu idaM mataM yogyamadhyamamanuShyaviShayamityAhuH | kechittu karmasheShabhUtena j~nAnena "adR^iShyaM' svargAdikaM sarvameva "upalabhyate' prApyate, na tu dR^iShyaM putravR^iShyidhanAdikamapItyAhuH | idaM mataM yogyeShUttamamanuShyaviShayamityAhuH | atra yadyapi prAchInapakShe bhAvabodhapakShe cha svargAdaya iti smR^itikramabhaN^go.asti | tathApi mAnuShA api uttamamadhyamAdhamabhedabhinnA yathAyogyaM vichitramataviShayA bhavantIti sudhoktaH yathAyogyameva smR^ityuktapakShe yojanIyaH | na chAdhamakrameNa yojane smR^ityAnuguNyaM sudhAvirodhashcha nAstIti vAchyam.h | prameyabAdhAt.h | karmasAdhye dR^iShyAdR^iShyAdau sarvatra j~nAnasyAnupravesho hyuttamapakShe | dR^iShyamAtrapravesho madhyame | adhame tu na kutrApi j~nAnasya pravesha iti tattvam.h | vyutkapramasyApi kramatve sudhoktanukramavirodho yathAyogyamityuktivirodhashchAtreti dhyeyam.h | karmaphale vichitratAyAmapi na munimatAnAmasatyatvaM shaN^kayamityAha - ima iti || yasmAdime evaM vadanto.akhilAH sarve.api vyAsashiShyAH, tasmAduktaM "sarvaM vyAsamataM' vedavyAsamatAntarbhUtaM "tato.akhilaM' nishsheShaM sarvaM satyamevAdhikAribhedAdityarthaH |
14) atra dR^iShyAntamAha - yatheti || yathA AkAsho.ananto.api "satyena' satyatvena vartate, tathA tatprabhedAshcha "vyAmaH' puruShapramANaH bAhudvayaparimito vA "hastAvadhiH' hastaparimitaH prAdeshaparimitashchetyete satyatvena savarnte, tathA bhagavanmataM tadantargatAnyeteShashaM munInAM matAni cha sAkalyena satyAnItyarthaH | tushchArthaH chassamuchchaye | tattvapradIpe tu - yathA AkAshaH kAtsnaryena gR^ihyamANo.ananto.api parimANabhedApekShayA vyAmo hastapramANa ityAdyujyate "satyena' satyavachanenaiva, tathaiteShAM matAnyadhikAribhedApekShayA satyAnItyartha uktaH |
15) nanu j~nAnedeva sarve puruShArthAH karmaNA tu tadAdhikyamiti bhagavanmataM, anyeShAM tu naivaM mataM, ataH kathamanantAkAshavadantarbhAvitAnyamatatvaM bAdarAyaNamatasyetyata Aha - svayaM tviti || turapyarthaH | anantAkAshavadityasya pUrveNAnvayaH | bhUtavyAvR^ittyarthaM - ananteti || vyAptetyarthaH | dR^iShyAnte vidheyadharmavaikalyaparihArAyedam.h | tathAcha puruShottamo bhagavAn.h anantAkAshavat.h vyAptaj~nAnamahAMshumAn.h "mahAyogI' mahAmunirvyAso nAnAdhikArikaM nikhilaM mataM pashyannapi svamatatveneti sheShaH | aparokShaj~nAnenaiva sarvaM svargAdikamApyate, j~nAnottarakR^itakarmaNA tu tadadhikaM bhavedityevaM devatAlakShaNAdhikArivisheShavivakShayA "pumarthAnAM vinirNayaM' ShaShyaya aluk.h, vyadhikaraNabahuvrIhirayaM, svargAdipumarthasAdhanaviShayakanirNayajanakaM svamataM pR^ithakprAhetyarthaH | AkAshavadvayAptaj~nAnamahAMshumAn.h vyAsa iti yathAshrutAnvayo na sambhavati, vyAptaj~nAnavattvarUpavidheyadharmasya pakShadR^iShyAntobhayAnvayayAbhAvAt.h, kintvAkAshavady.hAptaM cha tat.h j~nAnaM cheti vidheyaikadeshenAnvayo vAchyaH | tathA cha ayamananvayadR^iShyAntaH | ata eva TIkAkR^idanantAkAshavadityananvayadR^iShyAnta ityuktvA tadupapAdayituM yathA.a.akAsho vyAptastathA j~nAnamityekadeshAnvayaM pradarshitavAn.h | na cha dR^iShyAntasya anekavidhatvAbhAvaH |
vyAtyAso.ananvayashchaiva prasiddho.abhUta eva cha |
sarvasAMhArikashcheti dR^iShyAntaH paJNchadhA smR^itaH ||
ityukteH | "ramAdivannAsvatantro hari' iti vyatyAsadR^iShyAntaH | ananvayasya tu prakR^itamevodAharaNam.h | prasiddho mahAnasAdiH, "yathorNanAbhiH' (mu.1-1-7) iti cha | abhUtasya "divi sUryasahasrasya' ityAdyudAharaNam.h | sarvasAMhArikasya "kR^iShNo nArAyaNavat.h, rarAmaH kR^iShNavat.h' ityAdi | sarveShAM nArAyaNakR^iShNadharmANAM kR^iShNe rAme chopasaMhArAt.h | "gaganaM gaganAkAram.h' ityAdi sarvasAMhArikasyodAharaNamiti kechidAhuH | bhaviShyatparvaNIti | matAnAM prAmANyamuktamiti sheShaH | 
16) nanvevaM smR^ityA matAnAM pramANyoktAvapi parasparaviruddhatvAtkathaM tatsyAdityato bhagavanmataM devatAviShayaM, jaiminyAdimataM manuShyaviShayamato na virodha iti bhAvenAtra smR^itimAha - j~nAninAmiti || tattvapradIpe tu rAjasUyAdinA phalAdhikyamityuktaM samamiti choktam.h | tatra pramANamAha - j~nAninAM devAnAM j~nAnena sarvaphalasiddhAvapIti vA | "visheShaH' AdhikyaM j~nAnaphala eva, na tu j~nAne iti sheShaH | kuta ityata Aha - chIrNa iti || karmaNi "chIrNe' anuShThite "akR^ite' ananuShThite vA "j~nAnasya' j~nAne "visheShaH' ayishayaH puruShArthasAdhanasAmarthyAsAmarthyarUpe nAstItyarthaH | "hi' yasmAdbrahmatarke iti vyAsamatasya devatAviShayatvokteH na virodha iti vAkyasheShaH | yadvA - tattvapradIpAnusArAt.h phalAdhikyaM j~nAnAnAM visheShAshchokta iti sheShaH |
|| iti puruShArthAdhikaraNam.h ||
2. || asArvatrikAdhikaraNam.h ||
1) atrAdhikaraNe j~nAne sarveShAmadhikArAbhAvo varNyate | pUrvapakShayati - savareShAmiti || "sarveShAM' janAnAM puruShairarthyamAno yo j~nAnasAdhyo mokShaH tadapekShitvAt.h nirduHkhasukhamApnuvAnIti tadarthitvAdityarthaH | upalakShaNametat.h - sarveShAM j~nAnasAdhane shravaNAdau sAmarthyAttadupayogividvattAsadbhAvAchchetyapi j~nAtavyam.h | j~nAnAdhikAritA syAditi sheShaH | sarveShAmadhikAra ityuktvA adhikAriteti strIliN^gaprayogena vakShyamANasUtraM visheShyapadoktyA.anukaroti |
2) siddhAntayatsUtramavatArayati - ata iti || sUtraM paThati - asArvatrikIti || j~nAnAdhikAritA "asAvartrikI' sarveShAM neti vyAkR^itamapi sUtraM punaH svoktivivaraNena vyAchaShye - neti || janAnAmiti sheShaH |
3) nanvarthitvAdeH sarveShAmapi sadbhAvAt.h kathaM nAdhikAritetyAshaN^kAM pariharatsUtramupanyasyati - vibhAga iti || atra tulyamityataH tushabdo.anuvartate | shatavaditi chAvartate | tatraikasya shatashabdavato vachanAdityartha ityAshayena sUtraM vyAchaShye - navakoTya iti || "navakoTyo' navakoTayaH tAvatsaN^akhyAkAH "hi' prasiddhAH devAnAM gaNAH santIti sheShaH | koTIshabdo vA, tathAtve saN^khayA iti sheShaH | "teShashaM' navakoTInAM madhye "shatasya tu' shatasaN^khayAkadevagaNasyaiva "somAdhikAraH' somarasadravyakayAgAdhikAra ityarthaH | somapAnAdhikAra iti vA | na kevalaM shatasyaiva, kintu shatAdhikayorapi adhikAro.astItyAha - brahmaNI iti || viShNuchaturmukhAkhyaparApare brahmaNI ityarthaH | yathAshabdaH shatasyetyataH prAgyojanIyaH | atyantasAmye evashabdaH | prajAH santIti sheShaH | kiyAn.h jana iti jAtyaikavachanam.h | ayogyajanavyAvR^ittyArthamAha - viShNviti || vachanAdityanena shatavadityaMshaH, sukhApekShAsAmye.apItyanenAnuvR^ittatushabdashcha sarveShAM nirduHkhAnandarUpapuruShArthapekShAsAmyepItyathartayA vyAkhyAtaH | itivachanAnna sarveShAM j~nAnAdhikAraH kintu j~nAnAdhikArArthaM shatavadvibhAgaH "iShyate' aN^gIkriyate iti yojanA | anena - "shatavat.h' shatasyeva yathA khalu navakoTInAM devatvasAmye.api na teShAM sAdhAraNyena somAdhikAraH kintu parAparabrahmadvayAdhikashatasyeti vibhAga eva, tathA "shatavadvachanAt.h' shatashabdayuktanavakoTya iti vachanAt.h "tu' api savareShAM puruShArthApekShAsAmye.api na j~nAnAdhikAraH, kintu tadarthaM j~nAnAdhikArArthaM "shatavadvibhAgaH' puruShavibhAgo.aN^gIkArya iti sUtrArtha ukto bhavati | somAdhikArishatadevAstu tattvapradIpe.abhihitAH | teShashamayaM saN^grahashchekaH -
pradhAnavAyurmaruto.ashvinau cha vasvarkarudrAH pitaro gurushcha |
dyAvApR^ithivyAvR^ibhavo.api vishve devAH shataM somasavAdhikAriNaH ||
iti atra pitR^ipatInAM tritvaM, ashvinordvitvaM, sahasraR^ibhUNAmekatvaM cha vivakShitam.h |
4) nanu yadyarthitvAdisAmye.api na sarveShAmadhikAraH, tarhi kasyApyasau na syAt.h | yadi keShAJNchidadhikAro.asti tarhyarthitvAdvayatiriktamadhikAraprayojakavisheShaNaM vaktavyam.h, na cha tadastIti bhAvenAkShipati - kasyeti || arthitvAtiriktasya kena visheShaNena yuktasya adhikAraH? na kenApi yuktasyetyarthaH | kasyAdhikAra iti prayogena vakShyamANasUtrApekShitasambandhipadaM pradarshitaM bhavati | etachchodyaparihArAya sUtraM paThati - adhyayaneti || mAtrashabdaH kAtsnaryArthaH | tathAcha yathAshaktyakhilavedAdhyayanarUpavisheShaNavata ityarthaH | yathoktaM tattvapradIpe - mAtrashabdaH kAtsnarye.avadhAraNe cha | tathAcha sAN^gavedAdhyayanavataH saphalAdhyayanavataH ashaktau cha yathAsambhavaM vedAdhyayanavata iti | bhavatIti j~nAnAdhikAra iti sambandhaH |
5) nanu yadyadhyayanavatAM j~nAnAdhikAraH tarhi "vibhAgaH' ityuktibhaN^gassyAt.h | sarvairapi vedasyAdhyetuM shakyatvAdityata Aha - avaiShNavasyeti || viShNubhaktivihInasyetyarthaH | apiH vaidike.apIti samuchchaye, vedokte.api tarhi avaiShNavasyApIti vA | "hi' yasmAt.h | naJNo dvirgrahaNaM sarvatra sambandhaM j~nApayati | atha vA - shUdrasya tantre.adhikArasattvAt.h pR^ithaN^.hinaShedhaH | Adyashchassamuchchaye | dvitIyo.avadhAraNe | varNAvaraH shUdraH | apissamuchchaye | "vedokte tu' vedajanya eva brahmaj~nAne | tantrokte tvadhyayanAnapekSheti tushabdAbhiprAyaH | tR^itIyo.apiH bhinnakramaH viShNubhaktirUpavisheShaNasamuchchayArthaH | hishabdapAThe punaH hishabdaH prasiddhau, sajjanasammateH hetutvadyotako vA | tasmAdityatyayasmAdadhyayane bhagavadbhaktimatAmevAdhikAro nAnyeShAM, tasmAdadhyayanAnvito brahmaj~nAne.adhikArIti yuktamityanvayaH | itIti sheShaH | na chAbhaktasyAnadhikAritve chaturmukhasya virochanAdhyApane kathaM pravR^ittiriti vAchyam.h | abhaktAnAmanadhikAritayA tadadhyayanasya vaiphalyameveti j~nApanAyAdhyApanopapatteH | ata eva tattvapradIpe adhyayanavata ityetat.h saphalAdhyayanavata iti vyAkhyAtam.h | iti brahmatarka iti | sUtrakR^iduktamuktamita vAkyasheShaH |
6) adhyayanavato vaidikabrahmaj~nAne.adhikAra iti yatsmR^ityA siddhaM tatra shrutiM chAha - paThediti || "vedAn.h paThet.h' gurUchchAraNamanUchchArayet.h | athaivaM shravaNopAsanAnantaraM "brahma vichArya' matvA dhyAtvA cha "atha vindet.h' aparokShato jAnIyAt.h | atha prApnuyAdityarthaH | iti cheti chaH pUrvoktasmR^itisamuchchaye | shrutishchetyanveti | adhyayanavatAmeva vaidikabrahmavidyAdhikAra ityarthamAheti sheShaH |
|| ityasArvatrikAdhikaraNam.h || 
3) || avisheShAdhikaraNam.h ||
1) atrAdhikaraNe j~nAnAdhikAre tAratamyaM samarthyate | tAratamyakalpakAbhAvAt.h sarveShAM avisheSheNa j~nAnAdhikAra iti pUvarpakShe siddhAntayatsUtraM paThati - neti || atrAdhikAra ityanuvartate | avisheShAdityAvartate | nAvisheShAdityaikapadyaM cha | devAdInAmiti sheSha iti bhAvena sUtraM vyAchaShye - neti || tatra dvitIyasya sAmyaprasaN^gAdityarthaH | devAdInAmiti | "devAnAM' R^iShigandharvANAM manuShyANAM cha na sAmyenAdhikAraH, tathA teShAM pratyekamapi na sAmyenAdhikAra ityarthaH | anena - devAdInAM j~nAne adhikAraH "avisheShAt.h' sAmyena na, kutaH? tathAsati "avisheShAt.h' j~nAne.api sAmyaprasaN^gAt.h kintu "nAvisheShAt.h' tAratamyeneti sUtrArtha ukte bhavati |
2) j~nAnAdhikAratAratamye na kevalaM yuktiH pramANamityAshayena shrutiM chAha - atheti || Arambhe athashabdaH | pumartho mokShaH | tathAcha "artho' vittaM "dharmaH' sukR^itaM "j~nAnaM' brahmadarshanamityetAni trINi pUrvapUrvaM uttarottaramapekShya pumarthasAdhanAnItyarthaH | tatrArthasya dharmaj~nAnadvArA mokShasAdhanatvaM, dharmasya j~nAnadvArA, j~nAnasya tu sAkShAditi vivekaH | eteShu ye.adhikAriNaH teShAM cha tAratamyamAha - tatreti || triShvityarthaH | ityete uttarottaramatishayitAH pratyekaM pratyekamadhikAriNa ityarthaH | tattvapradIpe tu - artho dharmo j~nAnamityuttarottarataH pumarthAnAM kAmasvargApavargANAM sAdhanAni sAdhyaM chottaramadhikamityarthaH | teShu triShvapi adhikAriNo manuShyarShyAdidevAstu "uttarottaraM' pratyekaM patyekaM vetyartha ityuktam.h | asya neti pUrvavAkyenAnvayaH |
|| ityavisheShAdhikaraNam.h ||
4. || stutyadhikaraNam.h ||
1) atrAdhikaraNe j~nAninAM sadasatpravR^ittyoH visheShaH sAdhyate | pUrvapakShaM sUchayati - atheti || athetyataH prAk.h j~nAninaH sadasatpravR^ittyorvisheSho nAstIti sAdhyamadhyAhR^itya tatra hetutayA yatashshabdadhyAhAreNArthatyAdi vidhIyata ityantaM vAkyaM yojanIyam.h | IdR^isha eveti | iti shrutAviti sheShaH | "tasmAdbrahmaNaH pANDityaM nirvidya bAlyena tiShThAset.h bAlyaM cha paNDityaM cha nirvidyAtha muniramaunaM cha maunaM cha virvidyAtha brAhmaNaH sa brAhmaNaH kena syAdyena syAttenedR^isha eveti' bR^ihadAraNyakavAkyesyAyamarthaH - yasmAdaparokShaj~nAnAnmokShaH, tasmAdyo "brahmaNo' brahma aNituM prAptuM yegyo.asau "pANDityaM' AgamajanyaM shravaNarUpaj~nAnaM sampAdayet.h | pANDityaM "nirvidya' nitarAM labdhvA "bAlyena' yuktirUpabalasahitena tajjanyena mananarUpaj~nAnena "tiShThAset.hH sthAtumichChet.h bAlyaM sAmpAdayediti yAvat.h | "atha muniH' ityasyAnantaramavyAhR^itasyAmunirityasyArthamAhetyuktam.h | tathA cha evaM "maunaM' upAsanArUpaj~nAnaM "amaunaM' aparokShaj~nAnaM cha nirvidyAtha brAhmaNo jIvanmukto bhavati tathochyate "saH' jIvanmukto yena kena satA vA syAdasatA vA prakAreNa karmAcharaNena "syAt.h' varteta, "tena' yatheShyAcharaNena "IdR^isha eva' j~nAnaphalamokShaM prApta eva bhavati | na tAvatA tasya mokShahAniriti | yadyapi bR^ihadbhAShye "brAhyaNo' mukte bhavatItyarthaH | "saH' mukto yena kenApi vartayan.h "idR^isha eva' paramAtmanaH sakAshAdAnandabhikShuka eva, na kadAchitsvatantro bhavatIti brAhmaNashabdaH paramamuktaparatayA yena kenetyetannimittaparatayA cha vyAkhyAtaH | tathApi tatraiva -
prathamabrAhmaNo mukto dvitIyo yogya uchyate |
aparokShavinmuktayostu tArtIyenobhayogar.hrahaH || 
iti pramANodAharaNena athamunirityasyAnantaraM adhyAhAraM vinaiva brAhmaNapadAnuShaN^geNa shrutivyAkhyAnAyAparokShaj~nAniparatvasyApi uktatvAdavirodhaH | na cha prameyadIpikAyAM balena yutaM bAlaM tasya bhAvo bAlyamityAshayena yuktibalopetatvaM bAlyaM, Agamaj~natvaM pANDityaM, "atha muniH' mananashIlo bhavatItyarthokteH virodha iti vAchyam.h | gItAbhAShye "maunaM mananashIlatvam.h' ityasyArthe asyAshshruterudAhR^itatvAt.h tadAnukUlyAya tathA vyAkhyAne.apyasya prakArAntaratvasambhavAt.h |
2) siddhAntayatsUtramavatArayati - ata iti || sUtraM paThati - stutaya iti | atra "nAvisheShAt.h' ityataH vipariNAmena nAvishaShaSha ityasyAnuvR^ittiM "parAmarsham.h' ityataH achodanetyasyAkarShaNaM cha abhipretya sUtraM vyAchaShye - na vidhiriti || na yatheShyAchAravidhirityarthaH | "kena syAdyena syAt.h' iti vAkyamityasti | yata iti sheShaH | na vidhirityasyAto na vidhyanupapattidoSha ityupaskR^itenAnvayaH | tasya cha ato j~nAninaH sadasatpravR^ittyoH nAvisheShaH kintvastyeva visheSha iti paramasAdhyenAnvayaH | tarhi "yena syAt.h' iti kimarthamuchyacha ityataH tatsArthakyakathanaparatayA stutaye.anumatiH vetyetadyojayati - j~nAnIti || j~nAnItyataH prAk.h kintvitisheShaH | stutiH sAmarthyaprakaTanam.h | tathAcha yathA kaJNchidbhR^ityaM prati stutaye kathyate yatheShyaM kurvati na tu vidhiH tathaitadapi "j~nAninastutaye eva' yadi j~nAnI satA vA.asatA vA karmaNA varteta, tadA.apa "IdR^isha eva' mokShavAneveti j~nAnino guNavarNanAyaivochyate, na tu vidhiH | ata vA - anumatiranuj~nAmAtrametat.h | yadi j~nAnI anuShTheyAnAM satkarmaNAM madhye yena kenApi vA varteta, svechChayA keShAJNchitsatkarmaNAM charaNaM keShAJNchidacharaNamityevaMbhAvavAn.h syAt.h, tadApIdR^isha eva mahAphalavAneva, tasyAniyatatvenAvashyaM kAryAbhAvAdityevamanuShTheyasatkarmaNAM yatheShyAchArAbhyanuj~nAj~nAtrametat.h, sarvathA na vidhiriti bhAvaH | adhikAribhedena pakShadvayapravR^itteH vAshabdaH |
3) nanu na sadasatpravR^ittibhyAM j~nAnino visheSho yujyate, tathAsatyasatpravR^ittyA kuNThitashakteH j~nAnasya mokShasAdhanatvAbhAvaprasaN^gAt.h | tathAcha aniyama ityuktavyAghAtaH, satkarmasamuchchitasya mokShasAdhanatvaprasaN^gAchchetyata Aha - yujyate cheti || cho.avadhAraNe | sadasatpravR^ittibhyAM visheSha iti sheShaH |
4) nanvasatpravR^ittyA kuNThitashakteH j~nAnasya mokShasAdhanatvAbhAvaprasaN^gAtkathaM yujyata ityAshaN^kAM pariharatsUtramupanyasyati - kArmeti || atra cho.apyarthaH sAdhyasUchakaH | j~nAnino mokShamiti paThantIti cha sheShaH ityAshayena sUtrasUchitashrutyudAharaNapUrvakaM sUtraM vyAchaShye - kAmachArA iti || j~nAni iti sheShaH | atra visheShaNatrayeNa sautrakAmakArapadaM kAmasaJNcharaNabhakShaNavachaneShu samaM yatkAmakaraNaM tadvAchItyuktaM bhavati | uktaM hi tattvapradIpe - kAmakAraH kAmitakaraNaM, tatkAmachArabhakShavAdeShu triShvapi "anArambhaNaM' anAdibhUtaM parAtparaM brahma "IyuH' prApnuyurityarthaH | iti cheti | cho yata ityarthe sAdhyakuNThitashaktitvena j~nAnasya mokShasAdhanatvAbhAvaH prasajyata iti chashabdasUchitasAdhyenAnvayaH |
5) idameva sAdhyaM kaimutyena sAdhayatsUtraM paThitvA chashabdasya viShayabhakShAnmR^iterivAnivAryatayA praptasya prArabdhakarmaNo.apItyevamapyarthatvena kaimutyadyotakatvamabhipretya vyAchaShye - upamardaM cheti || upamardaH phalahrAsaH | antaH hR^idayasyeti | pratimAderupalakShaNam.h | tathAcha muktiyogyA omityuchchArya shravaNashadikaM cha kR^itvA hR^idayasya pratimAderantarimaM paramAtmAnaM "abhipashya' dR^iShTvA prArabdhamaniShyaM puNyaM pApaM cha kichidbhuktaM j~nAnena "upamR^idya' phalahrAsena vinAshya "kAmaM' yathechChaM sadasatkarmAcharanto.api brahma "anuvrajanti' prApnuvantyeveti shrutyarthaH |
6) nanu yadi kAmachArANAmapi j~nAninAM muktiyogyatA, tarhi tadvajjij~nAsUnAmapi kAmachArANAM j~nAnAdhikAraH syAdavisheShAt.h, tathA cha "adhyayanamAtravataH' ityuktasya viShNubhaktishamAdimatAmevAdhikAra ityasya bAdhaH syAdityAshaN^kAM pariharatsUtraM paThati - Urdhveti || atra UrdhvaretassityuktiH pradhAnatvAdupalakShaNamanyaguNAnAm.h | chashabda evArthaH sAdhyasamuchchaye chetyAshayena chashabdasUchitaM pratij~nAvAkyaM darshayati - na tAvateti || kAmachArANAmapi j~nAninAM muktiyogyatA.astItyetAvatetyarthaH | tattvajij~nAsUnAM j~nAnAdhikAro mantavya iti sheShaH | sUtre hishabdo hetvartha iti j~nApanAya shruteriti paJNchamIprayogaH | shrutetaratyasya na sAkShAt.h kintu UrdhvaretastvAdiguNavastveva j~nAnopadeshavidhAnAdityadhyAhR^ithahetudvArA netyanenAnvayaH | anena "hi' paraparyAyordhvaretastvAdiguNavatsveva j~nAnopadesho vihito na kAmachAriShvato na teShAM j~nAnAdhikAra iti sUtrArtha ukto bhavati | yaH "imaM' prakR^itaM "guhyaM' gopyaM "paramaM' viShNumUrdhvaretastvAdiguNavatsveva "bhAShayet.h' upadishet.h "tathA' tadvat.h "bhUyAn.h' shreShTho "yaM' upadeshakaM prApyasthitAH | shiShyabhAveneti sheSha; | kaimutyadyotako.apiH "anye' shiShyA api "bhUyaso' bhUvAMsa shreShThA bhavantIti shrutyarthaH | yadyapyasyAM shrutAvUrdhvaretastvAdiguNarahitAnAM kAmachArANAmupadeshyatvAbhAvoktimukhena parokShaj~nAnAdhikArAbhAva eva avagamyate na tvaparokShaj~nAne tadabhAvaH | tatA.apyaparokShaj~nAnasya parokShaj~nAnapUrvakatvAt.h parokShaj~nAnAdhikArAbhAve sutarAmaparokShaj~nAnAdhikArAbhAvaH siddhayatIti bhAvaH |
7) evaM "kena syAt.h' ityasya yatheShyAchAravidhitvamanaN^gIkR^itya stutyanumatirUpArthAbuktau | yatheShyAchAravidhitvAnaN^gIkAreNaiva yajjaimininA.arthAntaramuktaM tatpratipAdayatsUtramupanyasyati - parAmarshamiti | atra shabdeneti kAmakAra iti vipariNAmenAnuvatarte | tasyetyuchyamAna iti cha sheSha; | avadhAraNArthakashchashabdaH tasyetyanena kAmashabdena kAmakArapadena cha sambadhyate ityAshayena sUtraM vyAchaShye - prAtariti || prAtarityataH prAk.h "kena syAt.h' iti vAkye "kAmachArAH' iti vAkye chetyupaskAryam.h | ityuktAchAreti | ityAdivAkyoktasadAchAraparAmarshenetyarthaH | na cha "kAmataH' svechChayA | evashabdasya pUrveNottarAbhyAM cha sambandhaH | vidhibandheti | evakAravyAvartyArthakathanam.h | "jAyamAno vai brAhmANastribhiraR^iNavA jAyate brahmacharyeNa R^iShibhyaH yaj~nena devebhya; prajayA pitR^ibhyaH' (tai.saM.6-3-10) ityAdishruteraj~nasya tadakaraNe pratyavAyalakShaNo yo vidhibandhaH tadvarjitatvenetyarthaH | tathAcha "kAmachArAH, yena syAt.h' ityAdinA "prAtaH' ityuktAchAraparAmarshena taM parAmR^ishya "uchyamAno' vidhIyamAnaH kAmachAraH "tasya' sadAchArasyaiva satkarmaNa eva vidhibandhavarjitatvena kAmata eva niyamenAcharaNarUpameva na tu, niShiddhasyApyAcharaNati yojanA | nanvasya pakShasya manuShyaviShayatvAt.h kataM manuShyANAM "vidhiniyatA manuShyAH' ityuktiH vidhibandhavarjitatvavidhiniyatatvayorekatra virodhAditi chenna, vihitAnAmakaraNe.adhaHpAtahetupratyavAyAbhAvAdvidhibandhavarjitatvaM, akaraNe pratyavAyamAtraphalahrAsAdeH bhAvAdvidhiniyatatvamityeva tayorekatrAvirodhAt.h | na cha sadAchArasya svechChayA.a.acharaNe manuShyANAM chaturmukhasAmyaprasaN^ga iti vAchyam.h | sarvaM vidhaya ichChAyAM satyAM vihitaM kAyarmityeva chaturmukhaM prati pravartante, na tvavashyaM kAryamityeva | itarAn.h prati tu satyAmasatyAM chechChAyAM vihitaM kAryameva, akaraNe phalahrasApratyavAyAdeH sattvAdityevaM pravartanta iti visheShasattvAt.h | anena jaiminipakShe tattvapadIparItyA "yena kena' ityasya yena kena sandhyopAstyAdisadAchAreNetyarthaH | syAditi vidhau liN^.h | tasya kAmato niyamena vartetetyarthaH | evaM "kAmachArAH kAmabhakShAH kAmavAdAH' ityasya sandhyopAstidevapraNAmAgnihotrahomAnIn.h kAma eva charanti niShiddhAni nAcharantIti kAmachArAH | kAmata eva somAdibhakShaNAt.h surAdyabhakShaNAt.h kAmabhakShA; | kAmata eva vedAnAM shabdoto.arthatashchAvartanAnanyabhAShaNavarjanAt.h kAmavAdA ityartha shabdenochyamAnaH kAmachArastasyaiva "prAtarutthAya' ityuktAchArasyaivAnandAbhivR^iddhayarthaM kAmaniShiddhapravR^itterapi, na vA vidhibandhena, na va satkarmamadhye kasyachidanAcharaNam.h | na chAtrAchArAnuktidoShaH | yato.ayaM shabdastasyaiva "prAtarutthAya' ityAdi shrutismR^ityuktAchArasyaiva satkarmaNa eva "parAmarshaM' yena keneti sarvanAmnA AchArAdipadena cha grahaNaM vidadAti, na niShiddhasyApIti jaiminiH manta iti sUtrakhaNDArtha ukto bhavati | shrutAvutthAyetyanantaraM shauchadantadhAvanasnAnAdikaM kR^itvetyapi grAhyam.h | sandhyAshabdArthamAha - brahmaiveti || 
