|| atha dvitIyaH pAdaH ||
|| 1. sarvagatatvAdhikaraNam ||
(1) liN^gAtmakAnAM shabdAnAM viShNau pravR^ittiM darshayatyasmin pAde prAdhAnyena|
(2) 'brahma tatamam' iti sarvagatatvamuktaM viShNoH | tachcha 'tasyai-
tasyAsAvAdityo rasaH' (ai.A. 3-2-3.) 
ityAdinA.a.adityasya pratIyate |
(3) atosbravIt -
sU - OM|| sarvatra prasiddhopadeshAt || OM|| 1 ||
(4) 'sa yashchAyamasharIraH praj~nAtmA' (ai.A. 3-2-4.)
ityAdinA sarvatrochyamAno nArAyaNa eva |
(5) 'tadeva brahma paramaM kavInAm' (mahAnA. 1-6.)
'paramaM yo mahadbrahma'
(6) vAsudevAtparaH ko nu brahmashabdodito bhavat |
sa hi sarvaguNaiH pUrNaH tadanye tUpachArataH || iti |
tasminneva prasiddhabrahmashabdopadeshAt || 1 ||
(7) sU - OM|| vivakShitaguNopapatteshcha || OM|| 2 ||
'sa yo.ato.ashrutaH' (ai.A. 3-2-4.) ityAdi |
(8) sa hi 'na te viShNoH jAyamAno na jAto devaH' (R^i. 7-99-2.)
ityAdinA.ashrutatvAdiguNakaH |
(9) 'sa savitA sa vAyuH sa indraH so.ashrutaH so.adR^iShTo
yo hariryaH paramo yo viShNuryo.anantaH' ityAdi-
chaturvedashikhAyAm || 2 ||
(10) na chAdityashabdAchchakShurmayatvAdeva jIva iti vAchyam |
(11) sU - OM|| anupapattestu na shArIraH || OM|| 3 ||
ekasya sarvasharIrasthatvAnupapattereva || 3 ||
(12) sU - OM|| karmakartR^ivyapadeshAchcha || OM|| 4 ||
'AtmAnaM parasmai shaMsati' (ai.A. 3-2-3.) ityAdi || 4 ||
(13) sU - OM|| shabdavisheShAt || OM|| 5 ||
'etameva brahmetyAchakShate' (ai.A. 3-2-3.) iti |
(14) na hi jIvameva brahmetyAchakShate |
(15) 'eSha u eva brahmaiSha u evAtmaiSha u eva savitaiSha u evendra eSha u
eva harirharati paraH parAnandaH' iti chendradyumnashAkhAyAm || 5 ||
(16) sU - OM|| smR^iteshcha || OM|| 6 ||
ahamAtmA guDAkesha sarvabhUtAshayasthitaH | (bha.gI. 10-20.)
gAmAvishya cha bhUtAni dhArayAmyahamojasA | (bha.gI. 15-13.)
ityAdi |
(17) na chAprAmANikaM kalpyam || 6 ||
(18) sU - OM|| arbhakaukastvAttadvyapadeshAchcha neti
chenna nichAyyatvAdevaM vyomavachcha || oM || 7 ||
sarveShu bhUteShvityalpaukastvAt chakShurmayatvAdinA jIva-
vyapadeshAchcha neti chenna |
(19) arbhakaukastvena chakShurmayatvAdirUpeNa cha tasyaiva 
viShNornichAyyatvAt |
(20) sarvagatatvespyalpaukastvaM cha yujyate vyomavat |
(21) sarvendriyamayo viShNuH sarvaprANiShu cha sthitaH |
sarvanAmAbhidheyashcha sarvavedoditashcha saH || iti skAnde || 7 ||
(22) sU - OM|| sambhogaprAptiriti chenna vaisheShyAt || OM|| 8 ||
jIvaparayorekasharIrasthatve samAnabhogaprAptiriti chenna |
(23) sAmarthyavaisheShyAt |
(24) uktaM cha gAruDe -
sarvaj~nAlpaj~natAbhedAtsarvashaktyalpashaktitaH |
svAtantryapAratantryAbhyAM sambhogo neshajIvayoH || iti cha || 8 ||
|| iti sarvagatatvAdhikaraNam ||
|| 2. attR^itvAdhikaraNam ||
(1) 'janmAdyasya yataH' ityuktam | tatrAttR^itvaM 'sa yadyadevAsR^ijata
tattadattumadhriyata sarvaM vA attIti tadaditeradititvam'
(bR^i. 3-2-5.) ityaditeH pratIyate |
(2) 'sa yadyadevAsR^ijata' iti pulliN^gaM cha 'kUTasthoskShara uchyate'
(bha.gI. 15-16.) ityAdivat ||
(3) atrochyate -
sU - OM|| attA charAcharagrahaNAt || OM|| 9 ||
(4) na hi charAcharasya sarvasyAttR^itvamaditeH |
(5) sraShTA pAtA tathaivAttA nikhilasyaika eva tu |
vAsudevaH paraH puMsAmitareslpasya vA na vA || iti skAnde |
(6) ekaH purastAdya idaM babhUva 
yato babhUva bhavanasya gopA |
yamapyeti bhuvanaM sAmparAye 
sa no harirghR^itamihAyuShesttudevaH | (ghR^itasU.) iti shrutiH || 9 ||
(7) sU - OM|| prakaraNAchcha || OM|| 10 ||
(8) apsaMvatsarasR^iShTyAdinA tatprakaraNatvAchcha |
(9) nehAsItkiJNchanApyAdau mR^ityurAsIddharistadA |
so.a.atmano manasA.asrA kShIdapa eva janArdanaH ||
shayAnastAsu bhagavAnnirmame.aNDaM mahattaram |
tatra saMvatsaraM nAma brahmANamasR^ijatprabhuH ||
tamattuM vyAdadAdAsyaM tadAssau virurAva ha |
atha tatkR^ipayA viShNuH sR^iShTikarmaNyayojayat ||
sossR^ijadbhuvanaM vishvamadyArthaM haraye vibhuH ||
iti brahmavaivarte || 10 ||
|| iti attR^itvAdhikaraNam || 2 ||
|| 3. guhAdhikaraNam ||
(1) sarvAttaikaH para uktaH |
R^itaM pibantau sukR^itasya loke guhAM praviShTau parame parArdhe |
ChAyAtapau brahmavido vadanti paJNchAgnayo ye cha 
trinAchiketAH (kaTha. 1-3-1.)
iti pibantau pratIyate tau kAviti ||
(2) uchyate -
sU - OM|| guhAM praviShTAvAtmAnau hi taddarshanAt || OM|| 11||
guhAM praviShTau pibantau viShNurUpe eva |
(3) 'gharmA samantA trivR^itaM vyApatustayorjuShTiM mAtarishvA 
jagAma' (R^i. 10-114-1.) ityAdinA taddarshanAt ||
(4) AtmAntarAtmeti harireka eva dvidhA sthitaH |
niviShTo hR^idaye nityaM rasaM pibati karmajam ||
iti cha bR^ihatsaMhitAyAm |
(5) shubhaM pibatyasau nityaM nAshubhaM sa hariH pibet |
pUrNAnandamayasyAsya cheShTA na j~nAyate kvachit || iti pAdme ||
(6) yo veda nihitaM guhAyAm (tai. 2-1.) ityAdinA 
prasiddhaM hishabdena darshayati || 11 ||
sU - OM|| visheShaNAchcha || OM|| 12 ||
'yaH seturIjAnAnAmakSharaM brahma yatparam' (kaTha. 1-3-2.) iti ||
(8) pR^ithagvaktuM guNAstasya na shakyantesmitatvataH |
yatosto brahmashabdena sarveShAM grahaNaM bhavet ||
etasmAdbrahmashabdosyaM viShNoreva visheShaNam |
amitA hi guNA yasmAnnAnyeShAM tamR^ite prabhum | iti brAhme |
(9) na cha jIve samanvayosbhidhIyate |
(10) satya AtmA satyo jIvaH satyaM bhidA satyaM bhidA
satyaM bhidA maivAruvaNyo maivAruvaNyo maivAruvaNyaH || iti paiN^gishrutiH |
(11) 'AtmA hi paramassvatantro.adhiguNo jIvo.alpa-
shaktirasvatantro.avaraH' iti cha bhAllaveyashrutiH | 
(12) yatheshvarasya jIvasya bhedassatyo vinishchayAt |
evameva hi me vAchaM satyAM kartumihArhasi ||
yatheshvarashcha jIvashcha satyabhedau parasparam |
tena satyena mAM devAstrAyantu sahakeshavAH ||
ityAdernAsatyo bhedaH || 12 ||
|| iti guhAdhikaraNam || 3 ||
|| 4. antarAdhikaraNam ||
(1) Aditye viShNurityuktam | 'ya eSha Aditye
puruShaH so.ahamasmi sa evAhamasmi' (ChAM. 4-11.) 
ityAdAvagnInAmevAdityAdisthatvamuchyate |
(2) ato.akShyAdityayoraikyAt 'ya eSho.antarakShiNi
puruSho dR^ishyate' (ChAM. 4-15.) ityatrApyagnirevochyate |
(3) ataH 'tadyathA puShkarapalAsha Apo na shliShyanta 
evamevaMvidi pApaM karma na shliShyate' (ChAM. 4-14.)
ityagnij~nAnAdeva sarvapApAshleShAnmokShopapattiriti |
(4) ato bravIti -
sU - OM|| antara upapatteH || OM|| 13 ||
chakShurantasstho viShNureva |
(5) 'tripAdasyAmR^itaM divi' (R^i. 10-90-3.)
ityAdinA tasyaiva amR^itatvAdyupapatteH |
(6) brahmashabdAdyupapatteshcha |
(7) 'so.ahamasmi' ityAdi tvantaryAmyapekShayA |
(8) antaryAmiNamIsheshamapekShyAhaM tvamityapi |
sarve shabdAH prayujyante sati bhede.api vastuShu |
iti mahAkaurme ||
(9) sU - OM|| sthAnAdivyapadeshAchcha || OM|| 14 ||
'tadyadasmin sarpirvodakaM vA siJNchati vartmanI eva 
gachChati' (ChAM. 4-15.) ityAdisthAnashaktiH | vAmanirbhAmanirityA-
dyAtmashaktishchochyate | tasya hyetalliN^gam |
(10) 'sa IshaH so.asapatnaH sa hariH saH paraH sa parovarIyAn
yadidaM chakShuShi sarpirvodakaM vA siJNchati vartmanI eva gachChati sa vAmanaH 
sa bhAmanaH na AnandaH so.achyutaH' iti chaturvedashikhAyAm ||
(11) yatsthAnatvAdidaM chakShurasaN^gaM sarvavastubhiH |
sa vAmanaH parossmAkaM gatirityeva chintayet || iti vAmane || 14 ||
(12) sU - OM|| sukhavishiShTAbhidhAnAdeva cha || OM|| 15 ||
'prANo brahma kaM brahma khaM brahmeti' (ChAM. 4-10.)
(13) 'vij~nAnamAnandaM brahma' (bR^i. 5-9-28.)  'Anando brahmeti
vyajAnAt' (tai. 3-6.) ityAdestasyaiva hi tallakShaNam |
(14) lakShaNaM paramAnando viShNoreva na saMshayaH |
avyaktAditR^iNAntAstu vipruDAnandabhAginaH || iti brahmavaivarte |
(15) na cha mukhye satyamukhyaM yujyate || 15||
(16) sU - OM|| shrutopaniShatkagatyabhidhAnAchcha || OM || 16 ||
'sa enAn brahma gamayati' (ChAM. 4-15) iti |
(17) na hyanyavidyayAsnyagatiryuktA ||
(18) sU - OM|| anavasthiterasambhavAchcha netaraH || OM|| 17 ||
jIvasya jIvAntaraniyAmakatvesnavasthiteH, sAmyAdasambhavAchcha na jIvaH |
(19) niyamapramANAbhAvAt | anIshvarApekShatvAchcha || 17 ||
|| iti antarAdhikaraNam || 4 ||
|| 5. antaryAmyAdhikaraNam ||
(1) 'yaH pR^ithivyAM tiShThan pR^ithivyA antaro yaM pR^ithivI na veda yasya
pR^ithivI sharIraM yaH pR^ithivImantaro yamayatyeSha ta AtmAsntaryAmyamR^itaH'
(bR^i. 5-7-3.) ityAdi antaryAmyuchyate |
(2) tatra cha 'etadamR^itam' (ChAM. 4-15.1.) ityuktamamR^itatvamuchyate |
sa cha 'yasya pR^ithivI sharIram' ityAdinA sarvAtmakatvAt 
prakR^itistattajjIvo vA yuktaH |
(3) na hi viShNoH pR^ithivyAdisharIratvamaN^gIkriyate iti |
(4) ata Aha -
sU - OM|| antaryAmyadhidaivAdiShu taddharmavyapadeshAt || OM||18||
'yaM pR^ithivI na veda, yaH pR^ithivyA antaraH' (bR^i. 5-7-3.) ityAdinA
adhidaivAdiShu taddharmavyapadeshAt viShNurevAntaryAmI |
(5) sa hi 'na te viShNo jAyamAno na jAtaH' (R^i. 7-99-2.)
'sa yostosshrutosgatosmatosnatosdR^iShTosvij~nAtosnAdiShTaH sarveShAM
bhUtAnAmantarapuruShaH' (ai.A. 3-2-4.) ityAdinAsviditosntarashcha || 18 ||
(6) sU - OM|| na cha smArtamataddharmAbhilApAt || OM|| 19 ||
triguNatvAdipradhAnadharmAnukterna smR^ityuktaM pradhAnamantaryAmI || 19 ||
(7) sU - OM|| shArIrashchobhayespi hi bhedenainamadhIyate || OM|| 20 ||
'ya Atmani tiShThannAtmanosntaro yamAtmAna veda yasyAtmA 
sharIraM ya AtmAnamantaro yamayatyeSha ta AtmAsntaryAmyamR^itaH'
(bR^i.mAdhyandinapAThaH) 'yo vij~nAne tiShThan vij~nAnAdantaro yaM 
vij~nAnaM na veda yasya vij~nAnaM sharIram' (bR^i. 5-7-22.) 
ityubhayespi hi shAkhino bhedenainaM jIvamadhIyate |
(8) shAryate nityamevAsmAdviShNostu jagadIdR^isham |
ramate cha parohyasmin sharIraM tasya tajjagat |
iti vachanAnna sharIratvavirodhaH || 20 ||
|| iti antaryAmyadhikaraNam || 5 ||
|| 6. adR^ishyatvAdhikaraNam ||
(1) adR^ishyatvAdiguNA viShNoruktAH |
(2) tatra 'yattadadreshyamagrAhyamagotramavarNamachakShuHshrotraM tadapANipAdam |
nityaM vibhuM sarvagataM tadavyayaM tadbhUtayoniM paripashyanti
dhIrAH' || (muM. 1-1-6.) ityuktvA -
(3) yathorNanAbhissR^ijate gR^ihNate cha
yathA pR^ithivyAmoShadhayaH sambhavanti |
yathA sataH puruShAtkeshalomAni 
tathAskSharAtsambhavatIha vishvam | (muM.1-1-7.)
ityuktvA tasmAchcha 'akSharAtparataH paraH' (muM. 2-1-2.)
iti paraH pratIyate -
(4) ato bravIti -
sU - OM|| adR^ishyatvAdiguNako dharmokteH || OM|| 21 ||
(5) pR^ithivyAdidR^iShTAntamuktvA 'akSharAtsambhavatIha vishvam' (muM. 1-1-7.) 
ityataH paraM tatparataH parAbhidhAnAt 'kUTasthoskShara uchyate' 
(bha.gI. 15-16.) iti smR^iteshcha prakR^iteH prAptiH |
(6) brahmashabdAttatparataH parAbhidhAnAdeva cha hiraNyagarbhasya |
(7) 'tamevaM vidvAnamR^ita iha bhavati' (tai.A. 3-12-7.) 
tatkarma haritoShaM yatsA vidyA tanmatiryayA |
atha dve vAva vidye veditavye parAchaivAparA cha |
tatra ye vedA yAnyaN^gAni yAnyupAN^gAni yAni pratyaN^gAni sAsparA |
atha parA yayA sa harirveditavyo yossAvadR^ishyo nirguNaH paraH 
paramAtmA () ityAdinA taddharmatvenAvagataparavidyA-
viShayatvokterviShNurevAdR^ishyatvAdiguNakaH || 21 ||
(8) sU - OM|| visheShaNabhedavyapadeshAbhyAM cha netarau || OM|| 22||
(9) 'yassarvaj~nassarvavidyasya j~nAnamayaM tapaH' (muM. 1-1-9.) iti 
visheShaNAnna prakR^itiH | 'tasmAdetadbrahma nAma rUpamannaM cha jAyate' 
(muM. 1-1-9.) iti bhedavyapadeshAnna viriJNchaH |
(10) aparaM tvakSharaM yA sA prakR^itirjaDarUpikA |
shrIH parA prakR^itiH proktA chetanA viShNusaMshrayA ||
tAmakSharaM paraM prAhuH parataH paramakSharam |
harimevAkhilaguNamakSharatrayamIritam ||
iti skAnde tryakSharAbhidhAnAdakSharAtparataH para ityapi visheShaNameva |
(11) 'juShTaM yadA pashyatyanyamIshasya mahimAnamiti vItashokaH'
(muM. 3-1-2.) iti bhedavyapadeshAdIshapadaprAptospi na rudraH || 22 ||
(12) sU - OM|| rUponyAsAchcha || OM|| 23 ||
'yadA pashyaH pashyate rukmavarNaM kartAramIshaM puruShaM 
brahmayonim' (muM. 3-1-3.) iti |
(13) 'eko nArAyaNa AsInna brahmA na cha shaN^karaH | sa munirbhUtvA
samachintayat | tata ete vyajAyanta vishvo hiraNyagarbhosgniryamo 
varuNarudrendrA iti | tasya haitasya paramasya nArAyaNasya chatvAri 
rUpANi shuklaM raktaM raukmaM kR^iShNamiti | sa etAnyetebhyos-
bhyachIklR^ipat | vimishrANi vyamishrayat' |
(14) ata etAdR^igetadrUpamiti tasyaiva hi rUpANyabhidhIyante || 23 ||
|| iti adR^ishyatvAdhikaraNam || 6 ||
(1) pUrvottarapAdabhedasya svasminnekavAkyatAyAshcha siddhaye etatpAdapratipAdyaM darshayati - liN^geti || liN^gAnumApako dharmaH | saH AtmevAtmA pravR^ittinimittaM yeShAM te tathoktAH | 'nimittanimittinorabhedopachArAt' iti sudhokteH | svarUpArtho vA AtmashabdaH | pUraॉvayojanAyAmAtmapratipAdake gauNI vR^ittiH | dvitIyAyAM tu sAmAnAdhikaraNyamiti bhedaH | svArthe kaH | tathA cha vyApyadharmadvArA dharmibodhakAnAmApAtato yaugikAnAmityarthaH | viShNoranyatra prasiddhAnAmiti cha saMyojyam 'shabdAnAmiti' ekaprAtipadikarUpANAmanekapadasamabhivyAhArarUpANAM chetyarthaH | 'viShNau pravR^ittiM' prakarSheNa vR^ittiM mahAyogavidvadrUDhibhyAM viShNuparatvamiti yAvat | 'pradarshayati' prakarSheNa sAdhayati sUtrakAra ityarthaH | vaishvAnarAdhikaraNe nAmasamanvayakaraNAdavyAptinirAsAya prAdhAnyena ityuktam | tathA cha tatrApi nAmasamanvayamukhena prAdhAnyena phalato bahuliN^gasamanvayasyaiva karaNAnnAvyAptiriti bhAvaH |
(2) yadyapi pUrvapAdAntyadhikaraNenaitatpAdAdyasya nAvAntarasaN^gatyapakSheti na sA pradarshanIyA | tathApi iha tasyAH sambhavAtphalasyAvashyavaktavyatvAchcha sA pradarshyata ityAshayena pUrvAdhikaraNasaN^gatiM viShayAdikaM cha darshayati brahmeti || iti vAkye viShNoH nivadhikasarvagatatvamuktamityarthaH | tataH kimityata Aha - tachcheti || tadityA- vartate, uktamiti cha vartate | tathA cha 'brahma tatamam' iti yattatamatvamuktaM prANAkhyaviShNostattadekadeshabhUtaM sarvagatatvAntargataM sarvaprANihR^idayasthatvaM tatraivaitareyake 'etaM hyeva bahvR^ichAmahatyukte mImAMsanta etamagnAvadhvaryava etaM mahAvrate ChandogAH etamasyAmetaM divyetaM vAyAvetamAkAsha etamapsu etamoShadhIShvetaM vanaspatiShvetaM chandramasyetaM nakShatreShvetaM sarveShu bhUteShvetameva brahmetyAchakShate' ityAdau etamityuttaravAkyena uktamityarthaH | tatospi kimityataH sayuktikaM pUrvapakShamAha - tachcheti || chosvadhAraNe | Adishabdena 'sa yashchAyamasharIraH praj~nAtmA yashchAsAvAditya ekametaditi vidyAt tasmAt puruShaM puruShaM pratyAdityo bhavati ..... sUrya AtmA jagatastasthuShashcha ... etaM sarveShu bhUteShu' (ai. 3-2-3.) ityAdivAkyaM gR^ihyate | atra tasyetyAderupanyAsaH etamiti parAmarashanIyasamarpakatayAssvashya- katvAtpUrvapakShayuktipradarshanArthaM cha kR^itaH | tathA cha yatha etamityuttaravAkyenoktaM sarvaprANihR^idayasthatvaM tasyetyAdinA pUrva- vAkyena prakR^itatvAttasyAdityasyaiva pratIyate, atastasyaiva tatpUrvoktaM tatamatvamapi bhavet | na viShNoriti yojanA | atra pUrvapakShe tatamatvaM saN^kuchitaM sarvabhUtagatatvarUpaM vivakShitam | na chaivaM siddhAntyabhimataniravadhikasarvagatatvA- kShepAprAptiriti vAchyam | pUrvapakShe 'etameva' iti avadhAraNena viShNoranyatrAkShepAt tenAsyAkShepikIsaN^gatiH, viShayasaMshayau, viShNoranyasyaiva sarvaprANigatatvamiti sayuktikapUrvapakShashcha darshito bhavati | siddhAnete shrutyarthastu - 'tasya' prakR^itasya 'etasya' saMvatsaranAmakasya chaturmukhasya sarvAditvatatamatvaniyAmakatvanimittairAdityanAmA pradyumno rasaH sArabhUtaH | sa yashchAyaM 
puruShadehagataH prAkR^itadehavarjanAdasharIraH 'praj~nAtmA' j~nAnarUposniruddhaH | yashchAsAvA- ditye sthitaH pradyumna etatsthAnadvayagataM rUpamekamiti vidyAt | tasmAtpuruShAdityagatAniruddhapradyumnayoraikyAdAdityaH 'puruShaM puruShaM prati' pratipuruShaM 'bhavati' abhimukho bhavati | pratigR^ihaM kUpa itivatsarvapuruShagato bhavatIti cheti | 'jagato' jaN^gamasya 'tasthuShaH' sthAvarasya 'AtmA' AdAnAdikartA 'sUryaH' sUriprApyo viShNurdivaM pR^ithivImantarikShaM cha 'AsprAH' AsamantAdapUrayadityarthaH | etamityAdInAM saptamyantapadaiH pratyekaM sambandhaH | tathA cha 'bahvR^ichAH' R^igvedinaH 'etaM hyeva' etameva puruShAdityagatameva hi viShNuM 'mahatyukthe' mahadukthanAmakabR^ihatIsahasre taddevatAviShaye taddevatAmiti yAvat 'mImAMsante' jAnanti | 'adhvaryavo' yajurvedinaH 'agnau' chayanasAdhaneShTakAdevatAviShaye taddevatAM mImAMsante | 'ChandogAH' sAmavedino 'mahAvrate' tadAkhyastotrasya devatAM stotre mImAMsante | 'asyAM' pR^ithivyAM etaM 'divi' antarikShe vAyvAdau chaivaM etameva 'sarveShu bhUteShu' sarvaprANiShu antaH vyAptamAchakShate vidvAMsha ityarthaH | sarveShvityeva pUrteH punarbhUteShvityuktiratra bhUtavR^ittitvamAtraM pratipAdyatayAsbhipretamiti j~nApayitum | etaM sarvabhUtagatameva viShNuM guNapUrNatvAdvyAptatvAchcha etaM mukhyato brahmetyAchakShate iti vAkyasheShArthaH | na sthAnAdhikaraNaTIkAyAM tu - sarveShu bhUteShu chakShurAdisthAneShu etamekameva brahma guNapUrNamAchakShate iti vyAkhyAtam | pUrvapakShI tu tasyaitasya prakR^itaprasiddhasaMvatsarasyAsau prasiddha AdityaH sUryo rasaH sArabhUtosdhipatirityarthaM manyate |
(3) atha siddhAntayatsUtramavatArayati - ata iti || iti saN^gatisambhavAdAkShepasadbhAvAchcha atastatparihArAyottaramabravIdbAdarAyaNa ityarthaH | tadeva sUtraM paThati - sarvatreti |
(4) atra samanvayasUtrAttattvityasyAnuvR^ittiM liN^gavyatyayam 'uchyamAnam' ityadhyAhAraM chAbhipretya pratij~nAMshaM vyAchaShTe - sa yashcheti || vAkyeneti sheShaH | yadyapi 'tasyaitasyAsau' ityAdineti vaktavyam | pUrvavAkyatvAt | tathApi tasya pUrvapakShayuktipradarshanArthatvenopanyastatvAttadvihAya siddhAntayuktipradarshakavAkyaj~nApanAya 'sa yashchAyamasharIraH praj~nAtmA' ityAdinetyevoktam | vastutastu - na 'tasyaitasyAsau' ityasyeva 'sa yashcha' ityasya yuktipradarshanamAtratAtparye- NopanyAsaH, nApi viShayamAtrapradarshanatAtparyeNa | api tu pUrvaM viShayavAkyasya anudAhR^itatvAttadarthatayA tadgataitachChabdaparAmarshanayasamarpaNArthamananyasAdhAraNasvatossharIratvayuktipradarshanArthaM cheti dhyeyam | 'sarvatra' sarvaprANi- hR^idayeShvantargatatayochyamAno nArAyaNa eveti | nArAyaNashabdaprayegena -
yachcha kiJNchijjagatsarvaM dR^ishyate shrUyatespi vA |
antarbahishcha tatsarvaM vyApya nArAyaNassthitaH ||
iti vAkyamapi saN^gR^ihItaM bhavati | tena cha sUtre saN^kuchitavR^ittinA sarvatretyanena sarvabhUtahR^idgatatvasyaivAbhipreta- tvenAnyatra bahirneti prAptashaN^kA nirastA bhavati |
(5) hetvaMshaM vyAchaShTe - tadeveti || vyAkhyAtametajjij~nAsAnaye | IshvarabrahmaNorabhedabodhanArthaM pravR^ittasya 'paramaM yo mahadbrahma paramaM yaH parAyaNam' iti bhAratavAkyasya yaH paramaM mahadbrahma yaH paramaM parAyaNaM tasya lokapradhAnasya jagannAthasya nAmnAmityuttaravAkyenAnvayaH |
(6) vAsudevAdityaparA smR^itiH | 'vAsudevAt' kR^iShNAdanyaH ko vA brahmashabdamukhyavAchyo bhavet, na kospi | kintu sa eva mukhyavAchyaH | kutaH?  'hi' yasmAt 'saH' vAsudevaH sarvaguNaiH pUrNastadanye tvapUrNAH tasmAt | tarhi 'brahmANi jIvAH sarvespi' ityAdi kathamityata Aha tadanya iti || vAsudevAdanye jIvAH 'upachArataH' amukhyata eva brahmashabdoditAH, na tu mukhyata ityarthaH | itIti | vAkyeShviti sheShaH | anena sarvatretyasya hetAvapyanvayo darshitaH | tathA cha sarvatrodAhR^itavAkyeShu 'tasminneva' viShNAveva 'prasiddhasya' rUDhatvenAvagatasya 'brahmashabdasyopadeshAt' sarvagate vastuni shravaNAdityarthaH | tasminnevetyanena shruterniravakAshatvamuktaM bhavati | anena 'sa yashchAyamasharIraH praj~nAtmA' (ai.A. 3-2-3.) ityAdinA 'sarveShu bhUteShvetameva brahmetyAchakShate' (ai.A. 3-2-3.) iti shAkhAsheSheNa sarvatra sarveShu bhUteShu antargatatayochyamAno nArAyaNa eva na tvAdityAdiH | kutaH?  'etameva brahmetyAchakShate' iti sarvabhUtagate vastuni nArAyaNaikaniShThatvena shrutyAdiprasiddhabrahmashabdopadeshAchChruteriti sUtrArtha ukto bhavati |
(7) yuktyantareNa viShNorevAtroktasarvagatatvaM pratipAdayatsUtramupanyasya tadupAttashrutimevodAharati - vivakShiteti|  Adipadena 'agatosmatosnatosdR^iShTosvij~nAtosnAdiShTaH | shrotA mantA draShTAssdeShTA ghoShTA vij~nAtA praj~nAtA sarveShAM bhUtAnAmantarapuruShaH sama Atmeti vidyAt' (ai.A. 3-2-4.) iti vAkyasheSho gR^ihyate | ityAdIti luptatR^itIyavibhaktikaM padam | asya vivakShiteti sUtrapadenAnvayaH | ata eva sUtrabhAShyayorekIbhAva iti tattvapradIpoktiH | anena sUtre shrutyeti sheShaH sUchitaH | chaH pUrvoktahetusamuchchayesvadhAraNe cha | yato vaktuM yogye vivakShA bhavati | ato vivakShitAH vaktuM yogyAH vakShyamANA iti vA | ye tu shrutInAM brahmaguNeShu tAtparyAbhAvaM vadanti, tannirAsAya vivakShitapadamupanibabandha sUtrakR^iditi tattvapradIpokteH shrutitAtparyaviShayabhUtA iti vA | sarvatretyanuvartate | gate iti sheShaH | tathA cha sarvatra gate vivakShitAnAM shrutyA sarvatra gataniShThatayA vaktuM yogyAnAM itaHparaM shrutyA sarvagataniShThatayA vakShyamANAnAM shrutitAtparyaviShayIbhUtAnAM vA guNAnAmupasaMhAragatAshrutatvAdInAM viShNoreva yogyatvena 
tasminnevopapatteH anyatrAnupapatteshcha sarvatrochyamAno nArAyaNa eva iti sUtrArtha ukto bhavati | yaH prakR^ito viShNuH saH 'ataH' deshakAlaguNairvyAptaH | ata sAtatyagamane iti dhAtuvyAkhyAnAt 'santato hyata uchyate' iti vachanAchcha | yadvA - atostistR^itIyestishaye adhika ityarthaH | 'ashrutaH' sarvAtmanA shrotumashakyaH | svayameva svAtmAnaM svAtantryeNa shrR^iNoti | 'narte tvat' (R^i. 10-112-9.) iti shruteH | 'agataH' aprAptaH pUrNatvAtsarvAtmanAsj~nAta iti vA | sarvAtmanA mananaviShayo na bhavatItyamataH | anato netR^irahitaH svatantra iti yAvat | 'adR^iShTaH' pratyakSheNa kenachit, sarvAtmanA pUrNatvAt | ata eva sarvAtmanA 'avij~nAtaH' visheShato na j~nAtaH | 'anAdiShTaH' niyojaka- shUnyosnyairanAj~napta iti vA | yathAsnyaiH svayamashrutAdirna tathAnye, sarvAtmanA shrutyAdyA ityAha - shroteti | 'shrotA' yugapatsvAtantryeNa shravaNakartA | 'mantA' svAtantryeNa sarvamananakartA | svAtantryeNa sarvadraShTA | 'AdeShTA' niyojana- kartA | 'AghoShTA' samyagvaktA | 'vij~nAtA' visheSheNa j~nAtA | prakarSheNa j~nAtA | 'sarveShAM bhUtAnAM' jIvAnAm 'antaraH' antasthaH 'puruShaH' pUrNaH 'samaH' samAnaH, sarvarUpeNa 'AtmA' AdAnAdikarteti vidyAdityaitareyabhAShyatattva- pradIpavishveshvaratIrthIyadishA shrutyarthaH |
(8) nanvetachChrutyuktAnAm ashrutatvAdiguNAnAM kuto viShNuniShThatvamityata Aha - sa hIti || hishabdaH prasiddhau | 'saH' viShNuH 'na te' ityAdinA vAkyenAshrutatvAdiguNaH tadvattayA prasiddha ityarthaH | shrutau 'shrotrAdinA' iti padAdhyAhAreNeti bhAvaH | yadyapi shrutAvatatvasya prathamoktatvAdatatvAdiguNa iti vaktavyam | tathApi tasya sarva- gatatvarUpatvena viShNuniShThatayA sAdhyatvAt asiddhatvAt sa viShNuratatvAdiguNakaH prasiddha iti siddhanirdeshAyogAt ashrutatvAdItyuktam | yadvA - viShNuratatvAdiguNakaH 'na te viShNo' (R^i. 7-99-2.) ityAdishruteriti prayoge sarva- gatatvarUpasyAtatvasya sAodhyatvAttasya cha 'na te viShNo' ityAdAvanukterhetvananvayAdashrutatvAdItyuktam |
(9) 'na te' ityAdishrutau mukhatosshrutatvAdikaM viShNorna pratIyate ityatostraivArthe spaShTashrutiM chAha - sa iti | yaH 'savitA' jagadutpAdakaH sa harireva | yo 'vAyuH' balaj~nAnarUpo devaH sa paramaH paramAtmaiva | yaH 'indraH' paramai- shvaryavAn sa viShNureva, na prasiddhAdiH | yosshrutosdR^iShTaH sosnantosparimito harireva nAnya ityarthaH | yadvA - yo haryAdishabdavAchyaH prasiddhaH, sa eva savitR^itvAdiguNavAchishabdavAchya ityarthaH | ityAdIti | yataH chaturvedashikhAyA- mityAdyuktamatospi sa evAshrutatvAdiguNa ityanvayaH |
(10) nanu yathA brahmashabdAdashrutatvAdiliN^gaishcha viShNuH sarvagata ityuchyate | tathAssdityAdi- shabdAtsarvajIvaliN^gAchchAdityaH sarvajIvA vA sarvagatAH kiM na syurityata Aha - na cheti || 'Adityo rasaH' ityAdityashabdAt sarvagatatvaprakaraNe 'chakShurmayaH shrotramayaH Chandomayo manomayo vAN^maya AtmA' (ai.A. 3-2-1) iti shrutau j~nAnakaraNachakShurAdyAtmakadehAbhimAnitvena jIve prasiddhAchchakShurmayatvAdeshchetyarthaH | hetusamuchchaye chashabdaH| 'jIvaH' ityanena sUtragataM shArIrapadaM vyAkhyAtam | 'shArIrau tAvubhau proktau jIvashcha paramastathA' iti smR^iteH | sharIrAbhimAnitvAchcha jIvasya shArItvaM yuktam | jIva ityekavachanaM samudAyAbhiprAyam | jIvashchetyapi chashabdAnvayaH | tenAdityapratij~nA samuchchIyate | sarvatra gata iti sheShaH | iti na vAchyamiti sambandhaH |
(11) kuto na vAchyamityatra hetvAkAN^kShAyAM sUtramupanyasya pratij~nAbhAgasyAvatArikAbhAShyeNaiva vyAkhyAtatvAddhetvaMshameva vyAchaShTe - anupapatteriti || ekasyaikaikasya jIvasyeti vipariNAmenAnuvartate | sarvasharIreti | sarvasharIrasthatvasyAnupapatteH sarvajIvasya samAnabhogaprAptirUpopapattiviruddhatvAdevetyarthaH | na tvanyaprApakAbhAvAditi   hetvantaramanveShaNIyamityevashabdArthaH | evetyanena sautratushabdo vyAkhyAtaH | anupapattistu TIkAyAmeva sahetukamupapAditA |
(12) yuktyantareNa shArIrasya sarvagatatvaM nirAkurvatsUtramupanyasya tadupAttashrutimevodAharati - karmeti || bhAvapradhAnosyaM, chaH samuchchaye | 'sarvatroktaH shArIraH' iti padatrayaM vipariNAmenAnuvartate | tathA cha sarvatroktasya sarvagatasya prakR^itasya 'etamAtmAnaM parasmai shaMsati' ityaitareyashrutau shaMsanakriyAyAM sa etamAtmAnamiti karmatvena shArIrasya jIvasya cha tasyAmeva kartR^itvena vyapadeshAt ekasyAM kriyAyAM tayorutsargato bhinnatvaniyamAt apavAda- kAraNAbhAvAchcha na sarvatrochyamAnaH shArIra ityarthaH | tattvapradIpe tu - chakArAt 'parasmai' iti sampradAnavyapade- shAchchetyabhiprAya ityuktam | yaH 'etamAtmAnaM' chakShurmayatvAdiguNakaM paramAtmAnam 'anyasmai' ayogyAya 'shaMsati' upadishati tasya vedAH 'dugdhadohAH' phalavidhurA bhavantItyarthaH | ityAdItyasya pUrvavatsUtreNAnvayaH | Adipadena 'AtmAnaM veda' iti TIkoktaM 'yastityAja sachividaM sakhAyaM na tasya vAchyapi bhAgossti' (ai.A. 3-2-4.) iti tattvapradIpodAhR^itavAkyaM cha gR^ihyate | 'sachividaM' karmasaJNchayavettAraM prItyA ekadeshasthatvAt sakhAyaM hariM 'yastityAja' tatyAja anyathA veda, tasya 'vAchi' vedAdhyayanAdau tasmAt 'bhAgaH' phalaM nAsti narakaM cha syAdityarthaH |
(13) yaduktaM brahmashabdAt viShNureva sarvagata iti | tadayuktam, brahmashabdasya jIvespi vR^itteH | na 
chAsau jIvesmukhya iti tadagrahaH | chakShurmayatvAdibAdhakabalenAmukhyArthasyApi grahaNopapatteH | na cha dvitIyasUtroktabAdhakAnna jIvaH 'shrutvApyenaM veda na chaiva kashchit' iti gItAyAM jIvasyAshrutatvAdishravaNAt, tR^itIyoktasya cha viShNAvapi sAmyAt | nApi turIyoktachakShurmayatvAdibAdhakena, ekasyaiva karmatvakartR^itvayoH upapatterityAshaN^kAM pariharatsUtra- mupanyasya tadupAttashrutimevodAharati - shabdeti || bhAShyasya sUtreNAnvayaH | tathA cha 'etameva brahmetyAchakShate' iti vAkye hetutvena prakR^itabrahmashabdasya 'visheShAt' sAvadhAraNatvarUpavisheShavattvAdityarthaH | asya nAnena brahmashabdena shArIra uchyate iti labdhasAdhyenAnvayaH| anenaivakAro vidheyapadasaN^gataH, tachChiraskabrahmashabdashcha mukhyabrahmatvArthakaH| sa cha jIve na yukta ityuktaM bhavati | yadvA - evakAra emityuddeshyavAchipadenaiva saN^gatosnyayogavyavachChedArthakaH | na chaivaM brahmashabdasya sAvadhAraNatvAprAptiriti vAchyam | evakArArthAvadhAraNasyAnyayogavyavachChedasyAnyasmin brahmatva- yogavyavachCheda iti vivaraNe brahmashabdArthabrahmatvasambandhAt brahmashabdasya sAvadhAraNatvaprApteH | yadyapi na shArIra etachChabdArthaH | kutaH?  tasya evakArArthapratiyogivAchakabrahmashabdenaiva visheShitatvAditi sUtravR^ittissambhavati | tathApi na sA TIkokteti na kairapi pradarshitA |
(14) sAvadhAraNatvespi brahmashabdasya kuto na jIve vR^ittirityata Aha - na hIti| hishabdaH prasiddhau hetau cha| kavaya iti sheShaH | kuta iti chet evakArashiraskabrahmashabdavAchyatve jIvasya mukhyabrahmatvaM syAt, tachcha nopapadyate | tasyAmukhyabrahmatvena prasiddhatvAditi bhAvaH | evamevakArasyoddeshyasambandhonAnyayogavyavachChedakatvespi pUrvapakShe etachCha- bdArthatvena abhimatajIvAdanyasya brahmatvaM niShiddhaM syAt | tachcha nopapadyate | jIvAdanyasya paramAtmAno mukhyabrahmaNo jAtyAderamukhyabrahmaNashcha sattvenAnyasya brahmatvasambandhaniShedhAyogAdityapi draShTavyam | tattvapradIpe tu - jIvasya brahmatve tasya bhUtatvena bhUteShvityuktaM bhUtasthatvaM na yujyata ityuktam |
(15) viShNAvapi sAvadhAraNabrahmashabdasya vR^ittiH kuta ityata Aha - eSha iti || u eva | yadvA - ushabdo viShNuparaH | tathA chaiSha viShNureva brahmetyarthaH | 'AtmAnam' ityuktamAtmatvaM 'sa savitA' ityuktasavitR^itvAdikamapi viShNorevetyAha - eSha u evAtmetyAdinA | ya u yo viShNureva hariH | tatra nimittamAha - haratIti | yaj~nagR^iheShviDopahUtaM bhAgaM svIkarotItyarthaH | yadvA - satAM pApaM haratItyarthaH | evameSha eva para uttamaH pUrNAnandashcheti yojanA | indradyumnashAkhAyAmityasya 'ya etaM sarvabhUtasthaM viShNumeva brahmetyAchakShate indradyumnAH' ityupaskR^itenAnvayaH | asya cha hetoravatArikAgatasAdhyenAnvayaH |
(16) smR^itisamAkhyayAspi viShNoratroktasarvagatatvaM sAdhayatsUtraM paThitvA tAM smR^itimudAharati - smR^iteshcheti || ityAdismR^iteshcha sarvatrochyamAno nArAyaNa evetyanvayaH | na kevalamuktahetubhya iti chakArArthaH | smR^iteH svavachanatvespi paroktAnuvAdarUpatvAt taduktiryuktA | evamagrespi | he 'guDAkesha' guDAkA nidrA tadIshastadrahita iti yAvat | guDavadAsamantAtkeshA yasya saH shlakShNakesheti vA | ahamantaryAmitayA sarvahR^idayasthita ityarthaH 'gAM' bhUmiM Avishya tatrAvatIrya 'bhUtAni' jIvAn 'ojasA' sAmarthyena dhArayAmItyanyavAkyasyArthaH | ime cha gItAyAmarjunaM prati kR^iShNavAkye | pUrvavAkye sarvabhUtAshayastho ya AtmA jIvaH soshamityabhedapratItinirAsAya dvitIyavAkyodAharaNam | tadgatatvenaiva taddhArakatvamabhipretam | ato nAsaN^gatiH | AdipadAtsmR^ityantarasaN^grahaH |
(17) anye tu 'manomayaH prANasharIro bhArUpaH satyasaN^kalpaH' iti vAkye manomayatvAdiguNa Ishvara eva, na jIva iti siddhAntite jIveshayoraikyAt kathametadityAshaN^kya asti bhedaH | na chApasiddhAntaH, yatosyaM na pAramArthikaH, kintu, mithyAbhUta eva sUtrakR^itA vivakShita iti samAdhAya bhedamithyAtve sUtratAtparyaM varNayanti | teShAM matamAshaN^kya dUShayati - na cheti || chastvarthe | naJN cha tadviruddhatadabhAvArthaH | tathA cha 'aprAmANikaM' bhedamithyA- tvaM 'na kalpyaM' sUtrakR^idvivakShAviShayatvena na kalpanIyam | kutaH?  yatastadaprAmANikaM pramANashUnyaM 'dvA suparNA' ityAdipramANaviruddhaM cha ata iti yojanA |
(18) uktArthamAkShipya samAdadhatsUtraM paThitvAsskShepAMshaM tAvadvyAchaShTe - arbhaketi || vAkya iti sheShaH | arbhaketyasya vyAkhyAslpeti | alpamokaH sthAnaM yasya tasya bhAvastattvaM tasmAt | tathAchAlpasthAna- sthitatvokterityarthaH | sarvajIvahR^idayasuShirANAmalpatvAditi bhAvaH | sUtragatatachChabdasya prakAraprakAryubhayArthatvaM matvAssha - chakShuriti, jIva iti cha | Adipadena shrotramayatvAdi gR^ihyate | chakArAdAdishabdAdvA Adityashrutirapi gahyate | ata eva jIvapadamAdityasAdhAraNaM prAyoji | jIvasya vyapadesho vachanaM jIvavyapadeshaH 'chakShurmayashshrotramayaH' iti shrutAviti sheShaH | cho hetusamuchchaye | neti | sarvatrochyamAno nArAyaNa eveti yaduktaM tannetyarthaH | paramAtma- pakShespi jIvapakSha iva bAdhakasadbhAvAditi bhAvaH || parihArAMshaM vyAchaShTe - neti | uktabAdhakAdviShNoH sarvatrochya- mAnatvAbhAvo netyarthaH |
(19) kuto netyatostra bAdhakAbhAvAditi hetum arbhakaukastvAdInAM cha 
viShNAvevopapannatvenAbAdhakatvAditi tadupapAdakahetuM chopaskR^itya tarhi viShNAvarbhakaukastvAdikathanavaiyarthyamityAshaN^kya tatparihAratvenoktamevaMnichAyyatvA- dityaMshaM vyAkhyAti - arbhakaukastveneti | Adishabdenmanomayatvena ityAha | anena sautraivaMshabdaH prakArArthatayA vyAkhyAtaH | siddhAntAMshespi viShNvarthakasya vyatyastatachChabdasya sAvadhAraNasyAnvayamabhipretyAha - tasyaiveti | yadvA - pradhAnasUtresnuvR^ittasya tadityasyeha vipariNatasyAvR^ittiM matvAssha - tasyaiva viShNoriti | evakArospyarthaH | tathA cha sarvagatasyApi jIvavilakShaNasyApItyarthaH | na tu jIvasya, ityanyaniShedhArtho vA evakAraH | 'nichAyyatvAt' upAsya- tvAt | anenApariChinne alpaukastvoktiH jIvavilakShaNe chakShurmayatvAdyuktivyartheti shaN^kA nistA bhavati |
(20) idAnIM sarvagatasyAlpaukastvamayuktamiti shaN^kAnirAsAya sUtragR^ihItaM dR^iShTAntAMshaM evamityasya chashabdenApyanvayaM vyatyastatatpadasya AvR^ittasya 'yujyate' iti adhyAhR^itenApi sambandhamabhipretya vyAkhyAti - sarvagatatva iti || apIti dvitIyachashabdavyAkhyAnam |
(21) yadapi jIvavilakShaNasya nityaj~nAnavato j~nAnakaraNachakShurAdiprAchuryarUpachakShurmayatvAdikathanamayuktamiti chodyaM, tat chashabdasUchitasmR^ityA nirAha - sarvendriyamaya iti || viShNuryataH sarvaprANiShu saMsthitaH | prANA indriyANi tadvantaH prANinaH teShvindriyaniyAmakatvena sthitaH | sarvendriyasvAmIti yAvat | ataH sarvendriyamaya ityukta ityarthaH| svAmitvaM mayaDartha iti bhAvaH | chashabdaH prathamapAdArthe dvitIyapAdArthaM hetumAha | evaM dvitIyatR^itIyapAdadvayamapi AdityAdisarvaprANisthitatvAdAdityAdisarvanAmAbhidheya iti hetuhetumadbhAvena vyAkhyeyam | ata eva chashabdaH dvitIyatR^itIyachashabdavat visheShaNAntarasamuchchayepyanveyaH | anena  prathamapAdena 'chakShurmayaH shrotramayo manomayo vAN^mayaH' ityAdikaM brahmaNi tatsvAmitvena nimittena prayuktamiti vyAkhyAtaM bhavati | evaM dvitIyatR^itIyapAdAbhyAM tattadgata- tvenAdityAditattannAmavAchyatvakathanamukhenAdityashruterIshvaravAchitvamuktaM bhavati | anenaivAdityesnuktiyuktivirodhashcha parihR^itaH | chaturthapAdena ChandaHpadoktavedamukhyArthatvAchChandomayatvaM cha viShNoryuktamitiyuktaM bhavati | aitareyabhAShye - 'sampUrNadarshanashakteH chakShurmayaH sampUrNashravaNashakteH shrotramayaH satyakAmatvAt ChandomayaH sarvamantR^itvAnmanomayaH sarvavaktR^itvAdvAN^mayaH pUrNaphalarUpatvAdAtmA' iti | tathA bR^ihadbhAShye - 'mayaTprAyuryArthaH svarUpe cha' iti pratij~nAya -
sarvadraShTR^isvarUpatvAchchakShurmaya itIryate |
sarvashrotR^isvarUpatvAtsa shrotramaya IritaH || iti |
tathA bhAgavatatAtparye -
sarve viShNau sthitA yasmAdatassarvamayo hyasau |
iti prakArAntareNa bhagavati chakShurmayatvAdikaM vyAkhyAtam | skAnde ityanantaraM uktvAditi sheShaH | asya jIva- vilakShaNasyApi indriyasvAmitvAdinA chakShurmayatvAdi yujyate iti na tadayoga ityupaskR^itasAdhyenAnvayaH |
anena 'sarveShu bhUteShu' ityAtrArbhakaukastvokteH 'chakShurmayaH' ityAdau cha tasya jIvasya tena chakShurmayatvAdinA prakAreNoktatvAt AdityavyapadeshAchcha asmAdeva bAdhakAnna sarvatrokto nArAyaNa iti chet - na, kutaH?  atra bAdhakAbhAvAt, arbhakaukastvAdeshcha viShNAvevopapatteH | na chAparichChinnasyArbhakaukastvoktiH jIvavilakShaNasya chakShurmaya- tvAdyuktishcha vyartheti vAchyam | evaM nichAyyatvAt | chAyR^i pUjAnishAmanayoH | tasyaiva tasyAparichChinnasyApi viShNoH alpaukastvachakShurmayatvAdinA prakAreNopAsyatvena upAsanArthaM taduktisArthakyAt | na chAparichChinne jIvavilakShaNe cha brahmANi arbhakaukastvAdyuktirna yujyata iti vAchyam| yataH 'evaM cha' evamapi sarvagatatvespi 'vyomavat' tadalpaukastvaM chakShurmayatvAdi yujyate | yathA vyAptasyApi vyomnosvyAkR^itAkAshasya maThAdyekadeshAvasthitiH tathA brahmaNo bhUtAshayAdau sthitiryuktA | yatashchaivaM viShNorjIvavilakShaNatvespi indriyasvAmitvAdinA chakShurmayatvAdyuktiryuktAsta iti sUtrArtha ukto bhavati |
(22) punaruktamAkShipya samAdadhatsUtramupanyasyati - sambhogeti | atra pUrvasUtrAdevaMshabdamanuvartya tadbodhitamApAdakaM darshayan pUrvapakShAMshaM tAvadvyAchaShTe - jIveti || jIvaparamAtmanorityarthaH | eketi || viShNoH sarvasharIrasthatve jIvena sahaikasharIrasthatvaprApteriti bhAvaH | saMshabdasya 'vyavahR^ipaNossamarthayoH' ityatreva samAnArthatva- mAshrityAha - samAneti | iveshvarapakShespi bAdhakasAmyAnnAyaM sarvagata iti vAkyasheShaH | parihArAMshaM vyAchaShTe - neti|  neshvarasya samAnabhogaprAptirityarthaH |
(23) kuto netyastatra hetutvena vaisheShyAdityaMshaM yojayati - sAmarthyeti || svArthe ShyaJN | visheShiNo bhAva iti vA | tathA cha parasya samAnabhogAprAptau jIvAdapi sAmarthyavaisheShyAdityarthaH |
(24) kiM tatsAmarthyavaisheShyaM, yena samAnabhogAprAptirityata Aha - uktamiti || na kevalaM sUtre jIveshayorbhogasAmyAbhAvaH, tatra hetutvena sAmarthyavaisheShyaM choktam, kintu gAruDe cheti samuchchayArthashchaH | kimukta- mityatastatpaThati - sarvaj~neti || sarvaj~natvAlpaj~natvarUpabhedakadharmAbhyAmityarthaH | prAptasya bAdhakasya parihArAya viShNoH sAmarthye satyapi prathamaM prAptistAvatsyAdeva agnistambhavato dAhaprAptivat | sAspi bhagavati na sambhavati | tasya sArvaj~nenaiShyadbAdhakaparihartR^itvasambhavAditi bhAveneha sArvaj~noktiH, na jIvena 
sahekasharIrasthatvespi duHkhaparityAgena sukhamAtrabhoge svAtantrayaM hetuH | jIvasya chobhayAnubhave pAratantryaM heturiti vivektavyam | sambhogaH samAnabhogaH | gAruDa ityanvayaH | 'iti cha' iti chashabdapAThe tatra pUrvoktena samuchchayArthashchakAraH| anena yato yathA ekasya jIvasya sarvasharIrasthatve sarvasamAnabhogaprAptiH bAdhikAsnupapattiH sUtroktAssti | tathA evamIshasya sarvabhUtagatatvamaN^gIkR^itya jIveshvarayorekasharIrasthatve parasya jIvasamAnabhogaprAptirbAdhikAssti | ato neshvaraH sarvabhUtagata iti chenna, kutaH tasya tadaprAptau jIvAdapi sAmarthyavaisheShyAt agnistambhavato dAhAbhAvavaditi sUtrArtha ukto bhavati || 1 ||
|| iti sarvagatatvAdhikaraNam ||
|| 2. attR^itvAdhikaraNam ||
(1) atrAdhikaraNe lokatosnyatra prasiddhAditishabdena sahoktAttR^itvaliN^gasya harau samanvayaH kriyate | shrutyAdisaN^gatiH viShayavAkyamudAhR^itya viShayasaMshayau sayuktikapUrvapakShaM cha sUchayati - janmeti || janmAdisUtre janmAdikartR^itvaM viShNoruktamityarthaH | tatreti | uktalakShaNeShu madhya ityarthaH | praviShTamiti sheShaH | attR^itvamiti ||
sa sargakAle cha karoti sarvaM
saMhArakAle tu tadatti bhUyaH |
sraShTA pAtA tathaivAttA (skAnde)
ityAdAvadidhAtuprakR^itikAnekashabdavAchyaM saMhartR^itvAparaparyAyashabdabodhyaM UrNanAbhyAdivadattR^itvaM tadityarthaH | anena aderbhakShaNArthatvAdaditerattR^itvespi na saMhartR^itvalakShaNasyAtivyAptiriti shaN^kA nirastA | prathametishabdaH shrutigataH | dvitIyastu bhAShyakArIyaH | aditerityAvartate | tatraikaM bhAvapradhAnam | tathA cha iti bR^ihadAraNyakavAkye yadattR^itvaM pratIyate tat aditeH devamAtureva bhavet | kutaH?  'aditeH' aditishruteH | tathA adititvaliN^gAchcheti yojanA | adititvaM cha gotvAdivadaditimAtradhramo, na viShNau sAvakAsham | anena janmAdisUtroktalakShaNasyAtivyAptya- sambhavAkShepAttenAsyAkShepikI saN^gatiH | shrutyuktamattR^itvaM viShayaH | viShNoranyasya veti sandehaH | devamAturaditereveti pUrvaH pakShaH | aditishrutiradititvayuktishcha sUchitA bhavati | pUrvapakShe shrutyarthastu - 'saH' aditirdevamAtA saMvatsaranAmnA chaturmukhena 'yadyadasR^ijata tattadattumadhriyata' manaH | Adachcheti sheShaH | kutaH sarvAttR^itvamaditeH?  yasmAtsarvAtrI sA sarvamattIti yat 
tadeva hyaditerdevamAtuH 'adititvam' aditishabdavAchyatve nimittam, anyathA tanna syAditi | asmin pakShespi sthalAntarasthAditishabdasya nirvachanamidam | atra sarvashabdaH sudhArItyA adityadanayogyasarvaparaH | TIkArItyA saN^kuchitasarvaparo vA| siddhAnte shrutyarthastu - 'saH' saMvatsaranAmakaH chaturmukho 'yadyadevAsR^ijata tattatsarvamattuM' sa mR^ityunAmA janArdanosdhriyata | Adachcha | kutaH sarvasaMhartR^itvaM viShNoH?  'aditeH' aditishabdAt | aditirhi 'idaM sarvaM......yadidaM kiJNcha' (tai.2-6) 'aditirdevatAmayI' (kaTha. 4-7) iti shrutyantare brahmaNyaditishabdaprayogAditi yAvat | tAvatAspi kutaH sarvAttR^itvaM viShNoH?  sarvamattIti yattadeva hi 'aditeH' strIliN^gAditishabdavAchyasya 'adititvam' aditishabdavAchyatvaM anyathA sa nirnimittakaH syAditi bhAvaH | anena viShNoH sarvAttR^itAyAM tannimittakashrutyantaragatAditishabdo heturityuktaM bhavati | uktaM hi chandrikAyAm | 'tattadattumiti pUrvapratij~nAtasarvAttR^itAyAM shrutyantare brahmaNi prayuktasya sarvAttR^itvanimittakasyAditishabdahetUkaraNe sambhavati' iti | ata eva R^igbhAShye 'atti vishvaM tena chaivAditiriti viShNuH' ityuktam | tatraiva 'guNataH kAlatashchAnantyarUpamakhaNDitatvaM chAditishabdapravR^ittinimittam' iti choktam |
(2) nanvetadattR^itvamaditeshchetkathaM tarhi tasyAM sa iti pulliN^gaM yuktaM syAt | atastena shrutyAdibAdha ityata Aha - sa iti || iti vAkye shrutamityarthaH | ityAdivadityAnantaraM adityAM yujyata iti sheShaH | chastvarthaH | Adipadena 'soshaM vAyuM dishAM vatsaM veda' iti ChandogavAkyaM gR^ihyate | kUTamAkAshaM tadvannirvikAratayA tiShThatIti kUTasthaH | prakR^itiH 'akSharo' dehatosvinAshitvAduchyate iti gItAvAkyasyArthaH | dikshabditAnAM pUrvAdi chaturdigavasthitabhagavadbAhUnAM 'vatsaM' tato jAtaM 'vAyuM' mukhyaprANamahaM 'veda' jAnAmItyarthaH | lakShmIvAkyametat |
(3) siddhAntayatsUtramavatArayati - atreti || iti chodye samAdhAnamuchyate sUtrakR^itA iti sheShaH | anena sUtrestrochyate iti sheSho darshitaH | tatsUtraM paThati - atteti | tattvityanuvartate, vipariNamyate cha | tathA chAtra vAkye yaH 'attA' saMhartochyate sa viShNureva | kutaH? 'sarvaM vA atti' iti 'charAcharasya' chetanAchetanarUpasya vishvasyAdyatayA saMhAryatayA 'grahaNAt' charAcharAttR^itvaliN^gAditi yAvaditi sUtrArthaH |
(4) charAcharasyAdyatayA grahaNespi kuto nAditestadattR^itvamiti liN^gasya sAvakAshatvashaN^kAM nirAha - 
na hIti||  hishabdaH prasiddhau | charAcharasyeti  sUtrAkSharANyanUdya shrutyanusAreNa sarvasyeti vyAkhyAnam | na cha sAmAnyapadena vyAkhyAnaM vyarthamiti vAchyam | sUtrasya shrutivisaMvAdapratItinirAsArthatvAt | 'aditeH' devamAtuH |
(5) charAcharAttR^itvaM viShNorapi kutaH siddhamityata Aha - sraShTeti || 'puMsAM paraH' tebhyaH uttamo 'vAsudevaH' kR^iShNaH 'eka eva' nikhilajagataH ekaH svatantraH 'sraShTA' sR^iShTikartA tathA 'pAtA' rakShitA tushchArthaH | atrA cha | 'vasudevetare' brahmAdyAstu 'alpasya' jagadekadeshasyAsvAtantryeNa sR^iShTyAdi kartAro bhavanti| svAtantryApekShayA netyarthaH| iti skAnde ityanantaram uktatvAditi vAkyasheShaH |
(6) spaShTArthatvAtprathamaM smR^itimudAhR^ityAtraivArthe shrutimapyAha - eka iti || eka ityasyAvR^ittiH, idamityasyApyAvR^ittipariNAmau | tathA cha ya ekaH 'idam' asya jagataH 'purastAt' pralaye babhUva | yatashcha sR^iShTau 'idaM' jagat 'babhUva' jAtam | atha yashchaiko bhavanasya 'gopAH' goptA babhUva | yaM cha 'sAmparAye' muktipralayayoH bhuvanaM pravishati nigIrNaudanavat | 'saH devo' hariH naH 'AyuShe' Ayurarthe 'iha' yaj~nasthAne Agatya 'ghR^itam' Ahuti- rUpam 'attu' svIkarotviti taittirIyashrutyarthaH | mantradraShTR^iR^iShivAkyametat | iti shrutyanantaraM yata iti sheShaH | asyAtospi viShNoshcharAcharAttR^itvaM siddhamityanvayaH |
(7) yadA niravakAshasarvAttR^itvaliN^gamAtrAtsAvakAshAditishrutyadititvaliN^gayorbAdhena attA viShNureveti siddhyati | tadA kimu vAchyaM niravakAshaprakaraNasamuchchitAlliN^gAdityarthaM pratipAdayatsUtraM paThitvA vyAchaShTe - prakaraNAchcheti || 'naivehaM kiJNchana' (bR^i. 3-2.) iti niravakAshaviShNuprakaraNabalAchchAttA viShNureveti sUtrArthaH |
(8) prakaraNasya vaiShNavatvAsiddhimAshaN^kyAha - apsaMvatsarasR^iShTyAdineti || apsR^iShTiH saMvatsaranAmaka- chaturmukhasR^iShTishcha te AdI yasya tat tathoktam | Adipadena saMvatsarAdanodyamAdiliN^gaM gR^ihyate | 'tatprakaraNatvAt' viShNuprakaraNatvAdityarthaH | etatprakaraNasyeti sheShaH | avagamopalakShakametat | asyAtaH prakaraNAdviShNureva atrochyate iti prakR^itasAdhyenAnvayaH | cho hetusamuchchaye | prakaraNaM nAmaikaprameyapratipAdakAnekavAkyAni | bR^ihadAraNyake hi - 'naiveha kiJNchanAgra AsIt | mR^ityunaivedamAvR^itamAsIt | ashanAyayAsshanAyA hi mR^ityustanmanoskurutAtmanvI syAmiti| sosrchannacharatatasyArchata AposjAyanta....tadyadapAM shara AsIttatsamahanyata sA pR^ithivyabhavat tasyAma- shrAmyat.... soskAmayata dvitIyo ma AtmA jAyeteti sa manasA vAchA mithunaM samabhavadashanAyA hi mR^ityustadreta AsIttatsaMvatsosbhavat .... taM jAtamabhivyAdadAtsa bhANamakarotsaiva vAgabhavatsa aikShata yadi ha vA imamabhimaMsye kanIyosnnaM kariShya iti sa tayA vAchA tenAtmanA idaM sarvamasR^ijata' (bR^i. 1-2.) iti 
viShNuviShayANyanekavAkyAni shrUyante | 'agre' pralaye 'iha' asvatantravarge, gagana iti vA | 'kiJNchana' jIvajaDarUpaM vastu naivAsIditi |
nanu - 
sarvasaMhArakaM viShNuM devIM jIvAMstathaiva cha |
kAlaM triguNasAmyaM cha karmANi prANamindriyam |
saMskAraM chaiva vedAMshcha narte kiJNchillaye tvabhUt ||
iti bR^ihadbhAShyodAhR^itavachanAnnityAnAM jIvAnAmapi sattvAtkathamiyamuktirityata uktaM - mR^ityunaiveti | 'idaM' jIvAdikaM 'mR^ityunA' tannAmakena janArdanena 'AvR^itam' AchChAditamAsIt | mR^ityorAvarakatve hetuH - ashanAyayeti | ashaM jagattannetryetyarthaH | mR^ityorashanAyAtvaM shrutiprasiddhamityAha - ashanAyA hIti | 'tat' tasmAdekAkitvAnmR^ityuH 'AtmanvI' jagadrUpasharIravAn syAmityaichChat | evaM sa mR^ityuH 'archan' svAtmAnaM pUjayan saJNchachAra tasyArchata AposjAyanta | tA eva tAsAmarchanasAdhanamiti bhAvaH | tatrApsu yospAM 'sharaH' phenarUpo maNDa AsIttachCharaH | sa sharo mR^ityunAsvaretasA 'samahanyata' saN^ghAtatvaM prApitaH | yassaN^ghAtaH sA 'pR^ithivI' brahmANDarUpAsbhavat 'tasyAM' pR^ithivyAM shvetadvIpe 'ashrAmyat' shishye mR^ityuH | sa mR^ityuH 'me' mama 'AtmA' brahmA dvitIyo vAyvapekShayA jAyeteti akAmayata | atha 'ashanAyA' sa mR^ityuH 'manasA' svechChayA 'vAchA' vedAbhimAnishriyA 'mithunaM' dvandvIbhAvaM 'samabhavat' prApat | tena mithunIbhAvena yadreta AsIt 'tatsaMvatsaraH' tupAdAnakadehavAn saMvatsaranAmakashchatu- rmukhosbhavat | atha jAtaM saMvatsaramabhilakShya attuM 'vyAdadAt' vidadAra svamukhaM mR^ityuH | sa saMvatsaro bhayAt viShNudIptyAssnandabodhakabhANiti shabdamakarot | yadbhANiti vachastadabhimAninI saiva vAN^nAmnI sarasvatyabhavat | sa mR^ityuH aikShata AlochitavAn | kimiti? 'yadImaM' saMvatsaram 'abhimaMsye' lInaM kariShye tattadA me 'kanIyaH' alpamannaM kariShye | tato bahvannaM bhavatvityAlochya sa mR^ityuH 'tayA vAchA' sarasvatyA 'tenAtmanA' chaturmukhenedaM sarvamasR^ijata | janayAmAseti shrutyarthaH |
(9) nanvapsaMvatsasR^iShTyAdinAstrochyamAnenApi kathamasya viShNuprakaraNatvanishchaya ityatospsaMvatsarasR^iShTyAde- rviShNuliN^gatvAditi bhAvena tasya talliN^gatve smR^itimAha - nehAsIditi || 'Adau' 
pralaye 'iha' asvatantravarge 'kiJNchinApi' jIvo jaDaM vA nAsIt | nanvidamayuktaM, jIvAdeH nityasya sattvAdityata Aha - mR^ityuriti | pralaye mR^ityunAmA hariH jIvAdyAvarakatvenAsIt | ata AvR^itatvAnnAsIdityuktamiti nAnupapattiriti bhAvaH | 'saH AtmanaH' iti padachChedaH | 'mantreShvAN^yAderAtmanaH' ityAllopaH | tathA cha 'saH' prabhurviShNurAtmano 'manasA' svechChayaivApos- srAkShIt | 'tAsu' apsu 'mahattaraM' svArthe tarap | mahat sthUlam 'aNDaM' brahmAN‍DaM nirmame | 'tatra' aNDe saMvatsarAkhyaM brahmANamasR^ijadityanvayaH nAmetyanena samyagvatsabhUtAn ramayatIti vyutpattyA saMvatsarashabdashchaturmukhe prasiddha ityuchyate | atrAsAmarthyaparihArAya - prabhuriti | 'taM' chaturmukham 'attuM' bhakShayituM 'vyAdadAt' vyAvR^itat viShNuH | tadA brahmA 'virurAva' bhANitishabdamakarodityarthaH | heti asyArthasya shrutiprasiddhatAM sUchayati | atha ArAvakaraNAnantaraM 'tatkR^ipayA' tasmin chaturmukhe kR^ipayA viShNustamajagdhvA sR^iShTikriyAyAmayojayat | 'sa vibhuH' chaturmukho haraye hareradyArthaM bhuvanamasR^ijat | yadvA - bhuvanamasR^ijat, sR^iShTaM taddharayesrpitavAniti sheSheNa yojanA brahmavaivarta ityanantaraM yata uktamiti sheShaH | asyAtospsaMvatsarasR^iShTyAderviShNuliN^gatvasiddhirityadhyAhR^itasAdhyenAnvayaH |
|| iti attR^itvAdhikaraNam || 2 ||
|| 3. guhAdhikaraNam ||
(1) atrAdhikaraNe lokatosnyatra prasiddhakarmaphalabhoktR^itvaliN^gasya viShNau samanvayaH pratipAdyate | pUrvAdhikaraNashrutisaN^gatiM viShayavAkyodAharaNapUrvakaM viShayaM sUchayati - sarveti || yasmAt 'paraH' paramAtmA 'ekaH' ekatvasaN^khyAyuktaH 'sarvAttA' sarvasaMhartA cha, tasmAtprakR^itipratyayArthayostatra yogAt sarvAttetyAdikriyAliN^gabodhaka- shabdavAchyatvenokta ityarthaH | sarvAttetyuktyaiva arthAtpAtetyapyukta iti bhAvaH | tataH kimityata Aha - R^itamiti | tatretyAdau saMyojyam | tathA cha 'tatra' sarvAttR^itvamadhye praviShTaM tadvisheShabhUtaM pAtR^itvaM yatroktaM tatra kAThake 'R^itaM pibantau' ityatra 'pibantau' karmaphalasArabhoktArau dvau pratIyete iti yojanA | dvivachanena dvitvabodhAditi bhAvaH | anena yuktamattR^itvaM bhagavatastatra prakR^itipratyayArthayorupapatteH | iha tu karmabandhavidhure paramAtmani prakR^ityarthasya nirbhede pratyayArthasya chAyogAnna tasya dvivachanAntapibachChandavAchyateti pUrvavaiShamyeNa pratyavasthAnAdvA pUrvamarthAduktasya pAtR^itvasyAnyamAtraniShThatvessambhavasyAnyasminnapi sattvestivyAptervA AkShepAdvA pUrvAdhikaraNenAsya saN^gatiH, 
pAtR^itvAkhyaviShayashcha sUchito bhavati | viShayavAkye janyajanakabhAvaH ShaShThyarthaH tathA cha 'sukR^itasya loke' sukR^itanirmite puNyakArye tattvapradIparItyA sukR^itanimitte sharIre hR^idayaguhAM praviShTau guhAyAmapi 'parame' sarvajIvottame A R^iddha ArdhaH parebhyo rudrAdibhya ArdhaH parArdhaH | tasminnatipUrNe vAyAviti sheShaH | tathA cha tatra praviShTau hR^idayaguhAshritavAyvadhiShThAnAviti yAvat | 'sa hAssyastaH piturardhameyAya' (ChAM. 5-3-4.) iti tattvapradIpodA- hR^itashruteH parabrahmAvAsatvAttadanyajIvAbhimanyamAnatvAtparArdhaM sharIramiti vA | 
R^itaM satyaM tathA dharmaH sukR^itaM chAbhidhIyate |
R^itaM tu mAnaso dharmaH .......
iti gItAbhAShyodAhR^itasmR^iteH shAstravihitakarmabhirAgataM phalamupalakShaNayA R^itamityuchyate | tathA cha 'R^itaM pibantau' bhuJNjAnau yAvAtmAntarAtmAkhyabhagavadrUpavisheShau vartete tau 'brahmavido' brahmaj~nAninaH 'paJNchAgnayo' devapitR^ibhUtamanuShya- brahmayaj~nAkhyapaJNchamahAyaj~navantaH | 'sa eSha yaj~naH paJNchavidhosgnihotraM darshapUrNamAsau chAturmAsyAni pashuH somaH' () ityaitareyoktapaJNchamahAyaj~nA vA | dyuparjanyadharApuMstryAkhyapaJNchAgnividyAniShThA vA | nachiketA nAma R^iShiH nachiketasa idaM nAchiketamagnichayanavisheShaH | trinAchiketAstrivAramanuShThitanAchiketeShTakAchayanavanto ye vartante viduShAM pApinAM cha krameNa 'ChAyAtapau' sukhaduHkhakAraNabhUtau vadantItyarthaH | sukhaduHkhahetutvarUpaM gauNaM ChAyAtapatvaM cha pratiyogi- bhedAdaviruddham | yathoktaM tattvapradIpe amarANAmAhlAdakAvasurANAM tApakAvityartha iti | prashnarUpakAryadvArA tanmUla- sandehaprakAraM darshayati - 'tau' shrutyuktapibantAviti | iti vAkye pibantau yau pratIyete tau kAvityanvayaH | anena pibantau kiM jIvaparau uta pararUpe eveti saMshayaH sUchito bhavati | itItyanantaraM iti saMshaye jIvasahita IshvaraH pAteti pUrvapakShe cha satIti vAkyasheShaH |
(2) atha siddhAntayatsUtramavatArya vyAchaShTe - uchyate iti || sUtrAtparata itishabdosdhyAhAryaH | guhAM praviShTAviti hetugarbhaM visheShaNam | pibantAvityAtmapadavyAkhyAnam | R^itamityAdAvadhyAhAryam | viShNurUpe ityAtmA- nAvityasya vyAkhyAnAntaram | tathA cha - yAvAtmAnau R^itaM pibantau tAvAtmAnau viShNurUpe eva | kutaH? yato guhAM praviShTAviti yojanA | evetyanenAnuvR^ittatushabdArtha uktaH | viShNU iti vaktavye viShNurUpe evetyuktiH dvivachanasya rUpa- dvayavivakShayA sAvakAshatoktyarthA |
(3) nanu viShNossarvasharIreShvekaikarUpeNaiva praveshAtkathaM rUpadvayAbhiprAyeNApi dvivachanopapattirityataH taddarshanAditi sUtrAMshasUchitashrutimudAharati - gharmeti || bhagavantAviti, kartumiti cha sheShaH | 
trivR^itamityAvartate | tathA cha 'gharmA' gharmau dIptau gharShakau saN^kochakAviti vA | 'gharShaNAtsarvalokasya nR^isiMho gharma uchyate' ityaitareya- bhAShyokteH, ghR^iShTatvena cha mitAviti tattvapradIpokteshcha | 'samantA' samantau vyAptau prakR^itipuruShakAlavyApinau | deshataH kAlataH shaktitashcha sampUrNau  yau bhagavantau trivR^itaM tejobannAtmakaM sharIraM 'vyApatuH' visheSheNApatuH dehahR^idaya- guhAsthAnaM prAptau | tayoH 'juShTiM' sevAM kartuM 'mAtarishvA' mukhyavAyurapi trivR^itaM jagAma | 'divo' devyA vAyupatnyAH stanyaM 'payoH' 'didhiShANAH' pipAsanto devAH dvirUpaM tamekam 'aveShan' anvaichChan | tam 'arkam' aram alaM kaM sukharUpaM 'sahasAmAnaM' sahavAyuM viduriti shrutyarthaH | gurvarthadIpikAyAM tu samantAditi padachChedaM kR^itvA vidyamAnAviti chAdhyAhR^itya samantAdvidyamAnau vyAptAviti vyAkhyAtam| tachchintyam| ityAdineti | vAkyeneti sheShaH | Adipadena 'divaspayaH' ityuttarArdhaM, tathA -
ekaH suparNaH sa samudramAvivesha sa idaM vishvaM bhuvanaM vichaShTe |
taM pAkena manasAspashyamantitastaM mAtA relhi sa u relhi mAtaram ||
suparNaM viprAH kavayo vachobhirekaM santaM bahudhA kalpayanti | (R^i. 10-114-4., 5.)
ityAdikaM cha gR^ihyate | 'ekaH suparNaH' suShThu paramAnandarUpo bhagavAn samudramAvivesha | sa idaM sarvaM jagat 'vichaShTe' pashyati | 'taM' paramAtmAnaM pakvena manasA ahamapashyam | 'taM mAtA' vyaJNjakatvAdvAk sarasvatI 'relhi' lihyata iva | sa paramAtmA mAtaraM relhi | tAvanyonyaM sambaddhau bhavataH | tathA cha - bhagavadvyaJNjakavAchospi taddhyaN^gyatvamiti bhAvaH | tameva suparNamekaM santaM 'viprAH' visheSheNa prakR^iShTAH kavayo 'vachobhiH' shabdaiH 'bahudhA' keshavAdidvAdashadhA sthitaM kalpayanti chintayanti ityarthaH | taddarshanAditi | tasya viShNoH dvirUpatayA sarvasharIrapraveshasya uktatvAdityarthaH | tathA cha - ekasminnapi viShNau yuktaM rUpadvayAbhiprAyeNa dvivachanamiti bhAvaH | evaM taddarshanAt ityetat tattvapradIparItyA uktavisheShaNe nirNIte viShNau dvivachanadarshanAt 'ekaH suparNaH' ityAdinA tachChabdenaikavachanena parAmarshadarshanAt tasyaiva samudraniveshino nikhilabhuvanadarshinaH 'apashyamantitaH' iti guhApraviShTatvadarshanAdekasyaiva bahunAmarUpadarshanAt ityapi vyAkhyeyam ||
(4) nanu viShNau rUpadvayavivakShayA pratyayArthopapattAvapi prAtipadikArthakarmaphalabhoktR^itvAyogAt na 'R^itam' iti vAkyapratipAdyatvaM tasyetyata Aha - Atmeti || eka eva hariH dehajIvarUpopAdhibhedAt AtmAntarAtmeti rUpabhedena 'dvidhA sthito' dvidhA bhUtaH | dehajIvayorhR^idaye niviShTaH | yaddhA - TIkArItyA upAdhibhedavivakShAmantareNaiva dvirUpatayA dehaniviShTaH 'karmajaM rasaM' phalaM 'nityaM' niyamena 'pibati' bhuN^kte ityarthaH | smR^ita iti pAThe kIrtitaH ityarthaH | rasashabdena jIvAbhogyaguNabhoktaiveshvaraH, na tu tadbhogyadravyabhokteti prameyaM sUchitam | bR^ihatsaMhitAyAmityasya taddarshanAdityanuvR^ittavAkyenAnvayaH | 
karmaphalabhogasyoktatvAditi tadarthaH | tathA cha - na tadanupapattiriti bhAvaH | na kevalaM bR^ihatsaMhitAyAm | kintu -
shrotraM chakShuH sparshanaM cha rasanaM ghrANameva cha |
adhiShThAya manashchAyaM viShayAnupasevate || (bha.gI. 15.9.)
iti gItAsvapIti chArthaH |
(5) nanu kimIshvaro duHkhaM pApakarmaphalaM bhuN^kte?  puNyajaM sukhaM vA?  nAdyadvitIyau, pUrNAnandatvAdityata Aha - shubhamiti || 'asau' sarvasharIragataprANe sthito 'hariH' yaj~ne havissvIkartA pApahartA bhagavAn 'nityaM' niyamena shubhakarmaphalameva 'pibati' bhuN^kte | hariH ashubhakarmaphalaM 'na pibet' na bhuN^kte ityarthaH | 'puNyamevAmuM gachChati (bR^i. 3-5-20.) parame parArdhe' (kaTha. 3-1.) iti shruteH | pibatIti R^itapAnakartari advitIyatvamabhyupaiti | anenArthena dvitIyapakShamaN^gIkR^itya AdyapakShosnabhyupagamena parihR^itaH | pUrNAnandasya sukhabhogAyoga iti dvitIyaM dUShaNaM pariharati - pUrNAnandamayasyeti | tAdAtmyArthe mayaT | 'tAdAtmyArthe vikArArthe prAchuryArthe mayaT tridhA' iti gItAbhAShyokteH | tathA cha - pUrNAnandarUpasyAsya viShNoH 'cheShTA' aishvaryaM kvachitkAle deshe kenApi sAkalyena 'na j~nAyate' na chintyate ityarthaH | tathA cha - aishvaryabalena pUrNAnandasyApi sukhabhogo yukta iti bhAvaH | 
yadvA - viShNorbhoktR^itvAbhyupagame 'anashnannanyaH' (mu. 3-1-1.) iti shrutivirodha ityata Aha - shubhamiti || parAdhInabhogAbhAvaviShayam ashubhabhogAbhAvaviShayaM vA tadvAkyamiti bhAvaH | na cha 'nIchochchataiva duHkhAderbhoga ityabhidhIyate | nAsau nIchochchatAM yAti' iti vAkyavirodhaH, sukhabhogasyochchatArUpatvAditi vAchyam | viShNau jIvasamavete bhoge svIkArAmAtrAbhyupagamena uchchatAsampAdakavikriyAvisheShAnabhyupagamAt | uktaM hi tattvapradIpe - na cha 'anashnannanyaH' iti shrutivirodhaH | na hi parAdhInatayA bhogo, nApyapriyabhogo na cha tannimittochchanIchatA viShNoH, kintu - jIvasamavete bhoge svIkAramAtramuchyata iti | yadvA - nIchochchatAsampAdako bhogaH svIyatayA sAkShAtkAraH, sa chAbhimAnayuto vivakShitaH, na chAsAvIshvare iti na virodhaH | pAdma ityanantaraM uktatvAditi sheShaH | tathA cha - na shrutiyuktivirodha iti bhAvaH |
(6) nanu kathaM guhAniviShTatvaliN^gAtpibato viShNutvanishchayaH, tasya jIvespi yogAdityata Aha - yo vedeti | viShNoreva guhAnihitatvamatra grAhyamiti chopaskartavyam | Adishabdena 'AtmAsntarAtmA' iti 'shrotraM chakShuH' iti 'ahaM vaishvAnaro bhUtvA' ityAdismR^itirgR^ihyate | tathA cha ityAdinA viShNoreva prasiddhaM guhAnihitatvamatra grAhyamiti imamarthaM sUtrakAro hishabdena darshayatItyarthaH | tathA cha - hR^idayaguhAsthatvamAtrasya 
jIve sambhavespi na tadiha hetutvena gR^ihyate | kintu - shrutyAdiprasiddhaM mokShajanakaj~nAnaprakArIbhUtaM prAdhAnyena guhAnihitatvameva | tachcha jIve niravakAshamiti bhAvaH|
sUtre samanvayasUtrAttushabdamAtramanuvartate | AtmAnAvityAvartate | tathA cha 'AtmAnau' AdeyaM sukhaM mAtyanubhavatIti vyutpattyA AtmashabdoktashubhakarmaphalabhoktArau 'AtmAnAveva' AtmAntarAtmAkhye viShNurUpe eva, na tu jIveshvarau | kutaH?  hi yasmAttau hR^idayaguhAM praviShTau tasmAt | na hi jIvespi guhAniviShTatvaliN^gaM sambhavatIti vAchyam | tasya shrutyAdyaprasiddhatvAt | tatra prasiddhasyaiva grAhyatvAt | viShNostu 'yo veda' iti shrutyAdyaprasiddha- tvAditi hishabdArthaH | nanu viShNau pibantAviti dvivachanAnapapattiH | na cha rUpapraveshena dvirUpeNa praveshasyAsiddhatvAdityAshaN^kyAha - taddarshanAditi | tasya harerdvirUpatayA sharIrahR^idayaguhAsthatvasya liN^gasya darshanAt 'gharmA' iti shrutyuktatvAditi sUtrArthaH | atra tattvityasyAnuvR^ityA shrautapadAnuvR^ittyA cha AnandamayastadbrahmetyA- divadihApi pratij~nAsiddheH AtmAnAvityuktiH | shrautadvivachanasya gatimAha - Atmeti || smR^itisamAkhyAM shrautapadA- nuvR^ittiM vinA AdeyaM mAtIti vyutpattyA shubhakarmaphalabhoktR^itvarUpaliN^gaM cha vaktum | uktaM hi chandrikAyAm - AdeyaM mAtIti vyutpattyA AtmashabdoktaM shubhabhoktR^itvaM mUlayuktiriti | na chaivamR^itapAtR^itvasamAnAdhikaraNaguhApraviShTa- tvoktidvArA taduktiriti tadvAkyAntaravirodhaH shaN^kyaH | tasya sUtre avashyavaktavyaguhApraviShTatvaliN^gApakadvivachanA- ntarapadAnvayayogyatAdR^ishavisheShyoktimukhenetyarthAbhyupagamAt | tathA - yadyapi samanvetavyamR^itapAtR^itvaM sAkShAdeva vaktavya- miti tadvAkyAntarasyApyAdeyaM mAtIti vyutpattimantareNAntaryAmItivat R^itaM pibantAviti spaShTashabdenaiva vaktavyam | na tvAtmashabdenetyarthAshrayaNAnna virodhaH | anyathA uktavAkyavirodhApAtAt | evaM chAtra keShAJNchidanyathA chandrikA- bhiprAyakathanam, tathA teShAmeva samanvayasUtrAttadityatrApyanuvartate iti chandrikAvirodhoktirapi chintyA | sautradvivachano- papattyartham uddeshyasamarpaNArthaM chAvashyavaktavyAtmAnAviti padenaiva vidheyasyApi bodhanasambhavenetaravyAvartakAvadhAraNArthaka- tushabdamAtrasyaiva IkShatisUtra ivAtrAnuvR^ittyauchityAt | na cha tadityanuktau tushabdasyAnvayaH pratyetuM shakyate iti samanva- yAdhikaraNIyasudhAvirodhaH | uddeshyavidheyapadAntarAbhAva ityAshayAt |
(7) evaM yadA niravakAshaguhAnihitatvaliN^gasya sAvakAshAddvivachanashrutitospi prAbalyAdviShNoH prakR^ityartha- bhoktR^itvasambhavAchcha sa eva pAteti siddhyati | kimu punarniravakAshashrutyAspItyarthaM pratipAdayatsUtraM paThitvA tadabhipretashrutimevodAharati - visheShaNAchcheti || iti visheShaNAdityanvayaH | sUtre pibatoriti vipariNAmenAnuvartate | cho yuktisamuchchaye | tathA cha 'yaH setuH' iti shrutau 
pibatorekavachanabodhyenaikatvena visheShaNAdeka eva pAtA | sa cha yajamAnasetutvabrahmatvAkSharatvAdinA visheShaNAt brahmaNashcha paratvena visheShaNAdviShNureva, na jIva iti sUtrArthaH | na kevalaM liN^gAt, kintu - setvAdishrutitospIti chArthaH | 'yaH' AtmAntarAtmAkhyadvirUpo bhagavAn 'IjAnAnAM' viShNumuddishya yAgaM kurvANAnAM 'setuH' AshrayaH yadakSharaM paraM brahma, taM dhyAtuM nachiketasaM prati sAdhanaM vaktuM 'shakemahi' shaktAssma iti kAThakashrutyarthaH |
(8) brahmashabdasya bhagavadekavAchitvaM smArayati - pR^ithagiti || atra yata ityAvartate | tathA cha yataH 'tasya' viShNorguNAH 'amitatvataH' asaN^khyAtatvato nimittAt 'pR^ithak' vivichya vaktuM na shakyante | j~nAtavyAshcha sarvairadhikAribhiH sarve guNA iti sheShaH | yato brahmashabdena sarveShAM guNAnAM 'grahaNaM' j~nAnaM bhavet ataH sarvaguNaj~nAnArthaM tasmin viShNau brahmashabdaH prayujyate iti sheShaH | yato brahmashabdena sarveShAM guNAnAM grahaNaM bhavet | evaM cha sarvaguNavAchI brahmashabdo bhavati, tatra vR^ittimantareNa tajj~nAnajanakatvAyogAditi bhAvaH | yasmAdvibhuM taM viShNumR^ite anyeShAM jIvAnAM nAmitA guNAH, kintu - viShNoreva pramANasiddham, etasmAtkAraNAdayaM brahmashabdo viShNoreva 'visheShaNaM' mukhyavAchako nAnyeShAmityarthaH | brAhma ityanantaraM brahmashabdasya bhagavadekavAchitvamuktamiti sheShaH |
(9) atra paraiH pibantau buddhijIvAviti pUrvapakShe prApte jIveshvarAveveti vyAkhyAtaM, tannirAkaroti - na cheti|| atreti sheShaH | asminnadhyAye iti tadarthaH | hetau, svavyAnena saha paravyAkhyAnanirAkaraNasya samuchchaye vA chashabdaH tathA chAsaN^gatiriti bhAvaH |
(10) nanu nAtra jIve samanvayakathanamasaN^gatam | jIveshvarabhedasyAsatyatvena tayoraikyAt | jIvasamanvayasyaiva brahmasamanvayarUpatvAdityata Aha - satya iti | 'satyaM' satyA 'bhidA' bhedaH | yadyapyatrAtmajIvayoH satyatvavachanenaiva tatsvarUpabhedasyApi satyatvamuktaM bhavati | tathApi punaH 'satyaM bhidA' ityuktirdarshanapratItAbhedapratItinirAsatAtparyArthA shapathAvR^ittiH | kechidbhedamasatyamAhuH tatkathametadityatasteShAM pakShe shrutirabhIkShNaM dUShaNamabhidhatte - maiveti | 'AruvaNyaH' arA doShAstadvantaH, AsamantAdarashIlA vA AravaH tairasatyabhedaj~nAnibhiH viShNuH sarvathA vanyo bhajanIyo netyarthaH | iti paiN^gishrutirityanantaraM yata iti sheShaH | asya nAsatyo bheda ityuttareNAnvayaH evaM bhAllaveyashrutirityasyApi | atra yadyapi bhAgavatatAtparye - 'satyatvaM cha bhedasyoktaM bhAllaveyashrutau | sthANurhochchakrAma sa prajApatimuvAcha kossi ke smaH kaH saH iti | sahovAcha yossmi ye stha yaH sa iti | athainamupAkroshat satyaM bhidA satyaM bhidA satyaM bhidA' ityAdinA 'satyam' iti vAkyaM bhAllaveyashrutyantargatatayA paThyate | bhAShyapustakespi kvachit 'satyam' iti vAkyam 'AtmA hi' iti vAkyaM cha bhAllaveyashrutitvenaiva paThyate | na tu shrutidvayasthatvena | tathApi anayostAtparyAnusAreNaikashrutisthatvaM, bahutarapAThabalAt 'satya AtmA' iti paiN^gishrutiH | 'AtmA hi' iti bhAllaveyashrutiH | tAtparyodAhR^itA tu anyA tatsamAkhyA rUpA chetyadoShaH | 'sthANuH' rudraH 'uchchakrAma' UrdhvaM 
jagAma| 'saH' rudraH 'prajApatiM' brahmANam upAkroshaduvAcha | kimiti?  tvaM 'kaH' kIdR^ishaH | vayaM 'ke' kIdR^ishAH | saH viShNuH 'kaH' kIdR^ishaH | kiM bhinna utAsbhinna ityAshayaH | krameNottaramAha - ahaM 'yo' yAdR^ishosgre sarvadA tAdR^ishossmi | yUyaM 'ye' yAdR^ishAH tAdR^ishAH stha | 'saH' viShNuryAdR^isho mayA bhavadAdibhishcha bhinnastAdR^isha eveti shrutyarthaH |
(11) atroktabhedasAdhakapramANatvena viruddhaguNopanyAsAya 'AtmA' iti dvitIyavAkyaM pravR^ittam | 'AtmA' paramAtmA 'paramaH' svatantraH | 'adhiguNaH' pUrNashaktiH | ata evottaratra paramatvasvatantratvapUrNashaktitvaviruddhAnAM dharmANAm alpashaktirityAdipadairyutkrameNAbhidhAnaM kR^itam |
(12) atraivArthe purANavAkye paThati - yatheti || atra ShaShThyantaM vAkyaM pAdmasthaM, prathamAntaM skAndagatamiti tattvapradIpokteH | 'me mAm' ityAbhyAM tatprakR^ito grAhyaH | 'vinishchayAt' evArthosyaM shabdaH | satyabhedAviti bahuvrIhiH | yathA satyabhedau tathaiva vidyamAnAnatikrameNa j~nAtena 'satyena' satyabhedena bhedasatyatvaj~nAnAkhyakAraNeneti yAvat | sahakeshavA ityekaM padaM, keshavasahitA devAH 'trAyantu' asmAn rakShantvityarthaH | ityAdervAkyAnnAsatyo bhedaH, kintu - satya eveti j~nAyata ityarthaH | atra pUrvavAkye jIveshabhedasya dR^iShTAntatvenopAdAnAtprAmANikatvaM j~nAyate, tAdR^ishasyaiva dR^iShTAntatvAt | dvitIye tu viShayAnatikrameNa bhedasatyatvaj~nAnasya trANakAraNatvoktyA bheda satyatvamapi j~nAyata iti prakR^itasaN^gatiH | Adipadena grAhyavachanAni tattvapradIpe udAhR^itAni | tathAhi - 
dvau bhUtasargau lokessmin daiva Asura eva cha |
daivo vistarashaH proktaH AsuraM pArtha me shrR^iNu ||
asatyamapratiShThaM te jagadAhuranIshvaram | ityArabhya -
tAnahaM dviShataH krUrAn saMsAreShu narAdhamAn |
kShipAmyajasramashubhAnAsurIShveva yoniShu ||
iti bhagavadvachanam (bha.gI. 16-6, 19.)
asatyamapratiShThaM te jagadAhuranIshvaram |
ta AsurAH svayaM naShTAH jagataH kShayakAriNaH || 
iti vyAsasmR^itiH |
indrAsomA tapataM rakSha ujjataM nyarpayataM vR^iShaNA tamovR^idhaH |
parAshrR^iNItamachito nyoShataM hataM nudethAM nishishItamatriNaH || 
(R^i. 7-104-1.)
indrA somA vartayataM divasparyagnitaptebhiryuvamashmahanmabhiH |
tapurvadhebhirajarebhiratriNaH ; (R^i. 7-104-5.) ityAdikA shrutiH |
yeShAM bhijjagadIshvarajIvAnAM nAsti testriNaH |
svAj~nAnakalpitajagatparameshvarasya 
jIvasya bhedakaluShIkR^itabhUmabhAve |   
iti hi mAyino vadanti |
AchChAdya vikShipati saMsphuradAtmattvam |
jIveshvarasya jagadAkR^iti tanmR^iShaiva | ityAdi  cha |
triryAtudhAnaH prasitiM tayetvR^itaM yo agne anR^itena hanti | 
(R^i. 10-87-11.)
vAchA stenaM sharava R^ichChantu marman vishvasyaitu prasitiM yAtudhAnaH | 
(R^i. 10-87-15.)
atha j~nAnopasargAH ityArabhya yechAnye mithyAtarkairdR^iShTAntaiH kuhakendrajAlairvaidikeShu paristhAtumichChanti taiH saha na saMvaset | prakAshyAhyete taskarA asvargyAH (maitrI. 7-8.) ityAdishrutishatairandhaM tama eva mAyinAM gatiriti nishchIyate | tathA cha skAnde -
sarvabrahmatvavettAro jIvabrahmatvavedinaH |
anyasAmyavido viShNoH viShNudveShTAra eva cha |
sarve yAnti tamo ghoraM na teShAM utthitiH kvachit || iti ||
|| iti guhAdhikaraNam || 3 ||
|| 4. antarAdhikaraNam ||
(1) atrAdhikaraNe chakShurantaHsthatvaliN^gaM brahmaNi samanvIyate | shrutyAdisaN^gatiM viShayavAkyaM viShayasaMshayau sayuktikaM pUrvapakShaM cha darshayati - Aditya iti || 'yashchAsAvAditye' ityAnandamayAdhikaraNodAhR^itAyAM tathA 'antarAditye' ityantarnayodAhR^itAyAM cha shrutAvAnandamayosntasstho viShNurAdityesstItyuktamityarthaH | tataH kimityata Aha - ya iti | tadityAdau saMyojyam | 'soshaM sa evAham' ityabhyAsopanyAsaH pUrvapakShayuktipradarshanArthaH | prathamAdipadena athainamanvAhAryapachanosnushashAsa | ya eSha chandramasi puruSho dR^ishyate | soshamasmi sa evAhamasmi | athainamAhavanIyosnushashAsa | ya eSha vidyuti puruSho dR^ishyate soshamasmi sa evAhamasmIti cha  vAkyadvaM gR^ihyate | dvitIyAdipadena chandravidyutsthatvam | yadyapi Adityasthatvasyeva chandravidyutsthatvayoragnerakShisthatvasAdhakatvAbhAvAttadu- pAdAnaM na prakR^itopayuktam | tathA agnInAmiti bahuvachanaM chAnupayuktam, pUrvapakShe gArhapatyasyaiva akShisthatvasAdhanena gArhapatyAdInAM trayANAM tasyAsAdhanAt | chandravidyutorakShyekavidhatvAbhAvena tatsthatvasyAkShisthatvAsAdhakatvAchcha | tathApi AdishabdadvayaM bahuvachanaM cha pUrvapakShe gArhapatyAdibahvagnishrutirUpayuktisUchanArtham | yathA anvAhAryapachanA- 
khyadakShiNAgnyAhavanIyayoH chandravidyutsthatvamuchyate, evaM gArhaptayasyApi Adityasthatvamuchyate iti dR^iShTAntArthaM gArhapatyAdInAM trayANAM krameNAdityAditritayasthatve prasiddhagArhapatyasyaivAdityasthatvamukhenAkShisthatvamAgachChatIti yukti- pradarshanArthaM vA tadupAdAnamiti na vaiyarthyamiti dhyeyam|
(2) tatospi kimityata Aha - ata iti || asya na sannihitena 'aikyAt' ityanenAnvayaH | prakR^itasya ata ityanena parAmR^iShTAsyAdityAntaH sthatvasya aikye hetutvAyogAt | kintu vyavahitena 'atrApyagnirevochyate' ityanenAnvayaH | na kevalamAdityavAkya ityaperarthaH | tathA cha - yadAnandamayAkhyaviShNuniShThatayoktamAdityasthatvaM tachChAndogye 'ya eSha Aditye puruShaH soshamasmi' ityAdAvAgnInAM gArhaptayAkhyAgnereva 'uchyate' pratIyate na viShNoH| kutaH?  yatostra 'agnInAM' gArhapatyadakShiNAgnyAhavanIyAnAM trayANAM krameNa AdityAdisthatvamuchyate, ataH | tataH kim?  yatostra gArhapatyAkhyAgnerevAdityasthatvamuchyatesto 'ya eShosntarakShiNi puruSho dR^ishyate' iti vAkye- spyakShisthatvena gArhapatyAgnirevochyate, na sa viShNuH | shrutigatAhaMshabdenApi sa evochyate iti yojanA | tathA cha pUrvapakShashrutigatAhaMshabdo agnAveva mukhya iti tasyaiva grahaNamiti bhAvaH | nanvagnerAdityasthatvespi kutoskShistha- tvaprAptirityata Aha - akShyAdityayoriti | 'AdityashchakShurbhUtvAskShiNI prAvishat' ityaitareyashruterachetanAkShyAditya- maNDalayorAdityachakShuHpadoditaikachetanAdhiShThitatvarUpaikadharmeNaikavidhatvAdityarthaH | yadvA - 'ashanayodAhR^itAdityastrivR^i- diva vai chakShuH shuklaM kR^iShNaM kanInikA' () iti shrutyanusAreNa tayostrivR^ittvadharmeNaikavidhatvAdityarthaH | tathA cha - AdityasthatvoktyA arthAdakShisthatvamapi prAptameveti bhAvaH | yadyapi 'sayashchAyam' iti pUrvodAhR^itataittirIyashruti- sthAdityashabdaH utkR^iShTachetanamAtropalakShakatayA vyAkhyAtaH | tathApi atrAdhikaraNe sUryAbhimanyamAnAdityamaNDala- paratvamapyasyAN^gIkR^itya AkShepaparihArau kR^itau | ata eva TIkAyAmakShyAdityayarekavidhatvAdyuktam | tattvapradIpe tu - akShIndriyaprerakAdityayorekatvAditi yathAshrutameva vyAkhyAtam | chandrikAyAmapi tattvapradIpAnusAreNa devatAparamevA- kShipadam | ata eva bhAShye sannyAyaratnAvalyAM cha akShyAdityayoraikyAdityevoktam, na tvekavidhatvAditi | akShyA- dityayorekavidhatvAditi TIkApi bhAShyAnusAreNa prakArabhedaniShedhamukhena prakAryaikyaparA neyeti pakShAntaramapyuktam | tathA cha - devatAparatve 'Aditye viShNurityuktam' iti bhAShyashrutisthAkShyAdityapadayoshcha yathAshruta evArthaH | maNDalaparatve tadbhAShyasthAdityapadaM pUrvodAhR^itataittirIyashrutisthAdityapadaM cha maNDalaparatayA vyAkhyeyamiti vivekaH | anena 
ChandogashrutyuktAkShisthatvasyAnyaniShThatvAkShepamukhenAnandamayanayodAhR^itAyAM taittirIyashrutAvarthAduktasyApi tasyAnya- niShThatvAkShepAdAnandamayAdhikaraNenAsyAkShepikI saN^gatiruktA bhavati | akShisthatvaM viShayaH | kimagnerviShNorveti sandehaH | agnInAmeva akShisthatvamiti pUrvaH pakShaH | atra AdityasthatvarUpayuktishchoktA bhavati | atra 'ya eSha Aditye puruShaH' 'ya eShosntarakShiNi puruShaH' ityanayorvAkyayoH 'AdityashchakShurbhUtvA' iti vAkyadvArA ekArthatva- mupapAdya tanmukhena 'ya eSha Aditye' iti vAkyena 'yashchAsAvAditye' iti vAkyasya saN^gatiM sampAdya taddvArAsrthA- kShiptatadarthArthakasya 'ya eShosntarakShiNi' iti vAkyasyApi tena saN^gatirityevaM vakrasaN^gatyaitadadhikaraNArambhaH AdityasthatvaliN^gasyApi samanvayasiddhyartham | anyathA 'netarosnupapatteH' ityAdau viShNuj~nAnAnmokSha ityuktam, sa mokShaH 'tadyathA' iti vAkyena 'ya eShosntarakShiNi' ityuktAkShisthaj~nAnAtpratIyata iti vakShyamANaR^ijusaN^gatyaiva adhikaraNamArambhaNIyaM syAditi dhyeyam |
(3) na kevalamakShisthatvasiddhAvagnerAnandamayatvaprAptiH | kintu yatpUrvaM 'netaraH' ityAdau viShNuj~nAnAnmokSha ityuktaM, tadapi bAdhitaM syAdityata Aha - ata iti || 'agnij~nAnAdityetat' 'sarvapApAshleShAt' ityaneneva 'mokShaH' ityanenApi sambadhyate | tathA cha yatosgnirakShisthostastajj~nAnAdeva mokShospi bhavet na viShNuj~nAnAt | kuta etat? akShisthAgnij~nAnAtsarvapApAshleShAt | na cha tasyAsiddhiH | 'tadyathA' iti tadarthavAdesgnij~nAnAdeva sarvapApA- shleShokteH | na cha tajj~nAnAtsarvapApAshleShamAtreNa kathaM mokSha iti vAchyam | yatastajj~nAnAnmokShaM vinA sarvapApAshleShA- sambhavena tadanyathAsnupapattyaiva mokShasyApyupapattiriti yojanA | evaM cha pUrvapakShe agnerakShisthatvena 'tadyathA' ityakShisthasyoktaM muktihetuj~nAnaviShayatvamapi tasyaiva prApnotIti 'netaraH' ityuktamayuktamiti bhAvaH | anena R^iju- saN^gatirapyasya darshitA bhavati | ChAndogyehItthamAkhyAyikA - (ChAM. 4-10-5.) kamalAyanasyApatyaM kAmalAyanaH nAmataH upakosalaH satyakAmAkhye gurau brahmacharyamuddishyovAsa | sa AchAryasyAgnIn gArhapatyAdIn dvAdashavarShaparyantaM paryachArIt | satyakAmastvantevAsinaH svAdhyAyaM grAhayan enamekameva nAdhyApayat | punaH punaH svajAyayoktospi anuktvaiva vidyAM pravAsAya prAtiShThata | tadopakosalo vyAdhipIDito vidyAprAptichintayA svAchAryabhAryayA ashAnetyuktospi nAshnAt | evaM brahmachAriNyanashnati tUShNIMbhUte sati tadA gArhapatyAdyagnayaH kAruNyAviShTAH trayospi vayamasmai brahmachAriNo vidyAM prabravAmeti pratij~nAya militAssanto vidyAmUchuH | 'prANo brahma kaM brahma khaM brahma' ityAdi | evaM sambhUyopadeshAnantaramenaM pratyekam agnaya upadidishuH ityuchyate vedapuruSheNa 'atha hainaM gArhapatyos- nushashAsa ...... ya eSha Aditye puruSho dR^ishyate soshamasmi sa evAhamasmi' ityAdinA | evaM tribhiragnibhiH pratyekamupadiShTa upakosalaH athAsmAbhiruktaM j~neyameva, nopAsyam, tattu tavadAchArya Agatya vakShyatIti 
tairuktosbhUt | evaM sthitesthAchAryaH satyakAma AjagAma | Agatya chopakosaloktaM shrutvA pratyuvAcha | kimiti? yadagnibhistubhyamupadiShTaM tattvayA j~neyameva na tUpAsyaM, tattvamahamupadekShye ityevaM pratij~nAyAdarajananAya vakShyamANamastaut 'yathA puShkarapalAsha Apo na shliShyanta evamevaMvidi pApaMkarma na shliShyata' iti | evaM stutvopakosalAya vidyAmupA- dishatsatyakAmaH | kimiti?  'ya eShosntarakShiNi puruSho dR^ishyate eSha Atmeti hovAcha | etadamR^itametadabhayameta- dbrahmeti' | atha sambhUyopadeshAnantaraM enamupakosalaM gArhapatyosnushashAsa | kimiti?  pR^ithivyagnyannAkhyaM brahmeti | evaM vyAptavidyAmuktvAsntaryAmividyAmAha - ya iti | asya soshamasmItyasya dvikartukatvAdgArhapatyAdyantaryAmI bhagavAn svasyAdityAdyantaryAmiNA gArhapatyAdiH svAntaryAmiNaH AdityAdyantaryAmiNA aikyamAhetyuchyate | tathA cha - aheyatvAt pratyaktvAchchAhaM madantaryAmI | Aditye cha eSha puruShaH pUrNaShaDguNo bhagavAn dR^ishyate divyadR^iShTyA sossmItyarthaH | Adityasthasya viShNormadantaryAmiNashcha viduradharmAdivadabhedamAtraM na ; kintu visheShAbhAvashchetyAha - sa eveti | evamupAsakasya phalamAha - 'sa etadevaM vidvAnupAstespahate pApakR^ityAM lokI bhavati sarvamAyureti jyogjIvatIti' | 'pApakR^ityAM' pApakAryaM 'lokI' bhagavallokI bhavati | 'sarvaM' sampUrNaM chAyuH prApnoti | 'jyok' sarvaj~nassan jIvatIti | evaM 'ya eSha chandramasi' 'ya eSha vidyuti' ityanayoH arthosvagantavyaH | 'tat' tatrArthe vakShyamANadR^iShTAnto yathA 'puShkarapalAshe' padmapatre Apo yathA 'na shliShyante' na sajjante 'tathevaMvidi' vakShyamANAkShisthatvena brahmAparokShaj~nAnini j~nAnottaraM pApaM karma na shliShyate ityarthaH | ya eShoskShiNyantaHpuruSho dR^ishyate divyadR^iShTyA eSha AtmA vAmanAkhya iti hovAcha upakosalaM prati satyakAmaH | 'etadamR^itaM' svato mR^itishUnyaM nityamuktaM, 'etadabhayaM' svato bhUyashUnyaM 'etadbrahma' guNapUrNamiti sidbhAntarItyA shrutyarthaH | pUrvapakShI tvetatprakaraNamagniparaM manyate |
(4) siddhAntayatsUtramavatArya vyAchaShTe - ata iti || iti saN^gatisambhavAt shaN^kAsadbhAvAchcha | ataH tatparihArAya uttaramabravIt sUtrakAra ityarthaH | chakShurantaHstha ityanena antara ityaMsho viShNurevetyanena anuvR^ittastattvityaMshashcha vyAkhyAtaH | yadyapi anuvyAkhyAne shabdavaiyarthyaparihArAya antassthitvA ramaNakR^iditi vyAkhyAnAt atrApi tadanusAreNa ramaNakR^ichcheti vaktavyam | tathAspyatra ramaNakriyAbodhakAtmashabdasya hetukaraNAnna tadarthasya pratij~nAyAmanvayaH sambhavatIti antastha ityevoktam | tatratvAtmashabdArthasya hetutvAvivakShANAtsAdhyAnvayo na yujyata iti ramaNakR^idityapyuktam | vastutastu - sUtre antarityanuktyA antara ityadhikokteH sArthakyAya atrApi ramaNakR^ichchetyapi upalakShaNayA vAchyam | 
avayavArthavivakShAsvivakShAbhyAm Atmashabdasya sAdhyasamarpakatAhetutvaM cha yujyate iti dhyeyam |
(5) upapatterityetadanekaliN^gaparatayA liN^gAnAM niravakAshatvoktiparatayA cha vyAShTe - tripAditi || ityAdinA vAkyena uktasyeti sheShaH | tasyeti vipariNataM padamAvartate | amR^itatvAdityetadihApi ShaShThyantatayA buddhyA viviktaM sambadhyate | prathamenAdipadena 'abhayaM?  titIrShatAM pAram' (kaTha.u.3-2.) 'amR^itaivaiShA devatA' () 'AtmAsjarosmR^itosbhayo brahma' (bR^i. 6-4-25.) ityAdivAkyaM dvitIyena abhayatvAdikaM gR^ihyate | tathA cha - tripAdityAdinA shrutyantaravAkyena tasya viShNoreva uktasya 'etadamR^itam' iti vAkyesntaHsthaniShThatvenoktasyA- mR^itatvAdyupapatterliN^gasya tasmin viShNAveva upapatteryuktatvAdanyatrAyuktatvAditi yojanA | anena liN^gasya nirava- kAshatvAnekatvAbhyAM prAbAlyamuktaM bhavati | 'amR^itaM' mR^itiharitaM 'yadabhayaM' bhayarahitaM yachcha 'titIrShatAM' saMsArataraNechChUnAM 'pAraM' saMsArasya pArasthaM taduttarAvadhibhUte shvetadvIpAdau sthitaM muktaprApyaM paraM brahma tat dhyAtuM sAdhanaM vaktuM vayaM 'shakemahi' shaktAH sma iti kaThashrutyarthaH |
(6) yadaivaM niravakAshatvAnekatvAbhyAM balavalliN^gabalAchchakShurantaHsthasya viShNutvanishchayaH, kimu tadobhayathA svabhAvaniravakAshatvAbhyAm anekatvAchcha balavachChrutitospIti bhAvena sautramupapatterityaMshaM brahmAdishrutirUpa- hetvantaraparatayA tasya prAbAlyopayoginiravakAshatvopapAdanaparatayA cha prakArAntareNa vyAchaShTe - brahmeti | AdipadenAtmashabdo gR^ihyate | brahmAtmAdIti pAThe Adishabdena puruShashabdo grAhyaH | atra shrutetyAdau saMyojyam | tasyaivetyanuShajyate | tathA cha - atrAntasthaprakaraNe shrutabrahmashabdAdestasya viShNorevopapatteranyasyAnupapatterityarthaH | guNapUrtivAchibrahmashabdasya viShNAveva mukhyatvAdAtmashabdasyApi AdeyamupAdeyaM sukhaM mAtyanubhavatIti vyutpattyA tatraiva mukhyatvAditi bhAvaH ||
anena 'ya eShosntarakShiNi' iti shrutyuktosntaraH tattu tattajjIvaprerakatvena tattachchakShurantassthito viShNureva, na tvagniH | kutaH?  upapatteH | atra 'etadamR^itamabhayametadbrahmaiSha AtmA' ityamR^itatvAbhayatvAdiliN^gashravaNAdbrahmA- dishabdashruteshcha teShAM viShNAvevopapatteH, anyatrAnupapatteriti sUtrArtha ukto bhavati |
(7) nanu niravakAshashrutiliN^gabalAdyadi viShNureva akShisthastadAssdityasthospi sa eva syAt | tarhi 'soshamasmi sa evAhamasmi' ityahamAdishruteH kA gatirityata Aha - soshamasmItyAdIti | Adipadena gArhapatyAdishabdAnAM grahaNam| tathA cha ityAdivAkyasthamahamAdipadajAtamityarthaH | apekShayetyanantaraM pravR^ittamiti sheShaH|
(8) antaryAmiNi ahamAdishabdapravR^ittiM smArayati - antaryAmiNamiti || Adyospi samuchchaye | dvitIyo yadyapi tathAspItyarthe | IshAnAM brahmAdInAM IshamityantaryAmitvopapAdakam | tathA cha - 'vastuShu' agnyAdijIveShu IshAdbhede satyapi tadabhedabodhakoshamitishabdaH tvamitishabdaH| kiM bahunAsbhedasAdhakAH sarve tattachChabdAH prayujyante | katham?  yatosntaryAmiNamapekShyaivaite shabdAH prayujyante naitAvatA agnyAdijIvAnAM IshAbhedaH shaN^kyaH | yataH sosntaryAmI Ishesho brahmAdyuttama ityarthaH | mahAkaurme ityasya uktatvAdityadhyAhAreNa soshamiti pUrvavAkyenAnvayaH |
(9) yuktyantareNa viShNoshchakShurantaHsthatvaM sAdhayatsUtramupanyasya vyAchaShTe - sthAnAdIti | sarpirityataH pUrvaM 'tadyadasmin' iti shrutivAkyapAThaH | tattvapradIpe tu - 'yadidaM chakShuShi' iti pAThabhedena pUrvavAkyamudAhR^itam | ityAdIti luptavibhaktikam | ityAdAvityarthaH | evamuttaratrApi | Adipadena 'vartmanI eva gachChati' ityAdergrahaNam| sthAnashaktiriti | brahmasthAnabhUtayorakShNorakShisthaparamapuruShasambandhAdasaN^gatvAkhyashaktirityarthaH uchyata ityatrApi sambadhyate | anena sautraM sthAnapadaM paramAtmasthAnashaktayupalakShakatayA vyAkhyAtam | uchyate ityanena asiddhipari- hArakavyapadeshashabdArtho darshitaH | Adipadena 'etaM saMyadvAma ityAchakShate | etaM hi sarvANi vAmAnyabhisaMyanti .... eSha u eva vAmanireSha hi sarvANi vAmAni nayati | eSha u eva bhAmanireSha hi sarveShu lokeShu bhAti' iti samagravAkyaM gR^ihyate | Atmashaktiriti | saMyadvAmatvarUpAtmasAmarthamityarthaH | anena sautrAdishabdo hyadhiShThAtR^iparamAtmaparassan tachChaktyupalakShaka iti vyAkhyAto bhavati | cho hetusamuchchaye shaktisamuchchaye chAdyo bhinnakramaH | uchyate yata iti sheShaH | asyAtospi chakShurantaHstho viShNureva iti pUrvapratij~nAvAkyenAnvayaH | yasmAdasaN^gosyaM puruShoskShiNi vidyate niyAmakatayA tattasmAdyadi 'asmin' chakShuShi 'sarpiH' ghR^itamudakaM vA 'siJNchati' siJNchetkashchidapi tarhi tadvartmanI ubhayamArgau pratyeva gachChati na chakShuH spR^ishatItyarthaH | evaM chAkShuShaM vAmanAkhyaM viShNuM saMyadvAma ityAchakShate vidvAMshaH | kutaH?  hi yasmAt etaM 'sarvANi vAmAni' strIrUpANi abhisaMyanti prApnuvanti | anena saMyanti vAmAni enamiti vigraho darshitaH | 'eSha u' chakShurgata eva mukhyato vAmanirityuchyate | kutaH hi yasmAdeShaH 'sarvANi vAmAni' sundararamAdistrIrUpANi 'nayati' prerayati | eSha u eva chAkShuShaH puruSho 'bhAmaniH' mukhyataH tachChabdavAchyaH | kutaH?  hi yasmAdeva 'sarveShu lokeShu' puruSheShu bhAti tadIyatejaHprakAshakatayA tatra dIpyate ityarthaH | yathoktaM tattvapradIpe - vAmaM saundaryaM bhAmaM tejaH tatpradhAnatvAt strIpuruShA vAmabhAmashabditAstannetA vAmanirbhAmanishcheti | etalliN^gadvayasadbhAvespi kutoskShisthasya viShNutvanishchaya ityata Aha - tasyeti | 'hi' yasmAt 'tasya' viShNoH 'etat' svasambandhena akShNorasaN^gatvApAdakatvaM sarvasaundaryAdhiShThAnastrIrUpanetR^itvaM cha 'liN^gaM' asAdhAraNo dharmaH tasmAnnAprayojakatvamiti tena viShNutvanishchayopapattiriti vAkyasheShaH |
(10) kuta etasya talliN^gamiti j~nAyate ityata Aha - sa iti || liN^gasya viShNuniShThatAj~nApanAya 'sa hariH' ityAdeH 'soschyutaH' ityaMshasya choktiH | idaMchakShuShIti samastaM padam | anyathA sarpirAdivisheShaNatvaM pratIyate, tatashcha pratyakShasiddhagokavisheShaNatvaM na j~nAyeta | asmin chakShuShItyetatprakaraNagatashrutivisaMvAdashcha syAt | chettarhyoradhyAhAraH | tathA cha - yadyasmAtsannihitAdhiShThAtuH yasya sAmarthyAditi yAvat | 'idaMchakShuShi' asmiMshchakShuShi sarpirudakaM vA siJNchati chetkashchit tarhi tadvartmanI pratyeva gachChati sa IshaH 'sossapatnaH' shatrurahitaH | 'saparaH' lokavilakShaNaH | parovarIyAn | idamekaM padam | rudrAdeH parato vANyAH parAchchaturmukhAtparataH shrItattvAdva uttamaH | sa eva vAmanabhAmanAnandAchyutashabdavAchya ityarthaH | vidheyAnekatvAtsa ityasakR^idAvR^ittiH | parovarIyAnityatrApi tachChabdosnuShaJNjanIyaH | ekadeshavikR^itasyAnanyatvAdvAmanibhAmanishabdArtha eva vAmanabhAmanashabdayorarthaH | chaturvedashikhAyAmityanantaraM uktatvAditi sheShaH | asya tasyaitalliN^gamiti j~nAyate iti pUrveNAnvayaH |
(11) liN^gasvarUpasya tasya viShNurUpavyaktivisheShaniShThatAyAshcha shrutAvasphuTatvAttadarthamatrArthe smR^itiM chAha - yaditi || yasya sthAnatvAdityarthaH | asya yachChabdasya sa iti tachChabdenAnvayaH | 'sarvavastubhiH' sarpirAdibhiH| 'vAmanaH' sundarastrIneteti vAmanAkhyo viShNureva 'asmAkaM' bhaktAnAM 'paraH' parA 'gatiH' prApya iti chintayedityarthaH| yadvA - vAmana ityanena prAptAlpatvashaN^kAvAraNAya 'paraH' pUrNa ityuktam | vAmana iti | vAmanAkhyapurANa ityarthaH | asya chaturvedashikhAyAmitivadanvayaH | spaShTaH sUtrArthaH |
(12) prakaraNabalAchchakShurantaHsthatvaM viShNoH pratipAdayatsUtramupanyasya tadupAttashrutimevodAharati - sukheti || 'khaM brahmeti' ityantasya sUtreNAnvayaH upakrame prANasya shrutatvespi naitatprakaraNasya tatparatvam, pUrvasUtrokta- viShNushrutiliN^gAdibAdhakasadbhAvAditi pratipAdayitum uttaratra shrautakarmashabdena prANabrahmaNostantreNopAdAnAtsUchanArthaM cha 'prANo brahma' ityaMshodAharaNam | sUtre chashabdaH pUrvoktahetoriha prakaraNabalAchchetyadhyAhR^itahetoshcha samuchchaye | sUtrodAhR^itahetostvadhyAhR^itasAdhyenAnvayaH | vishiShTaM cha tatsukhaM cha sukhavishiShTam | visheShaNasya paranipAtaH | sukhena vishiShTa iti vA, sukheShu vishiShTa iti vA, vigrahaH | tatra dvitIye shraiShThyarUpaM vaishiShTyamarthAtsukhespyanveti | atra prakaraNe hi mukhyaprANobrahmAkhilajIvebhyaH pUrNaH iti mukhyaprANasya pUrNatvamuktvA 'kaM brahma khaM brahma' ityanena 'kaM' sukhaM 'brahma' pUrNaM 'khaM' j~nAnaM pUrNamiti sukhasaMvidorapi pUrNatvamuchyate | tathA cha na kevalamuktahetubalAchchakShurantaHstho viShNuH, kintu - prakaraNabalAchcha | na cha prakaraNasya vaiShNavatvAsiddhiH | asyopakrame 'sukhavishiShTAbhidhAnAt' pUrNasukhokteriti sUtrArthaH | yadaivamupakrame kaM brahma iti pUrNasukhAbhidhAnAdevAsya prakaraNasya vaiShNavatvaM siddhyati kimuta tadA 'khaM brahma' iti pUrNaj~nAnAdapIti kaimutyanyAyasUchanAya sUtre evakAraH | yadyapi ChAndogyabhAShye 'prANo brahma' balarUpaM brahma | 'kaM' pUrNAnandarUpaM brahma | 'khaM' pUrNaj~nAnarUpaM 'brahma' paraM brahmeti vyAkhyAtam | tathApi tadbrahmashabdasya parAparayo rUDhyA vR^ittyA vyAkhyAnAntaramityadoShaH|
(13) nanu upakrame pUrNasukhasaMvidorabhidhAnespi kutossya prakaraNasya vaiShNavatvamityAshaN^kya tayosatallakShaNatvAt tadrUpatvAt upakrame tadabhidhAne brahmaivopakrAntaM syAditi bhAvena pUrNasukhaj~nAnayorbrahmalakShaNatvaM shrutyA darshayati - vij~nAnamiti || vij~nAnAdirUpaM brahmetyarthaH | atra vij~nAnAdipadaM pUrNaj~nAnAdivAchi, saN^koche kAraNAbhAvAditi prakR^itasaN^gatiH | idaM vAjasaneye shrutam | 'Anando brahma' iti | taittirIyavAkyAditi sheShaH | Adishabdena 'athaiSha eva parama AnandaH' 'satyaM j~nAnam' ityAdikaM gR^ihyate | tathA cha ityAdervAkyAt 'tasya' brahmaNaH 'tat' pUrNAnandAdikaM 'lakShaNaM' svalakShaNaM j~nAyata ityarthaH | tathA cha - shrutyantare brahmalakShaNatvenAvagatayoH pUrNaj~nAnasukhayoratra prakaraNesbhidhAnAt asya vaiShNavatvasiddhiriti bhAvaH |
(14) nanu sakalachetanAnAmapi pUrNAnandatvAtkathametadviShNulakShaNamityata Aha - lakShaNamiti || svarUpadharmobhayArthakosyam | 'paramAnandaH' niravadhikapUrNAnanda eva lakShaNam | iha lakShaNatvenAbhipretaH na pUrNAnandamAtram | sa cha viShNoreva nAnyeShAm | anyeShAM tvApekShikameva pUrNaM sukhaM na viShNuvanniravadhikaM pUrNamityarthaH | kuta ityata Aha - yataH avyaktAdIti | avyaktA shrIH saivAdiryeShAM te tathoktAH | tR^iNajIvA manuShyottamA evAnte visheShArthaH | 'vipruDAnandabhAginaH' tAratamyena brahmAnandapratibimbatvApekShikAnandayuktA ityarthaH | chetanA iti sheShaH | 'na saMshayaH' ityasyArthasya sAvadhAraNatvamAha | brahmavaivarta ityasyoktatvAdityadhyAhAreNa 'tasyaiva tallakShaNam' iti sAvadhAraNapUrvavAkyenAnvayaH |
(15) nanvagyAdisukhasyApekShikatayAspi pUrNatvasadbhAvAtteShAM pUrNasukhamidaM kiM na syAt | tathA teShAM tallakShaNaM kiM na syAt | tathA teShAmevedaM prakaraNaM kiM na syAt ityata Aha - na cheti || 'mukhye' niravadhikapUrNatve 'kaM brahma' iti shrutyarthatayA tallakShaNe sambhavati sati 'amukhyam' ApekShikamanyAdhInaM pUrNatvaM na yujyate ityarthaH |
(16) nanvetadupakrame sukhaj~nAnayorabhidhAnespi nAkShisthaprakaraNasya vaiShNavatvaM yuktam | ChAndogye 'prANo brahma kam' iti vidyAM 'ya eSha Aditye puruShaH' iti vidyAM choktvAsgnibhirupakosalaM prati 'upakosalaiShA somya tessmadvidhA chAtmavidyA choktA' ityuktatvena 'kam' ityAdyavidyAyA viShNuviShayatvasya 'ya eShaH' iti dvitIyAyAshchA- gniviShayatvasyaiva yuktatvAt | na cha 'asmadvidyA' ityuktAssdityavidyAyA agniviShayatvespi nAkShisthavidyAyA- stadyuktamiti vAchyam | 'ya eShontarakShiNi' ityakShisthavidyAyA AdityavidyayaikArthatvAt | na chopakramavirodhaH | yathA 'hvayAmyagniM prathamaM svastaye' ityatrAgnerupakramespi 
'savitAramUtaye' 'hiraNyayena savitA rathena' ityAdi- savitR^ishrutiliN^gAdinA tatprakaraNaM sAvitramiti prakaraNavichChedaH, tathAtrApi brahmaNa upakramespi 'asmadvidyA' ityagnerasmachChabdenoktatvAdagnInAmevedaM prakaraNaM na viShNoH | na cha 'asmadvidyA' ityetadantaryAmiparatayA yojyam | tathAsati 'AtmavidyA' iti pR^ithaguktyayogAt | tasmAdagniviShayatvameva chakShurantaHsthavidyAyA ityAshaN^kAM pariharatsUtraM paThitvA tadupAttashrutimevodAharati - shruteti || itItasya sUtreNAnvayaH | atra sUtre shrutetyulakShaNaM, matadhyAtetyapi draShTavyam | keti vAyuruchyate | 'ko vAyuriti shabditaH' iti abhidhAnAt | kashabdasyAvR^ittyA gatirityanenApi sambandhe kagatiriti parabrahmagatiruchyate | 'kaM brahma' iti vAkyabodhitaparabrahmaprakaraNAdetadartha- nishchayAt | tathA cha - shrutopaniShadAM shrutamatadhyAtaitadvidyAnAM puMsAM kena vAyunA kagateH 'kaM brahma' iti vAkyabodhitabrahmaprApteH 'sa enAn brahma gamayati' ityupasaMhAresbhidhAnAt viShNuviShayaivAkShisthavidyA, na tvagniviShayeti sUtrArthaH | yadvA - shrutopaniShadamupakosalaM pratyagnibhiretadvidyAphalatvena brahmagatyabhidhAnAdvaiShNavamevedaM prakaraNaM, natvagniviShayamityarthaH | tattvapradIpe tu - 'sa enAn brahma gamayati' iti shrutopaniShatkAnAM shrutopaniShadgatopAsanAnAM brahmagatyabhidhAnAchcha Antaro viShNureva | asyAmupaniShIdati brahmetyupaniShat upAsanA | anayA brahma upaniShIdatIti vetyuktam | shrutaviShayiNI yA upaniShat matidhyAnarUpopAsanA tatkAnAM tadgataM tadviShayakaM dhyAnarUpopAsanaM tadvatAmityarthaH | anena upaniShachChabdo matidhyAnarUpopAsanAparaH | brahmetyanena bahuvrIhisamAsAvayavabhUtaH kashabda AvR^itto brahmavAchaka ityuktaM bhavati | ata evAha TIkAkR^it - shrutapadaM manananididhyAsanayorupalakShakamityAdinA | tattvapradIpapakShe - upaniShachChabda upAsanAparaH | TIkAkR^itpakShe vidyAparaH | TIkAyAM vAshabdashchArthaH | yadyapyasya sUtrasya prakaraNavichChedashaN^kAparihArAyopasaMhArasthaliN^goktiparatvaMna paramasAdhye yuktyantarapratipAdakatvAbhAvAdatra chashabdo na prayojyaH | tathApi 'sa enAn brahma' ityupasaMhArasthasyaitadvidyAvettR^iNAM brahmaprAptirUpaliN^gasya chakShurantaro viShNureveti paramasAdhyespi sAkShAdanvayAdasya cha liN^gasya AdyasUtroktAmR^itatvaliN^gApekShayottaravAkyasthadvitIyasUtroktaliN^gApekShayA tR^itIyasUtroktaprakaraNApekShayA yuktyantaratvAttadvivakShayA sUtre chashabdaprayogopapattiriti kechidAhuH | vastutastu - atra prakaraNavichChedashaN^kAparihArespi pUrvasUtrestra chaitatprakaraNasya vaiShNavatvarUpadhyAhR^itAvAntarasAdhyasyaikatvenatatrAnena yuktyantarAbhidhAnAchchashabdopapattiH | 'atha yadu chaivAsmiJNChavyaM kurvanti yadi chanArchiShamevAbhisambhavanti | archiShoharanha ApUryamANapakShaM ApUryamANapakShAdyAn ShaDudaN^N^eti mAsAnstAnmAsebhyaH saMvatsaraM saMvatsarAdAditya- mAditiyAchchandramasaM chandramaso vidyutaM tatpuruSho mAnavaH sa enAn brahma gamayati' iti ChandogashruterayamarthaH - athetyarthAntare | 
'atha' avasitakarmaNi 'asmin' j~nAniviShaye putrAdayo yadi 'shavyaM' shavayogyaM dahanAdikarma kurvanti | 'yadi cha na' yadi vA na kurvanti 'tadArchiSham' archirnAmakadevalokaM sambhavanti prApnuvantyeveme j~nAnina iti vipariNAmenAnvayaH | saMvishatItyekavachanAntavishidhAtupAThaH 'te' iti pAThashcha prameyadIpaChandogapAThaviruddhaH | tatosharlokaM, tata 'ApUryamANapakShaM' shuklapakShalokaM, tataH sUryo 'yAn' ShaNmAsAn udaN^N^eti tanmAsadevalokam uttarAyaNalokaM cha, tataH saMvatsarAdAdityachandravidyudabhimAnilokAnkrameNa prApnuvanti | tataH 'tasyAH' vidyunnAmnyA bhAratyAH 'puruSho' bhartA 'mAnavo' manusaMj~nasya viShNoH priyo mukhyavAyustaM gachChanti | 'saH' vAyuH 'enAn' svamAptAn pratIkAlambanAn chaturmukhAkhyaM kAryaM  brahmApratIkAlambanAMstu paraM brahma gamayatIti |
(17) astvetadvidyAyAH phalatvena brahmaprAptyabhidhAnaM, tathApi kuto nAgniviShayatvamasyA ityata Aha - na hIti || 'hi' yasmAdanyasyAgnervidyayAsnyagatiranyasya brahmaNaH prAptirna yuktA | yasmAchchAtra parabrahmaprAptiH phalatvenochyate ityarthaH | tasmAnnAnyavidyeyaM brahmavidyaiveti vAkyasheShaH | hishabdena vipakShe - 'devAn devayajo yAnti madbhaktA yAnti mAmapi' iti smR^itivirodhaM sUchayati | 'asmadvidyAsstmavidyA' iti vachanavirodhastu tayorantaryAmisarvagatarUpadvayaviShayakatvena pariharaNIyaH | sAvakAshashruterapi niravakAshashruteH prAbalyAditi bhAvaH |
(18) evamupapattyAdibhirviShNorakShisthatvaM pratipAdya vipakShe bAdhakenApi tatsamarthayatsUtraM paThati - anavasthiteriti | atrAssntarastattajjIvaprerakatayA tattachchakShussthitaH 'itaraH' pUrvaprakR^itAt kashabdoditAt brahmaNosnyosgnijIvo na | kutaH? yataH sa itaro jIva iti hetusAdhyayojanAmabhipretya atra vipakShesniShTaprasaN^gAbhidhAyakatayAsnavasthiterityaMshaM yojayati - jIvasyeti | 'sAmyAt' iti sUtresdhyAhR^itaM padam, idaM cha tattvapradIparItyA dehalIdIpanyAyenobhayatra sambadhyate | jIvasya jIvAntaraniyAmakatve ityetadvipariNatamasambhavAdityanenApi sambadhyate | cho hetusamuchchaye | itara ityasyAgnirityarthe vAchye jIva iti sAmAnyenoktiH sAdhyahetvostantreNAbhidhAnArtham | na jIva ityasya Antara ityuddeshyasamarpakAnuvR^ittapadenAnvayaH | anena tattajjIvaprerakatayA tattachchakShurantaro netaraH nAgniH | kutaH?  yataH sa itaro jIvaH jIvatvAditi yAvat | na cha vipakShe bAdhakAbhAvaH, jIvasya jIvAntaraniyAmakatve prerakatve AntarajIvasyApi jIvatvasAmyatAttasyApi niyAmakaM jIvAntaraM 
vAchyamityanavasthiterasiddhaparamparAkalpanarUpAnavasthAkhyAniShTApatteH | abhyupagamya chedamuditam | vastutastu - jIvasya jIvAntaraniyAmakatvAsambhavAchcha netarosgnirantaraH | kutossambhavaH?  agnerjIvasya preryajIvAntareNa saha paratantrarUpajIvatvasAmyAditi sUtravR^ittirdarshitA bhavati |
(19) nanu jIvaprerakAgneH svAtantryAbhyupagamAnnAnavasthA | na chaivaM jIvAntarasyApi svAtantryaM syAt jIvatvasAmyAdityuktamiti vAchyam | jIvatvasAmyespyagnereva svAtantryaM nAnyeShAmiti niyamAbhyupagamAdityata Aha - niyameti || jIvatvasAmyepyagnereva svAtantryaM nAnyeShAmiti niyame pramANAbhAvAdityarthaH | atosgneH svAtantryAyogAtsusthaivAnavasthitiriti bhAvaH | nanvastvagnerasvAtantryaM, tathApi tatprerakasyeshvarasya svAtantryasambhavAnnAnavasthetyata Aha - anIshvareti | IshvaraM jagatprerakatvena yospekShatesbhyupaiti sa IshvarApekShaH, sa na bhavatItyanIshvarApekShaH, tasya bhAvastattvaM tasmAdityarthaH | pUrvavAdina iti sheShaH | hetusamuchchaye chashabdaH | evaM vA - nanu paratantratvasAmyespi jIvAnAM jIvAntaraniyAmakatvAtkathaM tadasambhava ityata Aha - anIshvareti | vyAkhyAnaM pUrvavat | tathA cha - yathAsmatpakShe sati rAj~ni maNDaleshe prajAnAM rAjashaktyA niyamyaniyAmakabhAvavat IshvarashaktyA jIvAnAM jIvAntaraniyAmakatvasambhavaH, na tathA parapakShe sambhavati, pareNa IshvarAnabhyupagamAditi bhAvaH | idaM cha vAkyadvayasya yojanAdvayam | TIkAyAM tattvapradIpoktamevoktam | uktaM hi tattvapradIpe - niyamapramANAbhAvosnIshvarApekShatvaM chetyubhau ubhayatra heturiti | 'ubhayatra' anavasthityasambhavayorityarthaH | 
|| iti antarAdhikaraNam || 4 ||
|| 5. antaryAmyAdhikaraNam ||
(1) atrAdhikaraNesntaHsthatvarUpabhAvasahitaM niyamanakriyAtmakaM liN^gaM brahmaNi samanvIyate | viShayavAkyo- dAharaNapUrvakaM viShayaM darshayati - ya iti || ityAdIti prathamA saptamyarthe | tR^itIyArthe vA | 'saptasu prathamA' iti sUtrAt | 'kriyAvisheShaNaM vA' iti tattvapradIpokteH 'ityAdinA' iti pAThastadviruddhaH | vAkye, vAkyeneti vA sheShaH| 'yospsu tiShThan' 'yo bhUteShu tiShThan' ityAdikamAdishabdena gR^ihyate | antaryAmItyanena viShayo darshitaH | bR^ihadAraNyake uddAlakaM prati yAj~nyavalkyenoktaM idaM vAkyam | 'yaH pR^ithivyAM' pR^ithuM viShNumUDhvA vAti gachChatIti pR^ithivI garuDaH tasmin tiShThan 'pR^ithivyAH' tadabhimAnichetanAt 'antaro' viviktaH | 'yaM cha pR^ithivI' tadabhimAnI chetano na veda sAkalyena | 'yasya cha pR^ithivI' 
tadvashatvanimittAt sharIrabhUtA | na kevalaM tatra sthitimAtraM, kintu 'yosntaraH' antaHsthitvA bAhyaviShayApekShAM vinA ramamANaH | svato nityatR^iptaH -
...................... 'sosntaraH svavashatvataH |
bAhyApekShAM vinA yastu ramate sosntarassmR^itaH' ||
iti bR^ihadbhAShyokteH | yadvA -
atipriyatvAchcha harerantaratvamudAhR^itam ||
iti tatraivokteH | 'preyaH putrAt' ityAdishrutyA paramapreyorUpatvAt 'antaraH' atipriyaH san 'pR^ithivIM' garuDaM 'yamayati' niyamayati | eShaH 'te' tava 'antaryAmyAtmA' niyAmakaH puruShaH 'amR^itaH' nitya iti shrutyarthaH | etena antaro vivikta iti TIkAyA bR^ihadbhAShyavirodho nirastaH | bR^ihadbhAShyasya 'ya AtmAnam' ityatrasthAntarashabdaviShayatvAt | ata eva na shrutau paunaruktyam | dvayorbhinnArthatvAt | pUrvapakShI tvidaM vAkyamanyaparaM manyate |
(2) pUrvAdhikaraNatadviShayavAkyasaN^gatiM darshayati - tatreti || iyamatra tattvapradIpoktA yojanA - 'yaH pR^ithivyAM tiShThan' ityAdivAkyeShvantaryAmyuchyate | tatra tadvAkyeShveva tasminnevAntaryAmiNi 'etadamR^itametadabhayam' iti pUrvanayodAhR^itaChAndogyavAkyeskShipuruShasyoktamamR^itatvaM 'eSha ta AtmAntaryAmyamR^itaH' ityanena uchyate iti | anena bR^ihadAraNyakoktAntaryAmiNi viShNvanyatvAkShepamukhena taduktAmR^itatvasyApyanyaniShThatvaM sampAdya tasya pUrvAdhikaraNoktAkShisthatvasya viShNutvasAdhakatvAkShepAtpUrveNAkShepikI saN^gatiruktA bhavati | tataH kimityataH sayuktikaM pUrvapakShayati - sa cheti | chashabdo hetusamuchchaye | Adipadena 'yasyApaH sharIram' ityAdeH saN^grahaH | tachChabdasya vipariNAmena hetuvAkyena sambandhaH | AtmashabdaH svarUpasharIrobhayArthaH | tathA cha sosntaryAmI jaDachetanobhayarUpA prakR^itiH pR^ithivyAditattajjIvo vA yuktaH | kutaH?  shrautasharIrashabdasya idaM pUrvapakShasharIramityAdAviva svarUpArthatvAt | jaDaprakR^iteshcha sarvopAdAnatvena sarvAtmakatvAt | chitprakR^iteshcha sarvAbhimAnitvena sarvAtmakatvAt pR^ithivyAdijIvasya pR^ithivyAdisarvasharIratvAditi yojanA |
(3) nanu yathA prakR^ityAdiliN^gena teShAmantaryAmitvaM tathA amR^itatvaliN^gena viShNostatkiM na syAdityata Aha - na hIti || pR^ithivyAdi sharIraM yasya sa tathoktaH, tasya bhAvastattvaM tvapratyayApAThe tvanvayaH R^ijuH | aN^gIkriyate | siddhAntineti sheShaH | tasya pR^ithivyAdijaDabhinnachichCharIratvAditi hishabdAbhiprAyaH | tathA 
cha - saiddhAntikaliN^gApekShayA pUrvapakShaliN^gasya niravakAshatayA balavattvAdanena tasya bAdhAnnAntaryAmI viShNuriti bhAvaH |
(4) siddhAntayatsUtramavatArya vyAchaShTe - ata iti || ityAdinA vAkyena iti sheShaH | tatra yadyapi sautravyapadeshapadena abhipretaM 'yaM pR^ithivI na veda yaH pR^ithivImantaro yamayati' iti vAkyamevodAhartavyam | atroktAntaratvasyaiva sautradharmashabdArthatvAt, na tu 'pR^ithivyAmantaraH' iti vAkyam | atrAtyantarashabdasya viviktA- rthatvena taduktArthasyAhetutvAt | tathA cha tadudAharaNaM na prakR^itopayuktam | tathApi tatpratIkatvenodAhR^itamityadoShaH | Adishabdena prakaraNatrayavAkyaM gR^ihyate | adhidaivAdiShu | prakaraNeShviti sheShaH | prakaraNaM nAma ekaprameya- pratipAdakAnekavAkyAni | tatra 'yaH pR^ithivyAM tiShThan' ityadhidaivataprakaraNam | 'yassarveShu bhUteShu tiShThan' ityAdibhUtaprakaraNam | 'yaH prANe tiShThan' ityadhyAtmaprakaraNam | sUtre bhAShye chAdhidaivetyuktyA pR^ithivyAdInAM jaDatvena tadaviditatvaM sarvasyApi sambhavatIti shaN^kA vAritA | atroktAnAM pR^ithivyAdInAM adhidaivatvena chetanatvAt 'prANe' iti shrutau prANashabdaH prANavAyudevatAparaH, saiva prameyadIparItyA prANendriyadevatA | adhidaivAdiShvityanekaprakaraNagrahaNena na kevalamekatra taddharmoktiH, kintu - bahuShu sthaleShviti sUchitam | anuvR^ittasya tattvityasyArthamAha - viShNureveti | tadityasya napuMsakatvespi antaryAmItyuddeshyasamarpakasautrapadAnusAreNa viShNureveti vyAkhyAtam | anena 'eSha ta AtmA' (bR^i. 5-7-3.) ityuktAntaryAmI sa viShNureva | kutaH?  adhidaivAdiShu prakaraNeShu 'taddharmavyapadeshAt' tasya viShNoH dharmasya aviditatvAntaratvAdeH 'yaM pR^ithivI na veda' ityAdinoktatvAditi sUtrArtha ukto bhavati |
(5) aviditatvAdeH kuto viShNudharmatvamityata Aha - sa hIti || 'saH' viShNuH | 'ityAdinA' vAkyeneti sheShaH | Adipadena 'divyo deva eko nArAyaNaH' (subAla. 7.) ityupakramya 'yasya pR^ithivI sharIraM yaH pR^ithivImantaraH saJNcharan yaM pR^ithivI na veda eSha sarvabhUtAntarAtmA apahatapApmA divyo deva eko nArAyaNaH' ityupasaMhR^ityAdhItaM shrutyantaraM gR^ihyate |  'aviditaH' sAkalyenAj~nAtaH 'antaraH' antassthitvA ramaNakR^itprasiddha iti sheShaH | cha samuchchaye | 'na te' iti vAkyaM cha te devamahimnaH paramantaM mahimAnaM shrotrAdinA nApa iti prakR^itAnuguNyena sarvatrAdhikaraNe vyAkhyAtam | 'saH' iti vAkyamapi tatraiva vyAkR^itam |
(6) evaM niravakAshaliN^gena viShNorantaryAmitvaM samarthya yaduktaM pUrvapakShiNA prakR^ityAderantaryAmitvaM 
tatprakR^itijIvasAdhAraNaM yuktyA nirAkurvatsUtramupanyasyati - na cheti ||  atra 'ataddharmAbhilApAt' ityetat 'atachChabdAt' itivadavyayIbhAvasamAsarUpam | ata eva avyayamityAshayenAniyamAbhiprAyeNAdau hetuvAkyaM vyAkhyAti - triguNatvAdIti | sattvAdirUpAstrayo guNA yasya kAryabhUtAstat.htriguNaM, tasya bhAvastriguNatvaM tadAdiryeShAM te tathoktAH, pradhAnasya prakR^iterdharmAH, triguNatvAdayashchate pradhAnadharmAshcha te jaDatvasaMsAritvAdInAM grahaNam | pradhAnapadaM jIvasyApyupalakShakam | Adishabdo vAstra saMyojyaH | sAdhyadharmapratiyoginirdeshAya pUrvapakShe yuktisUchanAya cha prayuktaM smArtamityedvyAchaShTe - smR^ityuktamiti | pR^ithivyAdyAtmakatayA kApilasmR^itipratipAditamityarthaH | smR^ityuktamevaitanna shutyuktamiti j~nApanAyedam | paryavasitArthamAha - pradhAnamiti | jIvasyApyupalakShakamidam | shArIrashcheti vakShyamANasyAtrApyanvayo darshitaH | antaryAmiNosnyarUpatvaniShedhAya pravR^itte sUtrespekShitaM sAdhyadharmiNaM darshayati - antaryAmIti | antaryAmI na pradhAnamiti yojanA | na pradhAnamantaryAmItyanena sautrachashabdaH antaryAmI viShNureva na tu pradhAnamiti tushabdArthaH | sa cha na shArIra ityAdAviva parapakShaniShedhamAtraM na kriyate, kintu, svapakShavidhirapIti parapakShaniShedhasya svapakShavidhipUrvakatvarUpavisheShArtha iti sUchitaM bhavati | anenAntaryAmI viShNureva, na tu smArtaM pR^ithivyAdyAtmakatayA smR^itau pratipAditaM pradhAnam | shArIro jIvaH | kutaH? atra 'ataddharmAbhilApAt' triguNatvasaMsAritvAdirUpapradhAnajIvadharmoktyabhAvAditi sUtravR^ittirdarshitAbhavati | tattvapradIpe tu - naJNastadviruddhArthatvamAshrityAtmatvAmR^itatvAdR^iShTatvadraShTR^itvAdyataddharmAbhilApAchcha iti hetuvAkyasya vR^ittyantaramapi darshitam|
(7) yajjIvosntaryAmItyuktam | tatsAdhakAbhAvena nirastamapi punarbAdhakAkhyavisheShayuktyA nirAkurvatsUtramupanyasya vyAchaShTe - shArIra iti || ityabhidhIyate ityanvayaH | ubhaye ityasya visheShyapadaM darshayati - shAkhina iti | kANvA mAdhyandinAshchetyarthaH | Atmanosntara iti mAdhyandinAH vij~nAnAdantara iti kANvAH | apishabdaH shAkhAsamuchchaye | antaryAmiNaH iti vipariNatamatrAnuvartate | enamityanUdyajIvamiti vyAkhyAtam | ato na shArIrashchAntaryAmIti sheShaH | tena sautrachashabdo naJNaH samAkarShakaH | na kevalaM na smArtaM, kintu shArIrashcheti samuchchayespItyuktaM bhavati | tattvapradIpe tu - 
chitprakR^iterapyatra pUrvapakShaviShayatAmAshritya shrIbhUdurgArUpAyAH tasyAH 'yastejasi tiShThan' (bR^i. 5-7-14.) 'yastamasi tiShThan' (bR^i. 5-7-13.) ityAdyantaryAmiNaH sakAshAdbhedenA- dhyayanAnna sApyantaryAmIti samuchchayArthashchashabda ityuktam | anena 'hi' yasmAt 'ubhayespi' shAkhinaH 'enaM' jIvamantaryAmiNaH sakAshAdbhedena 'adhIyate' Amananti | tasmAdbAdhakAnnAntaryAmI 'shArIraH' sharIrAbhimAnI jIva iti sUtrArtha ukto bhavati | shrutau 'yaH pR^ithivyAH' iti vAkyasyAditvespi tadvihAyAtmavij~nAnavAkyayoshchetanaparatve- nobhayaparatvAdaikArthyAchcha te evAtrobhayakartR^ikabhedAdhyayanatayodAhR^ite | 'Atmano' jIvAt 'antaro' viviktaH | evaM vij~nAnashabdospi 'ya Atmani' iti shrutisamAkhyAnAjjIvasAmAnyaparaH | yadyapi bR^ihadbhAShye AtmAdishabdasya chaturmukhAkhyajIvaparatayA vyAkhyAtatvAdidaM sUtraM jIvavisheShasya yoginosntaryAmitvanirAsakamiti | ata eva tattvapradIpe yoginosntaryAmitvaM nirAkarotItyuktam | tathApi yadA sarvajIvAbhimAnichaturmukhAdapi tanniyAmakatvAdinA bhinnosntaryAmI tadA kimu tadabhimanyamAnasarvajIvAditi kaimutyadyotanAya tatra tathoktiriti chandrikAyAmuktatvAjjIva- sAmAnyAntaryAmitvaniShedhaparatayA pravR^ittAyA etatsUtraTIkAyAH  bR^ihadbhAShyatattvapradIpavirodhaH |
(8) nanu na viShNorantaryAmitvaM yuktam | pR^ithivyAdisharIratvasya pradhAnadharmasyAtrokteH tasya viShNAvasambhavAt | kathaM pradhAnadharmAnuktiH pR^ithivyAdisharIratvasyaiva taddharmatvAdityata Aha - shIryata iti || tushabdosvadhAraNe | tathA cha 'hi' yasmAt 'IdR^ishaM' vartamAnajagatsadR^ishaM kAlatrayAbAdhyaM vA 'jagat' pR^ithivyAdi asmAt viShNoreva 'nityaM' niyataM pratikalpaM 'shIryate' nashyati | AtmAdichetanAnAmapi dehadvArA shIryatA satyaiva | yasmAchcha 'paraH' paramAtmA 'asmin' jagati sthitassan ramate 'tat' tasmAdeva 'tasya' viShNoH 'jagat' pR^ithivyAdikaM sharIramuchyate, na rUDhyetyarthaH | 'na sharIratvAvirodhaH' iti | na pR^ithivyAdisharIratvavirodha ityarthaH | viShNvantaryAmitAyA ataddharmAbhilApokterveti sheShaH | viShNoH pR^ithivyAdyAtmakatvatachCharIratvAbhyAM pR^ithivyAdisharIratvAnupapattAvapi sharIrashabdasya pR^ithivyAdiShu yogavR^ittimAshritya tasmin pR^ithivyAdisharIratvavyapadeshopapatteritaratra tadanupapatteriti bhAvaH | yattu bR^ihadAraNyabhAShye -
pR^ithivyAdyA devatAstu dehavadyadvashatvataH |
sharIramiti chochyante yasya viShNoH mahAtmanaH ||
iti pramANAnusAreNa pR^ithivyAderbrahmasharIratvaM gauNamityuktam | tatpurANAdiShu prapaJNche brahmakAyatvAdyuktisamarthanAyeti na tadvirodhaH || 5 ||
|| iti antaryAmyadhikaraNam || 5 ||
|| 6. adR^ishyatvAdhikaraNam ||
(1) atrAdhikaraNe dR^ishyatvAdyAbhAvAkhyaliN^gaM brahmaNi samanvIyate | pUrvAdhikaraNatadviShayasaN^gativiShayavAkyo- dAharaNapUrvakaM viShayasaMshayau sayuktikaM pUrvapakShaM cha sUchayati - adR^ishyatvAdIti| 'guNAH' shubhadharmAH | AdipadenAnAtmyAdigrahaNam | uktA iti | Anandamayasya 'adR^ishye' iti vAkyeneti sheShaH | upalakShaNametat | antaHsthasya 'na vijAnanti' (tai.A. 3-11) ityanena sarvagatasya 'sa yostosshrutaH' (ai.A. 3-2-4.) ityanena antaryAmiNo 'yaM pR^ithivI na veda' (bR^i. 5-7-3.) ityavyavahitapUrvAdhikaraNodAhR^itavAkyena chetyapi draShTavyam |
(2) uktA ityAvartate | 'uktvA' ityanantaram AmnAta iti sheShaH | tena ktvApratyayopapattiH | chandrikAyAM tu - ityuktvA pratIyata iti bhAShye kriyayoH samAnakartR^ikatvAbhAvespi ktvApratyayo 'yadorvaMshaM naraH shrutvA sarvapApaiH pramuchyate' itivaddraShTavyamityukterapyayamevAbhiprAyaH | para itItyanantaraM vAkya iti sheShaH | 'tasmAchcha' iti padadvayaM bhAShyakArIyam | tathochetthaM yojanA - pUrvaM ye adR^ishyatvAdiguNA viShNoruktAste yatra kasyachidakSharasyoktAstatrAtharvaNesdR^ishyatvAdiguNakAkSharaviShaye 'yattadadreshyamagrAhyam' ityAdyuktvA tathA tatraiva 'yathorNanAbhiH' ityAdi 'vishvam' ityantaM vAkyaM choktvA paThitvA anantaramAmnAte -
divyo hyamUrtaH puruShaH sa bAhyAbhyantaro hyajaH |
aprANo hyamanAH shubhrohyakSharAtparataH paraH ||
iti uttaravAkye 'tasmAdakSharAt' prakR^itAdakSharAdapi 'paraH' uttamaH 'pratIyate' pratipAdyatayA j~nAyata iti | anena pUrvoktAdR^ishyatvasya viShNvanyaniShTatvAkShepAtpUrveNAnandamayAdyadhikaraNena asyAkShepikI saN^gatiH | adR^ishyatvAdirUpo viShayaH | kiM viShNoranyasya veti sandehaH | na viShNoradR^ishyatvAdIti pUrvaH pakShaH | adR^ishyatvAdivishiShTe 'akSharAtsambhavati' ityakSharashabdashravaNAttasya cha tatparatvoktyA viShNoH niravakAshatvAditi pUrvapakShayuktishcha sUchitA bhavatIti | shrutyarthastu - 'yat' paravidyAgamyamakSharaM 'tadadreshyaM' 
dR^ishyashabditachakShurAdij~neyabhinnam | 'agrAhyaM' manogrAhyabhinnam | 'agotraM' na vidyate gotrAdikaM yasya taddhi tathochyate iti sudhoktervashiShThAdigotrahInam | 'avarNaM' prAkR^itashuklAdivarNahInam | adR^ishyatvAdishabdairdR^ishyAdyanyonyAbhAvAsbhidhIyate iti sudhokteH gotravarNabhinnatvaM chArthaH | yat 'achakShuHshrotraM' prAkR^itaj~nAnendriyAdishUnyam | tat 'apANipAdaM' prAkR^itakarmendriyashUnyaM 'nityaM' svarUpanAsharahitaM 'vibhuM' samarthaM 'sarvagataM' vyAptaM 'susukShmam' atyantAvyaktaM 'yadbhUtayoniM' 'dhIrAH' j~nAninaH paripashyanti 'tadakSharam' avyayaM dehato nAshashUnyamiti | atra tachChabdasya sarvatrAnvayAya trirgrahaNam | bhUtayonipadaM cha sattarkadIpAvalyAM bhUtAnAm AkAshAdInAM brahmAdichetanAnAM vA keShAMchit strIvyavadhAnena vinA svasvadehAdevotpAdakamiti vyAkhyAtam | dhIrA ityanenAdR^ishyatvadR^ishyatvayorvirodhaH parihR^itaH |
(3) etadeva dR^iShTAntoktyA spaShTayati - yatheti || 'yathorNanAbhiH' tantuvAyaH 'sR^ijate' svopabhuktavastUni tantvAtmanA pariNatAni svadehAnniShkAsayati | 'gR^ihNate' chakrAdyAkAratayA bahirniShkAsitaM vastu punarantaH svodare gR^ihNAti | tathA vishvaM pralaye nigIrNaM sR^iShTau akSharAtsambhavati | dR^iShTAntAntaramAha - yatheti | 'oShadhayaH' aN^kurAdayaH | dR^iShTAntAntaramAha - yatheti | 'sato' jIvavataH puruShAchCharIrAt shirasthAH keshAH, anyAni lomAni tAni | 'iha' loke 'vishvaM' nAnAvidhakAryaM 'sambhavati' jAyate ityarthaH | atra brahmaNo bhUtakAraNatvaM tatkartR^itvarUpaM na tUpAdAnatvamiti vaktumAdyo dR^iShTAntaH | aN^kurAdijanane pR^ithivI bIjamiva vishvasR^iShTau brahma tatkarmApekShata iti vaktuM dvitIyaH | anAyAsena sR^iShTiriti vaktuM tR^itIyaH | divya ityAdivAkyaM tu 'divyaH' adbhutaH 'amUrto' niyataparichChinnaparimANarahitaH | kintu bAhya Abhyantarashcha | aprANo hyamanA iti padAbhyAM ShoDashakalArAhityamuchyate | 'shubhraH' shuddhaH jaDAt 'parataH akSharAt' chitprakR^iteH para iti karmanirNayaTIkAyAM vyAkhyAtam|
(4) siddhAntayatsUtramavatArayati - ata iti || itisaN^gatisambhavAt iti shaN^kAsadbhAvAchcha taduttararUpaM sUtramabravIdbAdarAyaNaH ityarthaH | tatsUtraM paThati - adR^ishyatvAdIti ||
(5) nanvadR^ishyatvAdikaM viShNorna chet - tarhi vAkyasya nirviShayatayA aprAmANyaM syAt ityataH pUrvapakShaM vishadayati - pR^ithivyAdIti || shrutAvUrNanAbhidR^iShTAntasya prAthamyespi tatra sR^ijata ityanena kartR^itvamAtrapratIteH pUrvapakShAnukUlasyopAdAnatayA jagatkAraNatvasyApratIteH taM parityajya pR^ithivyAdItyuktam | chaH samuchchaye | tathAchetthaM yojanA - pR^ithivyAdidR^iShTAntamuktvA anantaramuktAt 'akSharAtsaMbhavatIha vishvam' 
ityato vAkyAt 'param' anantaramadhItena 'akSharAtparataH paraH' iti vAkyena 'tatparataH' tasmAtkAraNIbhUtAdakSharAtparataH parasyottamasyoktatvAt, tathA 'kUTasthoskShara uchyate' iti smR^iteshcha jaDaprakR^iteshchitprakR^iteshchAdR^ishyatvAdiprAptiriti | atrAyaM vivekaH - yadA jaDaprakR^iteH pUrvapakShaviShayatA tadAskSharashabdastatparo hetuH tatparataH parAbhidhAnaM cha | tasya niravakAshatve akSharAtparata iti cha vyadhikaraNe paJNchamyau | yadA cha chitprakR^itestadAskSharashabdastatparohetuH | samAnAdhikaraNe paJNchamyau | smR^iteshchetyapi heturiti | smR^itishchAtrAdhikaraNe vyAkhyAtA |
(6) pUrvapakShAntaraM vakti - brahmashabdAditi || 'sa brahmavidyAm' ityAdau shrutabrahmashabdAdityarthaH | brahmashabdo viShNAveva mukhya iti tasyaiva sAdhako netarasyetyato hetvantaramAha - parata iti || vyadhikaraNe paJNchamyau | tathA cha - hiraNyagarbhAkhyAdakSharAt 'parataH' shrItattvAtparasya viShNorabhidhAnAdityarthaH | evashabdena hetorniravakAshatvaM nAtra hetvantaraM gaveShaNIyamiti sUchayati | hiraNyagarbhasya prAptirityanvayaH | upalakShaNametat | 'kartAramIsham' itIshashabdashravaNAt rudrasya vA adR^ishyatvAdiprAptiriti vakShyamANamatrApi draShTavyam | asmin pakShe Ishashabdasya viShNau sAvakAshatvashaN^kAyAmanantaraM tatparataH parAbhidhAnAdityapi yojyam | atrApi vyadhikaraNe paJNchamyau |
(7) evaM prAptaM pUrvapakShaM pratikSheptuM sUtraM vyAchaShTe - tamevamiti || 'tamevam' ityekaM shrutivAkyam | 'tat' ityaparaM smR^itivAkyam | 'atha' ityanyachChrutivAkyam | Adipadena 'tadetadbrahma' (bR^i.4-5-19.) 'tripAdasyAmR^itam' (R^i. 10-90-3.) ityAdikaM gR^ihyate | tasya viShNordharmastaddharmaH tasya bhAvasatattvaM teneti vigrahaH | prakAre tR^itIyA | avagatatvaM prasiddhatvaM viShayatvavisheShaNam | amR^itatvAderupalakShakametat | atreti sheShaH | sUtresnuvR^ittasya tattvityasyArtho viShNureveti atrAdR^ishyatvaM dR^ishyabhinnatvam | tachcha svarUpam, na tu gotrAdyatyantAbhAvavadbrahmabhinnam | tatra tadvattvaM brahmasvarUpamiti visheShaM vaktum adR^ishyatvAdayo guNA yasyeti bahuvrIhitvaM cha sUchayituM shubhadharmArthakaguNashabdaprayogaH kapratyayashcha | tathAchetthaM sUtrabhAShyayojanA - adR^ishyatvAdiguNakastattu viShNureva | kutaH?  atra prakaraNe 'atha parA yayA tadakSharamadhigamyate' (muM. 1-1-5.) 'tadetadakSharaM brahma' (muM. 2-2-2.) 'puruSha evedaM vishvaM karma tapobrahma parAmR^itam' (muM. 2-1-10.) iti vAkyeShu tasyAdR^ishyatvAdiguNakasya paravidyAviShayatvarUpadharmokteH | na cha tasya paravidyAviShayatvoktAvapi kuto viShNutvamiti vAchyam | yatastat 'tamevam' ityAdinA 
taddharmatvenAvagatamiti | atra 'tamevam' iti shrutau mokShasAdhanaj~nAnaviShayatvoktyA viShNoH paravidyAviShayatvamuktaM bhavati | mokShasAdhanavidyAyA eva paravidyAtvAt | tatkarmeti smR^itAvapi yaddharituShTikaraM tadeva karma | yayA 'tanmatiH' hareH j~nAnaM bhavati, saiva vidyetyuktatvena tasya paravidyAviShayatvamuchyate | 'dve vidye veditavye' (muM. 1-1-4.) ityatrApi viShNoH paravidyAviShayatvamuchyate iti na hetuvisheShaNAsiddhiH | atheti prakaraNArambhe | vAvetyavadhAraNe | chau parasparasamuchchaye | tathA cha parA chAparA cha dve vidye j~nAtavye | 'tatra' parAparayormadhye 'ye vedAH' R^igAdyAH yAni shikShAdiShaDaN^gAni 'yAnyupAN^gAni' AyurvedagAndharvAdIni | 'yAni pratyaN^gAni' shiShTAH kalA vidyAH sAsparA | athetyarthAntare | yossau 'adR^ishyo' dR^ishyAdanyo 'nirguNaH' sattvAdihInaH 'paro' vilakShaNaH 'paramAtmA' svottamo vyAptaH sa hariryayA veditavyaH sA R^igAdirUpaiva pareti shrutyarthaH | yathaikasya karmaNaH sakAmatvaniShkAmatvarUpopAdhibhedAt pravR^ittinivR^ittapadoditatvaM tathA viShNuviShayakatvakarmAdiviShayakatvarUpopAdhibhedAdR^igAdInAm eva parAparavidyAtvopapattiriti bhAvaH | na chAnuvyAkhyAne brahmasUtrasya paravidyAtvoktivirodhaH | anugrAhyatayA R^igAdInAmanugrAhakatayA brahmasUtrasya cha paravidyAtvopapatteH |
(8) taduktaM prakR^itiviriJNchayoradR^ishyatvAdiguNakatvamiti tatsiddhAntahetoH parapakShanirAsespi vyApArAt taddharmokterityanenoktasya paravidyAviShayatvasya viShNoranyatra niravakAshatvAnyathAnupapattyA nirAkR^itamapi visheShayuktyA nirAkurvatsUtraM paThitvA vyAchaShTe - visheShaNeti || vyapadeshashabda ubhayAnvayItyAshayenobhayashrutimAha - ya iti | 'bhedaH' anyatvam | chashabdasya na kevalaM dharmokteH, arthAt kintu visheShaNabhedavyapadeshAbhyAm iti samuchchayArthatvasya spaShTatvAnna tasyArtha uktaH | prakR^itiH viriJNcha ityanena itarA itarashcheti vigrahAshrayeNetarashabdArthosbhihitaH | ubhayatrAdR^ishyatvAdiguNaka ityanuShajyate | prakR^itipakShe liN^gavipariNAmaH | tathA cha 'yassarvaj~naH' iti vAkye tasyAdR^ishyatvAdiguNakasya 'visheShaNAt' sArvaj~nyAdivisheShaNokterna dR^ishyatvAdiguNA jaDaprakR^itiH | evaM 'tasmAt' iti vAkye viriJNchasya tasmAdakSharAjjanyatvarUpabhedakadharmoktyA bhedavyapadeshAnnAdR^ishyatvAdiguNo viriJNcha iti yojanA |
(9) AtharvaNe 'yaH sarvaj~naH sarvavit' ityataH pUrvavAkye 'tapasA chIyate brahma' (muM 1-1-8.) ityatra parabrahmatapasA sambadhyata ityuktam | tat tapashshabdasyAlochanArthatayAsj~nAnapratItau tannirAsAya 'yasya j~nAnamayaM tapaH' iti vAkyAntaraM pravR^ittam | tasya yasya 'tapaH' AlochanakriyA 'j~nAnamayaM' tadAtmakameva na saMshayAdyAtmakamityarthaH | kutastapasaH santApAnyapUrNayathArthaj~nAnAtmakatvamityAkAN^kShAyAM tasya sarvaj~natvAdAptakAmatvAditi hetupradarshanAya 'yassarvaj~naH' iti pUrvavAkyopanyAsaH | tadarthastu - 'yassarvaj~naH' sarvaviShayakasAmAnyaj~nAnavAn 'sarvavit' sarvaviShayakavisheShaj~nAnavAMshcha | sarvasya labdhA sarvakAmaH sarvotpAdakoveti | tattvapradIpe tu - vidasattAyAmiti dhAtuvyAkhyAnAt sarvatra vidyate iti sarvavidityuktam | 'yasya yaH' iti yachChabdadvayasya 'tasmAt' akSharAt 'etadbrahma' chaturmukhAkhyaM 'nAma rUpamannaM' tadabhimAnidaivataM chotpadyata iti uttaravAkyagatatachChabdenAnvayaH |
(10) nanu na viShNoradR^ishyatvAdiguNakatvaM, parataH parAbhidhAnenAkSharashruteH tatra niravakAshatvAdityato 
visheShaNabhedavyapadeshAditi sUtrakhaNDasyArthAntaramAha - aparamiti || tushabdosvadhAraNe | 'akSharatrayam' akSharasya trayam 'Iritam' akSharaM trividhaM proktam iti yAvat | tisro vidhAH vyaktinirdeshapUrvakaM darshayati - aparamiti | yA yadaparamakSharaM sA jaDarUpikA prakR^itireva | yA yatparamakSharaM 'proktA' proktaM vR^iddhaistAM tat yA viShNusaMshrayA parA uttamA chetanA prakR^itiH shrIH lakShmIH tAM prAhuH | yatparataH paramakSharamIritaM tajjaDaprakR^iteH parAChrItattvAdakhilaguNaM harimeva prAhuriti smR^ityarthaH | iti skAnde ityasya 'tryakSharAbhidhAnAt' akSharatraividhyasyoktatvAdityanenAnvayaH | akSharAtparataH para ityapIti | itivAkyoktamakSharAtparataH paratvaM viruddhamiti vAchyam | 'aparam' iti skAnde tryakSharAbhidhAnAt akSharAntarAtparAdasyAkSharasya paratvopapatteriti yojanA | akSharatrayAbhidhAnena akSharAtparataH para ityatra sAmAnAdhikaraNyena vaiyadhikaraNyena vA anvayo darshitaH | prameyadIpe tu - akSharAchChrItatvAtparataH parostyuttama iti tadbhAShyadishA shrutyartha uktaH | anenAkSharAtparataH para ityapi tasyaiva visheShaNaM, na tu anyasya | na chAkSharAtparataH paratvaM viruddhamiti vAchyam | bhedavyapadeshAt | 'akSharatrayamIritam' ityakSharANAmavAntarabhedokteH pANDavasyArjunasya svAdhamakArtavIryArjunAdiva akSharAtparAdakSharAntarAdasyAkSharasya paratvopapattiriti sUtrakhaN‍DasyArthAntaramuktaM bhavati |
(11) nanu 'anyam' itishabdashravaNAdadR^ishyatvAdiguNako rudraH kiM na syAditi shaN^kottaratayAspi bhedavyapadeshAnnetara iti sUtrAMshaM vyAchaShTe - juShTamiti || yadyapi tathApItyarthespishabdaH | rudrospIti samuchchaye vA | na kevalaM pUrvahetoH, kintu bhedavyapadeshAdapIti samuchchaye vA | rudra itItarashabdasyArthAntaroktiH | na chetarashabdasya jaDaprakR^itiviriJNcharudraparatve dvivachanAnupapattiriti vAchyam | viriJNchirudrayoshchetanatvenaikIkR^itatvAt | tathA cha yadyapIshashabdAdrudrospyadR^ishyatvAdiguNakatvena 'prAptaH' pratItaH tathApi 'juShTam' iti vAkye pravR^ittaviShNvAkhyAkSharasyeshashabditarudrAdanyatvavyapadeshAdapi nAdR^ishyatvAdiguNako rudra iti yojanA | shrutistu - AnandamayAdhikaraNe vyAkhyAtA |
(12) yuktyantareNa viShNorevAdR^ishyatvAdiguNakatvaM sAdhayatsUtraM paThitvA tadupAttashrutimevodAharati - rUpopanyAseti || iti rUpopanyAsAdityanvayaH | sUtre chashabdo yuktisamuchchaye | tathA cha - na kevalaM dharmokteH, kintvadR^ishyatvAdiguNakasya 'yadA' iti shrutau shuddharukmarUpokteshchAdR^ishyatvAdiguNako viShNureveti yojanA | atra yadeti vAkyasya 'tadA vidvAn puNyapApe vidhUya niraJNjanaH paramaM sAmyamupaiti' (muM. 3-1-3.) iti vAkyasheSheNAnvayaH | pashyatIti pashyo draShTA jIvaH | yadA 'rukmavarNaM' shuddhahemavarNaM 'brahmayoniM' hiraNyagarabhakAraNaM, ata eva jagataH kartAraM 'puruShaM' pUrNaShaDguNam | 'svasyeshaM' viShNuM 'pashyate' pashyati tadAssau 'vidvAn' jIvanmuktaH 'puNyapApe' aprArabdhe aniShTapuNyaM pApaM cha vidhUya 'niraJNjanaH' j~nAnottaravikarmakR^itAshuchitvAdidoSharahitaH aJNjanAkhyAvidyArahita iti sudhokteraj~nAnarahito vA 'paramaM sAmyaM' pUrNAnandatvAdisAmyaM nirduHkhatvAdisAmyaM vA 'upaiti' prApnotIti shrutyarthaH | tattvodyotaTIkAyAM tu iyaM shrutiH muktaparatayA vyAkhyAtA | paramamityetadabhivyaktamiti cha vyAkhyAtam |
(13) nanu brahmAdInAmapi rUpasadbhAvAtkuto rUpopanyAsenAsya viShNutvanishchaya ityata Aha - eka iti || 'idamagre' ityupaskriyate | ata eva nyAyadIpikAyAM jagadAdAvityuktam | hetyAsvAdane | etebhya 
iti tAdarthye chaturthI | tathA cha idamasya jagatosgre pralaye nArAyaNaH 'ekaH' svatantra AsIt |  na tadA chaturmukhashaN^karau, na svasvavyApArAvAstAm | 'saH' viShNustadA 'muniH' mananashIlo maunI vA bhUtvA 'samachintayat' ete jAyantAmiti dhyAnarUpAM chintAmakarot | 'tataH' tasya chintanAdete vyajAyanta | ke te?  yo 'vishvo' vAyuH, yashcha hiraNyagarbhaH, yesgnyAdaya eta ityarthaH | tataH kimityata Aha - 'tasya' shrutyAdiprasiddhasya 'etasya' sarvajIvasharIragasya 'paramasya' sarvottamasya nArAyaNasya 'rUpANi' varNAshchatvAri bhavanti | kAni tAni?  shuklAdIni | kiJNjAtaH?  'saH' nArAyaNaH pUrvameva 'vimishrANi' svena mishrIkR^itAni rUpANi 'etebhyo' vAyuprabhR^ityuktadevAnAmarthe 'abhyachAklR^ipat' klR^iptAnyakarot | tAni vimishrANi punarapi 'vyamishrayat' mAnuShAdau visheSheNa mishrIchakAra  yadvA - sa etAni rUpANi vyamishrayat, vimishrANi chaitebhyosbhyachIklR^ipadityarthaH | shuddhAni rUpANi tu svasyaivAkaroditi bhAvaH | atrAdyayojanA tattvapradIpaTIkayoruktA | dvitIyA tu TIkAyAmiti dhyeyam |
(14) tataH kimityata Aha - ata iti || ato mishrIkaraNAt tadrUpaM tasya viShNo rUpam 'etAdR^igeva' shuddhaM shuklAdisvarUpameva | na tu vAyvAdirUpamiva mishramityarthaH | yadyapyatra 'tasya haitasya' ityAdikamevodAharaNIyam, prakR^itopayuktatvAt, na tu 'eko nArAyaNaH' ityAdikam | tathApi 'etebhyaH' ityasyArthasya pratyayArthaM tadaMshodAharaNaM kR^itam | itIti | 'hi' yasmAt iti udAhR^itavAkyena 'rUpANi' shuddharaukmAdirUpANi tasya viShNoreva abhidhIyante, netareShAM, tasmAnnAprayojakatA shaN^kayetyarthaH | anena sUtre sAmAnyenoktatvespi rUpashabdaH shuddharUpaparaH | tachchAnyatra nAsti | 'dhyeyaH sadA' iti sUrye pratItamapi mishrameveti liN^gasyAnyatra niravakAshatvamuktaM bhavati |
|| iti adR^ishyatvAdhikaraNam || 6 ||
