4) nanu tathApi dhyAnAnyasya parokShamAnasya guNAbhidhAnaprayojanatvAt.h prayojanAntarAbhAvAdityasiddhamityata Aha - j~nAneti || "sarvashaH' sarveShAM guNAnAM "j~nAnadhyAnasamAyogAt.h' j~nAnadhyAnayorupayogyupayojyabhAvena sammelanAnmukhyaM phalamaparokShaj~nAnAdikaM bhavet.h, nAnyena parokShaj~nAnamAtreNetyarthaH | tathAcha dhyApUrvabhAvij~nAnamapi dhyAnopayogitayA na mukhyamiti na mukhyaprayojanAntarAbhavAhetorasiddhiriti bhAvaH | yadyapi shravaNAdeH tattvanishchayadvArA janalokAdiphalakasya guNAbhidAnamukhyaprayojanatvasambhavAt.h mukhyatvavisheShaNe.api prayojanAntarAbhAvahetorasiddhireva | tathApi mokShAkhyamahAphalasAdhanAparokShaj~nAnasAdhanatvena vihitasya shravaNAdeH janalokAdikaM na mukhyaM prayojanamiti j~nAnameva prayojanaM vAchyam.h | tathAcha shravaNAdeH aparokShaj~nAnasAdhanatattvaj~nAnArtatvena na shravaNAdikaM guNakathanasya mukhyaM prayojanamiti nAsiddhiriti bhAvaH | iti bR^ihattantre kathitatvAt.h na siddhayAdidoSha ityanvayaH | anenopasaMhAre mukhyaprayojanAntarashUnyasaprayojanasavarguNAbhidAnameva liN^gatayA pramANamityuktaM bhavati |
5) evaM sarvaguNosaMhAraM pramANena samarthyanupasaMhAraM cha samarthayatsUtraM paThitvA vyAchaShye - AtmashabdAchcheti || cho.apyarthaH | tathAcha "AtmashabdAt.h' taddhaTitashruteH anupasaMhAro.api siddhayatIti sUtrArthamabhipretya shrutyadAharaNapUrvakaM sUtraM vyAchaShye - Atmeti || iti vAkyamiti sheShaH | anupasaMhAreti | upAsanAkShiptAlpaguNopasaMhAre pramANamityarthaH | anyathA guNAntaravyAvR^ittipUrvakaM AtmatvopAsanasyaivAtra vidhAnAdasaN^gateH | na cha avadhAraNasya "anyathAtvam.h' iti sUtre ayogavyavachChedakatvasyoktatvAt.h kathamanyayogavyavachChedakatvamuchyata iti vAchyam.h | upasaMhArAnupasaMhAravadbrahmAdIn.h uttamAdhikaraNaH pratyayogavyavachChedakatvaM adhamAdhikAriNaH pratyanyayogavyavachChedakatvamityadhikAribhedenAvirodhAt.h |     || ityAdhyAnAdhikaraNam.h ||
9) || AtmagR^ihItyadhikaraNam.h ||
1) atrAdhikaraNaSha upAsanAyAmAnandAdichaturguNaniyamaH samarthyate | "AtmetyevopAsIta' iti sAvadhAraNashruteH Atmatvameva sarvopAsyaM na tvAnandAdayo.apIti pUrvapakShe prApte siddhAntayatsUtramupanyasyati - Atmeti || atrAtmapadaM shabdaparamityAshayena AtmagR^ihItirityuktahetoH apekShitaM sAdhyamadhyAhR^itya darshayati - na cheti || ityuktItyAvartate | tathAcha "AnandAdayaH pradhAnasya' ityukteH "AtmetyevopAsIta' iti sAvadhAraNoktivirodho naivetyarthaH | kuto netyatastatra hetutvena itaravaditi dR^iShyAntavivaraNapUrvakamAtmagR^ihItiH ityetadyojayati - yata iti | "satyaM j~nAnam.h' iti taittirIye "vij~nAnamAnandaM brahma' itrata bR^ihadAraNyake | itivaditi | ityAdivAkyeShu yathA anekeShAM satyatvaj~nAnAnandAdInAM grahaNam.h, tathA AmashabdenApi satyaj~nAnAnandAdInAM "gR^ihItiH' grahaNaM bhavet.h | "AnandAnubhavatvAchcha' iti vachanAdAtmashabdasyApi satyaj~nAnAnandAdigrAhakatvAt.h | yathoktaM tattvapradIpe - yathetareShu vij~nAnamAnanadaM brahmetyAdiShu vachaneShu naikaguNagR^ihItiH tadvaditarayuktatvena evAtmashabdagR^ihItiH AnandAdayo guNA Atmashabdena vivakShitA ityathar iti | kuto.ayamAtmashabdaH sattvAnandAdyabhidhAyako, na svAmitvamAtrasyetyAshaN^kottarAdityaMshaM vyAchaShye - atreti || uttarAditi | bR^ihadAraNyake "AtmA' iti vidheruttaratra shrutAdvAkyAdityarthaH | vyAkhyAtametatsarvavedAntanaye |
2) Atmashabdo na svAmitvamAtraM vakti, kintu sattvAnandAdInapItyuktArthaM smR^itiM chAha - Anandeti || Ishvaro vedavAdibhiH na kevalaM svAmitvAdAtmeti bhaNyate, kintu "AnandarUpatvAt.h' anubhavarUpatvAt.h nirdoShatvAt.h nityatvAchcha "bhaNyate' uchyata ityarthaH | nirdoShatvAnnityatvAdityanena sattvamAtmashabdArtha iti sUchitam.h | chashabdaH samuchchaye | bR^ihattantre uktamiti sheShaH |
|| ityAtmagR^ihItyadhikaraNam.h ||
10. || anvayAdhikaraNam.h ||
1) atrAdhikaraNe Atmashabdasya pUrvoktamanupasaMhAramAnatvamAkShipya samAdhIyate | pUrvapakShasya sUtra evoktatvAt.h tadupanyasya pUrvapakShAMshaM tAvadvayAchaShye - anvayAditi || atretthaM yojanA - nAtmashabdasya anupasaMhAramAnatvaM yuktam.h, taduktaguNAnAM sarvopAsyatvAbhAvAt.h | so.api kuto? shrutachaturguNopAsanasya puMsaH vibhramakaratvena nishchAyakatvAbhAvAt.h | so.api kuto? yata Atmashabde sarvaguNAnAM vAchyatayA.anvayo bhavati ata Atmashabdasya sarvaguNAbhidhAyakatvamiti yAvat.h | tadapi kutaH? AptavyApteriti vachanaditi | vachanArthastu - AptA prAptA vyAptiH deshakAlaguNAparichChedo yaM sa tathoktastasyeti hetugarbhaM visheShaNam.h | "paramasya' paramAtmanaH | saptamyarthaM ShaShThI | "AtmashabdaH' Atmeti shabdaH "iti vachanAt.h ' ityanvayavachanAt.h | satyamevamiti padadvayAdhyAhAreNa syAdavadhAraNAditi siddhAntAMshaM vyAchaShye - satyamiti || ardhAN^gIkAre satyamitishabdaH | tathAcha yat.h pareNa sarvaguNAbhidhAyakatvamAtmashabdasyoktaM tadaN^gIkriyate | yadAtmashabdoktasya sarvopAsyatvAbhAvo.anusaMhAramAnatvaM cha tannAN^gIkriyata iti bhAvaH | kathaM pareNoktamabhyupagamyata ityata Aha - syAditi || cho.avadhAraNe | yatpareNAtmashabdasya sarvaguNAbhidhAyakatvamuktam.h | "tadeva' tathA syAdeva | kutaH? yataH "AptavyApteH' iti pramANamatra syAt.h | tathAcha pramitatvAt.h paroktAN^gIkAro na doShAyeti bhAvaH | nanu shrutachaturguNopAsanasya puMso vibhramakaratvAt.h kathamAtmashabdoktaguNAnAM sarvopAsyatvamityatopyAha - syAchchaivamiti || brahmAdIn.h pratyeva, nAnyAn.h pratIti sheShaH | tathAcha tadAtmashabdasya sarvaguNAbhidhAyakatvamaN^gIkR^itam.h "tadevaM' tathA syAdeva, kintu brahmAdIn.h pratyeva, nAlpAnanupasaMhartR^In.h prati, tAn.h prati tu alpaguNAbhidhAyakaH syAt.h | kutaH? "anvayAt.h' tathA.anubhavAt.h | ato vibhramakaratvAbhAvAt.h tadupAsanaM sarveShAM, "syAt.h' yuktamityarthaH |
2) nanu brahmAdInAmAtmashabdaH sarvaguNAn.h j~nApayatIti kutaH, anyAn.h pratIva tAn.h pratyalpaguNAbhidhAyakaH kiM na syAdityAshaN^kottaratvena avadhAraNAdityaMshaM vyAchaShye - Atmeti || anyayogavyavachChedakAvadhAraNayuktatvAdityarthaH | avadhAraNe.api kimAyAtamityata Aha - anyetheti || Atmashabdasya anyAn.h pratIva brahmAdIn.h pratyalpaguNAbhidhAyakatva ityarthaH | sarvopasaMhAreti | "guNaissarvairupAsyo.asau' ityAdi sarvepasaMhArapUrvakopAsanavachanavirodhAdityarthaH | ayaM bhAvaH - yadyayamAtmashabdo.anyAn.h pratIva brahmAdIn.h pratyalpaguNibhidhAyakaH, tarhi avadhAraNamapyanyAn.h pratIva tAn.h pratyanyayogavyachChedakameva syAt.h | na cheShyApattiH | tathA sati Atmashabdoktasyaiva upAsyatvaprAptyA sarvopasaMhAravachanavirodhaH syAt.h | ato.asau brahmAdIn.h prati sarvaguNAbhidhayaka iti | yadyapi tattvapradIpe satyamiti vAkyaM nAnupasaMhAra eva pramANaM, kintu sarvopasaMharAre.api pramANaM syAdeva, kutaH? "Atmetyeva' iti savarguNapUrNa ityevetyavadhAraNAt.h | "anyathA' evamartAnaN^gIkAre sarvopasAravachanavirodhAdityAtmeti vAkyasya anupasaMhAramAtramAnatvAN^gIkAraparatayA satyamityAdi bhAShyaM vyAkhyAtam.h | tathApi TIkAkAraiH tadaN^gIkR^ityAvadhAraNAdityaMshaM tadbhAShyaM cha prakArAntareNApi vyAkhyAtamiti dhyeyam.h | anena - "anvayAt.h' "AptavyApteH' ityanvayavachanAt.h Atmashabde sarveShAM guNAnAM anvayAt.h vAchyatayA sambandhAt.h tasya tadabhidhAyakatvAt.h ata eva shrutachaturguNopAsanasya puMsaH vibhramakaratvAt.h ata eva taduktaguNAnAM sarvopAsyatvAbhAvAt.h na tasya anupasaMhAramAnatvaM yuktamiti chet.h satyaM, yataH tathA syAdeva yatpareNAtmashabdasya sarvaguNAbhidAyakatvamuktaM tat.h tathA syAdeva brahmAdIn.h prati | kutaH? asya vAkyasya "avadhAraNashat.h' ayogavyavachChedakAvadhAraNayuktatvAt.h, nAnyAn.h alpAn.h prati | kutaH? anyayogavyavachChedakAvadhAraNAt.h | ato vibhramakaratvAbhAvAt.h noktAnupapattiriti sUtrArtha ukto bhavati | tattvapradIparItyA tu - yat.h Atmetyasya anupasaMhAramAtrAmAnatvamuktaM tatsatyaM yuktameva | kutaH? tasya sarvopasaMhAre.api mAnatvAt.h | tatkutaH? avadhAraNAt.h "Atmetyeva' iti sarvaguNapUrNa ityevetyayogavyavachChedakAvadhAraNAditi sUtrakhaNDAtharH |
|| ityanvayAdhikaraNam.h ||
11. || kAryAdhikaraNam.h ||
1) atrAdhikaraNe alaukikaguNAnAmeva upasaMhAryatvaM samarthyate | laukikA eva guNA upasaMhR^itya dhyAtavyA nAlaukikAsteShAM pUrvamananubhUtatvena dhyAnakAle.apratIteriti prApte siddhAntayat.h sUtramupanyasyati - kAryeti || muktikAryatvAkhyAnAt.h dhyAnakAryabhUtAyA mukteH alaukikatvAkhyAnAditi hetuvAkyArthamabhipretya tatsUchitAM shrutiM darshayati - alaukikA iti || alaukikA evetyarthaH | "tasya' hareH | kuta ityato hetumAha - alaukikamiti || "asya' upAsanasya "muktikAryaM' kAyarbhUtA muktiH "alaukikaM' alaukikI | kAryAnusAryupAsanasyaiva kartavyatvaniyamAditi hetusUchako hishabdaH | iti kAyarAkhyAnAditi | iti shrutau kAryasya mokShasya alaukikatvokteH dhyAnakAryatvokteshchetyarthaH | anena sUtre kAryAkhyAnAditi madhyamapadalopI samAsaH, AkhyAnAdityAN^.hprashleSho vA | AN^o.atharstu samyaktvamalaukikatvaparyavasitaM, kAryapadaM bhAvapradhAnamAvartanIyaM cheti sUchitam.h | apUrvamiti pratij~nAbhAgamanyatreti padAkarShaNena shrutyanusArAdvachanavipariNAmena chopAsyA iti padAdhyAhAreNa vyAchaShye - anyatreti || brahmaNo.anyatra loke ityarthaH | "adR^iShyAH' apratItA alAkikA iti yAvat.h | guNA brahmaNaH "upAsyAH' dhyAtavyA ityarthaH | evetyanenApUrvapadaM sAvadhAraNamiti sUchitam.h | yadyapyapUrvashabdaH tadvayAkhyAnarUpo.adR^iShyashabdashcha yAgAdikriyAjanye puNye rUDhaH | tathApi shrutau yaugikAlaukikapadaprayogAt.h tatsamAnArthakasya apUrvapadasya adR^iShyapadasya cha yogavR^ittireva AshrayaNIyeti bhAvena asAvAshritA | na chaulaukikaguNApratIteH shaktigrahAnupapattiH | abhimAnyadhikaraNasudharoktarItyA indrAdau yassahasrAkShaH sa indraH yaH pAshahastaH sa varuNaH ityAdyupadeshavadatrApi sAkShAtkR^itabhagavadrUpANAM yoginAM yo.anukUlavedanIyoguNaH sa AnandaH yat.h sarvaviShayaM tat.h j~nAnamityAdyupadeshopapatteH | upadeshena cha guNapratItisambhavAchChaktigrahopapatteshcha |
|| iti kAryAdhikaraNam.h ||
12. || samAnAdhikaraNam.h ||
1) atrAdhikaraNe upAsanasya svasadR^ishaphalapradatvasiddhayarthaM brahmANIbrahmaNorupAsanasya samaviShamatvaM samarthyate | tatra brahmANIbrahmaNoH satyalokAdisthAnaikyasya AnandAdiguNatAratamyasya cha sadbhAvena phalasya samaviShayamatve.apyupAsanasya na tathAtvaM yuktaM, virodhAdato nopAsanasadR^ishaM phalamiti prApte siddhAntahetvabhidhAnAya pravR^ittaM sUtraM paThati - samAna iti || trivikramatvAdikriyANAM lokadR^iShyakriyAvilakShaNatvena atyAshcharyatvAt.h kathaM tadupAsanaM brahmANI hAsyatItyatyAshaN^kApradarshanAya - eva chetyuktam.h || tatraivaM shabdena pUrvasUtroktaM parAmR^ishyate | cho.apyarthaM ityAshayenaiva chetyetadvayAchaShye - apUrvatve.apIti || anyatrAdR^iShyatve.apItyarthaH | trivikramatvAdikriyANashamityetat.h AdAvanvIyate | yadyapi tathApItyarthe.apiH | sUtre samAne chetyapi chashabdAnvayaH | sa chAvadhAraNArthaH | viShayasaptamI cheyamityabhipretya pradarshitashaN^kAparihArakaM samAne chetyetadvayAchaShye - samAnAnAmeveti || sAdhAraNAnAM nityavikrAntinityaramaNAdirUpANAM yogyAnAmeva kriyANAmityarthaH | upasaMhAra iti sUtre.anuvR^ittaM padam.h | upasaMhR^ityopAsanamityarthaH | evashabdavyAvR^ittiM darshayati - na tviti || tushabdo yogyatvavisheShadyotakaH | trivikramatveti | atra tritvasyAnvayaH pAdadvArA vinyAseShu, trivikramarUpasya pAdatrayayuktatvAt.h | trayo vikramA yasya sa tathoktaH, tasya bhAvastatvaM tritvasaN^khayopetapAdavikSheparUpakriyAdInAmityarthaH | Adishabdena riN^khaNaramaNabhakShaNasaMhAraNAdi kriyAgR^ihyante | kAdAchitkAnAmiti | kadAchidabhivyaktAnAmityarthaH | nanu trivikramatvAdInAmapyantarbhAvena kadAchidvisheSharUpeNa cha upAsyatvAnniShedhAyoga ityata Aha - pR^ithaktveneti || sadetyapi prAgadhyAhAryam.h | tathAcha sarvadA trivikramatvAdi visheShAkAreNa upasaMhAra ityarthaH | nanu trivikramatvAdi kriyANAM sadA pR^ithaktvenA anupAsane sarvathA tanniShedhAdanupAsanameva prApnoti prakArAntareNa upAsanAnuktarityAshaN^kAnirAsAya - abhedAdityuktaM sUtre, tadvayAchaShye - nityeti || Adipadena pUrvoktamuchyate | antarbhAvaditi | antabharAvya upasaMhAraH | nityamanantarUpeShu anantakriyAssantItyupAstau trivikramatvAdInAmapi sAmAnyata upAsyAsu nityavikAkrAntyAdirUpakriyAsu antarbhUtatvAditi bhAvaH | sUtrasya brahmANI brahmANoH phalavat.h upAsanamapi samaviShamameveti upaskR^itasAdhyena anvayaH | 
2) nanu na viraJNchasyApi sadA trivikramatvAdi visheShakriyopasaMhAro yujyate, tAsAmanityatvena dhyAnakAle.abhAvAdityAshaN^kAM pariharatsUtraM paThati - sambandhAditi || atra sambandhAditi hetUktyA tatsAdhyaM nityatvamapi sUchitamiti bhAvena sambandhyantarapradarshanapUrvakaM sambandhAdityetadvayAchaShye - paramAtmeti || sambandhastAdAtmyaM paramAtmAbhinnatvenetyarthaH | trivikramatvAdInAmiti vartate | sUtre aikyAdityanuktvA sambandhAdityuktiH aikye.api visheShabalAt.h tatsambandhitvavyavahAro na viruddha iti sUchanAyeti j~nApayituM sambandhitvenetyuktam.h | "nityatvAt.h' shaktyAtmanA nityatvAt.h | evamanyatretyasya nityavyaktavadeva tato.anyatra kAdAchitkavyaktiShu trivikramatvAdiShvityartha ityAshayenAha - trivikramatvAdiShviti || trivikramAdiShviti pAThe bhAvapradhAno nirdeshaH | viShayasaptamIyam.h | na kevalaM nityavyaktiShu kintvanyatrApIti samuchchaye.apishabdaH | evamityasyArthamAha - upasaMhAryatvamiti | yujyate iti | hiraNyagarbheNa sadeti sheShaH |
3) atrArthe smR^itiM chAha - guNA iti || "traivikramAdyAH' trivikramasyAyaM traivikramaH trivikramatvAdikriyAtmakadharmA ityarthaH | Adyashabdena hananabhakShaNAdikamuchyate | turavadhAraNe, bhinnakramaH | pR^ithaktveneti visheShadyotako vA | "saMhR^irtavyAH' upasaMhartavyAH "anyeShAM' vANyAdInAm.h | atra yuktimAha - sa hIti || "saH' viriJNchaH | hishabdo hetau | sarveti | sarvebhyo.adhikAribhyo guNairadhika ityarthaH | bR^ihattantre kathitamiti sheShaH |
|| iti samAnAdhikaraNam.h ||
13. || navAdhikaraNam.h ||
1) atrAdhikaraNe AtmashabdoktaguNopAsanasya sarvaiH kartavyatvaM samarthyate | Atmashabdasya sarvaguNAbhidhAyakatvena vibhramakaratvAt.h Atmashabdena asyaitAvanta evochyata iti prAtisvikaniyamAbhAvena upAsanA.asambhavAchcha na taduktaguNAH sarvopAsyA iti prApte siddhAntayituM sUtraM paThati - na veti || atra yuktameva sarveShAmAtmashabdoktaguNopAsanamiti sAdhyamAdhyAhAryamityAshayena tatra hetutvena na vetyaMshaM vyAchaShye - naveti || vAshabdo vyavasthitavikalpe | Atmashabdena ityanena sUtre AtmagR^ihItiriti padAnuvR^ittissUchitA | tathAcha atmapadena sarveShAM guNAnAM shubhadharmANAM gR^ihItirabhidhAnaM na vA sarvAn.h prati, kintu brahmAdIn.h pratyevetyarthaH | asya yata iti sheSheNAdhyAhR^itasAdhyenAnvayaH | kuvo netyatastatra hetutvena visheShAdityaMshaM vyAchaShye - adhikArIti || Atmashabdasya adhikArisAmarthyavisheShamapekShya tattadyogyaguNAbhidhAyakatvAdityarthaH | 
2) visheShAditi yuktisiddhArthaM shrutyA.api samarthayatsUtraM paThitvA tAM shrutimudAharati - darshayati cheti || na vetyuktamarthaM shrutirapi darshayatItyarthaH | na kevalaM yuktiriti chArthaH | bahvarthako.apyAtmashabdaH "brahmAdIn.h' brahmabrahmANyAdIn.h prati "sarvAn.h' svayogyAn.h bahUn.h "guNAn.h' bhagavaddharmAn.h "bravIti' dhyAnakAle yugapatprakAshayatItyarthaH | "itareShAM' devagandharvANAM manuShyottamAnAM cha na bahuguNAn.h, kintvalpAnityarthaH | yathoktaM tattvapradIpe - sarvAn.h guNAnAtmashabdo bravIti brahmaNaH, brahmANyAdInAM shataM shatamUnAn.h kramAditi, nyUnatvAdyogyatAyAH | avareShAmalpaguNAneveti | anena yasya yAvanto guNA Atmashabdena yugapatpratIyante tena tAvanto dhyAtavyA iti hetoH vyutpattivashenAtmashabdena jAtA pratItiH na dhyAnopayoginItyuktaM bhavati |
|| iti navAdhikaraNam.h ||
14. || sambhR^ityadhikaraNam.h ||
1) atrAdhikaraNe sambhR^ityAdiguNasya sarvopAsyatvaM netyuchyate | mokShe svAdhamabharaNasya prakAshavyApteshcha sarvApekShitatvAt.h phalAnusAreNa sambhR^itidyuvyAptI sarvopAsye iti prApte siddhAntayatsUtramupanyasya vyAchaShye - sambhR^itIti || atrApishabdo naJNassamAkarShakaH | upasaMhartavye iti sheSha ityAshayena sambhR^itidyuvyAptyapIti sAdhyAMshamanUdya tattAtparyamAha - sambhR^itIti || dyAvApR^ithivyorbharaNaM sambhR^itiH, dyutyA mahAprakAshena vyAptiH dyuvyAptiH kartari ShaShyayau | tathAcha "ukShA sa dyAvApR^ithiva bibharti' (R^i.10-31-7) "eSha hi sarveShu lokeShu bhAti' (ChA.4-15-4) ityAdau pratIteH sambharaNaprakAshavyAptI devAdibhyo.anyaiH manuShyottamaiH "nopasaMhatarvye' upasaMhR^ityopAsye na, kintu devAdInAmevopasaMhR^ityopAsye ityarthaH | sUtre sambhR^itidyuvyAptI iti dvivachanAnantaM padam.h, apragR^ihyatvaM tu ChAndasamiti j~nApanAya sambhR^itidyuvyAptI apIti prakR^itibhAvena nirdeshaH | apishabdalabdhArtho - nAnyeShAmiti || tattvapradIpe tu "bhR^itivyAptyAdayo guNAH' iti pramANAnusAreNa sUtre dvivachanamavivakShitvAsambhR^itidyuvyAptyAdayo.api guNA devAnAmupasaMhartavyAH, nAnandAdaya eva | evamapishabdAt.h vIryaishvaryAdayo.api grAhyAH | dvitvamAtravyAvR^ittyarthaM kilApragR^ihya asUtrayat.h ityapessamuchchayArthatvamuktam.h | anena sUtre samAhAradvandva iti keShAchitpakSho nirastaH | sUtre atashchetyanvayaH chashabda evArtha ityAshayena hetvaMshaM vyAchaShye - ata eveti || devAdInAmeva tadupAstiyogyatA, nAnyeShAmityadhikAriyogyatAyAM visheShasadbhAvAdevetyarthaH | yogyataivopAstiniyamaprayojikA na phalApekSheti dyotayitumevashabdaH | na cha prakAshAdyupAstyabhave muktau sarveShAM svasvayogyaprakAshaH svAvarabharaNaM cha kathaM labhyata iti vAchyam.h | svasvayogyaguNayuktabhagavadrUpaviShayasmR^itirUpapratIti viShayatvena tadavinAbhUtatatprakAshadinaiva prakAshabharaNayoH prAptyupapatteH | yathoktaM nyAyavivaraNe - guNyAkArasmR^itereva dyutimAtraM pratIyate iti | ata eva "udyadbhAsvatsamAbhAsaH' "yuktAH pradIpavarNAshcha' "haritopalAbham.h' "harinmaNinibham.h' "brahmavAyushivAhIshavipaiH shakrAdikairapi | sevyamAnaH' "vidhisharvapUrvagIrvANavij~nAnadam.h' "ajeshasamitiM pratibodhayantam.h' iti svasvayogyatAnusAreNa kiJNchitprakAshaviShayakatayA brahmAdyavaradevatAbharaNa viShayatayA cha sarve.api dhyAnaM kurvanti |
2) nanu sambhR^ityAdiguNopAstiH devAnAmeva yogyeti kutaH, anyeShAmayogyatAyAmapyupAsane ko virodhaH, phalasiddheravisheShAdityata Aha - devAdInAmiti || turavadhAraNe | devAdInAmevetyanveti | bhR^itiH sambhR^itiH | vyAptirdyuvyAptiH | AdipadAdvIryAdayo.api gR^ihyante | vedhAdaya iti kechit.h | "sarveShAM' sampUrNamokShayogyAnAM devAdimanuShyottamAntAnAM "anyathA' ayogyopAsane tadupAsanaM upAsakasyAnarthakR^idbhavedityarthaH | brahmatarke cha sUtrakR^iduktamuktamityanvayaH |
|| iti sambhR^ityadhikaraNam.h ||
15. || puruShAdhikaraNam.h ||
1) atrAdhikaraNe sarvavidyAto guNopasaMhAraH kartavya iti samarthyate | pUrvapakShayati - yasyAmiti || atretthaM yojanA | na sarvavidyAto guNopasaMhAraH kartavyaH prayojanAbhAvAt.h | na cha svasvayogyaguNopAsanAya sa kAryaH | sArvatrikaguNopasaMhAramantareNApi tatsambhavAt.h | katham.h? yasyAM vidyAyAM "mahAguNAH' bahuguNA uchyante sA vidyA "uttamAnAM' bahuguNopAstiyogyAnAmupAsanAya bhavati | tat.h sAdhanamiti yAvat.h | "anyeShAM' alpaguNopAsanayogyAnAM "itarA' alpaguNapratipAdikA vidyA upAsanAya bhavatIti |
2) pUvarpakShaM pratiShedhati - neti || sarvavidyAto guNopasaMhAro na kartavya iti na , kintu kartavya evetyarthaH | kuta ityatastatra hetutayA sUtraM paThati - puruSheti || ata upasaMhAra ityasyAnuvR^ittyA naJNanuvR^ityA cha kartavya eva sarvavidyAto guNopasaMhAra iti sAdhyasya lAbhAt.h, anAmnAnAchcheti chashabdasambandhena tatsamuchchayasya sarvaguNopAstiyogyAnAmadhikAriNAM bhAvAt.h, sarvaguNopAsteshcha sarvopasaMhAraM vinA.ayogAditi hetoshcha siddhatvAt.h, tathApi kutassarvata upasaMhAraH katarvya ityato.anAmnAnAdityanenaiva ekasyAM vidyAyAM sarvaguNAnAmanuktatvAditi hetusAdhakahetorapi siddhatvAt.h, so.api kutaH siddha ityataH kaimutyena tatsAdhanaparatayA samagrasUtraM vyAchaShye - puruSheti || apiH bhinnakramaH | tathAcha api sarvavidyottamAyAmapi "puruShavidyAyAM puruShasUktoktavidyAyAM' puruShasUktamityuktavidyAyAM svApekShitaguNAnAM madhye keShAJNchideva AmnAnAt.h pAThAt.h "itareShAM' tadanyeShAM "anAmnAnAt.h' sutarAM vidyAntare sarveShAmanAmnAnasya siddhatvAdata evaikasyAM vidyAyAM sarveShAM "anAmnAnAt.h' anuktessiddhatvAdityatharH | anena keShAJNchidAmnAnAt.h itareShAM anAmnAnAchchetyapi samuchchayaH chashabdArtha ityuktaM bhavati |
3) bhavedupasaMhArasya katarvyatA, yadi syAt.h puruShasUktasya sarvavidyottamatvaM, tatrApi keShAJNchidguNAnAmanuktatvaM cha | tadeva kuta ityata Aha - savarta iti || "pauruShe sUkte' paramapuruShapratipAdake puruShasUkte "sarvataH' sarvatra AdAvante cha madhye chetyarthaH | "sarvataH' sarve guNA iti vA | "sarvataH' sarvavidyAtaH Adhikyeneti sheSha iti vA | "tatrApi' puruShasUkte.api svapekShitAH sarve.api guNA nodIritA ityanvayaH | mAnuShApekShitaj~nAnAnandAdiguNAnAmakathanAditi bhAvaH | tasmAditi | ekasyAmapi svapekShitasarvaguNAvachanAt.h sarvataH upasaMhR^itiH kAryetyarthaH | brahmatarke sUtrakR^iduktamuktaM ityadhyAhAreNa anvayaH | sUtre sarveShAmanAmnAnAdityanuktvA itareShAmanAmnAnAdityuktyA cha ekasyAmeva vidyAyAM sarvaguNAnukteH astu chaturmukhasya sarvavidyAto guNopasaMhAraH, anyeShAM mahadalpaguNAbhidhAyakavidyAbhiH evopAstisambhavAt.h upasaMhAro vyartha iti chodyaM nirastaM bhavati | saN^khayAsAmyasambhave.api ekasyAmeva svApekShitaguNoktiniyamAbhAvAt.h |
|| iti puruShAdhikaraNam.h ||
16. || vedhAdhikaraNam.h ||
1) atrAdhikaraNe bhedanAdiguNAnAM sarvopAsyatvaM nirasyate | sarvasajjanApekShitaduShyajananigrahaphalakatvena vedhAdInAM sarvopAsyatvAnna chaturguNopAsanAniyama iti prApte siddhAntayatsUtraM paThati - vedhAdati || atra vedhAdyarthabhedAdityektaM padam.h | vedhAdIti bhinnaM chAvartate | netyasti | tathAcha "vedhAdi' rakShoghnasUkte 
"tAbhividhya hR^idaye yAtudAnAn.h...
agne tvachaM yAtudhAnasya bhindhi....
praparvANi jAtavedashR^iNIhi' (R^i.10-87-4,5) ityAdinoktaM durjanavedhanabhedanahaMsanAdikaM na sarvopAsyaM, kutaH? yato na yatyAdyupAsyaM, tadapi kutaH? "vedhAdyarthabhedAt.h' vedhAdyarthasya tadviShayakopAsanaphalasya hiMsanasya yatyAdiyogyaphalAt.h bhedAt.h vilakShaNatvAt.h | ayogyaphalasya chAnarthakaphalasAdhanatvAditi sUtrArthamabhipretyAtra smR^itiM chAha - bhindhIti || "R^iNIhi' jahi | itishabdAnantaramupAsaneShviti sheShaH | tathAchetthaM yojanA - he bhagavan.h duShyAn.h bhindhi viddhi R^iNIhItyevaMrUpeShu upAsaneShu "sarvashaH' sarveShAM "nAdhikAraikatA' nAdhikArasAmyaM bhavet.h | etadupAsanaM sarvAdhikArisamaM na bhavediti yAvat.h | kutaH? yatyAdInAM "teShu' upAsaneShu etadupAsanaphalAnAM yatyAdiyogyaphalAdvilakShaNatvAt.h | nanvayogyatve.api kuto yatyAdInAM vedhAdyupAsanAbhAva ityata Aha - ayogyeti || yato.ayogyopAsanAdanarthamarthanAshanaM cha "IyuH' prApnuyurata iti | bR^ihattantre iti | sUtrakAroktaH kathita iti sheShaH | idaM tvavadheyam.h | yatyAdInAM dhyAnAtprAkprANAyAmakaraNakAle pApapuruShashoShaNadahanAdikamasti, na tu dhyAnakAle | tadA tu te svayogyaguNAneva dhyAyanti na tu bhedanAdikamiti |
|| ita vedhAdhikaraNam.h ||
17. || hAnyadhikaraNam.h ||
1) atrAdhikaraNe upAsanasya muktavapyanuvR^ittiH samarthyate | tatra viShayasaMshayau darshayati - muktasyeti || prakR^itopAsanaM viShayaH | muktena kriyate na veti sandeha ityarthaH | prAptaphalatvaM "jakShan.h krIDan.h' (ChAM.8-12-3) iti kriyAntarashrutishcha sandehabIjamiti bhAvaH | evaM muktasyopAsanA na kartavyetyanena muktenopAsanA kriyata iti pUrvapakShasya tathA muktasyopAsanA kartavyA na veti samagravAkye kartavyA vihitA neti vikalpaparatayA vyAkhyAyamAne nobhAvapi kalpau yuktau vihitasya vA avihitasya vA karmaNaH phalAvashyaMbhAvAt.h phalaprAptiprasaN^gAt.h, tathA chApUrNatAprasaktiH | na cheShyApattiH, muktasya apUrNatArUpAnmuktasya tadayogAt.h | kiJNchAdye muktasya vidhibaddhatvena muktessaMsArasamAnadhamartvApattiH | dvitIye muktasyAvidhibandhatvAdeva karaNAnupapattiriti muktasyetyasmin.h vyAkhyAyamAne cha anena pUrvapakShayukteshcha sUchanaM kR^itaM bhavati | siddhAntadUShakayuktereva pUrvapakShasAdhanatvAditi j~nAtavyam.h | tattvapradIpe tu muktasyopAsanA na kartavyetyaMshamekapUrvapakShaparatayA vyAkhyAya tatpUrvapakShe vidhyabhAvAt.h prayojanAbhAvAchcheti hetumabhidhAya mokShArthaM hyupAsanaM tatparyantaM cha vidheyam.h, ataH kuto muktasyopAsanAprAptiriti tamupapAdya kartavyetyaparaH pakShaH | muktasyApi paratantratvAt.h | tadA visheShabhogApekShayopAstisambhavAdityata Aheti kartavyetyaMshaH pUrvapakShAntaraparatayA vyAkhyAtaH | tatrAdyaH pUrvapakShaH taddhetushcha TIkoktaH | dvitIyastu tanmAtroktaH | tatpakShe na kartavyeti pUrvapakShanirAso "hAnau tUpAyanashabdasheShatvAt.h' ityanena sUchito.abhyupagamena kR^itaH | kartavyeti dvitIyapUrvapakShanirAsastu "kushAchChanda' ityanena sUchito vidhibaddhatvAnna kriyate, kintu svechChayetyevaMprakAreNa kR^itaH | tasmAt.h saMsAropAdhikamevopAsanaM na svAbhAvikamiti tatsAdhanAya bhaktirvyartheti bhAvaH | 
2) atha siddhAntayatsUtramavatArayati - ata iti || sUtre muktasyopAsanA vihitA na veti vikalpitapakShadvaye AsaMsArahAneH vihitatvAt.h prayojanAya kriyate | taddhAnau mokShe tu svachCheyeti tattvapradIpadishA "hAnau tu' ityanena AdyapakShoktadoShanirAsAt.h | dvitIyapakShoktadoShaparihArAya "kushAchChanda' ityAdyuktam.h | tatra kushapadaM tadgrahaNaparam.h | AchChandapadaM cha buddhayA vivekena kushagrahaNe tachChabdArthopAsanAdau chAnvIyata iti bhAvena atharkrameNa vyAkhyAti - svechChayeti || svechChayA kushAgrahaNapUrvakatvaM stutyupagAnayoH kadetyAkAMkShAyAM tadyogyaM kAlamAha - niyateti || svAdhyAyo vedAdhyayanaM svakAle vidhiniyatabrahmayaj~nAnantaramityarthaH | kushasya AgrahaNaM samyaggrahaNaM, stutiH yajurAdimantraH, upagAnaM sAma | AchChandena kushAgrahaNena sahite tatpUrvake cha te stutyupAgAne cha te tathokte, tAbhyAM tadadhyayanaM lakShyate | tattvapradIpe upagAnaM sAmnA, stutistadanyairyajurAdibhiH ityuktatve.api TIkAyAM stutyupagAnapadAbhyAM tatkaraNe eva gR^ihIte tayorevAdhyayanakarmatvAt.h | atra bahmayaj~narUpamantrAdhyayanakAla eva kushAgrahaNaM vihitam.h | brahmayaj~nAnantarabhAvimantrAdhyayane tu kushAgrahaNaM svechChayaiveti vivekaH | evetyanena evArthakatushabdo bhinpakrameNAtra sambadhyata ityAha | tattvapratIdIpe tu tushabdo visheShAtharka ityAshayena bandhahAnau tvityanvayo darshitaH | hAnAvityasya vidhibandhahAnAvityarthamabhipretya tadvisheShyasyAgAmisUtrAdAkR^iShyasya "sAmparAye' ityasyArthamAha - mokSha iti || Adipadena yajanAdikarmaparigrahaH | upAsanAdItyanantaraM astIti kriyata iti vA sheShaH | tenApyevArthakatushabdasyAnvayaH |
3) nanu mokShe upAsanamasti chettatkutaH svechChayaivetyaN^gIkAryaM, vidhita eva kiM na syAdityAshaN^kAparihArAyoktaM sUtre - upAyaneti || tatrAyanena j~nAnena upa brahmasamIpe ayanaM gamanaM tasya shabdaH upAyanashabdo mokShasya j~nAnasAdhyatAbodhakaM vAkyamiti bhAvena tamaMshaM vyAchaShye - brahmeti || iti mokSheti | ityevaMrUpaM yanmokShasya j~nAnasAdhyatAbhidAyakaM vAkyaM tachCheShatvAt.h tadarthatvAt.h tadvAkyavihitAparokShaj~nAnasAdhanavidhAyakatvAdityarthaH | puruShavidyAyAm.h' ityato.asya sambandhipadamanuvatarnIyamityAha - itareShAmiti || "shrotavyo mantavyaH' (bR^i.4-4-5) "tadvijij~nAsasva' (tai.3-1) ityAdyupAsanavidhInAmityarthaH | kechittu - idamadhyAhR^itamityAhuH | tattvapradIpadishA upAsanAshabdasheShatvAditi sUtrapAThe upAsanAshabdAnAM upAsanAvidhInAM shabdasheShatvAt.h mokShavAkyasheShatvAdityarthaH | asmin.h pakShe upAsaneti vyastaM padaM samastaM cha | tatra vyastapadasya karmopalakShakasyArtho bhAShyakR^itA upAsanAdItyanena darshitaH, na tu pR^ithaktachChabdavyAkhyAnaM, na vA bhAvabodharItyA.ayaM sheShaH | itareShAmityetadapi shrutapadArthakathanaM, nAnuvR^ittamiti dhyeyam.h | bhavediyaM chintA, yadi muktasyopAsanameva syAt.h, tadeva kuta ityatassUtre taduktamityuktaM, tadvayAchaShye - tachcheti || anena sUtre tushabdashchArtho.api | sa cha tadityanenApi sambadhyate | tathAcha yadupAsanaM shrutAvuktaM yattasya svechChAyattatvaM tachcha brahmatarke uktaM cheti sUtrAMshayojanA darshitA bhavati | shrutiM paThati - etaditi || AdipadAt.h "R^ichAM tvaH poShamAste' (R^i.10-71-11) ityAdi gR^ihyate | ityAdIti | ityAdAvityarthaH "etat.h' vakShyamANaM "hAvu' (tai.3-10-5) ityAdi sAma gAyannAste muktachaturmukha iti taittirIyashrutyarthaH | "tvaH' kashchidbrahmA "pupuShvAn.h' puShyassan.h R^ichAM "poShaM' puShyimuchchAraNaM kurvannAste | "tvaH' anyastu brahmA shakvarIShu R^ikShu gAyatraM sAma gAyati | tvastu brahmA "jAtavidyAM' pauruSheyavidyAM vadati | tvastu brahmA "yaj~nasya' viShNoH "mAtrAM u aMshameva' "vimimIte' dhyAyatIti R^iN^mantrArthaH |
4) na kevalaM shrutau, kintu brahmatarke chopAsanamuktamiti chashabdArthaH | "niyamAnantaraM' niyatasvAdhyAyAnantaraM "viprAH' dvijanmAnaH | yatheti sheShaH | kushAdyairityAdyashabdAt.h prAN^mukhatvAdi gR^ihyata iti tattvapradIpoktiH | iti brahmatarke ityanvayaH |
5 kiJNcha muktAnAM yajanAdyapyasti, kimutopAsanamiti bhAvena chArthakatushabdAt.h karmApi kriyata ityuktaM sUtre | tadvivR^itaM Adipadena bhAShyakR^itA | tatrArthe pramANamAha - kR^iShNa iti || vyAkhyAtamidamaMshAdhikaraNe | bhArate uktamityanvayaH | anena - astyeva "hAnau' bandhahAnirUpAyAM muktau tadupAsanAdi | na cha vidhibaddhatvena saMsArasamAnadharmatvaM mukteH, yataH tapisanAdividhiM vinA "Chandena tu' svechChayaivAN^gIkR^itam.h | kuto? yato muktibandhahAnirvidhibandhahAnirUpA ataH | na chAvihitatvAt.h tatkaraNAnupapattiH, adarshanAditi vAchyam.h | kushAchChandastutyupagAnavadupapatteH | yathA dvijanmanAM svakAle vidhiniyatasvAdhyAyAnantaramapi saMskAravashAt.h svechChayA kushAgrahaNapUrvaM stutyupagAnapadoktamantrasAmAdhyayanaM tadvat.h muktAnAM saMskaravashAt.h mokShe.api svechChayaivopAsanopapatteH | na cha muktAvupAsanamasti chetsvechChayeti kutaH, vaidhameva kiM na syAditi vachyam.h | itareShAM "upAyanashabdasheShatvAt.h' ayanena j~nAnenopAyanaM brahmasAmIpyAdiprAptiH | tathAchopAsanAvidhInAM "brahmavidApnoti' (tai.2-1-1-) iti sAmIpyAdirUpamokShasya j~nAnasAdhyatAbhidhAyakamokShavAkyasheShatvAdityarthaH | tathAcha mokShasiddhayarthaM pravR^ittAvidhayastatrApi kathaM tAM vidadhyuriti bhAvaH | na cha muktasyopasanAdAveva mAnAbhAva iti vAchyam.h | yatastasyopAsanAdi tasyechChAdhInatvaM cha shrutau bhArate brahmatarkavAkye choktamiti sUtrArtha ukto bhavati |
6) nanu muktasyopAsanaM na svechChayA, kintu mokShe tadAtadA prAptAniShyaparihArArtameva, kasyApi niShphalapravR^itteradarshanAt.h ityAshaN^kAM parihArtuM sUtraM - sAmparAya iti || atra AchChandenetyanuvR^ittapadasyArthamAha - svechChayeti || itIti sAvadhAraNam.h | na tvaniShyaparihArArthamityavadhAraNArthaH | tadupAsAdIti sambadhyate | sAmparAyashabdasya tAtparyArthamAha - muktasyeti || pUrvottarAnvayi tat.h | sAmparAyashabdastu samyakparasya AyaH prAptiH samparAyaH sa eva sAmparAya iti vyutpattyA mokShArthaka iti pUrvameva mokSha ityuktyA vyAkhyAtaH | kuta ityatassAmparAye tartavyAniShyasyaiva abhAvAditi sUtra eva hetvabhidhAnAt.h tamanupanyasya tasyAsiddhiparihArAya tallabdhaM hetumAha - muktasya tIrNatvAditi || tINarAsheShAniShyatvAdityarthaH | tasyApyasiddhimAshaN^kaya tatparihAratvena tathA hyanya ityetadvayAchaShye - tIrNo hIti || "tadA' muktau sarvAn.h shokAn.h "tIrNaH' atikrAntaH puruShaH "ayanAddhadi viShNuH sa hR^idayaM kIrtito budhaiH' iti ChAndogyabhAShyokteH savarhR^idi sthiteH hR^idayaM viShNuH tasya "bhavati' tatsambandhI bhavati | tatpratibimbatvena tachCheShabhUto bhavatItyarthaH | sArvakAlikasyApi sheShabhAvasya vyAktyapekShayA.atrabhavatIti nirdeshaH | ata eva tattvapradIpe hR^idayasyaiva bhavati svadR^iShyayA.apItyuktam.h | "hi' yasmAt.h "anye' ChandogAH vAjasaneyinashcha |
7) atra smR^itiM chAha - vAyuprokte || "ye' janAH paramAtmano "j~nAnena' parokSheNa "sthitapraj~natvaM' sthitA pratiShThAM prAptA praj~nA aparokShaj~nAnaM yeShAM te tatoktAsteShAM bhAvastattvaM tatprAptAH tata eva "brahmalokaM' satyalokaM gatAH tatra chaturmukhopadeshaM prAptAH atha tena saha "paraM' AtmAnaM gatAH bandhamokShAkhyabhAgayoH madhye tartavyo bhAgaH aMsho bandhaH tIrNaH kartavyabhAgo yaiste tathoktAH te sarve.api "paraM' paramAtmAnaM svechChayA upAsata ityarthaH | pratIkAlambanavivakShayA "brahmalokaM gatAH sarve' ityuktiriti kechit.h | tatrAntyapAdaH sAdhyAbhidhAyI, upAntyaH sAdhanAbhidAyI, anye tadupapadakasamarpakA iti smR^iteH prakR^itopayogo draShyavyaH | itIti | iti vAyuprokte etadevoktamityarthaH 
|| iti hAnyadhikaraNam.h ||
18. || ChandAdhikaraNam.h ||
1) atrAdhikaraNe muktAnAM karmaNi niyamAbhAvaH samarthyate | prAsaN^gikatvAnnAdhyAyAdisaN^gatiH | viShayasaMshayau darshayati - karmeti || muktA iti prakR^itamasti | na kevalamupAsanamityapishabdArthaH | karmakaraNashaktAvapIti vA | niyameneti sheShaH | tathA cha iti sandehe niyamena kurvantIti pUrvapakShe prApte karma kurvanti na vetyaniyamasiddhAntamAha sUtrakAra ityarthaH | sUtraM paThati - Chandata iti || sUtre hAnAvityanuvartate | taditi cha | tachcha karmakaraNavAchItyAshayena Chandata ityasyArthamAha - svechChayeti || svechChAnusAreNetyarthaH | Chandata ityanena labdhaM sAdhyamAha - kurvanti na veti || anena karmaNyaniyamaH sUchitaH | kuta ityatastatra hetutvena ubhayAvirodhAdityetadvayAchaShye - bandheti || anenobhayasmin.h karmakaraNAkaraNayoH avirodhAt.h vidhibandhapratyavAyAkhyavirodhAbhAvAdihitvartha ukto bhavati |
2) nanu muktAnAM vidhibandhapratyavAyAbhAva eva kuta ityataH sUtraM - gateriti || atrobhayAvirodhAdityasyAnuvR^ittimabhipretya tatpadaM vyAchaShye - bandheti || nimittasaptamIyaM, vidhibandhapratyavAyAbhAvAdityarthaH | sAvadhAraNametat.h | tenAsya vyApakatAsiddhiH | hishabdaH khalvityarthe | gaterityasyArthamAha - mokShasyeti || arthavattvaM' artha ichChAviShayatA tadvattvaM puruShairarthyamAnatvamiti yAvat.h | "anyathA' vidhibandhapratyavAyayoH bhAve | arthavattvamityasya vyAkhyA - mokShatvam.h | mokShechChAvattvamiti | mucheH sanantAdbhAve ghaJN.h, tata ashaAdyach.h | mokShasya tatsambadhyate, kimu prApyatvamityevArthaH | na syAdityanena virAdha ityasyArtha ukto bhavati tathAchAyaM sUtrArthaH - "hi' yasmAdubhayAvirodhAdeva ubhayasmin.h karmakaraNAkaraNayoH vidhibandhapratyavAyAkhyavirodhAbhAvAdeva "gateH' paramAtmagatirUpamokShasya "arthavattvaM' puruShairarthyamAnatvam.h | bhAve ghaJNanto.ayamarthashabdaH artha ichChAviShayatA.asyAmastItyarthavatI tasyA bhAvo.arthavattvam.h | "anyathA' gatAvapi vidhibandhapratyavAyayorbhAve tasyA vidhibandhapratyayAkhyasaMsArasamAnadharmavattve tadvailakShaNyabhAvAdvirodhaH | tasmAt.h muktAnAM "ubhayathA' karmakaraNena tadakaraNena cha sthitiriti |
3) nanu muktAnAM karmaNyaniyamashchedupAsane.api tathA syAdavisheShAdityAshaN^kAM parihartuM karmopAsanayoH aniyamaniyamarUpoktArthe smR^itimAha - kadAchiditi || muktA iti sheShaH | anena karmaNyaniyama uktaH | pUrvavAdyuktAvisheShahetorasiddhiM vaktumupAsananiyame hetumAha - nityeti || nityaM bhagavadviShayakaM yadaparokShaj~nAnaM tatsvarUpatvAt.h muktAnAmityarthaH | saMsAre bhagavadaparokShaj~nAnasya amuktakartR^ikasyAntaHkaraNavR^ittirUpatve.api muktau antaHkaraNavR^ittirUpatvAbhAvena tasyAtmasvarUpatvameveti siddhati | na cha svarUpatve j~nAnasya sakartR^ikatvAnupapattiriti vAchyam.h | visheShabalAdupapatteH | "nityaM' niyamena dhyAyanti | upAsate nityaM bhagavaddR^iShyikartR^itve nityaM bhagavadupAstikartR^itvaM kuta itrata chet.h dR^iShyerevopAstirUpatvAt.h | yathoktaM tattvapradIpe - nityaM bhagavaddR^iShyirUpatvAt.h muktA nityamupAsane | samaktibhagavaddR^iShyirUpAstiH bhavati | pUrvamaviratanirantaropAstyA hi bhagavantamaikShanta pashchAdAnandasvarUpiNI sA svata evAnuvartata itrata | asyArthaH - nityaM bhagavaddR^iShyistatsvarUpatvAt.h kartR^itvAnmuktA nityamupAsate | upAstikartAro bhavanti | nanu bhagavaddR^iShyikartR^itve upAstikartR^itvaM kuta ityata Aha - sabhaktIti || idaM cha dveShikatarR^ikabhagavaddR^iShyivyAvR^ittyartham.h | nanu bhagavaddR^iShyerupAstisAdhyatvAt.h kathaM upAstirUpatvamityata Aha - pUrvamiti || saMsAre antaHkaraNavR^ittirUpAvachChinnopAstyA hi bhagavantamaikShanta jaDamanasA yuktAH | pashchAt.h saMsR^ityanantaraM muktAvAnandasvarUpiNyupAsti; svata evAnuvartate | tathAchAntaHkaraNavR^ittirUpAyAH dR^iShyeH tAdR^ishopAstisAdhyatve.api na muktakartR^ikabhagavaddR^iShyerupAstisAdhyatvaM kintvatmasvarUpatvameveti bhavati | sopAstiriti bhAva iti |
4) vidhyAdyabhAve.apyaniShyanivR^ittyarthaM AnandaprAptyarthaM vA karmaNi niyamaH kiM na syAditi shaN^kAyAmAha - tIrNeti || vyAkhyAtametat.h | "paramAtmanaH' hareH prasAdAt.h ye prAptAnandAH teShashamiti sheShaH | apishchArthaH | yadyapItyAdyarthe cha | bhavet.h karmati sheShaH | pratyavAyasyetyAdinA.ardhena kadAchiditi sAdhyavAkyaM hetUktipUrvaM vivR^itaM bhavati | na cha "somenAnandaM janayan.h' ityuktivirodhaH | karmabhiraprAptAnandaprAptereveha niShiddhatvAt.h | tatra bhogenAnandavaichityakaraNamAtrasyoktatvAt.h | brahmANDe purANe niyamAniyamau samarthitAviti sheShaH |
5) nanu vidhyAdyabhAvo muktAnAM karmAniyamasambhAvaka eva, na tUpapAdakahetuH, vidhyAdirahiteshvarakartR^ikasR^iShyayAdi karmaNi vyabhichArAdatastadupapAdakabhAvAdanupapanno.asau karmaniyama ityAshaN^kAM parihartuM sUtraM - upapanna iti || atropapanna ityasya visheShyamAha - evambhAva iti || muktAnAmiti sheShaH | Chandata iti prakR^itaH | kadAchitkarma kurvanti na chetyevaMsthitirityarthaH | upapannashchetyanena na kevalaM sambhAvito.ayam.h, kintUpapannashcheti samuchchayArthakashchashabdaH sUtre.anuShaJNjanIya ityuktaM bhavati | tallakShaNArthopalabdheriti hetupadasya tasya karmaNaH arthaH phalaM paramparayA mokShastasyopalabdheH prApteriti, evaM tat.h svaprAptyanantaraM svasAdhanAnuShThAnaniyamanivAraNaM lakShaNamasAdharaNadharmo yasyArthasya sa tathokta iti vibhAgenArthamabhipretya tatpadaM vyAchaShye - prAptatvAditi || tallakShaNasyeti | atrApi tatphalasya karmaphalasya mokShasya tat.h svaprAptyanantaraM svasAdhanAnuShThAnaniyamanivAraNaTha lakShaNamasAdhAraNadharmo yasya phalasyeti dvedhA vyAkhyA kAryA |
6) lokavaditi dR^iShyAntAMshaM vivR^iNoti - yatheti || vidhyarthatveneti | yajamAnasya yAgavidhipUrtilakShaNaphalasAdhanatvenetyarthaH | viShNukramaNAdikamiti | viShNukramaNaM nAma viShNumuddishya kriyamANo yAgapUrvAN^gabhUtaH karmavisheShaH | "samApte' pUrtiM gate  "karmaNi' yAge "ichChayA' svechChayA karoti | yajamAna iti sheShaH | samAptakarmeti bahuvrIhipAThe na sheShaH kAryaH | anena muktA na karmaniyamavantaH, visheShahetvabhAve sati prAptaphalatvAt.h yAgakartR^ivadityanumAnamuktaM bhavati |
|| iti ChandAdhikaNam.h ||
1) atropAsanotpannabrahmaj~nAnAnAM sarveShAM mokShanaiyatvaM sAdhyate | sUtre niyamapUrvapakShaniShedhapUrvakaM aniyama iti sAdhyAshaM vyAchaShye - prApteti || "prAptaj~nAnAnAM' utpannAparokShaj~nAnAnAmapItyarthaH | na kevalamaprAptaj~nAnAnAM mokSho netyapi shabdAtharH | yadyupi tathA.apItyarthe vA apiH | siddhAntavAkyena asyAnvayaH | nirdhAraNaShaShThIyam.h | keShAJNchit.h yogyAnAM keShAJNchit.h ayogyAnAm.h | pUrvavAdI niyame dR^iShyAntamAha - yatheti || upAsakeShu keShAJNchideva sarvaguNopasaMhAre nAyogyAnAmityupasaMhAre yathA puruShaniyamastathA muktAvapItyarthaH | itishabdo netyanenApi sambadhyate | neti | niyama ita na mantavyamityanantaraM kintu sarveShAmapi muktiriti sheShaH | anena sUtre tushabdAnuvR^ittiH tasyApyarthatvaM muktiriti sheShashcha sUchitaH | atra hetuH - avirodhAditi | tadvayAchaShye - sarva iti || itIti | iti shrutyopasaMhAre aniyamaniShedhAdityarthaH | "anyatra' sarveShAM mokShe "avirodhAt.h' niShedhAbhAvAdityarthaH | "hi' yasmAt.h vedoktAH sarve guNAH "anyaiH' brahmetaraiH devaiH nopAsyAH, kimu manuShyaiH neti, tasmAt.h ukteH vaiyarthyAyogAdbrahmaNaivopAsyA iti shrutyarthaH |
2) nanvaniyame niShedhAbhAve.api sAdhakabhAvAnniyama evetyataH prAptaM shabdAnumAnAbhyAmityaMshaM vyAchaShye - neti || "kashchit.h' ko.api "brahmavit.h' brahmAparokShaj~nAnI "sR^itiM' saMsAraM, sadeti sheShaH | atra hetuH - mukto hIti | "hi' yasmAt.h kadAchitsR^iteH mukto bhavati tasmAdityarthaH| hetvantaramAha - tasmAditi || sadA sR^ityanubhavAbhAvAdevainaM j~nAnijIvaM "sR^itihA' sR^itityAgItyAhurityarthaH | yadvA - sR^itinivartakaj~nAnaviShayatvAdenaM paramAtamAnaM "sR^itihA' sR^itighna ityAhurityarthaH | shrautetishabdasya ityAhuH vR^iddhA ityanvayaH | shruteshcheti | na kevalamaviroshradhAditi chArthaH | asyAniyama ityanenAnvayaH | keShAJNchiditi | brahmaj~nAninAM madhye keShAJNchidityarthaH | anyeShAmiti | sampratipannebhyo.anyeShAM vipratipannAnAmityarthaH | ityanumAnAditi | itivAkyasmAritavyAptimalliN^gadityarthaH | prayogastu - vipratipannA j~nAnino niyata mokShAH, j~nAnitvAt.h sampratipannavaditi | shrutisamuchchaye chashabdaH | anena - sUtre sAmparaya ityanuvartate, turiti cha | muktiriti sheShaH | tathAcha yathA sarvaguNopasaMhAre puruShaniyamastathA brahmamAninAM madhye keShAJNchinneti sAmparAye mokShe "niyamaH' puruShaniyamo nAsti, kintu praptaj~nAnAnAmapi sarveShAmasti muktiH | kutaH? "avirodhAt.h' tanniShedhAbhAvAt.h shabdAnumAnAbhyAM sAdhakAbhyAM cha tatsiddheriti sUtrArtha ukto bhavati |
|| ityaniyamAdhikaraNam.h ||
20. || yAvadadhikaraNam.h ||
1) atrAdhikaraNe upAsane.adhikAraniyamaH samarthyate | nopAsti manto.adhikAraniyamavantaH mAnAbhAvAditi prApte siddhAntayatsUtramupanyasya vyAchaShye - yAvaditi || yathAyathetyanena yAvadadhikAramityavyayaM adhikArashabditayogyatAnusAreNaiveti vyAkhyAtaM bhavati | evamiti | tathA tathaiva, na tu shravaNashadirUpasvaprayatnAnusAreNetyarthaH | "vishiShyate' uttarottaramatishIyate tAratamyena yukto vartata iti yAvat.h | anenAvasthiriti padaM vyAkhyAtam.h | sUtre sAmparAya ityasya gatAvityasya vA anuvR^ittimabhipretya tadarthamAha - muktAviti || Ananda iti avasthAprakArIbhUtatAratamyAshrayakathanam.h | anena "AdhikArIkANAM' adhikArAnusAreNaiva anuShThAnashIlAnAM parameshvaradattAdhikAre vartamAnAnAM brahmAdInAM muktAvavasthitiH AnandAdiguNatAratamyena avasthAnaM yadasti tat.h "yAvadadhikAraM upAsanAdhikAraniyamAnusAreNaiva bhavati na tUpAsanAdi prayatnAnusAreNeti samagrasUtraM hetusAdhyayoH vyAptyupapAdakatayA vyAkhyAtaM bhavati | anenAstyevAdhikArikANAM upAsanAdhikAraniyamaH | kuto? muktAvAnandatAratamyasadbhAvAdityanumAnaM sUchitam.h | sUtre tAratamyasya avadhinirUpyatve.api tatsvarUpatvaj~nApanAya avasthitipayarnta dhAvanam.h | anyathA tAratamyamityeva brUyAt.h | nanu muktAvAnandatAratamyameva kutaH yenopAsanAdhikAraniyama ityata Aha - manuShyebhya iti || manuShyottamebhya ityarthaH | na chAsya "athAta Anandasya mImAMsA' (tai.2-8) ityAdi shrutivirodhaH | chakravartipidinAM anukteriti vAchyam.h | saMkSheparUpasyAsya vistarAvirodhitvAt.h | atra gandharvapadaM devamanuShyobhayaparam.h | R^iShigrahaNenAjAnajA api parigR^ihItAH | "devAnAM' indrAvaratAttvikadevAnAm.h | ShaShThayantapadAnAM shrutigatena pUvarvAkyena Anando vishiShyata ityevaMrUpeNAnvayaH | ata eva prAk.h svavAkye vishiShyata ityuktaM, nanu rudrAchChatAnandasyeti kvachiduchyate | brahmaNa ita kathamityata Aha - eSha iti || hishabdaH prasiddhau | chaturvedashikhAyAmityasya ityuktamiti sheSheNa vishiShyata ityenenAnvayaH |
2) nanu muktAvAnandatAratamyaM upAsanAdirUpaprayatnatAratamyenaiva sambhavatyato.aprayojako heturityata Aha - adhyAtme cheti || chashabdaH parasparasamuchchaye | "devAnAM' muktiyegyAnAM "yathAdhikAraM' adhikArAnusAreNaiva upAsanaM yathopAsanameva j~nAnaM yathAj~nAnameva muktAvAnanda ityate guNAH uttarottaraM parasparasAkShapekShA bhavantItyatharH | adhyAtmechetyasyApi pUrvavadanvayaH |
3) nanu muktAvAnandatAratamyameva nopapadyate asamatve muktAnAM parasparavirodhaprApteH, loke tatA darshanAt.h | tAratamyashrutayastu saMsAraviShayA ityAshaN^kAM pariharatsUtraM paThitvA vyAchaShye - akSharadhiyAmiti || asamatvena nimittena, anena tushabdo virodhanimittasUchakatayA vyAkhyAtaH | virodhaH parasparaM vadhyaghAtakabhAvAdiH | virodhaprayojakAsamatvasya sattvAt.h kathaM muktAnAM virodho na bhavatItyataH tatra sAmAnyAdityasya hetutvamabhipretya sAmAnyashabditasAmyapratiyoginaM darshayati - doShAbhAveti || sUtre doShAbhAvAdityeva vaktavye sAmyAdityadhikoktibalAt.h sarveShAmiti labhyate | sAmyashabdArthaH samastasha iti sudhokteH | tathAcha doShAbhAvasAmyAdityasyAsaN^guchitasarveShAM muktAnAM viShayalampaTatvamAtsaryAdidoShAbhAvAdityarthaH | viShayalampaTatvaM viShayarAgaH, mAtsaryamaprItiH "aprItiH madvasho nAyamiti matsara IritaH' iti bhAgavatatAtparyokteH | aprItishchittatodaH "na madvasho.asAviti chittatodaM mAtsaryamAryAH pravadanti' iti saN^graharAmAyaNokteH | nanu muktAnAM doShAbhAva eva kutaH ityataH tatrAkSharadhiyAmiti hetugarbhavisheShaNena sUchitaM hetumAha - brahmadhItvAditi || muktAnAmiti sheShaH | brahmadhItvAt.h doShAbhAvasAmyAditi hetuhetumadbhAvenAnvayaH | deshakAlaguNAparichChedavAchinA brahmashabdena akSharashabdo vyAkhyAtaH | tadetatsarvamakShayaguNagaNadhAmni paramAnandarapU paramaishvaryarUpe yatheShyAnandabhojake bhagavati sthitadhiyAM kuto.asamatvena virodhaH | rAgadveShAdidoShAbhAvasAmyAchcha | anyathA brahmadarshanameva na syAt.h | rAgamatsarAdivyapohena bahujanmasu nirantaropAsakAnAM hi tadbhavatIti tattvapradIpe.abhihitam.h | atra sAmyAchcheti chashabdasyottaratra tadbhAvahetunA.anvayaH | asamatvanimittavirodhAbhAve doShAbhavAkhyahetumabhidhAya hetvantarapratipAdanAya tadbhAvAditi sUtrakhaNDaH pravR^ittaH | taM vyAchaShye - uttamebhya iti | mAtsaryAdiviShayatayA prasaJNjitebhyaH uttamebhyaH "anyeShAM' avarANAM j~nAnAdirUpopakArasya "bhAvAt.h' sadbhAvAdityarthaH | yathoktaM tattvapradIke, yaishcha matsarAdvirodha AshaN^kayate tebhya eva pareShAM j~nAnAdiguNabhAvAt.h tatrotkarSho harShamAdhatta iti | anena sUtre tebhyaH teShAM tasyeti tantrAvR^ittiH darshitA bhavati | chashabdo hetusamuchchaye | anena sautratushabdo bhinnakrameNa chashabdArthatayA.api vyAkhyAtaH |
4) nanu virodhiShvasAmyaM viShayalampaTatvAdi cha dR^ishyate, tatkathaM nishchinamo doShanibandhana eva virodho, na tvasAmyanimitta ityataH taduttaratvena aupasadavadityetadvayAchaShye - aupasadavaditi || upa brahmasamIpaM sAdayati, gamayatyenamityupasadguruH tasyAyamaupasadaH tena shikShaNIyaH shiShyaH | (upasIdatItyupasadaH sa eva aupasadaH svArthiko.aNpratyayaH | tathA cha shiShya ityarthalAbha iti bhAvaH) sachChiShyavaditi bhAShyapAThastu shiShyavaditi chAyuktamiti sudhAnuvAdavirodhAdanAdaraNIyaH | vastutastu shiShyavadityasya tattvapradIpAnusArAt.h sachChiShyavadityarthaH | na cha sUtre tadarthAlAbhaH | AN^.hprashleSheNa tallAbhAt.h | tathAcha doShAsamatvayoH kvachidvirodhiShu samAveshe.api doShANAmeva virodhaprayojakatvanishchayo yujyate | asamayorapi gurushiShyayoH doShAbhAvena virodhAbhAvadarshanAt.h | anyathA tatra vyabhichArApatteriti bhAvaH | svoktArthe shrutiM chAha sUtrakR^it.h - taduktamiti || tachChArthatushabdAnvayena vyAchaShye - uktaM cheti || "devasaN^ghAH' muktiyogyasamudAyAH | jIvasaN^ghA iti kvachitpAThaH | "vimuktau' mokShe | "nAnAvidhAH' tAratamyopetAH gaNashassantItyarthaH "teShAM' muktAnAM na virodhaH | kuto? doShAbhAvAt.h | atra hetuH - brahmadhiyAmiti || virodhAbhAve hetvantaramAha - gurushiShyAdIti || Adishabdena svAmibhR^ityabhAvo gR^ihyate | imamarthaM kaimutyenApyAha - loka iti || "teShAM' brahmadhiyAM "loke' saMsAre.api | "asau' virodho na, kuto? doShAbhAvAdgurushiShyAdibhAvAchcha | "kimu vimukteH' anantaramiti sheShaH |
|| iti yAvadadhikaraNam.h ||
21. || iyadAmananAdhikaraNam.h ||
1) atrAdhikaraNe upAsanAdhikAriNAM prANAvasAnatvaM samarthyate | sUtraM paThati - tathApi pUrvavatsyAdityanena dvitIyasUtrasUchitapUrvapakShaM pradarshayiShyan.h pUrvapakShe bAdhakamAshaN^kate - nAmAdIti || yadyapi ChandogashrutAviti vAkyaM prAgadhyAhAryam.h | nAmAdItyAdipadena nAmavAN^manaH saN^kalpachittadhyAnavij~nAnabalAnnApteja AkAshasmarAshA gR^ihyante | nAmAdishabdAshcha uShAsvAhAparjanyamitrAgnivaruNavidhupravahAniruddhAhaN^kArikaprANendromArudravANIparAH | "prANAntaM' mukhyavAyuparyantaM "uttarottarottamatvaM' pUrvapUrvApekShayottarottaramAdhikyamuktamityarthaH | "prANAt.h' mukhyaprANAt.h "kiJNchit.h' vastviti sheShaH | "bhUyaH' adhikaM noktamityanvayaH | tathAcha prANaH svottamAdhikAriyuktaH adhikAritvAt.h nAmAdhikArivaditi pUrvapakShasAdhakAnumAne.anuktiH bAdhiketibhAvaH | bAdhakaM pariharan.h dvitIyasUtradarshitapUrvapakShamAha - tathApIti || pUrvavaditi | shrutau pUrvakagR^ihItanAmAdivadityarthaH | syAditi | prANAdadhiko.adhikArI sAdhyaH syAdityarthaH | adhikAritvAddhetoriti sheShaH | anuktistu pramANadurbalatvAnna bAdhiketi bhAvaH | siddhAntayati - neti || na vAchyamityanantaraM kintu adhikAriNAmapi "iyat.h' iyattvameva prANashavadhitvameveti bhAvapradhAnaM sautraM pratij~nAvAkyaM saMyojyam.h | adhikAriNAM prANAvadhitvameveti tadarthaH |
2) kuta ityataH pravR^ittaM AmananAditi hetvaMshaM vyAchaShye - prANa iti || vAvetyavadhAraNe | "hi' yasmAt.h prANashat.h "bhUyAn.h' adhikaH ko.api nAsti tasmAtprANa eva sarvebhyo bhUyAn.h, prANa eva bhUyAniti nigamanam.h | yasmAt.h prANo bhUyAnadhikaH tasmAt.h prANo loke "bhUyAnnAma' bhUyashshabdavAchyatayA prasiddha ityarthaH |
3) uktamAkShipya samAdhAtuM sUtraM - antareti || atrAkShepAMshaM vyAchaShye - yatheti || yathA "bhUtagrAme' prANisamUhe nAmAdau "uttamo' vishiShyo.astyeva, tathA prANashadapyuttamo vidyata iti sAdhyata ityarthaH | nanu paramAtmanaH shriyashchottamatvAN^gIkAreNa siddhasAdhanamityata uktam.h - antareti || sautraM padaM vyAchaShye - paramAtmAnamiti || shriyo.appalakShakametat.h | anena sUtre akSharamiti padAnuShaN^gassUchitaH | "antarA' vinA | naJNAkarSheNa parihArAMshaM vyAchaShye - neti || nAnumAnena prANAdapyuttamaH sAdhya ityarthaH | kuto netyatastatra hetutvena taduktamityaMshaM vyAchaShye - prANashaditi || "pramANam.h' "prANo vAva sarvebhyo bhUyAn.h' iti shrutirUpam.h | uktamityanantaraM yata iti sheShaH | tathAcha adhikAritvAdityanumAnasyAgamabAdha iti bhAvaH | nanu nAsmadanumAnasya bAdhaH, prANAduttamAbhave nAmAderapyuttamo na syAdadhikAritvAvisheShAditi anukUlatarkasAhayyena itarAnumAnApekShayA prabalatvAdityAshaN^kaya AkR^iShyanaJNavR^ittyA anyatretyadhyAhAreNa cha pariharati - anyatreti || nAmAdAvuttamAbhAva ityarthaH | nanvabhAva iva bhAve.api na pramANamastItyataH taduttaratvena dR^ishyata iti padAdhyAhAreNa tadityetadyojayati - dR^ishyate cheti || "anyatra' vAgAdau nAmAdyuvamatvaM "dR^ishyate' uchyate ChAndogya iti sheShaH | na kevalamanyatrottamAbhAvo na dR^ishyate, kintu uttamasadbhAvo dR^ishyate pramIyate cheti chashabdArthaH | tathA cha pratitarkasya pramANabAdha iti bhAva | anena - "tat.h' tatra praNAduttamAbhAve tachChatirUpaM pramANamuktam.h, bhUtagrAme tu nottamAbhAve pramANam.h | pratyuta tatsadbhAva eva dR^ishyata iti sUtrakhaNDArtha ukto bhavati | || 
4) uktamAkShipya samAdadhatsUtramupanyasya vyAchaShye - anyatheti || atrAnyathAshabdArthamAha - prANasyeti || sarvottamatve ityupalakShaNam.h | prANAduttamAdhikAryabhAve "prANo vAva sarvebhyaH' (kauNThavya) iti shrutisthasarvashabdasya nirupacharitasarvArthatvAN^gIkAre chetyapi anyathAshabdArtho j~nAtavyaH | sUtre akShareNetyanuShaktapadasyArthamAha - paramAtmaneti || bhedeti | prANasyeti vartate | sarvottamadvayAyogAditi bhAvaH | evaM "anyathA' shrutisthasarvashabdasya saN^kuchitArthatve paramAtmAnaM cha shriyaM cha vinetivatkatipayAdhikAriNashcha vinetyapi vaktuM shakyatvAdvivakShitasiddhayanupapattiriti sUtrakhaNDavR^ittyantaramapi bhAShyAbhipretaM draShyavyam.h | parihArAMshaM vyAchaShye - neti || noktadoShaprAptirityarthaH | kuta ityataH karmaNi ghaJNantatvamAshritya yataupadeshavadupapadyata iti hetvaMshaM vyAchaShye - shrutIti || ChandogashrutyuktaprakAreNaiva shrutyantarasthasarvashabdasya yaN^kochopapatteH | ata eva prANaparamayoH bhedopapatterityarthaH | tathA cha dvitIyapakSha evAN^gIkriyate | saMkochaniyAmakaM tu shrutivAkyameveti bhAvaH | kiM tachChatyupadiShyamityata Aha - anyebhya iti || svavyatiriktasarvAdhikAribhya ityarthaH | "tasmAt.h' prANAt.h | hiH prasiddhau hetau vA | "upadiShyaM' uktaM Chandogashrutau | tasmAt.h viShNuvyatiriktasarvAthartvaM shruteriti vAkyasheShaH |
|| itIyadAmananAdhikaraNam.h ||
22. || vyatihArAdhikaraNam.h ||
1) atrAdhikaraNe upAsanAdhikAriNaH prANAtparameshvarasyottamatvaM prasAdhyate | pUrvapakShayati - neti || Chandogashrutau prANasyaiva sarvottamatvamuktam.h, na tu prANAtparamAtmanaH | na cha vAchyaM satyapadoditasya viShNoH prANAdAdhikyamuktamiti | kuto? yato bhUtagrAmavatprashnaprativachanarUpaprakaraNabhedakalpakaM na, yatashcha "eSha tu vA ativadati | yaH satyenAtivadati ityuktam.h, satyatvaM prANavisheShaNameva na viShNuvisheShaNaM, ata ityarthaH | pUrvapakShaM pratiShedhati - neti || prashnadirUpaprakaraNabhedakalpakAbhAvAt.h satyatvasya prANavisheShaNatayA viShNuvisheShaNatvAbhAvAt.h na prANAdviShNoruttamatvamuktamityarthaH | kuto netyataH sUtraM paThitvA vyAchaShye - vyatihAra iti || yatashChAndogye "pUrvoktAdhyAhAreNa' pUrveShu nAmAdiprakaraNeShu "asti bhagavonAmano vAva bhUyo.astIti, tanme bhagavAn.h bravItviti' (ChA.7-1-5) "vAgvAva nAmno bhUyasI' (ChA.7-2-1) ityuktavAkyasadR^ishasya "asti bhagavaH prANAdbhayo.astIti tanme bhagavAn.h bravItviti satyaM vAva prANAdbhUyaH' ityevaMrUpasya prashnaprativachanarUpavAkyasyAdhyAhAreNa prakaraNabhedakalpanayA satyasya viShNoH prANAduttamatvamuktaM ato neti yojanA | anena yataH itaravat.h "vyatihAraH' adhyAhAra iti hetvaMsho vyAkhyAtaH | shrutau "bhagavo' bhagavanniti nAradakartR^ikaprashnasya "satyaM vAva' iti sanatkumArakartR^ikaM prativachanam.h |
2) nanvadhyAhAre kAraNAbhAva ityatastatra hetutvena vishiMShantItyaMshaM vyAchaShye - eSha tu vA ativadatIti || vishiMShanti hIti | ChAndogye "sa vA eSha pashyannevaM manvAna evaM vijAnannativAdI bhavati | taM chedbrUyurativAdyasIti | ativAdyasmIti brUyAt.h | nApahnuvIta' (ChA.7-15) iti prANavAdino.atishayitavastuvAditvena ativAditvamuktam.h | tatashcha "eSha tu vA ativadati yaH satyenAtivadati' iti satyAkhyavastuvAdino.apyativAditvamuchyate | tatra prANAtivAdinaH sakAshAt.h satyAtivAdI tushabdena visheShyate | tathAcha "hi' yasmAt.h ChandogAH prANAtivAdinaH sakAshAt.h satyAtivAdinaM "vishiMShanti' atishayitavastuvAditvavisheShaNayuktatayA Amananti | evaM satyavAdinaM vishiMShantaH prANAt.h satyaM vishiMShanti | tena j~nAyate anyo.asAvanyo.asAviti | tasmAt.h prakaraNabhedakasadbhAvAt.h prANaprakaraNAt.h parastAt.h "eSha tu vA' ityataH prAk.h "asti bhagavaH' ityAdiprashnaprativachanAdhyAhAraH kArya ityarthaH | sa eSho.adhikArI evaM R^iNvAna evaM vijAnannevaM dhyAyannevaM pashyan.h "ativAdI' atishayitaM uttamaM mukhyaprANAkhyaM vastu vadatItyativAdI bhavati "taM' prANAtivAdinaM prati yadi tvamativAdyasItyanye brUyuH, tadA satyamativAdyasmIti brUyAt.h "nApahnuvItaiva' naivApanIyetetyarthaH | yo.adhikArI san.h nirdoShashchAsau yo niyAmakashcheti satyo viShNustenAtivadati tamativadati eSha eva tu prANAtivAdyapekShayA visheSheNAtivadati atishayitamuttamaM vastu vadatItyarthaH |
3) nanu kathamidaM visheShaNaM prakaraNabhedakaM, yena prashnadyadhyAhAraM pratipadyemahItyataH taduttaratvenApi itaravadityaMshaM vyAchaShye - yatheti || "itareShu' vAgAdiShu | prayuktamiti sheShaH | "vAgvA va nAmno bhUyasI' ityAdikaM visheShaNaM prakaraNabhedakamityarthaH | vAcho nAmAdhikyarUpAtishayAbhidhAyakatvAditi bhAvaH | tathaitadapIti vAkyasheShaH | yassatyenAtivadati sa tu prANAtivAdino.apyatishayitaM vastu visheSheNa vadItati vachanamukhena prANAt.h satyasya AdhikyavAchakatvAditi bhAvaH | anenetaravadityasya vishiMShanti hItyanenApi sambandhaH sUchitaH | anena na viShNoH prANAduttamatvAbhAvaH, yatastachChatyupadiShyaM, na cha prashnAdyabhAvAt.h prANaparaiva shrutiH, yata itaravatprakaraNAntaravatprashnAdyadhyAhAraH kartuM shakyaH | na chAtra kAraNAbhAvaH | hi yataH ChandogAH itaravadvishiMShanti "vAgvAva nAmno bhUyasI' ityAdinA nAmAdito vAgAdikamiva "eSha tu vA iti' tushabdena prANAtsatyaM vishiMShantyata iti sUtrArtha ukto bhavati |
4) uktorthe hishabdasUchitAM smR^itiM chAha - uttamatvamiti || "devAnAM' nAmAdidevAnAM' mAnavAt.h' manuShyottamAditi | upalakShaNam.h | muktAvapyuttamatvamasti kimu saMsAre ityarthaH | "tebhyo' devebhyaH "prANasya' mukhyavAyoH "tasmAt.h' prANAt.h | chastvarthaH | nityamuktasyeti hetugarbham.h | hareruttamatvamiti sambandhaH | bR^ihattantra ityasyoktamiti pUrvavAkyenAnvayaH |
|| iti vyatihArAdhikaraNam.h ||
23. || satyAdhikaraNam.h ||
1) atrAdhikaraNe prANAdviShNorevottamatvaM sAdhyate | pUrvapakShayati - kR^itiriti || bahava ityanantaraM apIti, ityAdInAmityanantaraM uktatvAditi cha sheShaH | tathAcha na kevalaM prANAt.h satyapadokto viShNurevottamaH, kintu bahavo.apyuttamAssanti | kutaH? kR^itiH niShThA j~nAnamityAdishabdavAchyAnAM bahUnAM satyAduparyuktatvAdityarthaH | Adipadena satyaM vij~nAnaM matiH shraddhA sukhaM bhUmA ahaN^kAraH Atmeti shabdavAchyA gR^ihyante | nanu vij~nAnAdInAM satyenAnyonyaM chAbhedAnna bahUnAmuttamatvaM, kintvekasyaivetyata Aha - bhedAditi || satyenAnyonyaM cheti sheShaH | bahava iti | prANAduvamA bahava eva syuH, natvekaH satyapadodito viShNurityarthaH | tattvapradIpe tu satyasya paramAtmatve satyAdInAM bhedAt.h paramAtmano.api bahava uttamAH syuriti pUrvapakSho darshitaH | yadyapi ChAndogye satyAdanantaraM vij~nAnaM matiH shraddA niShThA sukhaM bhUmA ahaN^kAra Atmeti kramo, na tu kR^ityAditvena | tatApi sUtre akSharasya prakR^itatvAt.h taditi vaktavye shrutisthakR^ityAdishabdAnusAreNa seti strIliN^ganirdeshAt.h tadanusAreNAtra kR^ityAditvenoktiH | na chaivaM matyAditvenoktissyAditi vAchyam.h | "satyaM pUrNaM kR^itiH pUrNA niShThA pUrNA shraddhA pUrNA' ityAdi shrutyantarAnurodhena satyAdanantaraM kR^itiH niShTheti krameNa nirdeshAt.h | tattvapradIpe tu lakShmIrapi satyAdiguNakatvAt.h satyAdipadaiH uchyate | tathAcha tadvivakShayA saiveti strIliN^gashabdaprayoga ityuktam.h | tathA strIliN^koktyA kR^itiH niShThetyAdishabdavAchyatvaM viShNoruchitamiti choktam.h |
2) pUrvapakShaM pratiShedhati - neti || na prANAdadhikAH bahava iti yuktamityarthaH | tattvapradIpadishA tu na tu paramAtmano.api bahava uttamAH shaN^kayA ityarthaH | evaM pratij~nAM bahireva pradarshya kuto netyataH tatra hetutvena sUtramupanyasya vyAchaShye - saiveti || "hi' yasmAt.h satyAdayo.ahaN^kArAntAH "sA' akSharashabdena prakR^itA IshvarAkhyA paradevataiva, na tu tato bhinnAH tasmAdityarthaH | tasyA eveti | akSharashabdena prakR^itAyA evetyarthaH | satyAdayaH AtmAntAH sA paradevataiveti vyAkhyAtavye satyAdayo guNAH tasyA eva svarUpabhUtA iti vyAkhyAnaM satyAdishabdavAchyAnAM bhedanirAkaraNena abhedasAdhanArtham.h | anena kathamabhedasiddhiriti cheditthaM - "satyaM bhagavo vijij~nAse' (ChA.7-17) iti vAkyasheSheNa satyAkhyaviShNuguNatvena tadavinAbhUtaj~nAnasyoktatvAt.h, tathottaratrApi tattadguNajij~nAsAyAM tattadavinAbhUtamatyAdInAmevoktatvAdabhedasiddheH | anyathA satyAdijij~nAsAyAM vij~nAnAdikathanasyAsaN^gatatvApAtAt.h |
3) guNatvayuktisiddhabhedarUpArthe hishabdasUchitAM smR^itiM chAha - brahmatarke cheti || na kevalaM sUtra iti chArthaH | yo nAmAdiprANaparyantAt.h adhikArijAtAt.h "adhi' uphari "satyAdirUpavAn.h' satyAdishabdavAchyaguNavAnuktaH, guNasvarUpatayoktaH, tasmai bhagavate "sarvajiShNave' sarvajayashIlAya viShNave nama ityanvayaH | "nAmAdiprANapraryantAdyo hi satyAdirUpavAn.h' iti pAThe uparishruta iti Adhikyeneti vA sheShaH | hiH prasiddhau |
4) nanvastu bhUmAntAnAM bhagadguNoktyA tenAbhedaH, na tvahaN^kArAtmanoH, tayorabhedAnukterityata Aha - satyadyA iti || satvavij~nAnamatishraddhAniShThAkR^itisukhibhUmAna ityarthaH | "ahamAtmAntAH' bahuvrIhiH | ahaN^kArAtmAntAH shabdAH' yudguNAH' yasya parasya guNasya vAchakAH samudIritAH pramANe tasmai bhagavate nama ityarthaH | ahaN^kArAtmanoH satyAdAviva guNaprashnaprativachanApUrvaka mamedAnuktAvapi asyetva bhagavatsvarUpatvamityatra heturyasmAditi | yasmadahaN^kArAtmanoH j~nAnAt.h yasmAt.h "savA eSha evaM pashyannevaM manvAna evaM vijAnannAtmaratirAtmakrIDa Atmamithuna AtmAnandaH svarAT.h bhavati' (ChA.7-12-4) iti vAkyasheShe bandhAdvimuchyata ityuktam.h, tasmAt.h tayostatsvarUpatvamityarthaH | shrutAvAtmashabdo viShNuparaH, tasmin.h ratyAdimAn.h "svarAT.h' svatantro bandharahita ityarthaH | iti brahmatarke iti chAdhyAtma ityubhayatrApyuktamiti sheShaH | anayoH atassatyAdaya iti pUrveNAnvayaH |
|| iti satyAdhikaraNam.h ||
24. || kAmAdhikaraNam.h ||
1) atrAdhikaraNe shriya upAsanAnadhikAritvaM sAdhyate | pUrvapakShayati - prakR^iteriti || na kevalaM prANAdeH kintu chitprakR^iteH lakShmA api upAsanAdhikAro.astyeveti pratij~nAyAM hetumAha - saMsAreti || "prApteH' siddheH | sAdhutvAchchetyapi draShyavyam.h | nanvasiddhaH saMsAra ityata Aha - janmAderiti | sItArukmiNyAdirUpeNa janmamaraNAdeH darshanAt.h | "yataH prasUtA' (mahA.1.) ityAdi shruteshchetyarthaH | adhikArasiddheH phalamAha - kimiti || kasmAddhetorityarthaH | nAmAdiShu madhye | kimiti | kiM nimittaH "apATho' pAThAbhAvaH kiM prayukta ityarthaH | kintu tadadhyAhAraH | tatpATho.adhyAhartavya evetyarthaH | sa cha bhavan.h prANAdupari eva bhavet.h, tathAcha nAdhikAriNAM prANAvasAnatvamiti bhAvaH |
2) siddhAntayatsUtramupanyasya vyAchaShye - atreti || atrAsmin.h pUrvapakShe siddhAnta uchyate sUtrakR^itetyarthaH | sUtraM paThati - kAmAditi || atra kAmAdityetsvakAmaparatayA vyAkhyAti - svechChayeti || sautrachashabdasya kAmAchchetyatvayamabhipretyArthamAha - eveti || na karmata ityarthaH | anenendrAdivajjananAdikaM nirastaM bhavati | tatretyanantaraM sheShaM dashaॅyan.h tadarthamAha - mUleti || mUlarUpeNa "mUlasthAne' vaikuNThAdau bhagavatsamIpe sthitetyarthaH | anena prakR^iteH itarajananavat.h mukhyajananAdiH nirasto bhavati | chashabdasyetaratra chetyapi sambandhaM samuchchayArthatvaM chAbhipretya itaratretyasyArthamAha - anyatra cheti || bhUmyAdAvapItyarthaH | sUtre itaratretyanantaramadhyAhAryaM dasharyati - avatAreti || bahuvachanamAdyarthe | avatArAdi karotItyarthaH | "avatAro' janapratyakShaviShayatA | AdipadenaitadaviShayatvarUpA mR^itiH gR^ihyate | yadvA - avatIryamANasItArukmiNyAdirUpabAhuLyAdbahuvachanam.h | maraNoderupalakShaNametat.h | "karoti' prApanoti | anena jananAderavatArAdi viShayatvena anyathAsiddhiruktA bhavati | kAmAdityasyeshakAmAdityapyarthamAha - Ishvareti || anena prakR^iteH svAtantyashaN^kA nirastA bhavati | atreshvarechChAnusAreNa vartamAnayA svechChayaiva mUlasthAne sthitatena tena sahai-vAnyatra cha tena sahAvatArAn.h karotIti tattvapradIpoktarthavisheSho bodhyAH karotItyasya prakR^itiriti vipariNatena sambandhaH |
3) mUlarUpeNa bhagavatsamIpe sthitA svechChayaivAvatArAn.h karotItyetatkutaH ithyataH tatra hetutvena AyatanAdibhya ityaMshaM vyAchaShye - sarvAyataneti || sarvaM jagadAyatanamAshrayo yasyAssA tathoktA | sarvaH kAlaH Ashrayo yasyAH sA tathoktA | AbhyAM deshakAlAnantyamuchyate | sarvamichChAdhInaM yasyAssA "savarechChA' sarvaM jAnAtIti "sarvaj~nA' sarvAvastheti pAThe savarjanasya sarvA.api jApradAdyavasthA yasyAH sA tathoktetyarthaH | tattvapradIpe tu sarvaH pUrNo viShNustasyAyatanamevAsyA Ayatanam.h, tatkAla eva kAlaH tasmAdeva cha ichChA chetyarthaH uktaH | svayaM kvachidapi na baddhA bandhikA cha sarvajIvAnAM "avikR^itiH' vikArarahitA | achetanaprakR^itivyAvR^ittyarthamidaM visheShaNam.h | sarvechChA sarvaj~netyetachcha na vyAvartakaM, jaDe.api j~nAnechChopAdAnatvena shruterityanena AyatanAdibhya iti sautrapadasya bhAvapradhAnagarbhitasya sarvAyatanatvAdibodhaka shruterityartha ukto bhavati | sUtre bahuvavachanaM tu shrutipratipAdyabahutvAdyuktamiti bhAvaH |
4) nanvevaM prakR^iterasaMsAritvena anadhikAritve.api kutaH Chandogashrutau nAmAdiShvapAThaH, bhagavaduktivattAratamyakathanAvasare tadukterAvashyakatvAt.h | anyathA prakR^iterabhAvaprasaN^gAdityataH sUtrachashabdasUchitAM smR^itimAha - nAmAyadastviti || tushabdo visheShArthaH | chashabdo.avadhAraNe | tathAcha yathA Chandogashrutau baddhatvAnnimittAdeva nAmavAgAdaya uditAH | mochakatvAdeva paramAtmA.apyuditaH | ubhayoH bandhamochakatvayoH abhAvenaiva "avyaktaM' shrItattvaM "noditaM' noktaM, na tu tasyA abhAvAnnimittAt.h | tathA "dvA suparNA' (mu.3-1) iti shrutau "svAdvatti' ityuktAtkarmabaddhatvAt.h "sakhAyA' upakAryopakAriNAvityanenoktAt.h mochakatvAdeva jIvaparamAtmAnAvevochyate | na tu tAbhyAM "itarat.h' anyatkiJNchijjaDamuchyate | anena buddhijaDaparatayA vyAkhyAnaM nirastaM bhavati | yadA chaivamuktiH tadA shrutau 
IshvaraH prakR^itirjIvo jaDaM cheti chatuShyayam.h |
padArthAnAM samuddiShyam.h.....||
iti bR^ihadAraNyakabhAShyodAhR^itapramANoktatattvachatuShyayamadhye IshvarajIvAkhyaM tattvadvayamevoktaM j~nAtavyaM, na tu jaDAbhAva ityarthaH | tattvapradIpe tu - baddhatvamochakatvayoH ubhayorabhAvena yathA yena prakAreNa yojanAyAmavyaktaM naivoditaM Chandegashrutau, tathA tasminneva yojanAprakAre prANaparyanto jIvarAshiH satyAdiguNakaH parameshvarashchaivochyate, na tvanyatkiMchit.h, avyaktasyAbaddhatvena paratatt.hve.antarbhAvAt.h | "tadA' tasmin.h pakShe tattvadvayamevoktamityuktvA, evaM cha prakArAntareNApi shrutiyojanA.astIti gamyate | yena prakAreNa avyaktashabdashabditA svaramaNaparatantrA akShataguNagaNalakShaNA sA mahAlakShmIratra saMlakShyate | svayaM cha sUtraM "saiva hi satyAdayaH' (3-3-39) iti tadabhimukhamiva cha pratibhAti | "yathA.avyaktaM na tUditam.h' ityAdikamudAharadbhiriha bhaTTArakaish.hcha tAM kaTAkSheNa vIkShamANAmabhiprekShAmahe | sA devI prastutaiva bhagavatprastAve adAdikAlabhagavatsambandhitvAdityAha | bhUmAdiguNatvamubhayathA viShNoreveti bhUmA viShNurevetyuktaM, purastAchChrIguNeShu uditeShvapi satyAdiShu teShAM bhUmA viShNurevetyarthaH | na hi bhagavato.anyatra satyaj~nAnAdInAM paripUrtiH | na cha "yatra nAnyatpashyati' ityAdinA sarvasvAtantrayAdidharmopapattiranyatretyAdi tatraivAveditam.h | antarAle anuktipakShe.api nopAsanIyA seti mA bhUchChaN^kA ityupAsanApAde prasatauti devIm.h | prANaprastutiH prANashadupari sahaiva bhagavatA mumukShUNAM abhidhyAtavyeti | nAmAdiprANaparyantAnAmapi bhUtAnAmuttarottarato vishaShaShAdupAstipUjAdikaM vivakShitam.h, kiM punarakhileshvarasya atipriyatamAyA viriJNchakhanikhilasuravarapurassarasajjanasantatasevyAyA devyA iti visheShArtha uktaH | atra tattvapradIpapakShe smR^itigatasya shrutAvityasya nAvR^ittiH | TIkAkR^itpakShe tu AvR^ittiH yathAtathAshabdayoH dR^iShyAntadArShyAntikabhAvasUchakatvam.h | tattvapradIpapakShe tu prakArasamarpakatvam.h | TIkAkR^ithpakShe.asyAH smR^iteH prAkR^itikajaDAbhAvashaN^kAnivArakatvam.h | tattvapradIpapakShe tu bandhamochakatvAnyaprakAreNa parAparatvarUpeNa avyaktaparatayA.api ChandogashrutiyojanApradarshakatvamiti visheSho j~nAtavyaH | mahAlakShmIH "atra' Chandogashrutau "saMlakShyate' pratipAdyatayA abhipreyate ityarthaH | "tadabhimukhaM' lakShmyabhimukhaM tatparamivetyarthaH, bhaTTAraktaiH shrImadAchAyarrAjaiH sA devItyAdinA sa devI satyAdaya iti sUtrasya arthAntaramuktam.h | "prastAve' prakaraNe "prastutA' prakR^itaivetyatharH | "ityAha' upasthiteriti sUtrakR^it.h | prakR^itipuruShayoH sAmyashaN^kAM vArayati - bhUmAdIti || Adishabdena ahamAtmanoH grahaNaM "ubhayathA' samprasAdAdadhyupadeshAchcha | "satyAdiShu' matyAdirUpashrIguNeShu uditeShvapItyanvayaH | "teShAM' taiH "bhUmA' pUrNa ityarthaH | taireva bhUmAdhikaraNe "antarAle' prANaparamAtmanormadhye bandhamochakatvavivakShayA shrutyanuktipakShe.api prastauti devIM satyAdishabdaiH sUtrakR^itradatyarthaH | "mumukShuNAM' mumukShubhiH abhidhyAtavyA devIti hAtoH prANaprastutirityanvayaH | devyAH pUjAdikaM vivakShitamiti kimu vaktavyamityarthaH | anena - chitprakR^itirupAsanAdhikAriNI na bhavati, tatsAdhakasaMsAritvashUnyatvAt.h | na cha jananAdidarshanashrutivirodhAddhetorasiddhiH | yatashcha "itaratra' bhUmyAdAvapyavatArAn.h karoti | ato jananAdijanmAdyeva kiM na syAditi shaN^kayam.h | yatassA tatra mUlasthAne mUlarUpeNa bhagavatsamIpe sthitA | na cha tAdR^ishAnAmapIndradInAmarjanAdirUpeNa utpatterdanAt.h hAtoraprayojakapatvaM shaN^kayam.h | yataH sA "kAmAt.h' svechChayaiva tatra sthitA na karmato.ataH | na cha svechChAnusAritve tasyAH svAtantrayaM shaN^kayam.h | yataH sA "kAmAt.h' IshvarechChAmanusR^ityaivAvatArAdi karoti, na svechChAmAtrAdayaH | na cha mUlarUpeNa bhagavatsamIpe sthitA itaratra svechChayaivAvatArAdi karotIti vishiShyahetorasiddhiriti vAchyam.h | "AyatanAdibhyaH' sarvAyatanatvAdipratipAdakashrutereveti sUtrArtha ukto bhavati |
5) nanu ramAyA asaMsAritve kR^itakR^ithyatvena bhagavadupAsanAdyabhAvassyAt.h | na chAsau yuktaH |
yadarchitaM brahma bhavAdibhiH suraiH 
shriyA cha devyA munibhishcha sAttvataiH |
tulasIbhirIshamabhyarchati....|
ityAdi pramANaviruddhAtvAt.h | atrArchitamupAsitaM pUjitaM chetyukterityAshaN^kAM pariharatsUtraM paThati - AdarAditi || atra pUrvasUtrAchcho.anuvartate | sa chApyartha iti bhAvena sUtraM vyAchaShye - abaddhatve.apIti || yadyapi shrIrabaddhA ata eva kR^itakR^ityA cha, tathApItyatharH | Adarashabdasya "Adaro bhajanaM bhaktibahumAnaM cha sevanam.h' ityabhidhAnasiddhamarthamAha - bhaktIti || nirupAdhikasarvAtishayitabhaktivashAdityarthaH | alopa ityetatpratiyogyuktipUrvakaM vyAchaShye - upAsanAdIti | Adipadena pUjochyate | sUtre.adhyAhArAt.h prakaraNAdvA labdhaM dharmipadamAha - tasyA iti || prakR^iterityarthaH |
6) atrArthe smR^itiM chAha - yatheti || "prAptakAmA' labdheShyA kR^itakR^ityA.apIti yAvat.h | visheShaNadvayasamuchchaye.apishabdau | "nityashaH' sarvasha "evaM" tathA hareH bhakto.anyo.apIti sheShaH | evamityAvartate | tasya "evaM bhavet.h' nirupAdhikabhaktyA harerupAsako bhavedityarthaH |
7) nanu na ramAyAH nityamuktatvaM yuktaM, kAraNAbhAvAt.h | na cha svata eva tat.h | tasyA asvatantratvAdityAshaN^kAM pariharatsUtraM paThati - upasthiteriti || atropasthitirnAma samIpe sthitiH | bhaktikarmatvena prakR^itatvAdInashasyeti labhyate | sA cha sarvakAle vivakShitA | tasyAH nityAviyogitvAditi bhAvenopasthitaterityetadvayAchaShye - anAdIti || anAdyanantakAle bhagavada vinAbhUtatvAdityarthaH | bhagavatsambandhitvAdityasya bhagavatprasAdyatvAdityapyarthaH | anena nityamuktatve bhagavatprasAdAkakhyakAraNamuktaM bhavati | sUtre.adhyAhAryaM pratij~nAvAkyaM darshayati - yujyate cheti || cho.avadhAraNe | yujyate ityasya kartrAkAMkShAyAM tatkartR^itvena tadvachanAdityatra taditi vyastapadena bodhyaM dasharyati - nityamuktatvamiti || kasyA ityAkAMkShAyAM prakaraNalabdhaM dharmiNaM darshayati - tasyA iti | shriya ityarthaH |
8) nanu upasthitiH kutaH siddhetyatastatra hetutvena tadvachanAdityetadvayAchaShye - dvAviti || yA prakR^itiH yashchAyaM paramaH tau dvau "anAdinityau' dehato.api "anAdiyukto' AnAdikAlataH sambaddhau "nityamuktau' anantakAladuHkhAsambandhau "anAdikR^itau' nityakR^itau sarvakAle pUrNAvityarthaH | viShNoH paramashabdavAchyatve nimittamAha - ramata iti | "asyAM' prakR^itau "asmin.h' parame | tarhyubhayoH sAmyamityata Aha - svasminniti || shriyAM ramamANo.api tatsthe svasmin.h ramata ityarthaH | "ramAyAM ramamANo.api tatsthenaiva shriyA.a.atmanA | ramate' ityaitareyabhAShyokteH | yata evamata enaM viShNuM parama ityAhuHsvaramaNena mAyAH paratvAt.h paramashabdavAchya ityarthaH | iti gaupavanashrutivachanAditi | asya siddhAditi sheSheNa bhagavatsaMbandhitvAdityanenAnvayaH | anena sUtre tadvachanAt.h siddhAdupasthiterityanvayaH | tadvachanAdityasya cha tasyAM shrutau tasyAH upasthiteH vachanAt.h ukterityartha ukto bhavati |
|| iti kAmAdhikaraNam.h ||
25. || nirdhAraNAdhikaraNam.h ||
1) atrAdhikaraNe shravaNamanananididhyAsanarUpasya samastasyApyupAsanasya kartavyatvaM samarthyate | pUrvapakShayati - darshanArthamiti || "hi' yataH "upAsanaM' dhyAnaM brahmadasharnArthameva, na tu prayojanAntarArthaM, tasyAdashanAt.h, aniShyatvAchcha | "tachcha' darshanaM upAsanAntargata "shravaNAdeH' shravaNamananAbhyAmeva "bhavati' bhaviShyati | ataH kimarthaM samastopAsanamibatyarthaH | evaM "hi' yataH tachchopAsanameva hareH "darshanArthaM' tatprayojanakaM, na tu shravaNashadyapIti "bhavati' iShyate, ataH "shravaNAdeH' shravaNamananayoH kimarthaM upAsanamanuShThAnamityapi tattvapradIpadishA vyAkhyeyam.h |
2) atha siddhAntayatsUtramavatArya vyAchaShye - atreti || sUtraM paThati - tannirdhAraNeti || atra dhyAnasya darshanArthaM avashyakartavyatAsarthanAya tannirdhAraNasharthaniyamaH taddR^iShyeH pR^ithakphalaM ityayamaMshaH pravR^ittaH | tatra tannirdhAraNaM cha arthaniyamashcheti dvandvaH, ChandaHkalpatvAtkavadbhAve.api napuMsakatvAbhAvaH | yadvA - tannirdhAraNena sahito.arthaniyama iti madhyamapadalopI samAsaH | prathamatachChabdaH iyadAmananAt.h, saivetyatra prakR^itaparAparatattvaparaH bhAvapradhAno vA | dvitIyastu saiva hIti prakR^itabrahmaparaH | phalamiti taddR^iShyeriti chAvartate | hiH hetAvityAshayena tamaMshaM vyAchaShye - tattveti || parApatatattvaj~nAnamityarthaH | "vedArthaniyamaH' ayameva dedArtho nAnya iti nirNaya ityarthaH | phalamityatrAnvIyate | taddR^iShyerityasyArtho - brahmadR^iShyeriti | bhagavaddarshanAdityarthaH | phalAditi vipariNAmenAtrApi sambadhyate | dhyAnaphalAditi tadarthaH | pR^ithagiti sAvadhAraNamityAha - pR^ithageveti || evehatyanantaraM phalamiti sambadhyate | ato darshanArthaM dhyAnaM kartavyamiti vAkyasheShaH | tattvapradIpe tu samastaguNasampUrNo nArAyaNa ityameva vedArtha iti j~nAnaM vedArthaniyamaH, daM shravaNaphalam.h | upapanna evaM bhAva iti nishchayaH tattvanishchayaH, idaM mananaphalamityabhihitam.h | asmin.h pakShe tattvanishchayo vedArthaniyama iti bhAShyapadadvayaM sautrapadadvayasya vyatyAsena vyAkhyAnarUpamiti pratibhAti |
3) nanu dhyAnAdeva cheddarshanaM, kiM tarhi shravaNamananAbhyAM prayojanamityAshaN^kAnirAsAya sautraM hishabdaha shrutisalachakatayA vyAchaShye - hishabdeneti || sUchayati sUtrakAraH |shrutistu jimAsAnaye vyAkR^itA | atra darshanArthaM dhyAM, tadarthaM shravaNamanane iti tritayasyApyaN^gAN^gibhAvena vihitatvAt.h samastamupAsanaM kartavyamiti bhAvaH |
4) nanu shruto.api shravaNAditritayasamuchchayaH kathamaN^gIkartuM shakyate, dhyAnAdeva darshanasambhavAt.h | na cha j~nAnopayogitayA shravaNAdeH kartavyatA | shravaNAdeH phalAntarasya uktatvAdityAshaN^kAnirAsakaM pratibandhaH phalamityaMshaM vyAchaShye - shravaNAdIti || shravaNAdeH sAkShAt.h phalaM chetyarthaH | Adishabdena mananaM gR^ihyate | aj~nAneti | aj~nAnaviparyayAdirUpaM yaddasharnasya pratibandhakaM tannivR^ittirityarthaH | Adipadena saMshayo gR^ihyate | tathAcha tattvanirNayo vedArthaniyamaH aparokShaj~nAnaM cheti kramabhAvIti shabdAdijanyAnItyuttarabhAviTIkArItyA gurupadesharupashabdapratyayasya shravaNashabdArtatvena vivakShitasya tattvanirNayadvArA aj~nAnanivartakatvAt.h yuktyanusandhAnAtmakamananasya cha vedArtaniyamadvArA saMshayaviparyayanivartakatvena pratibandakanivartakatayA dhyAnaphalakAparokShaj~nAnopayogitvAt.h, dhyAnasya cha j~nAnapratibandhakasya dR^iDhatvAt.h dhyAnAdeva darshanamiti TIkAnusAreNa dR^iDhapratibandhakasya saMshayasyAtyantikanirAsAdvArA tadupayogitvAt.h, j~nAnArthinaH samastopAsanamapekShitameveti bhAvaH | anena - "hi' yataH "tannirdhANArthaniyamaH' tattvanishchayo vedArthaniyamashchetyavaMrUpaM gurUpadeshaviShayavAkyashravaNayuktyanusandhAnAtmakamananaphalaM dhyAnaphalAt.h "taddR^iShyeH' brahmadarshanAt.h pR^ithak.h tAbhyAM taddR^iShyerasiddheH, taddR^iShyerathare taddhayAnaM kAryam.h | nanu dhyAnAdeva cheddarshanaM, tarhi shravaNamananAbhyAM prayojanAbhAvAt.h shravaNAditrayanuShThAnaM kuta ityato - hIti || "shrotavyo mantavyaH' ityAdi shrutyA j~nAnArthaM tritayasyApi vihitatvAdityarthaH | nanu shrauto.api tritayasamuchchayaH kathamaN^gIkartuM shakyaH, dhyAnedeva darshanasambhavAt.h, shravaNAdeH phalAntarasyaiva uktatvAchchetyataH - apratibandhaH phalamityAha | yatastaddR^iShyeH "apratibandhaH' pratibandhanivR^ittiH tayoH shravaNamananayoH sAkShAt.h phalaM, taddvArA dhyAnajanyaj~nAnaM phalaM ataH samuchchayo.aN^gIkArya iti sUtrArtha ukto bhavati |
5) shravaNAdeH pratibandhakanivR^ittidvArA j~nAnopayogitvarUpoktArthe smR^itiM chAha - brahmatarke cheti || uktamiti sheShaH | na kevalaM sUtra iti chArthaH | kimuktamityatastatpaThati - shrutveti || "shrutvA' gurUpadeshaM prApya tajjanyatattvaj~nAnadvarA tadaj~nAnaM "parANudya' parihR^itya "matvA' brahmaviyakayuktyanusandhAnAtmakamananaM kR^itvA "tatsaMshayaviparyayau' saMshayamithyAj~nAne parANudya, tathA "dhyAtvA' dR^iDhapratibandhaM cha parANudya brahmadarshanaM "labhate' prApnotItyarthaH | yadvA - shravaNamanananididhyAsanAnAM krameNAj~nAnaviparyayasaMshayanivartakatvamatrochyate | yathoktaM tattvapradIpe - tattvanishchayavato.api parokShAt.h kashchitsaMshayo bhavati A dR^iShyeH | darshane tu kIdR^isho.api na bhavet.h | tadAha - 
shrutvA matvA tathA dhyAtvA tadaj~nAnaviparyayau |
saMshayaM cha parANudya labhate brahmadarshanam.h || iti || 
nanu -
atha vA satataM shAstravimarsho na bhaviShyati |
viShNushAstravamarshanaM, ekamanyaddharerdhyAnam.h ||
iti cha | tantrasAre shravaNashadirUpashAstrAvamasharsya sAkShAdaparokShaj~nAnasAdhanatvokteratra pratibandhakanivartakatayA dhyAnAN^gatayA aparokShaj~nAnopayogitvoktau tadvirodha iti chet.h, atroktaM sudhAyA - shAstrAbhyAsasya dhyAnAN^gatve.api svatantropAsanatvaM chAsti |tena chittavR^ittinirodhanAditi | atha vA - upAsanAprAkkAlInayoH tadanantargatayoH tajjAtIyayoH shravaNamananayoH atra vichAritatvAt.h tantrasAre cha tadatiriktayoH tadanantarabhAvinoH vivakShitatvAt.h na virodhaH | shAstrabhyAsadhyAnarUpadvividhopAsanasyApi shravaNamananamaN^gamiti tattvapradIpokteH sudhAyAmapi shravaNamananarUpashAstrAbhyAsasya bheda eva tAtparyaM, na tu bhAvabodha iva abhede tAtparyaM varNanIyam.h |kechittu - iShadbimbadhyAnasya sarvApekShitatve.api adhikArivisheShe shAstravimarshaprAchuryavivakShayA "athAvA satatam.h' iti vAkyopapatteH na virodha ityAhuH | iti brahmatarke ityanvayaH | asya cha aj~nAnAdinivR^ittiH shravaNAdiphalamityuktamiti pUrveNAnvayaH |
|| iti nirdhAraNAdhikaraNam.h ||
26. || pradAnAdhikaraNam.h ||
1) atra bhagavajj~nAnasAdhanashravaNAdyupAsanasya setikartavyatAkatvaM sAdhyate | sUtraM paThati - pradAnavadeveti || atra tachChabdaparAmarshapradarshanapUrvakaM evashabdasUchitapUrvapakShaM pratikShipan.h sUtraM vyAchaShye - na cheti || shravaNashadimAtreNeti || yathAkathaJNchidanuShThitena itikartavyatarahitena shravaNAdinetyarthaH | anena pUrvapakShasUchakaivashabdArtha ukto bhavati | brahmadR^iShyiH bhavatItyanena sUtre pUrvasmAdvipariNAmena dR^iShyeriti padamanuvartata iti sUchitam.h | kuto netyAshaN^kate - kiM tviti || taduttaratayA matubAshrayaNaShana pradAnavadityetadvayAchaShye - setikartavyeneti || bhAvapradhAno.ayaM nirdeshaH | itishabdaH prakArAtharH | iti prakAreNa kartavyamitikartavyamaN^gibhUtaM karma tasya bhAva itikartavyatvamaN^gaM tatsahitenetyarthaH | shravaNashadineti vartate | kuta ityato.api pravR^ittaM yatastatphalaM "pradAnavat.h' tadunurUpamityabhiprAyeNa vatyantAMshaM vivR^iNoti - tatheti || "gurudattaM' gurudAnaM tadupadesho yathA "tatA' tadanusAryeva bhavati | phalamiti sheShaH | sapradAnenetyanuktvA setikartavyenetyuktyA "shrotavyo mantavyaH' iti shrutivirodhaH parihR^itaH | tatAcha gurupradAne j~nAnasAdhanasya shravaNAdeH itikatarvyatA.aN^gameva, na chaitAvatA tasya sAdhanavatkAryatvena pR^ithagvAchyatA somalatArasakAryatvoktivat.h tadaN^gadR^iDhamuShyinipIDanAdeH pR^ithagvachanAt.h | ato na shravaNAdimAtrasya j~nAnehetutAbodhakashrotavya ityAdivachanavirodha iti bhAvaH |
2) nanu pradAnAdhInatvaM j~nAnasya kuta ityataH pravR^ittaM taduktamityetadvayAchaShye - AchAryavAniti || "hi' yasmAduktaM taditi sambadhyate | tathAcha Chandogashrutau tajj~nAnasya guruprasAdadhInatvamuktamityarthaH | hItyanena sUtre pUrvasmAddhishabdo.anuvartanIyaH, sa cha shrutisUchakaH, yasmAdityarthe chetyuktaM bhavati | "AchAryavAn.h' tadanugrahavAn.h puruSho vimuktAvidyApaTalassan.h brahmavedeti ChandogashrutyarthaH | anena - "hi' yatastat.h pradAnayuktameva shravaNashadi prakR^iShyagurUpadeshAkhyadAnayuktameva shravaNAdi "taddR^iShyeH' brahmaj~nAnasya sAdhanaM, na shravaNashadimAtramiti sUtrArtha ukto bhavati | 
|| iti pradAnAdhikaraNam.h ||
27. || liN^gabhUyastvAdhikaraNam.h ||
1) atretikartavyatArUpaguruprasAdasya balIyastvaM samarthyate | saMshayaprakAraM darshayati - gurviti || yajj~nAnasAdhanatayA guruprasAdapUrvakashravaNAdi prakR^itaM tanmadhye kiM guruprasAdo balavAn.h uta shravaNashadirUpashiShyaprayatna iti saMshaya ityarthaH | evaM vAshabdaM chashabdArthaM kR^itvA iti dvayaM samaM veti koTyantaraparatayA vyAkhyeyam.h | upalakShaNametat.h | guruprasAdasyetikartavyatAmAtratvAt.h shiShyaprayatna eva balavAniti pUrvapakShe chetyapi draShyavyam.h | siddhAntayatsUtramavatArya vyAchaShye - nigadyata iti || sUtraM paThati - liN^geti || atra "tat.h' tasya guruprasAdasya "tatra' prAbalye "liN^gabhUyastvAt.h' liN^gabAhulyadarshanAdbahuliN^gadarshanAditi hetuvAkyayojanAmabhipretya sUtrakrameNa prathamaM hetuvAkyaM vyAchaShye - R^iShabhAdibhya iti || R^iShabhAviShyAdvAyorityarthaH | tathaiva tattvapradIpoteH | "vAyuvR^iShabharUpaH san.h' iti ChAndogyabhAShyasyApyayamevArthaH | Adipadena pratyakSho.agniH haMsarUpI brahmA jalavAyasarUpI varuNashcha gR^ihyate | "vidyAM' brahmavidyAM "j~nAtvA.api' shrutvaiva | yadvA - "vidyAM' j~nAnAdiguNakaM brahma j~nAtvA punarapItyarthaH | satyakAmena "vachanAt.h' uktatvAdityanvayaH | satyakAmo nAma R^iShiH svopanetrA gautamena pAlanArthaM gavAnugamanakarmaNi niyukto.araNyaM praviShyo gurvAj~nAkrameNa tavi bahuvarShagaNaM provAsa | tatrainaM pratyR^iShabho.agnirhaMso madgushchetyetadrapA devAH svayameva Agatya brahmavidyAmupadidishuH | ata taiH brahmavidyAM shrutvA svAchAryakulaM punaH prAptA.athAchAryeNa gautamena he satyakAma tvaM brahmavidiva bhAsi ko nu tvAmanushashAsa devo vA manuShyo vetyukto manuShyebhyo.anye devA iti "pratijaj~ne' vij~nApayAMchakre | atha gautamumupadeshAya prArthayama | kimiti ? yadyupi devebhya mayA shrutaM brahma, tathApi bhagavAneva tu "me' mama "kAme' tAdarthye saptamI, shubhArthaM "brUyAt.h' bravItu | kutaH? "hi' yato "bhagavaddR^ishebhyo bhagavatsamebhya eva me' mayA shrutam.h, na tvAchAryAt.h ato hetoH | na cha yasmAtkasmAchchit.h shravaNena alamiti shaN^kayam.h | yataH upanayanAdikatarurAjAryAdArAdhitAdeva "viditA' labdhA vidyA "sAdhiShThaM' bhAvapradhAno.ayaM sAdhutamatvaM sthiratvaM vA "prApayati' svArthe Nich.h, prApnoti | kvachidbhavatIti pAThaH, tadA bhavateH prAptayarthatA j~neyA | na cha devA me AchAryAH, teShAmAchAryatayA mayA.anaN^gIkR^itatvAditi bhAvaH | prApayatItyanantaraM shrutAviti shabdo.asti, tasya iti pratijaj~ne ityanvayaH | ayaM tu bhAShyakArIyaH | iti vachanAdityasyottaratrAnvayaH |
2) liN^gAntaraM darshayati - atreti || "atra' R^iShabhAdidevebhyaH shravaNe tannimittaM kiJNchana "na vIyAya' nApagataM na te kAchiddhAniraparAdho.abhUditi gautamaH satyakAmAyovAchetyarthaH | hetyAsvAdane | ityanuj~nAnAditi | ityevaM gautamena guruNA devopadiShyasya svAbhimatisUchakashabdoktirUpAnuj~nAkaraNAdityarthaH | svapradAnasyAprabalye.anuj~nAvaiyarthyAditi bhAvaH | liN^gAntaraM darshayati - upakosalavachanAchcheti || upakosalasya satyakAmasya guruprArthanArUpavachanAdityarthaH | evamupakosalaM prati gurUpadeshavachanAchchetyapyarthaH | tattvapradIpe tu upakosalasyArthe satyakAmaM prati jAyAvachanAt.h upakosalAyAgnInAM vachanAt.h teShAM pratyekaM vachanAt.h tathA upakosalAyAchAryAnuj~nArthaM agnInAM vachanAditi chaturdhA vyAkhyAtam.h | itthaM hi ChAndogye AkhyAyikA - upakosalo nAma R^iShiH tasmai satyakAmAkhyo guruH svajAyokto.api vidyAmaprochyaiva proShitaH | athopakosalaH svagurorAj~nAnusAreNa bahuvarShagaNaM gArhapatyAdInagnIn.h parichachAra | atha te tuShyAH "prANo brahma kaM brahma khaM brahma' (ChA.4-10) ityAdinA sambhUya pratyekaM cha brahmavidyAmupadidishuH | tebhyashrutavidyo.apyupakosalaH "AchAryastu te gatiM vaktA' (ChA.4-14) iti tairupadiShyo gurumArthayata | gururapi satyakAmastaM prati "ya eSho.antarakShiNi puruSho dR^ishyate' (ChA.4-15) ityAdinA vidyAmuvAcheti | shravaNAdereva prAbalye na tena guruH prArthyeta, guruNA cha nochyeta, ato j~nAyate gurupradAnaM balavaditi | yadyapi ChAndogye "kintu somya te.anuvochan.h' (ChA.4-14) iti satyakAmena pR^iShyaH upakosalaH "iti ha pratijaj~ne' (ChA.4-14) agnibhiruktaM vij~nApayAMchakre ityevochyate, na tu tena vidyopadeshAya gururathyarte iti | pratyuta "lokAnvAva kila somya te.abruvannahaM tu vakShyAmi' (ChA.4-14) ityanena svayamevopadiShyavAniti pratIyate | tathApi "iti ha pratijaj~ne' ityanenAgnbhiruktasya "AchAryastu te gatiM vaktA' (ChA.4-14) ityasyApi vij~nApitatvAt.h tadeva prArthanAj~nApakamiti bhAvaH | "vachanAt.h' abhyanuj~nAnAt.h | vachanAchcha liN^gabhUyastvAditi sAmAnAdhikaraNyam.h | tathAcha satyakAmaprArthanagautamAnuj~nopakosalaprArthanasatyakAmavachanAtmakAt.h bahuliN^gAdityarthaH | evaM hetuH vyAkhyAya tadbalIya iti pratIj~nAMshaM vyAchaShye - gurviti || "balavat.h' prabalaM svaprayatnAditi sheShaH | eveti sUtre.anuvR^ittapadAnuvAdaH | na shravaNAdItyevArthaH | yadyapi tat.h guruprasAdamAtraM balavaditi pratij~nAtavyam.h | prasAdaprAbalyasyaiveha vichAryatvAt.h | na tu prasAdapUrvakagurUpadeshAtmakapradAnaparyantadhAvanam.h | tathApi "savisheShaNe hi' iti nyAyena guruprasAdaprAbalya eva tAtparyAnna doShaH | na cha sUtre balIya iti balaprakarSha evoktaH, na tu balavattvamiti vAchyam.h | pradAnaM na shravaNAdito durbalaM nApi tadvat.h balavat.h, kintu balIyaH balavattaramiti j~nApanAya prayuktasya balIyaH padasya balavattaramiti smR^ityanusAreNa tathaiva vyAkhyetamityadoShaH | tarhi smR^itAvi prasAdApekShayA anyadbalavatsAdhanaM vyudasituM balavattaramiti pratij~nAtavyamiti vAchyam.h | balavadityasya shravaNAdeH sarvasmAt.h sAdhanAt.h balavattaramityartAbhyupagamAt.h | evashabdashcha balavadevetyapi sambadhyate | nAdhamaM nApi samamityarthasiddheH | yadvA - sUtre matvarthe Iyasun.h, smR^itau svArthe tarabArShaH |
3) tadapItyaMshamavatArayati - tarhIti || guruprasAdasya prAbalye ityarthaH "tAvatA' tAvataiva na shravaNAdinA kR^ityamityevashabdArthaH | "iti' ityapi na kevalaM prasAdasya daurbalyamiti, kintu shravaNAdeH vaiyarthyamityapi na mantavyamityarthaH | kuto netyatastatra hetutayA - hi tadapItyaMshaM hi shabdasUchitashrutyudAharaNapUrvakaM kartavyamiti padAdhyAhAreNa cha vyAchaShye - shrotavya iti || "tadapi' shravaNAdikamapItyarthaH | 
4) atra smR^itimAha - vArAhe cheti || na kevalaM sUtra iti chArthaH | sAdhaneShu guruprasAdo balavAn.h, tasmAt.h prasAdAt.h "balavattaraM' balavatsAdhanaM nAstItyarthaH | yadyapevaM, tathApi mokShasiddhaye "shravaNAdishcha' shravaNAdirapi kartavya ityarthaH | iti vArAhe ityasya sUtrakR^iduktamuktamityadhyAhR^itenAnvayaH |
|| iti liN^gabhUyastvAdhikaraNam.h ||
28. || pUrvavikalpAdhikaraNam.h ||
1) atrAdhikaraNe pUrvaprAptAdanyo.api guruH svIkAyar eveti samarthyate | 
gurutyAge bhavenmR^ityurmantratyAge daridratA |
gurumantraparityAgI rauravaM narakaM vrajet.h ||
guruparityAge doShashravaNAt.h, prathamaprAptaparityAge kAraNAbhAvAchcha pUrvaprApta eva gururgrAhyA nAnya iti prApte siddhAntayatsUtraM paThati - pUrveti || atra pUrvavikalpaH syAditi sAdhyAMshaM vyachAShye - na cheti || kintu pashchAttano.api svakAryo bhavatItyevakArAtharH | anena pUrvavikalpassyAdityasya pUrvaprApte gurau vikalpo "niyamaH' sa evAnuvartanIya iti niyamo nAsti, kintu pashchAttano.api svIkAryo bhavedityartha ukto bhavati | nanu pashchAttanasvIkAravaiyarthyamityataH pravR^ittaM prakaraNAdityaMshaM vyAchaShye - samagreti || samagrAnugrahamiti pra ityasyAtharkathanam.h | shiShyAj~nAnAdipariharaNasamarthaM tadapekShitArthopadeshArthAnugrahamityarthaH | anugrahamityanena sUtre prakR^itAnugrahakaraNamapekShyeti lyablope paJNchamItyuktaM bhavati | "chet.h' yataH pashchAttano gururiti sheShaH | prakarotItyanenopasargasya na kevalaM karmasamarpakatvaM, kintu kriyAtishayadyotakatvamapItyuktaM bhavati | tathAcha pUrvagR^ihItAtpashchAttano guruH yataH samagrAnugrahaM karoti ato na tatsvIkAravaiyarthyamiti so.api svIkAryaH, na tu pUrvaprApta eva gururiti niyama iti yojanA | idAnIM prakaraNAtpUrvavikalpa ityaMshaM pUrvatyAge pashchAttanasvIkAre vishaShAbhidhAnaparatayA.api vyAchaShye - samagreti || asmin.h pakShe prakarotItyantasya na pUrveNAnvayaH, kintu uttaravAkyenAnvayaH | "chet.h' yadi | pashchAttana ityanantaraM samo.adhikaH adhama iti sheShaH | "svayameva' yadR^ichChayaiva | tadetyasya tatra tyAge svIkAre chetyapyarthaH | sUtre pUrvavikalpa ityasya pararUpabhAvAbhAvayoH avikalpo vikalpa iti dvedhA vichChinnatvAt.h bhAShye.api vikalprovikalpa iti dvedhA vichChedaH kAryaH | pUrvAnuj~nayeti sheShaH | neti chAnuShajyate | tathAcha pashchAttano yadi pUrvagR^ihItena samaH tadA pUrvatyAge pashchAttanaH samagrAnugrahaM karoti chet.h pUrvatanastyAjyaH, na chet.h na tyAjya iti vikalpaH vyavasthitaprakArabhedaH syAt.h | evaM samaH samagrAnugrahaM karoti chettadA pUrvasamasvIkAre vikalpaH syAt.h pUrvAnuj~nayA svIkAryaH | tadabhAve "na vA' na svIkArya eveti vidhiriti | svayamevetyanena vikalpashcha yadR^ichChayA prAptau, na tu tadarthaM prayatitavyamityuktaM bhavati | evaM pashchAttano.adhika uttamashchet.h sa cha yadi samagrAnugrahaM na karoti, tadA pUrvasmAdadhikasvIkAre "avikalpo' vikalpo na syAt.h | na svIkArya iti yAvat.h | evaM pashchAttanaH pUrvasmAdadhikaH samagrAnugrahaM karoti chet.h tadA svayameva pUrvAnuj~nAM vinA "avikalpaH' asaMshayaH, pUrva parityajyottamo gurussvIkAryassyAt.h | evaM pashchAttanaH pUrvasmAdadhamashchettadA tyAge "avikalpo' niyama tyAga eva na syAt.h | "guNAdhikaM guruM prApya taddhInaM nApnuyAtkvachit.h' iti vachanAt.h | pUrvasmAdadhamaH samagrAnugrahaM karoti chet.h svIkAre vikalpaH syAt.h pUrvAnuj~nayA grAhya eva syAt.h | yathoktaM tattvapradIpe, ataH siddhaM samagrAnugrahe tUttamasya tadanuj~nayA varaH prApya itIti yojanA |
2) sAmye vikalpa ityatra sUtroktaM dR^iShyAntamarthakrameNa vyAchaShye - mAnaseti || anena sUtre ShaShThIdvivachanAnantAdvatiH | kriyA dhAtvarthaH dhyAyatvartho dhyAnam.h | mAnasI manovR^ittirUpA cha sA kriyA cha kaDArAditvAt.h paranipAtaH ityuktaM bhavati | mAnasakriyAvaditi svapadaM varNayati - yatheti || vikalpasyAditi sambandhaH | "ubhayoH' rAmakR^iShNAdirUpadvayaviShayayoH nIlapItAdirUpadvayaviShayayoH vetyarthaH | "samayoH' phalataH samayoreva vikalpaH nottamAdhamayoriti |
3) atra smR^itimAha - pUrvasmAditi || yadi "pUrvasmAt.h' pUrvagR^ihItAt.h uttamo gururlabdhastadA asau avichAreNAsaMshayaM svayameva pUrvAnuj~nAM vinA gR^ihNIyAdityarthaH | "samayoH' j~nAnAditaH | pUrvottarayoriti cha tyAgasvIkArayoriti cha sheShaH | yadi pUrvasmAduttamo.avichAreNa svIkAryaH, tarhi kathamR^iShabhAdayaH satyakAMmena na gR^ihItAH, pratyuta pUrvatana eva prApto.ato naitadyuktamityata Aha - samagreti || "hi' yasmAt.h satyakAmaH R^iShabhAdInAM ekaikasmAdeva "samagrAnugrahAbhAvAt.h' taistadakaraNAt.h R^iShabhAdyanuj~nayaiva "svakaM' svayogyayAvadupadeshakatvena svayogyameva guruM gautamaM "prApa' jagrAha, na tUttamAn.h, tasmAtpUrNaparityAgena samagrAnugrahakartA uttamaH samo vA svIkAyar ityetadyujyata ityarthaH |
4) sAmye pUrvAnuj~nApekShiteti bhAvena tatra smR^itimAha - samagreti || yadi punaH pUrvasya j~nAnAdiguNaiH samaH kashchinmadhye prApto guruH svayameva shiShyaprayatnaM vinaiva prasannaH samagrAnugrahaM kuryAt.h "tadA.avirodhena' pUrvAnuj~nayA "kAmato' yathechChaM gR^ihNIyAttamiti sheShaH | pUrvAnuj~nA.abhAve svasyechChAbhAve cha na gR^ihNIyAditi bhAvaH |
5) sautradR^iShyAntaM svavAkyena vivR^itamapi smR^ityAapi vivR^iNoti - dhyAnayoriti | IsharUpadvayaviShayakayoH phalataH samayoH dhyAnayoH "yadvat.h' yathA "kAmataH' ichChayA vyavasthito vikalpaH svApekShitAnyatarAnuShThAnaM, evaM tathA dvitIyasyottarasya pUrvasamasya guroH "grahaNe' svIkAre "vikalpaH' pUrvAnuj~nayA svIkAryaH anyathA neti | evamichChAyAM svIkAryo.anyathA neti | evaM dvitIyasya samasya lAbhe pUrvasyAgrahaNe tyAge vikalpaH, dvitIyasya samagrAnugrahakartR^itve pUrvasya tyAgronyathA.atyAga iti vikalpassyAdityapi vyAkhyeyam.h | bR^ihattantre mahAsaMhitAyAM chetyubhayatra sUtrakR^iduktaM uktamiti sheShaH | anena "gurutyAge' iti doShavachanasyAdhamasvIkAraviShayatvaM vA anuj~nAbhAvaviShayatvaM vA samagrAnugrahasyAkartuH svIkAraviShayatvaM veti gatiruktA bhavati |
6) hetvantareNa samottamagurusvIkAraM samarthayatsUtraM paThitvA vyAchaShye - atideshAchcheti || dR^iShyAntamukhena vachanamatideshaH | tathAcha iti shrutau pUrvaguruNaiva svasamottamagurusvIkArAya dR^iShyAntamukena shiShyadharmANAmupadishyamAnatvAdityarthaH | atideshAchchetyasya AchAryAdanyasyApi samottameShu shiShyasya vR^ittyatideshAchchoktArthe nishchaya iti tattvapradIpadishA pUrvavikalpa ityuktArthanishchaya iti vAkyasheSheNAnvayaH | "brahmopAsva' tadviShayakadhyAnAdikaM kuru | "upacharasva' pUjaya "taddhi' prasiddhaM brahma R^iNu | R^iNuhIti ChAndasamekaM vA padam.h | tat.h tvAM rakShatu | yathA brahmopAsIthAH tatA mAmupAsva, yathA brahmopachareH tathA mAmupacharasveti sheShaH | yathA mAmupacharestathA ye.anye cha "asmadvidhAH' asmatsamAnAH "shreyaso' vibhaktivipariNAmena shreyAMsaH tAn.h shreyaso.asmaduvamAMshcha upAsvopacharasveti shiShyaM prati guruvAkyametat.h | AchAryopAsanaM nAma savinayamante sthitiH, AchAryopacho.abhIShyakaraNAdi;| "tebhyaH' samottamebhyaH brahma R^iNu "te' samottamAH tvAM "avantu' rakShantviti tattvapradIpadishA shrutyarthaH |
|| iti pUrvavikalpAdhikaraNam.h ||
29. || vidyAdhikaNaram.h ||
1) atra naye upAsanasya kartavyatAsamarthanAya j~nAnameva muktiheturiti samarthyate | sUtragataivakArasUchitapUvarpakShaM pratiShedhati - na cheti || cho.avadhAraNe apyarthe cha | j~nAtamiti sheShaH | tathAcha ityAdinA vAkyena mokShasAdhanatvena j~nAtaM j~nAnAt.h "anyat.h' karmAdyapi mokShasAdhanaM netyatharH | Adishabdena "tyAgenaike amR^itattvamAnashuH' (mahAnA.10) "prayogamaraNena vA' ityAdikaM gR^ihyate | "sasiddhiM' mokShaM "AsthitAH' prAptAH "janakAdayo' videhAdayaH | idaM gItAvAkyam.h | "tyAgena' devatAmuddishya dravyatvAgena "amR^itattvaM' mokShaM "AnushuH' prApuriti shrutyarthaH | na chetyuktArthe hetutayA sUtramupanyasya vyAchaShye - vidyeti || "ayanAya' mokShArthaM aparokShaj~nAnAdanyaH "panthAH' upAyo na vidyate ityarthaH | iti nirdhAraNAditi | iti shrutau anyasya mokShasAdhanatvanivAraNAdityarthaH | yadvA - nirNAyakavachanAdityarthaH | sUtre mokShasAdhanamiti sheShaH kArya iti bhAvena vidyaivetyetattAtparyato vyAchaShye - vidyayaiveti || "mokShaH' saMsAranivR^ittirUpaH | bhavatIti sheShaH | bhavati yato.ate netyanvaya; | sUtre "nAnyaH panthAH' ityevArthashrutyanusAreNa prathamAprayoge.api vidyayaiveti tR^itIyAprayogena "karmaNaiva' ityAdivachanAtsAvadhAraNavidyAvachanasya prAbalyamuktaM bhavati | anena sautratushabdaH prAbalyArthatayA vyAkhyAtaH | karmavachanAnAM gatistu bhAktanaye eva pratipAditA | pratipAdayiShyate chottaratra |
2) nanu yadi vidyA mokShasAdhanaM tarhi dhyAnavaiyarthyaM, j~nAnUpAyAH vidyAyAH shravaNAdeva sambhavAdityAshaN^kAM pariharatsUtraM paThati - darshanAchcheti || atra chashabdaH samuchchaye apyarthaH | mokSha iti sheSha iti bhAvena sUtraM vyAchaShye - neti || "vidyAyA' parokShaj~naptyA | sautradarshanapadArthamAha - aparokShaj~nAneneti || mokSha iti vartate | tathAcha darshanArthaM dhyAnamAvashyakamiti bhAvaH | nanvevaM "vidvAn.h' iti parokShavidyayA mokShashravaNAt.h kathamuchyate darshanAnmokSha iti, tatrAha - sarvAniti || visheShashrutibalAt.h sA.api darshanArtheti bhAvaH | ayaM "paraH' sarvottamaH hariH "sarvAn.h' jIvAn.h "mAyayA' svechChayA prakR^ityA cha yataH "sinIte' badhnAti ataH "taM' yathAyogyaM dR^iShTvaiva muchyate bandhAt.h, nAnyena parokShaj~nAnamAtreNa nAnyapuruShadarshanena, anyasya bandhamochanashaktasyAbhAvAditi vA shrutyarthaH | shruterityanena na kevalaM brahmadarshanAdityarthaH, kintu shruterityapyartha ityuktaM bhavati |
|| iti vidyAdhikaraNam.h ||
30. || shrutyadhikaraNam.h ||
1) asminnadhikaraNe yatsAdhanaM bhagavadupAstiH tasya j~nAnasya mokShasAdhanatvaM samarthyate | "karmaNaiva' iti vachanAt.h karmasAdhya eva mokSha iti prApte siddhAntAbhidAnAya sUtraM paThati - shrutyAdIti || atra matvarthe Iyasun.h | shrutyAdibalIyastvAdityasya shrutiliN^gopapattismR^itInAmatibalavattvAt.h | balavaChatyAderiti yAvat.h | ityarthamabhipretya balIyastve hetupradarshanapUrvakaM sUtrAbhipretAM shrutiM, AdipadasUchitapramANAni cha darshayati - sAvadhAraNeti || "tamev.h' iti "dR^iShTvaiva' (kaushi) iti shrutiH "kamarNaiva' iti smR^iterbalavatI yataH "sAvadhAraNA' niravakAshetaravyavachChedarUpA.adhAraNena yuktA ata ityarthaH | yadyapi "tamevam.h' (shve.3-8) iti shrutAvavadhAraNaM na shrUyate, tathApi "nAnyaH panthAH (shve.3-8) ityavadhAraNArthapratIteH, "dR^iShTvaiva' ityatra cha sAkShAdavadhAraNashruteH sAvadhAraNetyuktam.h | rAjA indraH shatasaN^khayAkAnashvamedhAkhyakratUn.h katvA saDyaM brahmANaM upasannassamuvAcha | kimiti? he brahmAn.h ahaM "karmabhiH' ashvamedhAdyaiH dhanaiH "anyaiH' tapa AdibhiH sukhaM "na pashyet.h' pashyeyaM na pashyAmi | pashya iti pATho.apyasti | tadA padivyatyayaH | AdyapAThe puruShavyatyayaH | (yadvA - indraH pashyediti parokShanirdeshaH | droNaM prati bhImavachanametat.h) yata evaM "tena' kAraNena tadartaM duHkhAsaMbhinnasukharUpamokShArthaM "tattvaM' mokShasAdhanaj~nAnaviShayaM bravIhIti shrutyarthaH | iti balavaditi | ityuktaM mokShasya j~nAnasAdhyatve avyavahitaM liN^gaM bahukarmakR^ito.apIndrasya duHkhAsambhinnasukharUpamokShArthaM tattvaj~nAnasya prArthanarUpaj~nApakaM smR^iteH balavat.h niravakAshatvarUpaprAbalyopetamityarthaH | ityupapattiriti | iti shrutibodhyA kAryatve satyanyAsAdhyatvAdityevaMrUpA mokShasya j~nAnaikasAdhyatve sAkShAdupapattishcha smR^iteH balavatIti sambandhaH | vyabhichArAdidUShaNashUnyatvAt.h shrautatvAchcheti bhAvaH | liN^gopapavyorubhayoH shrautatve.api mokShasya j~nAnaikasAdhyatve sAdhye vyavahitatvAvyavahitavatvAbhyAM bhedaH | shrutistu jij~nAsAnaye vyAkhyAtA | yasmAt.h "jantuH' sharIrI kAmyena karmaNA badhyate "vidyayA cha' aparokShaj~nAnenaiva vimuchyate, tasmAt.h karma na kurvanti "yatayo' nigR^ihItendriyAH "pAradarshinaH' saMsR^iteH pArabhUtasya brahmaNo darshina iti gItAsmR^ityarthaH | itIti | itivachanaM smR^iteH balavat.h karmaNo bandhakatvamumukShvakriyamANatvarUpayuktiyuktatvAdityarthaH | bhagavadvachanamityanena pUrvapakShiNA bhagavadvAkyatvAdityuktahetoH sAmamyam.h | tatashcha tasya sAvakAshatvamuktaM bhavati | prathamAntAnAM astItyadhyAhR^itenAnvayaH | tataH kimityataH sAdhyasambandhaM darshayati - ata iti || balavachChatyAdeH sattvAdityarthaH |neti | pramANAntareNa smR^itratavachanena bAdho netyarthaH | vidyaiva mokShasAdhanamityuktasyeti sheShaH |
2) nanvevaM chet.h "karmaNaiva' iti smR^itirapramANameveti prAptamityataH chashabdasUchitArthamAha - karmaNeti || kriyata iti sheShaH | "karmaNaiva' iti vAkyagataivakAreNa karmAyogasya tadasambandhasya vyavachChedo nirAsaH kriyate bodhyata ityarthaH | tathAcha janakAdayaH "karmaNA saha' karma kurvanti eva "saMsiddhiM' muktiM "AsthitAH' prAptA iti na tasyAprAmANyamiti bhAvaH | upalakShaNametat.h | karmaNA saMsiddhimAsthitA evetyapi yojanAsaMbhavena nAsau niravakAsha ityapi draShyavyam.h | anena parakIyasmR^iteH sAvakAshatvAchcheti sautrachashabdArtha ukto bhavati |
|| iti shrutyadhikaraNam.h ||
31. || anubandhAdhikaraNam.h ||
1) atrAdhikaraNe brahmaj~nAnasAdhanasyopAsanasya bhaktipUrvakatvaM samarthyate | prabalaguruprasAdenaiva brahmadarshanasambhavAnna tadarthaM bhaktyAdikapekShitamiti pUrvapakShe siddhAntayatsUtramupanyasya vyAchaShye - anubandheti || sUtre pUrvasmAdanuvR^ittasya chashabdasyArthamAha - na kevalamiti || shravaNamananAdibhiH darshanAsambhave.api prabalaguruprasAdAdinA tatsambhavatItyAshaN^kAvAraNAya guruprasAdasya pR^ithaN^.hnardeshaH | prasAdenApItyarthaH | "brahmadarshanaM' bhavatIti sheShaH | anena sUtre darshanAchchetyato vipariNAmena darshanamityanuvartanIyamityuktaM bhavati | anubandhAdibhya ityatra anubandhashabdArthamAha - bhaktIti || "anubandhastu bhaktissyAdbandhasneha udAhR^itaH' ityabhidhAnAt.h | "anubandhA' mAhAtmyaj~nAnAnusArisneharUpabhaktirityarthaH | anubandhashabdena harigurubhaktyorubhayoH grahaNamiti sUchanAya bhaktIti sAmAnyanirdeshaH | Adipadena shamadamAdayo gR^ihyante | tR^itIyApaJNchamyorekArthatvAnna sUtrabhAShyoyoH visaMvAdaH shaN^kayaH | sUtre bhAShye cha tairvinA tadasiddheriti hetoH siddhatvAdanuktiH |
2) nanu niyAmakabhAva ityato.atrArthe.anuvR^ittachashabdasUchismR^itimAha - sarveti || svayogyaShaNNavatyaN^gulatvAdilakShaNasampannaH svayogyasArvaj~nopetaH "viShNutatparo' viShNubhaktimAn.h guruSha suprasannassan.h shiShyAya "yaddadyAtpadishet.h "tadanyathA' phalavisaMvAdi na bhavedityarthaH | yadyapi balavadguruprasAdAneva darshanaM bhavati | tathApi bhaktyAdyapekShitamiti sheShaH | kuta ityata Aha - anAdIti || yadanAdikAlAt.h saMsiddhaM svataH siddhamavyaktaM bhaktyAdi sa eva guNapUgaH guNasamudAyaH tasmAdguruprasAdaM labhedityarthaH | chashabdAddhariprasAdaM cheti sUchayati | yata iti sheShaH | tarhi bhaktyAdikaM hariguruprasAdArthameva, na j~nAnArthaM syAdityata Aha - tasmAdeveti | "tasmAt.h' abhivyaktabhaktyAdereva "tat.h' aparokShamAnaM bhavedityarthaH | tarhi bhaktyAdi j~nAnasAdhanameva na guruprasAdasyetyato.apyAha - tasmAditi || "tasmAt.h' bhaktyAdereva tadguruprasAdAdi bhavedityarthaH | na cha bhaktyAderubhayasAdhanatvamayuktamiti vAchyam.h | yato.anAdisiddhAvyaktabhaktayAdinA guruprasAdaH tena bhaktyAdyabhivyaktiH abhivyaktyAdinA cha j~nAnamityabhyupagamyate |
3) bhaktyAdiguNapUrNata ityatrAdishabdoktaM tasmAditi samAnyenoktaM cha spaShyayati - bhaktirati || viShNau gurau cha svarUpabhUtAnAdisiddhA yA bhaktiH yashcha shamadamAdistatsarvaM guroH nityaprasannatAM dadyAt.h | tena guruprasAdena cha punarete bhaktyAdiguNAH vyaktA bhavanti | vyaktaissarvaistairbhaktyAdibhi; viShNordarshanaM bhavet.h | na chaitAvatA shravaNAdivaiyarthyamityAha - shravaNashadikR^itamiti' darshanaM shravaNAdibhiH sAdhanaishcha kR^itaM bhavati | "tasmAdeva cha tadbhavediti ' iti prathametishabdasya "shravaNAdikR^itaM bhavediti' iti dvitIyetishabdasya cha iti nArAyaNatashtra ityanenAnvayaH | sUtrakR^iduktamuktamiti sheShaH |
|| ityanubandhAdhikaraNam.h || 
32. || praj~nAntarAdhikaraNam.h ||
1) atrAdhikaraNe upAsanAsAdhyaj~nAne vishaShaShatAratamyaM samarthyate | "dR^iShTvaiva tam.h' (kaushika) iti shrutAvavisheShitaj~nAnenaiva mokShokteH sarveShAM j~nAnamekaprakArameveti pUrvapakShe siddhAntayituM sUtraM pravR^ittaM - praj~nAntareti || atra pramAntarapR^ithaktvavadityanena dR^iShyAntoktimukhena heturuchyata ityAshayena tatpadaM vyAchaShye - upAsaneti || chabdo.avadhAraNe, pR^ithagityasyAnukarShaNashartashcheti bhAvena dR^iShyishcheti sAdhyAMshaM vyAchaShye - darshanabheda iti || anena pramAntaraM praj~nAvisheShaH liN^gashabdajanyAvichChinnaparokShaj~nAnantatirUpadhyAnaM tasya pR^ithaktvavat.h bhedavadanekaprakAravattvavat.h tadanusAreNa "dR^iShyiH' brahamadarshanaM cha pR^ithak.h bhinnamanekaprakArameva, phalasya sAdhanAnusAritvAditi sUtrakhaNDArtha ukto bhavati | na cha dhyAnasya parokShaj~nAnasantatirUpatve "mAnasavAsanAmayasya vastuno manasA avalokanana dhyAnam.h' iti sudhAvirodhaH, "kiyAmAnasavat.h' iti kriyAtvavirodhashcheti shaN^kayam.h | paramAtmaviShaye parokShatve.api tadadhiShThAnabhUtavAsanAmayarUpaviShaye aparokShatvasambhavAt.h | na cha paramAtmAMshe upanIyabhAnarUpatvAnna parokShatvamiti vAchyam.h | upanItAMshe.api laukikAparokShapratyAsattyajanyatvena shravaNAdirUpaparokShaj~nAnopanItaviShayatvena vA parokShatvAbhyupagamAt.h | kechittu - guNAdidhyAnamapyatra vivakShitamiti tadaMshe parokShatvaM yuktamityAhuH | tanna, tasyApi smR^itirUpasya manojanyatvena parokShatvAnupapatteH | dhyAyatyarthatvena kriyArtatvasambhavAnna tadvirodhaH |
2) nanu sAdhanapR^ithaktve.api sAdhyapR^ithaktvaM mAstu, sAdhyasAmyameva kiM na syAdityataH taduktamityuktaM sUtre tadvayAchaShye - tachchoktamiti || chobhinnakramaH | anena sUtre chashabdaH uktaM chetyapi saMyojyaH | tathAcha na kevalaM taddarshanapR^ithaktvaM sAdhanapR^ithaktvayuktisiddham.h, kintu shrutyuktaM cheti sUtrakhaNDArtha ukto bhavati | kechit.h sharIrAntarbrahmopAsakAH, ata eva tatra brahmadarshinaH | kechit.h bahiragnyAdyadhiShThAne brahmopAsakAH, tatraiva taddarshinashcha | kechit.h avarAropAsakAH, ata eva divyadR^iShyayA rAmakR^iSh.hNAdyavarAradarshinaH | kechit.h vyAptopAsakAH, tata eva "sarvadR^iShyayo' vyAptadarshinaH | yadyapi sarveShAmantabirmbadarshanamapekShitameva, tasya mokShArthatvAditi sudokteH | tathApi prAchuryApekShayA evamuktiH | upAsAtraividhyoktirapi prAchuryApekShayaiva | anyathA yeShAM bahirupAsanena mokShaH teShAM hR^idyupAsanaM kiJNchitkAryameveti bR^ihadbhAShyavirodhApAtAt.h | bhAvabodhe tu kechidadhikAriNo.avatArANAM divyadR^iShyayAdasharnenaiva muchyante, na teShAmantarupAstirAvashyakI, bR^ihadbhAShyaM tu avatAradR^iShyivisheShArthamevAvAntaropAtyAvashyakatAparaM, ata eva "aJNjasA dR^iShyayaiva hyavatArANAm.h' ityuktam.h | itIti | shrutiH vyAkhyeyapadAni svayamevapratIkatvena gR^ihNAti | tatra prAdhAnyakramAnusAreNa vyAptadR^iShyIn.h prathamaH nirdishati - devA iti || "teShu' deveShvapi "AbrahmaNaH' chaturmukhaparyantaM "uttarottaraM' adhikaM vyAptadarshitvaM j~neyamityarthaH | tatprakArashcha "brahmA tu sarvagaM pashyet.h' ityAdinoktaH | avatArAdidarshinaH ke? teShAM cha kataM sthitirityAshaN^kAyAmAha - anyeShviti || avatArAdidarshiShvityarthaH | "yathAyogaM' yogyatAnusAreNa vyaktivisheSho nirNetavya iti sheShaH | yadvA - anyeShvapi yathAyogaM uttarottaramAdhikyaM j~nAtavyamityarthaH | nanu yogyataiva kathaM j~nAyata ityata Aha - yatheti || "AchAryAH' gurave yathA "AchakShate'' uphadishanti tvametadrUpadarshanayogya iti tathetyarthaH |
3) nanu yadyasti darshanabhedaH tarhi na sarveShAM mokShassyAt.h, sampUrNa mAnenaiva mokShasya "tamevaM, dR^iShTvA' ityAdau pramitatvAdityataH taduttaratvenApi taduktamityetadvayAchaShye - adhyAtme cheti || adhyAtmAkhyagranthepi taddarshanapR^ithaktvamuktamityatharH | tadvAkyaM paThati - dR^iShyayeti || divyadR^iShyetyarthaH |
prAdurbhAvAnapi yadA j~nAnadR^iShyayaiva pashyati |
tadaiva muchyate yogI || iti kAThakabhAShyokteH|
tathAcha kechinmanuShyAH "avatArANAM' rAmakR^iShNAdirUpANAM "aJNjasA dR^iShyayA' divyadR^iShyayA dashaॅnenaiva muchyante ityarthaH | evakArastvayogavyavachChedakaH | bhAvabodhapakShe.adhikArivisheShApekShayA.anyayogavyavachChedakaH | kechit.h R^iShayaH "AntareNa' hR^idayAntarjAtena darshanena muchyante | sarvatra sthitasya brahmaNo darshanAddevA muchyanta ityarthaH | "teShAM' adhikAriNAm.h | yadvA - "teShAM' devAnAM "visheShaM' tAratamyaM yogyatAvisheShaM vA sarvaj~natAM "gataH' prApta AchAryo "vetti' jAnAtItyarthaH | anena "vidvAn.h' dR^iShyayaiva' ityAdeH na sampUrNato jAnan.h dR^iShyayaivetyarthaH, kintUdAhR^itavishaShaShavAkyabalAdyathAyogyamityabhyupagamAt.h na tadvirodha ityuktaM bhavati | "yAvAn.h' iti vAkyaM chaturmukhaviShayaM sAmAnyataH sArvaj~navivakShayA sarvaviShayaM veti dhyeyam.h | itItyasyAdhyAtma ityanenAnvayaH |
|| iti praj~nAntarAdhikaraNam.h ||
33. || na sAmAnyAdhikaraNam.h ||
1) atrAdhikaraNe upAsanasya bimbashabditayogyAtmarUpaviShayakasyaiva muktisAdhanatvaM samarthyate | bhagavatassarvarUpeShvapi bhokShadAtR^itvaguNasAmyAt.h yatkiJNchidrUpadarshanameva mokShasAdhanaM na bimbaviShayameveti niyama iti prApte siddhAntayituM pravR^ittaM sUtraM - na sAmAnyAditi || atra "sAmAnyAt.h' sAdhAraNAt.h upalabderiti sAmAnAdhikaraNyam.h | liN^gavyatyayaH shabdasvabhAvakR^itaH | yadyapi tathApItyarthe mAtrArthe chApishabdaH | upaLabderapItyanvIyate | muktiriti prakR^itatvAt.h sambadhyate | tathAcha yadyapi bhagavadrUpANAM sAmAnyaM sAmyaM, ata eva tadviShayakadarshanAnAmapi samAnatvam.h | tathApi "sAmAnyAyAH' samAnabrahmarUpaviShayatvena svayogyarUpadarshanena samAnatayA vartamAnAyAH upalabdheripi yatkiJNchidrUpadarshanamAtrAt.h tasmAdeva sarveShAM na muktirityathaH | yadvA - upalabdheH darshanasya sAmyAt.h sAdhAraNaviShayatvAt.h na tasyA muktirityarthaH | athavA - lyablopanimittA paJNchamIyam.h | tatAcha sAmAnyamapekShya rUpasAmAnyaM viShayIkR^itya satyA upalabdhaH darshanAnna muktirityarthaH | etatkalpadvaye sAmAnyAdupalabdheriti vaiyadhikaraNyamiti bhAvena sAmAnyAdapyupalabdheriti pratij~nAMshaM vyAchaShye - neti || api tu svayogyAtmadarshanAdeveti sheShaH | tenApItyasyApi tvityarthAshrayaNena upalabdherityasyAvR^ittyA cha api tu upa samIpe yogyatayA vartamAnasya bimbarUpasya labdherdarshanAdeveti sUtre pratij~nAsheShaH pradarshito bhavati | kuto netyataH tatropalabdheH sAmAnyAt.h sAdhAraNatvAditi hetuM upalabdherityanenoktam.h -
muktyarthamAtmayogyaM tu vij~nAnaM tadudAhR^itam.h |
samo.api bhagavAn.h bimbadarshanayaivainaM mochayati ||
ityAdi shruteriti hetuM manasi nidhAya sAmAnyamAtrAnna muktirityatra dR^iSh.hTAntapratipAdanAyoktaM mR^ityuvadityaMshaM vyAkhyAti - yatheti || mR^ityumAtrAditi || mR^itimAtrAdityarthaH | na muktirityanuShajyate | tathAcha yathA brahmaj~nAninAM sarvamR^itau mR^ititvasAmye.api na "mR^ityumAtrAt.h' sAdhAraNamR^iteranantaraM muktiH, kintu prArabdhakarmakShaye charamamR^ityanantarameva, tathA prakR^ite.api rUpavisheShaj~nAnAdeva muktiH, na sAdhAraNAdityarthaH | yadvA - mR^ityushabdena mAraka uchyate | saMsR^iteriti sheShaH | tathAcha yathA brahmaj~nAninAM j~nAne saMsAramR^ityutve samAne.api j~nAnarUpamR^ithyumAtrAdanantaraM na muktiH, kintu prarabdhakarmAvasAnakAlInatvavisheShitAnmR^ityoravataraNAnantarameva, evaM bhagavadrUpANAM sAmye.api rUpavisheShaj~nAnameva mokShasAdhanaM, na sAmAnyadarshanamityarthaH | "samo.api' iti shrutau bimbashabdo yogyAtmaparaH | na tu 
hR^idisthA yA haremarUrtiH jIvo yatpratibimbakaH |
yadvashe vartate jIvaH sA tu jIvakalA smR^itA |
ityuktahR^idgatarUpavisheShaparaH | "dR^iShyayaiva' iti vAkyavirodhAt.h | jIvaH kalAMsho yasyAsau jIvakalA |
2) nanu yadi sAmAnyadarshanAnna muktiH tarhi tadvaiphalyaM syAt.h | na cha brahmadarshanasya tadyuktaM, ataH saphalatve.avashyaMbhAvini yattasya phalaM sa eva mokSha ita sAmAnyadarshanamapi muktisAdhanaM bhavatItyataH pravR^ittaM - na hi lokApattirityaMshaM vyAchaShye - na hIti || "lokApattimAtraM maharAdiloka prAptirevetyarthaH | anena lokepattirityanantaramapyapishabdo.anuShaJNjanIyaH | sa chAvadhAraNasharthamAtrArthaH | tathAcha na sAmAnyadarshanasya vaiphalyaM shaN^khayam.h | yataH sAmAnyAdapyupalabdheH lokApattiH bhavati ataH | na chaivaM tasya mokShasAdhanatvApattiH | "hi' yato na lokApattireva mokSha iti "hi' prasiddhamata iti sUtrAMshayojanoktA bhavati |
3) nanu sAmAnyadarshanena lokApattireva na muktiriti kuta ityato hishabdasUchitapramANamAha - sAmAnyeti || yogyAtmadasharnAtiriktAvatArAdidarshanAdityarthaH | "lokAH' maharAdayaH | yogyeti | svayogyaparamAtmarUpadarshanAdityarthaH | bhavantIti sheShaH | nArAyaNatantre uktatvAditi sheShaH | asya na hItyanenAnvayaH | na cha "dR^iShTvaiva' ityuktivirodhaH | tasyAdhikArivishaShaShaviShayatvAt.h adhikArivisheShANAM cha avatAradarshanasya sAmAnyadarshanatvAbhAvAt.h, evakArasyAyogavyavach.hchedArthAbhyupagamAdvA |
4) nanu yathA bhagavaddR^iShyInAM madhye yogyAtmadR^iShyireva muktihetuH, na tu rUpAntaradR^iShyiriti vikalpaH, tathA yogyAtmadarshane.api kichinmuktihetuH kiJNchinneti vikalpaH syAdityata Aha - muchyata iti || turevArthe | svAtmayogyayA dR^iShyayA muchyata eva nAtra saMshaya ityarthaH | iti nArAyaNatantra ityanvayaH | bhinpaprakaraNasthatvAt.h punariti shabdaH |
5) nanu sAmAnyadarshanena yathA lokApattiH tatA kvachinmuktishcha kiM na syAdityata Aha - darshaneneti || "Atmayogyena' svayogyarUpaviShayakena darshanenava mukti; "nAnyena kenachit.h' sAmAnyadarshanAdinetyarthaH | avatAradarshanamapi keShAJNchit.h svayogyamiti na tadatra vyAvartyamiti na dR^iShTvaiva' ityanena virodhaH | yadvA - muktirnAnyenetyanena avatArAdidarshanasyAvyavadhAnena muktisAdhanatvaM niShidhyate | "dR^iShTvaiva' tu vyavadhAnena taduchyate | ato na virodhaH | yathoktaM gItAtAtparya |
dR^ishiH - niyamenaiva mokShAya bhavedyogyA bhavedyadi |
ayogyA bhaktijAtA chet.h kramAnmuktirbhavettayA || iti ||
ityadhyAtme cha sUtrakR^iduktamuktamiti sheShaH |
|| iti na sAmAnyAdhikaNam.h ||
34. || pareNAdhikaraNam.h || 
1) atrAdhikaraNe "anubandAdibhyaH' ityatra darshanasAdhanatayopAsanasAhityenoktabhakteH svatantyaM nirasyate | pUrvapakShayati - bhaktiriti || bhaktireva "enaM' paramAtmAnamadhikAriNaM nayati, na tvanyadityarthaH | yadvA - "tayaivainaM vashaM nayet.h' iti smR^ityanusAreNa bhaktirevainaM paramAtmAnaM vashaM nayatItyarthaH | "enaM' viShNuM bhaktAya darshayati | puruSho haribhaktivashobhaktyadhInaH "bhUyasI' sAdhaneShu shreShThA | iti shruteH paramAtmanA' tatprasAdena "darshanaM' darshanAdi brahmasAkShAtkArAdi na bhavatIti j~nAyata ityarthaH |
2) siddhAntayati - neti || paramAtmanA darshanAdi neti na, kintu tenaiva dasharnAdi bhavatItyarthaH | kuta ityatastatra hetutvena chashabdasUchitAM shrutimAha - tasyeti | AtharvaNe |
nAyamAtmA pravachanena labhyo na medhayA na bahunA shrutena |
yamevaiSha vR^iNute tena labhyaH tasyaiSha AtmA vivR^iNute tanUM svAm.h |
etairupAyaiH yatate yastu vidvAn.h || (mu.3-2-3) 
iti pUrvavAkye ayaM paramAtmA bhaktirahitaiH pravachanamedhAshravaNAdibhiH na labhyate bhaktipUrvakairapi svAtantAnna labhyaH, kintu "etaiH' bhaktipradhAnakaiH pravachanAdyupAyaiH "yo' brahmadarshanArthaM yatate ityuktaH, tasyAdhikAriNaH etaiH prasanna; paramAtmA "brahmadhAma' parabrahmAdhiShThAnabhUtaM vAyuM "vishate' tatra tasyAvirbhavatItyarthaH | "prAdhAnaM dhAma viShNostu prANa eva prakIrtitaH' ityAtharvaNabhAShyokteH | tashvapradIpaM tu brahmapuraM hR^idayaM "eShaH' paramAtmA "vishate' tatra dR^ishyate ityuktam.h |
3) yadi paramAtmanaiva darshanAdi kathaM tarhi bhaktereva tatsAdhanatvAbhidhAyakashrutirupapadyata iti shaN^kate - kathamiti || "eShA' bhakteH kartR^itvAbhidhAtrI "bhaktirevainam.h' iti shrutiH kathamupapadyata ityarthaH | tatbaparihArAya sUtraM paThitvA vyAchaShye - pareNa cheti || evakAro bhinnakramaH | atreti sheShaH | paramAtmA bhaktyaiva "darshanaM prApya' darshanaviShayo bhUtvA muktiM dadAtIti hetoH atra "etairupAyaiH' iti shrutau bhaktiH karaNatvenochyate yato.ata eShA shrutirupapadyata iti yojanA | karaNe kartR^itvopachAra iti bhAvaH | nanu sAdhanAntarANyanuktvA kiM vishiShyAbhidhIyate bhaktirevainam.h' itItyata Aha - pradhAnasAdhanatvAditi | sAdhaneShu pradhAnatvAdityarthaH | bhaktiH karaNatvenochyata ityatra bhaktyaiva muktiM tadAtItyayaM hetuH | itishabdasya bhaktirityapyanvayena j~nApitAyAM vishiShyochyate iti pratij~nAyAM pradhAnasAdhanatvAdityayaM hetuH | anena bhUyastvAdityasyArta ukto bhavati | sUtre cho.apyartho.avadhAraNArthashrutisUchakashcha | pradhAnasUtrAttaduktamityanuvartate | tathAcha "api' yadyapi "etairupAyaiH' iti shruteH "pareNa cha' paramAtmanaiva taddarshanAdikaM, na tu bhaktayA | tathApi "bhaktirenam.h' iti shruteH "tAdvidhyaM' IshvarakartR^itvashrutivatkartR^itApratipAdakatvamupapadyate | katham.h? yataH "anubandhasya' bhakteH "etaiH' iti shrutau tatkaraNatvamuktamata; | tathAcha karaNe kartR^itvopachAra iti bhAvaH | mukhyakartR^itvAN^gIkAre tu "etairupAyaiH' iti niravakAshavisheShashrutivirodha iti tushabdAbhiprAyaH | na cha sAdhanAntarANi vihAya kiM vishiShyAbhidhIyate "bhaktirenam.h' iti shrutAvanubandho bhaktiriti vAchyam.h | tasyAH "bhUyastvAt.h' sAdhaneShu pradhAnatvAditi sUtrArthaH |
4) atraiva smR^itimAha - mAyeti || mAyAvaibhavAkhyagranthaH ityarthaH | bhaktau tiShThatIti bhaktiratra tiShThatIti vA bhaktisthaH | bhaktyAmadhikAriNo bhakteH niyAmakashcheti tattvapradIpokteH | "tayA' anAdisiddhayA bhaktyaiva "enaM' svAtmanaM "vashaM nayet.h' jIvavasho.ahamiti j~nApayet.h | yadvA - "enaM' jIvaM "yashaM nayet.h' tasya bhagavadIyo.ahamiti smR^itiM janayedityarthaH | "tayaiva' guruprasAdenAbhivyaktabhaktyaiva karaNena darshanaM "yAtaH' prAptastadviShayo bhUtvA "etayA' atiparipakvayA bhaktyA jIvAya muktiM pradadyAdityarthaH | bhaktirityanenAnubandhashabdArtha uktaH | tatra pramANamAha - sneheti || anu svAnukR^ilaM yathA tathA badhnAti baddhamiva vashayati svaprabhumityanubandhaH | "yastasmin.h' viShNau "bahumAnapurassaraH' bahuH pUrNatA mAnaM j~nAnaM deshakAlaguNaiH pUrNatvaj~nAnapUrvakaH snehaH sa evAnubandhaH saiva bhaktirityuchyate ityarthaH | nanu darshanAdau harereva kartR^itve kathaM "bhaktirevainam.h' iti shrutirupapadyata ityata Aha - saiveti || "parameshitu;' parameshvarasya darshanAdidAne sA bhaktireva karaNamityarthaH | karaNe kartR^itvopachAra iti bhAvaH | karaNaM sAdhaneShu pradhAnamityanena sAdhanAntarANyanuktvA bhakterevAbhidhAne kAraNamuktaM bhavati | itItyasya mAyAvaibhava ityanenAnvayaH |
5) evaM "hantA rAmasharaH' itivatkaraNe.api kartR^itvavyapadeshadarshanAtkaraNArthatvena "bhaktirevainam.h' iti shrutimupapAdya prakArAntareNa api upapAdayati - sarveti || bhaktirityAdi savarpadAnAmityarthaH | "brahmaNi' parabrahmaNi "pravR^itteH' samanvayAt.h paramamukhyavR^itteH sattvAt.h | brahmaivainaM nayatItyAdyarthopapatteshchopapannA shrutirityarthaH | anena "cha' yataH "pareNa' vAchyena nimittena bhaktyAdishabdasya "tAdvidhyaM' tasya "etairupAyaiH' ityAdivAkyasya vidhA prakAra iva prakAro yasya sa tadvidhastasya bhAvastAdvidhyaM tadvannArAyaNasya kartR^itvAvAditvaM yuktam.h, ato neshvarasya darshanAdikartR^itve shrutyanupapattiriti sUtrakhaNDasya arthAntaramuktaM bhavati |
|| iti pareNAdhikaraNam.h ||
35. || ekAdhikaraNam.h || 
1) atrAdhikaraNe upAsanasyAnAdiyogyatAsApekShatvaM samarthyate | tantra "upalabdhivat.h, vyatirekaH' ityAbhyAM sUchitahetUktipUrvakaM pUrvapakShayati - jIveti || upAsanAdAviti sheShaH | pR^ithagiti bhinnaM padaM pR^ithaktvAdityarthaH | tathAcha nopAsanAdyarthaM yogyatA.apekShA.asti | kutaH? yogyatayAH sAditve tadvadupAsanasyApyAgantukatvaprasaMgAt.h anAditvaM vAchyam.h | tachcha na yuktaM yata indrAdijIvAMshAnAmarjunAdInAM yogyatA nAnAdiH | na chAsiddhiH | indrAdijIvAMshAnAmutpatteH sAditvAt.h | dharmiNa eva sAditve  taddharmabhUtayogyatAyA anAditvAyogAditi bhAvaH | na chAMshino.anAditvAt.h kathamaMshAnAmutpattiH tayoraikyAditi vAchyam.h | indrAdyaMshijIvebhyastadaMshAnAM pR^ithaktvAt.h bhinnatvAt.h | na chAsiddhiH | aMshAnAmindrAdijIvebhyaH pR^ithaktvAt.h j~nAnasukhAdau anusandhAnAnanusandhAnAkhyavailakShaNyavattvAditi yojanA | evaM prAptaM pUrvapakShaM pratiShedhati - neti || kuto na mantavyamityAkShipati - kuta iti || tatparihArAya sUtramupanyasya vyAchaShye - eka iti || atra aMshoshI chaika eveti yojanAmabhipratya eka iti pratij~nAvAkyatAtparyamAha - aMsheti || kuta ityataH ShaShThayarthoktipUrvakaM AtmanashsharIre bhAvAditi hetvaMshaM vyAchaShye - aMshIti || "bhAvAt.h' abhimAnitayA sattvAdityarthaH | anenAtmaMsha AtmanA aMshinA eka eva, na bhinnaH karmanirmitasharIre AtmanoMshasya bhAvAt.h sattvAditi sUtrArtha ukto bhavati |
2) nanu j~nAnAdibhedAdaMshAMshinorbheda eva yukto nAbheda ityAshaN^kAM pariharatsUtraM paThitvA vyAchaShye - vyatireka iti || j~nAnaM vR^ittirUpam.h | Adishabdena tAdR^ishasukhAdirgR^ihyate | vyatirekashabdArtho bheda iti saptamyantAdvatiriti bhAvena bheda iti saptamIprayogaH | Atmanoriti vipariNatapadasyArthaH - aMshAMshinoriti || pR^ithagbhAva ityanena vyatirekashabdasyopamAnopameyayoranvayo darshitaH | eveti tushabdasyArthaH | anenAtmanoH nopalabdhivadvayatireka iti pratij~nAMsho vyAkhyAtaH | kuta ityataH taduttaratvena tadbhAvabhAvitvAditi hetvaMshaM vyAchaShye - tadupAsanAdIti || aMshikartR^ikopAsanAdijAtamahAphalabhAvAdityarthaH | upAsanAjanitamahAphalAnusandhAnamevAbhede prayojakaM tadabhAvastvasiddha ityuktaM bhavati | anena "uparabdhivat.h' upalabdhyAdau dharme vyatireka iva bheda iva anusandhAnAnanusandhAnAtmakavailakShaNyamiva AtmanoraMshAMshinoH dharmiNorapi parasparaM "vyatireka eva' anyonyAbhAvarUpapR^ithagbhAva eva, na tvabheda iti na vAchyam.h | kutaH? "tadbhAvabhAvitvAt.h' bhAvashabda Avartate | tatraikasyAnubhavo.arthaH | bhavateranubhavArthatvAt.h | anyasya mAnasakriyArUpadhyAnAkhyamupAsanamarthaH | aparasyopAsanaphalamAnandavR^iddhiratharH | "bhAvo vR^iddhiH samuddiShyA kvachidbhAvo manaH smR^itam.h' iti vachanAt.h | tushabdasyAtrAnvaya; | sa chApyarthaH | tathAcha Atmana utrapalabdhyAdau j~nAnAdAvanusandhAnAnanusandhArUpe alpatvamahattvarUpe vA vyatireke vidyamAne.apyAtmanoMshasyAlpe vR^ittij~nAnasukAdau mAnuShAnnopabhogAdinA.anusandhAnAbhAve.apIti yAvat.h | "tadbhAvabhAvitvAt.h' tasyAMshino bhAvasya tatkartR^ikapradhAnasAdhanopAsanAdisambandhyAnandavR^iddhirUpamahAphalasya bhAvitvAt.h anusandhAtR^itvAt.h aMshatve.apIti sUtrArtha ukto bhavati |
3) AdyasUtrArthe smR^itiM pramANayati - parameti || na kevalaM sUtra iti chArthaH | "aMshAH' arjunAdayaH | "tasyaiva' aMshina eva "karmaNA' tatkarmanimittenaiva sharIreNa saha "aMshinaH' indrAdeH "pR^ithak.h' vibhaktatayA bhUmyAdau jAtAH santaH "punaH' karmaparyavasAnAnantaraM svasthAnaM gatAH aMshinaikyaM "pratipadyante' prApsyantItyarthaH | na tvanyakarmaNetyevashabdArthaH | atrArthe "vichAraNA' charchA na kAryetyarthaH | iti paramasaMhitAyAM sUtrakR^iduktamuktamityanvayaH |
|| ityekAdhikaraNam.h ||
36. || aN^gAvabaddhAdhikaraNam.h ||
1) atrAdhikaraNe bhagavadupAsanasya yathAyogyaM brahmAdyaN^gadevatopAsanasya yuktatvena kartavyatA pratipAdyate | "anyA vAcho vimuJNchatha' (mu.2-2-5) pUjayennAnyadevatAH' ityAdernAN^gAshritAnyadevatopAsanaM kAryaM, kintu kevalaM brahmAhapAsanameva, kAryatve vA ekasya pratItaguNAH savareShu upasaMhartavyA iti prApte siddhAntayatsUtraM paThati - aN^geti || aN^gishabdena viShNoraN^gasamudbhUre, viShNoraN^gAni devatAH' iti vachanAdIshaN^.hbhajAtatvAnnimittAdbrahmAdidevAH aN^gAnItyuchyante | bhAvapradhAno.ayamAvartanIya iti bhAvena aN^gAvabaddhA iti pratij~nAMshaM vyAchaShye - brahmAdIti || brahmAdayashcha tAH devatAshcha tadavabaddhaM tatsambaddhaM cha tadaN^gatvAvabaddhaM cha tat.h upAsanAdicheti vigrahaH | prathamAdishabdena rudrAdayo gR^ihyante | dvitIyena paricharyAnamaskarAdyuchyate | kAryameva adhikAribhiriti sheShaH | evetyanena sautratushabdo.avadhAraNArthatayA.api vyAkhyAtaH | aN^gAvabaddhA iti vachanenodAhR^itashrutyAdivirodhaH parihR^itaH | shrutyAdau prAdhAnyenopAsanasyaiva niShiddhatvAt.h aN^gatvenopasanasya chAbhyupagatatvAt.h | ata eva -
sarvavarNAshramaiH viShNureka evejyate sadA |
ramAbrahmAdayastasya parivAratayaiva tu ||
iti vachanam.h | anena aN^gAvabaddhAH brahmAdidevaviShayAH aN^gatvasambaddhAtatprakArakAH upAsanAdyAH kAryA eva sarvairmumukShubhiH | kuta etat.h? hishabdasUchitAyAH "samatvAt.h' iti smR^itereveti sUtrAMshasyAthar ukto bhavati | tarhi sarvaguNAH sarvatropasaMhR^ityopAsyAH syuriti shaN^kate - tviti || taduttaratvena - na shAkhsu prativedamityetadvayAchaShye - pratishAkhamiti | "prativedaM' sarvavedAnAM "pratishashakhaM' sarvashAkhAsvityanvayaH | uktamuttamAnAM guNajAtamavameShviti sheShaH | chassamuchchaye | shAkhAsvityeva pUrtau prativedamityAdyuktiH avibhaktamUlavedApekShayetyuktaM tattvapradIpe | "nopasaMhriyate' avameShu nopasaMhAryamiti | anena prativedaM pratishAkhAsUktA aN^gAvabaddhA uttamAN^gadevatAsambandhino brahmaNaH sarvaguNAH "vedAhametaM puruShaM mahAntam.h' (tai.A.3-12) ityuktAH "avameShu' rudrAdiShu tadguNAH "tyambakAya tripurAntakAya kAlAgnirudrAya nIlakaNThAya' (vyAsanamaskR^itiH' ithyuktAH indrAdiShu cha nopasaMhartavyAH, kintu yogyA eveti sUtrakhaNDasyArtha ukto bhavati | na chAyaM vibhAgo na dR^iShya iti vAchyam.h | yathA khalu bhagavatparavAkyAnAM na sarveShAmanyatra brahmAdiShvanvayaH, api tu yogyAnAmeva "hiraNyagarbhassamavartatAgre' (tai.saM.4-1-8) ityAdInAM, tadvadupapatteriti bhAvaH | kuta etatsiddhamityataH pravR^ittaM hItyetadvayAchaShye - samatvAditi || sUchitAditi sheShaH | asya vachanAdityanenAnvayaH | smR^itau kAryamiti uttamAnAM guNajAtamadhameShviti cha sheShaH | upAsanAshabda Avartate | tatraikaH karmaNi lyuDanto guNajAtaparaH | Adishabdena gandharvAdayo gR^ihyante | tathAcha aN^gadevAdyupAsanaM kAryaM mumukShubhiH, paraM tu uttamAnAM brahmAdInAM guNajAtamadhameShu nopasaMhAryamityAhurityarthaH | kuta ityato hetumAha - samatvAditi || vAshabdau chArtho parasparasamuchchaye | ayamarthaH - anyaguNAnAmanyatra upasaMhAre sarvadevAnAM sAmyenaiva bhAvyaM, tachcha nAsti keShAJNchitsamatvAt.h keShAJNchiduttamatvAditi sarvasAmyAbhAvAt.h | tattvapradIpe tu asamAnAM samatvenopAsanasya uttamAnAM adhamatvenopAsanasya cha niShiddhatvAdityevaM prakArasamarpakatayA vyAkhyAtam.h | hetvasiddhiparihArAyAha - veti || vedanirNAyakagranthavedina ityarthaH | tathAcha vedasiddhAnte nAnAguNatvenaiva teShAmukteH nAsiddhiriti bhAvaH | vachanAdityasya nopasaMhriyata ityanenAnvayaH | iti j~nAyata iti sheShaH |
2) evamekatra pratItAnAM sarvaguNAnAmunyatropasaMhArAbhAva uktaH | idAnImupasaMhArAbhyupagame.api na virodha ityAha sUtrakR^it.h - mantrAdivaditi || atrAdishabdena bahuvAkyasamUharUpavidyochyate | ShaShThayantAchcha vatiriti bhAvena sUtraM vyAchaShye - sarveti || agnyAdyadhamasarvadevatAmantrAdaya ityarthaH | adhIyanta iti adhyetR^ibhiruttamasarvadeveShviti sheShaH | teShAM tatpratipAdakatvAditi bhAvaH | "evaM' adhamaguNAnAmuttameShUpasaMhAre' avirodho' virodhAbhAvasteShu tadguNasattvAdityatharH | anupasaMhArasyaivamuttamaguNaviShayattvAt.h upasaMhAravachanasya adhamaguNaviShayatvAditi bhAvena bhAShye sUtre cha vyavasthitavikalpArthakavAshabdaH |
3) yaduktaM aN^gadevatopAsanaM kAryaM ekatra pratItAnAmanyatra yathAyogyaguNAnAmupasaMhArashcha kAyar iti, taddvayaM kiM sarvaiH kAryaM na vetyapekShAyAmAha - upAsaneti || sarvaiH kAryeti sheShaH |"aN^gadevAnAM' brahmAdInAM "paramAN^gatayA' paramAtmaparivAratvenopAsanA "sarvaiH' mokShayogyaiH kAryA bhavet.h, na tu prAdhAnyeneti || tarhi guNopasaMhR^itirapi tathA syAdityato guNopasaMhR^itau visheShamAha - upasaMhR^itiriti || visheSha iti tAdarthye saptamI | upasaMhR^itistu "phalAnAM visheShe' atishayitaphalArthaM tadapekShAyAmeva kAryA, "anyathA' tadanapekShAyAM kevalamokShAya na kAryetyarthaH | yathoktaM tattvapradIpe - yathA viShabhayAdau garuDAdiShu viShayaharatvAdiguNopasaMhR^itiriti | phalavisheShApekShA.api puruShavisheShANAmevetyAha - puruShANAmiti || "visheShAt.h' uttamAdhikAritvarUpAt.h | atra phalavisheShArthinaH puruShavisheShAshchaike eva, vAshabdastu puruShANAM visheShAdityanenottamAdhikArirUpopAsakapratipattau satyAM uttamAdhikAribhirapi phalAtishayApekShAyAM katarvyA, anyathA neti upasaMhR^itirUpasAdhanaviShaya eva vikalpabodhakaH, na tu phalavisheShArthibhiH kartavyA nAnyairiti j~nAtavyam.h | tathAcha upasaMhR^itistu puruShANAM visheShaM uttamAdhikAritvamapekShya "yathAyogaM phalAnAM visheShe' yathAyogyaphalavisheShArthaM "bhaviShyati' bhavati | "anyathA' uttamAdhikAritvAbhAve tAdR^ishaphalayogyatAyA evAbhAvAt.h na vA na kartavyA veti vyavasthito vikalpaH | yadvA - ye phalavisheShasharthinaH te guNopasaMhArapUrvakaM upAsakA iti pUrvamupAsakapuruShapratipattau phalAtishayArthitvaM sAdhanatayoktaM, idAnIM tu ye puruShavisheShA uttamAdhikAriNaH teShAM guNopasaMhArapUrvakaM uttamAdhikAritvaM sAdhanatayochyata iti upAsakapratipattau sAdhana eva vikalpo vAshabdArthaH, nopAsakavikalpaH | sA chopasaMhR^itiH "yathoyogaM' upAsyAnAM devAnaM yogyaguNaviShayiNyeva "bhuviShyati' bhavatItyarthaH | bR^ihattantra iti | uktamiti sheShaH |
|| ityaN^gAvabaddhAdhikaraNam.h || 