sandhyAmupAsate janA iti yat.h "tadbrahmaiva' etadviShayo brahmaivetyarthaH | anena sandhyAkAle samyagdhyeyatvAt.h sandhyAshabdavAchyasya parabrahmaNo mantrairupasthAnameva sandhyopAstirityuktaM bhavati | "devAn.h' prAchyAdidigavasthitAn.h brahmendrAdIn.h "namet.h' praNamet.h | "juhuyAt.h' agnihotrahomAdIn.h kuryAt.h | "vedAnAvartayIta' shabdoto.arthatash.hchAbhyasedityarthaH | anyat.h "niShiddham.h' | tadeva vivR^iNoti - na surAmityAdinA | "palANDuM' lashunaM "na bhR^ishaM vadet.h' na niShTharaM vadet.h "AtmAnaM' paramAtmAnaM "somaM' somarasam.h | hutasheSheNa vartayediti | punaH punaH homAnuShThanena tachCheShaM tadA tadA bhakShayedityarthaH | atra na bhR^ishaM vadedityAdikaM sarvavarNAshramisAdhAraNam.h | sandhyopAsanAdikaM tu traivarNikAnAmeva | agnihotrAdikaM tu gR^ihasthAnAmevAsAdhAraNamiti vivekaH prameyadIpokto.anuvandheyaH |
8) nanu kimarthaM satpravR^ittAveva kAmacharaNaM niyamenAtroktamityuchyate, niShiddhapravR^ittirapyatroktA kiM na syAdityAshaN^kaya kiM niShiddhaM j~nAninAM kartavyamiti sphuTaM vidhisadbhAvAdetaduchyate? uta niShedhAbhAvAdveti vikalpyAdyottaratvena naJNaH prasajyapratiShedhArthatvamabhipretya - achodanetyaMshaM vyAchaShye - na cheti || chastvarthaH | chodanA vidhiH | dvitIyottaratvena - apavadati || hItyaMshaM yojayati - brAhmaNa iti || apavAdo niShedhaH | chassamuchchaye | sUtrasthasyaivAyamanuvAdaH | na chAyaM niShedho.aj~nAnimAtraviShaya iti vAchyam.h | sAmAnyarUpatvena j~nAniShvapi pravR^itteH | apavAdashchetyanantaramasti yata iti sheShaH | asyAto na niShiddhapravR^ittiviShayo.apyayaM kAmachAra iti jaiminirmanyata ityadhyAhR^itasAdhyenAnvayaH | anena - "hi' prasiddhA niShiddaM kartavyameveti spaShyachodanAvidhirnAsti | pratyuta "hi' prasiddhA "brAhmaNaH' iti shrutiH brahmahananAdi niShiddhaM karma "apavadati' na kAryamiti niShedhati cha, ataH sadAchArasyaiva "kAmachAraH, yena syAt.h' iti kAmachAra uktaH, na tu niShiddhasyApIti jaiminirmanyata iti sUtrakhaNDArtha ukto bhavati | 
9) evaM "yena syAt.h' iti vAkyasya jaiminimatAnusAreNa svechChayA sadAchAravidhitvamevoktvA yat.h stutayrenumatiH vetyuktamabhyanuj~nAnaM tadeva kAmachArashrutyathartayA pratipAdayatsUtraM paThati - anuShTheyamiti || atrAnuShTheyamityetadvibhaktivipariNAmena vyAchaShye - anuShTheyAnAmiti || anuShTheyatvena vihitakarmaNAmityarthaH | yadvA - anuShTheyamapekShyetyanvayaM, anuShTheyaM karma charaNAcharaNavattvenAtrochyata iti vA.anvayamupetya tattAtparyamAha - anuShTheyAnAmiti | nirdhAraNaShaShThItvAbhiprAyeNa madhya ityuktaM, na tu sarvakarmaNAmityevakArArthaH | sUtre kAmachAra ityanuvartata ityAshayena tatpadaM vyAkhyAti - kAmata iti | ichChayetyarthaH | keShAJNchiditi sheShaH | "charaNaM' karaNaM "nivR^ittiH' akaraNam.h | nivR^ittirityanantaramityanuj~nAnameva kAmachArashrutyartha iti sheShaH | anena sUtre anumatiriti padasyAnuvR^ittissUchitA | iti manyate iti sheShoktiH evaM sAdhyapadaM vyAkhyAya kuta ityatastatra hetutayA sAmyashruterityaMshaM vyAchaShye - kenasyAditi || tathA chAsmin.h pakShe j~nAnI yadi "yena kenachit.h' kiJNchidvihitAnuShThAnena ananuShThAnena vA "syAt.h' varteta tadA "IdR^isha eva' iti shrutyarthaH | liN^astu AmantraNamartha ita bhAva; | yadyapi sarvasadAchArapakShe.api sAmyamastyevetyaprayojakatA hetoH | tathApi jaiminipakShe j~nAninaH sarvasadAchArasadbhAvAt.h sAmyasambhAvanaiva j~nApyate, na tu bAdarAyaNaprakSha iva sAmyAsambhavaprasaktipUvirkA tannivR^ittiH | asambhavanivR^ittireva cheha shrutij~nApyatayA grAhyA, na tu sambhavaH, sambhavaj~nApanAdapyasambhavanivR^itteH jyAyastvAt.h , ato noktadoSha iti bhAvaH | anena - "anuShTheyaM' anuShTheyAnAM madhye kAmachAro yasmin.h karavANIti kAmastasya charaNaM yasminna karavANIti kAmastasyAnAcharaNamityevamanuShTheye kAmachArAnumatireva shabde "yena kena syAt.h' iti shrutAvuchyate, na tu sarveShAM kAmachAraH | yadvA - "anuShTheyaM' charaNAcharaNavattvenAtra shrutAvuchyata iti bAdarAyaNo manyate | kuto? j~nAninaH karaNAkaraNayoH "yena syAt.h' iti sAmyashruteriti sUtrArtha ukto bhavati |
10) satyamasmin.h pakShe sAmyoktiH samyaksambadhyata iti | tathApi tanna yujyate, kartavyaparityAge sAmyAyogAt.h | ato mukhyAsambhave.amukhyA.api jaiminyuktayojanaiva sAdhvItyataH sUtre.anuvR^ittachashabdasamuchchitagItAsmR^itiM darshayati - yastviti || iti vachanAditi | iti j~nAninAM kAryAbhAvokterityarthaH | asya na sAmyAyoga ityadhyAhR^itasAdhyenAnvayaH | "AtmaratiH' paramAtmadarshananimittasukhaM prAptaH "AtmatR^iptaH' AtamnA paramAtmanA tatprasAdena tR^ipta; anyatra viShayasuke.alaMbuddhimAn.h | na kevalaM hariprAsAdena tR^iptiH, kintu hetvantaramastItyAha - AtmanIti || paramAtmani santoShavAn.h tatstha eva san.h santuShyaH paramAtmadarshanAdinimittasukhavAnityarthaH | "santoShaH tR^iptikAraNaM sukham.h' ityabhidhAnAt.h mahAsukhavato.alpasukhe.alaMbuddhiH bhavatyeveti tasya taddhetutvopapattiH | atra pUrvavisheShaNameva punastuptikAraNatvena anUdyata iti na punaruktiH | ya evaMbhUto "mAnavo' j~nAnI "tasya kAryaM' avashyaM kartavyaM karma na vidyata ityarthaH | yadyapi "yastu' iti vachanaM tAtparyanirNaye muktaparatayA bhAShye samAdhisthaparatayA vyAkR^itaM, tathApi samAdhisthasyApi j~nAnitvAdvA j~nAnisAmAnyaparatvasyApi sambhavAdvA.atrodAharaNopapattiH | na chAsya vAkyasya 
atItAnAgataj~nAnI traikokyoddharaNakShamaH |
etAdR^isho.api nAchAraM shrautaM smArtaM parityajet.h ||
iti harivaMshe kAryoktivirodhaH shaN^kayaH | teShAM vihitAkaraNe eShyadarthAlAbhAt.h tadarthaM kAryatvasya tatroktAvapi siddhahAnyabhAvena narakAdyabhAvena cha kAryaM na vidyata ityuktisambhavAt.h |
11) evaM "kena syAt.h' iti vAkyasya yatheShyAchAravidhitvAbhAvamabhyupetya niyamena sarvasadAchAravidhitvamanuShTheyAnAM madhye kAmachArAbhyanuj~nAnatyirthadvayaM stutyanumatirUpArthadvayaM choktaM, athAyaM svechChAcharaNavidhirvAbhavatItyarthapratipAdakaM sUtraM paThati - vidhirvA dAraNavaditi || atra vidhirityaMshaM vyAchaShye - kena syAditi || vidhiriti | yatheShyAcharaNavidhirityarthaH | vAshabdo.asya pakShAntaratvadyotakaH | nanu j~nAninAM na svechChAcharaNavidhiyuktaH, aj~nAninAmapi tathAtvaprasaN^gAdityAshaN^kottaratvena prathamAntAdvatimAshritya dhAraNavadityaMshaM vyAchaShye - yatheti || "vedadhAraNaM' vedAdhyayanaM adItavedasyApi smR^ityarthaM punaH punaH pATho vA | ata eva tattvapradIpe vedapAThAdikamityuktam.h | "traivaNirkAnAM' brahmakShatriyavaishyAnAM sAvadhAraNametat.h "vihitaM' "svAdhyAyo.adhyetavyaH' (tai.A.2-15-1) "vedaH kR^itsno.adhigantavyaH' ityAdineti sheShaH | "anyeShashaM' shUdrAdInAm.h | pratyuta teShAmadhyayanAdau sati daNDa eva shruta iti bhAvaH | uktamartaM dArShyAntike saMyojayati - evamiti || svamatAnusAriNIti | svechChAnusAriNI pravR^ittiH j~nAninAmeva vihitA, nAnyeShAmityanvayaH | iti veti na pakShAntaroktiH, kintu vidhirvetyuktasyaiva dR^iShyAntavivaraNapUrvaM dArShyAntikopapAdanavyAjena vivaraNamiti dhyeyam.h | nanu nAyaM yatheShyAchAravidhiH sambhavati, tathAsati j~nAnino.adharmakaraNasyApi vidhiviShayatvaprAptyA.achodanetyuktavirodhaH syAdityata Aha - na tatreti || "tatra' j~nAnipravR^ittiviShaye "adharmashaN^kA' adharmatvashaN^kA' na kAryetyatharH | 12) kuta ityata Aha - svechChayeti || "brahmaNo' vidhAtuH "vidhichoditA' yena syAt.h' iti vidhivihitetyarthaH | yata iti sheShaH | ataH "tanmataM' tasya viriJNchasyAbhipretaM vedaviruddhatvena pratItamapi putrikAkakAmanAdi adharmatvena nAshaN^kayamityarthaH | hetvantaramAha - viShNoriti || yato viShNorevaM kurviti "pratyakShachodanA' preraNA viriJNchasyAstyato.api tanmataM nAshaN^kayamityarthaH | vedastu viShNoH parokShaj~nArUpa iti pratyakShAj~nAnusAreNa netavya iti bhAvaH | atra brahmaNa ityukte.api upalakShaNayA j~nAninAmityartho j~nAtavyaH | ata eva svavAkye j~nAninAM vihitetyuktam.h | anyathA atraiva smR^itau brahmaNassvechChAchAravidhiH manuShyANAM svechChAchAre.achodaneti viShayavyavasthAyAM pAriplavArthA sati vakShyamANaviShayavibhAgo vyarthaH syAt.h | tattvapradIpe tu dvitIyavAshabdAt.h j~nAninAmapi keShAJNchideveti sUchitam.h | viShayabhedaM prakaTayati - syechChayaivetyAdineti || anenAtraiva viShayavibhAgaH kriyata ityuktam.h | tattu vakShyamANarItyA vastusthityabhiprAyakameveti dhyeyam.h |
13) uktamAkShipya samAdadhatsUtraM paThati - stutIti || atrAkShepAMshaM vyAchaShye - stutIti || "svechChAcharaNaM' yena syAt.h' iti svechChAcharaNavachanaM "stutimAtraM' j~nAninAM stutaya iti pUrvoktastutirevetyarthaH | mAtrashabdArthamAha - eveti || tadvayAvartyamAha - neti || "taiH' j~nAnibhiH | kuta ityata upAdAnAdityetatsambandhipradarshanapUrvakaM vyAchaShye - sAmAnyeti || "sandhyAmupAsIta' ityAdi sarvajanasAdhAraNavidhisvIkArAdityarthaH | tattvapradIpe tu j~nAnadAnAdisAmAnyavidhisvIkArAdityartha uktaH | svechChAcharaNavidhau tadayogAditi bhAvaH | parihArAMshaM vyAchaShye - neti || j~nAninAM svechChAcharaNavidhirmAstu, kintu stutimAtrametaditi nayuktamityarthaH | kuto netyatastatra tathA sati j~nAninAM sarvavidhyAtirkameNa stutimAtraviShayatvaM syAdityuttaravAkyamAvR^ittyA yojanIyam.h | atha na cha tadyuktamiti netyaMsha AvR^ittyA yojyaH | kuta ityatastatra hetutvena - apUrvatvAdityaMsho yojyaH | tasya vyAkhyAtaM - paravashatvAditi || parabrahmAdhInatvAdityarthaH | na hyayaM viriJNchaH pUrvamanAdibrahma bhavati, kintu tasya parabrahmaNo vashaga iti tattvapradIpokteH | atrAnAdibhinnatvamapUrvashabdArtaH | tadadhInatvaM tu nyAyasiddhArthaH | anAdibhinnasya kasmAchchidutpatterAvashyakatvena tasya tadadhInatvAt.h | paramAtmAdhInatve.api sarvavidhyatidUratvena stutimAtraviShayaM j~nAninAM kiM na syAdityata Aha - sarveti || "hi' yasmAt.h sarvavidhyatikrameNa sarvavidhiniShadhAgocharatvenaJNchidhaviShayatvaM vinA stutimAtraviShayatvaM parabrahmaNa eva, na tu viriJNchasya, tasmAdityarthaH |
14) nanu j~nAninAM sandhyopAstyAdisAmAnyavidhisadbhAvAtsvechChAvidhyabhAve.api na sarvavidhyatidUratvamityAshaN^kAM parihartUmuktArthe smR^itiM chAha - vidhInAmiti || sarvavidhInAmityarthaH | niShedhAnAmapyupalakShaNam.h | "anye' aj~nAninaH | vastutastu brahmetaraj~nAniH | ata eva tushabdAtteShvapi visheSho.asti, vakShyate cha "visheShitatvAditi' iti tattvapradIpoktiH | brahmaNa iti j~nAnimAtropalakShaNam.h | hetustu pUrvokta eva | "kR^itau' karaNe | vidhiviShayatvamiti sheShaH | "hi' yasmAt.h | brahmatarke uktamiti sheShaH | asya sarvetyAdinA.anvayaH |
15) nanu j~nAninAM svechChAcharaNavidheH sphuTapramANAsiddhatvena bhavet.h "yena syAt.h' iti vAkyaM svechChAcharaNavidhyarthakaM, vidheH sphuTapramANasiddhatvameva kuta ityAshaN^kAM pariharatsUtramupanyasya tatsUchitashrutimevodAharati - shruteshcha j~nAninAM svechChAcharaNavidhiH siddha iti sUtrArthaH | yataH "apare' brahmetaraj~nAninaH vastutastu manuShyaj~nAnino "yathAvidhAnaM' nityanaimittikavidhimanatikramya vartanta iti sheShaH | prajApateH tadupalakShitaj~nAninaH vastutastu viriJNchasya devAnAM cha "bhave' ichChAyAM svechChAcharaNaviShaye "vidhiH' yena syAdityAdirUpo.astyataH paramasya brahmaNo harereva sarvavidhyatidUratA j~nAtavyA | muktavyAvR^ittyArthaM - atIti || sarvadaivetyarthaH | ramA.api haryAj~nAvidhiviShayeti na tatrApyatiprasaktiriti bhAvaH | shrutau chetyanvayaH | j~nAninAM svechChAcharaNavidhirukta iti sheShaH | sUtre bhAShye cha na kevalaM svechChAcharaNavidhiviShayatvaM sAmAnyavidhyaviShayANAM j~nAninAM sarvavidhyatidUraparavashAtvAnyathA.anupapattyA, kintu shruteshcheti samuchchaye chashabdaH |
16) uktamAkShipya samAdadhatsUtramupanyasyati - pAriplavArthA iti || atra pUrvapakShAMshe pAriplavArthA ityasya visheShyaM darshayati - keneti || ityAdayo vyapadeshA iti sheShaH | pAriplavArthA ityasya plugatAvityukteH pariplavo.avyavasthA tatsambandhinaH pAriplavAH avyavasthitAH te cha te.arthA iti vigrahamabhipretya tatpadaM vyAkhyAti - sthiratveti || sthiratvasyanivR^ittirabhAvo.asthiratvaM tadyeShAM te sthiratvanivR^ittayaH asthirA iti yAvat.h | te.arthA yeShAM te tathoktAH chaJNchalArthakA ityarthaH | arthachAJNchalyaM cha buddhikR^itameveti dhyeyam.h | Adipadena "kAmachArAH' ityAdeH grahaNam.h | ayamAshayaH - "sa brAhmaNaH' iti vAkyaM tAvatsarvaj~nAnisAdhAraNamato manuShyAdiShu sarveShu stutaye bhavatIti tattvapradIpokteH stutipakShasya j~nAnisAdhAraNyenAviruddhatve.api niyamena sarvadharmAcharaNAnuShTheyAnAM madhye kAmachArAnuj~nAnasvechChAcharaNarUpaprakAratrayasya ekadharmyagatatvena viruddhatvAt.h tadvayapadeshAnAmapi viruddhatvam.h | evaM cha yadA viruddhadharmapratipAdakAnekavAkyAnAmeva na yathAbhUrthabodhakatvaM tadA sutarAmekasya "yena syAt.h' itivAkyasya tadabhAvo vastuni vikalpAyogAditi | sUtre parihArAMshaM vyAchaShye - neti || uktaM netyarthaH | kuto netyato - visheShitatvAdityuktam.h | tasya j~nAninAM manuShyadevachaturmukhabhedenAnekaprakAratvAdityarthamupetya tasyAsiddhiparihArAya shrutiparatayA.api tamaMshaM vyAchaShye - tredhA hIti || visheShitatvAditi | visheShitatvokterityarthaH | nAsiddhiriti vAkyasheShaH | shrutau "hiH' prasiddhau | vAvetyavadhAraNe | traividhyameva darshayati - vidhiniyatA iti || vidhibandhavarjitatvena kAmata eva niyamena vihitAcharaNavanta ityarthaH | "aniyatAH' anuShTheyAnAM madhye kAmachArAnuj~nAvantaH "svechChAniyatAH' svechChAcharaNavidhiniyatA ityatharH | iti tredhetyanvayaH | trIn.h krameNa nirdishati - vidhIta ||
17) nanu j~nAninAmanekaprakAratvoktyA kathaM virodhaparihAro jAta ityAshaN^kAparihArAya sUtram.h - tathAcheti || atraikavAkyeti bhAvapradhAno nirdeshaH | samagrasUtrasya chAvR^ittirityAshayena sUtraM vyAchaShye - evaM satIti || tathAchetyasya vyAkhyAnametat.h | etachchAvartate | sambandho bhavatIti chAvartate | vR^ittirvartanaM charaNam.h | ekavAkyatayeti sheShaH | tathAchaivaM sati j~naninAM traividhye siddhe sati vidhivAkyAnAM "prAtarutthAya' ityAdisarvasadAcharavidhivAkyAnAM "yastvAtmaratiH' iti svechChAvR^ittyanuj~nAvAkyAnAM tathA "yathAvidhAnam.h' iti svechChAvR^ittividhivAkyAnAM chaikavAkyatayA "sambandhaH' avirodho bhavati | evaM sati "kena syAt.h' iti vAkyasyApi tadanusAreNArthatraye.apyekavAkyatayA sambandho bhavatIti yojanA | anena - "tathA chaivaM sati' j~nAninAM traividhye siddhe sati "ekavAkyopabandhAt.h' vidhivAkyAnAM svechChAvR^ittivAkyAnAM chaikavAkyatvena j~nAnibhedamAshrityAvirodhe sati "kena syAt.h' iti vAkyasyApi tadanusAreNArthatraye.apyekavAkyatayA "upabandhAt.h' upapannatvAt.h na "kena syAt.h' ityAdivyapadeshAH pAriplavArthA iti sUtrArtha ukto bhavati | anena jaiminitaM mAnuShaj~nAniviShayam.h | dvitIyaM devatAviShayam.h | tR^itIyaM hiraNyagarbhaviShayam.h | stutipakShastu samAna ityuktaM bhavati | nanu na devAH sAmAnyavidhiviShayAH | nApi chaturmukhavatsvechChAchAravidhiviShayAH, udAhR^itavachanAt.h | evaM cha stutipakShasya j~nAnimAtrasAdhAraNatve devAnAM kiJNchidvidhyaviShayANAM paramAtmavatsarvavidhyatikrameNa stutiviShayatvaM syAt.h | tatashcha paramAtmana eva tadityuktamayuktamiti chenna | devAnAM chaturmukhavatsarvAtmanA svechChAchAravidhiviShayatvAbhAve.api prAyaH svechChAcharaNavidhisadbhAvAt.h | na chAtra mAnAbhAvaH |
svechChAnuvR^ittyaiva bhavedbrahmaNaH prAyashastathA |
devAnAmapi sarveShAM visheShAduttarottaram.h ||
iti vachanAt.h | kiJNcha vidhyabhAve.api devAnAmanuj~nAviShayatvAbhyupagamena stutimAtraviShayatvAbhAvAnneshvarasAmyamiti j~nAtavyam.h |
18) evaM j~nAninaH "kena syAt.h' iti shrutibalena sadasatpravR^ittyoryo.avisheShaH shaN^kitaH sa shruterarthAntaroktyA "parAmarsham.h' ityAdinA parihR^itaH | tatra yaduktaM j~nAninaH sadasatpravR^ittyovisheShe j~nAnasyAsatpravR^ittikuNThitashakteH na mokShasAdhanatvamiti, tat.h "kAmakAreNa chaike' ityAdinA parihR^itam.h | yachchAbhihitaM mokShasAdhanatve j~nAnasya satpravR^ittisApekShatvaM syAditi tatparihArAya sUtraM paThitvA vyAchaShye - ata eveti || "kAmachArAH' iti shrutau kAchArANAmapi mokShasyoktatvAdevetyarthaH | na tatra hetvantaraM vaktavyamityevakArAbhiprAyaH | sUtre ata ityAvR^ittapadaM vyAkhyAti - j~nAnasya mokShadAna iti || mokShadAnakarmaNItyarthaH | mokShasAdhana ityanuktvA mokShadAna ityuktyA 
aj~nAnAM j~nAnado viShNuH j~nAninAM mokShadashcha saH |
viShNurhi dAtA mokShasya mokShadastu janArdanaH ||
ityAdivachanAt.h j~nAto bhagavAneva mokShadAtA j~nAnadAtA cha | j~nAne tu upacharitaM dAtR^itvamiti sUchitaM bhavati | nAgnihotrAdyapekShetyanena agnerindhanaM samantrakaM sandIpanaM yasmin.h karmaNi tadagnihotraM tathoktam.h | Adipadena svAshramavarNadhamarAH grAhyAH, tadapekShAbhAva ityeva agnIndhanAdyanapekSheti padaM naJNvyatyAsena vyAkhyAtaM bhavati | sUtre cho.apyarthaH | j~nAninaH tsadasatpravR^ittibhyAM visheShasadbhAve.apIti sphuTatvAnna vyAkhyAtaH | dvitIyachodyaparihArasyAdyachodyaparihAreNa samuchchaye chashabda iti kechit.h |
19) nanu yadi satkarmaNA na mokSho niShiddhakamarNA na tatpratibandhaH kathaM tarhi tAbhyAM j~nAnino visheShaH ityatashchashabdasUchitasmR^itimAha - brahmatarke cheti || na kevalaM sUtra iti chArthaH | teShAmityanantaraM shubhAshubhakarmakaraNayorapIti sheShaH | anena sarvasAdharaNastutipakShaH saN^gR^ihItaH | tarhi shubhAshubhAbhyAM ko visheSha iti tatrAha - "AdhikyaM' mokShe manuShyANAmAnandavR^iddhiH | "viparItaiH' ashubhaiH "viparyayo' hrAso bhavet.h | bhavedityatrAdhikyAmityanuShajyate | muktAvapekShitasarvAdhikyamityarthaH | evakAreNa na tadarthaM shrutivihitAgnihodyipekShA nApi lokadR^iShyayA niShiddhaputrikAkAmatyAgAdyapekShA.astItyuchyate | sarveShAM brahmetaradevAnAmapi uttarottaraM visheShAdAdhikyena prAyashaH svechChAnuvR^ittyaiva muktau klR^iptasukhAdhikyaM bhavet.h na tadartaM prAyaH shubhAshubhakaraNatyAgApekShA.astItyarthaH | iti brahmatarke ityanvayaH | uktatvAditi sheShaH | asya netyanenAnvayaH | 
20) nanvastu j~nAnina; satpravR^ittyA visheShaH | sa cha mokShaprAptirUpa eva, nAdhikyarUpaH | na chaivaM j~nAninAM sukR^itau kR^itAvakR^itau cha mokShashruti virodhaH | tatpravR^itteH mokShahetutve.apyasatpravR^itterapratibandhakatvena tadupapatterityAshaN^kAM pariharatsUtramupanyasyati - sarveti || utpattau cheti sambandhaH | chashabdo.avadhAraNArthaH | tAdarthye saptamI | j~nAnasyetyAvartate | na mokShadAna ityAdi pUrvabhAShyamihAnuvartate | dharmashabdenAdhyApanashauryavArtAshushUShaNAdirUpA varNadharmAH gurukulavAsAgnihotrapaJNchayaj~natapaupAstyAdirUpA AshramadharmAH shamadamabhaktyAdirUpAH sAmAnyadharmA; shrAddhAdirUpA naimittikadharmAshcha tattvapradIpoktA gR^ihyante | tathA cha j~nAnasya mokShadAne nAgnihotrAdisatpravR^ittyapekShA | kuto? yato j~nAnasya utpattyarthameva sarvadharmeShvapekShA na tatphalasAdhanatve.apIti yojanA | j~nAnotpattyarthaM kutaH sarvApekShA.avagamyata ityataH pravR^ittasya - yaj~nAdishruterityasya yaj~nAdInAM j~nAnasAdhanatvashruterapItyarthamabhipretya shrutyudAharaNena tamaMshaM vyAchaShye - vividiShanti' ityasya pUrveNAnvayaH | atra "anAshakena' anashanena | "yaj~nena dAnena tapasA.anAshakena' ityasya "etameva viditvA munirbhavati' ityuttaravAkyenAnvayaH | etaM bhagavantamaparokShato j~nAtvA muninAmako bhavatItyarthaH | vastutastu - vividiShantItyArabhya grahaNAt.h ye brAhmaNA vividiShanti te yaj~nAdinA varterannityanvayo bodhyaH | kechittu - "tametaM vedAnuvachanene brAhmaNAH' iti pUrvaprakR^itA brAhmaNAH "taM' pUrvoktaguNavantaM "etaM' paramAtmAnaM vedAdhyayanayaj~nAdinA "vividiShanti' j~nAtumichChantItyukteH ashvena jigamiShantItyAdAviva yaj~nAdeH dhAtvarthaj~nAnasAdhanataivoktA bhavatIti prakR^itasaN^gatirityAhuH |
21) nanu sarvasatkarmaNo j~nAnAtharM apekShitasyApi mokShArthapekShitatvaM kiM na syAdityAshaN^kottaratvena ashvavadityaMshaM ashvasya gatAvapekShA yathetyarthakatayopalakShaNAbhiprAyeNa vyAchaShye - yatheti || gatiH prayANam.h | AdipadAdgajayAnAdayo gR^ihyante | niShpannagateriti bahuvrIhiH | nivR^ittagateH puruShasyetyarthaH | grAmAdIti | prAptissaMyogaH | AdipadAtpattanAdigrahaNam.h | gatisAdhyaphala iti sheShaH | apekShyanta ityanuShaN^gaH |
22) nanu yadi sadasatpravR^ittibhyAM mokShatadabhAvayorabhAvaH, tarhi mAninastAbhyAM visheSho nAstIti na tena satkarma kAryamasatkarma tyAjyam.h | na cha tAbhyAM mokShe AdhikyAdi bhavatItyuktamiti vAchyam.h | "j~nAnAdeva' sarve kAmAH' (kauNTharavya.) iti shruterj~nAnAdeva tadupapatterityAshaN^kAM pariharatsUtramupanyasyati - shameti || atra pUrvavAdyuktAnuvAdapUrvaM tathA.apItyaMshaM vyAchaShye - yadyapIti || j~nAnina iti sheShaH | shameti sAdhyabhAgaM vyAchaShye - j~nAnIti || "shamadamAdyupetaH' shamAdisatpravR^ittiyukto niShiddhahInashcha syAdityarthaH | yadyapi shamAdyupetaH syaditi suvacham.h | tathApi shrutau pR^ithaN^.hnirdeshAtsarvatra sAhacharyAchchobhayopAdAnam.h |
23) kuta ityatastaddhetutvena tadvidherityaMshaM vyAchaShye - AchAryAditi || "AchAyarAt.h' tadupadeshAt.h "vidyAM' parokShaj~nAnaM prApya "etaM' hR^idgataM paramAtmAnaM "abhipashya' dR^iShTvA "shAnto' bhagavanniShThAvAn.h "dAntaH' indriyanigrahavAn.h | "shAntistu bhagavanniShThA damo hyasuvinigrahaH' ityabhidhAnAt.h | "anukR^ilaH' satAmiti sheShaH | "paricharet.h' seveti | paricharediti punaruktistAtparyArthA | AchAryasamaM svasmAchChreyAMsamAchAryaM bahumAnena paricharediti vA | "ye ke chAsmaddhiHshreyAMsastAnupacharasva' (pauShyAyaNaH) iti shruteriti tattvapradIpadishA shrutyarthaH | tantrAbhiprAyeNoktasya tadityasyArtho - j~nAnino.apIti | niyatamokShasyApItyaperarthaH | aparokShaj~nAni eveyavadhAraNe vA.apishabdaH | tena shruteH parokShamAniparatvashaN^kA nirastA | tadvidheriti | shamAdividhAnAdityarthaH | upalakShaNametat.h | "na hantavyaH' ityAdiniShedhAchchetyapi draShyavyam.h | anena tasyAM shrutau tasya j~nAninastasya shamadervidhAnAditi sUtrakhaNDo vyAkhyAtaH |
24) nanu j~nAnAdeva saMsAraduHkhanivR^ittivadAnandAtishayasyApi siddhervyarthaH shamAdividhirityataH pravR^ittaM tadaN^gatayetyAdyaMshamasiddhiparihArAya shrutyudAraNapUrvaM vyAchaShye - brAhmImiti || prathametishabdaH shrutisthaH | evaM dvitIyo.api | tR^itIyo bhAShyakArIyaH | itItyanantaraM shrutyA.avagatayeti sheShaH | j~nAnAN^.hgatayeti | j~nAnapratiShThApakatvenetyarthaH | nimittabhUtayeti sheShaH | teShAM j~nAnottarakAlashamAdInAM j~nAnapratiShThApakatvaM nAma j~nAnavR^iddhayarthatvaM pratidinaM tatsampAdakatvamiti yAvat.h | yathoktaM tattvapradIpe - shamAdInAM j~nAnavR^iddhayarthamavashyAnuShTheyatvAditi | j~nAnaphalapUrtyatharmityarthaH | anuShTheyatvAdityasya na vaiyarthyamityadhyAhR^itasAdhyenAnvayaH | "upaniShadaM bho brUhi' ityumApatinA brahmANaM prati bho bhagavanniti sambodhya pR^iShye sati tatra kimupaniShatpratipAdyaM pR^ichChasi? kiM vopaniShadutpannavidyAyA avasthAnakAraNaM? kiM vA vidyAyA utpattikAraNamiti hR^idi vikalpyAdyasyottaramAha - brahmomiti || "te' tubhyaM "brAhmI' parabrahmaviShayAM "vAva' asaMshayaM "upaniShadaM' tatsvarUpamabrUmeti brahmovAchetyanvayaH | dvitIyasyottaramAha - tasyA iti || "tasyai' tasyAvidyAyAH "tapaH' kR^ichChrachAndrAyaNAdi shAstrapravachanaM vA "damaH' indriyanigrahaH "karma' varNAshramochitaM "pratiShThaH' taddhetuH | tapa Adimatsu sarvavidyA pratitiShThatItyarthaH | tapa AdInAM vidyApratiShThApakatvaM vidyA.abhivR^iddhayarthatvam.h | tR^itIyasyottaramAha - vedA iti || "vedAH' R^igAdayaH tadanukUlagranthAshcha shikShA kalpo vyAkaraNaM niruktaM Chando jyautiShamiti ShaD.hvedAN^gAni "satyaM' mImAMsA "nirNIyate yataH samyagidaM satyamiti sphuTam.h' iti vachanAt.h | "AyatanaM' utpattikAraNaM tasyA ityanuShaN^gaH | etadupaniShajj~nAninaH "jyeye' aparichChinne "svarge' svarUpasukhaj~nAnAtmake "loke' prakAshamAne "jyeye' jyeShThe pare brahmaNi pratitiShThatIti talavakArashrutyarthaH | yadyapyatra vedAdikAraNakatvoktyA parokShaj~nAnameva pratipAdyatayA bhAti | tathApi "yo vA veda' iti phalavAkyaparyAlochanayA parokShaj~nAnadvArA.aparokShaj~nAnaparyavasAyitvamasya vAkyasya vaktavyamiti nAsaN^gatiH | ata eva bhAShye phalavAkyaparyantodAharaNam.h | na chAsya sUtrasya "tulyaM tu darshanaM, chIrNe kR^ite vA' ityuktivirodhaH shaN^kayaH | j~nAnasya mokShasAdhanatve.avisheShasya tatroktatvAdiha cha j~nAnavR^iddhayarthatvokteH virodhAbhAvAt.h |
25) nanu j~nAnAdeva mokShasiddhau kiM pratiShThayetyata Aha - yasyeti || "j~nAnaM' brahmAparokShaj~nAnaM "tasya' j~nAnasya "shAntyAdayaH' shAmAdayaH "aN^gAni' j~nAnavR^iddhayarthAni j~nAnena sampUrNamokShasAdhane upayuktAni bhavantItyarthaH | "tasmAt.h' aN^gatvAt.h "anyathA' shAntyAdyananuShThAne.asatkarmAnuShThAne chetyarthaH | "alpaphalaM' prAptavyahrAso yAvadanabhivyaktishchetyarthaH | nanvetat.h shrutyuktaM prameyaM sUtre kiM noktamityata Aha - tushabda iti || shamAderiti sheShaH | "pUrNaphalArthatvaM' phalapUrtiprayojakatvam.h | upalakShaNametat.h | asatpravR^itteralpaphalatvaM cha sUchayatItyapi draShyavyam.h |
26) nanu yadi sadasatpravR^ittibhyAmasti j~nAnino visheShaH, tarhi "kathamevaMvinnikhilaM bhakShayati' iti niShiddhAnnabhojane.api hrAsAbhAvoktiH sambhavati | tasmAnna visheShassyAditi pUrvoktasya tarkaparAhatimAshaN^kaya pariharatsUtraM paThati - sarveti || atra chashabdaH shaN^kAvyAvartakaH | tathAcha j~nAninaH sadasatpravR^ittyovirsheShAbhyupagame na "evaMvit.h' iti shrutibodho vAchya iti pratij~nAsiddhau tatra hetutvena itIti | evaMrUpA shAkhAntarasthA "sarvAnnAnumatiH' niShiddhAniShiddhasarvabhakShaNAnuj~nAnutirityarthaH | prANAtyayaviShayeti | yadi prANAtyayakAle j~nAnI niShiddhaM bhuJNjIta, tarhi na tena tasya visheSha ityevaM prANahAniprasaktikAlaviShayetyarthaH | viShayetyanena saptamyartha uktaH | evamuktaprakAreNa brahmavidyadi "nikhilaM' niShiddhAniShiddharUpaM sarvaM bhakShayIta | tadA.api saH "evameva' mukta eva bhavati, na tu hrasata iti shrutyarthaH | sAdhAraNashruteH kutaH prANAtyayaviShayakatvakalpanetyataH taddarshanAdityaMshaM vyAchaShye - iti taddasharnAditi || ityevaMrUpAjjIvanopayuktaniShiddhabhakShaNAnumatito.adhikarAgaprAptAnupAnapratyAkhyAnarUpaliN^gapratipAdakamunivachanAditvarthaH | ato hrAsAbhAvokteranyatopapannatvAt.h na tadbalAjj~nAninaH sadasatpravR^ittyoravisheShaH shaN^kanIya iti j~nAninA.api niShiddhaM na kAryameveti bhAvaH | anena - yato "yadi ha vA' iti sarvAnnAnumatishrutiH prANAtyayakAlaviShayA ato j~nAninaH sadasatpravR^ittyorvishebhyupagame naitachChatibAdhaH | kutaH shruteranyakAlaviShayatvakalpanaM? "taddarshanAt.h' tatra shruteH prANAtyayaviShayatve sUtrArta ukto bhavati | sUtre talliN^gAdityeva vaktavye darshanaparyantadhAvanamasiddhiparihArArthati dhyeyam.h | 

"na vA ajIviShyam.h' iti ChandogashruterayamarthaH - chakrAyaNasyApatyaM chAkrAyaNaH uShastinAmA munirativR^iShyayA daurbhikShye sati svajAyayA saha kasyachit.h "ibhyasya' nikasya imapAlakasya vA grAme uvAsa | sa cha tatra tatrAnnArthI aTan.h "kulmaShAn.h' mudgAn.h kutsitavanamAShAn.h vA svAdantamibhyaM yadR^ichChayopalabhya yayAche | athebhyo.asmai kulmaShAn.h datvA anupAnaM' uchChiShyajalapAnaM kurviti muniM prArthayAmAsa | evamibhyena prAthirto niretadudakapAne uchChiShyaM mayA pItaM syAdityanUvAcha | tatrebhyo babhAShe ete.api kulmAShA uchChiShyAH "na svit.h' na kimiti | tatra muniruvAcha | kimiti? yadi "imAn.h' kulmAShAn.h "nAkhAdaM' nAbhakShayaM tarhi "na vA.ajIviShyaM' jIviShyAmi ataH prANAtyaye doShAbhAvAtte mayA bhakShitAH upadAnaM tu "me kAmo' mamechChAdhInaM idAnIM vartate | vR^ithochChiShyasvIkAre doShaprAptestanna pibAmIti | shrutAvAkAdanniti naJN.hpUrvakashatrantaH, akhAdannAjIviShyamityanvayaH | liN^ayaM TIkAyAM laN^.h cheti j~neyam.h |
27) nanu j~nAninAM niShiddhAkaraNe bAdhakasadbhAvAt.h na sadasatpravR^ittibhyAM visheSho yukta ityAshaN^kAM pariharatsUtraM paThati - abAdhAchcheti || na kevalaM niShiddhakaraNe sAdhakapramANAbhAvAt.h j~nAninaH sadasatpravR^ittyoravisheSho na yuktaH, kintu niShiddhAkaraNe bAdhakAbhAvAchcheti sUtravR^ittimabhipretyAbAdhAditi hetorasiddhiparihArAya sUtraM smR^ityaiva vyAchaShye - anyAyyeti || "anyAyacharaNaM' niShiddhAnuShThAnaM "hi' yataH | "vidvAn.h' j~nAnI na kevalamavidvAnityapishabdArthaH | niShiddhaM tyajediti bhinnakrameNa samuchchaye vA.apishabdaH | "nyAyyaM' yogyaM satkarma "varteta' anuvarteta | utkarSho mauktAnandAtishayAdirUpaH | brahmatarke uktAditi sheShaH | asyAbAdhAdityanenAnvayaH | niShiddhakaraNe pramANasatvAt.h j~naninA tatkartavyamiti pakShAntaraM tvasiddhatvAdAyuktamityuktaM - "achodanA' ityatra |
28) nanu j~nAnino niShiddhakaraNaniShedhakapramANAbhAvAnna sadasatpravR^ittyorvisheSho yukta ityAshaN^kAM pariharatsUtraM paThitvA sUtrAbhipretasmR^itimudAharati - apIti || vakShyamANashrutisamuchchaye.apishabdaH | harivaMsheShviti | smaryate.apItyapishabdAnvayaH | yato niShiddhAkaraNamiti sheShaH | asyAto nAvisheSha iti prakR^itasAdhyapadenAnvayaH | trayo lokAstrailokyaM tasya pApAduddharaNakShamaH | kimu anetAdR^isha iti kaimutyamapishabdArthaH | shrutyuktaM "shrautaM' smR^ityuktaM "smArtaM' 'AchAraM' tadaN^kakaM na visarjayedityasya satkarmakaraNaM niShiddhAkaraNaM cha na parityajedityarthaH |
29) na kevalaM smR^itireva niShedhikA, api tu shrutirapItyAha - sUtrakR^it.h - shabda ityAdinA || yato.akAmachAre na kevalaM smR^itiH, api tu "shabdashcha' shrutirapyasti ataH | evamatashcha kAmachArasyAlpaphalatvAchcha na j~nAninaH kAmachAro yukta ityato.alpaphalatvAdyo.ayamakAmachArastatra shabdashchAstIti vA sUtravR^ittimabhipretya tatra shabdapadoktAM shrutimudAharati - sa iti || "yaH' adhikArI "etat.h' brahma "evaM' uktaguravattvena "vit.h' shravaNena viShayIkurvan.h "manvAnaH' tadviShayakananadhyAne kurvannatha pashyannAste saH "kAmacharitaM' kAmagamanaM "na charet.h' na kuryAt.h | yadvA - kAmacharitaM yathA bhavati tathA "na charet.h' na gachChedityarthaH | "kAmaM' yathechChaM na bhakShayIta "kAmaM' niShiddharAgaM sarvaM kAmyaM vA nAnusarediti shrutyarthaH | shrutAvatyasya akAmachAra ukta iti vipariNatAdhyAhR^itapadAbhyAmanvayaH |
30) nanu niShiddhakaraNe bAdhakAbhAvAt.h tatkiyata ityatastaduttaratvena ata ityaMshaM vyAkhyAti - ata iti || atashshabdena niShiddhakaraNasamAnAdhikaraNaj~nAnasya "alpaphalatvaM' taddhetutvaM, yadvA - niShiddhakaraNasya "alpaphalatvaM' phalahrAsasAdhanatvaM "sUchayati' parAmarshayati sUtrakR^idityarthaH | pUvarM "tathApi tu' iti tushabdena satpravR^itteH pUrNaphalakatvasUchanena asatpravR^itteralpaphalatvasyArthAt.h AgatatvAttasya ihAtashshabdena parAmarsho yukta iti bhAvaH | niShiddhasyAlpaphalahetutvameva kuta ityata Aha - neti || vartetetyAvartate | tathA cha yaH "pUrNaj~nAnaphalechChayA' pUrNaM yat.h j~nAnaphalaM tadichChayA vatareta, tadichChuH san.h niShiddhAni karmANi nAnuvartetetyarthaH | pAdma iti | vachana iti sheShaH | asyAlpaphalatvamityAdinA.anvayaH |
31) nanu niShiddhAcharaNe phalahrAsAdibAdhakasadbhAvAdastu j~nAnino niShiddhaM varjyam.h, na tu satkarmakaraNamAvashyakam.h | na chaivaM pUrNaphalAsiddhiH | hrAsakAraNabhAve j~nAnAdeva tatsiddherityAshaN^kAM pariharatsUtramupanyasyati - vihitatvAditi || atra chashabdaH sAdhyAMshe kartavyamityadhyAhR^itapadenA.apyanvetItyAshayena taM niShiddhAkaraNasamuchchayArthakatayA vyAchaShye - neti || "pUryate' karmeti sheShaH | pUrNaphalayukto bhavati puruSha iti vA | sAdhyAMshaM vyAchaShye- varNeti || varNeShvAshrameShu cha kartavyatayA vihitamityarthaH | varNetyapishabdArthoktiH |
32) kuta ityato vihitatvAditi hetuM vyAkhyAti - pashyanniti || "imaM' hR^idayAdigataM paramAtmAnaM pashyannapi, na kevalamapashyannityaperarthaH | "avichArayan.h' asaMshayAnaH karma kuryAt.h | karma kimityata Aha - yaditi || "AtmanaH' kartR^ijIvasya "suniyataM' varNAshramochitam.h | phalamAha - Anandeti || yeneti sheShaH | yadvA - "yat.h' yasmAdAtmanaH "suniyataM' yogyamAnandotkarShamApnuyAdityarthaH | vihitatvAchcheti | na kevalamAnandAtishayAthartvAditi chArthaH | vakShyamANasahakAritvasamuchchayArtho vA | sUtre.anukto varNadharmaH AshramadharmeNa saha kimiti bhAShyata ityata Aha - apishabda iti |
33) nanu vihitatve.api na satkarma j~nAninA kAryaM phalAbhAvAt.h | na cha sampUrNaphalArthaM tatkartavyamiti vAchyam.h | tasya hrAsakAraNAbhAve svata evasiddheH anyathA j~nAnakarmasamuchchayavAdApAtAdityAshaN^kAM pariharatsUtramupanyasya vyAchaShye - sahakAritveneti || sampUrNaphasiddhau j~nAnasahakAritvenokteshcha varNAshramavihitaM karma kartavyamiti sUtrArthaH | sUtre hetvasiddhiparihArAyokteriti sheShaH kAryaH, chaH sAdhyasUchako.apItyAshayena shrutyudAharaNapUrvaM sUtraM vyAchaShye - yatheti || yathA yadyapi "kShitipo' rAjA "taM' mantriNamR^ite rAjyakAryaM "R^ichChet.h' prApnoti | tathApi rAj~no mantrI sampUNarkAryasiddheH sahakAryeva "evaM' tathA yadyapi j~nAnaM karma vinA.api mokShakAryaM sAdhayediti sheShaH | tathApi karma sampUNarphalasAdhane sahAyabhUtaM phalAdhikyahetutvAt.h | nAtra kutashchitkAraNAt.h saMshayaH kArya ityarthaH | sahakArIti | karmaNaH sampUrNapalasiddhau j~nAnasahakAritvenoktatvAchchetyarthaH | na kevalaM vihitatvAditi chArthaH | etena samuchchayavAdo nirastaH, vinA.api karma j~nAnamAtreNa mokShasvarUpasiddheH |
34) "evaM j~nAnaM karma vinA.api' iti shrutyaktArthe smR^itiM chAha - j~nAnAditi || brahmadarshanAdityarthaH | akAryaM niShiddhaM karma | sarvakAryAkR^itAvapItyapi vyAkhyAyam.h | j~nAnina iti sheShaH | "akAryAt.h' anApadi niShiddhakaraNAt.h | "shubhaM' svasvavarNAshramochitaM j~nAnimAtrasAdhAraNaM shamAdikarma cha kR^itvA, sthitasyeti sheShaH | vardhate AnandaH shubhamiti vA | brahmANDe sahakAritvenoktatvAdityanvayaH | evaM brahmatarka ityasyA.api |
35) nanu yadi sampUrNAnandaprAptau karma sahakR^itaM j~nAnaM sAdhanaM, tarhi samuchchayavAdApattirdurvirA | na cha mokShasvarUpamAtraM j~nAnamAtrasAdhyaM, na tatra karmA.api kAraNamiti na samuchchaya iti vAchyam.h | sampUrNAnandaprAptimantareNa mokShasvarUpasya pR^ithagabhAvAdityata Aha- sarveti || svAnubandhisarvaduHkhanivR^ittirityarthaH | upalakShaNametat.h | bahutarAnandAnubhavashchetyapi draShyavyam.h | tathA cha savarduHkhanivR^ittirUpo mokSho j~nAnaikasAdhya iti na doSha iti bhAvaH | "upAsayA' j~nAnottarakR^itabrahmopAsanena "karmabhiH' nivR^ittakarmabhiH | Anandachitrateti | AnandAnubhavavaichityamityarthaH | upalakShaNametat.h | samagrAnandavyaktishchetyapi draShyavyam.h | kechittu - Anandasya bahutvAdvichitratA tAratamyaM krameNa AnandavR^iddhirityartha ityAhuH |
36) yaduktamasatpravR^ittyA AndahrAsa iti, na tadyuktam.h | chaturmukhAdInAM putrikAkAmAdyasatpravR^ittyA hrAsAbhAvAdityata Aha - dharmeti || shubhakarmasvarUpANAM vichitratvAdityarthaH | dharmavaichityaM tu yo devAdInAM dhamarH sa manuShyANAmadharmaH | yo.anyeShAmadharmaH sa devAdInAM dhama ityAdirUpamiti dhyeyam.h | "devamanogataH' devamanovR^ittyA kartavyatayA viShayIkR^itaH, itareShAmabhAvAt.h | teShAmevAyaM visheShaH kathamityata Aha - na hIti || "hi' yasmAt.h "ete' devAH "lokasammitAH' itarajanasadR^ishA netyarthaH | pAdme iti | nishshaN^kaM vivakShitArtho.abhihita iti sheShaH | iti cha brahmaNDa ityArabhya sthitAshchashabdAH parasparasamuchchayArthAH | "abAdhAchcha' ityAdi sUtrANAM "achodanA chApavadati hi, shamadamAdyupetaH syAt.h tathApi tu tadvidheH, ata eva "chAgnIndhanAdi' ityAdivachanaiH paunaruktyaparihArastu "abAdhAchcha' ityAdi sUtrANyudAhR^ityoktamevArthaM pramANAntaraiH prachurataraM prapaJNchayatIti tattvapradIpa evAbhihitaH |
|| iti stutyadhikaraNam.h ||
5) || ubhayaliN^gAdhikaraNam.h ||raNAnAgantukasvabhAvavisheShAkhyA bodhyA | evakAravyAvartyamAha - neti || anya ityanantaraM pratyuta viparItaj~nAnaM tAdR^ishaphalaM veti sheShaH | tena sautratushabdo vyAkhyAtaH | uktaM hi tattvapradIpe - ayogyaH utsAhenApi na j~nAnaM prApnoti tushabdAdviparyayaM prApnoti cha | amR^itArthaM prayatamAna iva rAhuH shirachChedamiti |
2) evaM sAdhyAMshaM vyAkhyAya kuta ityatastaddhetutvena ubhayaliN^gAdityaMshaM sarvapityasyAtrApyanyabhipretya vyAchaShye - ya Atmeti || iti shrutyeti | abhede tR^itIyA | evaMrUpashrutyAtmako yo.ayamAchAvaryopadeshaH chaturmukhakartR^ikopadeshaH tasya indravirochanayoH samatve.apItyarthaH | virochano nAmAsuraH | viparItaj~nAnamiti | chakShuShi pratIyamAnapratibimba eva apahata pApmatvAdilakShAtmeti viparItaj~nAnamityarthaH | sAvadhAraNametat.h | na tu samyagj~nAnamityavadhAraNArthaH | indra iti cha sAvadhAraNam.h | na tu virochana ityavadhAraNArthaH | samyagj~nAnamiti | apetyanuShajyate | ityubhayavidhaliN^gAditi | ityevaMrUpamindravirochanayoH samyagj~nAnaprAptyaprAptirUpaM yat.h ubhayeShAM yogyAyogyajanAnAM samyagj~nAnaviparItaj~nAnaprAptirUpobhayavidArthaprAptisAdhakaM yalliN^kaM tasmAdityarthaH | anena sUtre ubhayashabda Avartate | tatraika ubhayashabdaparyAyaH | apara ubhayavidhArthakaH | tathA cha ubhayoH indravirochanayoH gurupadeshasAmye.api ubhayavidhAt.h j~nAnaprAptyaprAptirUpAt.h yogyAyogyajanAnAM samyagj~nAnaviparItaj~nAnaprAptirUpobhayavidhArthasya sAdhakaliN^gAditi hetvartha ukto bhavati | evaM hi ChandogopaniShadi shrUyate | "tau ha prajApatiruvAcha kimichChantAvavAstamiti | tau hochatuH ya AtmA.apahatapApmA vijaro vimR^ityurvishoko.avijighatso.apipAsassatyakAmassatyasaMkalpasso.anveShyavyassa vijij~nAsitavyaH...iti ha bhagavato vacho vedayante tamichChantAvavAstamiti | tau ha prajApatiruvAcha ya eSho.antarakShiNi puruSho dR^ishyata eSha Atmeti hovAcha' (ChA.8-7) ityAdi | asyArthaH - "tau' pUrvaprakR^itAvindravirochanau dvAtriMshatsahasrasaN^khayAkAni varShasahasrANi guhyaniyamAkhyaM brahmachayarvrataM charantAvUShaturha kila | evaM svasamIpavAsinau prajApatiruvAcha ha | kimiti? "vAM' yuvAmatra kimichChantavavAstamiti | tAvevaM pR^iShyau Uchaturha | tadevAha - "ya AtmA' ityAdinA "vijij~nAsitavyaH' ityantena | ityevaM "bhagavataH' pUjyasya te "vacho' vAkyaM "vedayante' tadarthabhUtaM paramAtmAnaM vettumichChanti devAsurA iti sheShaH | atastamAtmAnamupadeShyrato j~nAtumichChantavAvAM "avAstaM' avAtsva puruShAdivyatyAsaH ChAndasaH | "tau' evaMprakaTitAbhiprAyau prajApatiH "uvAcha' upadidesha - ya eSho.antarakShiNIti | yo.akShistho vishvanAmA harirAtmA so.apagatapApmatvAdiguNaka iti | ya AtmetyAderarthastu daharanaye.abhihitaH | yadyapi ya ityAdi vijij~nAsitavya ityantaM vAkyaM prajApatinA pUrvoktamevendravirochanAbhyAmanUdyata iti nopadesharUpamato naitadudAharaNArhaM, kintu ya eSho.antarakShiNItyAdyevodAharaNIyam.h | tathApi bhagavato vacha ityante shravaNAdasyApi chaturmukhopadeshatvAvagamAnnAsaN^gatiH | tathAcha bhAShye vijij~nAsitavya ityantodAharaNaM pratIkarUpamupalakShaNAbhiprAyamanyasyApyudAharaNIyatvaM j~nApayatIti draShyavyam.h |
3) nanu mahatA prayatnena ayogyatAyA abhibhAvayituM, shakyatvAdayogyAnAmapi j~nAnaprAptiH kiM na syAt.h | dR^iShyaM hi vishvAmitrasya mahatA prayatnena vipratvamityAshaN^kAM pariharatsUtraM paThati - anabhibhavaM cheti || atra nAyogyatA.abhibhavenAyogyAnAmapi j~nAnaprAptivaryuktA | kutaH? ayegyatvasya svabhAvatvAditi hetusAdhye upaskR^itya tatra hetorasiddhayaprayojakatvashaN^kAparihArakatayA sUtraM vyAchaShye - daivImeveti || devasambandhInIM muktiyogyatvArUpAmityarthaH | na tvavayogyatvamityevArthaH | "sampattiM' svabhAvaM "devAH' muktiyogyAH "abhigachChanti' prApnuvantItyarthaH | anena devAnAmapi prabalashApamahApachArAdinA yogyatAbhasavasambhavena mithyAj~nAnaprAptirapi syAditi shaN^kA.api nirastA bhavati | "AsurIM' asurasambandhinImayogyatvarUpaM sampattimasurA abhigachChantItyarthaH | "etayoH' devAsurasvabhAvayoH | yadvA - devAsurayoH tathAtve svabhAvasyeti sheShaH | "abhibhavaH' apAyaH' kadAchidapi nAsti, kintvete devAsurAH "svabhAve' yogyatvAyogyatvarUpe.atiShThanta ityarthaH | "hi' yataH iti shrutiriti sheShaH | svabhAvAnabhibhavamiti | devAsurasvabhAvasyAmibhavAbhAvamityarthaH | svabhAvetyuktyA sUtre svabhAvasyeti sheSho darshitaH | tena svabhAvatvAditi hetussUchita; | sUtre bhAShye cha chashabdaH na kevalaM svabhAvAnabhibhavaM darshayati shrutiH, kintu yogyatvAyogyatvayoH devAsurasvabhAvatvaM cha pratipAdayatIti samuchchayArthaH | tathA cha nAsiddhirna vA.aprayojakateti bhAvaH | etena kShatriyatvAdipratibandI nirastA | teShAmasvabhAvatvAt.h |
4) nanu mAstu tamoyogyAnAM muktiyogyAnAM cha atidADhyena svabhAvAbhibhavAyogAt.h samyagviparItaj~nAnapraptiH | tathApi sA madhyamamanuShyANAM bhavatu, koTidvayaviShayakatayA tajj~nAnasya dArDhyAbhAvena tatsvabhAvAbhibhavasya kartuM shakyatvAdityashaN^kAM pariharatsUtramupanyasyati - antareti || atrAntarashabdasya samambandhikatvAt.h prakaraNalabdhaM tatsambandhidvayaM darshayati - samyagiti | "antarA' madhye sthitAnAmiti sheShoktiH | mAnavAnAmiti sheShaH | apishabdo na kevalaM devAsurANAM, kintu mishrabuddhInAmapIti samuchchayArthaH | apItyantasyAnabhibhava eveti vipariNatena sambandhaH | anenApishabdo.anabhibhavAkarShako.apItyuktaM bhavati | devAsurabhAvayorityatrApi sambadhyate | sthitiriti sheShaH | tenAntarAshabdasyAvR^ittiH sUchitA | evaM sAdhyAMshaM vyAkhyAya taddR^iShyeriti hetvaMshaM vyakhyAti - devAsurabhAvayoriti || devAsurobhayasvabhAvayorityarthaH | vimishraj~nAna iti yAvat.h | sAvadhAraNametat.h | dArDhyadR^iShyeriti | visheSheNeti sheShaH | anena tadityetat.h teShAM tatra tasyetyAvR^ittyA vyAkhyAtam.h | tathA chashabdo.avadhAraNArthatayA tushabdo visheShArthatayA cha vyAkhyato bhavati | sa cha visheShaH ekeShAmubhayatrApi bahumatiH, keShAJNchidubhayatrA.api nindA, dAsInyamanyeShAmityAdirUpastattvapradIpe.abhihitaH | dR^iShyerityasya shrutito lokatashcha visheSho dR^ishyata iti tattvapradIpavAkyAdartho j~neyaH | "lokataH' smR^itita ityarthaH | anena - na kevalaM devAsurANAM, kintu samyagj~nAnaviparItaj~nAnayoH "antarA' madhye sthitAnAM mAnavAnAmapi antarA devAsurabhAvayoH sthiteH mishraj~nAnatvasyAnabhibhava eva, mishraj~nAnitvameveti yAvat.h | na tu j~nAnAdiprAptiH | kutaH? "taddR^iShyeH' teShAM "tatraiva' mishraj~nAna eva "tu' visheSheNa "tasya' dArDhyasya darshanAchChatismR^ityuditatvAditi sUtrArtha ukto bhavati |
5) nanu devadAnavamAnavAnAM samyagj~nAnAdisvabhAvatve tadyogyatAsvabhAvatve cha bhavedabhibhavAbhAvaH | tadeva kutaH, tAdR^ishasvabhAvatve cha tathA phalena bhAvyam.h, tadapi ityAshaN^kAM smR^ityA pariharatsUtramunyasya tAM smR^itimudAharati - apIti || svabhAveneti samAsAntargaMtamAsurasvabhAveneti bhinnaM cha padaM j~nAnakarmaNorvisheShaNaM, tathA AsureNeti padaM samAsapraviShyadevapadaM cha tayoreva visheShaNam.h | j~nAnAderdaivatvAdikaM "sarvabhUteShu yenaikam.h' ityAdigItAvAkyenoktaM sAttvikatAmasatvarUpaM j~nAtavyam.h | kechittu - AsureNa kamarNA viparItena j~nAnenetyanvayamAhuH | eke tu - AsureNaShatyasya vivaraNaM - viparItenetyAhuH | eke tu - AsureNetyasya vivaraNaM - viparItenetyAhuH | tathA cha "asurAH' ayogyAH "AsureNa' tAmasena svabhAvena yogyatayA "svabhAvena' tadanusAriNA karmaNA, tathA AsureNa svabhAvena viparItena j~nAnena cha "vinishchayAt.h' nissandehaM tamo yAntyeva | "devAH' muktiyogyAH "daivasvabhAvena' daivena sAttvikena svabhAvena svabhAvAnusAriNA karmaNA tAdR^ishena j~nAnena cha asaMshayaM "paramAM vaiShNavIM gatiM' sarvottamaM viShNusvarUpaM tatsthAnaM vA gachChanti | "anayoH' daivAsurasvabhAvayostatphalayoshcha kadAchitkAle kvapi puruShe "anyathAbhAvo' vyatyAso na vidyate | "mAnuShAH' nityasaMsR^itiyogyAH samyagviparyayamishrarAjasabuddhayaH tAdR^ishakarmiNashcha, ata eva "vimishragatayo' vishriphalashAlinopI.ati smR^ityarthaH | skAnda iti | smaryata ityanvayaH | anena - yato devAdInAM tattatsvabhAvatvaM apishabdAtsUchitaM tAdR^ishaphalaM cha smaryate, atastadubhayaM siddhamiti sUtrArtha ukto bhavati |
6) hetvantareNa devAnAmeva samyagj~nAnatatphale, nAnyeShAmityarthapratipAdakaM sUtramupanyasya tadapekShitaM pUrayati - visheShati || iti shrutiriti sheShaH | cho bhinnakramaH samuchchaye | tathA cha na kevalaM smR^ityuktatvAt.h, kintu yataH "R^iNve' iti shrutiH "deveShu' yogyeShu parameshvarasya "visheShAnugrahaM' tatphalasadbhAvaM cha "darshayati' pratipAdayatyato.api devAnAmeveshvarAnugrahasAdhye samyagj~nAnaphale, nAnyeShAmiti yojanA | shrutyarthastu - "vIraH' adhyavasAyAntagAmI svanishchatayAnusAreNa svakAryasampUrtikartA narasiMha iti vA "sa indraH' parameshvaraH "ugramugraM' sarvAn.h duShThaprakR^itIn.h "damAyan.h' damayan.h nityanarakaM prApayan.h | yadvA - andetamasi daNDayan.h "anyamyaM' duShyebhyo.anyAt.h "nenIyamAna;' bhR^ishaM svapadaM nayan.h sudArItyA saMsAraM bhR^imatikramayanniti vA "edhamAnadviT.h' svayogyatAtirekeNaidhamAnaM vardhamAnaM dveShyItyedhamAnadviT.h "R^iNve' vedAdiShu shrUyate | kuta edhamAnadviT.h? yataH "ubhayasya' devAsuravargasya rAjA, kiJNcha saeva manuShyAn.h "vishaH' prajAH svargAdyuddishya kamarkaraNAdvisha iva visho madhyamajIvAn.h "choShkUyate' nityaM saMsAra evAvartayatIti | parameshvarasyetyanena shrutisthamindrapadaM vyAkhyAtaM bhavati |
7) shrutyarthanishchayikAM smR^itiM chAha - asurAniti || "asau' viShNuH "asurAn.h' ayogyAn.h | "svapadaM' svasthAnaM "surAn.h' muktiyogyAn.h "mAnuShAn.h' mishrAn.h punaH punaH "sR^itAvAvartayati' svarge bhUmau narake cha bhrAmayatItyarthaH | iti bhaviShyatparvaNi vachanati sheShaH | asya vishaShAnugrahaH mityAdinA.anvayaH | shrutismR^ityoH samuchchaye chashabdaH |
8) yaduktaM shrutismR^itibhyAM na daityAnAM tatsvabhAvAbhibhavena devatvaprAptiriti, tadeva yuktyA.api samarthayatsUtraM paThitvA vyAchaShye - ata iti || devabhAgAdityanenAtashshabda; asurabhAga ityanenetarapadaM bahula ityanena jyAya iti padaM vyakhyAtaM bhavati | na tu devabhAga ityevashabdArthaH | bahula eveti sambandhaH, na tu kadAchidUna ityevArthaH | anena bhinnakramastushabdo vyAkhyAtaH | sUtre atastu ityapi sambandhaH | tena avatArikoktArthasya vyApakatA siddhayati | jyAyastvameva kuta ityataH pravR^ittaM hetvaMshaM vyAkhyAti - tasmAditi || iti liN^gAditi | iti bR^ihadAraNyavAkyabodhyAt.h jyAya evetyAdyuktArthasAdhakAt.h j~nAnAN^kurasaMrakShaNArthaM janatApraveshaniShedhoktyanyathA.anupapattirUpaliN^gAdityarthaH | sautrachashabdArthamAha - chashabdAditi || sUchitAyA iti sheShaH | "tataH' tayordevAsurabhAgayoH madhye devAH' kanIyAsAH kanIyAMsaH' saN^khayAto.alpA ityarthaH | "asurAH' ayogyAH "jyAyasAH' jyAyAMso bahulA ityarthaH | kanIyasA jyAyasA ityakArAnte pade | kechittu sakArAnte dvitIyAbahuvachanAnte ityAhuH pakShadvaye.api ChAndasaM rUpaM prathame akArapratyayasya dvitIye dIrghasya cha prApakAbhavAt.h | shrutashchetyasyApi jyAya evetyanenaiva sambandhaH |
9) nanu janatApraveshaniShedho.asurabAhulyanimitta eveti kuta ityata Aha - asurA iti || "janAtaM' janasaN^ghaM "neyAt.h' na pravishedityarthaH | brAhme purANe uktashcheti sheShaH | kechittu - "tasmAnna janatAm.h' iti smR^itivAkyaM liN^gapradarshakatvena prAgekadeshenodAhR^itaM punastasyaiva samagrasya nanu janatApraveshaniShedho.asurabAhulyanimitta eveti kuta ityAshaN^kAparihArakatvenodAharaNaM kR^itamityAhuH | apare tu - ubhayoH smR^ititvamupetya pUrvavAkyanyadidaM tu samagraM smR^ityantaraM bhAShye chashabdArthatayodAhR^itamityAhuH | tatrAdyapakSho bR^ihadAraNyake "tasmAnna janatAmiyAt.h' iti spaShyaM shravaNena pUrvavAkyasya shrutitvAduttarasya smR^ititvenobhayoH bhinnatvAdanupapannaH | dvitIyapakShastu pUrvavAkyasya smR^ititvAbhAvAdevAyuktaH | sUtre ata ityAvartate | atraiko.anabhibhavaparAmarshakaH | turavadhAraNe | chassamuchchaye | tathA cha na daityAnAM svabhAvAbhibhavena devapadaprAptiH, "ata eva' asurasvabhAvAnabhibhavAdeva "ato' devabhAgAditarat.h asuravR^indaM "jyAyastu' bahulamevetyetadupapadyate | anyathA teShAM kadAchidUnatvApattyA tadanupapattiH syAt.h | na cha jyAyastvasyAsiddhiH, liN^gAchChateshracha tatsiddheriti sUtrArthaH | 
10) jaiminimatenApi svarUpAbhibhavo netyetamarthaM samarthayatsUtraM paThati - tadbhUtasyeti || atra tachChabdo devAsuranaraparAmarshakaH | bhUtashabdaH svabhAvarUpajAtyarthakaH | yadvA - taditi bhAvapradAnaM, bhUtashabdaH prAptau, tushabdo.avadhAraNe | tadbhAvastattvam.h | siddhamiti sheShaH ityAshayena tadbhUtasya tu tadbhAvo jaiminerapIti pratij~nAMshaM vyAchaShye - asureti || asurajAteriti bahuvrIhiH | jAtiH svabhAvaH | tathA chAsurasyetyarthaH | devajAterityapyevameva vyAkhyeyam.h | upalakShaNametat.h | manuShyajAtereva manuShyatvamityapi draShyavyam.h | yadyapyabhyarhitatvAt.h devajAtereva devatvamiti prathamaM vaktavyam.h | tathApi shrutyanusAreNaivamuktam.h | jaiminerapIti | na kevalaM vyAsasyetyaperarthaH | anena puruShArthAdinaya ivAtra vyavasthitavikalpo nAstIti sUchitam.h | kena hetunA jaiminestatsiddhirityato niyametyAdyuktaM sUtre | tatra niyamAdishabdastachChatilakShakaH | tadrUkaM prAgvidyamAnasvabhAvaH, tannetyatadrUpaM, bhAvapradhAnametat.h | abhAvashabdo bhAvasyApyupalakShaka iti bhAvena tamaMshaM vyAchaShye - nAsurA iti || "asurAH' ayogyAH "devIM gatiM' devasvabhAvaM "neyuH' na prApanuvanti | evaM devA manuShyAshcha svasvAnyagatiM na yAnti | kintvAtmIyAM svIyAmeva "jAtiM' svabhAvamanusR^itya bhavantItyatharH | rUpamiti | rUpyate nirUpyate vyAvartyate vastatvaneneti rUpaM samyagj~nAnAdidharmaH | yo jano yadrUpo yallakShaNopetaH | sa tadrUpa eva | kutaH? "hi' yasmAt.h "eShaH' samyagj~nAnAdidharmaH "nisargaH' svabhAvo bhavatItyarthaH | "devAH' yogyAH "taM' paramAtmAnaM "bhUtiH' j~nAnaishvaryAdibhUtipradaH tadrUpa iti upAstiM chakrire | tena bhUtimanto babhUvuH | sudhAyAM tu muktA iti sheSha ityuktam.h | tasmAddevAnAM bhUtirityupAsakatvAdeva "etarhi' adyApi sarvadevottamaH "suptaH' suptajaneShu sthito vAyuH' "bhUrbhUrityeva' j~nAnaishvaryAdirUpastatpradashchetyeva "prashvasiti' prashvAsaniyamapUrvakaM stauti | abhUtiH' asmAkamanaishvaryaheturadrapU iti "asurAH' ayogyA upAsate | ataste "parAbabhUvuH' bhUtyAdiguNahInA nityanirayaM prAptA babhUvurityarthaH | iti shruterityanvayaH | bhAvAbhAvashabdAbhyAM bhUtyabhUtI tathopAsanaM cha gR^ihyate | tathAcha taM bhUtirityevaMrUpeNa devAsurANAM parasparaviparItasya bhUtitvenAbhUtitvenopAsananiyamasya bhUtyabhUtirUpatatphalaniyamasya cha shruterityarthaH | anyathA sa na syAditi bhAvaH | chashabdaH pUrvoktashrutisamuchchaye |
11) nanu prahlAdAdInAM daityAnAmeva samyagj~nAnatatphalayoH darshanAtte devAnAmevetyetatkathamityataH uktArthe smR^itiM chAha - devAnAmiti || yato devAnAM viShNau svabhAvato bhUtirityeva manaH syAt.h | teShAM tathaivopAsanaM syAditi yAvat.h | ataH phalamapi tathaiva syAditi sheShaH | asurANAM "abhUtitvena' tadviShaya eva manaH syAt.h | phalamapi tAdR^ishameva syAt.h | ata eva tadupAsanaM phalaM cha | "ataH' uktAt.h "anyathA' aniyatadharmikatayA "neyaM' noktaniyamabhaN^ga iti bhAvaH | tarhi devAnAM teShAM prahlAdAdibhAvaH kiMnibandhana ityata Aha - devA iti || shApAbhibhUtatvAt.h' shApena tirohitasvabhAvatvAdityarthaH | "ato' devatvAdeva "teShAM' prahlAdAdInAM "sugatiH' samyagj~nAnatatphale | "anyathA' kAraNAntarAt.h "vyatyaH' uktasyAnyathAbhAvo na bhavedityarthaH | kechittu - "ato' devatvAt.h "anyathA' daityetvena nimittena uktasya vyatyaya ityetat.h na bhavediti vyAchakhyuH | na chaivaM yathA kathaJNchiddevAnAmasuratvaM prAptamiti vAchyam.h | asuratvasyaupAdhikatvena prAptasyApi nivartanAt.h punardevatvaprApteH | taduktaM gItAtAtparye -
devAH shApabalAdeva prahlAdAditvamAgatAH |
ataH punashcha devatvaM te yAnti nijameva tu ||
hetutaH so.anyathAbhAvo raktatA sphaTike yathA ||
iti "adhyAtme' granthe uktatvAditi sheShaH | paJNchamyantAnAM sautrasAdhyapadenAnvayaH |
|| ityubhayaliN^gAdhikaraNam.h ||
6. || AdhikArikAdhikaraNam.h ||
1) atrAdhikaraNe brahmaj~nAnasya devatApadAkAMkShAshUnyaireva prApyatvamahimA varNyate | devAdiShu niyataM j~nAnaM tadanyairna prapAyamityuktam.h | j~nAnApekShakatayA saN^gataM devatApadamanyaiH prApyaM na vetIdAnIM vichAryate |
svadharmaniShThaH shatajanmabhiH pumAn.h 
viriJNchatAmeti tataH paraM hi mAm.h ||
ityAdeH devatApadamanyaiH prApyaM, kiM bahunA? prayatnaiH bhagavadaishvaryamapi prAptuM shakyate, kimu devatApadamiti pUrvapakShe siddhAntayatsUtramupanyasya vyAchaShye - na cheti || sUtre taditi vyastaM samastaM cha | tatra vyastena pUrvavAdyuktasya parAmarshaH | tathA cha yatpUrvapakShiNA devatApadaM bhagavadaishvaryaM chAnyaiH prApyamityuktaM, tannetyarthaH | kuto netyatastadayogAt.h iti heturyojyaH | atra tachChabdena sUtrakArabuddhisthadevapadaparamAtmaishvaryAkaMkShA gR^ihyate | sAvadhAraNametat.h | tathA cha tasyAH tadubhayAkAMkShAyA evAyogAdityarthaH | tadAptistu dUrotsAriteti bhAvaH | nanu sUtre na chAdhikArikamityanena tadayogAdityuktAkAMkShAMnvaye sati brahmAdi padAnAkaMkShaivochyate | ataH kathaM na paramAtmaishvaryAdikamAkAMkShyamiti bhaNyate | sUtre mukhatastaduktasya brahmAdipadasyApipadena grahaNaM apipadasUchitasya mukhato grahaNaM chAyuktamityata Aha - brahamAdInAmiti | padamitisheShaH | "nAkAMkShyaM' nAkAMkShArhaM rudrAdipadayogyaiH | "parasya' viShNoH | aishvaryamityanuvartate | brahmAdInAmityanena uttamAdhikAriNAM brahmAdidevAnAM yasya yasminnadhikAraH shrutismR^itiprasiddhaH tatpadamAdhikArikamapItyapipadaM vyAchaShye - brahmaMdInAmapIti | tathA cha kaimutye AkShepyAkShepakabhAvApannayorubhayorapyapipadAdhikArikapadagR^ihItatvAnnotsUtratvaM bhAShyasya | apipadena sUchitasyApi paramAtmaishvaryasya prAdhAnyAnmukhatograhaNaM cha yuktamiti bhAvaH | nanvetatpratipAdanaM na pAdasaN^gatamityAshaN^kAnirAsakatayA sautra chashabdaM vyAchaShye - chashabdastviti || pUrvoktAditi | "Urdhvaretassu cha' ityatroktAdityarthaH | samudAyaikavachanametat.h | itthaM bhAvAntareti | itthaMbhAva itikartavyatA | anya ityabhAva itthaMbhAvAntaram.h | tathAcha j~nAnArthinAmapekShitaH pUrvoktebhyo brahmacharyAdibhyo.anyo ya itthambhAvaH parabrahmaNo devAnAM chaishvaryAdyAkAMkShAkaraNarUpastatsUchaka ityarthaH |  
2) nanu bhagavadaishvaryAdyAkAMkShAyogaH kutaH pramANAdavasIyata ityataH pravR^ittam.h - patanAnumAnAdityaMshaM vyAchaShye - ayogyamiti | vR^ikShAdikamiti sheShaH | "prayatan.h' prayatnaM kurvan.h "prapatan.h' patanakriyAvAn.h hi dR^ishyate loke | anena dR^iShyAntabhUte ayogyArohaprayatnavati jane hetusAdhye darshite | dArShyAntikamAha - evamayogyasyeti || sUtre mukhataH pUrvagR^ihItasyApi brahmAdipadasyAprAdhAnyAt.h pashchAnnirdeshaH | "AkAMkShAyAM' prayatnavisheSharUpAyAM kR^itAyAmiti sheShaH | anena pakShe hetusatvamupapAditam.h | "anumIyate' AkAMkShAvata iti sheShaH | ayogyasyeti vachanAt.h tatpadayogyasya tatpadAkAMkShAyAM naiva doSha iti sUchyate | anenetthamanumAnaprayogassUchitaH - brahmAdipadAkAMkShAvAn.h patati, ayogyArohaprayatnavattvAt.h | ayogyaM vR^ikShArohaprayatnayuktavaditi | na cha kevalAkAMkShAvati prayatnarUpahetorasiddhiH | ichChAyA api prayatnavisheShatvAt.h, yathoktaM sudhAyAM - sAdhanagocharavichChAprayatnau pravR^ittirityuchyete iti |
3) nanu nirmUlAnumAnamapramANamityato.anumAnAdityetadanukUlasmR^itimAnAdityarthakatayA.api vyAchaShye - neti || yadA chaivaM tadA "harerguNAn.h' aishvaryAdIn.h "kutaH' kathamevAnvichChedityarthaH | "yatra' sthAne patitasyeti sheShaH | notthitistataH "pUrvasmAt.h' pUrvatanasvasthAnAdadhastAt.h sthite tamasi patatItyarthaH | brahmANDe uktatvAditi sheShaH | asyAyamartho.anumIyata iti pUrveNAnvayaH |
4) nanvayogyArohaprayatnasya patanakAraNatve.api ichChAmAtrarUpasya prayatnasya tadadarshanAnna tAvanmAtraM bAdhakamityataH ichChAyA api patanakAraNatvaM smR^ityuktAnumAnena darshayan.h patanAnumAnAdityetatprakArAntareNa vyAchaShye - svakIyamiti || padamiti sheShaH | turavadhAraNe | hiH prasiddhau | prathamAdyapadamamAtyAdiparam.h | dvitIyaM gandharvAdiparam.h | chaH parasparasamuchchaye | yadvA - ekashchashabdaH pAtayanantItyasyAnukarShaNArthaH | svapadamichChatIti svapadechChuH, svArthe kaH | svapadechChukaM pAtayatItyanvaya; | ityAdIti | anumAnaM rUpayati j~nApayatItyanumAnarUpaM, svArthe kaH evamAdirUpaM cha tadanumAnarUpakavAkyaM cheti vigrahaH | anena vimato devAdibhi; pAtyate, ashaktatve sati tatpadechChutvAt.h, rAjapadechChuvadityanumAnaM sUchitaM bhavati | vAkyAchcheti | chassamuchchaye | asyApyayamartho.anumIyate j~nAyata iti pUvareNAnvayaH |
5) nanvatra mUlAbhAva ityato.anumAnAdityetanmulabhUtashruterityarthakatayA.api vyAchaShye - mAyAbhiriti || he inda parameshvara "mAyAbhiH' mohikAbhiH kuvidyAbhi; "ut.h' uttamatvaM "sisR^ipyataH' sR^iplR^i gatau, prAptumichChataH "dyAM' svargaM, "arurukShataH' AroDhuM chechChato "dasyUn.h' "aikAtmyaM nAma yadidaM kechidbrUyuH anaipuNAH' ityAdanoktAn.h brahmastenAn.h "ava' andhe tamasi "ainuthAH' avAkShipa iti shrutyarthaH | iti shrutishcheti | uktArthe pramANamiti sheShaH | atra tattvapradIpe rudrAdipadayogyairityabhiprAyeNa brahmAdInAmityuktam.h | te naivAkAMkShanti atasteShAmadhaH pAtashaN^kA dUrAddavIyasI, yatasta utpannaj~nAnAH svechChAnuvR^ittyA prAyaH sukhAdyutkarShavanto bhavanti, ye tUtpannaj~nAnatve.api vidhiniyatAsteShAmeva j~nAnAtprAk.h pUrvasmAdadhaHpatanaM tatra vaiSheshiko vidhiH | ye punaH shrutismR^itibhiH bahubhiH nivAritA apyayogyapadamArurukShanti, tenaivaj~nAnAyogyAH, tAnuddishyeha - mAyAbhiriti visheSha uktaH | asyArthaH - padaM nAkAMkShyaM rudrAdipadayogyaiH | "dUrAddavIyasI' AchAreNa | "vidhiniyatAH' manuShyA; "adhaHpatanaM' tadAshaN^kA | tatra vaisheShiko vidhiriti | tAnuddishya na brahmAdidevapadamichChediti vidhipravartata iti |
6) kaimutyenApi devatApadAkAMkShA.ayogaM sAdhayatsUtraM paThati - upeti || atropashabda samIpavartivAchI | pUrvapadaM cha pUrvasUtre AdhikArikapadena prakR^itadevaparAmarshakam.h | apishabda; kaimutyArthakaH | yadopadevapadaM nAkAMkShyaM kimu daivamityAshayenopapUrvamityetadvayAchaShye - upeti || devAnAmupavartinAM gandharvAdInAmityarthaH cho.apyarthaH | nAkAMkShyamiti sheShoktiH | "ityeke' kechana vadantIti sheShaH | bhAve chitte cheShyAyAM cha shamanAt.h shAntaH bhAvashamanA R^iShayaH tena tatpadaM lakShyata ityAshayena bhAvashamanavadityetadanUdya sAvadhAraNatayA vyAchaShye - bhAveti || R^iShipadena prajApatayo.apyulakShyante | na tatra dR^iShyAntAntaraM gaveShaNIyamityevashabdArthaH | evateyanantaraM apare tu R^iShitvAdisAmAnyAkArAshrayaNenAkAMkShyamiti vadantItyupaskartavyam.h | R^iShyAdipadAkAMkShAyoga eva kuta ityataH taddhetutvena taduktamityetadvayAchaShye - tachchoktamiti || na kevalaM sUtre, kintu shrutau chedamuditati chashabdArthaH | ArambhArthe.athashabdaH | "yatharShIn.h' ArShAn.h taddhamAn.h nAkAMkShet.h, evaM j~nAnArthI "prajApatIn.h' prAjApatyAn.h "gandharvAn.h' "vidyAdharAn.h' vaidyAdharAn.h "siddhAn.h' saiddhAn.h dharmAn.h nAkAMkShedityarthaH | ityuktamityanvayaH | yadyapi gandharvAdipadasyAnAkAMkShyatve tato.api nyUnamR^iShipadaM na dR^iShyAntIkartuM shakyaM, tatrAnAkAMkShyatvAnishchate tato nyUne sutarAM tadanishchayAt.h | tathApi "yatha R^iShIn.h' ityAdi shrutyanusAreNeyamuktiH | sA.api tasyApi sAdhyatvAbhiprAyA |
7) na cheti upeti sUtradvayArthe smR^itiM darshayati - bR^ihaditi || j~nAnArthI yadA "daivAn.h' devaguNAneva nAbhikAMkSheta tadA "harerguNAn.h' aishvaryAdIn.h "kutaH' kathamabhikAMkShetetyarthaH | "prAjApatyAn.h' kashyapakardamAdiprajeshvaraguNAn.h nAbhikAMkSheteti sarvatra sambandhaH | "ArShAn.h' R^iShINAmime ArShAH tAn.h guNAn.h, evaM gandharvAn.h' Adipadena vaidyAdharAdayo gR^ihyante | "kvachit.h' kAle | evaM sUtradvayArthe smR^itivAkyamudAhR^ityedAnIM tachCheShameva pramANIkR^ityaika ityukterabhiprAyamAha - R^iShyAdiShviti || R^iShigandharvAdiShvityarthaH | sthita iti sheShaH | "visheShe' vishiShyatvAdivisheShadharme AkAMkShyamANe iti sheShaH | tenaivashabdAnvaya; | yathA vasiShThassyAM vishvAmitrassyAM tumburuH syAmiti | doSho bhavatIti sheShaH | "avisheShataH' avisheShe sAmAnyadharme R^iShitvamAtre AkAMkShyamANe tu na doShaH, yathA.ahaM kashchidR^iShyiH syAmiti tattvapradIpadishA smR^itisheShArthaH | avisheShita iti pAThe R^iShyAdAvavisheShite satItyarthaH | nanu sAmAnyAkAMkShA.api kataM yujyate "ayogyamichChan.h puruShaH' iti doShokteH | shatakoTisaN^khayAkeShvipi R^iShiShu ekenaikyaj~nAnaM vinA tatA.a.akAMkShAsambhavAt.h | na cha devatve.api keShAJNchidyogyAnAM tathA.a.akAMkShA.astviti vAchyam.h | yato yathA devatvasya navakoTiShveva bhAvo.anyatrAbhAvaH na tatA Shitvasya shatakoTiShveva bhAvo.anyatrAbhAvo.asti | kuta etat.h? rAjarShINAM dUrvAsaHprabhR^itInAM cha R^iShitvadarshanAt.h | evamayogyAnAM dramiDAdInAM gandharvAditpadarshanAchcheti dik.h | itIti | iti shabdaH Avartate | tatraikasya iti bR^itsaMhitAyAmityanenAnvayaH | anyasya iti visheShadarshanArthamityuttareNAnvayaH | yojanAprakArastu - ityeva rUpasya "R^iShyAdiShu' iti pramANasheSheNoktasya visheShaNoktasya visheShavivakShavonAkAMkShyamiti bruvanti, sAmAnyavivakShavastvAkAMkShAyAM na doSha ityAhuriti visheShasyArthavisheShasya darshanArthaM pradarshanArthameva sUtrakR^itaika ityuktam.h, na tu sAmAnyavisheShabhAvamapahAya ekasmin.h anAkAMkShyatvaviShaye vipratipattisUchanArtham.h, sarvaj~nena bAdarAyaNena AkAMkShyatvAnAkAMkShyatvayoranyatarasyAnAkAMkShyatvasya nirdhAritatvAt.h, daivapadAdau vastuni AkAMkShyatvatadabhAvarUpavikalpAsambhavAchcheti bhAva iti | anena yadA "bhAvashamanavat.h' R^iShipadavat.h yadA R^iShipadaM nAkAMkShyaM evaM "upUrvaM' pUrveShAM pUrvasUtre AdhikArikapadena prakR^itAnAM devAnAmupavartamAnAnAM gandharvAdInAmapi padaM nAkAMkShyam.h, tadA kimu devAnAM padaM nAkAMkShyamiti eke vasiShThatvAdi visheShamavalambya vadanti | R^iShitvAdisAmAnyAkAreNa tvAkAMkShyamityapare bruvanti | na cha R^iShyAdipadAkAMkShAyogAsiddhiH | yatastadR^iShyAdipadasyAnAkAMkShyatvaM shrutyuktamata iti sUtrArtha ukto bhavati | kechittu - sUtre pUrvashabdaH pramR^ityarthakaH | AdhikArikANAmiti ShaShThayantaM padaM chAnuvartate | tathAcha AdhikArikANAM devAnAmapuvartigandharvapabhR^itInAM padamiti sUtrakhaNDArthamAhuH | eke tu upetishabdaH pUrvo yasya tadupapUrvaM upadevapadaM tadvAchyAnAM padamityarthamAhuH |
8) j~nAnArthinA yathA devAdipadaM nAkAMkShyaM, evaM j~nAnabhaktyAdikamAkAMkShyaM na veti sandehaM parAkurvatsUtraM paThitvA vyAchaShye - bahiriti || sUtre buddhayA vivekena vipariNAmyAnuvR^ittasya pUrvebhya iti padasya vyAkhyAnaM - devarShItyAdi | AdipadAt.h prajApatyAdi gR^ihyate | padashabdaH sarvatra sambadhyate | bahirityasyArthaH - anyatreti || tadvivR^iNoti - shubhaviShaya iti || j~nAnabhaktyAdirUpashubhadharmaviShaya ityarthaH |viShaya ityanantaraM visheShArthakastushabdaH saMyojyaH | ubhayathetyetadvayAchaShye - AkAMkShAyAmiti || nanu 
vij~nAnabhaktyAdikamapyatIva na sAdhanaM kAmabahiShkR^itaM chet.h |
akAmito.avAggatimeva dadyAt.h ||
iti bhAratatAtparyanirNaye j~nAnabhaktyAderanAkAMkShAyAmanarthoktyA AkAMkShyatvavidhAnAdanAkAMkShAyAM patanAbhAvoktiH kathamiti chenna, niyamAbhAve tAtparyAt.h | uktavachanasya sArvakAlikAnAkAMkShAviShayatvAt.h | shubhashabdena j~nAnasAdhanaishvaryAdi gR^ihyate | tadAkAMkShAyAM anAkAMkShAyAM cha na patanamityarthaH | j~nAnaM pratyaishvaryAderaniyatasAdhanatvAditi bhAvaH | na patanamiti sUtre sheShoktiH | 
9) kuto na patanamityataH prAptaM smR^iteriti hetvaMshaM vyAchaShye - devarShIti || padeShvAkAMkShA yasyeti vA padAnyAkAMkShatIti vA vigrahaH | nityasApekShatvAtpadAkAMkShI iti samAsaH anyatretyataH prAk.h etebhya ityupaskAryam.h | "anyatra' anyat.h "shubhaM' j~nAnAdi tatsAdhanaishvaryAdikaM cha | kuto na patedityata Aha - avirodhata iti || j~nAnAdikAmasya shrutyAdyaviruddhatvAdityarthaH |
10) nanu - vihAya kAmAnyaH sarvAn.h pumAMshcharati nispR^ihaH |
nirmamo nirahaN^kAraH sa shAntimadhigachChati ||
iti mokShAN^gatvena sarvakAmaprahANividhAnAt.h kathaM shubhakAme patanAbhAva ityAshaN^kottaratvena achArAdityaMshaM smatiparatayA vyAchaShye - nAnAtvamiti || syAdityataH paramapyevashabdasya tenetyataH paraM chashabdasyAnvayaH | tathA cha kAmayamAnaH pumAn.h "aviruddhakAmaH' aniShiddhechChAvAn.h syAdeveti pratij~nA | na chAkAmatvavachanavirodhaH, yataH pumAn.h shrutyaviruddAniShiddhakAmatvena api akamo "bhaNyate' uchyate bhAva | nanu katuH saN^kocha ityata Aha - nAnAtvamiti || yataH kAmAnAM "nAnAtvaM' niShiddhakAmatvAniShiddhakAmatvAbhyAM vilakShaNatvamataH puruShaShvaviruddhameva dR^ishyate | aviruddhakAmatvameva yujya iti yAvat.h, na tvakAmatvamevAtaH sakoMcha ityarthaH | yatkiJNchitpratiyogimati sAmAnyAbhAvAsambhavAditi bhAvaH | nanu puruSheShu kevalAkAmatvAyogaH kuta ityata Aha - neti || yataH "akAmaH' kAmamAtrashUnyaH pumAn.h "kvAgi' deshe na dR^ishyate | yadvA - "akAmaH' kAmAtrAbhAvaH "kvApi" puruShe "na dR^ishyate' na pratIyate ato.akAmaH kAmamAtrabhAvavAnna yujyata ityarthaH | tadetaduktaM tattvapradIpe - niShiddhakAmatvamaniShiddhakAmatvamiti kAmAnAM nAnAtvaM bahuvidhatvameva dR^ishyate loke na punarakAmatvaM kvApi ataH kAmayamAnaH pumAn.h "aviruddhakAmaH' syAt.h shrutyaviruddhameva kAmayIta | tena niShiddhaM na kAmayatItyakAma uchyata iti | ityAchArAchcheti | evaMrUpaM yadaviruddhakAmAchArapratipAdakaM vAkyaM tasmAdityarthaH | chaH pUrvasmR^itisamuchchaye | na cha TIkAyAmAchArAdityasya shaN^kAparihArakatvoktivirodhaH | shaN^kAparihArakatve.apyetatsamuchitasyaiva smR^ityAkhyapUrvahetoH patanAbhAvasAdhakatvena samuchchayAvirodhAt.h | yadvA - sUtrabhAShyayostattvapradIpoktarItyA | "R^iShabhaM mA samAnAnAm.h' iti shrutisamuchchaye chashabdaH | asyAmapi shrutau mAM samAnAnAM saj~nAnAnAM R^iShabhaM shreShThaM kurviti j~nAnAdyaviruddhakAmasyoktatvena prakR^itArthasAdhakatvAt.h |
|| ityAdhikArikAdhikaraNam.h ||
7) || phalashrutyadhikaraNam.h ||
1) atrAdhikaraNe brahmaj~nAnasya sannidhimAtreNAsvAmino.api parAdhInasya j~nAniH kartuH phaladAtR^itvamahimA varNyate | tatra pUrvapakShapradarshakaM sUtramupanyasya vyAchaShye - svAmita iti || ityAdIti luptavibhaktikam.h | uktamiti sheShaH | phalaM svAminAmityanena svAmina iti samudAyaikavachanAntaM hetugarbhaM, phaleti luptavibhaktikamiti sUchitam.h | tathA cha "brahmavit.h' ityAdinoktaM j~nAnaphalaM "svAmino' j~nAnasyAminAM devAnAmeva bhavati, na prajAnAm.h | kutaH? svAmitvAchchaivamAchArya Atreyo.api manyata iti yojanA | shrutAvushabda evArthaH | tathA chemAH prajAH yadeva kiJNchana shubhaM karmAcharanti taddevA evAcharanti | teShAMkarmasAdhanendriyAdiprerakatvena tatsvAmitvAditi bhAvaH | evaM prajAH yadeva kimapi vijAnate taddevA eva jAnantItyarthaH | bhAvastu pUvokta eva | nanu prajAkartR^ikayoH karmaj~nAnayoH kathaM devasvAmikatvamityata Aha - devAnAM hIti || "hi' yato devAnAmetachChubhakarmAdi bhavatyatasteShAmevaphalaM bhavatItyarthaH | nanu kartR^ireva phalAvashyaMbhavAt.h kathaM svAminaH phalamityato dR^iShyAntamAha - svamI hIti || loka iti sheShaH | kR^iShyAdisthale tathA darshanAditi hishabdArthaH | tattvapradIpe tu na hyanya upAste na hyanyaH phalamashnuta iti samaJNjasaM bhavedityAdinA prajAnAmeva phalaM na svAminAmiti prApte svAminAmapi phalaM, tasya mahattvAdbhAShye evashabdaH | prajAnAM tvalpamiti siddhAntaparatayedaM sUtraM vyAkhyAtam.h |
2) evamAtreyamatAvalambena pUrvapakShite siddhAntayatsUtraM paThati - Artvijyati || atvirjyamiti luptopamAnam.h | R^itvijAmidamArtvijyam.h | R^itvijAM yaj~naphalamiveti yAvadityAshayena sUtraM vyAchaShye - satrayAgeShviti || R^itvijAmapIti | agrahapatInAmiti sheShaH | na kevalaM grahapataderityaperarthaH | agahapatInAmapIti vA | phalaM yaj~nAphalam.h | anena phalabhAgitve sAdhye pUrvoktasvamitvahetoraprayojakatvamuktaM bhavati | tasmA ityetat.h ShaShThayantatayA prathamAntatayA tR^itIyAntatayA cha vipariNAmya vyAchaShye - alpaM phalamiti || mAnaphalamityarthaH | prajAnAmapIti | na kevalaM devAnAmeva phalaM, kintu prajAnAmapItyaperarthaH | prajAnAmapi phalabhAktvaM kuta ityataH pravR^ittaM tasmai hItyAdi vyAchaShye - tadarthamiti || prajArthamevetyarthaH | anena sUtre tachChabdaH prajAparaH, tAdarthye chaturthItyuktaM bhavati | kriyamANatvAditi | sampAdyamAnatvAdityarthaH | j~nAnasyeti sheShaH | anena hishabdo hetvarthaH parikriyate ityasya kriyate ityartha ukto bhavati | tathA chAyaM sUtrArthaH "ArtvijyaM' Artvijyamiva yathA satrayAge.agrahapatInAmapyatvijAM yaj~naphalaM tathA "tAsAM' prajAnAmasvAmibhUtAnAmapi tadalpaphalamasti | kuto? "hi' yataH "tasmai' prajAphalArthaM "taiH' prajAsthitaiH tattvatkaraNaprerakairdevaDhaH "tat.h' j~nAnAdi "parikriyate' sampAdyate.ata iti | tattvapradIpe tu yathA satrayAgeShu na kevalaM grahapatereva, kintu "R^itvijAM' iShyaprathamayaj~nAnAM svAn.h svAnagnanIn.h tadagniShu samAropya dIkShitAnAmanAttadakShiNAnAmalpaM phalaM dR^ishyate grahapateH dravyAdisraShyurasamatve.api, tathA devaiH kriyamANasya j~nAnayaj~nasyArtvijyaM prajAbhiH parikriyate | "tat.h' ArtvijyaM tAsAmapyalpaphaladaM bhavatyeva | kuto? "hi' yataH "tasmai' tadatharM prajAnAmapi phalasiddhayarthameva tAsu sthitvA tattatkaraNAni vyApArayadbhiH devaiH j~nAnayaj~naH "parikriyate' anuShThIyate ata iti sUtrArtho varNitaH | etatpakShe ArtvijyamityAvartate | evaM parikriyata ityetadapi | asyArtvijyamityanena j~nAnayaj~na ityadhyAhR^itena chAnvayaH | tathAcha satrayAgeShvArtvijyamR^itvijAmalpaphaladaM yathA devairyo j~nAnayaj~naH kriyate tasyArtvijyaM yatprajAbhiH kriyate tadArtvijyaM prajAnAmapyalpaphaladaM bhavatyeva | kuto hi yata ityAdirUpA sUtrayojanA draShyavyA |
3) yadi devaiH prajArthaM j~nAnAdi sAdhyate tarhi tatphalaM prajAnAmeva bhavet.h, na kiJNchiddevAnAM ityAshaN^kAM pariharatsUtramupanyasyati - sahakArIti || atra tR^itIyamityasyaitadityadhyAhR^itenAnvayaH | pakSheNeti cha bhAvapradhAnam.h | tathAcha "etat.h' vakShyamANaM pakShatvena tR^itIyamityartha ityAshayena sambandhipradarshanapUvarkaM pakSheNa tR^itIyamityasya phalitArthamAha - tR^itIya iti || sveti sAvadhAraNam.h | tathA cha pUrvopanyastapakShadvayApekShayA.ayaM tR^itIyaH svasyaiva bhagavato bAdarAyaNasyaiva pakShaH na tvauDulominA j~nAna yadyapi pUrNaphalApekShayA devAnAmeva phalamiti shrutyavaShyambhena pravR^ittasyAdyapakShasya, alpaphalApekShayA prajAnAmapIti yuktyavaShyambhena pravR^ittasya dvitIyapakShasya tadubhayopapAdakasya asya tR^itIyapakShasya cha virodhAbhAvAtpakShatrayamapi vAdarAyaNIyameva, uttaraprasthAne tathaiva | vivR^itatvAt.h | tathApi mandAnAmAtreyamatasyApAtato viruddhatayA pratIterevamuktam.h | na chaivaM pakShatrayasya vastuto.avirodhasampAdane AdyadvitIyAbhyAM tR^itIyasya tadubhayopapAdakasya kathaM bheda iti vAchyam.h | yato devAnAM mahAphalaM prajAnAM tvalpaphalamityevaM sadR^iShyAntamauDulominA.abhihitaM, na tu vakShyamANaM j~nAtam.h, bAdarAyaNena tu pradhAnAN^gabhAvoktipUrvakaM tadupapAdakaM kriyata iti | uktaM hi tattvapradIpe - devAnAmeva mahatphalamityatra shrutimAtreNa shrAvayAmAsa | prajAnAmapyalpaphalamastItyatra yuktimauDulominA prayojayAmAsa | svayantu sarvavidyAchAryatamaH AchAryapraveshena pravaktR^itvaM prajAsu sthitvA tattadindriyapravartanena j~nApanamityetadubhayaM devAnAM phalAdhikye kAraNaM, sahakAryantarAbhAveha svavihitaj~nAnadAnAsambhavena vihitAnuShThAnAN^gatvAt.h prajAnAmapekShyatvaM, tAsAmapyalpaphalabhAve kAraNaM, prajanAmAchAryasya devAnAM cha phaleyattAvisheShaM cheti bahUn.h visheShAnAheti tR^itIyaH svapakSha ityAheti | evaM prathamasUtre svAmibhR^ityabhAvamukhena dvitIye yajamAnaR^itvigbhAvena tR^itIye pradAnAN^gabhAvena mahAdalpaphalatvopapAdanAdbheda ityapi samAdhAnaM draShyavyam.h | nanvevamapi tattvapradIpe sUtratrayamapi siddhAntaparatayA vyAkhyAya, yattu nyAyaviraNaSh.anyathA vyAkhyAnam.h, tadAtreyamatAnuvAdamukhena mandAshaN^kAnuvAdaparamiti na tatpratyanIkatvaM siddhAntavAdasyeti bhAShyasya nyAyavivaraNavirodhasyA.api parihR^itatvAttadvirodhaH syAditi chenna, ApAtato virodhamAshritya nyAyavivaraNabhAShyayoH pravR^ittisambhavAt.h | tadanusAreNa TIkAyA api pravR^itteH | tattvapradIpasya cha vastusthityA pravR^ittatvAt.h |
4) ko.asau tR^itIyaH pakSha ityatastatpradarshanArthaM pravR^ittaM sahakAyantaravidhirityaMshamapekShitopaskAreNa vyAchaShye - devAnAmiti || sahakAryantaratvenetyanena sUtre bhAvapradhAno nirdeshaH tR^itIyAtatpuruShashchetyuktaM bhavati | sUtre bhAShye cha AchAryApekShayA prajAnAM sahakAyarntaratvAdantarashabdaprayogaH | kechittu - antarashabdo visheShAtharkaH, sa chAnugrAhyatvarUpa ityAhuH | vidhIyanta ityanantaraM yata iti sheShaH | asyata ubhayorapi mahadalpaphale sta ityupaskAreNeti shabdaH dhyAhAreNa cha tR^itIya ityanenAnvayaH | tatra devAnAM prajAkR^itapuNyaphalabhAktvAmeva, na tu pApaphalabhAktvaM tatphalaM tvasurANAmiti viveko draShyavyaH | kataM vidhirityataH pravR^ittaM tadvato vidhyAdivadityaMshaM vyAchaShye - yatheti || tadvata ityasya vyAkhyA - prajAvata iti || tasya vivaraNaM - rAj~na iti || sahakAritveneti || pAlanakarmaNIti sheShaH | tadvata iti prakArAntareNa vyAchaShye - AchAryasyeti || shiShyavata ityAdAvupaskartavyam.h | shiShyAH sahakAritvena vittIyanta iti sambandhaH | atrApyata ubhayorapi mahadalpaphale sta iti vAkyasheShaH | tena sautrAdishabdArtha ukto bhavati | yathA prajAvata ityAdeH shiShyA ityantasya tathAshabdAdhyAhAreNa devAnAmityAdinA.anvayaH |
5) atraivAthare smR^itimAha - vArAhe cheti || devAnAM prajAbhyo "sAdhu' samyaksAkShAditi vA j~nAnAdidAnaM viShNunA "choditaM' Aj~naptam.h | Adishabdena mokShAdirgR^ihyate | "teShAM' devAnAM vede vihitaM cheti chashabdAnvayaH | "tatra' svavihite j~nAnadAne "AchAyaro' guruH "mahattaro' mahAn.h mukhyaH | svArthe tarap.h | "sahakAritve sahakAritvena' tadviShaye vA vihitaH | sahakAryantaraM prajA iti pUrvottarAbhyAM sambadhyate | tatra dArShyAntike antarashabdo.amukhyAnyaparaH dR^iShyAnte vyaktivisheShArthakaH | ata eva prAk.h svavAkye sahakAritvenetyetAvadevoktam.h | rAj~naH pAtR^itvena nimittena prajAstasya sahakAryantaramityanvayaH | pAlane vyAkhyAne cheti krameNa sheShaH | tasmAddevAnAM j~nAnadAne prajAnAM sahakArimAtratvAdAchAryANAM mukhyasahakAritvAt.h tAsAM prajAnAM "yAvachChataM' yAvatpramANAsiddhaM tAvatphalaM bhavati | ato "mahattaraM' mahatphalaM AjAryANAM bhavati | "tataH' AchAryAt.h "devAnAM' brahmAntAnAM "uttarottaraM' mahattaraM muktAvaShyaguNaM shiShyAdgarurApnoti' ityuktarItyA.atishayitaM phalaM bhavatItyarthaH | iti vArAhe ityanvayaH | na kevalaM sUtrakR^iteti chashabdAtharH | vArAha ityanantaraM devAnAmityAdinoktamabhihitamiti vAkyasheShaH |
sUtrArthastu "tat.h' vakShyamANaM "pakSheNa' pakShatvena "tR^itIyaM' tR^itIya pakShaH | sa cha svasya bhagavato bAdarAyaNasyaiva pakShaH, nauDulominA j~nAtaH | ko.asau? yo devAnAM svavihite j~nAnadAne karmaNi prajAnAM "sahakAryantaravidhiH' yaddevairAchAryANAM sahakAritvena prajAnAM sahakAryantaratvena kAraNam.h, ata evobhayoH phalavailakShaNyaM cha | tat.h kathaM? "tadvato vidhyAdivat.h' yathA prajAvato rAj~naH shiShyavato guroshcha pAlane vyAkhyAne cha prajAnAM shiShyANAM cha sahakAritayA vidhiH tatheti | Adishabdo guro rAj~nashcha mahatphalati sUchayati |
|| iti phalashrutyadhikaraNam.h ||
8. || kR^itsnabhAvAdhikaraNam.h ||
1) atrAdhikaraNe brahmaj~nAne visheShAdhikAriNAM yatInAM sarvAshramibhyo.atishayasamartanena j~nAnamahimA varNyate | pUrvapakShAdipradarshanAya sUtraM paThati - kR^itsneti || atra gR^ihINopasaMhAra ityaMshasUchitaM sayuktikapUrvapakShamAha - kuTumba iti || kuTumba ityataH prAk.h tatreti, uktvetyataH prAk.h mokShamiti chopaskartavyama | gR^ihiNetyAvartate | ShaShThayarthe tR^ithIyaH | upasaMhAra upaniShatsamApanam.h | tathAchetthaM yojanA - gR^ihasthasyaiva muktAvuttamatvaM, kuto? yasmAt.h "tatra' ChandogopaniShadi "AchAryakulodvedamadhItya yathAvidhAnaM guro karmAtisheSheNAbhisamAvR^ittya kuTumbe shuchau deshe svAdhyAyamadhIyAno dhAmirkAn.h vidadhadAtmani sarvendriyANi pratiShThApyAhiMsan.h savarANi bhUtAnyanyatra tIrthebhyaH sa khalvevaM vartayan.h yAvadAyuShaM brahmalokamabhisampadyate' iti "gR^ihiNA' gR^ihiNaH gR^ihasthasyaiva mokShamuktvA "na cha punarAvartate' iti "gR^ihiNopasaMhAraH' tadviShayakopasaMhAraH kriyate tasmAditi | na hyAdhikyAbhAve sarveShAM mokShe samAne vishiShyoktiH yukteti bhAvaH | upasaMhArapadaprayogenAsya vAkyasyAdhikye tAtparyaM siddhamiti j~nApitam.h | upasaMhArasya tAtparyanirNAyakatvAt.h | shrutyarthastu - "yathAvidhAnaM' vidhimanatikramya "AchAryakulAt.h' vaMshAt.h vedamadhItya "yathAvidhAnaM' sevArUpaM karma "atisheSheNa asheSheNa' "abhisamAvR^ittya' kR^itvA "kuTumbe' gR^ihasthAshrame vartamAnaH shuchau deshe sthitvA "svAdhyAyaM' vedamadhIyAno "dhArmikAn.h' dharmasambandhino vyApArAn.h "vidadhat.h' kuvarn.h tAdR^ishajanAn.h putrAdIn.h visheSheNa dhArayanniti vA "Atmani' paramAtmanIndriyANi "sampratiShThApya' niyamya "tIrthebhyo' yaj~nebhya; "anyatra' tAni vinA sarvANi bhUtAnyahiMsan.h yAvadAyuShaM svAtmAnamevaM pravartayan.h paramAtmAnaM dR^iShTvA.atha parabrahmalokaM "abhisampadyate' prApnoti | svargaM prApta ivAyaM punarAvartate kiM? netyAha - na cheti || cho.avadhAraNe | kadAchidapi kenApi nimittena naivAvartata iti | shrutau kuTumbIti kvachit.h pAThaH tattvapradIviruddhaH | pUrvapakShaM pratiShedhati - na cha vAchyamiti || kuto netyatastatra pUrvapakShahetoranyathAsiddhayuktiparaM kR^itsnabhAvAditi sUtrAMshaM hetutvena vyAchaShye - yata iti || kR^itsnagR^ihasthAniti hetugarbham.h | kR^itsnAH sampUNarAH gR^ihasthadharmA yeShAM te tathoktAH | asya vivaraNaM - devAniti || anena kR^itsno bhAvo gR^ihasthadharmo yasya devavargasya kR^itsnasya gR^ihasthadharmasya bhAvo yasminniti vA sa tathokta iti sautrapadaM vyAkhyAtaM bhavati | sUtre ekavachanaM jAtyabhiprAyam.h | "apekShya' viShayIkR^ityetyanena sUtre paJNchamI lyablopanimittetyuktaM bhavati | eveti tushabdArthoktiH | na tu manuShyagR^ihasthAniti tadabhiprAyaH | yato devAH kR^itsnagR^ihasthAH ato yogyatvAt.h kR^itsnagR^ihasthAn.h devAnapekShyopasaMhAraH kriyate, na tu manuShyagR^ihasthAn.h | yata evamato na tadbalAt.h gR^ihasthasyaivottamatvamiti vAchyamiti yojanA | tathA cha manuShyottameShu svarUpagR^ihibhyaH svarUpayatInAmevottamatvam.h | svarUpayatInAM sAdhanakAle kadAchidgR^ihasthajanmaprAptAvapi yatIjanmabahulyAdyatitvameva | mAnuShayatibhyastu devAnAmevottamatvaM bodhyam.h | kriyata ityanantaraM na cha devAnAmapi yateruttamatvaM kathamiti vAchyam.h | "kR^itsnabhAvAt.h' kR^itsnayatidharmasya deveShu bhAvAt.h sadbhAvAditi sautrapadasya vyAkhyAnAntaramupaskatarvyam.h |
2) nanu devAnAM kR^itsnagR^ihasthatvaM kR^itsnayatidharmatvaM cha kutaH siddhamityataH kR^ithsnabhAvAditi padopalakShitAM shrutimAha - kR^itsnA hIti || hiH prasiddhau | tathA cha prasiddhA devA eva "kR^itsnAH' pUrNAH "gR^ihiNoH' gR^ihasthAH | ete devAH kR^itsnAH yataya iti pratimAdvayam.h | tatra yatitvasAdhakamAha - ata iti || "ataH' kR^itsnayatitvAdeva "eteShAM' devAnAM putrAH "dAyaM' vibhAgAtpUrvaM pitrAdisampAdita dravyAdi dAyaH taM nopayanti' na prApnuvantItyarthaH | tathA cha yathA yatiputrANAM yatisampAditaprAptyabhAvaH, evaM indrAdidevaputrANAM jayantaprabhR^itInAM indrAdyaishvaryaprAptyabhAvo.apIti devAnAM yatitvaM siddhamiti bhAvaH | yathoktaM dvitIyatAtparyaM -
adAyAdAstu putrANAmudriktaj~nAnachakShuShaH |
nArAyaNaparA devAH....|| iti || 
gArhasthyasAdhakamAha - na cheti || ete devAH "gR^ihAn.h' gR^ihasthAshramaM bhavanaM vA na visR^ijantItyarthaH | prasiddhagR^ihasthA api tatheti bhAvaH | arAgA ityAdi visheShaNAni trINi yatitvasyaivopapAdakAntarANi | punagarArhasthye sAdhanAntaramAha - sarvabhogA iti || punaryatitve upapAdakamAha - sarvaj~nA iti || yathA yatInAM gR^ihivadvayAsaN^.hgAbhAvAdadhikaj~nAnasampAdanaM vidyate evaM devAnAM sArvaj~naM vatarta ityato.api teShAM yatitvamiti bhAvaH | punargArhasthye sAdhakAntaramAha - sarvakartAra iti || putrakR^ittvAdisarvakartAra ityarthaH | atra shrutau kR^itsnA yataya iti yatitvasyApyuktiH devAnAmapi yatyapekShayA kathamuttamatvamiti shaN^kAnirAsAya | gArhasthyayatitvasAdhakahetUnAM vyAmishroktistu deveShu tayoravirodha iti pratipAdanAyeti dhyeyam.h | itIti | iti pautrAyaNashrutiH devAnAM kR^itsnagArhasthyayatitve Aheti na hetvasiddhiriti vAkyasheShaH | tatAchAyaM sUtrArthaH - yataH yaH "kuTumbe' ityAdinA gR^ihiNo mokShamuktvA "na cha punarAvartate' iti "gR^ihiNA' gR^ihiNo gR^ihasthAshramiNaH "upasaMhAraH' upaniShatsamApanaM saH "kR^itsnabhAvAttu' kR^itsnagR^ihasthadharmavato devAnapekShyaiva kR^itaH, ato yatereva sarvAshramiShu uttamatvaM, na gR^ihiNa iti siddhAntavAdasya na tadvirodha iti vAkyasheShaH | devAnapekShyeti kutaH? teShashaM "kR^itsnabhAvAt.h' kR^itsnagR^ihasthadharmavattvena gR^ihiviShayakopasaMhArayogyatvAt.h | na cha devAnAmapi yateH sakAshAduttamatvaM kathamiti vAchyam.h | "kR^itsnabhAvAt.h' kR^itsnasya sampUrNayatidharmasya teShu sadbhAvAt.h | na chAshramadvayasattve mAnAbhAvaH | "kR^itsnabhAvAt.h' "kR^itsnobhayabhAvashruteriti | 