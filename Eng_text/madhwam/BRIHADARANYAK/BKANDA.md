shrImaddhanumadbhImamadhvAntargatarAmakR^iShNavedavyAsAtmakalakShmIhayagrIvAya namaH || kalyANaguNapUrNAya doShadUrAya viShNave | namaH shrIprANanAthAya bhaktAbhIShyaprAdAyine || praNasya shrImadAnandatIrthAdigurushekharAn.h | kANvopaniShadorthAnAM saN^grahaH kriyate mayA || asyA upaniShado brahmasUryayAj~navalkyakaNvAH kramAdR^iShayaH | lakShmasho devatA | vAkyarUpatvAnna chChandonveShaNaM | asyA upaniShadodhyAyAShyAtmakatvepi pUrvAdhyAyadvayasya vidyAdhikArAtharM ashvamedhakarmanirUpaNaparatvena tadavyAkhyAya karmaNA shuddhAntaHkaraNasya brahamasvarUpaM nirUpayituM pravR^ittaM tR^itIyAdhyAyAdigranthasandarbhaM vyAchakhyau bhagavAnbhAShyakAraH | tathAhi | Adau pUvarprakR^itAshvamedhayAgIyAshvAniShThAM brahmavidyAmAha || uShA vA ityAdinA khaNDadvayena | yAgIyAshvo hi uchchaishshravAH tatrAshvarUpo brahmA tatra cha tadrUpo hariH sannihitaH | tatra sannihitayorashvarUpayoH brahmaviShNvoraN^geShu jagadAshrityAstIti shiNaHprabhR^ityuttamAN^gakrameNAha || uShA vA iti || medhyasya meghashabditayAgArhasya ashvasya tatra sannihitAshvarUpabrahmagatasyAshvarUpasyAshvanAmno hareH shiraH uShAH uSho devI tato jAtA | tadAshrityatiShThatItyarthaH | shira ityAdi prathamA paJNchamIsaptamyorarthe dhyeyA | tathA tR^itIyArthe chaturthyarthe ShaShThayaSharthe cha j~neyA | uShAH shirasA sattApratItipravR^ittimatIti | uShAH shirase tadupistyarthA | aN^geShu yathAshrayabhAva iti sUtrAt.h | uShAH shirasastatsavAmiketi | evamagre.api dhyeyam.h | vai shabdaH prasiddhayarthaH | sUryashchakShu ashvasya medhyasyeti sarvaniShajyate | tadarthaH prAgvat.h | sUryo maNhalAbhimAnI devashchakShuSho jAtastatra tiShThatItyAdirarthaH | evamagre.api | vAto vAyvabhimAnI prANaH | vaishvAnaranAmAgniH vyAttaM vivR^itamukham.h | saMvatsaraH saMvatsarAbhimAnI brahmA ashvasya medhyasyAtmA sarvadehaH | prAktanasyaiva sarvaniShaN^gasambhave punarashvya medhyasyetyuktiH kasyachidashvasyaivaM mahimA na kintu sarvasyApi yAgIyAshvasyeti dyotanAya | dyauH dyulokabhimAnI pR^iShTham.h | antarikShaM antarikShAbhimAnI vighneshasUnurudaram.h | pR^ithivI pR^ithivyAbhimAnI pAjasyaM pAdAH | disho digabhimAninashchatvAraH pArshve | pUrvAparavibhAgenaikapArshvasya dvitvenapArshvadvayasya chatuShTvAt.h pAshvebhyo jAtAstAnAshritya tiShThanti chetyevamAdirarthaH | avAntaradishaH koNamAninaH | parishavaH parishavashabditapArshvasthAsthipuchChAni | R^itavaH vasantadiShaDR^itumAninaH aN^gAni shiNaHpAdamUlachatuShyayapuchChabhedena ShaDaN^gAni | mAsA ardhamAsAshcha mAsapAkShAbhimAninaH | parvANi pradhAnasandayo.avAntarasandhayaH | ahorAtramAninaH | pratiShThA pAdAH | nakShatrANi nakShatrAbhimAninaH asthIni | namaHAkAshabhimAnI vighneshaH mAMsAni | sikatAH sikatAbhimAninaH uvadhyaM purISham.h | medhyA shvagatabhagavadudarasthamiti yojyam.h | uvadhyAshritapR^ithivIdevyAM sikatAbhimAninastiShThantItyAdirartho dhyeyaH | pR^ithivyAH pAdA shrayatvoktAvapi uvadhyAshrayatvaM na viruddhaM aishvaryAdvahurUpatvAchcha | sindhavo nadImAninaH gudAH AntrANi | parvatAH parvatAbhimAnino devAH | yakR^ichcha klomAnashcha yakR^itklomashabditamAMsavisheShAH oShadhayashcha vanaspatayashcha tadabhimAnino devAH lomAni | udyan.h udayaN^gato raviH pUrvArdhaH nAbheH pUrvabhAgaH | nimlochan.h astaM gachChan.h jaghanArdhaH nAbheradhobhAgaH | yat.h vidyotate yo vidyudabhimAnI t.h sa vijR^imbhate | medhyAshvasya vijR^imbhaNaM audaravAyuvashena mukhavyAdAnaM vijR^imbhaNam.h | yattachChabdayorvyatyAsena yojanA | yat.h stanayati meghagarjanAbhimAnI yaH tat.h saH vidhUnute gAtraM kampayate | gAtrakampanAshrita ityAdirarthaH | yadvArShati varShAbhimAnI yaH tat.h saH mehati mUtrayati | mUtramaNAshrita ityAdaH | vAgeva prasiddhavAgabhimAnideva eva | asya medhyAshvasthasya hareH vAk.h tato jAtA tAmAshritya tiShThatIti j~neyam.h | evaM shiraH prabhR^itiprathamAntashabdAnAM uShAH shiro brahma nAmetyAdibhAShyoktasmR^ityA saptamyarthAdiparatvamupetya uShodevIprabhR^itidevAnAM medhyAshvagatahareshshiraHprabhR^ityabhgashritatvAdirUpa ekArtho.asya khaNDasyoktaH | IshAN^gavAchino vA syurityAdismR^ityanurodhena medhyAshvagatasya hareshshiraH prakAsharUpatvAduShA ityuchyate | chakShuH sUriprapyatvAdihetunA sUrya ityachyata ityAdirUpeNa yogavR^ittyA uShassUryavAtavaishvAnarAgnisaMvatsarAdishabdAnAM shiraH prabhR^itibhagavadavayavavAchiparatvenAnyopyartho dhyeyaH | asminpakShe yathAshrutameva sAmAnAdhikaraNyam.h || 3 || 1 || 1 || medhyAshvaniShThabhagavatsambandhividyAvisheShamAha || ahariti || ashvamedhau yamedhyAshvasya pUrvAparadeshau homayogyau mahimashabditau | tadabhimAnyuktipUrvaM tayoH janmakaraNAdyAhAtra khaNDe | ashvaM purastAnmedhyAshvasya purobhAgo mahimanAmA ahaH aharabhimAnimanmathAbhimanyamAnaH anvajAyata AsIdityarthaH vai prasiddhidyotakaH | tasyamahimAbhimAnino.ahashshabditasya manmathasya | pUrve anAdau | mukhye iti vA | samudre samyagguNairudriktatvAdutkR^iShyatvAddhetossamudranAmake harau yonirutpattiH | enaM asyAshvasya pashchAt.h pashchAdbhAgo mahimanAmA rAtriH rAtridevatAratyabhimanyamAnaH anvajAyata abhavat.h | tasya pashchAdbhAgAbhimAnino rAtridaivatasya apare amukhye samudre samudrikte amukhyasamudrekavati chaturmukhe yonirutputtiH | vikShipyoktaM buddhayArohAya saN^gR^ihyAha || etAviti || etau mahimAnau mahimashabditAvashvadehapUrvottarabhAgau ahorAtrashabditamanmatharatyabhimanyamAnau ashvamabhitaH ashvadehasya pUrvAparadeshe sabambhUvatuH vai iti | na kevalaM bhagavAn.h ashvarUpI medhyAshve tiShThati kintu devAdivAhakeShvapi sthitvA tattatkarmakartR^itayA tattannAmA vartata ityAha || hayo bhUtveti || hatvA shatrUn.h yAtIti vyutpattyA hayanAmA san.h hayarUpI devAshveShu teShAM shatruhananAya AviShyassan.h devAnavahat.h | nityaM yuddhakartR^itvahetunA vAjinAmA san.h | vAjirUpI gandharvAshveShu sthitvA gandharvAnavahat.h | devapreShyatayA gandharvANAM sarvadA yuddharatatvAttadashvA vAjinaH vAjaM yuddhamasyAstIti vAjI | atigatimattvahetunA arvanAmA san.h asurAshveShu sthitvA asurAnavahat.h | teShAmashvA atigatimantaH | IShadAshugamanahetunA ashvanAmA san.h manuShyAshveShu sthitvA manuShyAnavahat.h | saॅShadgatimanto hi manuShyAshvAH | asya shatruhananAdivyApAre kassahAyaH nAnAvidharUpajanakashchaka ityata Aha || samudra eveti || samudrekahetunA samudranAmA harirevAsya hareH bandhuH | samudra evAsya yoniH kAraNam.h | svasmAdeva svayaM nAnArUpANyAvirbhAvayati aishvaryAtishayAditi bhAvaH || iti prathamamashvabrAhmaNam.h || 3 || 1 || 2 || prakR^itAshvamedhayaj~no bhagavadArAdhanatvena brahmAdibhirapyanuShThita iti sokAmayata medhyamiti taM saMvatsarasya parastAdAtmana Alabhata ityAdinA vaktuM tadupayuktAM kAJNchana kathAmAha || naiveheti || iha avakAshe agre vishvajaneH prAk.h pralaya iti yAvat.h | kiJNchana vastu naivAsIt.h | prakR^ityAdeH kAraNajatasya sattvAnnaiva kiJNchanAsIdityuktiH kathamityata Aha || mR^ityunaiveti || ashyate bhujyata ityashaM AhArabhUtaM jagat.h nayati prerayatIti ashanAyA tayA ashanAyatA mR^ityunA sarvasaMhArakeNa hariNA idaM sarvaM nityajAtamAvR^itamAsIt.h | abhibhUtaM suptashaktikamAsIt.h | tadadhInamevAsIt.h | na svatantraM ato nAsIdityuktiriti bhAvaH | tathAhi shrutyantaraM nAnyatkiJNchanamiShaditi | jagannetR^itvasya shrItatvAdau sattvepi mukhyato mR^ityunAmA harireva neteti sa evAtra grAhya iti bhAvenAha || ashanAyA hi mR^ityuriti || hi shabdaH ekaH purastAdya idaM purastAdya idaM babhUva yato ba1bhUva bhuvanasya gopAH| yamapyeti bhuvanaM sAmparAye sa no harirdhR^itamihAyuShettu deva ityAdishrutiprasiddhidyotakaH | tat.h tasmAtsvasmAdanyasyAbhAvAt.h | manokuruta aichChat.h | apsR^iShyayarthamiti sheShaH | ichChAprakAramAha || Atmanvati || AtmavAn.h jagadAkhyagauNadehavAn.h syAM bhaveyamiti | vishvasR^ijaM viriJNchaM sR^iShTvA taddvArA svadhInaM jagatsR^ijeyaM tataH prAgapassR^ijeyamityaichChaditi tAtparyArthaH | apAM pANisukhahetutvAtpUjAsAdhanatvAchchAdau tatsR^iShyimAha || sa iti || sa mR^ityunAmA hariH | apsR^iShyayarthamAtmAnamarchannacharat.h | tasyArchataH svAtmAnaM pUjayatassakAshAdApojAyanta | archato jAtatvAdudakasyArkanAhetutayA pampadavAchyamudakaM abhUditi yattadevArkasyArkapadavAchyasyArkapadapravR^ittinimittam.h | anena nimittenodakasyArkanAma praptamiti prasiddhidyotako vai shabdaH tAtparyaj~nApanAyaitajj~nAninaH phalamAha || kamiti || yodhikArI evaM viShNujAtatvapUjAsAdhanatvasukhasAdhanatvaprakAreNaitadarkatvaM arkapadapravR^ittinimittaM arkasya arkapadavAchyasyodakasya veda asmai kaM sukhaM bhavati ha vA iti | archato jAtaM kamarkamiti vyutpattiH | niruktibalAdarityetAvata evopapadasya sheShaH || 3 || 2 || 1 || arkanAmnassUrye prasiddhatvAttadbalAdap.h shabdopi tatpara eva kiM na syAditi shaN^kAmapAkartuM prAguktamapAmarkanAmatvamanuvadantastAbhyaH pR^ithivIsR^iShyayAdikamAha || Apo vA arka iti || vai shabdovadhAraNe | Apa evAtrArko nAditya itrata lokarUDhitopi vAchanikayogasya niravakAshatayA prAbalyenApAmevArkanAma archato vai ma iti prAguktaniruktibalAditi bhAvaH | uktaM hi kampanAdityatra rUDhitopi vAchanikayogasya prAbalyam.h | tadyadapAM tat.h tAsAM apAM yat.h sharaH yaH sharaH maNDa AsIt.h tat.h sasharaH sa mahanyata nibiDobhavat.h | sA vidheyApekShayA strIliN^ganirdeshaH | saMhataH sharaH pR^ithivyabhavat.h | tasyAM pR^ithivyAM shvetadvIpe ashrAmyat.h shishye | mR^ityurityanuShaN^gaH | agnirme syAdityatapachcheti sheShaH | tasya shrAntasya taptasya agnirme syAditi chintayatastejo rasastejassAmarthyasya rasaH jagatsAmath.hryasArabhUto baladevatArUpogniH agrajatvAdagraNItvAdaN^ginAM netR^itvAdvA agninAmA mukhyavAyuH niravartata udapadyateti || 3 || 2 || 2 || tasyAgninAmno vAyoH mahimAnamAha || sa iti || sogninAmA vAyuH | AtmAnaM tredhA vyakuruta vyabhajat.h | AdityaM tR^itIyaM vAyuM tR^itIyamagniM tR^itIyamiti | trayANAM madhye ekaikasyotaradvayApekShayA tR^itIyatvamastIti sarvarUpANAM samatvasiddhaye tR^itIyaM tR^itIyamityevoktam.h | prathamaM dvitIyaM tR^itIyamityuktau rUpANAM taratamabhAvaH pratIyeta | prANinAmAyurAdAya yAtIti vyutpattyA AdityanAmakaM jagatprakAshakatvenAdityasthaM rUpamekaM sarvaprANisharIragaM sajjagatpAlakaM vAyurUpamekam.h | prAguktaniruktyA agninAmakaM agnisthaM sarvayaj~napravartakaM rUpamekaM cheti tredhA vyakurutetyarthaH | prAN^.hniravartatAgnirityuktyA agnereva trirUpeti bhramanirAsAyoktameva rUpAntaravivakShayAnvAha || sa eSha prANastredhA vihita iti || prANo mukhyavAyussa cha kUrmarUpeNa jagaddhArakaH sannapyAsta iti tasya sthitimAha || tasyeti || kUrmarUpeNa sthitasya vAyoH prAchI dik.h shiraH | prathamA saptamyarthe | prAchyAM dishi shirastiShThantItyarthaH | evamagre.api || asau chAsau chermau || Irmau pAdau | asau chasau cha AgnyeyyaishAnyau dishau | athetyarthAntare pashchimadigavasthitAN^gAni vachmItyarthaH | asya kUrmarUpasya vAyoH puchChaM pratIchIdik.h | asya sak.hthyau pAdau asau chAsau cha nairR^itavAyavya dishau | aya pArshve dakShiNA chodIchI cha | dyauH dyulokaH pR^iShTham.h | kUrmadehasyodardhvabhAge asyodaramantarikSham.h | AkAshamudarestItyarthaH | asya uraH vakShaH | adhobhAga iti yAvat.h | iyaM pR^ithivI kUrmarUpasya uraH pbhR^ityadhobhAgAshritA ityarthaH | soyaM vAyukUrmaH kutra tiShThatItyata Aha || sa eShopsu pratiShThita iti || aNDodake pratiShThita ityarthaH | yadyapyayaM kUrmarUpo vAyuH paJNchAshatkoTivistIrNAyAH pR^ithivyAH nikhilamapi pradeshamabhivyApya tAmurassaMshliShyAM kR^itvA tasyA upari tiShThati | ata eva tAvatparimANakUrmadehasyoparibhAgo dyulokaparyantamAsta iti dyulokAdhAtvaM pR^iShThasyAntarikShAshrayatvaM madhyabhAgasyodarashabditasya yuktam.h | tathApi vAyavIyakUmardehasyApratighatvAt.h shirovAhupAdapuchChapArshvAnAM lakShayojanaghanIbhUtabhUkhaNDapAshveShu anupravishyAtirichyANDodaparyantaM gatvA tadudake avasthitatvAdapatasu pratiShThita ityuktam.h | vAyukUrmAdij~nAninaH phalamAha || yatreti || ya evaM vidvAn.h vAyorAdityAdirUpatrayaM kUrmarUpaM choktaprakAreNa jAnan.h yatra kvacha yasminkasmiMshchiddeshe eti gachChati tiShThA sA chettadeva tatraiva pratitiShThati saMsthitimAn.h bhavatItyarthaH || 3 || 2 || 3 || vAyureva brahmA bhavatIti j~nApayituM vAyUtpattiM pUrvamuktvA brahmaNaH sR^iShyiviShayAmashvamedhakaraNe sAkShAdupayuktAM kathAmAha || sokAmayateti || brahmaNoshvamedhakartR^itvena tadutpattikathAyA ashvamedhakR^itA vAdarajananAya upayogavat.h | vAyUtpattyukterapi ashvamedhAdau sa evodgAnadakSho nAnya ityatha hemamAsanya
mityAdinopayogo vyakta iti j~neyam.h | AtmA viriJNchaH me dvitIyo jAyeteti sa mR^ityurakAmayata | sa mR^ityuH manAsA svechChayA | vAchaM shrIdevIM | mithunaM yathA bhavati tathA samabhavat.h | sa iti tachChashabdArthaM vyanakti || ashanAyAM mR^ityuriti || bindurAdhikyArthe | sarvAshananetR^itvena ashanAyeti | tat.h tatra devyAM yadretaH sthApitamAsIt.h | sa retaH | vidheyApekShayA pulliN^gatvam.h | saMvatsarobhavat.h samyak.h vatsabhUtAn.h devAn.h ramayatIti vyutpattyA saMvatsaranAmA brahmA abhavat.h ramateH JNamantADuH | kiyatkAlaM devI garbhaM dadhAretyato vatsaraparyantamityAha || na ha pureti || tataH viriJNchotpatteH purA pUrvaM saMvatsaraH nAsa ha nAbhUtkila | kortha ityato vyanakti || tamiti || taM viriJNchaM yAvAndvAdashamAsAtmA saMvatsaraH etAvantaM kAlamabibhaH udare dhR^itavatI devI | tametAvataH kAlasya saMvatsarasya parastAt.h pashchAt.h asR^ijana asUta | vANIdR^iShyiM vaktumupoddhatamAha || tamiti || jAtaM taM viriJNchamimabhi prati tadAbhimukhyeneti yAvat.h | vyAdadAt.h tamattuM mukhavivR^itimakarodityarthaH | satu bhItyA bhANamakarot.h | bhANiti shabdamakarot.h | saiva bhANiti shabdastadabhimAnI vidheyApekShayA strIliN^gatvaM vAk.h sarasvatI abhavat.h | bhArUpatvANNashabditasukharUpatvAd.hjabhANiti bhagavAn.h tadvayaMjakatvAtsarasvatI bhANabhavadityuchyate || 3 || 2 || 4 || tataH kiM jAtamityato.adanAnnivR^ito bhagavAn.h (mR^ityuH)vANIvANIshvarAbhyAM jagatsR^iShTvA pashchAtsamaharadityAha || sa iti || saH mR^ityunAmA hariH | imaM saMvatsarAkhyaM viriJNcham.h | abhimaMsye lInaM kariShye saMhariShyAmi yadi tarhIti sheShaH | kanIyaH alpamannaM kariShye kR^itavAn.h bhaveyamityaikShatAlochitavAn.h | evamAlochya sa mR^ityuH adanAnnivR^ittassan.h tayA vAchA sarasvatyA tenAtmanA viriJNchena mithunIbhUtAbhyAM tAbhyAmiti yAvat.h | idaM sarvamasR^ijatetyuktaM vyanakti || R^icha iti || R^icha iti || R^igAdyabhimAninaH | gAyatyAdiChandobhimAninaH yaj~nAbhimAninaH | asR^ijatetyanvayaH | ajanayadityatharH | saShyimuktvA saMhR^itimAha || sa iti || sa AtmA viriJNchaH | yadyadevAsR^ijata tattadattumadhriyata manokuruta mR^ityurityarthaH | Adachchetyapi dhyeyam.h | kutaH sarvamAdanmR^ityurityataH svasyAditinAmavAttvahetorityAha || sarvamiti || mR^ityuH sarvamattIti yat.h tat.h sarvAdanaM aditeraditipadavAchyasya mR^ityoraditittvaM aditipadapravR^ittinimittam.h | anyathA sarvAdanAbhAve savarAttR^itvanimittakaM yat.h svasyAditinAma AditirdevatAmayI ityAdi shrutyantaresti tanna syAdataH sarvamAdaditi devamAtari prasiddhAditi nAmno nimittoktiparamiti tyayuktam.h | tasyAssarvAdanasya bAdhAt.h | mR^ityupadoktabrahmaprakaraNavirodhAchcha | tathAcha sUtram.h | attAcharAchara grahaNAt.h | prakaraNAchcheti | tAtparyadyotanAyaitajj~nAninaH phalamAha || sarvasyeti || yodhikArI aditeraditipadavAttyasya mR^ityunAmno hareretadadititvaM aditipadapravR^ittinimittamevaM veda sa iti sheShaH | sarvasya svayogyasyAttA bhakShakaH bhavati | nedaM stutimAtraM kintu vAstavameveti bhAvenAha || sarvamasyAnnaM bhavatIti || 3 || 2 || 5 || ashvamedhakartR^ijanimuktvA tatsAdhanAshvarUpapashUtpattiM vaktuM kathAmAha || sa iti || sa chaturmukhaH | bhUyasA yaj~nena shreShThenAshvamedhakratunA | bhUyaH paripUrNaM brahma | yajeya pUjayeyamityakAmayata | evaM kAmayamAnassa sAdhanAsmR^iterashrAmyAt.h shrAntobhavat.h | sa tapotapyata atapadityarthaH | tApavAnabhUditi yAvat.h | tasya shrAntasya taptasya dehatyAgechChAyAM satyAM dehAdudakrAmAt.h | tasminnutkrAnte sati tenaiva saha yasho vIryamudakrAmaditi kAMkShitapUrtyA vAkyayojanA j~neyA | yashovIryashabdAtharM vyanakti || prANA vaiyasho vIryamiti || yashevIryahetutvAtprANA indriyAbhimAninaH || prANeShUtkrAnteShviti || viriJNchena saheti yojyam.h | shvayituM sthUlabhAvaM prAptuMha adhi्rayata abhUt.h | sthUlamabhavadityarthaH | tasya viriJNchasya sharIre evaM sthUlatAM prApte sati sharIra eva praveShyuM mana AsIt.h || 3 || 2 || 6 || tataH kimAsIdityata Aha || sa iti || idaM shavarUpaM sthUlatAM prAptaM sharIraM medhyaM pavitraM syAt.h | anena sharIreNa AtmanvI dehavAn.h syAM bhaveyamiti sa chaturmukhokAmayata aichChat.h | pravivesha chetyapi dhyeyam.h | tataH praveshAnantaraM dehasya shvetIbhAvAnantaramiti vA sthUlAddehAditi vA ashvamedhasAdhanaM dR^iShTvA ashvobhavat.h | ashvAkAraM dehAntaramekenAMshena dhR^itavAnityarthaH | tatoshvamedhamakAroditi sheShaH | prAktanapundehasya ashvadedehasya yAgasya cha trayANAmashvamedhanAmanirvachanenAha || yaditi || tachCharIramashvat.h sthUlamabhavat.h | medhyaM chAbhUditi yat.h tadeva sthUlatAbhavanaM medhyatAbhavanameva ashvamedhasya ashvamedhanAmnashsharIrasya tachCharIrakasya chaturmukhasyAshvamedhatvaM ashvamedhanAmanimittam.h | shvetIbhAvaM medhyAtAM pavitratAM cha gate sharIre sthitatvAt.h brahma ashvemedhanAmakomavadityatharH | tathA tatpuMsharIraM ashvat.h dvitIyaM medhyam.h | yAgasAdhanaM chAbhUditi yat.h tadevAshvamedhanAmno yAgIyAshvasyAshvamedhatvam.h | pundehastho brahma sthUlabhAvaM gatAtpundehAdashvAkaraM dehAntaraM sR^iShTvA aMshena tadadhiShThAya phalavisheShasiddhayarthaM yaj~nasAdhanaM chAbhUdityashvarUpopyashvamedhIyatvahetunA ashvamedhanAmA bhavadityarthaH | tathA yat.h yadarthaM avAkhyasAdhanadvarA yatkarmAnuShThAnArthamiti yAvat.h | ashvat.h sthUlamabhavat.h medhyaM shuddhaM cha tadichChayAbhavaditi yat.h tadeva shvetIbhUtamedhyapundehasthabrahmaNA ashvamedhanAmakAshvarUpasAdhanadvArAnuShThitatvamevAshvamedhanAmno shvamedhatvaM ashvamedhanAmanimittamiti tredhAsya vAkyasyArtho dhyeyaH | yodhikArI evaM uktapravR^ittinimittenAshvamedhashabdavAchyatayA enaM pundohinaM ashvadehinaM viriJNcha yAgaM cha veda jAnAti | eSha pumAn.h ha vai eSha pumAnevAshvamedhamashvamedhashabdArthaM veda nAnya ityarthaH || 3 || 2 || 7 || pUrvaM sheShoktyA ashvamedhamakarodityuktam.h | taM prakAraM darshayati || tamiti || sa ityanuvartate saH viriJNchaH taM ashvarUpamAtmAnamanavarudhyeva nirodhamakR^itvavAmanyata  avarodhahItanayA bhUmaNDalaM chArayiShyAmItyamanyartatyethaH | ashvarUpaH svayamevetIchChayA saJNchArasambhavepi loka iva nirodhyanirodhakabhedamupetyeyamuktiritIva shabdaH | saMvatsaraM chArayitvA saMvatsarasya parastAt.h | Atmane svAntaryAmiNe bhagavate Alabhata vishastavAn.h | vishasya | tasya vapAmaN^gAni cha haraye dattavAnityarthaH | ashvamedhIyAshvasya prajApatidevatAkatvAtprajApatItarakartR^ikayAge sadehamAniharaye praNametkevalAya vetyuktanyeyena prajApatisahitaharaye havirdAnam.h | prajApatikartR^ike tu yaj~ne adhiShThAnavinAkR^itakevalaharaye dAnamiti kR^itvA kevalasvAntaryAmiNe havirdattavAniti j~neyam.h | pashUn.h ajAdIn.h devatAbhyaH anyadevatAsthaparamAtmarUpebhyaH uktanyAyAt.h | pratyauhat.h tattavAn.h | kuto brahmA svAtmasthAyAshvaM devatAstharUpebhyonyapashUnAlabdhavAnityata Aha || tasmAditi || tasmAtsvAtmasthAya devatAsthAya tattatvakAraNAt.h indradayaH pR^ithuprabhR^itirAjAnashcha prokShitaM pashuM jAtyekavachanam.h | ajAdipashujAtaM sarvaM sarvadaivatyaM sarvadevatAsambandhi | ashvaM cha prajApatisambandhinaM Alabhante | na kevalaM brahmAdirashvamedhAkhyopi tvashvamedhanAmakabrahmAdhiShThAnatvAtsUryopyashvamedhanAmetyAha || eSha ha vA iti || eSha ityuktaM vyanakti || ya eSha tapatIti || kutaH yatastasya tasinmansUrye saMvatsaro brahmA.ashvamedhanAmA sanniti sheShaH | AtmA Atato vyAptostyata iti tasya mahimAnamAha || ayamiti || ayaM saMvatsarAkhyo brahmA arkorkasthorkanAmA agniragnisthatayAgninAmA | tasya brahmaNaH ime lokA AtmAnaH tena AtatAH vyAptA iti kR^itvA tasyAtmAna ityuchyante | evaM sUryAdau sarvatra vptashchettarhi kiM sa eva sarvottamaH netyAha || tAviti || upalakShaNam.h | arkAgnilokAshvamedhAsteShu sthito brahmeti yAvat.h | so punarekaiva devatA bhavatItyata sA u iti padavibhAgaH | prasiddhaviShNvAkhyaikadevatAdhIna eva bhavati u bhavatyeveti setyuktadevatA ketyata Aha || mR^ityureva | nR^isiMha eva | taM jAnAnniti sheShaH | taM mR^ityunAmakaM nR^isiMha jAnanbrahmA punarmR^ityumR^itiH punarmR^ityurmR^itiH smR^itetyukteH | apapunarmR^ityuM akAlamR^itiM jayati | mR^ityuH mR^itirUpo mR^ityurenaM brahmANaM nApnoti | kuta mR^ityuH nR^isiMhaH asya brahmaNa AtmA svAmI bhavati | etAsAM devatAnAM rudrAdInAM pUrvaprakR^itArkAdInAM vA eko mukhyo bhavati svAmI bhavati Ishatvena vartata ityarthaH | yatota iti yojanA | yadvA mR^ityurasyAtmetyetat.h nainamityuktArthe etAsAmityuktArthe cha heturiti j~neyam.h || dvitIyamashvaj~nedhabrAhmaNam.h || 3 || 2 || ashvamedhAdiShu vAyurevodgAtA kAryastasyaiva tatra prAptavighnavighAtakShamatvAdityatha hemamAsanyaM prANamityAdinA vivakShurupodghAtamAha || dvayA iti || prAjApatyAH brahmasutAH | devAshcha asurAshcheti dvayAH dvivargAH | ha prasiddham.h | iti shabdotra yojyaH | tataH tatra vargadvayamadhye | devAH kanIyAsaH kanIyAMsaH | saN^khayayA alpA eva | asurAH jyAsAH jyAyAMso bahava ityarthaH| te ubhaye | eShu lokeShu trilokAdhipatyaviShaye aspardhanta | spardhayA yuddhe jAte bahutvAchChaN^karavarotsiktatvAchchAsurairjitAH te devAH parasparamUchurha | AlochitavantaH sma | kathaM hanta harShe | yaj~ne udgIthena udgAnena | udgAnaprasannena hariNA asurAnatyayAma atikrAmAmeti || 3 || 2 || 1 || te evamAlochitavanto devAH yaj~namArabhya tatra vAchaM vAgabhimAninaM vahnimUchurha | tvaM nosmadarthe | udgAya R^igArUpaDhasAmagAnaM kurviti | tairukto vAgvahnistathAstvityuktvA tebhyo devebhyaH | devAnAmarthe | udagAyat.h | yo vAchi bhogaH udgAnajaM phalaM shatrujayAdi taM devebhya AgAyat.h | yat.h kalyANaM udgAnAdanyadR^igAdinA bhagavatstavanAdirUpaM vadati | tadAtmane svasmai AgAyadityanuShaN^gaH | te asurAH | anenodgAtrA nosmAn.h | atyeShyanti devA iti vidurvai | evaM viditvA te taM vahnim.h | abhidrutya Abhimukhyena gatvA | pApmanA.avidhyan.h | samyagudgAnaM yathA na bhavati tathA.akurvanniti | vedhameva vyanakti || sa ya iti || yosurakR^itaH pApmA sa saH prasiddhaH | ekastachChabdaH prasiddhArthakaH | prasiddhaH pApmA ka ityata Aha || yadeveti || apatirUpaM vyatyastasvaravarNAdikam.h | vadatIti yat.h idameva prasiddhaM pApavedhanamiti | kathamidaM pApamityata Aha || sa eva sa pApmeti || mantro hInaH svarato varNato vetderiti j~neyam.h || 3 || 3 || 2 || atha vahneH pApaviddhatvakAraNAt.h ghrANaM nAsikyavAyum.h | prAgvedatadAdikhaNDachatuShyayasyArtho dhyeyaH | ghrANe bhogaH | bhagavannirmAlyAghrANajamadR^iShyaphalam.h | tadanyashubhagandhaghrANajaM dR^iShyaM phalaM kalyANam.h | apratirUpamashubhagandham.h || 3 || 3 || 3 || athetyuktArthe | chakShush.hchakShudivantaM sUryam.h | chakShuShi bhogaH puNyatIrthakShetrAdidarshanajamadR^iShyaM phalam.h | tadanyasurUpAdikaM kalyANam.h | apratirUpaM durdasham.h || 3 || 3 || 4 || shrotraM digdevatAH | shrotre bhogo harikathAshravaNAdijamadR^iShyaphalam.h | tadanyasukhahetushabdaM kalyANam.h | apratirUpaM duHshrAvashabdam.h || 3 || 3 || 5 || manaH manodaivatamindraM rudraM sheShaM cha | manasi bhogo haridhyAnAdijaM shreyaH | tadanyasukhahetvarthajAtaM kalyANam.h | apratirUpaM svAnanugUlam.h | uktamupalakShaNaM anye cha devA udgAne pravR^ittAH pApaviddhA abhUvanniti vadannupasaMharati || evamukhalvetA devA iti || etAH devatAH vahnayAdInanyAMshcha devAnpApmabhirupAsR^ijansambaddhAnakuvarnnasurA evamenA vahyAdidevatA ityarthaH || 3 || 3 || 6 || atha sarvAsAM devatAnAM pApaviddhatvAt.h | imaM prasiddham.h | AsanyaM Asye bhavam.h | Asya shabdAdbhavArthenyapratyayaH yakArarUpavyaJNjanalopashcha | Asye antarityagrenirvachanAt.h | prANaM mukhyavAyuM | UchurdevAH | tvaM na ityAdi prAgvat.h | avivyatsan.h veddhumaichChan.h | ichChantaH kimAsannityata Aha || vidhvaMsamAnA iti || prAgvat.h sandhIbhUya vedhituM prAptA ete vishakalitAssantaH viShvaJNchaH vakragatayaH | bhinanabhinnamArgagatimanto vineshuH alakShitA abhUvan.h | tatra dR^iShyAntaH || sa yatheti || sa vidhvaMsanena viShvaggatiprakAraH yathA spaShyaM tathochyata ityarthaH | ashmAnaM vajrashilAm.h | R^itvA prApya | loShyaH pAMsupiNDaH | vidhvaMseta tathA vishakalitAvayavo bhavet.h | evaM hai va evameveti | tatonantaraM teShAM palAyitatvAdvA | devA abhavan.h lokAdhipatyAdibhUtimanta Asan.h | asurAH parAbhavan.h bhUtivihInA Asan.h | yodhikArI | evaM sarvAsuravidhvaMsanahetutayA prANaM veda | asya prANavedinaH dviShan.h bhrAtR^ivyaH shatruH pApmA | AtmanA paramAtmanA | tatprasAdeneti yAvat.h | parAbhavati parAbhUto bhavati || 3 || 3 || 7 || tataH kimAsIdityata A || te heti || te devAH | yaH itthaM shatruvinAshadvArA.asmadbhUtihetutvena | no.asmAn.h | asakta prApnot.h | saH kanu kutrAbhUt.h | ha Ashcharyam.h | ityUchuranyonyamAlochitavantaH | AlochyAyamAsyentaH mukhAntare.astIti nishchakrurityarthaH | ata eva Asye.ayata ityayAsyanAma vAyorityAha || soyAsya iti || nAmAntaraM chAha || AN^girasa iti || B-K-1
tannAma nirvakti | aN^gAnAM prANidehAnAM raso niyantA hi yatota iti | aN^ajagapadasyekArAntAdeshe aN^girasa iti siddheH | sa evAN^girasaH | etenAsyAsyantaravasthAne prayojanamuktaM bhavati || 3 || 3 || 8 || vAyormahimAntaramAha || seti || saiShA vAyurUpA devatA | dUrnAma vai | kutaH | asyAH devatAyAH mR^ityurdUraM hi yasmAttasmAditi | dUraM karotItyarthe kvipyantalope dUriti rUpasiddheH | dUramityAdi phalavAkyaM spaShyArtham.h || 3 || 3 || 9 || devAnAmasurikR^itapApasattvAtkathaM tato devA abhavanniti bhUtimattvoktirityata Aha || sA vA iti || saiShA vAyurUpA devatA | etAsAM devatAnAM pApmAnaM pAparUpaM mathR^iyumapahatya 
viyojya | AsAM dishAM prANisaJNchArAnukUladishAmanto yatra samudraprAnta iti yAvat.h | gamayAJNchakAra tatra nItavAn.h | AsAM pApmanastat.h tatra | janasaN^gheShu cha vinyadadhAt.h prAkShipat.h | tasmAt.h pApmanastatra prakShiptatvAdeva | janaM janasaN^gham.h | antaM dishAmantam.h | kuto neyAdityata uktam.h || nediti || pApmAnaM mR^ityuM net.h naivAnvavAyAni prApnavAnIti bhAvena neyAdityarthaH | tatra gatau pApAnvayaH syAditi bhAvaH || 3 || 3 || 10 || tAsAM pApaM mR^ityupahatya kimakarodvAyurityata Aha || sA vA iti || saiShA vAyurUpA devatA | etAsAM devatAnAM pApmAnaM pAparUpaM mR^ityumapahatya viyojya | AsAM dishAM prANisaJNchArAnukUladishAmanto yatra samudraprAnta iti yAvat.h | tat.h tatra | gamayAJNchakAra tatra nItavAn.h | AsAM pApmanastat.h tatra | janasaN^gheShu cha vinyadadhAt.h prAkShipat.h | tasmAt.h pApmanastatra prakShiptatvAdeva | janaM janasaN^gham.h | antaM dishAmantam.h | kuto neyAdityata uktam.h || nediti || pApmAnaM mR^ityuM net.h naivAnvayAyAni prApanavAnIti bhAvena neyAdityarthaH | tatra gatau pApAnvayaH syAditi bhAvaH || 3 || 3 || 10 || tAsAM pApaM mR^ityumapahatya kimakarodvAyurityata Aha || sA vA iti || atheti || tasmAditi pApApahatyanantaramiti vA | enAH devatAH | mR^ityumati | atikramya sthitaM Urdhvalokamavahat.h prApitavAn.h || 3 || 3 || 11 || etadeva pratyekaM pratyekaM vyanakti || sa vA iti || saH vAyuH | prathamAM pUrvamudgAtR^itayA viniyuktAM vAchameva vAN^mAninamabhnimevAtyavahat.h | mR^ityumiti sheShaH | mR^ityumatyamuchyata | pApamR^ityumuktA sA vAk.h | yadA tadA sognirabhavat.h agnilokAdhipatirabhavat.h | svapade sthitaH svavyApAraM karotItyAha || soyamiti || pareNa mukhyavAyunA || 3 || 3 || 12 || evamevAgretanakhaNDachatuShyayepyartho dhyeyaH | prANaM nAsikyavAyum.h || 3 || 3 || 13-14 || atikrAntA ityatra svasvavyApArAt.h kuvantIti sheShaH || 3 || 3 || 15 || eva ha vA enamiti phalavAkyaM vyaktArtham.h || 3 || 3 || 16 || atha devatAnAmabhIShyaprapaNAnantaraM AtmanaM svasmai | annAdyaM annakhyamadyamadanIyamuddishya tatprAptaye AgAyat.h | gAnaM saphalamAsIdityAha || yaddhi kiJNcheti || yatkiJNcha prANibhirannamadyate anenaiva prANenaiva | tadannamadyate kathaM iha prANiShu | pratitiShThati prANo yata iti yojyam.h || 3 || 3 || 17 || te devAH vAgAdayaH | bho prANa yadannaM prANibhiradyamAnam.h | idametAvadvai etAvadeva | nAtonyadasti | tatsarvamAtmana AgAsIH | asminnanne anu pashchAt.h | no.asmAn.h | Abhajasva bhAginaH kurvityabruvan.h | iti tairuktaH prANobravIt.h | te annakAMkShiNo yUyam.h | mA mAm.h | abhi abhitaH | saMvishata prANideheShu pravishateti | tathetyuktvA samantaM samantataH pariNyavishanta | tasmAdannabhAgitayA prANiShu niviShyatvAdevAnena prANena | preritaH prANI yadannamatti | tenAnnena | etA vAgAdayo devatA stR^ipyanti | etadvedituH phalamAha || evamiti || yodhikArI | evamuktaguNakam.h | prANaM veda jAnAti | enaM prANaj~nAninam.h | svAH j~nAtayaH | abhitaH saMvishanti upajIvakatvena taM parivArya tishThantItyarthaH | kathamevaM ha vai yathA prANaM vAgAdayobhiviThantyevameveti | svAnAM j~nAtInAm.h | bhartA rakShaka iti yAvat.h | shreShThaH pura etA agresaro.annAdodhipatishcha bhavatIti | prANaj~nAnipratIpakAriNoniShyamAha || ya iti || ya u | yaH kashchit.h | evaM vidaM prANaj~nAninaM prati | sveShu dhanaviShaye | pratibubhUShati pratikUlo bhavitumichChati | sa bhAryebhyo bhartavyajanapoShaNAyeti yAvat.h | naivAlaM ha naiva samartho bhavati | daridro bhavatItyarthaH | prANaj~nAninyanukUlasyeShyamAha || atheti || atharAntare.ayamatha shabdaH | ya enaM prANavidamanveva bhavati tasyAnukUla eva bhavati yastaM vai tamevAnu anusR^itya | bhAryAnbubhUShati matpoShyA ete bhavantvitIchChati | sa eva bhAryebhyolaM samartho bhavati | poShaNashakto bhavati khalviti || 3 || 3 || 18 || udgAne vAyoralAbhe kiM kAryamityato.ayAsdashabdamukhyAtharvAyvadhiShThAnabhUtAnayAsyAdiR^iShInudgAtR^itvena kuryAditi bhAvena mahimAdhikyAya cha tAn.h shabdAnvAyI nirvakti || sa iti || soyAsyaH aN^girasaH kutaH | hi yatoN^gAnAM prANidehAnAM raso niyantA | sa iti kaH yoN^gAnAM rasatvahetunAN^girasa ityuchyata ityata Aha || prANo vA iti || prasiddhametadityAha || prANo hi vA iti || tadupapAdayati || tasmAditi || aN^gAnAM sArabhUtatvAt.h | utkrAmati UrdhvaM gachChati | tadeva tadaiva | tat.h aN^gam.h | nigamayati || eSha hIti || 3 || 3 || 19 || eSha vAyureva bR^ihaspatiH u bR^ihaspatinAmA khalu | kutaH | vAgeva bR^ihatI vAgdevatA bhAratI sarvastrIguNabR^iMhitatvAdbR^ihatI | tasyAH eSha vAyuH patiryasmAttasmAdu tasmAdeva | bR^ihaspatiH | tadbR^ihatoH karapatyoshchoradevatayossuT.htalopashcheti shabdikokteH || 3 || 3 || 20 || mahimAdhikyArthaM shabdAntarANyapi pratij~nApUrvaM vAyau nirvakti || eSha u evetyAdinA || anantavedamAnitvAdvA brahmaNA viShNunA bR^iMhitatvAtpUrNatvAdvA vAgvai brahmetyuktiH | shiShyaM prAgvat.h || 3 || 3 || 21 || bhAratyAdharnArIpumAtmanA kAlavisheShe sthitasya vAyoH sAmodgIthapadavAchyatApyastIti bhAvena tachChabdadvayaM pratij~nApUrvakaM nivarkti || eSha u eva sAmetyAdinA || strIShu sAratvAdvAgvai setyuktA | eSha vAyuraprameyatvAdama ityuchyata ityarthaH | sA chAmashcheti yaditi sheShaH | bhAtyA saha vAyuH sAmeti 
padadvayavAchyArdhanArIpumAtmakaikadehatayA vartata iti yaditi yAvat.h | tat.h bhAratyA.adhadevahAtmanA vartanam.h | sAmnaH sAmapadavAchyasya vAyoH | sAmatvaM sAmapadapravR^ittinimittamityarthaH | prakArAntareNa sAmanAmanirvakti vAyau || yadveti || yadveti pakShAntaravAchapadaM samaH pluShiNetyAdivAkyapaJNchakenApyanveti | iva shabdassama ivetyanveti | tanmAtraparimANatvAbhAvAdiva shabdaH | pluShiNA bindunA | nAgena gajena | kiM bahunokteneti bhAvenAha || samonena sarveNeti || yadyadvastu loke yadyatparimANatayA pramitaM anena pramitena sarveNa samastasmAttattadvastu samatvAdeva | sAma usAmanAmakaH khalviti | j~nAninaH phalamAha || ashnuta iti || yodhikArI | evaM niruktaprakAreNa | etat.h etasmAduktanimittAtsamA sAmanAmakaM vAyum.h  | veda sa iti sheShaH | sAmno vAyossAyujyamashnute prApnoti | salokatAM samAnalokatAM jayati prApnoti | adhikAribhedena phalabhedaH || 3 || 3 || 22 || prANa uditi kasmAduchyata ityata Aha || prANena hIti || uttabdhaM ghR^itam.h | vartata ityarthaH | devAdibhirgIyamAnatvAdvAgeva gIyetthuchyata iti j~neyam.h | shiShyaM prAgvAt.h || 3 || 3 || 23 || ayAsyAdiShu sthitvodgAnakartA vAyuriti bhAvena te shabdAstatra niruktAH tatra sthitvA vAyurevodgAteti kuta ityataH kenAchichChapathena tasya marthanAdityAha || taddhApIti || tat.h ayAsyAdiShu sthitvodgatA vAyurityetat.h | hApi prasiddhamapi | shapathena sthApitavAnityAha vedapuruShaH | kathaM chaikitAneyaH chikitAnApatyam.h | brahmadattanAmA muniH | rAjAnaM somarasam.h | bhakShayannuvAcha | kimiti | vishvasR^ijAM yaj~ne itaH prANAdanyena prerito.ayAsyAN^girasa udagAyaditi yadi tarhi | tyasya tasya | somarasaM bhakShayato ma iti sheShaH | ayaM rAjA somAbhimAnI chandraH | mUrdhAnaM vipAtayatAt.h pAtayedityuvAchetyarthaH | tarhi kenAviShya udagAyadityata Aha || vAchA cha hyeveti || 3 || 3 || 24 || ayAsyAdInAmabhAve sAmetyAdinoktasya sAmanAmno vAyoH svaM vAyusvAmikaM gR^ihakoshAdivittam.h | veda | asya tadvedinaH | svaM vittam.h | bhavati | ha khalu | kiM tasya svamityata Aha || tasya vai svara svAmiti || gR^ihakoshAdyabhimAnirUpamudgAtR^isvare sannihitaM bhavatItyarthaH | tasmAt.h svarasya prANasvatvAttadabhimAnitayA tadadhiShThAnatvAditi yAvat.h | ArtvijyaM udgAtR^irUpaR^itvikkarma | kariShyan.h vAchi svaramichCheta ichChet.h | tataH kimityata Aha || tayA vAcheti || tasmAt.h svaravata evaR^itviktvAt.h | svaravantameva didR^ikShante yAjakA iti yojanA | svaravata R^itviktvepi taddidR^ikShA kuta ityata uktam.h || atho yasyeti || yasya svaravata R^itvijassakAshAt.h | svaM gR^ihakoshAdivittam.h | asya yajamAnasya | bhavati | atho tasmAditi | prAguktaM phalaM punarvachanena | nirdhArayati || bhavati hrAsyasvamiti || 3 || 3 || 25 || vAyogarR^ihakoshAdivittamAnirUpaM svare sannihitam.h | bhUShaNasvarNamAni cha tadityAha || tasya haitasyeti || suvarNaM bhUShaNasvarNamAnirUpaM vedetyarthaH | svara eva suvarNamiti || suvarNamAnI svaramAnI chetyarthaH | punaH phaloktirniyamA || 3 || 3 || 26 || gAnakAle prANaH kva tiShThatItyataH phaloktipUrvakaM sthAnamAha || tasyeti || pratiShThAM pITham.h || vAgeveti || vAgindriyameva pratiShThA gAnakAle pIThamityarthaH | etatprANaH eSha prANaH anyadA tvanne pratiShThita ityeka AhuH | u heti nipAtaH kAlavisheShArthaH || 3 || 3 || 27 || atheti mahimAntaroktiprAmbhe | ataH udgAnena nirvighnaM yaj~nasamApakatvAt.h | pavamAnAnAmeva mukhyavAyutvayogyAnAmeva | abhyArohaH muktau sarvAdhikyArohaNam.h | svasahamuktasarvapUjyatvaM bhavatIti yAvat.h | sarvesmai devA balimAvahantIti shruteH | vAyupadayogyasya prastoturjapyAnAha || sa vai svalviti || sa vAyupadayogyaH khalu | prastotA sAmna AdyakSharochchAraNakartA | sAma prastauti upakramate | sa yatra yadA | prastuyAttattadA etAni yajIMShi japet.h | tAnyAha || asata iti || prathamavAkyagatapadayorarthamAha || mR^ityurvA iti || vAkyArthamAha || mR^ityormAmR^itamiti || mR^ityorduHkhAtmakAt.h | amR^itamAnandam.h | mA mAM gamaya prApaya phalitamAha || amR^itaM meti || mAmityarthaH | ityevaitat.h asato mA saditi vAkyamAhetyarthaH | dvitIyaM yajuripi pratIkata upAdAya padArthaM vAkyArthaM chAha || tamasa iti || aj~nAnAkhyamR^ityustamaH vai prasiddham.h | jyAtirj~nAnam.h | mR^ityoraj~nAnAt.h | mA mAm.h | amR^itaM j~nAnaM gamaya amR^itaM j~nAninam.h || mA mAm.h | kuru | tR^itIyavAkye mR^ityushabdAmR^itashabdayoH prasiddhamaraNatadabhAvArthakatayA mR^ityoH maraNAdamR^itaM mR^itihInaM muktaM kuvityarthasya spaShyatvAdAha || nAtra tirotimivAstIti || tirohitamiva nAsti | atirohitamevetyarthaH | athetyarthAntare | tadAha || yAnIti || sa vai khalu prastotetyanuShajyate | prAguktayajurmantratrayAditarANi | stotrANi prastAvetarANIti vA | sAmayukta R^ik.hshaMsanarUpANi | teShu taiH | Atmane yajamAnAya | annAdyamuddishyAgAyet.h | yajamAno vAyutvayogyenodgAne kR^ita AtmanonnAdyamabhIpsedityarthaH | tasmAdu vAyupadayogyasya samarthatvAdeva | evaM vit.h vAyupadayogyamAhatmyavidyajamAnaH | yaM kAmaM kAmyaM kAmayeta ichChati | taM kAmaM prati | teShu vAyupadayogyeShUdgAtR^iShu satsu | varaM vR^iNIta vR^iN^.h sambhaktau sambhajet.h | teShu kAmavaraNamamoghamevetyAha || sa eShaH mukhyavAyutvayogyaH | udgAtA san.h Atmane yajamAnAya vA yaM kAmaM kAmayate tamAgAyati  
taM prApnotyeveti | na kevalamaihikaM kintu taddhaitallokajideva tasmAdudgAtussakAshAtprasiddhaparalokapraptimAneva bhavatItyarthaH | yodhikArI | evaM uktadishA | etat.h ardhanArI pumAtmatvAdimahimayuktam.h | sAma sAmanAmakaM vAyum.h | veda tasyogokyatAyAH lokarAhityatAyAH | AshA naivAsti | ha | tasyeShyalokarAhityAyAshA shatruNA nA kAryetyarthaH || 3 || 3 || 28 || tR^itIyamudgIthabrAhmaNam.h || sokAmayata bhUyasa yaj~nenetyatra prakR^itasya brahmaNo mahimAnamAha || AtmetyAdinA || idamagre asya jagatogre | Atmaiva paramAtmaivAsIt.h | naiveha kiJNchanetyavitraivakArAbhiprAyo j~neyaH | tata AtmanaH paruShavidhaH puruSho viShNustadvidhaH tatprakAro brahm.a.asIdityanuShaN^gaH | puruShavidhatvaM tu shrIbrahmAdito viShNorAdhikyamiva rudrAditopyAdhikyamastIti bhAveneti j~neyam.h | saH brahmA | sarvA dishonuvIkShya dR^iShTvA | Atma
naH svasmAdanyannApashyat.h | saH anyadapashyan.h brahmA | anyasya sarvasya hAtuM shakyatvepi na svarUpasya tathAtvamiti svasvarUpasya svAheyatvaM smarannahamasmItyagre vyAharat.h | tatastathAvyAharaNAddhetoH | ahaM nAmAbhavat.h | sa ityarthaH | tasmAt.h brahmaNAgre.ahamiti vyAharaNAdeva | etarhyapi idAnImapi | AmantritaH kastvamare iti sambodhitaH | ahamayamityAdAvuktvA | atha anantaraM | yadasya bhavati tat.h DitthAdinAma prabrUte | na kevalamahaM nAmAbhUdbrahmA kintu puruShanAmA chAbhUditi bhAvena tannAma tasminnirvakti || sa iti || sa brahmA | asmAtsarvasmAt.h | savarjagato yadyasmAtpUrvassan.h sarvan.h pApmana auShat.h adahat.h | tasmAtpuruShanAmAbhavadityarthaH | uSha dAhe | puruNi pApAni oShati dahatIti puruShaH | ya evaM puruShavidhaM brahmaNaM veda | saH j~nAnI | asmAt.h j~nAnijanAt.h | yaH pUrvassanbubhUShati svAbhimataM pUrvaM prAptumichChati | taM oShati dahatItyarthaH || 3 || 4 || 1 || saH brahmA | ekAkitvAdabibhet.h bhItimAnabhavat.h | tasmAdidAnIntanopyekAkI bibheti | soyaM bhIto brahmA | IkShAM vimarshaM chakre | ha kila | vimarshaprakAramevAha || yaditi || yasmAt.h madanyat.h | mama virodhibhUtamanvat.h | nAsti | haressattvepi tasyAtipriyatvAt.h | rudrAdijagata itaH paraM mayaiva sR^ijyatvAt.h | ataH kasmAddhetornu idAnIM bibhemIti | tata eva vimarshAdeva bhayaM vIyAya apajagAma | vedapuruShastatra yuktimAha || kasmAditi || kutaH kAraNAdabheShyat.h abibhet.h | dvitIyAt.h virodhinonyasmAdbhayaM bhavati | vai khalu | na hyasya virodhyastIti || 3 || 4 || 2 || vANyutpattimupoddhAtapUrvakamAha || sa iti || saH brahmA ekAkitvAnnaiva reme | tasmAt.h ekAkino ramaNAbhAvAt.h | sa brahmA | dvitIyaM patnnayAkhyaM vastu | strIpumAMsau brahakamANIbrahmANau | sampariShvaktau AliN^gitau | yathA yAvatparimANau bhavataH | etAvAn.h tAdR^ishaparimANa dehavAnAsa  | ha kila | sa brahmA | imamevAtmAnaM sthUlatAM prAptameva dehaM | dvedhA.apAtayat.h dvidhA kR^itvA patitamakarot.h | tataH pAtanAddhetoH brahmabrahmANyau patishcha patnI cheti nAmAnAvabhavatAm.h | tasmAt.h anayorekadehavibhaktanadehavatvAt.h idaM dehadvavajanyaM syaH sukham.h | ardhabR^igaLamiva ekapAtrArdhadvayasthitaghR^itavat.h | iti yAj~navalkya Aha smeti kaNvo vaktIti j~neyam.h | tasmAdityuktyA yasmAditi j~neyam.h | yasmAdayamAkAshovakAshaH | striyA pUryate | anekaprajAnaneneti bhAvaH | tasmAttAM prajotpattaye samabhavat.h tayA sambhogamakarot.h tataH sambhogAnantaram.h | manuShyAH manu avabodhane | tata uShyapratyayaH | bodhapradhAnA devAdyA ajAyanta || 3 || 4 || 3 || AkhyAyipUrvaM tiryagAdisR^iShyimAha || so heti || sA u ha iyamiti vibhAgaH | seyaM brahmasR^iShyA brahmAnubhUtA vANI IkShAJNchakre vyachArayaddha | kathaM mA mAm.h | Atmana eva(svasmAdeva)janayitvA brahmA kathamidAnIM sambhavati anubhavati hanta Ashcharyam.h | tirosAni tirobhavAnItIkShAJNchakra ityanvayaH | atra tAtparyaM sarvaj~nApi tu sA devItyAdinA strIsvabhAvaM darshayantI sA.adharmamiva chaikShata | nAnAsR^iShyiprasiddhayarthamityantena bhAShyeNa vyaktam.h | sA gaurabhavadityAdi tu vyaktam.h | itaro brahmA | tAM sameva tAmeva | samabhavadityarthaH | ashvavR^iShoshvashreShThaH tAM samevAbhavadityanuShajyate | ekashaphatvaikajAtyAkrAntasR^iShyayuktyai dvayoktyanantaraM tAM samevetyuktiH | evamajetyatrApi j~neyam.h | ApipIlikAbhyo mithunaM mithunIbhAvayogyam.h | yadidaM kiJNcha jagadasti | tatsarvaM evamuktaprakAreNa | tattadinmathunabhAvopagamenAsR^ijanata || 3 || 4 || 4 || saH brahmA | avet.h vyajAnAt.h | kathaM ahaM vAva ahaM khalu | sR^iShyiH sR^iShyinAmAsmi | hi yasmAt.h | idaM sarvamApipIlikAntam.h | ahaM savarmasR^ikShi sR^iShyavAniti yojanA | sR^ijateH ktich.h ktau cha saMj~nAyAmiti kartari ktich.h pratyaye sR^iShyiriti siddheH iti hetoH sR^iShyirasmItyavet.h | yata evamavet.h tatassR^iShyinAmAbhavaditi vedapuruShavachanam.h | yodhikArI evaM sarvasarjanahetunA sR^iShyinAmAnaM brahmANam.h | veda jAnAti | saH asya brahmaNaH etasyAM sR^iShyayAM rudrAdipipIlikAntasR^iShyau | bhavati | sAkShAdbrahmasR^iShyAnAM madhye svayogyatAnurodhena tatputro bhavatItyatharH || 3 || 4 || 5 || bhoktR^isR^iShyimuktvA pAchakAgnisR^iShyimAha || atheti || bhoktR^isR^iShyayanantaraM iti annAdamannaM cha sR^ijAmItyachintayaditIti shabdArthaH | tataH kimakarodityata Aha || abhyamanthaditi || oShThadvayaM hastadvayaM cha parasparaM mathitamakaroditi yojyam.h | sa brahmA mukhAt.h 
mukharUpAdyoneH kAraNAt.h mathitahastAbhyAM chAgnimasR^ijata | tatognijanmayonitvAdevadubhayaM oShThadvayaM hastadvayaM cha | antarato.alomakam.h | tAvatA.alomakatA kutaH | hi yato yAnirantarato lomakAloke dR^iShyA ata iti | brahmaNo jagatsraShyutvaM na svasAmarthyAt.h kintu bhagavatprasAdAdityAha || tadyadidamiti || ekaikaM devamuddishyAmuM rudraM yajAmumindraM yajeti yat.h sA visR^iShyiH preShoktistasyaiva brahmaNa eva | kutaH | hi yasmAdeva brahmaiva sarve devAH sarvadevAnAM hetutayA svAmitvena cha sarve devA ityukta iti yadAhuvaredavidaH idaM tat.h tasmAdIshvaraprasAdAditi yojanA | annasR^iShyimAha || atheti || atha pAchakAgnisR^iShyayanantaraM yatkiJNchedamArdraM dravAtmakamannam.h | tadretasosR^ijata tadArdram.h | soma u | somAbhimanyamAnameva | pAchyapAchakaprajAnAM sR^iShyayuktyA sarvaM sR^iShyamAsIdityAha || etAvaditi || annaM chAnnAdashcha prajAshchetyupalakShyata iti yat.h idametAvadvai etAvadeva khalu sR^ijyamityarthaH | annamannAdaH ka ityata Aha || soma evAnnamagnirannAda iti || annashabditArdravastuno nArdratayA pachanakartetyarthaH | jATharAgnyabhiprAyeNa veyamuktiH | brahmakartR^ikA devAdisR^iShyirna kevalaM sR^iShyimAtraM kintvatisR^iShyirapItyAha || saiSheti || brahmaNo brahmasambandhinI saiShA sR^iShyiratisR^iShyiH | svasvarUpAtikrantasR^iShyiH | katham.h | yadyasmAchChreyasassvasmAduttamAndevAnasR^ijata ata iti yojyam.h | devAnAM viriJNchAduttamatvaM tasmAvamatvaM vA kathamiti pR^ichChati || atheti || uttaramAha || yaditi || yadyasmAnmartyaH san.h alpAyuShTvAdimartyadharmopetassan.h | vayomAtrAdhikAn.h amR^itAn.h devAnasR^ijata | tasmAdatisR^iShyirAsIdityarthaH | puruShAkAratAnantaramalpakAlenaiva vR^iShabhAdyAkAratvamAptavAniti kR^itvA martyadharmatvamasya j~neyam.h | yogyatayA devApekShayA shreyAneveti bhAvaH | j~nAtuH phalamAha || atIti || yodhikArI evamuktarItyA atisR^iShyiM veda sosya brahmaNa etasyAmatisR^iShyayAM devasambandhisR^iShyayAM bhavati devaloke jAyata ityarthaH || 3 || 4 || 6 || iti prajApatyabrahmaNam.h || Atmaivedamagra AsIdityAdinA prakR^itasyAtmana upAstiprakAramAha || taddhedaM tarhItyAdinA || tarhi tadA pralayAkAle | tadidaM prakR^itaM brahma | avyAkR^itaM vikArashUnyabhAsIdityekorthaH | anyastu | nadidaM jagadavyAkR^itaM kAraNashatmakamasIt.h | ha prasiddhamiti | tadbrahma tadavyAkR^itaM jagat.h | nAmarUpAbhyAmeva vyAkriyata vikR^itamakarot.h | eva shabdena tR^itIyaprakAraM vArayati || kAryAtmakamakarot.h | katham.h | asau nAmA etannAmakaH | idaM rUpaH etadAkaraH iti | padadvayamapi brahuvrIhiH | asau nAmetyaluk.h | ayaM mahadAdipadArtha iti vishaShyaM dhyeyam.h | kathametajj~nAyata ityata Aha || taditi || bhagavatA.a.adikAle nAmarUpAbhyAmeva mahadAdijagatadabhimAnichetanavargasya cha nAmarUpAbhyAmeva vyAkR^itatvAddhetoH etarhi idAnImapi idaM ghaTAdi vastu putrAdikaM vA nAmarUpAbhyAmeva vyAkriyate | asau nAmetyAdi pragvat.h | etena harerupAsyatve sarvajagaddhetutvarUpaheturukto dhyeyaH | AtmatvopAsanAprashaMsArthaM prANanAdyupAsanAnindArUpamarthavAdamupoddhAtapUrvakamAha || sa iti || sa eSha jagatkartA hariH | iha svasR^iShyabrahmAdideheShu | AnakhAgrebhyaH keshAdArabhya nakhAgraparyantam.h | praviShTaH | tatra dR^iShyAntaH | yathA kShuraH kShuradhAne kShurakeshe | vishvambharo vAyuH | vishvambharakulAye vAyvAvAsasthAnabhUte dehAdAvavahitaH praviShyassyAttatheti yojyam.h | taM svadehe praviShyamapi | na pashyanti pAmarA iti yojyam.h | sa praviShyo hariH | akR^itsnaH alpaguNaH hi bhavati khalu | kutosya praviShyasyAkR^itsnatvamityato vyanakti || prANannevetyAdinA || prANanneva shvAsavyApAraM kurvanneva | prANaH prANanAmA | bhavati | nAma prasiddham.h | evamagre.api vachanAdivyApAraM kurvanvAgAdinAmako bhavatIti j~neyam.h | etAni prANAdinAmAni | asya dehaM praviShyasya hareH | karmanAmAni ekaikakriyAnimittakAni | tanmAtrapratyAyakAni | na tvasheShaguNavAchInIti yAvat.h | tAvatA kuto katsnatvamityataH svasvAbhimataj~nAnAnandAdikR^itsnaphalAdAtrupAstiviShayatvAdakR^itsnaviShayatvamityAha || sa yota iti || ata iti saptamyarthe tasiH | eteShu prANanAdiShu | sa prasiddho yodhikArI | ekaikamupAste sa na veda na jAnAti | sarvaguNapUNartvAj~nAnAdityAha || akR^itsno hIti || eSha upAsakaH | ataH eShu prANanAdiShu | ekaikeno pAsitena | akR^itsno bhavati svAbhimatasachchidAnandatvAdirUpaphalAvAptimAnna bhavati | hi yasmAt.h | tasmAditi yojyam.h | kathaM tarhyupAsyamityata Aha || Atmetyeveti | tatra hetuH || atra hyete sarva ekaM bhavantIti || atra AtmashabdArthe | ete buddhisthAH j~nAnAnandAdayaH | prAguktaprANAnadayashcha ekaM bhavanti | antarbhavanti hi | yatota iti | atrAvadhAraNayuktAtmashabdArthopAsanAvidhisarvaguNopasaMhArakAraH AtmetyupAsItaiveti AtmatvAyogavyavachChedaparo dhyeyaH | yathoktaM sarvopasaMhAranaye anyathAtvaM shabdaditi chediti sUtrabhAShye | AtmetyevetyavadhAraNamanAtmatvanivR^ittyarthamiti | yadvA yathAshruta evaivakAro.anyayogavyavachChedaparassannAtmashabdArtho sarvaguNAntarbhAve yuktisUchakaH | anyayogavyavachChedAvadhAraNayuktAtmashabdArthopAsanAvidhiH sarvaguNopasaMhartR^ibrahmAdInapyadhikarotIti tairapyAtmapadoktamevopAsyam.h | 
tathAcha yadyasau na tAnprati sarvaguNAnabhidhatte tarhi | guNaissarvairupAsyosau brahmaNetyAdisarvaguNopasaMhAravachanAvirodhassyAt.h | atosau teShAM sarvaguNAbhidhAyaka iti | taduktaM sUtre anvayAditichetsyAdavadhAraNAditi | tathA sachchidAnandAdichaturgaNopAsanAdhikAriNaH prati tAvata eva guNAnvakti netarAn.h | tadAha AtmagR^ihItiritaravaduttarAdi sUtre | yastvAtmatvarUpaikaguNopAsanAdhikArI taM prati tAvanmAtrameva tataH pratibhAti nAnyat.h ityanyayogavyavachChedArthaM evaivakAraH | tadapyAha AtmashabdAchcheti sUtre | Atmashabdasya sarvaguNAbhidhAyitvepyAtmanassarvaguNAbhAve kataM tathopAstirityata Aha || tadetaditi || yadayamAtmA yoyamAtmopAsyatvenoktastadetadAtmano rUpaM asyAtmashabdArthasya guNajAtasya | padanIyam.h | AshrayaH | sarvaguNavattvaM tasya kutassiddhamityata Aha || aneneti || hi yasmAdanenopAsitena hariNA etatsvayogyaM sarvaM veda AnandAdikaM cha prApnotItyapi grAhmay.h | tasmAtsarvaguNAshraya iti tadupAsanAdeva sarvaj~natvAdayo guNA bhavanti kimu tasyeti bhAvaH | nanUpAsanAvidhAvAtmapadoktaguNajAte cha tAtparye gauravaM anyataratra tAtparye.anyatarAsiddhiriti chet.h | upAsanAyAH kAryatve viShNorAtmatva eva cha | ubhayatrApi tAtparyamAtmopAsAdike vidhAviti harivaMshavAkyasiddhatayA gauravasyAdoShatvAt.h AtmapadoktaguNajAtavishiShyAtmopAsanAvidhAnAdavAkyabhedAdveti | etajj~nAninaH phalamAha || yatheti || padyate prApyate phalamaneneti padaM sAdhanam.h | tena yathA tattatsAdhanena tattatphalamanuvindet.h prapnuyAt.h | evaM vidyodhikArI evaM sarvaguNayuktamAtmAnaM veda upAste | sa kIrti yashaH | shlokaM shaM cha lokaM cha shlokam.h | ekavadbhAvaH | sukhaM j~nAnaM cha | luk.h prakAsha iti dhAtoH | vindate prApnuyAt.h || 3 || 5 || 1 || AtmopAsanaM premashabditabhaktiyuktaM chetpumarthaheturiti vaktuM tasmin.h premotpattaye tasya dArarApatyAditopi sukhasAdhanatvenAtipremAspadatAmAha || tadetaditi || yadayamAtmA yoyamAtmA AptaguNaH | antarataraM sarvAntavirdyamAnam.h | tadetadAtmano rUpaM putrAditaH sarvasmAtpreyaH nirupAdhikapremAspadamuttamAnAm.h | anyeShAM tu sukhasAdhanatvAditi bhAvaH | AtmanaH priyatamatvaM samarthayate || sa ya iti || sa yaH yaH kopi viShNubhaktaH Atmano hareranyaM priyaM bruvANaM durjanaM prati tava priyaM sukhaM rotsyati nAshayati bhagavAniti brUyAt.h | evaM bruvan.h Ishvaro ha | tatsukharodhane samartho ha nishchayastasmAttathaiva syAt.h | niruddhasukhavAneva sa bhavatItyarthaH | yadarthaM hareH priyatvamuktaM tadAha || AtmAnameveti || bhagavantameva priyaM uttamAnAM nirupAdhIShyam.h | anyeShAmiShyahetutvena priyaM prItiviShayoyamityupAsItetyarthaH | dArapatyAdestatsamparkaprayuktapriyatvakatvena sa eva mukhyapriya ityAtmAnameva priyamityevakAraH | sa prasiddho yodhikArItyarthaH | pramAyuktaM vinAshayuktaM na bhavatItyarthaH || 3|| 5 || 2 || bhagavajj~nAnAdeva nityapriyaprAptibharvatItyuktam.h | tadAkShepasamAdhibhyAM mahadbhiH samarthitamityAha || tadAhurityAdinA || B-K-2
brahmavidyayA sarvamAtmayogyatApUrti | bhaviShyantaH prApnuvanto mahAntaH | brahmavidyayaiva svayogyaM sarvaM prApyata iti yadAhuH nityanirduHkhAnandAnubhavAtmakamuttamajIvasvarUpamaj~nAnatirohitaM brahma vidyayA.abhivyajyata eveti | puMstvAdivattvasya satobhivyaktiyogAt.h vidyaiva tu nirdhAraNAdityAdinA vyAsAdayo mahAnto yadAhurityarthaH | tat.h tatra | tasminnarthe | kechinmanuShyA manyante | katham.h | svarUpamapi brahmavidyayAbhivyajyate chet.h | tadbrahma | yasmAtsarvaM pUrNamabhavat.h | tat.h tasmAdbrahmApi svasvarUpamavetkimu | iti manyanta ityanvayaH || 3 || 5 || 3 || tvayA pR^iShyaM satyaM brahmApyanAdinityAparokShaj~nAnena svasvarUpaM sadA jAnAtyeveti hetossadAparipUrNamabhavaditi bhAvena pariharati || brahma vA iti || idamagre asya jagataH pUrvam.h | brahmaivAsIt.h | tadbrahma | aheyaM sarvaniyantR^itayA sarvagatatvena cha kenApi hAtumashakyaM brahma pUrNaM asmi astIti meyaM j~neyam.h | ityAtmAnamevAvet.h vyajAnAt.h | svasmAdanyasya pUrNasya brahmaNo.abhAvena svasyaiva pUrNabrahmatvAditi bhAvena svAtmanamevetyeva shabdaH | tasmAdbrahmasvarUpaj~natvAdeva | tadbrahma | rsva pUrNamabhavat.h | atrAsIdaveda bhavadityanadyatanarUpakAlavisheShavAchi laN^.hprayogepi Atma vA idameka evAgra AsIt.h | sadeva somdamagra AsIdityAdau yathA sattvamanAdyanantakAlInamityupeyate trikAlavAchino lakArasya kasyachidabhAvena yena kenachillakAreNa nirdeshepi na tatra vivakSheti | evaM svarUpavedanapUrNatAbhavanayorapyanAdyanantakAlInatvameveti bhAvaH | ata eva tadAtmAnamevetyAdinaiva parihAraprAptAvAsIdityantoktiH | yadvA brahma agre anAdikAla eva | AtmAnaM svasvarUpamavedityapi yojanayA anAdikAlatassatvamivAtmanaH sthitimapi jAnAtItyarthasUchanAya brahma vA ityAdyaMshoktiH | anyepyevaM j~nAtvA svayogyapUrtimantobhavannityAha || tadya iti || devAnAM madhye yo yo devaH | tat.h aheyatvAdiguNaM brahma | yathA pratyabudhyata | sa eva tajj~nAnAnusAreNa tatsarvaM samagraM svayogyanandAdipUrNatvamabhavat.h | prApnot.h | tatheti samuchchaye | R^iShINAM madhye tadyo yaH pratyabudhyata manuShyANAM madhye cha yo yastatpratyabudhyata sa eva tadabhavaditi yojanA | prAgvadasyArthaH | upaniShat.h svoktArthe pramANAmAha || taddheti || tadetadbrahma 
pashyanvAmadeva R^iShiH mantradarshI | ahaM manurabhavaM sUryashchetyAdimantraM pratipede | manusUryAdibhiH brahmaNohetvamahaM manurityAdimantratAtparyArthatayA vyajAnAdityarthaH | mantrAkSharArthastu | vAmadevaH svAtmano brahmachitsaMvalanena chiddvayaM saMpiNDitaM ahaM padaM mukhyAmukhyavR^ittyA vaktIti mukhyArthamantaryAmiNamaha padArthamuddishya manvAdyantaryAmitvena manvAdibhiraheyo manvAdishabdavAchyo yosti sosmIti matvA | tadantaryAmiNaH syAntaryAmiNashchAbhedavivakShayA ahaM manurabhavamityAdirUpeNAheti dhyeyaH | tadAha sUtre | shAstradR^iShyayA tUpadesho vAmadevavaditi | brahmavidyayA svayogyaphalaprAptiradyatanAnAmapyastItyAha || tadidamiti || tadidaM brahma | etarhyapi idAnImapi | yodhikArI | ahaM brahmAsmItyevamaheyatvapUrNatvAstIti meyatvaguNakamityevaM prakAreNa veda | tathA evamityasya tu ahaM brahmAsmIti tadAtmAnamavedityevaM prakAreNa cha yo vedetyarthaH | saH j~nAnI idaM svayogyam.h | sarvaM samagram.h | AnandAdipUrNo bhavatIti | tasya j~nAnino devAdibhirapi shreyaHpratibandho neti mahimAnamAha || tasya heti || tasya j~nAnino devAshcha na devA api | abhUtyai vidyAphalavighAtAya | neshate tadvighAtaM na kurvantItyarthaH | ashaktyA na kurvanti kimityato netyAha || Atmeti || saH j~nAnipriyo hariH | eShAM devAnAmAtmA kAryeShu niyoktR^itvena teShu vyAptatayA sthitatvena svAmI | bhavati yasmAttasmAdbhagavatpriye j~nAnini vighAtaM shreyaso na kurvanti | tatpriyasyAtmanopi priyatvAditi bhAvaH | tadidamiti nirdiShyasyApi bhagavato vidheyayAtmapekShayA sa iti pulliN^ganirdeshaH | evaM samyak.h j~nAnimahAtmyamuktvA.anyathAj~nAnino nindAmAha || atheti || arthAntare | yaH | anyAM sarvajIvavilakShaNAM aheyatvAdiguNaiH bhinnAM vA | viShNurUpadevatAM anyosau viShNuH | ahamasmIti padadvayoktaguNavishiShyonyo na viShNurityupAste | sa na veda na jAnAtIshasvarUpaM yathA manuShyopabhojakaH pashuriti | yadvA ahaMmasmIti padadvayoktaguNavishiShyonyaH anyashchAsau viShNuriti matvA yo.anyAM viShNubhinnAM devatAmupAste sa na vedeti | AtmA hyeShAmityuktaM devapriyatvaM j~nAnino vyaktamAha || evamiti || saH tadidamapyetarhi ya evaM vedeti pUrvartra prakR^ito j~nAnI | evaM devAnAM pashuH | devopabhojakapashuriva teShAM pi्raya ityarthaH | tadeva vyanakti || yatheti || yathA bahavo gorUpAH pashavaH kShIrAdinA manuShyaM bhuMjyuH bhojayeyuH | ha vai prasiddham.h | evamekaiko j~nAnipuruShaH devAnbhunakti bhojayati | prINayatIti yAvat.h | devaprItikaratvaM j~nAninaH kuta ityata Aha || ekasminniti || loke ekasmin.h bhojake pashAvAdIyamAne priyaM bhavati | kimu bahuShu | tasmAdbahugopashutulyatayA bhojako j~nAnI devAnAM prItiviShayo bhavatIti kimu vAchyamiti bhAvaH | atha yonyAmityAdinoktArthaj~nAnino nindyatvAdeva tathA na j~neyaM na | kintu tathA j~nAnasya devApi्rayatvAchchetyAha || tasmAditi || tattvaj~nAnasyaiva devAnAM priyatvAt.h | eShAM devAnAm.h | tanna priyam.h | manuShyAH viShNoranyAM devatAmaheyatvAdiguNavishiShyAM vidyuriti yadetat.h taditi yojanA || 3 || 5 || 4 || pUrvaM sA gaurabhavat.h vR^iShabha itara ityAdinA brahmA sarvamasR^ijadityuktaM idAnIM varNasR^iShyimAha || brahmA vA iti || idamasya jagataH agre | brahma chaturmukha AsIt.h | chaturmukho brahmahmaNajAtissan.h viShNorudapadyata pUrvamityarthaH | tat.h chaturmukhAkhyaM brahma | ekamasahAyaM sat.h na vyabhavat.h | parivAravishiShyaM nAbhavat.h | tachaturmukhAkhyaM brahma AtmanaH parivAramichChat.h shreyorUpaM sarvajAtyuttamarUpam.h | kShatraM kShatrajAtiM | atyasR^ijata sasarja | tadvayanakti || yAnIti || devatrA devAnAM madhye | yAnyetAni kShatrANi | indraH indrashabdito garuDaH | somapadena tatsamasmUryopi grahyaH | rudraH sadAshivaH | parjanyashabditotra shakraH | kAmashchApyupAlakShyate | mR^ityupadena sheSho grAhyaH | IshAno vAyuH | iti shabdasya ityetAni yAni tatkShatraM shreyorUpamasR^ijatetyanvayaH | tasmAt.h trakShasya shreyorUpatvAt.h | kShatrAt.h kShatrajAteH | paramuttamam.h | nAsti | tasmAtkShatrajAteruttamatvAdeva | brAhmaNaH adhastAdadhodeshe sthitassan.h rAjasUye kShatriyaM siMhAsanasthaM rAjAnamupAste | kimarthamityata Aha | kShatra eveti || brAhmaNa ityanuShajyate | brAhmaNastat.h tenAdhastAdupAsanena yashaH kShatriya eva dadhAti sthApayatIti | tasminyasho dAtuM svayamuttamopi saMstathopAsta ityarthaH | uttamassanniti kutaH | nIchatvAdeva tathopAsta iti kiM netyata Aha || saiSheti || yadyapi rAjA rAjasUyakartR^itvanimittena paramAtaM gachChati | tathApi yadbrahma yo brAhmaNaH | saiShA sa eSha brAhmaNaH | kShatriyasya yoniH tattvopadeshAdinA kAraNam.h | gururiti yAvat.h | tasmAt.h brAhmaNasya gurutvAdeva | antato rAjasUyAnte rAjA svAM yoniM svagurubhUtam.h | brahmaiva brAhmaNameva | upaniHshrayati vandayIta | hetvantareNApi brAhmaNaH kShatriyAduttama ityAha || ya iti || ya u ya eva kShatriyaH | enaM brAhmaNaM | hinasti hanta | sa svAM yoniM svapitaram.h | R^ichChati vinAshayati | (R^ichCha gatIndriyapralayeShviti dhAtuH) sAkShAtpatari jIvati kathaM pitR^ihantetyatastatsamadoShavAnbhavatIti bhAvenAha || sa pApIyAnbhavatIti || yathA shreyAMsaM guNAdhikaM svapitaram.h | hiMsitvA pApIyAnbhavati tAdR^ishapApavAnbhavatItyarthaH || 3 || 5 || 5 || kShatriyadevAtpattyanantaramupodghatapUrvaM vishAM sR^iShyimAha || sa ityAdinA || sa chaturmukhaH | naiva vyabhavat.h kAMkShitaparivAravishiShyo nAbhavat.h | sonekaparivArechChAvAn.h brahmA | vishamasR^ijata | 
tadeva vyaktinideMshana darshayati || yAnyetAnIti || yAnyetAni devajAtAni | gaNashaH saghaMshaH | AkhyAyante | vahvalpArthAchChaskArakAdanyatarasyAmiti shas.h | tAn.h gaNAnAha || vasava ityAdinA || vasavognivyatiriktAssapta j~neyAH | agneH brAhmaNatvAt.h | sadAshivasya kShatriyatvAttadanye dasha rudrA rudrapadenAtra grAhyAH | vivasvadindravaruNaviShNubhinnA aShyAvAdityA grAhyAH | vivasvadAditrayasya kShatriyatvAt.h viShNostvavarNatvAt.h | vishve devA dasha | maruto mukhyavAyubhinnA ekonapaJNchAshat.h | tasya kShatratvAt.h | iti gaNasha AkhyAyante | tadrUpavishamasR^ijateti yojanA || 3 || 5 || 6 || upoddhAtapUrvaM shUdrasR^iShyimAha || sa iti || saH jAtitrayAkrAntadevasraShyA chaturmukhaH | na vyabhavat.h vivakShitaparivAravishiShyo nAbhavat.h | sa evambhUto brahma shaudraM shUdrasambandhi | varNamasR^ijata | tatkimityata uktam.h || pUShaNamiti || tadvayanakti || iyaM vai pUSheti || pR^ithivI pUShetyarthaH | kena hetunetyata Aha || iyaM hIti || iyaM pR^ithivI | yadidaM kiJNcha idaM sarvaM puShyati poShayati | hi yatota iti yojanA | ashvinau pR^ithivI chaiva kAlAmR^ityava eva cha | shUdradevA iti bhAShyadishA.anyepyatra grAhyAH || 3 || 5 || 7 || jagaddhArakarmochakAkhyavAyurUpAntarasR^iShyimAha || sa ityAdinA || sa chaturvarNasraShyA brahmA | na vyabhavat.h vivakShitajanavishiShyo nAbhavat.h | svasya sraShyR^itvAtsR^iShyAnAM chaturvarNadevAnAM pAlakatvAt.h sR^iShyajagato dhANamochanadakSheNa yukto nAbhavat.h | tatashcha tAdR^ishena bhAvyamityAlochya tat.h chaturmukhAkhyaM brahma | shreyorUpaM sarvashreShTham.h | dharmaM jagaddhArakam.h | shreyorUpaM mokShasAdhanabhUtam.h | dharmaM bhaktyAdibhagavaddharmAbhimAninamiti vA | voyo rUpAntaram.h | atyasR^ijata | sheShAdAvavidyamAnaM dhArakatvAdikaM vAyoreva kuta ityato dharakatvaM tAvadupapAdayati || tadetadiditi || vAyo rUpaM kShatrasya sheShAdeH | kShatraM svAmi | yadyasmAttmAdvAyoH paraM viShNumR^ite nAsti | ato yuktaM dhArakatvaM tasyeti | idAnIM mochakatvaM tasyopapAdayati || atho iti || atho tasmAt.h | abalIyAn.h svayameva viShNuM pratigantumasamartho dharmeNa viShNubhaktyAdidhartAbhimAninA vAyurUpeNa balIyAMsaM viShNuM prAptumAshaMsate ichChati | tatra dR^iShyAntaH || yatheti || yathaitadvayaktaM tathochyata ityarthaH | tadAha || rAj~neti || loke kashchidabalIyAnmahArAjaM gantumasamartho | rAj~nA yuvarAjena balIyAMsam.h | mahArajaM gantumAshaMsate evamiti | dharmamAnino vAyo rUpAntaramAha || yo vai sa dharmassatyaM vai taditi || etadrUpaM satyaM vai satyAbhimAni vai | tasmAt.h ubhayAbhimAninorekatvAt.h | satyaM vadantaM dharmaM vadItItyAhurlaukikA vaidikAshcha | dharmaM vA vadantaM satyaM vadatIti | etaddhayeva vAyo rUpaM etadubhayaM dharmasatyarUpobhamAni bhavatItyarthaH || 3 || 5 || 8 || prAguktabrAhmaNAdivarNeShu shreShThAnAM brahmAdInAmagnyAdiShvAviShyatvarUpamahimAnaM vakta६u prAguktamanuvadati || tadetaditi || brahmakShatraMviTashUdra iti yattadetatprAguktamityarthaH | tattatra brahma brAhmaNajAtyabhimAnI brahmA | deveShu yognistena sahAbhavat.h | tadantargatabhavaditi yAvat.h | manuShyeShu yo brAhmaNastena sahAste | tadantargatovartata ityarthaH | kShatriyaH kShatriyajAtyabhimAnI vAyuH | deveShu yaH kShatriyaH suparNasheShAdiH nR^iShu yaH kShatriyo rAjAdistena cha sahAste tadantargata ityarthaH | vaishyo vaishyajAtyabhimAnI nAsikyo vAyuH | deveShu yo vaishyo vasvAdistena nR^iShu yo vaishyastena cha sahAste | tatstha ityarthaH | shUdraH shUdramAnI nirR^itiH | deveShu yashshUdroshviprabhR^itiH tena sahAste | tathA nR^iShu yashshUdrastena cha sahAste | tadantastha ityarthaH | agnau brAhmaNe cha brahmA tiShThatIti kuta ityata Aha || tasmAditi || yasmAdetAbhyAM rUpAbhyAM brahmAbhavat.h | tayorAviShyobhUditi yAvat.h | tasmAddhetoH deveShu madhye.agrAveva manuShyeShu brAhmaj~naNa eva hutvA lokamichChante ichChanti | prArthayante | agnibrAhmaNayoH santarpaNenaiva lokAvAptirbhavetkimityato neti bhAvenAha || atheti || anyachcheshvaraj~nAnarUpamapekShitamityatha shabdArthaH | tadeva vyatirekamukhenAha ya iti || yo ha vai agniviprArchakopi yaH kashchit.h svaM svakIyam.h | lokamAshrayam.h | svashrayamiti yAvat.h | harimadR^iShTvA avij~nAya | asmAllokAt.h dehAt.h | praiti nirgachChati | enamagniviprArchakam.h | sa hariravidito.aj~nAto na bhunakti | na pAlayati | yathA ananUkto.anadhIto vedo vA | akR^itaM anyat.h karma vA na bhunakti tatheti yojyam.h | tathApyashvamedhAdimahAkarmAnuShThAnatsyAnmahAphalamityata Aha || yadi ha vA iti || yadyanevaM vit.h paramAtmAj~nAnImahadapi puNyaM puNyasAdhanam.h
 | ha vai prasiddham.h | hayamedhAdikarma | karoti tatkarma | asya haryaj~nAninaH | antataH kShIyata eva kShayiShNuphalakameva bhavati heti | tadAha sUtre | bhAktaM vA.anAtmavittvAdityAdi | evaM haryaj~nAnino na phalAvAptiH karmaNetyuktaM tarhi kiM kAryamityata Atmaj~nAnaM sampAdyamiti bhAvena tajj~nAnasAdhanamupAsanaM vidhatte | AtmAnameveti || AptakAmatayAj~n.a.atmapadavAchyameva lokaM sarvAshrayam.h | sarvAshrayatvena harimupAsIta | asyopAsakasya j~nAnAnantarabhAvi karma na kShIyate kShayiShNu phalakaM na bhavati | karmaNo kShayatvaM vyanakti || asmAditi || sa j~nAnI yadyatkAmayate tattatkAmyaM vastujAtamasmAddhayeva prasannAdAtmano haressakAshAdeva | sR^ijate | karmetyanuShajyate | atrAyaM vivekaH | parokShaj~nAninA kR^itamakAmyaM karmAkShayaphalakaj~nAnAya | 
aparokShaj~nAninA kR^itaM tu karmAkShayamokShaikadeshAyeti | tathA chopAsta ityasya parokShAparokShasAdhAraNyena jAnAtItyartho dhyeyaH | tathAcha sUtram.h | agnihotrAditi tu tatkAryAyaiva taddarshanAditi || 3 || 5 || 9 || AtmAnameva lokamiti yaddhareH sarvAshrayatvamuktaM tatsAdhayituM pratijAnIte || atho iti || prAguktopapAdanArambhArthoyamatho iti nipAtaH | ayaM sarvajIveShu niyAmakatayA sthitaH | AptakAmatayA.a.atmetyuktaH | savareShAM bhUtAnAM devAdipipIlikAntaprANinAm.h | loko vai AshrayaH prasiddhaH | kathamityato vivichya vyanakti || sa iti || saH sarva jIveShu niyantR^itayA sthitAM hariH | yajjuhoti vaishvadevAdikaM karotIti yadyadyajate yaj~nAnInkarotIti yat.h | homakartrAdiShu sthitvA vA rAmakR^iShNAdirUpeNa vA dvedhApi deveShu dayayA devatoddeshena homAdikaM kuruta iti yat.h | tena homAdinA | devAnAM loka AshrayaH | athetyarthAntare | evamagre.api j~neyam.h | anubrUte adhyetR^iShu sthitassanpR^ithagvAdhyayanaM kuruta iti yat.h | tena R^iShINAM loka ityanuShaN^gaH | adhyayanakAle tattaddraShyR^iR^iShismR^itipUrvamadhyayanakR^itau teShAM tR^iptirbhavatIti tadAshrayA iti bhAvaH | atha pitR^ibhyo nimR^iNAti piNDaM prayachChatIti yat.h | prajAM putram.h | ichChate ichChati | utpAdayatIti yat.h tena pitR^INAM lokaH | atha manuShyAn.h gR^ihabhUmyAdidAnena vAsayate nivAsayatIti yat.h | ebhyorthibhyo | dAnaM deyamannam.h | (ebhyoshanamiti kvachitpAThaH|) dadAtIti cha yat.h tena manuShyANAM lokaH | atha pashubhyaH tR^iNodakam.h | dvandvaikavadbhAvaH | vindati dadAtIti yat.h tena pashUnAM lokaH | asya pUrvoktadvirUpasya hareH | gR^iheShu shvApadAH mArjArAdayaH | vAyAMsi pakShiNaH | kiMbahunA | ApipIlikAbhyaH pipIlikAparyantaM vartamAnAH sarvepi prANinaH | balyAdikamupajIvantIti yat.h tena teDaShAM lokaH | evaM sarvAntaryAmitayA rAmakR^iShNAdirUpeNa vA sarvAshrayatayA sthitasya hareruktarItyA sarvAshrayatvaM jAnataH phalaM sadR^iShyAntamAha || yathA ha vA iti || yathA loke svAya svakIyAya | lokAya AshrayAya | rAjaderariShyimavinAshamichChedichChati | evaM ha | evaM vide dvirUpasya haressarvAshrayatvavide | sarvANi bhUtAni devAdIni | ariShyimavinAshamichChanti prAtharyanta ityarthaH | evaM hareH sarvAshrayatvamupapAdya tatra pramANamAhopaniShat.h || tadvA etaditi || tadetadviShNoH sarvAdhAratvam.h | sarvavedairviditaM pratipAditam.h | mImAMsAbhishcha nishchitaM R^iShibhirvichAritamiti vArthaH || 3 || 5 || 10 || gR^ihasthe sthitvA yaj~nAdikaraNena sarvAshraya ityuktyA bhagavatA rAmAdirUpeNa gArhasthasyAnuShThAnAchcha gArhasthyaM shreShThamiti bhAvena hareH gArhasthyamAha || Atmaivedamiti || idamasya jagataH | agre pralaye | AtmA paripUrNo nArAyaNa evAsIt.h | eka eva sa AtmA | akAmayata aichChat.h | kathamityata Aha || jAyA me syAdityAdinA || kurvIyetyantena || vidyamAnameva jAyAM bhogArthamaichChadityarthosya dhyeyaH | eka evetyuktistu aviyuktastayA yadA | eka ityuchyata iti smR^iteraviyuktatvAbhiprAyA | atha tadramaNAnantaram.h | prajAyeya prajanayeya | putraM janayeyetyarthaH | atha anantaram.h | vittaM draviNaM | karma yaj~nAdi | kurvIyetyakAmayateti pratyekamanvayaH | na kevalamakAmayata | brahmAdidevarUpAn.h putrAn.h paJNchamahAbhUtabrahmANDatadantasthalokarUpavittaM svAtmoddeshena yaj~nAdikarma cha kR^itavAMsh.hchetyapi dhyeyam.h | ichChoktyaiva ichChAmAtraM prabhoH sR^iShyirityukteH sR^iShyerapi lAbhAttadanuktiH | uktachatuShyayAtiriktaM kuto na kAmitavAnityata Aha || etAvAniti || etAvAn.h khalu kAmyamAnorthaH | kutaH | ata uktachatuShyayAdbhUyaH adhikamichChannapi na vindet.h nApnuyAt.h | tasmAt.h kAmyasyaitAvattvAdbhagavatA kAmitatvAdvA | etarhyapIdAnImapi ekAkI lokiko janaH | kurvIyetIti padasya pratyekamanvayaH | vittaM daivaM mAnuShaM cheti dvividham.h | daivaM sukhaj~nAnAdikam.h | mAnuShamityatra bhAryAdichatuShyayAdanyatkAmyaM netyuktachatuShyayasya kAmyatvaM vyanakti || sa iti || sa evaM kAmanAvAnapi | eteShAM chaturNAM madhye | ekaikaM yAvadyadA | na prApnoti tAvattadA | svAtmAnaM akR^itsno.apUrNohamiti manyate | jAyAdyaprAptimataH kR^itsnatAvAptiprakAramAha || tasyo kR^itsnateti || tasya u tadyApi jAyAdyalAbhinopi | kR^itsnatA uchyate iti yojyam.h | kathamityatastadAha || manaevetyAdinA || manaH svarUpabhUtaM manaH | asyAtmA svAtmeti chintayet.h | vAk.h svarUpabhUtavAgindriyam.h | jAyeti chintayet.h | prANaH svarUpabhUtaM balam.h | putra iti chintayet.h | chakShurmAnuShaM vittamiti chintayet.h | kutaH | yasmAchchakShuShA hi tat.h mAnuShaM vittaM hiraNyAdikam.h | vindate prApnoti | shrotraM daivaM vittamiti chintayet.h | kutaH | hi yasmAt.h | shrotreNa tadavidyArUpaM R^iNoti | asya evaM chintayataH | Atmaiva evaM bhUtachintanameva | karmeti chintayet.h | kutaH | AtmanA chintanenaiva kamar karoti | kuto mana AdInAmAtmatvAdinAnuchintanaM kAyarmiti chet.h prasiddhayaj~nAsyApyAtmAdipaJNchakasAdhyatvAditi bhAvenAha || sa iti || sa eSha prasiddho yaj~naH | pAN^.htaH Atmapi्rayAputradvividhavittarUpapaJNchakasAdhyaH | na kevalaM yaj~na eva pAN^.htaH kintu yaj~nAMgaM pashuH R^itvigAdipuruShashcheti prasaMgAdAha || pAN^.htaH iti || pashupuruShayoH pAN^.htatvaM mAtApitR^ibhyAmannena tayoH karmaNA svakarmaNA cha sAdhyatvarUpaM dhyeyam.h | na kevalaM yaj~napashupuruShA eva pAMtaH kiM tarhi yadidaM kiJNcha prANijAtaM sarvaM pAMta mAtrAdipaJNchakasAdhyam.h | iti bhAvayediti sarvatra 
yojyam.h | pashvAdeH pAMtatvaj~nAniH phalamAha || tadidamiti || yodhikArI brahmapadayogyaH | evaM mana AdInAM svAtmatvAdikam.h | veda chintayati | sa yadidaM jagattatsarvamApanoti | sarvasyAsya patirbhavatItyarthaH | brahmapadAyogyashcheddevapadamApnoti | tasyApyayogyAssvayogyaphalamApnuyurityatharH || bhAShye Atmaivedamagra AsIdityAdi khaNDaM eko nArAyaNaH pUrvamAsIdityAdi pramANAnusAreNa parameshvaraparatayA vyAkhyAya AtmA tu jagatAM brahmA tasyAtmA bhagavAn.h harirityAdi pramANAnurodhena chaturmukhaparatayApi vyAchakhyau | tathAhi | idaM asya chagataH | AtmA svAmIchaturmukhaH | agre prathamam.h | eka evAsIt.h vAsudevAjjAtobhUt.h | sa ekAkI chaturmukhaH | akAmayatetyAdessa yAvaditi paryantasya pragivArtho dhyeyaH | sa evaM kAmayamAnopi brahmA eteShAM jAyAdInAM madhye | ekaikaM yAvannapnoti yadA na prApa | tAvattadA | akR^itsna eva apUrNa evetyAtmAnaM manyate amanyata | tasya | u | akR^itsnatvamAtmano manvAnasya | kR^itsnatA upUrNataiva yathA syAttathochyata ityarthaH | mAnasayaj~nena bhagavantamArAdhya jAyAdikaM labdhavAniti bhAvena mAnasayaj~naprakAramAha || mana eveti || asyAtmA svarUpabhUtaM mana evAsIdityarthaH | upalakShaNametat.h | vAgAdyAtmAntapaJNchakaM manashcheti ShaT.hkamevAsIt.h | na bAhmajAyAdikamityevakArArthaH | vAk.h vAgindriyaM | jAyA ityakalpayAditi sarvatra yojanA | prANo balam.h | prajAputra iti | chakShurmAnuShaM vittamiti | tatra hetuH chakShuShAhIti | shrotraM devaM vittamiti | tatra hetuH shrotreNeti | jAtmaiva deha eva | itthaM chintanam.h vA | karmetyakalpayat.h | tatra hetuH Atmaneti | dehena vA evaM rUpachintanena vetyarthaH | evaM mAnasayaj~nena bhagavadArAMdhane kR^ite sati tatprasAdenaiva vAgAdibhyo jAyAdikamAsIdityarthatayA vAgjAyetyAdi vAkyameva yojyam.h | prANAtprajAputrovAyuH chakShuSho mAnuShavittapadokatahiraNmayalokAH | shrotram.h | tR^itIyArthetra prathamA | shrotreNa daivavittashabditAsheShavidyAH bhagavatproktAH jagR^ihe ityarthaH | Atmaiva AtmanA dehena chintanena vA karmajAtamiti kutavAnasheShakarmANIti yAvat.h | na kevalaM vAgAdInAM viShNupUjopakaraNatvena chintanAmAtrAdeva jAyAdiprAptirante muktiriti tadidamityAdinA vakShyamANaM phalam.h | kintu yaj~nAdeH pAMtatvaj~nAnAdapIti bhAvenAha || sa eSha iti || sa prasiddha eSha yaj~naH pAMtaH savanatrayatatpUvArlettarakarmabhedena paJNchadevatAbhiH nArAyaNashadyaniruddhantaiH paJNchabhirupetaH | yaj~nAMgaM pashuH madhyashiraH pArshvadvayapuchCharUpapaJNchakena taddevatAbhUtanArAyaNAdirUpapaJNchake nopetaH | yaj~nAMgaR^itvigAdipuruShaH pAMtaH dik.hchatuShyamadhyarUpapaJNchakena taddevatAbhUtanArAyaNashadirUpapaJNchakena chopetaH | yadidaM kiJNcha prANijAtaM idaM sarvaM pAMta dik.hchatuShyayamadhyarUpapaJNchakena taddevatAbhUtanArAyaNAdipaJNchakena chopetam.h | ityachintayadbrahmeti yojyam.h | tattasmAdadyApi yaH kashchidevamuktaprakAreNa vAgAderviShNupUjopakaraNatvaM yaj~nAderuktarUpapAMtatvaM cha | veda upAste | sa idaM sarvaM jAyAdipaJNchakamApnoti | antato muktiM chetyarthaH || 3 || 5 || 11 || avyAkR^itabrAhmaNam.h || viShNubrahmANAvapi gR^ihiNAvatiShThatAmato gR^ihI uttama ityuktamAtmaivetyAdinA | tasya gR^ihiNo bhagavatsR^iShyaM yatsAdhAraNamannaM tanna svakIyameveti mantavyamiti bhAvena prakR^itaharessaptAnnasraShyR^itvamahimAnamAha || yatsaptAnnAnIti || pitA sarvajagajjanako viShNuH | saptAnnAni saptavidhAnyannAni | tR^iptihetutayA annanAmAni | prANibhiradyamAnamekam.h | vaishvadevabaliharaNarUpe dve | prANinAM manovAk.hpaJNchavAyurUpANi trINi payashchaikaM ityevaM saptAnnAni | medhayA svechChayA | tapasA prANisambandhikarmajAtena | ajanayat.h asR^ijata | saptAnAM madhye ekamannamasya jagataH sAdhAraNam.h | dve vaishvadevabaliharaNe | devAnabhAjayat.h | saptAnnamadhye annadvayabhAgino devAnakarodityarthaH trINi manovAk.h prANarUpANi | Atmane svasmai | pashubhyaH | pashvAdibhyaH | ekaM payorUpam.h | tasminpayasi | sarvaM jagat.h | pratiShThitaM tadupajIvyavartata ityarthaH | sarvamityuktaM vyanakti || yachcheti || jaMgamasthAvararUpamityarthaH | sR^iShyAnnAnAM kShaye kathaM tadupajIvinAM jIvanamityata Aha || kasmAditi || sukharUpAddharestAni sarvadAdyamAnAnyapi na kShIyante | yo vai adhikArI | akShinti sR^iShyAnnAkShayahetuM harim.h | veda sa vedI | annaM upalakShaNam.h | svayogyasarvabhogAn.h | pratIkena savamukhena | aprayatneneti yAvat.h | atti anubhavati | sa j~nAnI | devAn.h devatvaM gachChati | sa UrjaM devabhojyamannam.h | upajIvati | iti shlokAH dhyAkhyeyArthakavAkyAnItyarthaH || 3 || 6 || 1 || tAni vAkyAni pratIkenopAdAya vyAchaShye upaniShat.h || yatsaptAnnAnItyAdinA || medhayAhIti hi shabdastasya hareH pituH saptAnnasraShyR^itvaprasiddhidyotakaH (1) dvitIyavAkyamupAdAya vyAchaShye || ekamasyeti || idamevAsyeti || manuShyavargasyetyarthaH | sarvasAdhAraNamannamAtmIyatvena manvAnasya doShamAha || sa iti || upAstaityapa shabdasyAvR^ittiH | ya etadannamapa svasamIpa eva vartamAnam.h | svAtmIyameveti yAvat.h | upAste manyeta | sa pApmano na vyAvartate akShayapApavAnsyAdityarthaH | kutaH | hi yasmAdetadadyamAnamannaM mishraM devabrAhmaNasAdhAraNamata ityarthaH (2) tR^itIyaM vAkyamupAdAya vyAchaShye || dve devAnabhAjayaditIti || hutaM vaishvadevam.h | prahutaM baliharaNam.h | hutaprahute kuto devAnAmanne ityata Aha || tasmAditi || hutaprahutayordevAnnatvahetoradyatanA api devebhyo juhvati prajuhvati cha | na kevalaM hutaprahute eva 
devAnAmanne kiM tarhItyato.anyadapItyAha || atho iti || pakShAntare ayamatho shabdaH | darshapUrNamAsAvapi devAnAmanne ityAhurAryA ityarthaH | tasmAddhutaprahutayordevAnnatvAdyaj~namanutiShThan.h pumAn.h neShyi yAjukassyAt.h phalechChayA yaj~nakArI na bhavet.h | parasvenAtmaphalArthaM viniyoge parasvApahAradoShApatteriti bhAvaH (3) trINyAtmane kuruta itivAkyavyAkhyAnasya bahutvAttadagre vyAkariShyanto shrutiH chaturthavAkyaM tAvadupAdAya vyanakti || pashubhya iti || tatpaya iti pashubhyo dattamannaM payaH pIyamAnaM kShIraprabhR^itidravad.hdravyamityarthaH | tatkathamityata upapAdayati || payo hIti || agre AdA | shaishava iti yAvat.h | manuShyAshchetyuktyA shloke pashupadaM pashuprabhR^itiparamiti sUchitam.h | manuShyA upajIntItyetAvat.h vyanakti || tasmAditi || upajIvitvAt.h | pratilehayanti | AsvAdayanti | liha AsvAdane | stanaM vAnudhApayanti | pAyayanti | dheT.h pAne | vai prasiddhametaditi | pashava upajIvantItyetadvayanakti || atheti || pashUnAmagre paya upajIvitvahetorjataM vatsam.h | atR^iNAdaH tR^iNabhakShako netyAhuH (4) paJNchamam.h vAkyamupAdAya tachChabdArthaM vyanakti || tasminniti || payasIti || pIyamAnatayA payashshabdite kShIraprabhR^itidravad.hdravya ityarthaH | na kevalaM jIvanahetutvAtpayasi prANijAtaM pratiShThitam.h kintu payasaH pAralaukikaphalahetutvAdapItyAha || tadyadidamityAdinA || B-K-3
MvatsaraM payasA juhvat.h | homaM kurvan.h pumAn.h j~nAnI chedapapunarmR^ityuM saMsAraM jayati mukto bhavati aj~nashchedapapunarmR^ityaM bhagavadaj~nAnaM jayati nihanti | j~nAnI bhavatIti | j~nAnino yadidamAhustattathA na vidyAt.h na jAnIyAt.h | kutaH | evaM vidvAn.h saptAnnasR^iShyitattvaj~nAnI | yadahaH yasminnahani | payasA juhoti | tadaharevApapunarmR^ityuM jayati mukto bhavati | ekAhahomenaiva mukto bhavatIti yAvat.h | yatota iti yojyam.h | kuta evaM tasya mahimahetyata Aha || sarvaM hIti || yasmAtsaptAnnasraShyR^itvaj~nAnI payohomenaiva devebhyaH sarvamannAdyaM prayachChati | gopayasaH prashastatayA sarvAnnasthAnIyatvAditi bhAvaH (5)ShaShThaM vAkyamupAdAya vyAchaShye || kasmAdityAdinA || puruSho vai viShNurvai | akShitiH annAkShayahetuH | tataH kimityata Aha || sa hIti || idaM saptavidhamannam.h | etena kasmAdityetasya sukharUpAtpuruShAdityartha ukto bhavati (6) sapaktamaM vAkyamupAdAya vyanakti || yau vaitAmiti || akShitiH annAkShayahetuH | tada4vyanakti || sa hIti || dhiyA svechChayA prANikamarbabhishcheti | punaH punassR^iShyau hetuvisheShoktyA sahIdamityAdi pUrvavAkyena na punaruktiH | dhiyA karmabhirityuktyA shlokAdivAkyasthamedhAtapashshabdau vivR^itau dhyeyau | yat.h yadi | etaddha punaH punarjananamannaM na kuryAt.h | tat.h tarhi kShIyeta ha | nishrichatametaditi (7) aShyamaM vAkyamupAdAya vyanakti || sonnamattIti || attvetaditi || etadannamattItyarthaH | sa devAnapIti vAkyadvayaM phalArpakamityAha || sa devAniti || prashaMsA prashastaphalabodhakamityarthaH | arthavAda iti vArthaH || 3 || 6 || 2 || trINyAtmane ityAdivAkyamupAdAya vyAchaShye || trINItyAdinA || Atmane svatuShyayartham.h | chakShurAdij~nAnakaraNeShu satsu kuto mana evAtmatuShyayarthamakarodityato manasaH prAdhAnyaM vyatirekeNAha || anyatreti || anyatra manA iti bahuvrIhiH | tatkiM vastu dR^iShyavAniti kenachitpR^iShye anyo vadati | anyaviShayakamanaskohamAsaM tathedaM vachaH shrutavAnkimiti pR^iShyastathaivAha | anyatretyAdi | evamanyendriyeShvapi manovyAsaMgena tattadindriyaj~nAnAnudayo dhyeyaH | manasi vyAkule chakShurAsidabhirj~nAnaM notpadyata ityetadupapAdayati || manasA hIti || nApashyamiti nAdarshaM hi yasmAt.h manasyavyAkula eva chakShuShA pashyati shrotreNa R^iNotItyarthaH | na kevalaM manomAtrameva svatuShyihetutvena svasyAnnaM kintu svavR^ittikaM chetyAha || kAma iti | eka viShayakechChA kAmaH | anekagocharechChA vichikitsA | ityetatsarvaM mana eva tadupAdAnakamevetyarthaH | kAmAdInAmIshatuShyikaratvena tadannatvaprakArashcha kAmasya tadbhaktikAmatvena saMkalpasya tatpUjAkR^itiviShayatvena vichikitsAyAstaddanaviShayatatvena | shraddhAyAstadguNAnneti viShayatvena ashraddhAyA anyasAmyAdiviShayatvena | dhR^iterIshAdanyasyotkarthenidanAdau | adhR^iterIshanindanAdau | hiyastatvamatavisarjanAdiviShayatvena | yadvA bhagavanmataparityAgaviShayatvena | adhR^iterharibhaktityAgaviShayatvena | hiyAH dhiyastadvivekaviShayakatvena | bhiyastadaj~nAnaprAptiviShayatvenetyevaM prakAreNa dhyeyaH | manasashchakShurAdibhyaH prAdhAnye vyatirekaH prAguktaH | adhunAnvayaM chAha || tasmAditi || manasaH pradhAnatvAdeva pR^iShyata upaspR^iShyopi manasA vijAnAti | vAcho bhagavadannatvaM vyanakti || yaH kashchiditi || yaH kashchichChabdo dhvani varNAtmako vAgeva vAgindriyameva | tenochchAryamANatvahetunA yaH kashchichChabdo vAgevetyabhedoktiH sarvashabdochchAraNahetorvAgindriyasya kathaM viShNavannatvamityata Aha || saiShA hIti || hiyasmAtsaiShA sarvashabdochchAraNahetubhUtA vAk.h | antaM sarvAntasthaM viShNumAyattA | tadviShayiNI | kutaH | sarveShAM shabdAnAM viShNunAmatvAdato viShNvannatvamiti bhAvaH | keShAM vAk.h viShNumAyattetyato vedadraShyR^iNAmityAha || eShasha hi na iti || nosmAkaM vedadraShyR^iNashameShA hi vAk.h | viShNumAyatteti prasiddhamityarthaH | avAntarabhedabhinnasyApi prANasya bhagavadannatvamiti 
bhAvenAha || prANa iti prANa iti || nosmAkaM vedadraShyR^iR^iShINAm.h | ityetatsarvaM prANa eva | prANaprabhedavirodhinAM nirAse tvathodAnaM yogadhAraNe || manovAgAdIndriyANashaM samAnaM niyame(na)tra tu || ityuktadishA dhyeyaH | kutaH prANamannamakuruta harirityato jIvasya svatuShyidvArA shreyohetutvena prAdhAnyAditi bhAvena prasaMgAdvAN^manasoH prANasya cha prAdhAnyamAha || etanmayovA.ayamAtmeti || ayamAtmA sa jIvaH | etanmayaH etatpradhAnaH | etachChabdaM vyanakti || vAN^maya ityAdinA || prAdhAnye mayaT.h vAkprAdhAnaH manaHpradhAnaH prANapradhAna ityarthaH | vAN^manaHprANAbhimAninAmuttamadevAnAM sAMnidhyanimittakotkarShavAnityarthaH | uttamadevamAnikatvaM vAgAdeH kuta ityatopi ayamAtmA sarasvatIbrahmavAyurUpa etanmabayaH tadvivaraNaM vAN^maya ityAdi | kramAdvAN^manaH prANAnAmabhimAninastraya ityarthaH | etenottamadevairabhimanyamAnatvAchcha vAgAdikamuttamamityuktaM bhavati | sarasvatyAdayo vAgAdyabhimAninaH kutobhUvannityatopi etaditi | ayamAtmA sarasvatyAdirUpaH | etanmayaH prakR^itaparamAtmamayaH | tadIyavAgAdijanya ityarthaH | bhagavato vAgAdirasti chettajjanyatvaM sarasvatyAdeH syAt.h sa eva kuta ityatopyayamAtmA hariH etanmayaH | tadvivaraNaM vAN^maya ityAdi | vAgAdIndriyAtmetyarthaH || 3 || 6 || 3 || uttamadevatAbhimanyamAnakatvAnmana Adirharerannamityuktam.h | taduttamatvAya tadabhimAninAM mahimAnamAha || traya ityAdinA || sarva eva samA ityantena | eta eva prakR^itA eva vAN^manaH prANAbhimAnina eva | trayo lokAH trilokAbhimAninaH | tadeva vyanakti || vAgeveti || vAk.h vAN^mAninI sarasvatI ayaM lokaH bhUlokamAninI | mano manomAnI brahmA antarikShalokAbhimAnI | prANaH prANamAnI vAyuH | asau lokaH svargalokAbhimAnItyarthaH || 3 || 6 || 4 || evaM trayo vedA eta evetyArabhya prANae(nantadbhUtvA)vaM bhUtvA vatItyantagranthasyArtho dhyeyaH || 3 || 6 || 5-6-7 || yatkiJNchidvij~nAtaM vij~nAnaviShayaH tat.h vAcho vAN^mAninyA vANyAH rUpaM pratimA hi | yasmAdvAgvij~nAtA vij~nAtamAninI | vAN^mahimaj~nAninaH phalamAha || vAgiti || vAk.h sarasvatI enaM svamahimaj~nam.h | tadbhUtvA vij~nAtamAninI bhUtvA | avati rakShatItyevamagrepi j~neyam.h || 3 || 6 || 8 || vijij~nAsyaM jij~nAsAviShayaH || 3 || 6 || 9 || avij~nAtaM vij~nAtAviShayaH || 3 || 6 || 10 || brahmaNIbrahmavAyUnAM bhUmyAdimAnitvarUpamahimAntaramAha || tasyA iti || tasyai tasyAH | vAcho vANyAH | pR^ithvI sharIram.h | jyotIrUpaM pratimA | kiM jyotirityata Aha || ayamagniriti || pR^ithivyagnI dvai vANyabhimanyamAnAvityarthaH | pR^ithivIjyotiShoH vAksamaparimANAbhAve kathaM tachCharIratvAdikamityata Aha || tadyAvatIti || tattasmAtpR^ithivyagnyoH vAgabhimAnikatvAdyAvatyeva vAk.h yAvadvayAptA vANI tAvatI pR^ithivI tAvAnayamagniH || 3 || 6 || 11 || atha vAcho bhimanyamAnoktyanantaraM manobhimAnino brahmaNobhimanyamAnamuchyata ityatha shabdArthaH | etasya manaso manobhimAnino brahmaNaH dyauH sharIram.h  jyotIrUpaM pratimA | kiM jyotirityata uktam.h || asAvAditya iti || Adityo dyaushcha dvau manobhimAnibrahamAbhimabAnikAvityarthaH | tadyAvadityAdeH prAgvadvayAkhyA tau vAN^manasamAninau brahmaNIbrahmANau mithunau sametAM prAptavantau | tato mithunIbhAvAtprANo vAyuHrUpAntareNAjAyata | tasya prANasya mahimAnamAha || sa indra ityAdinA || sa prANaH indraH paramaishvaryavAn.h | sa eSha prANo.asapatnaH shatruhInaH | kalyAdishatrusatvAtkathamasapatna ityata Aha || dvitIya iti || dvitIyashabditaH tamabalo hi sapatno bhavati | kalyAdayastvasamabalA iti bhAvaH | etadvedinaH phalamAha || nAsyeti || yodhikArI evaM prANosapatna iti veda asya sapatnaH shatrurnabhavatItyarthaH || 3 || 6 || 12 || athaitasya prANasyetyAdeH prAgivArthaH | ta ete manovAkprANamAninaH prAguktA brahmAdayassarvaeva guNatastaratamabhAvA api vyAptyA samAH | sarve rudrAdyapekShayA anantAH | bahuguNAshrayAH | sa yaH kashchidetAnantavataH jIvavadalpaguNAnupAste sontavantaM nAshavantaM lokaM jayati prApnoti || athetyarthAntare | yodhikArI etAnantananyajIvebhyo bahuguNAnupAste sonantaM nAshahInaM viShNulokaM jayati prApanotItyarthaH || 3 || 6 || 13 || chandrAbhimAnitayA chandre sthitasya vAyormahimAnamAha || sa eSha iti || sa eShaH prajApativarAyuH | samyak.h hareH vatsassan.h ramata iti vyutpattyA saMvatsaranAmA ShoShashakalaH ShoDashakalopetachandre visheSheNa sannihitastasya chandrasthavAyoH | paJNchadashakalAH rAtraya eva rAtrinAmakA eva | asya chandrasthasya vAyoH | ShoDashI kalA dhruvaiva | paJNchadashakalAnAM kathaM rAtrinAmatetyata Aha || sa iti || sa chandrastho vAyuH | rAtribhiH shuklapakShapaJNchadasharAtribhireva paJNchadashakalAbhirApUryatecha | kR^iShNapakSharAtribhiH paJNchadashabhirapakShIyate cha | shuklakR^iShNapakShayorekaikasyAM rAtrau krameNa kalAnAM pUraNAdapakShayAchcha rAtri nAmikAH kalA ityarthaH | svayamakalopi vAyuH svAdhiShThanachandrakalAbhiritthamabhidhIyate | sa paJNchadashakalArahitaH abhAvAsyAM rAtriM amAvAsyAyAM rAtrau | etayA dhruvayA ShoDashyA kalayA sarvamidaM prANabhR^it.h | prANijAtam.h | anupravishya tataH prAtaH pratipadi jAyate dvitIyakalAyukto bhavatItyarthaH | tasmAdamAvAsyAyAM rAtrau chandrasthavAyoH prANabhR^itsu saMsthitatvAdetAM rAtriM etasyAM rAtrau | prANabhR^ito jIvataH | 
prANaM jIvanam.h | na vichChindyAt.h | mahApApahetuH prANivadho na kAryaH | kaimutyena etamevArthamAha || apIti || alpadoShahetuvadhasyApi kR^ikalAsasya prANaM na vichChindyAt.h | kimarthamityata Aha || etasyA iti || etasyAssarvasaMnihitAyA vAyudevatA apachityai pUjArthamevetyarthaH || 3 || 6 || 14 || somasthitasya prANasya saptAnnaj~nAninyapi sthitimAha || yo vA iti || ShoShashakalaH ShoDashakalachandrAntasthaH | ayameva saH | ya evaM vit.h saptAnnasR^iShyij~nAnI | puruShaH | ayamiti tatrastha ityarthaH | j~nAnisthasyApi vAyoH ShoDashakalAtvamAha || tasyeti || j~nAnisthitasya vAyoH | vittaM hiraNyAdikameva | paJNchadashakalAH | asya saptAnnaj~nAnisthasya vAyorAtmA dehaH | svAdhiShThitaj~nAnidehaH | ShoDashI kalA | vittasya paJNchadashakalAtvaM vyanakti || sa iti || saH j~nAnistho vAyuH vittenaivAgatenApUryate cha | apagatena kShIyate | vittasyAgamApAyitvAtpaJNchadashalakalAtvaM dehasya dhruvakalAtvaM chopapAdayati || tadetaditi || yadayamAtmA yoyamAtmA | tadetannAbhyAM rathachakrasthAnIyam.h | vittaM pradhiH arasthanIyaM | evaM sati phalitamAha || tasmAditi || tasmAdAtmavittayonarAmiprAdhisthAnAtvAt.h yadyapi sarvajyAniM sarvasvaM(jI)kShIyate parairapahriyate tathApyAtmanAnAbhisthAnIyena dehena | chedyadi jIvati | tadA tarhyayaM pradhinA arasthAnIyena vittena agAt.h | vittahIno jAyata iti yAvat.h | ityevAhuH || 3 || 6 || 15 || saptAnnavedinaH phalaM vaktuM tadupayuktamAha || athetyAdinA || putreNaiva aurasaputreNaiva shiShyeNaiva vA | punaH punaH karmakaraNalakShaNo manuShyalokaH | jayyo jetavyaH prAptavyaH | nAnyena karmaNeti | yadyapi punaH punaH karmakaraNarUpo manuShyalokaH jayyaH svAtmIyakarmaNA janmAntaraM prApya sampAdayituM shakyaH | tathApi vinaiva janmAntaramuktarUpamanuShyalokajayaH putreNaiva putrAdikR^itakarmaphalabhoktA piteti bhAvaH | pitR^ilokaH svargAdiH | jyotiShyomAdikarmaNA prApyaH | devaloko vidyayA tattvaj~nAnena | j~nAnenaiva paraM padamityukteH | ko visheSho devalokasya yena vidyAsAdhyatvaM tasyetyata Aha || devaloka iti || tasmAchChreShThalokasAdhanatvAt.h | prAj~nA iti sheShaH || 3 || 6 || 16 || putreNokto manuShyalokajayo na sAdhAraNena | kintu sushikShite netyAha || athAta iti || putrAdisAdhanAnAM sAdhyavisheShoktyanantaram.h | ataH phalavattvAtsamprattiH sampradAnamupadeshaH | pitrAputraM prati kriyamANopadeshaprakAra uchyate ityarthaH | yadA pitA nimittairmariShyantamAtmAnaM manyate | atha tadA tvaM brahma tvaM yaj~nastvaM loka iti putramAha || sa evamuktaH putraH ahaM brahmA ahaM yaj~nohaM loka iti pratyuttaramAhetyarthaH | atra brahmAdipadAnAM tirohitArthatvAttadyayAchaShye || yadvA iti || yatkiJNcha vai prasiddhaM anUktaM anuvachanaM tasya shabdasya brahmetyekatA brahmashabdena grahaNamityarthaH | ye ke cha vai prasiddhA dravyayaj~nAsteShAM yaj~na ityekatA yaj~nashabdena grahaNamityarthaH | ye ke cha vai prasiddhA lokAH svargAdyAsteShAM loka ityekatA lokashabdena grahaNam.h | tathAcha tvaM brahmetyAdervedAdhyayanakartA bhava | tadanantaraM vedIktarItyA yaj~nakatarA saMlloko lokasampAdako bhaveti pitroktaH putrastatha
AdhyayanAdikartA bhavAnItyuttaramuktavAnitida | uktAdanyadapi kasmAtpitrA nopadiShyamityatastrayAtiriktasyAbhAvAmApAdayetyetAvadevetyarthaH | pitA putraM kuta evAnushAstItyAshaMkAM saptAnnavidyAj~nAnino devasya phaloktyA nirAha || etasmAditi || sannayaM samIchInanyAyavantam.h | sanmArgiNamiti yAvat.h | putramiti sheShaH | itaH prAptaH | putreMshena sthitveti yAvat.h | etasmAdanushiShyAtputrAt.h | sarvaM tatkR^itavedAdhyayanAdiphalam.h | abhunajat.h AmukteH bhuN^.hkte piteti yattasmAdanushiShyaM putraM lokyaM lokasAdhanaM Ahurj~nAninaH | tasmAllokyatvAdevainaM putraM anushAsati anushAsti pitetyarthaH | etasmAtsarvamityatra mR^itaH putre sthitvA bhukteM ityuktamayuktam.h | mR^itasya tadayogAt.h ityata Aha || sa iti || evaM vit.h saptAnnavidyopAsakassa devo manuShyatvamApto yadA.asmAllokAtpraiti mR^ito bhavati | atha tadA | ebhireva prANaissvavAN^manaHprANAbhimAnibhissarasvatyAdibhissaha svAMThirUpasAmarthyAchcha putramAvishati | saptAnnopAsakasya phalAntaramAha || sa iti || anena pitrA | saptAnnavidA yadi kadAchit.h akShNayA ChidreNa pApena | kiJNchit.h karma kR^itaM bhavati | tadA sa putrastasmAchChidrakarmaNA enaM svapitaram.h | muJNchanti mochayati pApakarmaphalAnubhavaM pariharatItyarthaH | tasmAchChidrakarmaNastrANAnnimittAtputro nAma | puditi ChidrapApaM tatastrAyata iti putra iti | evaM yena putrataH phalamAptaM tenaiva manuShyaloko jita ityAha || sa iti || putreNaiva putre sthitvaivAsmin.h bhUloka pratitiShThiti na sAkShAt.h | na kevalaM putre sthitirUpaH manuShyalokajayAdissaptAnnavidnayopAsakasya phalaM api tarhi mokShashchetyAha || athainamiti || atha muktyanantaram.h | enaM saptAnnavidaM muktam.h | ete prANAH vAN^manaHprANAbhimAninaH sarasvatyAdayo devAH | amR^itAH muktAssantaH svarUpabhUtavAgAdiniyAmakatvena Avishanti | atra mukte jIve prANapraveshoktirvAyoruchyamAnA viriJNchasyaiva rUpAntareNeti j~neyam.h || 3 || 6 || 17 || nanu vAgAdeH pR^ithivyAdyabhimAnasattvAtkathaM muktamAvisheyurityatastadAnIM tattyAgAtpravesho yukta iti 
bhAvena vAgAdeH praveshasya sthAnaphale apyAha || pR^ithivyai chainamityAdinA parvatrayeNa || chaturthI paJNchamyarthe | sA cha lyablope pR^ithivImagniM cha parityajyetyarthaH | tadamimAnaM hitveti yAvat.h | daivI saptAnnavinmukte visheShAveshAddaivItyuktA vAk.h sarasvatI enaM muktaM Avishati muksvarUpavAchamiti yojyam.h | kAdaivI vAgityata Aha || seti || yayA AviShyayA sarasvatyA prerito mukto yadyadvadati tattadbhavatyeva na mogham.h | sA daivI vAgityarthaH|| 3 || 6 || 18 || divashchainamiti adbhayashchainamiti || cha parvadvayamevameva yojyam.h | AnandyevetyevakAravyAvartyoktiH atho na shochatIti na duHkhI bhavatItyarthaH || 3 || 6 || 19 || yo yatprerito muktaH saJNcharaMshchAsaJNcharaMshcha na vyathate sarvasAmarthyayuktatvAt.h atho tasmAdeva na riShyati na mriyate | iti manuShyANAM saJNchAre vyathAdi asaJNchAre chAshvA nAmataH saJNcharannasaJNcharaMshchetyuktam.h | na kevalaM saptAnnavidyAbhij~nassvaputre tiShThati kintu sarvabhUteShu chetyAha || sa ya iti || evaM vit.h evaM saptAnnavidyAbhij~no devaH | sarveShAM bhUtAnAmAtmA vyApako bhavati | tatra dR^iShyAnto || yatheti || yathaiShA prANarUpA devatA savareShAM bhUtAnAmAtmA evamityarthaH | saptAnnavido muktasya phalAntaramAha || sa iti || sa vakShyamANo dR^iShyAnto yathA etAM devatAM prANAkhyAM sarvANi bhUtAni avanti | tajj~nAnasya gopyatvena ayogyeShu nopadishanti | evaM ha evameva | evaM vidaM saptAnnavidyAvidaM muktam.h | sarvANi bhUtAni avanti gopAyanti | saptAnnavidyAbhij~nasya sarvabhUtasthitau bhUtashokenAsyApi shokasyAdityata Aha || yaditi || imAH prajAH | yadu kiJNcha yatkiJNchit.h shochanti | tat.h shokashabditaM duHkham.h | AsAM devatAnAM naiva bhavati | kintu amA dehaniyAmakadaityaissahA.a.asAM prajAnAmeva bhavati | na tu tatrasthasaptAnnopAsakAnAM devAnAm.h | kuta etatprajAkR^itaM puNyamevAmuM sarvaprajAsthitaM saptAnnavidaM prati gachChati na pApam.h | yena taddhetukashshokassyAditi bhAvaH | etadapi kuta ityata Aha || na ha vA iti || yato niyAmakatayA prANidehasthAn.h devAnpApaM na gachChati | ha vai prasiddhametat.h | saptAnnavidashcha devA eveti bhAvaH | tadAha sUtre | svAminaH phalashruterityAtreya iti | tatra prajAkR^itapuNyabhAktvapApAlepayordevAnAmukteH || 3 || 6 || 20 || saptAnnavidyAvido vAN^manaHprANAn.h hariviShayAn.h kuryAt.h | sAdhAraNamannaM cha viShNvarpaNabuddhayA bhUtebhyo dadyAditi vratamuktam.h | tasyaiva hariprANaviShayochChvAsaniHshvAsarUpaM vratAntaraM prANyAchchaivApAnyAchcheti vaktuM hariprANaviShayaM tatkasmAtkAyarmityatastayormahimAnamAha || atheti || devarUpAdhikAryuktyanantaraM ataH vakShyamANavratasya phalattvavAt.h | prANyAchchetyAdinA vakShyamANavratasya hariprANaviShayatayA kAryatvamImAMsA kriyate ityarthaH | prajApatirvAsudevaH | karmANi karmasAdhanAni | adhyAtmaM vachanAdikriyAsAdhanavAgAdIndriyAbhimAnino.adhidaivaM jvalanAdikriyAkartragnyAdidevAn.h sasR^ije | sasarja | tAni sR^iShyAnyagnyAdIni anyonyena anyonyamaspardhanta | ahameva shreyAnahameva shreyAniti paspR^idhuH | prANasyottamatAM jAnantopi indrAdidevAH prANottamatvanirNayAyaiva adhyAtmamadhidaivaM cha vivAdaM kR^itavanta ityarthaH | evaM vivAdino devAn.h prati yo devaH svavyApAramashrAnta eva san.h jIveShvajasraM karoti | sa eva bhavatAM madhye shreShTha iti hariruvAcha | tataste svasvavyApAraM kurvantaH shrAntA babhUvuriti vaktuM tatra tAvadadhyAtmaM tatprakAramAha || vadiShyAmyeveti || ahaM jIvane vachanakriyAM ashrAnta eva kArayiShyAmyeveti vAN^.hnAmA agniH dadhre | mano dadhAra | mena iti yAvat.h| iti chakShuriti || chakShurmAanyAdityo dadhre | shrotramAnI chandra iti dadhre iti prAgvajj~neyam.h | evamanyAni karmANi kriyAsAdhanAni manaHprabhR^itIni | yathAkarma svasvavyApAramanusR^itya dadhra ityarthaH | tatra sthUlamanobhimAnI shakraH yaj~nAdi karma ahaM kariShyAmyeveti dadhre itita sUkShmamanobhimAnI garuDaH dhyAnaM kariShyAmyeveti dadhra idi j~neyamityarthaH | ashrAntAssanta eva svasvavyApArAn.h kariShyAma eva vayamiti manvAnAvAgAdIndriyadevA agnyAdayo vachanAdikriyAmanArataM chakruriti sarvasya tAtparyArthaH | tataH kiM jAtamityata Aha || tAnIti || prajApatirityanuShajyate | prajApatirbrahmA | tAni vAgAdi daivatAni | shramaH shramakaro bhUtvA | upayeme prAptaH | tatash.hcha shrameNa bhagavatkarmAkaraNahetunA mR^ityuH pApamAnI | tAni Apnot.h vyApnot.h | avArundhat.h (bhagavadArAdha)(vacha)nAdi kriyAbhraMshAdirUpAvarodhamakarot.h | tasmAnmR^ityunAvaruddhatvAdevAdyapi vAk.h shrAmyatveva | chakShuH shrAmyati | shrotraM shrAmyatida manaHshrAmyatItyapi j~neyam.h | svasvakarmakR^itAvashaktA abhUvanvAgAdayo devA ityarthaH | athetaradevAnAM shrAntyanantaraM yoyaM madhyamaH phrANo mukhyavAyurimameva | prajApratirbrahmA | shramakaro bhUtvA nApnot.h | samashaktimattvAt.h | tatashcha shrAntyabhAvena sadA sarvabhagavatkarmakaraNAddhetormR^ityurapImaM mukhyavAM nApnodityarthaH | tAni3 pApAtmasurAvaruddhAni agnyAdidaivatAni | tadanavaruddhaM mukhyavAyuM j~nAtuM dadhrire manashchakruH | ahaM vai vAyureva nosmAkaM madhye shreShTha nishchikyuH | shraiShThayanishchayahetumAha || ya iti || tataH kiM chakrurityata uktam.h || hanteti || hanteti harShe sarve devA asyaiva vAyoreva rUpaM pratimA tadbhR^ityAshcha asAma bhavAmetyuktveti sheShaH | tadAviShyAssantastadbhR^ityA abhavannityarthaH | tasmAddevAnAM prANapratimAtvAdete devA etena prANanAmnA AkhyAyante prANa iti | prANAdhInatvamAtreNa tannAmavatvena bhAvyamiti 
kuta ityatastatra dR^iShyAntena tadupapAdayati || teneti || yasminkule yaH shreShThastasya tena nAmnA tatkulamAchakShata iti yojanA | uktashreShThatvavedinaH phalamAha || ya evamiti || ya evaM prANamahAtmyaM veda tena evaM vidA | yaH spardhate sonushuShy.a.antatomriyata ityadhyAtmam.h | dehaniyAmakadevanirNItavAyushraiShTha.nirUpaNaM kR^itamityarthaH || 3 || 6 || 21 || atha adhyAtmaM prANashraiShThayanirNayaprakAroktyanantaram.h | adhidaivataM prANasya shraiShThayanirNayaprakAraH | uchyata ityarthaH || jvaliShyAmyevetyAdessaMgatirarthashcha vadiShyAmyevetyAderiva dhyeyaH | anyA devatAshshakrasheSharudravipAH | yathA daivataM tattaddevatAsambandhikarmAnusR^itya | dadhrira iti j~neyamityarthaH | tatprakArastu vR^iShyipravartakohameveti shakro mano dadhre paJNcharAtrapravartakohameveti sheShaH | paJNcharAtroktakriyA tAtparyavAnahameveti rudraH | vedapravR^ittikR^idahameveti vipaH ityevaM dhyeyam.h | vAgAdyabhimAnino devAH shramarUpeNa brahmaNA prAptA mR^ityunA chAvaruddhAH na tathA prANa ityuktamAtrapyatidishati || sa yatheti || vakShyamANanidarshanaM yathetyarthaH | vAgAdInAM devAnAM mathye madhyamaH prANa yathA shramararUpeNa prajApatinA na prApnodevaM mR^ityunA.anavaruddho.ata eva shreShThashcha | tathaitAsAM devatAnAmagnyAdInAM madhye vAyurityarthaH | anyA devatAH mR^ityunAvaruddhatvAdeva mlochanti mlAnA bhavanti | na vAyuH mlochati | kutaH yadvAyuH yo vAyussaiShA devatA | nAstamitA tasmAditi yojyam.h | atra vAyoranastamitatvaM j~nAnanityatvena j~neyam.h | evaM pralayakAlepi pratibhAti parAvara ityAdeH || 3 || 6 || 22 || adhyAtmamadhidaivaM cha vAgAdidevatAH prANAdhInA ityuktArthe mantramAha || athaiSha shloka iti || shlokamardhasha udAhR^itya vyAchaShye || yata ityAdinA || sUrya ityupalakShaNaM sUryAdayo devA ityarthaH | yata ityAdi yachChabdadvayasya tamityuttarArdhagatena tachChabdenAnvayaH | yachChashabdadvayArthaH prANAditi prANa iti cha | yataH prANAdvA eSha ete sUryAdayaH udeti udyanti | jAyanta iti yAvat.h | yatra prANe astameti adarshanaM yAntItyarthaH | uttarArdhamAha || tamiti || devAH taM prANamuddishya dharmaM haMsopAstilakShaNam.h | chakrire iti | sa eva dharmodyApi vartate sa eva shvopi vartiShyata ityarthaH | tamityardhaM vyAchaShye || yadvA iti || ete devAH | yat.h dharmasAdhanavratam.h | amuM hi amuShminprANashchaiShThayanirNayakAle | adhriyanta dhR^itavantaH | tadeva vratamadya kurvanti vai prasiddham.h | api padena shvopi kartAra iti samuchchIyate | yadarthaM prANasyottamatvaM sAdhitaM tadAha || tasmAditi || prANasya sarvajIvottamatvAt.h | mA mAm.h | pApmA mR^ityurnet.h naivApnuvaditi manvAnodhikArI ekameva prANamAtraviShayakameva | prANyAchchApAnyAchcha shvAsochChvAsarUpaM haMsopAstilakShaNaM vratam.h | charet.h kuryAt.h | upakrantaM prANavrataM madhye na visarjayedityAha | yadyu charet.h yadi prANavrataM charet.h prArabheta | tarhIti sheShaH | samApipayiShet.h samApayitumichChet.h samApayedevetyarthaH | yadvA yadyu charet.h devatAntaravratamArabheta chet.h samApipayiShet.h samApayitumichChedityarthaH | uktavratamanutiShThataH phalam.h || teneti || tena u tenaiva etadvratAnuShThanenaiva | etasyai devatAyai etasyA devatAyAssayujyam.h | salokatAM samAnalokatAM tena vAyunA | jayati prApnoti | adhikAribhedena prApyadvayoktiH || 3 || 6 || 23 || iti saptAnnabrAhmaNam.h || sarvas.aShyR^itvAdvAyuruttama ityuktam.h | tadevottamatvaM prakArAntareNAha || trayamityAdi brAhmaNena || idaM jagat.h | nAmarUpaM karmeti trayaM vai trividhaM vai | karmetyanantaramiti shabdo yojyaH | teShAM nAmarUpakarmaNAM madhye nAmnAM vAgbhAratItyetaddaivatam.h | tanmahimAnamAha || etaditi || eShaM nAmnAM vAgityetadukthaM utthApakam.h | katham.h || ato hIti || hi yasmAdato vAgdevyAH bhAratyAH sarvANi nAmA nyuttiShThanti utpadyante | vAcho mahimAntaramAha || etaditi || vAgikatyetat.h vAgdaivataM eShAM nAmnAM sAma | kutaH hi yasmAdetat.h vAgdaivatam.h | sarvainarAmabhiH shabdaiH sahaiva rUpANi karmANi cha mAti jAnAtIti cha samam.h | vAcho guNAntaramAha || etaditi || vAgityetat.h | vAgdaivataM eShAM nAmnAM brahma kutaH hi yasmAt.h vAgityetat.h sarvANi nAmAni bibharti tasmAdbrahmetyarthaH || 3 || 7 || 1 || nAmAbhimAnidaivatamuktvA rUpAbhimAnidaivatamAha || athetnimAbhimAnyuktyanantaraM rUpamAnyuchyata iti yojyam.h | rUpANAM chakShushchakShurnAmA rudra ityetaddaivatam.h | shiShyaM prAgvat.h | sarvai rUpaissaha nAmAni karmANi cha mAti jAnAtIti samamityarthaH || 3 || 7 || 2 || karmamAninamAha || atha karmaNAmiti || AtmA prANa ityetaddaivatamityarthaH | shiShyaM prAgvat.h | sarvaiH karmabhissahaiva nAmAni rUpANi cha mAti jAnAtIti samamityarthaH | bhAratIrudravAyUnAM nAmAditritayAbhij~natvoktA praptasAmyashaMkAM vArayati || tadetaditi | tadetadvAgAditrayaM sadekaM dvayorekAdhInatvAdekamityuchyata ityarthaH | sa ekaH kaH yadadhInaM dvayamityata Aha || ayamAtmeti || prANa ityarthaH | eka ityuktyA prAptAbhedabhrAnti nirAha || u ekaH | uparitanaH shreShThaH sannetattrayamiti | kutaH prANasya shreShThatetyata Aha || tadetadamR^itamiti || tadvayanakti || prANo vA amR^itamiti || nityaj~nAna ityarthaH | satyena Channamityetadvayanakti || nAmarUpe satyamiti || vAkchakShuH shabdite nAmarUpadaivate satyamityarthaH | tAbhyAM nAmarUpadaivatAbhyAM bhAratIrudrAbhyAM ayamamR^itaM prANashChannaH tayorniyAmakatvena tAvanupraviShya ityarthaH || 3 || 7 || 3 || iti 
saptamabrAhmaNam.h || 
iti shrIkANvopaniShadarthasaMgrahe rAghavendrayatikR^ite tR^itIyodhyAyaH || 3 || B-K-4
UrvAdhyeye ashvamedhabrahmaNAdibhiH prAyeNa bAhyA brahmavyi uktAH | atra tvadhyAye prAyeNAntarA brahmavidyA uchyante | tatrAdyabrAhmaNe bAhyA brahamavidyA na sAkShAnmokShasAdhikA | kintu svahR^idisthabrahmavidyetyAha || dR^ipta ityAdinA || balAkasyApatyaM bAlAkiH | gargasya gotrApatyaM gargyaH | anUchAno vedAdhyayanasampannaH | ata eva dR^iptaH darpavAn.h ahaMkArIti yAvat.h | Asa babhUva | he tyAshchaye | saha prasiddho gArgyaH | kAshyaM kAshyAM bhavam.h | ajAtashatrunAmAnaM rAjAnamabhigamya | te tubhyam.h | brahma bravANivadAnatyuvAcha | loDuttamapuruShaikavachanaM bravANIti | sa evamukto.ajAtashatruruvAcha ha kila | kimiti | etasyAM vAchi brahma te bravANItyasyAM vAchi etadvachanaviShaye | sahasraM gavAmiti vA niShkANAmiti vA yojyam.h | dadma ityapahAsavachanamuvAchetyarthaH | kasmAdevaM mAmapahasasatyato yadi tvaM brahma jAnIthAstarhi samIpasthaM brAhmaNaM tvAM vihAya janakarAjAnaM prati dhAvanaM brahamajij~nAsavaH kutaH kuryuriti bhAvenAha || janako janaka iti || taddhAvanamayuktaM syAdityarthaH | tvaM tu kevalaM darpeNaiva mAmAttha na vastutaH brahma jAnAsIti bhAvaH | iti shabdo hetau | iti kR^itvA parihAsa iti || 4 || 1 || 1 || evamapahAsalajjito gArgyaH svAbhyastavidyAmAha || sa ityAdinA khaNDadvAdashakena | kimuvAchetyato || ya evetyAdi || puruSho viShNurastIti sheShaH | evamagre.api j~neyam.h | rAjA tvayA j~nAtAdadhikamapyahaM jAnAmItyAha || sa hovAcheti || etasmin.h viShNorAdityasthatvopAsanAviShaye | mA mAm.h | mA saMvadiShThAH saMvAdaM mAkArShIH | adhikaguNatvena j~nAtuH purato.alpaj~nAnena saMvAdo na kAryaH | na hyAdityastho viShNubar.hrahmetyeva mayA j~nAtaM yena mAmatra saMvadeH kiM tvityata Aha || atiShThA iti || jagaddharmavarjitatvena sarvamatItya sthitatvAdatiShThAH sarveShAM bhUtAnAM mUrdhA uttamaH | rAjA dIpyamAnaH | rAjR^i dIptAviti dhAtoH | iti vai ityevAhametamAdityasthapuruShamupAsa ityuvAcheti vA iti kR^itvA mA saMvadiShThA iti vA iti padasya pUrveNAnvayaH | atiShThatvAdiguNavaishiShyaye tAtparyadyotanAya tajj~nAninaH phalamAha || sa ya iti || yodhikArI | etamAdityasthaM puruShamevaM uktaguNavishiShyam.h | upAste so.atiShThatvAdiguNayukto bhavatItyarthaH | te cha guNA yathAgogyaM dhyeyAH || 4 || 1 || 1 || sa hovAcha gArgyo ya evAsau chandra ityAdiShu dvAdashakhaNDeShu yojanA dhyeyA | tatrAdityachandravidyudAkAshavAyvagnyavAdarshagachChatpAshchAtyashabdadik.hChAyAtmarUpeShu dvAdashAdhikAraNeShu AdityAdIni devatArUpANi dhyeyAni | devatAsu bhagavantamupAsyetyAdi bhAShyokteH | bR^ihat.h pANDuraM shuklaM vAso yasyosau tathoktaH | asyaivamupAsakasya gR^iha iti sheShaH | aharahaH pratidinam.h | sutaH prasutassomayAgo bhavati | annaM bhojyaM cha na kShIyate || 4 || 1 || 3 || tejasvI ha bhavati iha loke || 4 || 1 || 4 || na pravartyate kenachidapravarti | asya prajAsantatinondvartate na vichChidyate || 4 || 1 || 5 || indraH paramaishvaryayuktaH | vigataM kuNThanaM parAbhavo yasyAsau vikuNThaH sa eva vaikuNThaH | svayamevAparAjitabahurUpatvAMdaparAji(ta)tA senA | jiShNuruttamaH | aparAjiShNuranyataH parAjayahInasvabhAvaH | anyatastyajAyI anyeShAM jetetyarthaH || 4 || 1 || 6 || shatrUNashamasahyatvAdviShAsahiH || 4 || 1 || 7 || pratirUponukUlaH | pratirUpamanukUlam.h | atho anyachcha pratirUponukUlaH putrosmAdupAsakAjjAyate || 4 || 1 || 8 || rochiShNuH prakAshanashIlaH | u eva | atho anyachcha | phalaM yaivirdvadbhissaMnigachChati saMgato bhavati | tAn.h sarvAn.h atirochate atikramya prakAshate || 4 || 1 || 9 || yantaM gachChantam.h | anu pashchAtpR^iShThataH | shabda udeti utpadyate | etaM gachChatpAshchAtyashabdasthaM puruShamityarthaH | asuH AyuShyapradaH | sarvamAyuretItyasya tAtparyamAha || nainamiti || 4 || 1 || 10 || dvitIyaH dvitIyavAn.h | anapagaH nApagachChatItyanapagaH | anapagodvitIya ityasya anapagataparivAravAnityarthaH | asmAdupAsakAt.h | gaNaH parivAraH || 4 || 1 || 11 || ChAyAmayaH ChAyAgataH | mR^ityumarArakaH || 4 || 1 || 12 || Atmani hiraNyagarbhe | AtmanvIchittAbhimAniviriJNchavAn.h | tatsevya iti yAvat.h | AtmanvI bhavati chittavAn.h bhavati || 4 || 1 || 13 || gArgyasya tUShNIM bhAvAnantaraM kiMjAtamityata Aha || sa heti || saH ajAtashatruH | tUShNImAsInaM gArgyam.h | etAvannU 3 etAvadeva | kAkurayam.h | tvayA viditametAvadeva kimityuvAcha | sa evamukto gArgyaH pratyAha || etAvaddhIti || etAvadeva mayA viditaM hIti nishchayamAha || evaM gArgyeNa pratyukte rAjA pratyAha || naitAvatA viditaM bhavatIti || AdityAdidevatAsu bhagavadupAsane tattaddevatAsAmIpyaM bhavati na mokShaprApti; | ato mokShAya svahR^idi harerupAstyA bhAvyamiti bhAvena naitAvatA viditamityuktam.h | upAsAtraividhyAditi sUtre keShAJNchitsarvagatvena keShAN^iJNchaddhR^idaye hariH | keShAJNchidbahirevAsAvupAsya iti bhAShyokteH bahirupAsakAnAmapi kiJNchiddhR^idgatopAstyaiva mokSha iti bhAvaH | evamuktaH sa gArgyaH | tvA tvAm.h | upayAni | 
svahR^idisthopAsanAprakAraM vedituM shiShyatvenopagachChAmi tvAmityajAtashatruM prati uvAchetyarthaH || 4 || 1 || 14 || evamuktaH sojAtashatruruvAcha | kShatriyo mahyaM brahma vakShyatIti brAhmaNaH kShatriyaM shiShyatvenopeyAditi yat.h etat.h | pratilomaM vai viparItaM vai | tasmAt.h tvA tvAM prati | brahma vij~nApayiShyAmyeva | vij~nApanameva kariShyAmi natvAchArya ivopadeshaM karomItyarthaH | na sthAnatopi parasyobhayaliMgaM sarvatra hItyuktadishA sarvatra hareravisheSheNa sattvAtkathaM hR^idgatasyopAstireva muktiheturna devatAntaragatasyetyataH | hR^idgatasya harerdevatAntastharUpApekShayA svasmin.h visheShasambandhaM j~nApayitukAmastaM gAgyarM pANashavAdAyahaste gR^ihItvA uttasthau | tau gArgyAjAtashatrU | kvachiddeshe suptaM kaJNchitpuruShaM samAjagmatuH saMgatau bhavataH | hR^idistharUpasya dehe upakAryatvopakAritvarUpavisheShasambandhaj~nApanArtham.h | taM suptapuruShAntargataM harim.h | bR^ihatpANDuravAsaH soma rAjannityetaiH nAmabhirAmantrayAJNchakre | sambodhayAmAsa | sa evamAmantritarasuptastho hariH nottasthau | jIvaM notthapAyAmAsa | taM suptaM pANinA peShAM kR^itveti sheShaH | bodhayAMJNchakAra | sa suptastho hariruttasthau | jIvamutthapAyAmAsetyarthaH | hetyAshcharye | ataH prabodhosmAditi sUtrAt.h | nAmabhirAhvAne kR^itepi nAmabhirAhvAnamavaj~nAya pANipeShaNenotthAnaM sharIre harervisheShasambandhostIti j~nApanArthamiti bhAvaH || 4 || 1 || 15 || kutaH svahR^idisthasyopakAritvarUpavisheShasambandhaH | yena tadupAstirAvashyakItyataH suptyAdyavasthApravartakatvAdita vivakShustathAvidhaM tvaM jAnAsi kimiti pR^ichChatyajAtashatrurgArgyam.h || sa hovAchetyAdinA || eSha jIvaH etat.h etasmin.h sharIre yatra yasminharau | suptaH ya eSha suptAdhAraH puruSho vij~nAnamayaH samyak.h j~nAnasvarUpaH | eSha vij~nAnamayo hariH tadA suptikAle | kvAbhUt.h kutra sthitaH | etat.h etasminprabodhakAle | kuta AgAdityuvAchetIti shabdAnvayaH | tadu ha na mene tat.h suptikAlInaM harerAvAsasthAnaM tadAgamanavidhiM cha gArgyo na u mene naiva vyajAnAt.h || 4 || 1 || 16 || kvaitadabhUdityahaM na jAne | tvaM brUhIti pR^iShyojAtashatrustaduktavAnityAha || sa hovAcheti || yatraiSha ityAdipuraShAntogre suptisvarUpoktyarthAnuvAdaH | tadA suptikAle | eShAM prANAnaM indriyANAm.h | vij~nAnaM vij~nAnashaktim.h | vij~nAnena buddhayA | buddhipUrvaM svechChayeti yAvat.h | AdAya ya eShontarhR^idaye AkAshosti tasmin.h shete | suptobhUdityuktasuptiH ketyata Aha || tAni yadeti || vij~nAnamayaH puruSho hariH | tAni vij~nAnajananashaktimantIndriyANi | gR^ihNAti nirvyApArANi karoti | atha tadA | etat.h etasminharau | puruShaH svapiti nAma prasiddham.h | sarvendriyavyApAroparamaH suptirityarthaH | prANAnAM vij~nAnena vij~nAnamAdAyetyuktaM vishadayati | prANo ghrANaH | tena vij~nAnamayena gR^ihIta eva bhavatItyAdi || 4 || 1 || 17 || svahR^idisthaH svapnAvasthAprerakatvAchcha svopakAritvarUpavisheShasambandhavAn.h deha iti bhAvenAha || sa iti || sa hariH | yatra yadA | etat.h etasmin.h sharIre | svapnayA nAkhyA | charati jIvaM chArayati cha | harirnADyAM kutashcharatItyata Aha || te heti || ha yasmAtte nADI visheShAH | asya harerlokAH tasmAttayA charatItyanvayaH | jIveshayordvayorapi svapnAvasthAgatatve ko visheShastayorityataH jIvavyApAraM tAvadAha || taduteveti || tat.h tadA | mahArAja iva bhavati | tadvadAtmAnaM pashyatItyatharH | mahAbrAhmaNa iva bhavatItyanuShaMgaH | utashabdAH pakShabhedadyotakAH | kiM bahunA yaduchchaM gajAdi yachchAvattvaM shvamArjArAdi tadvadAtmAnaM nigachChati pashyati | evaM jIvasthitimuktvA bhagavataH sthitiM sadR^iShyAntamAha || sa iti || jAnapadAn.h janapadasthAn.h gR^ihItvA parivartate | saJNcharati evamevaiSha bhagavAn.h etat.h rasya jIvasya prANAn.h bAhyendriyANi | sve svAdhIne || 4 || 1 || 18 || tAni yadetyuktasuptau visheShaM vaktuM suptasthitimiha || atheti || yadA jIvaH kasyachana kiJNchana | vyatyayAt.h | bAhyaviShayAn.h | na veda tadA suShuptau bhavatItyarthaH | kva supto bhavati jIva ityata Aha || hitA ityAdi || dvAbhyAmadhikasaptatisahasrANi hitA iti nAma prasiddhA nADyaH | shirAH hR^idayAt.h ha hR^idayamArabhya sthitam.h | purItataM shirontaparyantaM sharIre vptam.h | suShumanAkhyanADIvisheSham.h | abhi paritaH pratiShThante | tAbhirnADIbhiH | pratyavasR^ipyacharitvA | purItati suShumnAkhyanADIvisheShe | shete nADIvisheShasthe harAvityarthaH | tadAha sUtre | tadabhAvo nADIShu tachChaterAtmani heti | suptau j~nAnarahitashchatkathaM tiShThatItyatassukhamayastiShThatIti sadR^iShyAntamAha || sa yatheti || sa prasiddho dR^iShyAnto yathA | kumAro rudraH | mahArAjo vAyuH | mahAbrAhmaNo viriJNchaH | Anandasya AnandarUpasya hareH | atidhnIM samIpam.h | gatvA shayIta sukhamAste | evamevaiSha jIvaH | etat.h etasmin.h suShumnAsthe harau shete sukhamAste || 4 || 1 || 19 || jAgratpravartakatvAchcha svopakArIsvahR^idistha ityetatsadR^iShyAntamAha || sa yatheti || prAgvadarthonayoH padayorj~neyaH | UNaॅnAbhissvopabhuktamannaM tanturUpeNochcharet.h udgamayet.h | yathA vA kShudrA visphuliMgA agnervyuchcharanti udgachChanti | evamevAsmAdvij~nAnamayAdAtmano haressuptau gR^ihItAssarve prANA indriyANi | sarve lokAH bhUrAdayaH | sarve devAshchaturmukhAdayaH | sarvANi tadanyAni sarvANi | bhUtAni prANinaH | vyuchcharanti utpadyante | lIyante chetyapi grAhyam.h | atra yathorNanAbhistantunochcharet.h evamevAsmAdAtmanaH sarve prANA ityetAvatAjAgratpravartakatvalAbhepi 
yathAgneriti dR^iShyAntapUrvakaM sarvalokA ityuktiH prAguktaprANAdisarvashraiShThayasyopapAdanAya | antaryAmiNo gopyaM nAmAha || hR^idayasyeti || tasya hR^idisthasya harerupaniShat.h rahasyaM nAma kimiti || satyasya satyamiti || tadarthaM svayameva vyanakti || prANA iti || prAguktaprANalokadevabhUtAni prANantIti vyutpattyA prANapadena grAhyAni teShAmeSha hariH satyaM sachChabdotra janmasthitipralayamokShaparaH tAn.h yApayatIti satyamiti tadartha ityarthaH || 4 || 1 || 20 || prathamamajAtashatrubrAhmaNam.h || 1 || indriyajayAbhAve vidyA na siddhayatItyatastadarthaM kAJNchana vidyAmAha || yo havA ityAdinA || vAyurgovatsarUpeNa sarvaprANiShu vartate | loke vatsasya sthUlagR^ihamadhye sUkShmag.ahaM kR^itvA tanmadhye vatsabandhanAya kaJNchana shaMkuM sthApayitvA dAmnA vatsaM badhnanti tathA dehepi govatsarUpeNa sarvaprANigatasya vAyoH sUkShmagR^ihasthUlagR^ihasthAnIyAni prANinAM sUkShmadehasthUladehaharishrItattvAni jAnataH sarvendriyajayarUpaphaloktipUrvamAdhAnAdisvarUpANi vyanakti || yo havA iti || tathAhi yo ha vai prasiddhodhikArI | sAdhanaM sapratyAdhAnaM sasthUNaM sadA(mAnaM)maM shishuM veda upAste sa upAsakaH | dviShataH viShayAbhidhAvanahetUn.h | ata eva bhrAtR^ivyAn.h shatrUna | sapta manobuddhisahitaj~nAnendriyarUpAn.h saptagateriti sUtrAt.h tadabhimAnyasurAn.h | avaruNaddhi vashIkR^itendriyo bhavatItyarthaH | kaH shishuH kimAdhAnAdikaM yatsAhityaj~nAnena indriyajaya ityata Aha || ayamiti || yoyaM prAguktassavarprANiShu sthito madhyamaH prANo vAyurayameva shishuH govatsarUpaH | tasya idameva pramANasiddhaM jIvasUkShmasharIramevAdhAnaM AvAsasthAnabhUtaM sUkShmagR^iham.h | idaM jIvasya sthUlasharIrameva pratyAdhAnaM vitAnam.h | gR^ihAshrayapradeshavistAraH | prANo hariH sthUNA vatsabandhanasthANuH | annaM shrItattvam.h | dAma bandhanarajjuH || 4 || 2 || 1 || akShisthavAyUpAstiH kAryeti bhAvena AkhyAyikA
mAha || tamiti || taM akShisthaM vAyum.h | akShitayaH akShINaj~nAnamanasaH | etA vakShyamANA rudrAdyAssapta devatAH | upatiShThante upAsate | tadeva vyanakti || tadyA iti || tat.h | tatra | saptasu madhye | rudraH | akShan.h akShaNi | yA imAH prasiddhAH | lohinyo lohitAH | rAjayaH rekhAH | tAbhiradhiShThAnarUpAbhiH | tA adhiShThAyeti yAvat.h | enamakShisthavAyum.h | anvAyattastadadhInasdatamupatiShThate ityarthaH | athetyarthAntare | yA akShannApaH | akShaNyApaH | tAbhiH parjanyaH enam.h | anvAyatta ityanuShaMgaH | pUrvatrevArthaH | yA kanInikA chakShuShi kR^iShNavarNavartulamaNDalamadhyasthA tayA AdityonvayattaH | yatkR^iShNaM chakShuShi | tenAgniranvAyattaH | yachChuklaM tenendronvayattaH | adharayA | vartanyA chakShurgatodakAdinirgamanamArgeNa | tAmadhiShThAyeti yAvat.h | enaM vAyum.h | pR^ithiva dharAdevI | avAyattA | dyauH dyulokamAninI | uttarayA vartanyA | enamanvAyattA | evaM vAyuvidaH phalamAha || nAsyeti || yodhikArI | evaM mokShArthaM rudrAdyupAsyamakShisthaM vAyum.h | veda sthUNAbhUtaviShNunA saha veda | asya vediturannaM na kShIyate | muktaH san.h akShayameva bhogamanubhavatItyarthaH || 4 || 2 || 2 || rudrAdayaH akShisthaM prANamupAsata ityuktArthe mantraM paThati || tadeSha shloka iti || tatra uktArthe saMvAdIti sheShaH | chamasa iva chamasaH mantraM pAdasha upAdAya vyAchaShye || arvAgityAdinA || yadidaM prathamapAdoktaM tachChiraH kutaH siddhaM arvAgbilachamasatvaM shirasa ityataH tatprasiddhamityAha | eSha hIti || eSha shiraH | chamasashabdApekShayA eSha iti pulliMgatA | chamyate bhakShyateneneti chamasaH | chamu adane ityato.asa pratyayaH | taduktaM sUtre chamasavadavisheShAdityatra chamasashabdo yathA shirasi mukhyaH idaM tachChira ityAdyuktibalAdevamavyaktAdishabdopi nAmAni sarvANItyuktibalAdviShNau mukhya iti | dvitIyaM pAdamupAdAya vyAchaShye || tasminnityAdinA || tasmiMchChirasi dakShiNAkShaNi | prANA vai yasho vishvarUpaM yasho vishvarUpashabditAH prANA vai prANA evetyuktaM vyaktamAha || prANAnetaditi || tasmin.h yasho nihitaM vish.hvarUpamityetatprANAn.h viShNuramAvAyun.h AhetyarthaH | j~nAnasukAtmakatvAt.h yashashshabdena guNapUNarrUpatvAt.h strIShu pUrNatvAt.h kramAdviShNuramAvAyavo vishvarUpashabdena praNetR^itvahetunA prANashabdena chochyanta iti bhAvaH | yadvA etatprANAnAheti kuta ityataH prANA vA iti pUrvavAkyam.h | yasho vishvarUpaM yasho vishvarUpashabdoktAstrayo dakShiNAkShigAH prANA vai praNetAro vai | tasmAditi yojanA | etat.h tasyAsata R^iShaya ityetatprANAnAha | kutaH | prANA vA R^iShaya iti saptaR^iShayaH praNetAro vai ata iti yojanA | tathAcha vakShyamANAssaptaR^iShayaH tIre shuklalohitAdirekhArUpasthAneShu | tasya vAyorupAsakAssanta Asata iti tR^itIyapAdasyArtha iti bhAvaH | na saptaR^iShyupAsyatvameva vAyorapi tu vAgupAsyatA chAstIti bhAvena prattR^ittaM charamapAdamupAdAyavAgitvekapadasyArthamAha || vAgityAdinA || vAgdevI hi prasiddhA | vAchi sthitA sarasvatI aShyamI aShyasaMkhyApUrikA | brahmaNA brahmanAmnA vAyunA saMvittA j~nAtA | sa sthUNaM vAyuM upAsta iti yojyam.h || 4 || 2 || 3 || nanu tAbhirenaM rudronvayatta ityAdinA rudrAdayaH prANaM sevanta ityuktArthe saptarShyupAsyatvabodhakamantroktiH kathamityato mansaptarShipadena rudrAdaya eva vivakShitA iti bhAvena gautamabharadvAjAdisaR^iShivAchakashabdairyogavR^ittyA rudrAdaya evAbhidheyA ityAha || imAveveti || imau ityuktau kAvityata prAgupAsakatvena rudronvAyatta ityAdinA nirdiShyA eveti bhAvenAha || ayameveti || prAgukto rudra 
evAtishayena j~nAnavAttvahetunA gautama ityuktaH | ayameva parjanya eva vR^iShyidvArA vAjamannaM vibhartIti bharadvAja uktaH | ayamAditya eva svaprakAshena vishvaj~nApakatvahetunA vishvAmitrashabdoktaH | ayamagniH jaM jAtaM amitamaya=parimitamattIti vyutpattyA jamadagnipadoktaH | ayamindra eva vasatAmuttamatvahetunA vasiShThapadoktaH | ayaM pR^ithivItyukto devaH kaM meghavR^iShyamudakaM shayAna eva pibatIti hetunA kashyapashabdoktaH | vAk.h vAlagabhimAninI dyaurevAtriratripadoktA | kuta ityataH vyutpattyA darshayati || vAchA hIti || dyaurityuktayA vAchAnnaM dyusthairhutamadyate hi yatota iti tarhyattiriti syAt.h na tvatrirityata Aha || attiriti || attiriti yat.h etat.h atrirha vai nAma prasiddhaM iti | attItyatririti vAchaM gautamAdinAmavattvena rudrAdIMshcha jAnataH phalamAha || sarvasyeti || ya evaM veda sa iti sheShaH | sarvasyeti kamarNi ShaShThI | adyAbhAve kathamattR^inetyata uktam.h || sarvamasyeti || 4 || 2 || 4 || shishubrAhmaNam.h || 2 || uktA vidyAH harermUtarAmUrtasAravailakShaNyaj~nApUrvakamanuShThitAH phaliShyanti nAnyathetyato mUrtAmurtasArasvarUpoktipUrvakaM hareH sarvavailakShaNyamAha || dve vAvetyAdinA khaNDena || brAhmaNo harermUrtamamUrtaM cheti dve rUpe pratime | evetyavadharaNe | pratime eva | na svarUpe iti | vAveti prasiddhau | mUrtAmUrtayorvisheShaNAnyAha || martyamiti || 4 || 3 || 1 || martyaM sthitaM sachcheti trayaM mUrtasya visheShaNaM anyat.h trayamamUrtasyeti vyaJNjayan.h mUrtasvarUpaM mUrtasAraM cha tAvadAha || tadetaditi || vAyorantarikShashabditashrItatvAchcha yadanyaddAdikaM tadevanmUrtaM mureNa pApenAptatvAnmUrtamityachyate | etanmUrtaM martyaM sharIramAnitvena tattyAgarUpamaraNopetam.h | etat.h mUrtaM sthitaM viShNavanyapumadhInam.h | etat.h mUrtaM sat.h Shad.hlR^i visharaNagatyavasAdaneShviti dhAtorvisharaNAvasAdanayuktam.h | uktavisheShaNAnuvAdapUrvakaM mUrtasAramAha || tasyaitasyeti || ya eSha AdityamaNDalagatastapati eSha chaturmukhaH rasassAraH | kataM tasya mUtarsya sAratvamityataH tatprasiddhamityAha || sato hIti || upalakShaNaM savvasthitatvamartyatvavisheShaNayuktasya mUrtashabditasya shrIbrahmavAyvayanyajagataH eSha sUryamaNDalagataviriJNcho rasaH | hi prasiddhamityarthaH || 4 || 3 || 2 || atha mUrtoktyanantaraM amUrtamuchyata iti yojyam.h | vAyuH mu khyavAyuH | bhagavadantareva ratA kShitA sthitetyantakShinAmnIM shrItattvam.h | shrIshchAmUrtaM pApAspR^iShyatayA mUrtaviruddhatvAdamUrtamuchyate | tadvisheShaNAnyAha || etadamR^itamityAdinA || shriyo nityamuktatvAdamR^itatvam.h | vAyordehAnabhimAnAdamR^itatvam.h | haryekaniyamyatvAdetadamUrtaM yadityuchyate | tatatvAtsarvaj~natvAchchaitadamUrtaM tyamityuchyate | uktAnuvAdena tadrasamAha || tasyeti || etasminmaNDale ravibimbe yaH puruShaH pUrNaShaD.hguNo hariH eSha rasaH sAraH | tasya hyeSha rasa ityuktArtham.h | iti evaM prakAreNa dhidaivataM mUrtAmUtarnirUpaNamityarthaH || 4 || 3 || 3 || athAdhidaivataM mUrtAdyuktyanantaram.h | adhyAtmaM dehe | mUrtAmUrtatadrasA uchyanta ityarthaH | tatra mUrtasvarUpamAha || idameveti || prANAdyadanyat.h yashchAyamantarAtman.h | AtmanontarAkAshastadabhimAni shrItattvam.h | tasmAchcha yadanyat.h | idameva mUrtamityarthaH | yash.hchakShushchakShurgato viriJNchaH || 4 || 3 || 4 || dakShiNe.akShan.h akShiNi | yaH puruShaH pUrNaShaD.hguNo hariH | shiShyaM pUrvavaddhayeyam.h || 4 || 3 || 5 || adhidaivamadhyAtmaM choktvA mUrtarasasya hare rUpaM dR^iShyAntenAha || tasyeti || yathA mahArajanaM vAsaH mahArajanaraktaM vAsastatheti sarvatra yAjyam.h | pAND.hvovikaM pANDuravarNaM avilomakR^itaM kaMbalaM yathA tathetyarthaH | yathendragopastatheti | sakR^idvidyuttaM yugapadutpannavidyunmaNDalam.h | sakR^idvidyuttamiva bhagavadrUpaM vedituH phalamAha || sakR^idvidyutteveti || ya evaM veda sakR^idvidyuttamiva bhagavadrUpaM veda | sakR^idvidyutteva prakAshamAnAsya shrIrbhavati | ha vA iti nishchayamAha || atha mUrtAmUrtasvarUpoktyanantaram.h | ataH bhagavato.amUrtasAratvAt.h | tasyAmUrtasArasya harerAdesha upadesha uchyate || neti netIti || iti na iti neti yojanA | mUrtavannAmUrtavanneti tadarthaH | mUrtAmUrtavilakShaNaM hareranyadapyasti kiM tathA hareruttamaM chAsti kimityato netyAha || na hIti || iti netyuchyamAnaM etasmAddhareranyannAsti paraM cha na hyasti eSha eva paraH mUrtartAmUrtaM tvaparameveti bhAvaH | atha AdeshAnantaram.h | tasyAmUrtasArasya nAmadheyam.h || satyasya satyamitIti || tadvivR^iNoti || prANA vA iti || prANantIti prANAH mUrtAmurtAtmakAssatyumachyante | teShAmeSha hariH satyaM satyatvaprada ityarthaH || 4 || 3 || 6 || mUrtAmUrtabrAhmaNam.h || amUrtarobhagavAnityuktaM tadupapAdayanharAvatisnehaH kArya iti bhAvenAkhyAyikAmAha || maitreyItyAdinA || yAj~navalkyasdve bhArye maitreyI kAtyAyanI cheti | tatra maitreyIti sambodhyovAcha hetyAshcharye | maitreyyAH priyatvasiddhayarthaM vA | vachanaprakAmevAha | are maitreyi aham.h | asmAtsthAnAt.h gR^ihasthAshchamAdudyAsyan.h udgatya yAsyannasmi | pravrajiShyannasmi | hanta harShe | te tavAnayA kAtyAyanyA | antaM nirNayaM vibhAgaM karavANItyuvAcheti yojanA || 4 || 4 || 1 || sA evamuktA maitreyI maitreyI uvAcha | ha Ashcharyam.h | kathamasyaivaM buddhiriti | he bhagoH bhagavan.h | yat.h yadA | me mahyam.h | iyaM pR^ithivI | vittena pUrNA  syAttadA | tena vittapUrNapR^ithivIrUpopAyena | amR^itA muktA syAm.h | kathaM kimityuvAchetyarthaH | iti pR^iShyo yAj~navalkyo nAnena muktA bhavaShyisIti hovAcha | tarhi kvopayogo vittasyetyato muktyanyatreti bhAvenAha || atheti || arthAntare.athashabdaH | yathA loke 
upakaraNavatAM gR^ihArAmakhaTvAshayyAdibhogasAdhanavatAM sukhena jIvitaM jIvanaM tathA te vittena jIvitameva syAt.h | amR^itasya mukteshchAshA nAsti vitteneti hovAcha yAj~navalkyaH || 4 || 4 || 2 || sA hovechetyAdi vyaktArtham.h | yadeva muktayubhayatvane veda bhagavAn.h | tadeva me mahyaM brUhItyarthaH || 4 || 4 || 3 || priyAM stuvannR^ipadekShyAmi sAvadhAnAbhavetyAha || sa heti || are maitreyi tvaM satI pativratA | naH priyA prItiviShayayiNI | bata harShe | naH priyaM yathA bhavati tathA bhAShase | ehi Asva upavisha | te tubhyam.h | me mama sakAshAttannididhyAsasva | chitte samyagdhArayetyuvAchetyanvayaH || 4 || 4 || 4 || AtmAparokShaj~nAnameva muktyupAya iti bhAvena tatrAdarajananAyAtmano mahimAnamAha || sa hovAcheti || are maitreyi || patyuH kAmAya kAmena vyatyayAt.h | asyA ahaM priyassyAbhitIchChayeti yAvat.h | patiH striyAH priyo na bhavati | kintu Atmano hareH kAmAya kAmena | patirjAyAyAH priyo bhavatItyarthaH | harishchedayamasyAH priyassyAditIchChati | tadAsau tatpriyo bhavatIti bhAvaH | evamevottaravAkyAni yojyAni | tatra taspiShyapadAnAmartha uchyate | jAyAyai jAyAyAH | putrANAM kAmAya kAmena | putrAH priyAH | mAtApitrAderiti yojyam.h | vittasya vittAbhimAninaH kuberasya | vittaM priyaM janasyeti yojyam.h | brahmaNaH brAhmaNajAtyAkrantaviriJNchasya | kShatrasya kShatrajAtyAkrAnatasya vAyoH | lokAnAM lokAbhimAninAm.h | bhUtAnAM paJNchamahAbhUtAbhimAninAm.h | sarvasya sarvAbhimAnino devasya mUlaprakR^iteH | yadichChayA patyAdayo jAyAdInAM priyA bhavanti sa AtmA mayA draShyavyaH | taddarshanasya ka upAyaH taM brUhIti pR^ichChantyai maitreyyai yAj~navalkya Aheti madhye yojyam.h | kimAhetyata Aha || AtmA vA ara iti || are maitreyi | ya AtmA draShyavyaH sa shrotavyo mantavyo nidhidhyAsitavya eveti darshane shravaNAdIni trINi sAdhanAnIti | yvA evamAtmano mahimoktau tarhi kiM mayA kArmamiti maitreyyA jij~nAsAyAmAha || AtmA vAra iti || are maitreyi | Atmaiva draShyavyaH sAkShAtkartavya iti vidhiH | kenopAyeneti tadIyahR^idgataprashnasyottaramAha || AtmA vAra iti || AtmA draShyavya iti yaduktaM mayA tatra shravaNAdIni trINi sAdhanAnIti AtmA vA are draShyavya iti vAkyaM vidhiparatayA.anuvAdaparatayA cha yojyam.h | tathA sati madhye sheSho napekShitaH | tadAha sUtre brahamajij~nAseti | brahmAparokShaj~nAnAya shravaNamanananididhyAsanarUpA jij~nAsA kartavyeti tadarthokteH | shravaNamaupadeshikavAkyArthaj~nAnam.h | mananaM tu shruterthe yuktayanusaMghAnam.h | nirantarachintanaM nididhyAsanam.h | darshane dhyAnameva sAkShAtsAdhanam.h | shravaNamanane tu dhyAnapratibandhakAj~nAnasaMshayaviparyayanirAsadvArA tadaMge | tadAha sUtre | tannirdhAraNArthaniyamastaddR^iShyeH pR^ithadhyapratibandhaH phalamiti | Atmaj~nAnArthaM tachChravaNAdikamiva karmadevatAdij~nAnArthamapi tachChravaNAdikaM kAryaM kimityata Aha || Atmano vA iti || Atmano darshanena shravarNana mananena vij~nAnena nididhyAsanenedaM sarvaM karmadevatAdikaM jagadviditaM viditavat.h j~nAtaphalaM bhavati | pradAnaviShNuj~nAne apradAnaj~nAnaphalamapi tena bhavatItyato na tachChravaNAdi kAryamiti bhAvaH || 4 || 4 || 5 || kuto hareH prAdhAnyamityato jagadAshrayatvAditi bhAvenAnyathAj~nAninonarthamAha || brahmetyAdinA || B-K-5
H jIvaH | brahma prAguktaM brahamashabdArtham.h | Atmano hareranyanyidhInatvena bhagavadadhInatvena cha na vedetyapi gR^ihyate | temavaM veditAram.h | brahma prAguktaM brahma kartR^i | parAdAt.h parato lokA lokasyAndhe tamasi sthApayedityarthaH | evamagre.api dhyeyam.h | kShatrAdi padArthaH prAgukta eva | brahmAderbhagavadanAshritatvAnyAshritatvavedinonarthoktiryadAshritatvoktyatharA tadidAnIM bhagavadAshritatvamAha || idaM brahmeti || idaM prakR^itaM brahmAdisarvAntaM yat.h yatra yadAshritatvena vartate ayamAtmA AtmAshritatvenAsta ityarthaH || 4 || 4 || 6 || jagatsraShyR^itvAjjagatastadadhInatvAchcha hareH prAdhAnyamiti bhAvena sraShyR^itvaM sa yathArndaidhAgnerityAdinA tadadhInatvaM cha sarvAsAmityAdinA vivakShustato nirgatatvamAtreNa jagatastatkAraNakatvaM tadadhInatvaM cha kuta ityato dR^iShyAntatrayeNa taddvayamupapAdayati parvatrayeNa || sa yatheti || vakShyamANadR^iShyAnto yathetyarthaH | dundurbherhanyamAnasya sata utpannAn.h shabdAn.h bAhyAn.h tadanyamurajakAraNajanyAnanyadhInAnvA grahaNAya grahItuM na shaknuyAt.h | kintu dundubhestadAghAtasya vA pUrvabhAvitayA grahaNena sa shabdo gR^ihItaH tajjanyatvena tadadhInatvena vA gR^ihIto gR^ihyate | evaM bhagavantaM tadichChAM vA pUrvabhAvitayA jAnantasto nirgataM jagat.h tadanyajanyatvena tadanyAdhInatvena vA na gR^ihNAtIti yojyam.h | atra dundubhyAdishabdAstadabhimAniparAshcha j~neyAH | yathA hanyamAnadundubhishabdastadabhimAnidevatAvashagastatheti | yojAnA tu prAgvadeva | dundubhisthAnIyo bhagavAMstadAghAtastAnIyechCheti j~neyam.h | evamagre dR^iShyAntadvayayojanA dhyeyAH || 4 || 4 || 7 || dhmya vAdanasya || 4 || 4 || 8 || vINAyai vINAyAH | vAdyamAnAyaivAdyamAnAyA ityarthaH | vyatyayAt.h || 4 || 4 || 9 || dR^iShyAntapUrvaM saMkShepeNa sraShyR^itvamAha || sa yathArdreti || ArdraidhobhiH ardrakAShThaiH yukto agniH ArdraidhogniH sa evArdraidAgniH salokashchAndasaH tasmAdabhyAhatAt.h puMjIkR^itAt.h pR^ithaN^.h nAnAprakArAH dhUmAH viShphuliMgAshchetyapi grAhyam.h | vinishcharanti evaM vai evameva etadvakShyamANaM asya mahato bhUtasya sadA 
vidyamAnasya hayAsyarUpasya brahmaNassakAshAnnishvasitaM nirgataM kiM tadityata Aha || yaditi || R^igAdyA avAntaravedAH itihAso nAma paJNcharAtraM bhArataM cha mUlarAmAyaNaM yathA | itihAsa iti prokta ityuktyA vakShyamANashlokAnyapaJNcharAditrayam.h | vidyA mUlashrutiH | upaniShadaH kANvAdyAH | shlokAH paJNcharAtrasaMhitAH | sUtrANi brahamasUtrANi | vyAkhyAnAni vedavyAkhyAH | tAsAM vistaronuvyAkhyAnAnIti yat.h | etat.h niHshvasitamiti pUrveNAnvayaH | evaM shabdaprapaJNchasR^iShyimuktvA.arthasR^iShyimAha || asyaivaitAnIti || etAni pramANasiddhAni maharAdInyasyaiva haressakAshAnniHshvasitAni | anAyAsena sR^iShyAnItyarthaH | yadvA iti yat.h etAni R^igAdInyasyaiva niHshvasitAnItyupasaMhAraH | arthAtmakaM jagachcha asyeva nissR^itamityupalakShyate || 4 || 4 || 10 || mukhyatassarvAshrayo bhagavAnityetaddR^iShyantenAha || sa yatheti || sa vakShyamANo dR^iShyAnto yathetyarthaH | sarvAsAmapAM samudraH varuNaH svato vA ekAyanaM mukhyashrayaH | evamiti dArShyantikoktiH | evaM savarjagato bhagavAn.h mukhyAshraya ityarthaH | evamagre.api | sarveShAM saMkalpAnAmityAdi sapta dR^iShyantA api mukhyato haressarvAshrayatve yojyAH | jagatpratItirapIshAdhIneti madhye paJNchabhirdR^iShyAntairAha || sarveShAM sparshAnAmityAdinA || tvagekAyanam.h | mukhyapratItisAdhanam.h | evaM bhagavAnmukhyasparshapratItiheturiti dArShyAntiko yojyaH | evamagre.api | adhvanAM gatikriNAmityarthaH || 4 || 4 || 11 || na kevalaM saMsAre jIvA bhagavadAshritAH | muktAvapItyedR^iShyAntenAha || sa yathA saindhaveti || sa yatetyuktArthaH | saindhavakhilyo ghanIbhUtalavaNakhaNDaH | udake samudrodake prAstaH prakShiptaH udakamanusR^itya vilIyet.h | udakAnuguNatayA dravIbhAvaM prApya nopalabhyate | asya vilInasya saindhavakhilyasya udgrahaNAya uddharaNAya uddhR^itya grahItuM  shaktaH kashchidapi naiva syAt.h | heti prasiddhayarthaH kutastatra vilInamiti j~nAyata ityata uktam.h || yato yata iti || yasmAdyasmAddeshAdudakamAdIta gR^ihItvA prAshayet.h tatra talivaNameva lavaNarasopetamevodakaM gR^ihyate tena j~nAyata ityarthaH | uktAnAM samudrasaindhavakhilyodakAnAM madhye kasya sthAne kaH prakR^ita ityato harissamudrasthAnIyaH samudrajalavatpUrvamuktaH saindhavakhilyavannUtanamukta ityAha || evamiti || are maitreyi vij~nAnaghano jIvaH etebhyo vAdibhyassamutthAya utpadya | bhUtapariNAmadehasambandhaM prApya nilIyamAnAni dehopAdAnabhUtAnyanveva vinashyati | dehaviyogalakShamuktatvaM pratipadyate | tatashchedaM mahadbhUtamanantamapAraM pUrvamuktAshrayaM hariM prApnoti | atra samudrajalasthAnIyAH pUrvamuktA ityapi grAhyam.h | saindhavakhilyasAmyaM nUtanamuktasyAha || na pretyeti || pretya muktayanantaraM sthitasya muktasya saMj~nA muktaviShayakasamyagj~nAnamaparokSharUpamamuktAnAmasmadAnInAM nAstItyare maitreyi ahaM bravImIti yAj~navalkya uvAcha || 4 || 4 || 12 || evamuktA sA maitreyI muktasya j~nAnameva nAstItyuktavAniti matvA.a.akShipatItyAha || sA hovAcha maitreyIti || bhagavAn.h atraiva avashyaj~nAtavye.arthe mA mAM amUmuhat.h mohaM prApitavAnabhUt.h | katham.h | pretya muktasya saMj~nA j~nAnaM nAstIti paramapumarthe mokShe j~nAnAbhAvavachanaM kathaM na mohakaM ato yathAvattatsvarUpaM vAchyamityuvAchetyarthaH | evamuktassa yAj~navalkyo ahaM mohaM mohakavAkyaM na bravImi kiM tahartItyata idaM muktajAtaM vij~nAnAya yathAyogyaM parAparavastuvisheSheNa j~nAtumalaM shaktamevAto madvAkyasyAmuktAj~neyatvamevArtha iti bhAvaH | vyAkhyAtaiShA shrutirutkrAntipAdIyAnuvyAkhyAnasudhayoH || 4 || 4 || 13 || muktAvAtmamAtrAvasheSheNa dvitIyasyAbhAvAjj~nAnAbhAva eva muktasyeti vadatAM mate.atiprasaMgaM vaktuM vyatirekavyAptiM tAvadAha || yatreti || yatra yadA dvaitaM dvayorbhAvaH dvitA bhedaH tasyA idaM dvaitaM bhinnaM vastu dvaitamiva bhinnamiva paratantraM bhinnaM vastu bhavatItIva shabdaH pAratanatyArthaH svarUpakathanAyokto na tu vyAptisharIrapraveshitayA | tat.h tadA itaraH pumAn.h itaraM gandhAdikaM jighratItyAdi j~neyam.h | yatra hIti hi shabdo vyApteraduShyatAM dyotayati | yadarthaM vyAptiruktA taM prasaMgamAha || yatra vA iti || yatra yadi muktau asya j~nAninaH sarvaM karaNAdikamAtmaivAbhUt.h | svavyatirekeNa kimapi nAsIt.h tattarhi kena karaNena kiM jighredityAdi dhyeyam.h | gandhAdiviShayabhogo na syAdityarthaH | yeneshvareNa idaM sarvaM jIvaM vijAnAti taM hariM kena vijAnIyAt.h tajj~nAnaM cha na syAdityarthaH | vij~nAtAraM svAtmanaM kena vijAnIyAt.h | muktAnataraM cha kena vijAnIyA | ato nirvisheShaj~nAnashUnyAtmamAtrAvasheSho na mokSho pumArthatvApatteriti bhAvaH | vyAkhyAtaiShApi shrutistattvanirNayAnuvyAkhyAnAdau || 4 || 4 || 14 || chaturthaM maitreyIbrahmaNam.h || svahR^idisthaviShNUpAsanameva muktiheturna bahiShThopAsanamityAdyena brAhmaNenoktam.h | tachcha jitendriyasyaiva bhavatItIndriyajayahetUpAstyarthavidyA dvitIyenoktA mUrtAmUrtamUrtasAravilakShaNatayA bhagavajj~nAnino vidyAH phaladA iti bhAvena tR^itIyabrahmaNena tachchatuShyayoktipUrvaM tattriyavailakShaNyaM hareruktvA chaturthe.amUrtasAratvamupapAdayaMstatra harAvati snehaH kArya ityAdyuktam.h | atra tu AdyabrAhmaNe antaHsthopAsteH bahiShThabhagavadupAstito muktihetutvoktyAntaHsthabahiShThayo rUpayoH pratItabhedaM nivAyan.h tayoraikyaviShayAM vidyAmAha || iyamityAdinA || iyaM pR^ithivI tadabhimAninI sarveShAM mUtAnAM madhu | madhuvatsukhadA asyai pR^ithivyai asyAH pR^ithivyAH sarvANi bhUtAni madhu | shushrUShayA sukhadAni yashchA yamasyAM pR^ithivyAM pR^ithivyabhimAninyAM tejomayo.anantatejAH 
| amR^itamayo nityaH puruShosti yashchAdhyAtmaM shArIraH sharIramAnisthaH ayameva saH pR^ithivyabhimAnisthaH evakAreNa na mAtrayApi visheShostItyuchyate tayormUlarUpeNa chAbhedamAha || yoyamAtmeti || ssthitaH saH sa kaH yoyamAtmA hayashIrShAkhyaH sa eveti yojayanti | AtmasvarUpamAha || idamamR^itamiti || amR^itaM nityaM brahma guNapUrNaM sarvamanUnaM sarvagamityarthaH | evamagre.api yojanA dhyeyA || 4 || 5 || 1 || ApaH ababhimAninI raitaso retomAnistho raitasanAmA hayAsyaH| 4 || 5 || 2 || ayamagniH agnyabhimAnI vAN^mayo vAgabhimAnisthaH || 4 || 5 || 3 || vAyuH pravahaH | prANaH tvagindriyamAniprANavAyusthaH || 4 || 5 || 4 || AdityashchetanashchAkShuShashchakShurmAnigataH || 4 || 5 || 5 || dishaH diN^mAninyaH shrautraH shrotramAnigataH prAtishrutkaH pratiR^iNotIti prAtishrutkanAmA || 4 || 5 || 6 || chandrashchetanaH mAnaso manobhimAnisthaH || 4 || 5 || 7 || vidyut.h vidyunmAnI taijasaH dehagatatejobhimAnisthaH 4 || 5 || 8 || stanayitnuH stanayitnumAnau mukhyavAyuH shAbdaH dehasthashabdamAnimukhyavAyurupe sthitaH sauvaraH svarasthavAyurUpavishaShagataH || 4 || 5 || 9 || AkAsha AkAshamAnI hR^idyAkAshaH hR^idayAkAshamAnisthaH || 4 || 5 || 10 || dharmaH dharmamAnI yamaH | dhArmaH dharmAbhimAniyamagataH || 4 || 5 || 11 || satyam.h | satyamiti satyAbhimAnivAyorUpAntaram.h | sAtyaH satyamAnivAyurUpasthaH || 4 || 5 || 12 || mAnuShaM manuShyAmimAnI svAyambhuvamanuH mAnuShaH svAyambhunusthaH || 4 || 5 || 13 || AtmA viriJNchaH adhyAtmamAtmA jIvagataH || 4 || 5 || 14 || jIvagatatmano harermahimAnamAha || sa vA iti || sarveShAM bhUtAnAM jIvAnAm.h | sarveShAmAtmashabditaviriJNchAnAM chetyapi grAhmam.h | adhipatiH | Adhikyena pAlanAt.h adhipAteH rAjA svAmI kathamityato dR^iShyAntenaitadvayanakti || tadyetheti || tadvakShyamANaM nidarshanaM yathA | cha shabdAvanyonyasamuchchaye | hariradhidaivamadhyAtmaM rUpadvayena jagaddhatta ityuktArthopapAdanAya rathanAbhau cha rathanemau cheti dR^iShyAntadvayoktiH | nAbhiratarvastu | nemirvAhyavastviti j~neyam.h | AtmAno viriJNchAH || 4 || 5 || 15 || iyaM madhuvidyA.atibhadrA pUrvairanuShThitatvAdupadiShyatvAchchotyAha || idamiti || tadidaM madhu | madhuvidyAM dadhyaN^.hnAmA munirAtharva
NotharvagotrajoshvibhyAmuvAcha vai prasiddhametat.h | prasiddhatvamevAha || tadityAdinA || pashyanj~nAnI R^iShiH mantradraShyA tadetat.h dadhyaN^.hN^ashvibhyAmuvAchetyetat.h | uvAchetyarthaH | kathamityatastadvAkyaM paThati || tadvAmiti || he narAnarau | ashvinau vAM yuvayoH yadugraM daMsaH dardhAcheH pUrvashirachChedanAshvashiraHsandhAnAdirUpamugraM karmayachcha dadhyaN^.hN^AtharvaNoshvasya shIrShNA IM shIrShNyeva vAM yuvAbhyAM madhu madhuvidyAM provAcheti tadubhayaM sanaye mokShAdipumarthalAbhAya AviShkR^iNomi | kathaM tanyatuH stanayitnuH vR^iShyiM na vR^iShyimiva || 4 || 5 || 16 || atraivArthe mantrAntaraM vaktumAha || idamiti || kimavochadityato mantraM paThati || AtharvaNAyeti || he dasrau shatrubhedakau ashvinau yuvAM AtharvaNashaya dadhIche ashvyaM ashvasambandhishiraH pratyairayataM sandhitavantau sthaH | saH ndhitAshvashirAH dadhyaN^.h R^itAyan.h yuvayormadhuvidyAM vakShyAmIti prAk.h pratij~nAtaM satyaM kurvanvAM yuvAbhyAM madhu madhuvidyAM yattvAShyram.h | tvaShyuH putreNa vishvarUpeNa indrAyoktaM kakShyaM nArAyaNakavachaM tadapi pravochat.h prAvochat.h | aDabhAvashChAndasaH | indro hi dadhIchiM pratImAM vidyAM parasmai brUyAshchettavashiraH ChetsyAmItyuktavAn.h | ashvibhyAM cha dadhIchiM pratImAM vidyAbhAvAbhyAM brUhItyukte dadhIchirindroktamuktvA tUShNImAsIt.h tadAshvinau tarhi tvaM rakShiShyAva ityuktvA tasya shiraH ChitvA.anyatra prasthApyAshvashiraH samAdAya dadhIcheH sandhitvA.ashvashirasaiva tena vidyAyAM proktAyAmindreNa cha tadashvashirasi Chinne punaryathApUrvaM tadIyameva shiraH sandhitavantAviti kathA j~neyA || 4 || 5 || 17 || yashchAyamadhyAtmaM shArIra iti sarvasharIreShu haristiShThatItyukterthe mantraM vaktumAha || idamiti || pashyannR^iShi tadetadbhagavatassarvasharIrasthatvamuvAcha | taM mantramAha || pura iti || sa puruShaH dvipadaH puraH sharIrANi | chakre | chatuShpadaH puraH | sharIrANi chakre | tataH pakShIbhUtvA dvipadaH puraH chatuShpadashcha puraH Avishat.h | puruSho jIva iti bhramanirAsAya puruShapadaM nirvakti | sa vA ayamiti | sa vA ayaM hariH puruSha ityuchyate | kutaH | yatassarvuA pUrShu deheShu | puri hR^idi shayaH | na kevalaM puristhitimAtraM kintu antarbahishchAstItyuchyate || naineneti || enena anenAtmanA kiJNchana vastu | anAvR^itamantaravyAptaM na | kintu vyAptameva | asaMvR^itaM anAchChAditaM na | AchChAditameva | bahirvyAptamevetyarthaH || 4 || 5 || 18 || adhyAtmamAtmeti haressarvajIvasthatvamuktaM tat.h dadhIchA.ashvibhyAmuktaM chetyAha || idamiti || tadidaM sarvajIvasthatvaM | tatra mantramAha || rUpamiti || jIvo hare rUpaM rUpaM prati pratirUpaH pratibimbo babhUva | tat.h bimbarUpaM asya jIvasya | pratichakShaNAya | sAkShAtkArAya bhavati | nanvekasya kathaM bahujIveShu bimbatayA sthitirityata Aha || indra iti || indraH parameshvaraH | mAyAbhiH svasAj~narthyaiH | pururUpaH anantajIvabimbarUpaH | Iyate j~nAyate | asyendrasya harayo harinAmakAni rUpANi dashashatAni | yuktAH saMyuktAH | vyUhashaH 
santIti | hi prasiddham.h | indrarathasthAshvapratItiM nivArayitumAha || ayaM vA iti || harayo harinAmakAni | dasha matsyAdIni | cha shabdAnnArAyaNAdIni shatAni ayamindraH sahasrANi vishvAdIni | ayaM bahUni parAdIni | ayamanantAni ajitAdIni | tasya harermahimAntaramAha || tadetaditi || ya AtmA | yadAtmA | sarvagataM brahma tadetadbrahma guNapUrNam.h | apUrvaM svasmAdanyat.h pUrvaM netyapUrvamanAdItyarthaH | anaparamanantam.h | anantaraM sarvasyApi svayamevAntaram.h | abAhyaM svasmAdanyadbAhyaM netyabAhyam.h | sarvasmAdapi svameva bAhya ityarthaH | ayamAtmA sarvamanubhavatIti sarvAnubhUH | ityanushAsanamiti || 4 || 5 || 19 || paJNchamaM madhubrAhmaNam.h || 5 || adhyAyadvayoktA vidyAH pravartakaR^iShij~nAnapUrvamanuShThitAH phaladAbhavantItyataH pravartakaR^iR^inAha || atha vaMsha ityAdinA || gurushiShyaparamparArUpo vaMsho nirUpyata ityarthaH | atra prathamAntairupadeshyAnAM paJNchamyantairupadeShyR^iNAM nirdesho j~neyaH | pArAsharyAt.h viprabhAryAyAM parAsharAjjAtAt.h vedavyAsabhinnAtkasmAchchidityarthaH | pArAsharyo jAtUkaNyarAdityatrApyevaM dhyeyam.h | parameShThI brahmA | brahmaNo hayagrIvAt.h brahma svayambhu svatantram.h | brahmaNe nama idita vedapuruShavAkyam.h || iti ShaShThaMvaMshabrAhmaNam.h || 
iti shrIkANvopaniShadarthasaMgrahe rAghavendrayatikR^ite chaturtho.adhyAyaH || 4 || 6 || bhagavAneva sarvottamaj~naH sarvaguNapUrNaH sarvamumukShUpAsyo mokShadashchetyadhyAyadvayoktamR^iShibhirmImAMsayA samarthitamityAhAnenAdhyAyena | tatrAdau mImAMsAprakAramevAkhyAyikayAha || janako ha vaideha iti || videhagotrajo vaidehaH | janako nAmataH bahudakShiNeneti bahuvrIhiH | Ije ayajat.h | ha prasiddhaM tatra tasminyaj~ne kurupAJNchAlAnAm.h | kurUNAM pAJNchAlAnAM deshAnAM sakAshAt.h | brAhmaNA abhisametAH | militA babhUvuH | vijij~nAsA | visheSheNa j~nAtumichChA | kimiti yeShAM brAhmaNAnAM madhnUchAnatamo.atishayena brahmaj~nAnI kassvit.h ko vA iti vijij~nakhAsA babhUvetyarthaH | sa ha janako gavAM sahasramavaruNoda | yaj~navATasamIpe militaM chakAra | tAsAmekaikasyA govyakteH shaMgayoH dashadashapAdAH | palasya chaturtho bhAgaH pAda ityAhuH | suvarNasya dashadashapAdAH pratishR^iMgaM dashapAdA AbaddhA babhUvuH || 5 || 1 || 1 || he brAhmaNAH bhagavantaH pUjyA iti sambodhya | vo yuShmAkaM madhye yo brahmiShThaH sa etA gAH udajatAm.h | gR^ihNAtviti tAnuvAcha heti yojanA | na dadhR^iShuH Atatmano brahmiShThatvabuddhayA gograhaNe dhairyavanto nAbhUvan.h | athAnantaraM yAj~navalkyo ha kila svaM svakIyameva brahmachAriNamuvAcha | he somya somapAnArha | (sA)somashravanAman.h etA gAH udaja | Ahara | madgR^ihaM prati nayetyuvAchetyarthaH | somashravA ityAmantraNe plutiH | tA gAH udAchakAra | AchAryagR^ihaM prati nItavAn.h | AhvayAmaseti vA | nosmAkaM madhye ayaM brahmiShTha iti kathaM bravItItyeva te chukrudhuH | atha teShAmevaM krodhAnantaraM janakasyAshvalo nAma hotA babhUva ha | sa hainaM yAj~navalkya uvAcha kimiti | tadAha || nama ityAdi || na vayaM brahmiShThAH kintu brahmiShThAya namaskurma iti | tarhi kathaM brahmiShThapaNabhUtA gA udajadhvamityato gokAmA iti | gokAmA eva vayaM smo ato gograhaNaM kR^itavanta ityarthaH | etena j~nAnino brahmiShTheShu prAvaNyena bhAvyamiti sUchitam.h | taM yAj~navalkyaM tata eva dhAShyaryAbhAvAdeva ahaM brahmiShTho bhavAmyevetyavachanena dhAShyaryAbhAvaM j~nAtvA prashnaM kataruM mano dadhra ityathaH || 5 || 1 || 2 || yAj~navalkyeti sambodhyovAcha hotA.a.ashvala ityanuShaMgaH | yadidaM sarvaM prANijAtaM mR^ityunAptam.h | mR^ityunAbhipannam.h | grastaM cha kena puMsA yajamAno mR^ityorAptimatimuchyata ityuvAchetyanvayaH | iti pR^iShyo yAj~navalkya Aha || hotreti || hotrartvijA | agni vAchA hotrartvigAdinAmakena hotrartvigagnivAk.hsthitena vAsudevarUpeNa hariNopAsitena yajamAno mR^ityoratimuchyata ityuvAcha yAj~navalkya iti yojyam.h | hotari vAchi cha sthitarUpayoranyonyaM bhedaH kimityato netyAha || vAgvA iti || vAN^.hnAmA vAgantasstho vAsudevarUpo harireva yaj~nasya hotA hotR^inAmA hotR^isaMstho vai prasiddhaH | vAgantassthasyAgnisthasya cha rUpasyAbhedamAha || tadyeyamiti || sA prasiddhA chAsau yA cha tadyeyaM vAk.h vAN^.hnAmA | vAgantasstho hariH soyamagniH agninAmAgnisthaH | tasya hotR^isthenAbhedamAha || sa hoteti || so.agnisthogninAmako hariH hotA | hotR^isaMstho hotR^inAmakaH vAgAdisthasya kathaM mochakatetyata Aha || sa iti || sa vAgAdisthaH muktiH muktidaH | na kevalaM muktidatvamAtraM sA.atimuktiH | atishayitamuktidashcha vidheyApekShayA seti nirdeshaH | manuShyebhyo devAnAmadhikasukhadopItyarthaH | evamagretanakhaNDatrayayojanA dhyAyA || 5 || 1 || 3 || ahorAtrAbhyAm.h | tatkR^itavikArAbhyAmityarthaH | adhvaryuNA R^itvijA | chakShuShAdityenetyasyAdhvaryvAdigatena tannAmakena saMkarShaNAkhyarUpeNopAsitenetyarthaH || 5 || 1 || 4 || pUrvapakSheti || pUrvapakShAparapakShakR^itavikArAbhyAmityarthaH | udgAtrA R^itvijA | vAyunA prANenetyasyodgatrAdisthena pradyumnAkhyarUpeNopAsitenetyarthaH || 5 || 1 || 5 || yaditi | yadyasmAdidamantarikShaM AkAshamanArambhaNamanAlambanamiva bhAsate atha tasmAt.h kenAkrameNa karmaNA sAdhanena yajamAnaH svargaM lokaM mokShamAkramate prApnoti brahmaNA R^itvijA manasA chandraNetyasya brahmartvigAdyantargatena 
aniruddAkhyarUpeNopAsitenetyarthaH | nigamayati || ityatimokShA iti || atishayitamokShahetUpAstaya ityuktvA ityarthaH | atha mokShahetUpAstyuktyanantaraM devapadaprAptyAdirUpasampatsAdhanabhUtopAstayo nirUpyanta ityarthaH | sampaddhetutvAdupAstayaH sampachChabdenoktAH || 5 || 1 || 6 || yAj~navalkyeti sambodhyovAcha kila hotAshvalaH | kimiti | katibhiH kiyatIbhiH R^igbhiH ayaM hotA adya asminyaj~ne shaMsanAkhyaM karma kariShyatIti | uttaramAha yAj~navalkyaH || tisR^ibhiriti || punaH pR^ichChatyAshvalaH || katamAstAstisra iti || uttaramAha || puronuvAkyetyAdi || yajanAtpUrvaM japyA puronuvAkyA yajanAvasAne japyA yAjyA | homAnantaraM japyAshasyeti TIkoktiH | purastAllakShyA puronuvAkyA | upariShyAllakShyA yAjyeti j~nikAH | etAsAM phalaM pR^ichChati || kiM tAbhiriti || jayati prApnotIti paprachChatyarthaH | uttaramAha || yatkiJNchiditi || tAbhirityanuShajyate | vAsudevAkhyaviShNvadhiShThanabhUtAbhiH tatra sthitavAsudevAkhyarUpeNa smR^iteneti yAvat.h | yatkiJNchedaM prANabhR^it.h prANijAtaM tajjayati | prANabhR^itAmIsho bhavatItyarthaH || 5 || 1 || 7 || yAj~navalkyetyAdi prAgvat.h | yA hutAH agnau prakShiptAH samidAdayaH ujjvalanti yA hutA AhutayashcharuprabhR^itayo atinedante | atIva shabdaM kurvanti | yA AhutayaH payassomarasAdayaH | adhi adhogatvA sherate bhUmAvAsate | phalaM pR^ichChati || kimiti || tAbhiH saMkarShaNAkhyarUpeNa adhiShThitAbhiH | tisR^ibhirAhutibhiH | tadgatasaMkarShaNAkhyarUpeNeti yAvat.h kiM | jayatIti pR^iShya uttaramAha || yA iti || yA Ahutayo hUyamAnahaviH padArthAH ujnajavalanti | tAbhiH tanniShThasaMkarShaNarUpeNa smR^itena devalokameva jayati | devalokAdhipatyaM labhate | kathamityata ujjvalanatvasAmyAdityAha || dIpyata iva hIti || evamagrre.api dhyeyam.h | pitR^ilokaH atIva atyantaM nedate nAdavAniva | adha iva hi | narakAdyadhogatisAmyanirAsAyeva shabdaH | devalokapitR^ilokApekShayAdhastana ityarthaH || 5 || 1 || 8 || yaj~naM dakShiNato | dakShiNabhAge sthito brahmA | adya yaj~naM katibhiH devatAbhi; gopAyatItyuvAchAshvala ityarthaH | shiShyaM prAgvat.h || mana eveti || manobhimAnI chaturmukha evetyarthaH | taM stauti || anantaM vA iti || tadAnantyamupapAdayati || anantA iti || yadadhiShThitA vishvedAvA apyanantAH kimu manonantamiti nishchayena vimokShyatvAdvA anantAkhyaviShNUpAsakatvAdvA anantA vishvedevA ityarthaH | evaM j~nAninaH phalamAha || anantamiti || tena manobhimAnichaturmukhasthena tadadhiShThanadeveShu vidyamAnena cha pradyumnAkhyarUpeNopAsitena tadupAsanayeti yAvat.h | anantaM anantAkhyaviShNulokaM jayati prApnoti || 5 || 1 || 9 || stotriyAH sAmArUDhA R^ichaH tA R^ichaH | adhyAtmaM yAH yadabhimanyamAnAH tA devatAH katamA ityarthaH || kiM tAbhiriti || prANApAnavyAnarUpadevatAbhiH puronuvAkyAdyadhiShThatrIbhirityarthaH | puronuvAkyayA puronuvAkyAmAniprANagatena | yAjyayA yAjyAmAnyapAnasthena | shasyayA shasyAmAnivyApasthenAniruddhenopAsitenetyarthaH | tataH svakR^itaprashnAnAmuttarasyoktatvAdeva upararama | tUShNIM babhUva || 5 ||1 || 10 || prathamamAshvalabrAhmaNam.h || athAshvaloparatyanantaraM jaratkArorapatyaM jAratkAravaH R^itabhAgasyApatyaM ArtabhAgaH | gR^ihNanti viShayAniti grahAH indriyANi kati | atigrahAH viShayAshcha kati kiyanta ityuvochetyanvayaH uttaramAha || aShyAviti || saMkhyeyAnpR^ichChati || eta iti || ete aShyau grahA aShyAvatigrahAshchoktAH | te katame kIdR^isha ityuvAchetyanvayaH || 5 || 2 || 1 || uttaramAha || prANA vA iti || prANaH ghrANendriyaM grahaH | atigrahatvapradarshanapUrvaM prANAkhyAtigrahaM darshayati || sa iti || sa prANopAnenApAnAbhimanyamAnena gandhenAtigrAheNa gR^ihItaH | anena ghrANaM gR^ihNAti svAbhimukhyenAharatIti gandhotigraha iti gandhasya ghrANAtigrahatvamuktaM bhavati | prANasya grahatvaM darshayati || apAneneti || apAnAbhimanyamAnena ghrANena gandhAn.h jighrati jIvaH hi yasmAttasmAtprANo graha ityarthaH || 5 || 2 || 2 || vAgvA iti || prAgvadyojanA | evamagre.api | ityete aShyau grahA aShyAvatigrahA ityetatparyantaM yojanA dhyeyA || 5 || 2-3-4-5-6 || kAmena kAmyena || 5 || 2-7-8 || upasaMharati || ityeteShyAviti || 5 || 2 || 9 || praShyavyAntaraM pR^ichChati || yAj~navalkyeti || yadidaM pramitaM sarvaM yasya mR^ityorannaM sa mR^ityuH kA devatA | sa cha mR^ityuryasyA devatA annaM sA cha devatA keti yojanA | Adyasttaramagniriti | dvitIyasyottaraM sa iti | atraike sognirapAM ababhimAninaH sUryasyAnnamiti vA agnipadena chaturmukhopshabdena viShNuriti vArtha ithuH | etajj~nAninaH phalamAha || apapunariti || apamR^ityuM punarmR^ityuM punarmR^itiM cha jayati atakrAmati | mukto bhavatIti yAvat.h | ya eva vedeti yojyam.h || 5 || 2 || 10 || manuShyo j~nAnI niryANakAle kiM brahmanADyA prANaissaha gachChati uta yAvachCharIralayamatraiva sthitvA tallaye pashchAdgachChatIti pR^ichChati || yAj~navalkyeti || ayamAtmatvarUpaikaguNoShAsako brahmaj~nAnI puruSho yatra yadA mriyate tadA asmAjj~nAnidehAt.h prANA vAgAdIndriyAbhimAninaH utkramanti || Aho neti || mR^itikAle indriyAbhimAnibhissaha brahmaj~nAnIbrahamanADyotkrAmatyuta neti prashnArthaH || neti hovAcheti || atraiva samava(nI)lIyante | yAvachCharIranAshamatraiva sharIre tiShThanti saj~nAnI uchChvayati sthUladeho 
bhavati | Adhmayati | bAhmavAyunA pUrito bhavati | AdhmAto mR^ito nishcheShyaH shete | evaM prArabdhaphalabhUtaM dehochChUnatAdikamanubhUya pashchAnmuktiM gachChatItyarthaH || 5 || 2 || 11 || muktau visheShaM pR^ichChati || yAj~navalkyeti || ayaM puruSho brahamaj~nAnI yatra yadA mriyate mukto bhavati tadA enaM jIvaM kiM na jahAti na tyajatItyuvAchetyanvayaH | uttaramAha || nAmetIti || kuta ityata Aha || anantamiti || nAmnonantatvaM kuta ityatastadvAchyanAM devAnAmanantatatvAdityAha || anantA vA iti || brahamarudrAdidevAnAmanantatvAttannAmAnyapyanantanItyarthaH | etajj~nAninaH phalamAha || anantameveti || ya evaM vedeti sheShaH || 5 || 2 || 12 || idAnIM sAdhAraNamR^itiprakAraM pR^ichChati || yAj~navalkyeti || yatra yadA | vAk.h vAgabhimAnI agniM adhidaivavabhUtaM mUlarUpamapyeti prApnoti | vAtaM dehasthavAyvabhimAnI prANaH mUlarUpam.h | evaM chakSharityAdAvapi dhyeyaM | adyitmagatavAgAdidevAnAmadhidaivaprAptirbhAgasha eva bhagashastu jIveneti j~neyam.h | tathAcha sUtram.h | agnyAdigatishruteriti chenna bhAktatvAditi | AtmA dehaprerakatayA hR^idisthaM hare rUpaM AkAshaM bahirvyAptaM svakIyaM rUpaM lohitaM retashcha tadubhayamAnidvayaM apsu nidhIyate tadA.ayaM puruSho jIvaH kva bhavati | kutrasthAne tiShThatItyuvochetyanvayaH | iti pR^iShyasyottaraM vaktuM tasyAtigopyatva j~nApanAyopAddhAtamAha || Ahareti || he somya hastamAhara | gR^ihANa dehIti vA | he ArtabhAga | AvAmeva etasyaitat.h tvatpR^iShyaM tattvaM vediShyAvaH | nau AvAbhyAM sa jano.ayogyajanaH etat.h na vidyAdityarthaH | tau yAj~navalkyArtabhAgau utkramyotthAya | mantrayAJNchakrAte | kiM mantrayAmAsaturityata upaniShatsvayamAha || tau heti || yat.h karmaiva | karmaphaladAtR^itayA karmapadena bhagavAngrahyaH | prashashaMsaturityarthaH | kva tadA puruSha iti kR^itaprashnasyottaramAha || puNyo vA iti || sa mR^itaH puruSho yadi puNyakarmA tarhi puNyena karmaNA tatsthena tannAmakena hariNA puNyo bhavati | svargAdipuNyalokastho bhavati | pApakarmA chetpApena karmaNA pApaphaladAtR^itayA pApanAmakena pApasthena hariNA pApo narakAdilokastho bhavati | yadi j~nAnI tarhi j~nanasthena hariNA muktimApnotItyapi grAhyam.h || tata iti || svakR^itaprashnasyottaritatvAt.h upararAma tUShNIM babhUveti || 13 || dvitIyamArtabhAgabrAhmaNam.h || athArtabhAgaprashnottarAnantaraM bhujyurbhujyunAmA lakShasyApatyaM lAhyAyaniH enaM paprachCha | etatprashnasya na tvayottaraM vaktuM shakyamiti bhAvena kAJNchana kathAmAha || yAj~navalkyeti || charakAstIrthachAriNaH santo vayaM madreShu desheShu paryavrajAma payarTanavantobhUma | te vayaM kApyasya kapigotropannasya pataJNcha(ja)lasya pataM(ja)chalanAmno gR^ihAnaima | agamAma | tasya pataM(ja)chalasya duhitA putrI gandharvagR^ihItA | gandharveNAviShyA.a.asIt.h | taM duhitrAviShyaM tvaM ka ityapR^ichChAma | sudhanvA AMgirasoMgirogotraja ityabravIdityarthaH | taM gandharvaM yadA lokAnAmantAn.h nirNayAnapR^ichChama | atha tadA enaM gandharvaM kva pArIkShitA abhavannityabrUmetyarthaH | paritaH IkShitR^itvAtparIkShidviShNuH | tatputratvAtparIkShitAH atItAnAgatakAmadevA j~neyAH | dviruktirAdarArthA | sohaM tvA pR^ichChAmi || 5 || 3 || 1 || evaM pR^iShyo yAj~navalkya uvAcha | sa sudhanvAMgirasastubhyamuvAcha vai | uktavAneva kila | ahaM tu bravImIti matvottaramAha || agachChanvA iti || B-K-6
tra loke ashvamedhayAjinaH shatAshvamedhayAjitvenAshvamedhayAjina ityuktAH atItAnAgatamuktendrAH gachChanti tat.h tatra te pArIkShitA agachChannityuvAcha yAj~navalkya ityarthaH | punaH pR^ichChati || kva nvashvamedhayAjina iti || brahmANDAdbahistiShThantIti vaktuM brahmANDasvarUpamekadeshenAha || dvAtriMshatamiti || dvAtriMshataM dvAtriMshat.h | devarathasya parivartamAnasyAhAni muhUrtAni devarathAhAni | tairvyAptAni yojanAni devarathAnhyAni yAvanti yojanAni devasya suryasyAhobhiH prakAshairvA ayam.h | sauraprakAshavyAptau desho lokanAmA dvAtriMshanmuhUrtAtmakAhorAtrAbhyAM yAvantaM deshaM sUryarathaH paribhramati tAvati deshe sauraprakAshaH | yAvati cha sauraprakAshaH tAvAndesho loka ityuchyata ityarthaH || yAvAnlokanAmakA deshaH dvistAvat.h dvistAvat.h dviguNitastAvAn.h deshaH kAThiNyAtpR^ithityuktaM tamaH | taM lokanAmakaM deshaM samantaM samantAtparyeti | parito vartate | yAvAMstamaH pradeshaH dvistAvatsamudraH ghanodakanAmA tAM pR^ithivIM samantaM samantAtparyeti parito vartate tatastvaMNDaM cha sauvarNaM tadbhinnaM hariNA pureti grAhyam.h | yAvatI kShurasya dhArA agraM yAvadvA makShikAyAH patraM tAvAn.h tatra sauvarNANDe antareNAkAshosti | tena mArgeNendraH sAmarthyAdindranAmA puruSharUpI garuDaH suparNo bhUtvA suparNarUpI bhUtvA pArIkShitAnvAyave prAyachChat.h vAyustAnpArIkShitAn.h Atmani svasharIre dhitvA tatrAgamayat.h yatra pradyumnanAmake viShNau ashvamedhayAjino muktigA indrA abhavanniti | yathAhaM pArIkShitAnAM mokShadAtR^itayA vAyuM staumi | evamiva vai | evameva vai | sa gandharvopi vAyumeva prashashaMsa | vedapuruShaH svayaM vAyuM stauti | tasmAditi || pArIkShitAnAM mokShadAtR^itvAdvAyureva vyaShyiH | vi vividhaM pratyekamanekavidhaM devaShirpitR^iyakShagandharvamAnuShoragAsurabhedena yadaShyakaM tannayatIti vyaShyiH vAyureva samaShyiH sa sampUrNaM yat.h suparNeshasheShendratatsatrIrUpAShyakaM tannayati prerayatIti samaShyiH | ekAdashaskandhaikAdashAdhyAyatAtparye tu paJNchabhUtamanobuddhirudrANAM pratidehakam.h | bAhyatashchApi netR^itvAdvAyurvyaShyiH samaShyika 
ityuktam.h | vyaShyisamaShyitvena vAyuj~nAninaH phalamAha || apapunariti || apamR^ityuM punarmR^ityuM mR^itiM cha jayati atikaAmatItyarthaH || 5 || 3 || 2 || tR^itIyaM bhujyubrAhmaNam.h || 3 || atha mujyuprashnottarAnantaraM chakrasyApatyaM chAkrAyaNa uShastanAmA enaM yAj~nakhyalkyaM paprachCha | sAkShAdanyaprAdaM vinA aparokShaM yathA bhavati tatA atti anubhavati svasvarUpamanyachcheti sAkShAdaparokShAt.h | brahma | sarvaguNapUrNaH | yashchAtmA sarveShAM niyAmakaH savarniyamane anyApekShA nAstItyAha || sarvantara iti || sarvaM sAmarthyaM svAntarevAstIti sarvAntara ityarthaH | sarvashaktimAniti yAvat.h iti yat.h yAle mayA shrutaH taM lakShaNena me vyAchakShveti hovAchetyanvayaH | uttaramAha || eSha iti || te tava AtmA niyAmakaH sAkShAdaparokShattvAdyuktaguNavishiShyastvayA pR^iShyaH | eSha vakShyamANa ityarthaH | eSha ka iti pR^ichChati || katamo yAj~navalkya sarvantara iti || sarvAntaratvAdiguNakaH kiM lakShaNaka ityarthaH | tasya brahmAtmashabdapravR^ittinimittAnyeva lakShaNAnIti bhAvenAtmashabdArthamAha || ya iti || yaH prANena prANanAmnA mukhyavAyurUpeNa prANiti jagatprANanaM karoti sa te tava AtmA sarvAntaraH sarvashaktyAdimattvarUpaprAguktaguNaka ityatharH| evamagre.api yojanA dhyeyA || apAniti || malAdivisajarnaM prANinAM karoti | vyAniti | bhuktamannadikaM sharIre vividhaM nayati | udAniti | UrdhvaM nayati | shvAsAdi karoti | samAnena samAnitItyapi grAhyam.h | nigamayati || eSha ta iti || te AtmA sarvAntara eShaH prANAdipaJNcharUpamukhyavAyudvAreNa prANanAdivayApArakartR^itvalakShaNaka ityarthaH || 5 || 4 || 1 || vAdyantaroktarItyAdevatAntarANAmapIdaM lakShaNaM samamato sAdhAraNaM lakShaNaM tasya nAma cha brUhIti bhAvena punaH pR^ichChati || sa hovAchetyAdinA || gavAdisvarUpe pR^iShye asau chatuShpAt.h gaurasau chatuShpAdashva iti yathA kashchidvibrUyAt.h vadet.h | evamevaitat.h tvayA vyapadiShyaM uktaM bhavati | yathA chatuShpAttvAdilakShaNaM gavAshvAdisAdhAraNaM evaM prAnAdikartR^itvalakShaNaM tvayoktaM vAdyantarokatadishA harahiraNyagarbhAdisAdhAraNamiti nedaM niNarAyakamiti bhAvaH || yadeveti || ya eva sAkShAdaparokShAttvAdiguNakaH shruto mayA taM anyasAdhAraNalakShaNAdiyuktatayA me mahyaM vyAchakShveti prashnArthaH | eSha ityAdi prAgvat.h | sAkalyenAj~neyatvaM lakShaNamAha || na dR^iShyerityAdinA || dR^iShyerdraShyAraM shruteshshrotAramityAdeH draShyavyasya draShyAraM shrotavyasya shrotAramityAdirUpeNa dR^iShyerityAderdraShyAramityAdau karmArpakatayA vA draShyAraM dR^iShyeH chakShuShA na pashyerityAdirUpeNa vArtho j~neyaH | vij~nAti shabdo buddhiparotra j~neyaH | evaM na pashyeH na shR^iNuyA ityAdinA chakShurAdyagocharatvamekamitarAsAdhAraNaM lakShaNamuktvA chetanatve satyArtishUnyatvamapyaparamasAdhAraNaM tattu nAnyatreti bhAvenAha || atonyaditi || ataH akAravAchyAddharerityarthaH | anyat.h brahmAdijIvajAtaM ArtaM duHkhItyarthaH | ata ityanuvAdabalAdakAravAchyatvamapItarAsAdhAraNaM lakShaNamuktaM bhavati | tata ityAdyuktArtham.h || 5 || 4 || 2 || chaturthamuShastabrAhmaNam.h || atoShastoparamAnantaraM kuShItakerapatyaM kauShItakeyaH kaholanAmA muktAnAM bhagavato bhedaj~nAnAya prAguktanuvAdapUrvaM mukteshayoH vailakShaNyaM paprachChetyAha || athetyAdinA || tameveti || muktavailakShaNyayuktameva me vyAchakShvetyarthaH | eSha ityAdi prAgvat.h muktaparamAtmanorvailakShaNyaj~nAnAya bhagavatsvarUpaM tAvadAha || yoshanAyeti || ya AtmA ashanAyA ashitumichChA pAtumichChA pipAsA te ashanAyApipAse | shokaM duHkhaM mohaM mithyAj~nAnam.h | jarAM dehAvasthAvisheSham.h | mR^ityuM maraNam.h | atyeti | svata evAnAdyanantakAleShvatikramya vartate | eSha ta AtmA sarvAntarastvayA pR^iShya ityarthaH | evaM bhagavatsvarUpamuktvA muktasvarUpamAha || etamiti etamashanAyAdyatikrAntaM prAguktasAkShAdaparokShAttvAdiguNaM AtmAnaM viditvA vai viditvaiva sAkShAtkR^ityaiva | sAkShAtkR^itabrahmaprasAdenaiveti yAvat.h | brAhmaNAH brahmANanavantaH aNa gAtau | brahmaprAptimantaH muktA iti yAvat.h | bhavantIti sheShaH | svata evAnAdyanantakAlaM shokAdyatItaM brahma | muktAstu tatprasAdAyattashokAdyatikramavanto.atastayorvailakShaNyamiti bhAvaH | kathaM muktA ityata Aha || putreti || anyonyasamuchchaye cha shabdAH | irShaNA nAma AkAMkShA | IShaNAtrayAdutthAya | tattritayamapi vihAya brAhmaNA bhavantItyanvayaH | yadvA putyidestareNAthetyAdinA vailakShaNyAntaroktiparagranthenAnvayaH | atha muktyanantaraM bhikShAcharyaM charanti haressakAshAdvipluDAnandabhikShavo bhavanti brAhmaNA ityanuShaMgaH | muktAvapi bhikShAvantashchedduHkhinaH syurityato.atIteShaNatvAnna duHkhitvamiti bhAvenoktam.h | putreShaNAyAshchetyAdi | brahmAdemaruktavargasya vipluDAnandabhikShutvAddhareraparimitAnandatvAttayovarailakShaNyaM dhyeyamiti bhAvaH | kimetAstisrApIShaNA anyonyaM svatantrA ityato netyAha || yA hyeveti || vittasya prAyaH putrArthatvAdvittaSheNA putreShaNAyAmantargatetyarthaH | putravittayossvargAdilohetutvAt.h putreShaNAvitteShaNe dve api lokeShaNAyAmantarbhavata ityarthaH | tathA chaikaiveShaNeti bhAvaH | putreShaNavitteShaNayoreva dR^iShyaviShayatayaikyavivakShayA putravitteShaNe ekA lokeShaNA tu adR^iShyaviShayatvAdanyeti dve eva IShaNe bhavata iti dvitvapakShopyuma ityutaH pUrvaM grAhyaH | nanu lokeShaNAyA yAgAdinArthyamAnatvAtkathaM lokeShaNAyA 
vyutthayetyuktirityatastarayA api tyAjyatvamAha || ubhe iti || dR^iShyA dR^iShyaviShayatayA dvidhAbhUte putreShaNavitteShaNalokeShaNe ubhe hi yasmAdIShaNe eva bhavatota IShaNAtvAdduHkharUpe evetyarthaH | yathA pUrvamuktAbhikShukA evaM muchyamAnopi bhikShuka iti yena syAdityanena vaktuM muktisAdhanAnyAha || tasmAditi || mokShetaralokeShaNAyA api duHkharUpatayA brahmasAkShAtkArasyaiva paramapumarthamuktihetutvAt.h brahmaNo brahmANanayogyaH pANDityaM AgamajanyaM j~nAnaM prApnuyAditi sheShaH | pANDityaM nivirdya nitarAM labdhvA bAlyena yuktisahitaj~nAnena mananeneti yAvat.h | tiShThAset.h | sthAtumichChet.h | mananajaj~nAnaM sampAdayedityarthaH | evaM pANDityaM bAlyaM cha nirvidya prApya | athAnantaraM munirdhyAnI bhavati | evaM maunaM dhyAnama | mananajaj~nAnaM sampAdaye nirvidya | maunaM bhagavatsAkShAtkaraM cha | prApanoti | atheshvarasAkShAtkArAnantaraM brAhmaNo mukto bhavati | sa brAhmaNo muktaH yena syAt.h ye kenApi bhogena varteta tena vartanena | IdR^isha eva yathA saMsAradashAyAM bhikShukaH tatA harervipluDAnandabhikShuka evetyarthaH stutayenumatirvetyadhikaraNabhAShyAdau tu atha brAhmaNa ita vAkyasya jIvanmuktaparatvamupetya yenetyasyAdhikAribhedenAvidhibandhena vihitasavarAnuShThAnaparatvaM vihiteShu katichidanuShThAnapatvaM yatheShyAchAvidhiparatvamityevaM rUpArthatrayaparatvarUpakAmachArArthakatvamuktam.h | tatA cha sUtrANi | OM parAmarshaM jaiminirachodanA chApavadati hi OM || OM anuShTheyaM bAdarAyaNaH sAmyashruteH OM | OM vidhivarA dhAraNavaditi | muktAdbhagavato vailakShaNyAntaramAha || ata iti || ato bhagavato.anyadbrahmAdimuktajAtaM kadAchidArtaM na tathA bhagavAnityarthaH | tataH | svakR^itaprashnasyottaritatvAdityarthaH || 5 || 5 || 1 || paJNchamaM kaholabrAhmaNam.h || pUrvatra mukteshayobharedaj~nApanAyAnevailakShyamuktaM atra tu muktAnAM tAratamyamuchyate | atha kaholaprashnAnantaraM vachaknorapatyaM vAchaknavI gArgI nAmataH yAj~navalkyeti sambodhyovAcha | tadAha || yaditi || yadidaM muktamanuShyottamajAtaM apsu ApibanthyakhilAn.h bhogAnityap.h shabdavAchyeShu muktachakravartiShu OM taM AshritaM naitadaupachArikamityAha || protamiti || ApaH muktachakravartinaH kasminnotAshcha protAshcheti paprachChetyanuShaMgaH | prashnasyottaramAha || vAyAviti || pradhAnavAyuputre chakranAmake mukte otAshcha protAshchetyuvAchetyanuShaMgaH | evamagre.api | he gArgIti sambodhanam.h | kasminnu khalu vAyuriti || muktachakranAmA vAyusutaH gandharvalokeShu gandharvAkhyasya pradAnavAyusutasya lokeShu loka shabdotra saMsArAlluptAM kAni sukhAnIti vyutpattyA svarUpabhUtAnubhUyamAnAnandaparaH | lokeShu sukhamiti muktagandharvanAmakavAyusutasukhAdhInaM muktachakranAmakasvarUpasukhamiti yAvat.h | evamagre.api | gandhavarlokA gandharvAkhyamarutsvarUpasukhAnubhavAH | antarikShalokeShu antarikShAkhyavAyusutasya maruto muktasya sukheShu OM tA ityarthaH | AdityalokeShu muktasuryAnandeShu chandralokeShu chandra shabdavAchyamuktAniruddhAnandeShu nakShatralokeShu nakShatrAkhyamuktendrasukheShu devalokeShu rudrAnandeShu indralokeShu | muksarasvatyAnandeShu prajApatilokeShu | muktabrahmAnandeShu brahmalokeShu parabrahmAnandeShu | brahmAnandasyApyAshrayaprashne pratttaramAha || mAtIti || ati atikramya mAprAkShIH | prashnaM mAkArShIH te mUrdhA shiraH mA vyapa(pta)tat.h | patitaM na bhavet.h kutaH yatastvaM anatiprashnAM AshrayaprashnAnarhAM devatAmati atikramya pR^ichChasi tadAshrayaprashnasyAnarthahetutvAnnevaM prashnaM kurviti || 1 || ShaShThaM gArgibrahmaNam.h || pUrvatra brahmalokeShu gArgIti muktasarvAshrayatvenoktasya hareH | eSha ta AtmA sarvAntara ita niyantR^itvenoktasya iha punassarvaniyantR^itvamuchyate | athetyuktArtham.h | aruNasyApatyaM AruNiruddAlako nAmataH | vakShyamANaprameye shraddAjananAya AkhyAyikAmAha || madreShvityAdinA || kApyasya kapigotrotpannasya nAmataH pataJNchalasya gR^iheShu yaj~naM yaj~navidyAmadhIyAnaste prasiddhA vaM madreShu madradesheShu a(va)sAma tatra sthitA abhUma tasya pataM(cha)jalasya bhAryA gandharvagR^ihItA gandharvAviShyA AsIt.h | kosIti tamapR^ichChAma | kabandhanAmakotharvaNaH putra iti sobravIt.h | yAj~nikAshcha yaj~namadhIyAnAnasmaMshcha kabandhobravIt.h | paprachChetyarthaH | tadAha || vettheti | he kApya yenAyaM pR^ithivyAdilokaH | parontarikShAdilokaH | sarvANi bhUtAni cha | sandR^ibdhAni stambhitAni | bhavanti tatsUtraM syUtamasmin.h jagaditi vyutpattyA sUtranAmakam.h | tvaM vettha nu jAnAsi kim.h | ityabravIdityanvayaH | punaH gandharvaH paprachChetyAha || sobravItpataJNchalamityAdi || atra gandharvavAkye yontara ityatra dvitIyaH ya shabdaH pUrNatvAdya itIryata ityukteH viShNuvAchI | tathAcha yo yaH viShNuH | imamAdilokaM bhUtAni chAntarontasthassan.h yamayati | tamantaryAmiNaM vettha nu ityabravIditi yojanA || tamiti || antaryAmiNAmityarthaH | evaM sUtrAntaryAmiNau na jAnAmIti kApyenokte tajj~nAna
mAvashyakamiti bhAvena tau jAnataH phalamAha gandharvaH || sobravIdityAdinA || he kApyeti sambodhanaM iti vidyAditIti padasyAnvayaH || bhUmyAdilokAdidhArakatvasarvalokAdyantarniyantR^itvarUpasvavij~nAtaprakAreNa jAnIyAdityarthaH | taM chAntaryAmaNamityatrApi iti vidyAdityanveti | brahmavit.h pUrNavit.h lokAnAM kartR^ivedanAllokavit.h | devAnAM devasya vedanAddevavit.h | vedArthavedanAdvedavit.h bhUtaniyantR^ivedanAdbhUtavit.h AtmavedanAdvayAptaj~nAnAdAtmavit.h sarvasArasya vedanAt.h sarvavit.h ita 
shabdAnantarabhuktveti shaSheH | ityevaM sUtrAntaryAmiNorj~nAnaphalamuktvA tebhyaH kApyaprabhR^itibhyosmabhyaM sUtrAntaryAmisvarUpamabravIt.h | tat.h sUtrAntaryAmiNossvarUpaM ahaM uddAlakanAmakohaM veda jAnAmIti | tachcha sUtraM taM chAntaryAmiNam.h | avidvAnajanaMshchet.h tvaM brahmagavIH brAhmaNAnAM gAH udaje Aharasi tahati mUrdhA vipatiShyatIti uddAlaka uddAlaka uvAchetyanvayaH | evamuddAlakenokto yAj~navalkya uttaramAha || veda vA ahamiti || gautametyuddAlakasya sambodhanam.h | yAj~navalkya uvAcheti yojyam.h | uddAlakaH punastaM pratyAha || idamiti || yo vA kashchit.h yaH kopi vedeti jAnAmauti brUyAt.h | na tu vakti || yathA yena prakAreNa vettha tathA brahItyuvAchoddAlaka ityarthaH || 5 || 7 || 1 || evamuddAlakenokto yAj~navalkya uttaramuktavAnityAha vedapuruShaH || sa hovAcheti || saH yAj~navalkyaH | he gautama tvayA pR^iShyaM tat.h sUtraM vAyurvai mukhyAvAyureva | prAk.h gandharvoktaM sUtralakShaNaM vAyAvastItyAha || vAyunA vA iti || sarvalokAdistaMbhakatvaM vAyoranubhavArUDhaM karoti || tasmAditi || vAyoH sarvalokAdhAratvAdeva vAyvapagame pretaM puruShaM pratyAhuH | kimiti | asyAMgAni karacharaNAdyavayavAH vyasraMsiShata adhopatan.h ityAhurityanvayaH | evaM vAyoH sarvalokastambhakatvamanubhavArUDhaM kR^itvA sAdhyamAha || vAyunA hIti || sanadR^ibdhAnItyanantaraM ayaM cha loka ityAdyanuShajyate ityuvAchetIti padasya pUrveNAnvayaH | uddAlako vakti || evamiti || he yAvaj~navalkya etat.h vAyurvai sUtramiti tvayoktamevameva | nAtra vimatirasti | antayArlamiNaM brUhItyuvAchoddAlaka ityarthaH || 5 || 7 || 2 || Aha yAj~navalkyaH || yaH pR^ithivyAmityAdinA || pR^ithuM nArAyaNaM samAdAya vAti gachChatIti vyutpattyA pR^ithivI shabdotra garuDaparaH tadbhAryAparashcha | atra bhAShye.anuktAnAmapi shAkalyabrAhmaNe vakShyamANapR^ithivyAdidevatAnAmatrApi grahaNasya tatraiva bhAShye vakShyamANatvAt.h | yaH pR^ithivyAM pR^ithivImAnini garuDe | tiShThan.h tatra praviShyatayA tatsthaH pR^ithivyA antaraH | atra vyAsatIrthIyaTIkArItyA atipriyatvAchcha harerantaratvamudAhR^itamiti smR^iteretadviShayatvAt.h pR^ithivyA ityAdi paJNchamyAH ShaShThayarthatvena pR^ithivyAH garuDasyAntarotipi्raya ityartha iti bhavati | sUtrabhAShyaTIkAchandrikayostu bAhyApekShAM vineti shloko dvitIyAMntarapadasyairthadvayapara ityupetya pR^ithivyA ityAdipaJNchamIsvArasyAnusAreNAntaro vivikta ityartha uktaH | etanmate pR^ithivyA antaro.adbhayontara ityAdi paJNchamyantapadopetavAkyajAtasyArthotra bhAShye nokta iti j~neyam.h | yaM pR^ithivI garuDo na veda sAkalyena | yasya pR^ithivI sharIramiva sharIraM yathA jItantraM yathA pR^ithivyapi yattantratayA yasya sharIramiti tamantaHkR^itvA tiShThatIti vA sharIram.h | yaH pR^ithivImantarobAhmayapekShAM vinA ramamANashcha atipriyassan.h yamayati niyamayati tadIyadharmANAM svarUpasattAyAshcha svamIti yAvat.h | eShaH yachChashabdapaJNchakena nirdiShyaste tava uddAlakasyAtmA svAmI amR^ito nityontaryAmI antassvatantrassan.h niyamanakataretyarthaH | eShata ityuktajIveshabhedaj~nApanAya tmapadasya svarUpArthatve ata iti ShaShThayA aupachArikatvApAtAt.h | evamagre.api adhidaivAdhibhUtAdhyAtmarUpaprakakaraNatrayagataviMshativAkyanyapi yojanIyAni || 5 || 7 || 3 || apsu ababhimAnini varuNe || 4 || agnau prasiddhabhUtAgnimAnini || 5 || antarikShe hare | svAntargataM sarvaM ichChayA kShapayediti vyutpattyA harotrAntarikShanAmA | sarvasyAntarIkShaNahetunAntarikShanAmnI vAyubhAryApyantarikShapedena grahyA || 6 || vAyau mukhyavAyau || 7 || divi sarasvatyAM umA cha grAhyA || 8 || AdityesUrye || 9 || dikShu digabhimAniShu || 10 || chandratAraka iti dvandvaikavadbhAvaH | kramAttadabhimAnikArmendrayorityarthaH || 11 || AkAshe AkAshabhimAnini vighneshe || 12 || tAmayati glApayatIti vyutpattyA tamasi durgAyAm.h || 13 || tejasi chitprakR^itau || ityadhidaivataM svasvalokasthadevatAjAtaM tadantaryAminirUpaNaM kR^itam.h | athAnantaraM bhavanashabditotpattyAdhikAre sthitatvAdadhibhUtaM sarvajIvatadantaryAminirUpaNaM kriyata ityarthaH || 5 || 7 || 14 || sarveShu bhUteShu manuShyAdijIveShu | ityadhibhUtam.h || vyAkhyAtaprAyametat.h | athAnantaramAtmAnaM jIvasharIramadhikR^itya vartamAnaM indriyAbhimAnijAtaM tadantaryAmI nirUpyata | ityarthaH || 15 || prANe prANamAnini || 16 || evaM vAchi chakShuShItyAdAvapi tadabhimAnino grAhyAH || 17-18-19-20-21 || vij~nAne sarvajIvAbhimAnini chaturmakhe || 22 || retasi tetomAnini | atra chetanamAtraniyamanoktavApyachetananiyamanasya kaimutyasiddhatvAjjaDAntaryAmI na pR^ithaguktaH | antaryAmiNo mahimAntaramAha || adR^iShya iti || adR^iShyaH chakShuragocharaH | draShyA sarvaM sAkShAtkartA | ashrutaH sAkalyena shravaNAgocharaH | shrotA sarvasya svayaM shrotA | amataH sAkalyena mananAgocharaH | mantA manogrAhakaH | avij~nAtaH vij~nAnalakShaNabuddhayagocharaH | vij~nAtA vij~nAnalakShaNabuddhigrAhakaH | atontaryAmiNonyassAtanteNa draShyA nAsti | evaM vij~nAtetyantaM yojanA dhyeyA | kutonyasya na svatantyamityato duHkhitvAditi bhAvenAha || atonyadArtamiti || antaryAmI tvanArta iti sheShaH | ayaM cha brAhmaNaH bhagavadviShayataMyA nirNItaH sUtrakR^itA antaryAmyadhidaivAdiShu taddharmavyapadeshAt.h ityAdau || 5 || 7 || 23 || saptamamantaryAmibrahmaNam.h || pUrvabrAhmaNe vAchakravI jIvAnamuttarAshritatvaM antaH vareShAM bhagavadAshritatvaM cha 
pR^iShyavatI dattottarA adhunA chitprakR^itessarvAdhAratvaM bhagavadAshritatvaM prAgapR^iShyaM praShyuM brAhmaNAnuj~nArthaM tAn.h prati kiJNchidvAkyamuktavatItyAha vedapuruShaH || atha heti || uddAlakoparatyanantaram.h | vAlachakravI vachakrorapatyaM gArgI | baAhmaNAnuvAcha | kimiti | he brAhmaNA bhagavantaH pUjyAH | ahamimaM yAj~navalkyam.h | punardvau prashnau praShyavyAtharau prakShyAmi | hanta yadi bhavatAmanumatirbhavedityarthaH | tau chetpraShyavyArthau | me mahyam.h | vakShyati yAj~navalkyaH tarhi jatu kadAchit.h | yuShmAkaM madhye | kashchitkopi | imaM yAj~navalkyam.h | brahmodyaM brahmavAdinam.h | santaM navai naiva | jetA bhavediti brAhmaNAnuvAcheti pUrveNAnvayaH | vijigIShakathAtvAttasyAM cha sabhyAnuj~nayA praShyavyamiti tadanuj~nAnArthaM teShAmupakArAya tAn.h pratyevamuktavatIti j~neyam.h || pR^ichCha gAgarItIti || brAhmaNA anujaj~nira iti yojyam.h || 5 || 8 || 1 || saivaM brAhmaNairanuj~nAtA gArgI yaj~navalkyamuvAcha | ahaM vai tvA dvau prashnau prakShyAmItyanuShajyate | praShyavyArthayoranuttaratvena mahattvaM tAvaddR^iShyAntapUrvakamAha || yatheti || yathA ugraputraH krUraputraH | kAshyaH kAshyAM bhavo vA vaideho videharAjA vA | ujjyaM udgatajyaM dhanuradhijyaM adhigatajyaM kR^itvA | vANavantau ayomayAgravantau | sapatnAtivyAdhinau shatruvedhakarau dvau sharAviti sheShaH | haste gR^ihItvopoN^ittaShThedevamevAhaM tvA dvAbhyAM prashnAbhyAM upodasthAM liN^.hrthe upatiShTheyam.h | tvadAbhimukhyena tiShTheyam.h | tau me brUhItyuvAchetyarthaH | Aha yAvaj~nalkyaH pR^ichCha gArgIti || 5 || 8 || 2 || saivamuktvA vAchaknavI | yAj~navalkyeti sambodhyovAcha | divaH dyushabdavAchyAtsvargalokAt.h | UrdhvaM upari | yadasti | pR^ithivyA avA(rvA)pAdhastAdyadasti | dyAvApR^ithivI dyAvAbhUmyoH | antarA madhye | yadasti | ime dyAvA pR^ithivI cha | bhUtaM atItaM cha | bhavachcha vartamAnaM cha | bhaviShyadAgAmi cheti yadAchakShate j~nAninaH | tatsarvaM kasmin.h otaM cha protaM chetyuvAchetyarthaH || sa evaM pR^iShyo yAj~navalkya uvAcha | kimuvAchetyata uktAnuvAdapUvarmuttaramAhetyAhopaniShat.h | yadUrdhvamityAdinA || yadAchakShate tatra AkAshe A samantAtkAshamAnatvahetunA AkAsha shabdite shrItatve otaM cha protaM chetyuvAchetyanvayaH || sA labdaprathamaprashnaparihArA | uvAcha ha kila kimiti | he yAvaj~nalkya | yastvam.h | me madIyam.h | etaM duruttaraM prashnArtham.h | vyavochaH vivichyoktavAnasi | ataste tubhyaM namostu | athetyarthAntare | aparasmai anyasmai prashnAya | dharayasva mano dhatsvetyuvAchetyarthaH | pR^ichCha gArgItyAha yAj~navalkyaH | AkAsha shabditaprakR^itessarvAdhAratvamanupacharitamiti vAchayituM pUrvapR^iShyameva punaH pR^ichChati || sAheti || viditAbhiprAyo yAj~navalkyaH yadUrdhvamityAdinA uktAnuvAdapUrvamanupacharitameva sarvAdhAratvaM8 prakR^iterityAha AkAsha evetyevakAreNa svAbhipretaM labdhvA vAchaknavI dvitIyaM pR^ichChati || kasminnviti || evaM pR^iShyassa yAj~navalkyassarvAdhAraprakR^ityAdhAratvaM harermahimoktipUrvamAha || etadvA ityAdinA khaNDachatuShyayena || tat.h prakR^ityAshrayatvena vakShyamANam.h | akSharaM chaturvidhanAshahInatayA akSharapadAvAchyaM brahma etat.h etallakShaNakam.h | brAhmaNA abhivadanti vai | etachChabdArthaM vyanakti || asthUlamityAdinA || prAkR^itasthUlasUkShmahasvadIrghavailakShaNyAdasthUlamityAdyuchyate | sUtrabhAShyAdau tu asthUlAdipadaiH sthaulyAdiviruddhANutvAdigraha ityapyuktam.h | alohitamiti lohitAdyupalakShitaprAkR^itarUparahitam.h | evamasnehamityapi j~neyam.h | achChAyaM ChAyAshabditAvidyAhInam.h | yadvA vyAptatvAchChAyAhInam.h | atamaH AvaraNahInam.h | avAyvanAkAshamatejaskamiti paJNchabhUtAspR^iShyadeham.h | asaMgaM alepam.h | arasamityAdeH prAkR^itarasagandhAdihInamityarthaH | atejaskaM prAkR^itavarchohInam.h | aprANaM prAkR^itaprANApAnAdihInam.h | amukhaM mukhopalakShitaprAkR^itadehahInam.h | amAtraM mitihInam.h | bhinnAMshashUnyaM vA | svApekShayA antaraM bAhyaM netyanantaraM abAhyaM sarvApekShayA svayamevAntaraM bAhyaM chetyarthaH | tadakSharaM kiJNchana nAshnAti upajIvanArthaM nAtti ashubhaM nAttIti vA | jIvAdyaM nAttIti vArthaH | kashchana kopi tadakSharAkhyaM brahmA nAshnAti nAtti | svAtantAnna kenApi adyata iti bhAvaH | tadAha sUtre | anyabhAvavyAvR^itteshcheti || 5 || 8 || 8 || prakR^itidvArA sarvAdhAratvaM hareranAyAsenaiveti bhAvenAha yAj~navalkyaH || etasya vA iti || etasya prAguktaguNakasya | prashAsane vai0 prashabdoktAnanyAdhInAsaMkuchitAj~nAyAM Aj~nAnimittameva | sUryAchandramasau sarvaparij~nAtR^itvAhlAdakatvAbhyAM hetubhyAM kramAtsUryAchandrapadoktau brahmarudrau | vidhR^itau visheSheNa dhR^itau tiShThataH | evamagre.api | dyAvApR^ithivyau dIpyamAnatvapR^ithutvahetubhyAM kramAt.h dyAvApR^ithivIshabdite shrIbhUmI | nimeShAdishabdAstadamimAniparAH | iti shabda AdyarthaH | prAchyaH prAk.h pravahantyaH | anyAH kAshchana | shvetebhyaH shvetanAmakebhyaH | pratIchyaH pratyak.h pashchimasamudraM prati pravahantyaH | anyAH kAshchana | kiMbahunA | yAM yAM dishamanusyandante etasyAkSharasya prashAsana eva syandanta ityatharH | dadato dAnaM kurvataH puruShAn.h | manuShyAH prashaMsanti stuvanti | yajamAnaM yAgakartAram.h | devAH prashaMsantItyanuShaMgaH | uchChiShyapiNDAvasare darvI pitaronvayattAH | anusR^itya sthitAH | tadetatsarvaM etasyAkSharasya prashAsana evetyarthaH | tadAha sUtre | sA cha prashAsanAditi | etasya vA ityadyabhyAsa AdarAtharH || 5 || 8 || 
9 || etadakSharasya j~nAnamavashyasampAdyamiti bhAvena tadaj~nAnanayoranarthapumarthAvAha yAj~navalkyaH || yo vA iti || juhoti agnau haviH prakShipati | yajate | devatoddeshena havirdadAti | tapaH kR^ichChrachAndrAyaNAdi | tapyate tapati karotIti yAvat.h | bahUni varShasahasrANItyetajjuhotItyAdiShu triShvapyanveti | asyAnAtmavidaH | taddhomAdikam.h | antavadeva nashvaraphalameva bhavati | praiti mR^ito bhavati | sa kR^ipaNaH shochyaH | athetyarthAntare | brAhmaNo mukto bhavati || 5 || 8 || 10 || mahimAntaramAha || tadvA etaditi || anyaiH sAkalyenAdR^iShyam.h | svayaM cha tathA sarvadraShyR^i | evamagre.api | amataM manogocharam.h | svayaM mantR^i manoj~nAtR^i | avij~nAtaM buddhayagocharam.h | vij~nAtR^i buddhij~nAtR^i | yadvA adR^iShyamityAdinA sAkShAtkArashravaNamananadhyAnAnAM sAkalyenAviShaya ityuchyate | akSharaM dR^iShyR^ishrotriti kathamuchyate | draShyrantarAderbhAvAdityata Aha || nAnyaditi || atokSharAdanyatsvatanteNa draShyR^i nAstItyarthaH | evamagre.api | yadarthamiyatA granthenAkSharasya mahimoktastadidAnImAha || etasminniti || tadvA etadityAdinoktamAhAtmyavatyakShare chaturvidhanAshahIne viShNavityarthaH | tadAha sUtre | akSharamambarAntadhR^iteriti || 5 || 8 || 11 || evaM labdhaprashnadvayottarA sA vAchaknavI | brAhmaNAnuvAcha | he brAhmaNAH bhagavantaH yUyamasmAdyAj~navalkyAt.h | namaskAreNa muchyadhvaM muktA bhavata | mayA yaduchyate tadeva bahumanyadhvam.h | kuta ityata uktaM neti | yuShmAkaM madhye kashchidimam.h | brahmodyaM brahmiShTham.h | yAj~navalkyam.h | Atu kadApi | jetA naivAstyata iti yojanA || 5 || 8 || 12 || ityaShyamamakSharabrAhmaNam.h || atha vAchaknavIprashnottarAnantaram.h | shakalasyApatyaM shakalyo vidagdhanAmA | enaM yAj~navalkyaM devAH katIti paprachCha | sa yAj~navalkyaH | etayA vakShyamANayA | nividA nivichChabditamantreNa | vaishvadevasya shastrasya nividiyAvanto devA uchyante tAvato devAn.h | pratipede j~nAtavAn.h | tAM nividaM paThati || trayashcheti || trayashcha trI cha shatA trayastriMshachChatAni | trayashcha trI cha sahasrA | trayastriMshatsahasrANItyarthaH | anekakoTisaMkhyAkatvepi devAnAM teShu trayastriMshatsahasrasaMkhyAkA devAH adhikAsteShu cha trayastriMshaddevA adhikA ityevamuktam.h | yAj~navalkyoktamuttaramaMgIkaroti | omityuvAcha ha shAkalyaH | trayastriMshatsahasretyuktadeveShUttamAnpR^ichChati shAkalyaH || katyeveti || uttaramAha || trayastriMshaditi || B-K-7
vamagrre.api prashnaparihArArthau j~neyau | omityabhyupagamashcha j~neyaH | adhikatayA A R^iddhodhyardhaH | saMkhyeyasvarUpANi pR^ichChati || katama iti || trayastriMshatsaMkhyAkAstrayastriMshatsahasrasaMkhyAkAshcha devAH katame kIdR^ishA iti sarve samAH kiM vA nyUnAdhikabhAvamApannA iti prashnArthaH || 5 || 9 || 1 || sa evaM pR^iShyo yAj~navalkyaH trayastriMshadeva devAH | tu vishiShyAH | eShAM trayastriMshaddevAnAm.h | ete trayastriMshatsahasrasaMkhyAkA devAH | mahimAnaH mahinA mAhAtmyena mAnaH parimitAH | nyUnAH ataH parivArabhUtA eveti yAvat.h ityuvAchetyarthaH | tu shabdena visheShitAndevAnpR^ichChati || katame ta iti || indrashcha prajApatishcha trayastriMshau trayastriMshatsaMkhyApUrakau ityuvAcha yAj~navalkya ityarthaH || 5 || 9 || 2 || aShyAnAM svarUpaM pR^ichChati || katama iti || agraM viShNuM nayatItyagniH suparNaH | pR^ithivI sauparNI | vAyuH sUtrAtmA mukhyavAyuH | antarikShaM tatpatnI shraddAnAmnI | AdityaH shivaH | dyauH tadbhAryomAdevI | chandramAH kAmaH | kAmasyAniruddhapitR^itvena tadanuviShyatvAdaniruddhaH pR^ithaN^.hnoktaH | nakShatrANIndraH rUpabAhulyAdbahuvachanam.h | nAmnAM niruktirbhAShye dhyeyA | ete vasava iti kuta eShAM vusutvamityata Aha || eteShuhIti || vasatIti vasu jagat.h idaM sarvaM vasu | eteShvaShyasu deveShu hitaM nihitamiti | hi yatastasmAdvasava iti | vasa nivAsa ityasmAt.h antarNItavyarthAdu pratyaye vAsayanti jagaditi vAsava ityuktaM bhavati || 5 || 9 || 3 || puruShe jIve | vartamAnAH prANAH | j~nAnendriyakarmendriyaprerakAH | ime prasiddhAH | dakShAgnipramukhA vAyuputrAH dasha | AtmA buddhimAnI bR^ihaspatiH ekAdashaH | shivAnyarudrANAmapi prANAviShyetvena dakShAdigrahaNena gR^ihItatvAnna pR^ithaguktiH | kathaM rudratvameShAmityato nirvakti || ta ityAdinA || te prANAH AtmA cha | martyAt.h mriyamANAt.h sharIrAt.h | atha tadA mriyamANasambandhino janAn.h te prANAdyA rodayanti | yadrodayanti tavasmAdrudrA ityuchyanta ityarthaH | rusir.hashruvimochana ityatontarNItaNyarthAdrak.hpratyayerudra iti siddheriti bhAvaH || 5 || 9 || 4 || saMvatsarasya saMvatsarAtmakakAlasya dvAdashamAsA vai prasiddhAH | ete dvAdashamAsAbhimAnino dhAtrayarmavivasvat.h pUShatvaShyR^isavitR^ibhagapajanyavaruNamitrayamachandrashabditA AdityAH | teShvAdityashabdaM nirvakti || eta iti || ete dvAdashAdityAH idaM sarvaM prANinAmAyurAdikaM AdadAnAH yanti gachChanti | te yadyasmAdidaM sarvamAdadAnA yanti tasmAdAditya ityuchyanta ityarthaH | AN^.h pUrvAbhyAM dAN.h dAne yA prApaNa ityAbhyAM Da pratyaye dadAteridAdeshe chAditya iti rUpasiddheriti bhAvaH | ashvinirR^itikuberavinAyakAnAmuttamatvepyaryamAMshadhAtR^ividhAtR^isUryeShu visheShAveshAnna pR^ithaguktiH || 5 || 9 || 5 || ashaniriti vajrAbhimAnI vAyujendraH pashavaH pashvabhimAnI jayanta ityarthaH | apakR^iShyopi jayanto manvAveshAttrayastriMshatsUktaH 
|| trayastriMshatsu ShaDuttamA uktAstAnpR^ichChati || katame ShaDiti || paprachChetyanuShaMgaH | uttaramAha || agnishcheti || agnyAdishabditA vasutvenoktA eva grAhyAH | eteShAM ShaNNAM trayastriMshatsu varatve tumAha || eteShu hIti || idaM ShaD.h ShaT.hkaM j~nAnavij~nAnaishvaryavIryashrIyashorUpaguNaShaT.hkam.h | eteShu garuDAdiShu sarvaM sampUrNaM hi yatotaH ete ShaDuttamA ityarthaH | ShaT.hsUttamAMstrInpR^ichChati || katame ta iti || ime eva prAk.h agnivAyvAdityashabditA vIndravAyumaheshvarAH svasvabhAyarANAmAshrayatvAdvA j~nAnarUpatvAdvA lAkA ityuktAstraya ityarthaH | kathameShAM ShaD.hbhyopyuttamatvamityata Aha || eteShu hIme sarve devA iti || AyattA iti yojyam.h | iti yatota uttamA ityarthaH | brahmasheShayorvAyurudrapadasAmyAttayoH pR^ithaganuktiH | triShvapi dvau varAvityuktaM prAk.h | tau pR^ichChati || katamAviti || annaM prAgantarikShapadoktA shraddhA prANastapatirmukhyavAyuH || 5 || 9 || 8 || prAk.h tayoradhyardhodhika ityuktaM taM pR^ichChati || katama iti || yaH sarvalokAshrayatayA pavate ayaM vAyuradhyardha iti | tadAhurvAyoradhyardhatvaviShayenutpattimAhuH | kimiti ayaM vAyuH yadyasmAdeka ivaiva pavate atha tasmAt.h | kathamadhyarthaH | ardhenAdhiko hyadhyardha iti vAchyatvAditi uttaramAha || yadasminniti || yadyasmAdasminvAyau | idaM sarvaM buddhisthaM j~nAnAdiguNajAtaM adhyArghnot.h Adhikyena R^iddhamabhUt.h | tena hetunAdhyardha ityeva na tvardhenAdhikodhyardha iti | yadvA kathamadhvardha iti prashnasya guNasamR^iddhimattvAdadhyardha ityuttare kR^ite sati kathamasya guNasamR^iddhatvamityatastadAhurityAdi vAkyam.h | tat.h guNasamR^iddhatayottamatvamAhuH | yadyasmAdayaM vAyureka ivaiva mukhya iva svatantra ivaiveti vA pavate ato hetoradhyadhar ityarthaH | vAyorapi viShNoruttamasya sattvAdeka ivetyuktaM dvayorekodhika ityuktaM taM pR^ichChati || katama eka iti || prANa itIti || A samantAtprakR^iShyaH Na Anando yasya sa prANo viShNuH eka ityuchyate | anyasya tAdR^ishasyAbhAvAduttama ityarthaH | shrIstadatyantantaraMgatvAnna pR^ithaguktAkutastasyottamatetyata Aha || sa iti || sa prANanAmA viShNubrahma guNapUrNaH yathA shrutyAdAvuditastathaivAvikAreNAnantakAleShu yAti vartata iti tyat.h ityAchakShate j~nAnina ityarthaH || 5 || 9 || 9 || praShyavyArthaj~nAninaH phaloktipUrvaM praShyavyaM pR^ichChati || pR^ithivyeveti || eva shabdaH prasiddhiparaH | prasiddhA pR^ithivyeva | yasya puruShasyAyatanaM yatpuruShAbhimanyamAnA yasya puruShasyAgniH | attIti vyutpattyA agninAmnI agnisthA ramA | lokaH manovR^ittirUpabAhyaprakAshahetuH | yasya puruShasya manaH bodharUpatayA manonAmnI manasthA ramA jyotiH svarUpaj~naptyabhivyaktihetuH | taM sarvasyAtmano jIvajAtasya parAyaNamuttamAshrayaM puruShaM yo vai ya evAdhikArI vidyAjjAnIyAt.h | sa vai sa eva veditA j~nAnI syAttaM puruShaM he yAj~navalkya vettha kimiti paprachCheti yojyam.h | uttaramAha yAj~navalkyaH | veda vA iti || yamAttha taM puruShaM sarvasyAtmAnaM parAyaNamahaM veda vai jAnAmveva | tamAha ya evAyaM shArIraH sarvajIvAbhimAnI puruShaH | svAyambhuvo manuH sa eSha tvayA pR^iShyaH punaH pR^ichChetyAha yAj~navalkyaH || vadaiva shAkalyeti || pR^ichChaivetyarthaH | pR^ichChati tasya shArIrapuruShasya manoHkA devatA niyamanAdikartrIti amR^itaM vAyuriti hovAcha || 5 || 9 || 10 || evamagretanakhaNhasaptakasyApi yojanA dhyeyA | kAma eva manovR^ittivisheShaH strIrAgaH | hR^idayaM hR^idyayanAddhR^idayanAmnI buddhisthA ramA | lokaH bAhyaprakAshahetuH | yasyetyanuShajyate manonAmnI jyotiH | svarUpaj~nAnAvirbhAvahetuH | evamagre.api | kAmamayaH kAmAbhimAnI pradyumnaH | striyaH shrIsarasvatyumAH || 11 || rUpANi shuklAdIni | dR^iShyihetutvahetunA chakShurnAmnI chakShusthA ramA | Aditye puruShaH rudraH | satyaM chaturmukhaH || 12 || AkAsha eva bhUtAkAsha eva | shrotraM shravaNahetutayA shrotranAmnI shrotrasthA ramA | shrotraH shrotragataH | pratiR^iNotIti prAtishrutkaH puruShaH | chandraH | disho garuDasheShadakShAH || 5 || 9 || 13 || tama evAndhakAra eva | atrottarakhaNDadvaye cha prAguktaniruktyA buddhisthAramaiva hR^idayapadArthaH | sarvatra manaH shabdenApi ramaiva | ChAyAmayaH puruShaH ChAyAbhimAnI nirR^itiH | mR^ityuryamaH || 14 || rUpANyeva prasiddhAni | chakShushchakShusthA ramA | Adarshe darpaNe | puruShaH tadabhimAnI sUryaH | asuH antagarto vAyuH || 15 || Apo jaDabhUtAH | apsu puruShaH parjanyaH | varuNaH prasiddhaH || 5 || 9 || 16 || reta eva prasiddham.h | putramayaH puruShaH putrAbhimAnI shabdaH | prajApatiH prajApAlako brahmA || 17 || evamatiprashnAn.h kurvantaM prati shAkalyeti sambodhyovAcha yAj~navalkyaH | kimiti tadAha || tvAM sviditi || ime brAhmaNAH | tvAM sthit.h tvAM kila | aN^gArAvakrayaNam.h | akratA akR^iShata akurvan.h | plutirdayAvisheShadyotikA | are shAkalyAN^gAravikShapehetubhUtakAShThamete akurvan.h tvaM na jAnAsi | brahmasaN^ghapreritastvaM madabhimukho bhUtvA bahuprashnAn.h pR^ichChasi | matkopena tava kShemaH kathaM bhaviShyati | alamiyateti dayayA taM pratyuvAchetyarthaH | aN^gArA avakriyante itastato vikShipyante yena sa kAShThavisheShAN^gArAvakrayaNashabdArthaH || 18 || tadvachanamagaNayan.h punastajjayechChayA pR^ichChati || yAj~navalkyeti || kurupAJNchAlAnAM sambandhinastaddeshAyAniti yAvat.h | brAhmaNAnati atikramya | avaj~nAyeti yAvat.h | mAmaN^gArAvakrayaNamakrateti yadavAdIH | tatkiM brahma vidvAniti buddhayA avAdIriti 
shAkalyena pR^iShyo yAj~navalkyaH | satyaM are ahaM brahma vidvAneveti bhAvenAha || disho veda sadevAH sa pratiShThA iti || ahaM dishaH sadevAH abhimAnidevatAsahitAH | sapratiShThA sAdhArAH veda || 19 || evaM yAj~navalkyenokte pR^ichChati shAkalyaH | yaditi || yat.h yadi | sadevA dishaH vettha tarhi | asyAM prachyAM dishi | kiM devatosi kA devatA adhiShThAtrI mAtA yena sa kiM devatosi | etaddigadhiShThAtrIM kAM devatAM j~nAtvA sarvase tadvadeti prashnArthaH | uttaramAha || Adityadevata iti || Adityo devatA prAk.h digadhiShThatrI j~nAtA yena sa Adityadevato.asmIti sheShaH | adityaM prAk.h digadhiShThAtAraM jAnAmItyarthaH | dishaH sadevAH sapratiShThA vedetyatra sadeva ityaMshaH pR^iShyaH uttaritashcha | adhunA sapratiShTha ityaMshaM pR^ichChati || sa AdityaH kasminpratiShThita iti || tasyottaram.h || chakShaShIti || dR^iShyishaktiprerake chakShurmAnini svAyambhuvamanAviti | kasmin.h chakShuH pratiShThitamityasyottaram.h || rUpeShviti || rUpAbhimAnIndre tadupapAdayati || chakShuSheti || svAyambhuvamanunA tatprasAdena rUpANi pashyatItyarthaH | rUpANi rUpAbhimAnIndraH kasminnityasyottaram.h || hR^idaya iti || buddhimAnyumAyAM pratiShThitAnItyetadupapAdayati || hR^idayeneti || nigamayati || hR^idaye hyeveti || taduktamabhyapaiti || evamevaitaditi || 5 || 9 || 2 || evamuttarakhaNDachatuShyayepi prashnottaraparavAkyayojanA dhyeyA | yaj~ne yaj~namAninyaniruddhe | dakShiNAyAM dakShiNAbhimAninyAM ratidevyAm.h | shraddhAyAM shraddhAmAnini kAme | tadupapAdakam.h || yadA hItyAdi || hR^idaya itIti prAgvat.h | buddhimAnyukamAyAmityarthaH | evamagre.api | apsu ababhimAnini chandre | retasi retomAnibR^ihaspatau | hR^idaye umAyAm.h | tasmAdapi tasmAdeva | jAtam.h | pratirUpaM putramAhurvaidikAH | kimiti kiM pitR^ihR^idayAdivAyaM putraH sR^iptaH vinismR^itaH | hR^idayAdiva nirmita ityAhurityanvayaH | yata evamato hR^idaya eva retaH pratiShThita ityarthaH || 22 || dIkShAyAM dIkShAmAninyAM shatarUpAyAm.h | satye svAyambhuvamanau | tasmAdapi tasmAdeva | dIkShitaM puruShaM satyaM vedatyAhuH | tasmAtsatyehyeva dIkShA pratiShThiteti nigamanam.h | hR^idaye umAyAm.h || 23 || dhruvAyAM prAchIdakShiNAmadhyamAyAM dishi | vAchi vAgabhimAnibR^ihaspatau | hR^idaye umAyAm.h || 24 || kasminnu hR^idayaM pratiShThitamityumAyA apyAshraye pR^iShye yAj~navalkyaH AkShipati || ahAlliketi || aharj~nAnaM lInamasyeti aharlIkaH | sa evAhallikaH | he aj~netyarthaH | ahalliketi sambAdhyovAcha | kutastasyAj~natvamityata uchyate | yatra yat.h | etat.h hR^idayam.h | hR^idayamAninImumAm.h | asmat.h ahaMkArAbhimAnirudrAt.h anyatra | manyAsai manyase jAnAsi | prasiddhamApi rudrAdishritatvamaj~nAtvA tvaM kasmin.h pratiShThitamiti pR^ichChasi | ato.aj~neti | tasyA rudrAnAshritatve bAdhakamAha || yaddhIti || yat.h yadi | etat.h hR^idayam.h | hR^idayamAninA umA | asmat.h ahaMkArAbhimAnirudrAt.h anyatra syAt.h | tadanAshritA syAditi yAvat.h | tarhi buddhimAnyumAyAH dehAbhirakShaNopayogibuddhishaktayabhAvaprasaN^genaitachCharIraM shvAno vA.adyuH | vayAMsi vainachCharIraM vimashnIran.h vikaSharSharan.h | kasyApi jIvanaM na syAditi bhAvaH | ityuvAcha yAj~navalkya itIti padAnvayaH || 5 || 9 || 25 || evamAkShepapUrvamuktopi shakalyaH rudro mayorapyAshrayaM pR^ichChati || kasminniti || tvaM chAhaM cheti rUpavAnahaMkArAbhimAnI rudraH | AtmetyuktabuddhimAninyumA chetyetau dvau kasminpratiShThitau (sta)stha iti paprachChatyarthaH | prANe prANanAmake sheSha ityuvAcha yAj~navalkya ityarthaH | apAne apAnanAmnayAM bhAratyAm.h | vyAne vyAnAbhidhe vAyau | udAne udAnanAmnayAMcha shrIdevyAm.h | samAne samAnanAmake harau | kutaH samAnanAmno hareH sarvAdhAratvamityata Aha || sa eSha iti || sa katama eko devaH prANa itItyuktaH | sa eShaH samAnanAmA AtmA viShNuH iti na duHkhAspR^iShyaramAvanna bhavati | iti na duHkhaspR^iShyabrahmAdivachcha netyarthaH | yadvA| iti na baddhabrahmAdivanna | iti na ramAdimuktavachcha netyarthaH | tatra hetumAha || agR^ihya ityAdi || agR^ihyaH sAkalyena grahaNAyogyaH | kuta evamityataH sAkalyena gR^ihyata ityatra mAnAbhAvAdityAha || na hIti || sAkalyena gR^ihyata ityatra pramANaM nAstItyarthaH | ashIryaH kAraNAt.h kAlatopi vA visharaNashUnyaH | kuta ityato || na hIti || pUrvavadarthaH | evamagre.api | asaN^gaH sarvatra sannapi tatkR^itadoShalepashUnyaH | na hIti prAgvat.h | asitaH na kadAchidbaddhaH | na vyathate duHkhIbhavatItyatra pramANaM na hItyarthaH || nariShya itIti || kAlatrayepi nAshahIna ityarthaH | atra hi na riShyata ityapi vAkyaM grAhyaM prakaraNabalAt.h | evaM shAkalyaprashnasya sarvasyottaramuktvA sAmarSho yAj~navalkyaH shAkalyaM svayaM pR^ichChati || etAnIti || etAni pR^ithivyeva yasyAdatanamityAdinoktAni pR^ithivyAdIni aShyAvAyadatanAni | agnarloka ityAdinA uktA aShyau lokAH | amR^itamiti hovAchetyAdinoktA aShyau devAH | shArIraH puruShaH ityAdinoktA aShyau puruShAH | sa prasiddho | yastAt.h puruShAn.h | AyatanalokadevAnapItyapi grAhyam.h | nirUhya puruShAdyapekShAM vinaiva nirUhya nirgatya | sthiteneti sheShaH | bahiShyarUpeNeti yAvat.h | UDh.hghA pratyUhya | pratiprati tattadantaryAmirUpeNohya UDh.hghA | atyakramAt.h atikrAntavAn.h | taM aupaniShadaM upaniShadekagamyam.h | puruShaM tvA tvAM pR^ichChAmi | taM puruShaM chedyadi | me mahyam.h | tvaM vi visheSheNa na vakShyasi | tarhi te mUrdhA shiraH avipatiShyatItyuvAcha yAj~navalkyaH | 
shAkalyastaM yAj~navalkyapR^iShyaM bhagavantam.h na mene nAj~nAsIt.h ha kila | tasya mUrdhA vipapAta ha | na kevalamayaM mR^itaH kintu asya shAkalyasya | asthInyapi parimoShiNastenA anyanmanyamAnAH rajataM manyamAnAH apajahruH apahR^itavantaH || 5 || 9 || 16 || atha shAkalyapAtAnantaram.h | yAj~navalkya uvAcha | he brAhmaNAH bhagavantaH vo yuShmAkaM madhye yaH kAmayate mAM praShyumichChatItyarthaH | sa mAM pR^ichChatu sarve vAyUyaM mAM pR^ichChata vA | yadvA vaH yuShmAkaM madhye yaH kAmayate yAj~navalkyo mAM pR^ichChatvitIti yAvat.h | tamahaM pR^ichChAmi sarvAn.h yo yuShmAn.h vA pR^ichChAmItyuvAchetyanvayaH | evaM tenoktAste brAhmaNAH na dadhR^iShuH dhairyavanto nAbhavan.h || 27 || tAn.h brAhmaNAnetaivarkShyamANashchokaiH paprachCha yAj~navalkyaH | mahApralayAnantaraM jIvasya dehayogarUpotpattikartA ka iti praShyuM tasya nityatvaM tAvadAha || yatheti || yathA vanaspatiH vanaspatau | vyatyayAt.h | vR^ikSha ityayaM shabdo amR^iShA anvarthastathaiva | puruShaH puruSha ityayaM shabdaH amR^iShA anvartha eva | vR^ikShapadapravR^ittiminimittaM vR^ikNatvaM yathA vanaspatau vidyate | tatA purukAle satyarUpaM puruShapadavR^ittinimittaM puruShe vidyata eva | tathA choktanimittena puruShapadavAchyatvAt.h jIvo nityaH sidhyatIti bhAvaH | vR^ikShasadR^ishatayA prakR^itapuruShasya sharIre heyatvaj~nApanAya vR^ikShasArUpyaM vakti || tasyetyAdinA || tasya puruShasya dehasya lomAni parNAni | vR^ikShaparNAnIva asya puruShadehasya | tvak.h lomAshrayabhUtaM charma | bahirutpATikA | vR^ikShasya bahirbhUtatvagiva | tadvanakti || tvacha iti || yathAsya vanaspateH tvacha utpaTo niryAsaH prasyanti | tathAsya puruShasya tvacha eva rudhiraM prasyandi | tadeva vyanakti || tasmAditi || tasmAtsAmyAdeva | tasmAdAhatAdvR^ikShAdrasa iva AtR^iNAtsamyak.h ChinnAddehAdrudhiraM praiti prakarSheNa eti | nirgachChati | vR^ikShadehayoH sAmyAntaramAha || mAMsAnIti || sharkarANi vR^ikShashakalastAnIyAni mAMsAni | snAvataH sthiraM snAvAsthimadhye yatstharaM vidyate asthisallInaM tatkInaTamiva dArusaMshliShyapAshavat.h | puruShasyAsthIni vR^ikShasyAntare vidyamAnadArUNIva | vR^ikShAntasthasArabhUtadArUNIva | vanaspatimajjA puraShamajjopamAkR^itA | evaM puruShasya vR^ikShasAmyamupapAdyAdhunA nAshotpattimattvenApi sAmyoktipUrvaM yatpraShyavyaM tatpR^ichChati || yaditi || yadyathA | vR^ikNaH Chinno | vR^ikSho mUlAnnavataraH punaH prarohati utpadyate | tatA mR^ityunA vR^ikNaH matyarH svit.h martyopi | punaH puruShAntarAt.h prarohati | sa vR^ikSho martyashcha kasmAt.h mUlAt.h kAraNAtprarohati utpadyate | vR^ikShapuruShayoH svatanteNotpAdakaH kaH kiM lakShaNakashcheti prashnAbhiprAyaH | yAj~navalkyaH | svayameva sambhAvitakAraNAntaramAshaMkya nirAha || retasa itIti || he brAhmaNAH retasaH sakAshAtpuruShaH prarohatIti mAvochata maivaM vadata | kuta ityata uktam.h || jIvata iti || yasmAt.h tadreto jIvataH pitrAdeH prajAyate | mayA tu aJNjasA pratya sthitasya mahApralayAnantaraM sambhavaH utpAdakaH ka iti pR^ichChyate | na hi tadA retostIti bhAvaH | vR^ikShasya bIjajanyatvasya pratyakShasiddhatvAt.h tadutpAdakaprashno na yukta ityata uktam.h || dhAnAruha iva vai vR^ikSha iti || dhAnA bIjam.h | bIjaruha iva vR^ikSho na vastutaH svAtanteNa tajjanya ityarthaH | nanvathApi vR^ikSho mUlAdrohatItyuktatvAtkathamutpAdakaprashna iti chenna | tasyAN^gIkAravAdamAtratvAt.h kuta ityatastamapi pakShaM dUShayati || yaditi || yadyadA sa mUlaM vR^ikShaM puruShAH AvR^iheyuH udvartayeyuH | tadA unmUlo vR^ikShaH punarA samyak.h | na bhavet.h kim.h | yathA evaM matyunA vR^ikNaH martyaH svit.h martyopi punarna bhavet.h kim.h | bhavedeva | vR^ikSho matyarshcha tatkasmAnmUlAtprarohatItyarthaH | evaM yAj~nAvalkyena pR^iShye puruShasya punarutpAdakaM bhagavantaM jAnantopi brAhmaNAH tatpR^iShyaM sarvaM vaktumashaktatvAttUShNIM babhUvuH | ataH svayamevottaramAha yAj~navalkyaH || jAta eveti || vij~nAnaM pUrNaj~nAnarUpam.h | AnandaM pUrNasukharUpam.h | brahma parabrahmaiva | sR^ijyasarjanakAraNamiti sheShaH | sR^iShyAvAnandodreka eva heturiti dyotanAyAnandamiti visheShaNam.h | sR^iShyayupayuktasArvaj~noktyarthaM vij~nAnamiti | brahamaNopi janakosti kimityato netyAha || jAta eveti || ayaM bhagavAn.h jAta evAnAdikAlatashchidAnandadehayuktatayAvirbhUta evAto na jAyate | tasmAdenaM ko nu janayet.h na kopIti | na kevalamayaM sR^iShyikartaiva kintu | dAtuH svoddeshena havirAdidAtuH yajamAnasya rAti riShyaH tadvido brahmavidashcha tiShThamAnasya nityaM tadbhAvanAvatastu | parAyaNaM paramAshraya ityuvAcha yAj~navalkya ityarthaH || 5 || 9 || 28 || navamaM shAkalyabrAhmaNam.h || 
iti shrImatkaNvopaniShadarthasaN^grahe rAghavendrayatikR^ite paJNchamo.adhyAyaH || 5 || AgatAnAmR^iShINAM madhye yo brahmiShThastaM gurutvena varItuM shreShThatvanirNayAya hi kathAyAM kAritAyAM yAj~navalkyayasya shreShThatve.avadhArite sati | taM gurutvena janako vavra ityAhAtrAdhyAye | vaideho videhadeshAdhIsho janakanAmA | AsAJNchakre babhUva | ha kila | avyagramanA AsIditi yAvat.h | atha tadA | yAj~navalkya AvavrAja AjagAma | taM hovAcha janaka ityanuShaN^gaH | achArIH paryaTanamarkArShIH | sambhAvitaM koTidvayaM svayamevoTTaMkayati || pashUniti || kiM pashUnichChannutANvantAnvaktumiti sheShaH | ityuvAcha janaka ityanvayaH | aNvantAnityasyANurbhagavAn.h | tadviShayAn.h nirNayAnityarthaH | ubhayaM pashUnaNvantavachanaM chetyubhayamuddishyaiva saJNcharAmi he samrADiti 
hovAcha yAj~navalkyaH || 6 || 1 || 1 || yadyaNvantAn.h vaktumAgatastArhi mahyamupadisheti rAj~nA prArthito yAj~navalkyaH | anyobhyaH shrutAdapyadhikaM vivakShuranyebhyo viditamanuvadetyAha || yaditi || te tubhyam.h | kashchijj~nAnI | yadabravIt.h tattAvadvayaM R^iNavAmetyuvAcha yAj~navalkyaH | evamukto rAjA vakti || abravIditi || me mahyam.h | shilinasyApatyaM shailino | jitvAnamA muniH | brahma guNapUrNam.h | vaktutvahetunA vAN^.hnAmakamabravIt.h | ityAha janakaH | shailinopadiShyaM stotuM yAj~navalkyaH tasya AptatvamAha || yatheti || mAtR^ipitrAchAryashikShitaH puruSho yathA svashiShyAya brUyAt.h tathA tat.h vAgvai brahmetyetadabravIt.h | vAgvai brahmetyAtadupapAdayati || avadato vaktutva0hInasya kiM phalaM syAt.h na kimapi | ato vaktR^itvadAtR^itvAdvAk.h brahmetyarthaH | ityuvAcha yAj~navalkya ityanvayaH | tasya vAN^.hnAmakasya hareH AyatanaM sthAnaM pratiShThAM pratimAM te tubhyamabravIt.h | tu shabdaH kAkvarthe | abravItkimityarthaH | evaM yAj~navalkyena pR^iShyo rAjovAcha || na mebravIditi || taM prati munirAha | he samrAT.h etat.h jitvopadiShyaM upAsyasya harervAN^.hnAmakatvamekapAdvai iti | AyatanapratamAdeH mumukShuNA j~neyatvAttasya chAnupadeshAdasampUrNametadityarthaH | evamuktaH samrADAha || sa iti || he yAj~navalkya | sa vai brahmiShThatvena prasiddhastvaM j~neyatvattasya chAnupadeshAdasampUrNametadityarthaH | evamuktaH sa samrADAha || sa iti || he yAj~navalkya | sa vai brahmiShThatvena prasiddhastvaM no.asmabhyaM brUhi | AyatanAdikamiti sheShaH | evamukto munirAha || vAgeveti || prasiddhavAgindriya8mevAyatanamadhiShThAnam.h | AkAshaH AsamantAddIptatvAdAkAshanAmnI ramA | pratiShThA pratimA | etat.h etatpraj~netyupAsIta | rAjAha || kA praj~nateti || dharmadharmiNorabheda buddhayottaramAha || vAgeva samrADiti hovAcheti || vAN^.hnAmakaM bhagavadrUpamevetyarthaH | tasya praj~natAmupapAdayati | vAcheti || vAchAvai vAN^.hnAmakabhagavadrUpeNa vai bandhuH praj~nAyate | ko bandhurityata Aha || R^igiti || R^igAdebandhutvamiShyopAyabodhakatna j~neyam.h | R^igAdipadArthAH vyaktAH | vidyetyamitAkSharaM paJNcharAtramuchyate | shlokapadena mitAkSharaM paJNcharAtramuchyate | sUtrANi brahmasUtrAdIni | anuvyAkhyAnapadena vedavyAkhyAnabR^ihattarkAdi vistAragraMshvasaN^grahaH | vyAkhyAnapadena brahmatarkAdi vedavyAkhyAnasaN^grahaH | iShyaM yajanam.h | hutaM dAnam.h | AshitaM ashitaM annadAnam.h | pAyitaM jalapAnam.h | ayaM cha bhUmyAdilokaH | parashcha svargAdilokaH | sarvANi bhUtAni vAchaiva praj~nAyante | nigamayati || vAgvA iti || evamupAsakasya phalamAha || nainamiti || yodhikArI | evamAyatanAdiyuktatvena vAN^.hnAmakam.h | etat.h paramaM brahma | vidvAnupAste | enamadhikAriNaM vAk.h vAN^.hnAmakaM brahma | na jahAti | saH devAndevatvam.h | apyeti prApnoti | tato devo bhUtvA svottamadevasAyujyamApnoti | tato brahmaNA saha bhagavantaM prApnotItyarthaH | tatra muktau sarvANi bhUtAni tadavaramuktachetanAni enaM muktamabhikSharanti asmai sarvabhogAnduhantItyarthaH | devatvAyogyomanuShyashchettajj~nAnI tadA devalokasthaH sandevasAyujyaM prApya svAvaraiH pUjyata iti j~neyam.h | evamupadiShyaH samrAT.h kShatriyatvAtsavochitagurudakShiNAdAnapratij~nAmakarodityAha || hastyR^iShabhamiti || dvandvaikavadbhAvaH | sahasraM sahasrasaMkhyopetam.h | kimuvAchetyata Aha|| pitA me.amanyateti || ananushiShya shiShyAyopadeShyavyaM sarvamanupadishya | gurudakShiNAM nAhareta | na gR^ihNIyAditi | me pitA amanyata | vyajAnAt.h | ataH samagramupadishya gR^ihNAmItyuvAcha yAj~navalkya ityarthaH || 6 || 1 || 2 || yadevetyAdikhaNDapaJNchakepyevameva prashnottararUpatayA yojanA dhyeyA | shulbAyanasyApatyaM shailbAyanaH | udaMko nAmataH | brahma prANo vai jagatpraNayanAtpraNashabditaM vai | prasiddham.h | ityabravIdudaMka ityanvayaH | aprANataH uchChvAsaniHshvAsarahitasya | tadvayApArakartR^iprANashabditabhagavadrUpahInasyeti vA | kiM syAt.h | na kimapi | pravR^ittimAtraparilopaH syAdityarthaH | prANa eva prANApAnAdirUpo vAyurevAyatanaM sthAnam.h | enatprANanAmakaM priyamityupAsIta | tasya priyatvamupapAdayati || prANasyaiveti || he samrAT.h | prANasthasya prANanAmno harereva kAmAya samprItyai | bhojanaM bhavediti sheShaH | tAdR^ishabhogArarthamevAj~nopi janaH | prANasya prANanAmno hareH | kAmAya ichChayaivAyAjyaM shUdrAdikamapi yAjayati | apratigR^ihyasya pratigrahAnarhasya sakAshAtpratigR^ihNAti | prANasya kAmena yAM dishameti tatra vadhAshaMkaM chauryakarma bhavatyataH prANaH priya ityarthaH | vadha AshaMkyate yena karmaNAtadvadhAshaMkamiti vyutpattyA chauryakamarvadhAkaMkapadArthaH | nigamayati || prANo vai samrAT.h paramaM brahmeti || nainaM prANaH iti || prANaH prANasthaH tannAmA harirnajahAtItyarthaH || 6 || 1 || 3 || vR^iShNasyApatyaM vA(rShNiH)rShNaH vabarkurnAmataH | brahma chakShurvai sarvadarshanAchchakShurnAmakaM vai apashyataH darshanAdipradachakShurnAmakaharihInasya kiM syAt.h | jAgraddarshanahetubhUtasya vishvAkhyAsya bhagavadrUpasya chakShuHsthasyAbhAve padArthadarshanAmAtralopena pravR^ittyAdirna syAditi bhAvaH | chakShureva chakShurindriyamevAyatanaM syAnam.h | chakShuHsthasya hareH satyatvamupapAdayati || chakShuSheti || chakShuShA chakShunarAmakena tatsthena vishvAkhyarUpeNa tatpreraNayeti yAvat.h | pashyantaM puruShaM pratyAhuH | anye puruShA adrAkShIriti sa pashyanpuruSha Aha || adrAkShamiti || punarddR^iShyaM chettadvastu satyaM yathAsthitaM bhavatyataH chakShurnAmakasya hareH yathArthaj~nAnahetutvAchchakShuHsthaM brahma satyaM 
bhavatItyarthaH | atra chakShuHsthavishvAkhyarUpasya satyArthaviShayakadarshanahetutvoktyA satyatvopapAdanamupalakShaNam.h | shabdasparsharUparasagandhAdij~nAnahetutvAchcha satyatvaM dhyeyam.h | ata eva chakShuHsthavishvarUpasya kaNThasthAnAgamane sati chakShutarnimIlanaM sarvabAhyendriyavpAroparatishcha bhavatIti j~neyam.h | nainamiti || enamupAsakam.h | chakShurnAmakaM chakShuHsthaM brahma na jahAtItyarthaH || 6 || 1 || 4 || gardabhI gardarbhadeshIyaH | vipIto nAmataH | bharadvAjasyApatyaM bhAradvAjaH | brahma shrotraM vai shravaNashaktidatvAchChrotranAmakaM vai ityabrarvAdityanvayaH | aR^iNvataH shravaNavyApAradAtR^i bhagavaddhInasya kiM syAt.h | sachChastrashravaNAderasambhavAdatastaddAtR^itvAchChrotraM brahmetyarthaH | shrotrameva shrotrendriyamevAyatanaM sthAnam.h || dishaeveti || dikShu sthito diN^.hnAmo viShNurevetyarthaH | digantargatasya viShNoranantatvamupapAdayati || tasmAditi || he samrAT.h hi yatAle disho.anantAH dikShu sthito diN^.hnAmA viShNuH sarvavyApI | tasmAdvai tasmAdeva | yaH kopi | yAM kAM cha dishaM tannAmakabhagavadadhiShThitAM disham.h | gachChati | ayAH dishotamavasAnaM na gachChatItyatharH | yadAdhiShThitadishAmevAnantatvaM sonanta iti kimu vAchyamiti bhAvaH | nanu diN^.hnAmakasya dikShu sthitasya hareranantatve shrotrAntaHsthasya chAnantatvenopAsanaM kathamityata Aha || disho vai samrAT.h shrotramiti || dikShu sthitameva rUpaM shrotrasthamityarthaH | enamupAsakam.h | shrotraM shrotrasthaM tannAmakaM brahma | na jahAtItyarthaH || 6 || 1 || 5 || jabAlAyA apatyaM jAbAlaH | satyakAmo nAmataH | brahma mano vai mantratvato manonAmakaM vai | ityabravIdityanvayaH | amanasaH mananashaktidAtR^imanonAmakabhagavadrUpahInasya kiM syAt.h | mananAderasambhavAt.h | mana eva manorUpendriyamevAyatanam.h | enanmanonAmakaM brahma AnandaH AnandaheturityapAsIta | AnandatA AnandahetutA | manogatasya harerAnandahetutvamupapAdayati || manaseti || manasA manonAmakabhagavadadhiShThitena manasA | pumAn.h striyamabhihAryate abhigachChati | tasyAM striyAm.h | pratirUpo.anurUpaH | putro jAyate | sa jAtaH putraH | AnandaH AnandahetuH | evaM yadAdhiShThitamanovyApAreNa ataH putraH sukhahetuH sa AnandarUpo hariH sukhaheturiti kimu vAchyamityarthaH | enamupAsakam.h | mano manonAkaM manaHsthaM brahma | na jahAtItyarthaH || 6 || 1 || 6|| vidagdho nAmataH | shakalasyApatyaM shAkalyaH | brahma hR^idayaM vai | hR^idyayata iti vyutpattyA hR^idayanAmakaM vai ityabravIt.h | ahR^idayasya buddhihetuhR^idayanAmakabhagavaddhInasya kiM syAt.h | na kimapyato buddhidAtR^itvAddhR^idayaM brahmetyarthaH | hR^idayaM prasiddhamevAyatanaM sthAnam.h | sthitiheturityarthaH | sthititA sthitihetutA | uttaramAha || hR^idayameveti || hR^idayanAmakaM hR^idayagatameva | hR^idaye sarvasho vyAptaM prAdeshaparimitaM tathA hR^itkarNikAmUlagataM aN^guShThAgrapramANakam.h | tathA hR^itkarNikAgragatamaN^guShThamAtraparimitaM cheti bhagavadrUpatrayameva sthitiheturityarthaH | Adyasya hR^idayanAmno hareH sthitihetutvamupapAdayati || hR^idayaM vA iti || hR^idayaM hR^idayanAmakam.h | hR^idayamabhivyApya sthitaM | prAdeshaparimitaM rUpaM sarveShAM bhUtAnAmAyatanaM sthAnaM vai | dvitIyatR^itIyarUpayoH sthitihetutAmupapAdayati || hR^idayaM vA iti || hR^itkaNirkAmulagatam.h | hR^itkaNikAgragataM cha sarveShAM bhUtAnAM pratiShThA dhArakaM sadA suptau cheti j~neyam.h | tadvayanakti || hR^idaye hyeveti || hR^itkarNikAmUlagate viShNurUpa eva sarvANi bhUtAni sadA pratiShThitAni bhavantItyarthaH | tathA hR^idaye hR^idayanAmina | karNikAgragate harau sarvANi bhUtAni visheShatopi suptau pratiShThitAni bhavantItyarthaH | enamupAsakam.h | hR^idayaM hR^idayanAmakaM rUpaM na jahAtItyarthaH| shiShyaM prAgvat.h || 6 || 1 || 7 || iti ShaDAchAryabrAhmaNam.h || janako ha vaidehaH svayogyarUpaj~nAnaM shrotuM kUrchAtsiMhAsanAdavaruhya upAvasarpan.h upasattiM kurvan.h kR^itveti yAvat.h | uvAcha tadAha || nama ityAdi || anu anurUpam.h | mama yogyaj~nAnaM yathA bhavati tathA | mA mAM shAdhi shikShayetyuvAchetyarthaH | evamukto yAj~navalkyaH muktau yatsvAtmanA prApyaM tadrUpamupAsyaivamukbhavatIti bhAvena prApyaM pR^iShyavAnasi kimiti rAjanaM pR^ichChati || sa hovAchetyAdinA || B-K-8
e samrAT.h | yathA kashchittvAdR^ishaH samrAT.h rAjA mahAntamadhvAnaM mArgam.h | sthale jale vA eShyan.h gachChan.h | yathAkramaM rathaM nAvaM vA | samAdadIta evamevaitAbhiH pUrvoktAbhiH | vAgvai brahmetyAdibhirupaniShadbhiH samAhitAtmA svasthamAnasaH | asi | evaM dR^ishyamAnaprakAreNa vR^idArakaH vandaiH bhR^ityAdisaN^ghaiH prApyatamaH | ADhyaH dhanI sannapyadhItavedaH uktopaniShatkaH vyAkhyAtopaniShatkaH tvamityataH saMsArAdvimuchyamAnaH kva gamiShyasIta pR^iShyo rAjA vakti || nAhamiti || yatra gamiShyAmi tanmayA prApyaM ahaM na vedetyuvAcha rAjetyarthaH | munirAha || atheti || evaM tarhItyatha shabdArthaH || te tubhyam.h | rAjA vakti || bravItu bhagavAniti || 6 || 2 || 1 || munirupadishati || indha iti || yoyaM prasiddhaH sarveShAM dakShiNe.akShan.h akShaNi vartamAnaH puruShaH dIptatvAdindho vai nAma prasiddhaH | eSha muktau rAjabhiH prApyaH | ataH sa eva taddhR^idisthaH upAsthaH | taM rAjahR^idayAntargatam.h | etaM dakShiNAkShistham.h | indhanAmAnaM santaM indra iti parokSheNAprasiddhanAmnA AchakShate devAH | kuta evamAhurityata Aha || parokSheti || hi yasmAdevAH parokShapriyAH | aprasiddhanAmnaiva bhagavadupadeshapriyAH | pratyakShadviShaH prasiddhanAmnA harerupadeshadveShiNaH | 
pratyakShopadeshe ayogyAnAmapi j~nAnaprApteH teShAM samyagj~nAnAbhAvasya devAnAM priyatvAditi bhAvaH | tadAha sUtre anAviShkurvannanvayAditi | sAdhUnprati pratyakShopadeshasyeShyatvAtparokShapriyA ivetIva shabdaH || 6 || 2 || 2 || dakShiNAkShigatabhagavadrUpamahimAnaM upAsyAntaroktipUrvamAha || atheti || anyadapItyatha shabdArthaH | etat.h vAme akShaNi sthitapuruSharUpaM chopAsyamiti sheShaH | eShA prasiddhA virAT.hnAmnI shrIrasyAkShisthasya hareH patnI | tayorindravirAjoreSha sanstAvaH sarvavedarUpastutiH ya eShontarhR^idaya AkAshaH A samantAtkAshamAnaH karNayoH pidhAne sati sarvajIvAnAM ghoShAtmanA pratIyamAna iti yAvat.h | eSha saMstAva iti pUrveNAnvayaH | atha ya eSha prasiddho hR^idaye hR^itkamalarUpe lohitapiNDaH karNikArUpaH | sa enayorindravirAjorannam.h | tatra sthitvA.annasyAdanAddhetorannamityuchyate | atha yadetatprasiddhaM hR^idayentarjAlakamiva sthitaM vapArUpaM tadenayoH pUrvoktendravirAjoH prAvaraNamantarvastrasthAnIyam.h | atha yA eShA hR^idayAddhR^idayamrAyordhvanADI UrdhvabrahmarandhraparyantaM vartate | eShA enayoH saJNcharaNI saJNcharaNahetubhUtA mR^itirmArgaH | hR^idayalohitapiNDesithatasya harerAhAraM vaktumAha || yatheti || yathA keshaH sahasradhA bhinnaH evametAH prasiddhAH hitAH nAma | jIvasya hitakR^ittvAddhareH sannidhiyutatvAdvA hitA iti prasiddhA nADyaH sahasradhA bhinnAH asya jIvasya hR^idayentaH pratiShThitA bhavanti | etAbhiH hitAnAmakanADIbhiH | etat.h mastakasthitamamR^itamAsravat.h sravatsvabhAvamAsravati syandate AgachChati tadatti indhanAmA haririti yojyam.h | tasmAttadadanAdeSha indhaH | asmAchChArIrAdAtmano jIvAt.h praviviktAhArataro vilakShaNAhAra eva bhavati | avatAreShu sthUlamapi muMkta iti iva shabdaH | vyAkhyAtametatsaptame gItAbhAShye || 6 2 || 3 || chaturdikShu indhasya sevakAnAha || tasyetyAdinA || prAJNchaH prAchIdigavasthitAH praNetR^itvahetunA prANanAmakAH indragnI tadbhArye cheti chatvAraH | tasya hareH prAchI dik.h prachyAM dishi tiShThantItyarthaH | atra prAchyAdipadena sakoNashchatasro disho vivakShitA iti j~neyam.h | evamagre.api yojanA dhyeyA | dakShiNAH dakShiNadishi sthitAH prANa nAmAnaH yamanirR^itI tadbhArye cheti chatvAraH | pratyaJNchaH pratIchIdik.hsthitAH prANAH varuNavAyu tadbhArye iti chatvAraH | udaJNchaH uttaradik.hsthitAH someshAnau tadbhArye cheti chatvAraH | UrdhvAH UrdhvadigavasthitAH | prANAH chaturmukhamukhyavAyU tadbhArye cheti chatvAraH | avAJNchaH adhodigavasthitAH sheShakAmau tadbhArye cheti chatvAraH avAk.h dishi pratitiShThantItyarthaH | evamuktadishA savare prANA indrAdyAH | sarvadikShu sthitAH | hariparivAratayA tiShThantItyarthaH | indhasya mahimAntaramAha || sa eSha ityAdinA || vyAkhyAtamidaM vAkyaM pUrvAdhyAye shAkalyabrAhmaNAntyabhAge |  janaka tvam.h | abhayaM saMsArabhayAbhAvaM prAptosIti hovAcha yAj~navalkyaH | evamukto rAjovAcha | he bhagavan.h yAj~navalakya yattvatprasAdAnno.asmAkaM abhayaM vedayase prApayasi | tattvA tvam.h | gachChatAt.h | tvatprasAdAdAgatamabhayaM tvattR^iptayestu | nAnyadvayaM tava pratikartuM shakanupra ityarthaH | te tubhyaM namostu | ime madIyAH videhAH | videha deshAstava | ayamahaM tavAsmi | tava bhR^ityosmItyuvAchetyanvayaH || 6-2-4 || iti dvitIyaM kUrchabrAhmaNam.h || vidyAntaramAha || janakamityAdinA || janakaM ha vaidehaM prati yAj~navalkyaH jagAma | kimarthamityata Aha || samiti || enena anena rAj~nA | saMvadiShye saMvAdaM kariShye | iti tena saMvAdArthaM svayameva kuto janakaM pratyagamadityata Aha || atha heti || yadyasmAjjanakashcha yAj~navalkyashcha pUrvamagnihotragR^ihe samUdAte saMvAdaha kR^itavantau | tadA tasmai prasannaH sanmunirvaraM dadau | sa rAjA svayamevAgamanaM kAmaprashnameva varaM cha yayAche ha kila | taM yAchitaM varamasmai dadau | tataH kAraNAtsvayamevAnAhUto jagAmetyarthaH | evaM varasya dattatvAdyatheShyaM pR^ichCheti yAj~navalkyoktyanantaraM yadyapi praShyavyaM tathApyautsukyavashAttaM samrADeva | pUrvaH pUrvam.h | paprachCha prashnamakarot.h || 6 || 3 || 1 || tadAha || yAj~navalkyeti || ayaM puruShaH saMsArijIvaH | kiM jyAtirj~nAnasAdhanaM yasya sa kiMjyAtiriti bahuvrIhiH | kimasya j~nAnasAdhanamityarthaH | iti pR^iShya uttaramAha muniH || AdityajyAtiriti || bahuvrIhirayamapi | evamagre.api | jyotiH shabdotra j~nAnasAdhanaparo dhyeyaH | heti shabdaH Adityasya jyotiShTvaprasiddhayarthaH | evamagre.api | tadevopapAdayati || Adityenaiveti || bAhyatejontaravyAvR^ittyarthotraiva shabdaH sarvatra j~neyaH | Adityena jyotiShA ayaM jIvaH | Aste upavishati | palyayate parito gachChati | karma kurute | vipalyeti pratyAvartate iti shabdo hetvarthaH | iti torAdityajyotirayaM jIva ityarthaH | muninoktamarthamaghgIkR^itavAnjetyAha || evameveti || evamevottarakhaNDachatuShyayepi prashnaprativachanopapAdayanavAkyAnAmartho dhyeyaH || 3-4 || vAgeveti || shabdavyavahAra evetyarthaH | tasya jyotiShTvamaprasiddhatvAdupapAdayati || tasmAditi || yatra deshe | svaH svakIyaH | pANirhasto | na vinirj~nAyate na jAyate | gADhAndharakAradesha ityarthaH | atha tAdR^ishadashAyAM yatra deshe vAguchcharita AhvAnAdishabdaM karoti | tatra taM deshaM pratyupanyetyeva | upagachChatyeveti hetoH vAgeva jyotirityarthaH | 5 | suptau j~nAnahetuM pR^ichChati || astamita ityAdinA || Atmaiva paramAtmaivetyarthaH | kataM suptau hareH jIvajyotiShTvamitayata AdityAdijyAtirdashAyAmapi harireva jIvasya j~nAnehetuH san.h 
gamanAgamanAdihetuH kimu vAchyaM suptau j~nAnaheturiti bhAvenAha || AtmanaivAyamityAdi || 6 || 3 || 6 || jIvadehendriyAdibhyotivivekenAtmanoprasiddheH pR^ichChati || katama iti || jIvadehAdito vivekenAtmAnamAha || yoyamiti || yo vij~nAnamayaH pUrNaj~nAnarUpaH | prANerShvindriyeShu | hR^idyanataH jIvahR^idayAntaH | jyotirj~nAnahetuH sanvartate puruShaH | ayamAtmetyarthaH | tadAha || sUtre || jyotirdarshanAditi || tasya mahimAnamAha || sa samAna iti || sa AtmA | samAnaH nirvikAraH sannubhau lokau bhUlokadyulokau | tatA jAgratsuptisthane cha jIvamAdAyeti sheShaH | anusaJNcharanti | Atmano mahimAntaramAha || dhyAyatIveti || jIvaM vyAyayatItyantarNAtAM Nijatrottaratra cha j~neyaH | jIvasya dhyane svAntyaM nAsti harereveti dyotanArthamiva shabdaH | lekAyatIva | lA AdAne | jIvaM grAhayati AdApayatItyarthaH | sa hariH | svapno bhUtvA | jIvasya svapako bhUtvA | bhUlokaprApako bhUtvA cha | mR^ityo rUpANi bahupApahetutayA mR^ityurUpAtmakaM jAgradAkhyaM bhUkAkhyaM chAtikramati | atikramayati | jIvaM dakShiNAkShirUpajAgraddeshAnniShkrAmya suptidesharUpahR^idayasyaM karoti | bhUlokAnniShkrAmya dyulokasthaM karotItyevamasya prakaraNasya dvayarthaparatA dhyeyA || 6 || 3 || 7 || sa vA ayaM puruShaH | yoyaM vij~nAnamayaH puraSha ityuktaH | sa samAna ityAdinA prakR^itaH puruSho hariH | jAyamAnaH | tasya vyAkhyA || sharIramabhisampadyamAna iti || jIvamAdAya svayameva pitR^ipraveshadvArA mAtR^idehaM pravishyAbhinavadehaM pratipadyata iti svAtantAbhiprAyeNeyumuktiH | yadvA jAyamano jIvaM janayan.h sharIramabhisampAdayanniti vyAkhyeyam.h | saMsR^ijyate jIvasya phaladAnAya tatkR^itapApAnyupAdatta iti bhAvena saMsR^ijyata ityuktiH | utkrAmannityasya vivaraNam.h || mriyamANa iti || svayemava jIvamAdAya dehAnniShkrAmatIti svAtantAbhiprAyeNaivamuktiH | utkrAmayanmArayanniti vA vyAkhyA | vijahAti | muktirUpaphaladAnAya jIvaM pApaphalAdAnAjjahAtItyarthaH | yadA tu kiM jyAtirayaM puruSha ityupakrAntaH AtmajyAtiShTvenokto jIvaH sa vA ayaM puruSha iti parAmR^ishyate | tadA tu yathAshrutaevArthaH | na Nyathartvena vyAkhyA || 6 || 3 || 8 || AtmaivAsya jyotirityuktAtmanaH sthitisthAnamAha || tasya vA etasyeti || tasyaitasya niyantR^itna prasiddhasya puruShasya hareH | dve eva sthAne bhavataH | idaM cha paralokasthAnaM chetIti shabdo dhyeyaH | bhUlokasvargalokarUpam.h | jAgratsuShuptidesharUpaM cheti dve sthAne bhavata ityarthaH| sandhyaM jAgratsuShuptisandhau bhavaM sandhyam.h | tR^itIyaM svapnasthAnam.h | jIvasya svApnavAsanAmayapadArthapradarshanasthAnam.h | kaNThadesha iti yAvat.h | tathA dyubhUsandhau bhavaM sandhye | svapnasthAnashabditamantarikSham.h | tR^itIyaM sthAnamityapyarthaH | tasminsandhye kashThadeshentarikShe tiShThannidaM cha paralokasthAnaM chetyabhe sthAne jAgratsuShuptisthAbhUtadakShiNAkShihR^idayarUpasthAne pR^ithivIdyulalokarUpasthAne cha pashyati | atha jAgratsuShuptisthAnadarshanAnantaram.h | ayaM puruSho hariH paralokasthAne suptyAkhye dyulokAkhye cha jAgrasthAnAdbhUlokAshcha gantavya yathAkramo yo mArgo bhavati | tatkramaM mArgaM svapnAkh.hyaM kashdeshamantarikShaM chAkramya prApya | tatra sthitveti yAvat.h | ubhayAnityasya vivaraNaM | pApmanaH AnandAMshcha pashyati | jAgraddashayAM bhUloke jIvenAnubhUyamAnAni pApaphalabhUtaduHkhAti suptau dyuloke chAnubhUyamAnAnandAdIMshcha pashyatItyarthaH sa AtmA yatra yadA svapiti jIvaM svapayati dyulokaM vA prApayati | svApaprakAraM vyanakti || asyeti || asya lokasya janasya | sarvAvataH A samantAt.h sarvavataH sarvaM viShayIkurvajj~nAnAnIti yAvat.h mAtrAmindriyashaktiM chopAdAya svayaM vihR^ityAyahR^itya | jIvaM bAhmayavyApArahInaM kR^itvA | svayaM nirmAya vAsanAmayAnsvApnapadArthAnanyAdR^ishAnsvargasthAtrathAdInutpAdya | svena svakIyena | svarUpamUteneti vA | bhAsA bAhyaprakAshane | vachoMrUpeNa | svena jyAtiShAntaraprakAshena | prasvapiti | jIvaM svApayati svargaM vA prApayati | atrAsminsvapAdikAle | ayaM paruSho hariH | svayameva jIvasya jyotirbhavatItyarthaH || 6 || 3 || 9 || tR^itIyaM svapnasthAnamiti prakR^itasvapnAvasthAM vivichya darshayati || na treti ||pratra svapnAvasthAyAmantarikShe cha dyuloke cha | rathAH na prAk.h sthitAH | rathayogA rathe yujyamAnA ashvAdayaH | atha tasmAdrathAdInsR^ijata ityarthaH | AnandAH svarUpasukhAni | mudaH viShayajanyasukhAni | pramudaH prakR^iShyaviShayajanyasukhAni | veshAntAH veshyAgR^ihAH | puShkariNyaH sarAMsi | sravantyo nadyaH | na kevalametAvat.h | sarvasyApi kartetyAha || sa hi karteti || hi prasiddha ityarthaH | tadAha || sUtre || sandhye sR^iShyirAha hIti || suShuptimokShobhayavivavakShyaitadvachanamityAdi bhAShyAnusArAt.h | tasya vA etasyetyAdikaM saMsAramokShaparatayApi yojyam.h | tathAhi | tasyaitasya puruShasya dve eva sthAne bhavataH idaM cha saMsArAvasthArUpaM paralokasthAnaM mokShAkhyaM cheti | sandhyaM tR^itIyaM svapnasthAnaM saMsAramokShobhayasandhau bhavaM tR^itIyaM jIvanmuktyAkhyAvasthArUpam.h | tasmin.h jIvanmuktyAkhye svapnasyAnashabdite tiShThannete ubhe sthAne | pashyati | idaM cha paralokasthAnaM cha | atha saMsAramuktyubhayadasharNanAnantaram.h | ayaM puruSho jIvaH | paralokasthAne mokShe gantavye | yathAkramo yanmArgo bhavati | tamAkramaM mArgaM jIvanmuktyAkhyamAkramyobhayAn.h | tasyaiva vivaraNaM saMsArenubhUyamAnapApaphalAni duHkhAni | mokShe.anubhUyamAnAnandAMshcha 
pashyati | sa bhagavAnyatra yadA prasvapiti prasvApayati mokShaM prApayati | taM prakArameva vyanakti | asya lokasya muchyamAnasya | sarvAvataH vR^ittirUpasarvaj~nAnAni | mAtrAmindriyAbhimAnidevAMshchopAdAya | svayaM vihR^itya sAMsAMrikasavaravyApArahInaM kR^itvA svayaM nirmAya muktau bhogasAdhanapadArthAna
utpAdya | svena bhAsA svena jyotiShA | prasvapiti mokShaM prApayati | atrAsminmokShe.ayaM puruSho harirasya jIvasya svayameva visheShato jyotirbhavati j~nAnodbodhako bhavatItyatharH | na tatretyAdi prAgvat.h | tadAha sUtre | svApyayasampatyoranyatarApekShamAviShkR^itaM hIti || 6 || 3 || 10 || svapnAdyavasthAprerako bhagavAnityuktArthe shlokAH santIti pratij~nAya tAnudAharati || tadeta iti || tat.h tatra | svapnena suptyA svagareNa mokSheNa vA | shArIraM jIvaM abhiprahatya saMyojya | svayamasuptaH suptAnsuptyavasthAgatAnsvargagatAnmokShagatAMshcha | shArIrAn.h jIvAnabhichAkashIti pashyati | evaM suptyavasthAdarshanAnantaram.h | shukraM shokena ratyA cha yuktaM jIvamAdAya | punaH sthAnaM jAgradAkhyaM bhUlokAkhyaM sR^iShyisthAnaM vA etItyarthaH | kIdR^isho bhagavAnityata Aha || hiraNmaya iti || hirau ratyAnandau pUrNau yasyeti | svarNavarNatvAdvA hiraNmayaH | pradhAnahaMsarUpatvAdekahaMsaH puruSha iti || 6 || 3 || 11 || na kevalaM shArIra eva svapnadarshaka ityAha || prANeneti || amR^itaH puruShaH | mukhyavAyunA avaraM duHkhahetutayA nIchaM kulAyaM jIvadeham.h | rakShan.h svapne jIvamAdAya ekenAMsheneti yojyam.h | kulAyAchCharIrAdbahishcharitvA punareti sthAnamityanuShajyate | kutra nayatItyata uktam.h || sa Iyata iti || somR^ito hiraNmaya ekahaMsaH puruSho hariH yatra kAmaH kAmyamAno rUpAdiviShayaH | Iyate tatra charitvetyarthaH || 6 || 3 || 12 || svapnAvasthAprerakaH kiM bhUta ityata Aha || svapnAnta iti || devaH | svapnAnte svapnasthAne | uchchAvachamIyamAnaH vAsanAmayeShUchchAvacheShu gajamashakAdiShu pravishansvasya bahUni ucha chAvachAni rUpANi kurute | uta shabdashcha shabdArthaH | uta kiJNcha | strIbhishrichatprakR^itirUpAbhiH saha modamAna iva modarUpasya strIbhiH saha modo viDambanaM itIva shabdaH | uta kiJNcha  | jIvasya bhayAni pashyannapi | jakShadiva hasanniva mandahAsasya nityatvAdiva shabdaH || 6 || 3 || 13 || evamavasthAprerakaM hariM pashyanti kiM netyAha || ArAmamiti || asya harerArAmamAkrIDAsthAnaM sharIraM svApnapadArthajAtaM pashyanti taM na pashyati kashchanetyAhuritIti padasyAnvayaH | bhagavantamajAnantaM j~nAnI bodhayetkiM netyAha || tamiti || ayataM yatnahInamayogyajanaM prati | taM bhagavantam.h | na bodhayedityAhurvidvAsaH | kutoyaM na bAdhya ityata Aha || durbhiShajyamiti || eSha hariyarM puruSham.h | na pratipadyate na prApnoti | yatpratipattiviShayo na bhavati | sarvathApi tu ta evobhayaliN^gAditi sUtroktanyAyAt.h | asmai asya | durbhiShajyaM bhavati aniShyameva bhavati | abhIShyaM na kimapi siddhatItyarthaH | asuptaH suptAnabhichAkashItIti svapnAdyavasthAyAmAsthitasya hareryatsarvadraShyR^itvamuktam.h | tadvayanakti || atho khalviti || tasmAdeva khalu svapnAdyavasthAsvapi sarvadraShyR^itvAdeva khalu eSha jIvasya svapnasuptideshaH | asya harerjagaritadesha evetyAhurAryAH | tadvivR^iNoti || yAnIti || yAni jAgrat.h jAgarite pashyati | tAni suptesvapnasuShuptikAlepi pashyati | hi prasiddham.h | evaM svapnasuptyavasthAprerakatvamuktvopasaMharati || atreti || atra svapnasuptyAdyavasthAyAm.h | ayaM puruSho hariH | jIvasya svayameva jyAtirbhavati || evaM shrutvA rAjA gurudakShiNAM pratijaj~na ityAha || sohamiti || tvayopadiShyoham.h | sahasraM hastyR^iShabhasahasram.h | ata UrdhvaM itaHparam.h | vimokShAya vishiShyamokShaya | brUhIta rAjovAchetyarthaH || 6 || 3 || 14 || prAguktameva hareravasthAprerakatvaM pUvarM saMkalayyoktaM adhunA vivichya suptisvapnajAgradavasthAprerakatvaM pratyekaM spaShyamAha yAj~navalkyaH || sa vA ityAdinA || sa eSha hariH | samprasAde samyakprasIdati jIvosyAmiti vyutpattyA suptau | ratvA ramaNaM kR^itvA | charitvA | puNyaM cha pApaM cha dR^iShTvaiva na tu tatkR^itavikAravAnityevakArArthaH | ratvA charitvA cha pratinyAyamavasthAntaraM pravartanIyamiti nyAyamanusR^itya pratiyonya padavyA | svapnAyaiva jIvasya svapnaprAptaya eva | dravati svapnadeshaM gachChati | suptyAdau dR^iShyadArthAbhilASheNa sajjate kiM netyAha || sa yattatreti || sa hariH tatra suptyAdau yatkiJNchitpashyati tena nAnAvidhasvApnapadArthadarshanenAnanvAgataH alipto bhavati | darshanakR^itavikAravAnna bhavatItyarthaH | tatra hetuH || asaMgo hIti || ityuvAcha yAvaj~navalkya ityarthaH | taduktamaMgIkR^itya dakShiNAM pratijaj~na ityAha vedapuruShaH || evamevetyAdinA || pUrvoktAnAmapi mokShArthatvamastveva tatApi punaH punarj~nAnAntarAdhikyenAtishayomuktavastIti tadabhiprAyeNAta UrdhvaM vimokShAya brUhItyuktiriti j~neyam.h | evamuttarakhaNDadvaye.api dhyeyA || 6 || 3 || 15 || buddhAntayaiva jAgratsthAnAyaivetyarthaH | evaM svapnAntAyaivetyasyArtho dhyeyaH || 16 || atra svapna shabdaH svapnasuptyubhayAbhiprAyaH | bAhyAj~nAnasyobhayatra sAmyenAtrobhayorakIkaraNenoktiH || 17 || svapnasthAnAjjAgratsthAnaM jAgratsthAnAtsvapnasthAnaM bhagavAnjIvamAdAya yAtItyuktam.h | taddR^iShyAntena vyanakti || tadyatheti || tannidarshanaM yathetyarthaH | yathA mahAmatsyaH nadyAH pUrvaM 
chAparaM chetyubhe kUle anusaMcharati | evamevAyaM puruSho hariH | svapnAntaM cha buddhAntaM chetyetAvantau sthAne | svapnashabdotrobhayapara ityuktuM dhyeyam.h | anusaMcharati || 6 || 3 || 18 || jIvasya sthitiprakAraM dR^iShyAtapUrvamAha || tadyatheti || shyeno vA suparNo vA.asminnAkAshe viparipatya itastataH patitvA | shrAntaH pakShau saMhatya saMkuchya | sallayAyaiva svanIDAyaiva | dhriyate gachChati | evamevAyaM puruSho jIvaH jAgarite saMsAre shrAntaH | etasmai antAya suptimuktirUpadeshAya | dhAvati gachChati | yatra suptimuktideshe | suptaH | AnandarUpaM su shabdArthaM harim.h | prApto jIvaH | na kaMchana kAmaM kAmayate | na kaMchana svapnaM pashyati | etasmA ityanvayaH || 6 || 3 || 19 || jIvasya suptisthAnamAha || tA vA iti || asya puruShasya | jIvasya sharIre tAH prasiddhAH | etAH vakShyamANAH | hitA nAma nADyaH | yathA keshaH sahasradhA bhinnaH | tAvatA aNimnA sUkShmarUpeNa tiShThanti | tAsAM hitatvaM kuta ityato bhagavadadhiShThAnatvAditi bhAvenAha || shuklasyeti || shuklAdivarNopetarUpapaJNchakena pUrNAH | achChidratayAnupraviShyA ityarthaH | tAsAM madhye suShumnA tatra suptiM yAtIti sheShaH | atha yatra | yAsu kaNThadeshe sthitAsu nADIShu | sthito jIvaH | enaM svapnad.aShyamAtmAnam.h | anye ghnantIva pashyati | bAhyArthavailakShaNyAdiva shabdaH | kadAchit.h jinantIva tADayantIva pashyati | evaM svAtmAnaM hastIva gaja pashyati | anyaH kashchanainaM vichyayayatibhayena vigatashobhaM karotIva pashyati | gartaM jIrNaM kUpAdikaM prati | tanmadhya iti yAvat.h | patatIva pashyati | jAgradiva bhayaM cha pashyati | atra pashyatItyuktyA prAptadarshanasvatantyaM jIsva nirAha || yadeveti || yadA yasyAM dashAyAM yad.hbhayAdikaM jAgradvastuvatpashyati tadvastvatrAvidyayA aH brahma tadvidyayA bhagavanmatyaiva manyate pashyati | na svAtteNetyarthaH | suptau muktau cha na kaMchana kAmaM kAmayata ityuktaM tarhi kathaM tiShThatItyata Aha || yatreti || yatra suptau muktau vA deva iva rAjeva | bhogApekShayA pUrtirbhatIti devadR^iShyAntaH | pratyakShadarshanArthaM rAjadR^iShyAnta iti j~neyam.h | ahamevedaM sarvosmi svayogyatayA guNapUrNosmIti manyate | viShayabho(gAnanvita)gena vinA svarUpAnandenaiva pUrNa ityamevetyeva shabdaH | sa harirasya jIvasya paramo lokaH AshrayaH || 6 || 3 || 20 || pUrNatvamasya kuto.abhUditya Aha || tadvA iti || asya bhagavataH | tatprasiddhamevaitadrUpam.h | atichChandAH atikrAntAni ChandAsi yenAsAvatichChandAH sAkalyena vedApratipAdyaH | apahatapApmA | abhayaM bhayahInaM rUpam.h | bhagavadrUpasyaivaMvidhatveprakR^ite kimAyAtamityato bhagatatprAptyA pUrNatvamasyeti sadR^iShyAntamAha || tadyatheti || priyayA striyA sampariShvaktaH AliMgito bAhyaM kiMchana ghaTAdikaM na veda AntaraM duHkhAdikaM cha na veda | strIpariShvaMgasukhenaiva pUrNo bhavati | evamevAyaM puruSho jIvaH prAj~nena bAhyapadArthAj~nApakena hariNA sampariShvaktaH suptaH mukto vA na bAhyam.h kiMchana veda nAntaraM bhagavatprAptyA svayogyapUrNAnandAnubhavaprAptyA tR^ipto bhavatItyarthaH | prakR^ita pUrNasukharUpatvAdAtmaiva kAmyata ityatmikAmaM viShayakAmanArahitam.h | shokAnAmantenAbhAvenaiva ramata iti | shokaM vinaiva ramata iti shokAntaram.h || 6 || 3 || 21 || yatra supto na kaMchana kAmaM kAmayata iti | prakR^itasuptimokShasvarUpaM spaShyamAha || atra pitetyAdinA || uktaguNena bhagavatA sampariShvakto jIvaH pUrvaM putrANAM pitAtra suptau muktau vA.apitA bhavata | putrAdikR^itashrAddhAdiphalaM na bhuMkta ityarthaH | pUrvaM svaputrANAM mAtA.atra suptau muktau amAtA bhavati | putraduHkhenAduHkhitvAt.h | evamagre.api yojanA | lokAH lokAbhimAninaH | alokAH lokAbhimAnahInAH | devAH devAbhimAninaH | adevAH varShaNAdisvasvajagadvayApArahInAH prajAkR^itayaj~nAdibhujo netichArthaH | pUrvaM vedAH vedAbhimAninaH | avedAH vedAbhimAnahInAH | astena ityAdeH pApaphalasyAnanubhavAbhiprAyo dhyeyaH | shramaNoyatiH | ashramaNaH yatidharmAdudgatarUpatvAdatApasaH tapashcharaNAdutthitatvAt.h | pApena prAchInAniShyapuNyenAnanvAgataH aliptaH | pApaphalApyayAtpApenAnanvAgataH | tadA suptau muktau cha sarvAMchChokAn.h tIrNo.atikrAnto | hR^idayasya hR^idyayata iti hR^idayasthasya hareH | sheShabhUto bhavati | hi yatota iti || 6 || 3 || 22 || deshakAlAntare bhagavAnivAnyopyavasthAprerakosti kimityAshaMkAM sayuktikaM nirAha || yaddvaitamityAdinA || pUrvatra prakR^itaM brahma yadvastu dvaitaM dvaitatvena samAbhyidhikatvena na pashyati | tat.h dvitIyaM samAbhyadhikaM vastu na tu naivAsti | bhagavato.adarshanamAtreNa kathaM tadabhAva ityata Aha || pashyanvaitanna pashyatIti || vidyamAnaM sarvaM pashyannapi tanna pashyatyato nAstyeva taditi bhAvaH | nanu vidyamAnamapi dvaitaM bhrAntyA na pashyatIti kiM na syAdityata uktam.h || nahIti || viparilopo.ayathArthatvaM na hyastItyarthaH | kuta ityata uktam.h || avinAshitvAnnityatvAnnirdoShatvAditi vA || duShyeShu naShya padaprayogagadarshanAt.h | vyAsatIrthaTIkAyAM tu pashyanvai taddvataM vastu netyeva pashyatyato netyuktvA | nAstIti pratyayo bhrAntiH kiM na syAdityato na hIti vAkyam.h | itopi dvaitaM netyAha || tata iti || tato bhagavatonyaddvitIyaM draShyR^i | tannaivAsti | taddraShyR^i tato harervibhaktaM viruddham.h | pashyedatonyasya draShyurabhAvAtsarvadraShyrA bhagavatA bhrAntihInenAdR^iShyatvAtpratyuta nAstItyeva dR^iShyatvAt.hdvaita shabditaM hareH samAbhyadhikamavasthAprekamanyadvastu netyartha uktaH | tavvaniNaryaTIkAyAM tu shuklusya 
nIlasyetyAdipUrvavAkye parasparaM vilakShaNanAnArUpavadbhirbhagavadrUpairnADInAM vyAptatvamuktam.h | tena tadrUpANAM bhedaH prAptaH | tathA tadvA asyaitadAptakAmamAtmakAmamakAmaM rUpamiti ShaShThayA rUparUpiNorbhedashcha tannirAkataruM yaddvaitamiti vAkyam.h | hR^idayasya bhavatIti hR^idaya shabdena prakR^itaM brahma bhagavAn.h yadyasmAchChuklAdikaM rUpaM svataH anyonyaM dvaitaM bhinnaM cha pashyati | tat.h dvitIyaraM bhinnaM na tu nAstyeva | tAvatA kathamabhAva ityataH pashyansarvaj~nopi taM na pashyati | evaM tarhi jIvajaDAtmakamipi vishvaM kiM tato na bhinnaM netyAha || yadyasmAdbhagavAn.h | yat.h jIvajaDAdikaM vibhaktaM svato bhinnaM pashyet.h tasmAttattatonyadeva | bhagavatA bhedena dR^iShyatvepi kuto bhinnamityata uchyate || na hIti || avinAshitvAnnirdoShatvAdityupalakShaNam.h | abAdhitatvAchchetyartha uktaH | taduktaM bhAShye | yadavatArAdikaM dvaitatvena na pashyati na tu tattato dvitIyamityAdi || 6 || 3 || 23 || kevalaM bhagavAn.h chakShuShA dvitIyaM na pashyatIti kintu | sarvendriyairdvitIyaM na pashyatItyAha || yaddvaitaM na jighratItyAdinA || khaNDasaptakena || yojanA tu prAgvadeva j~neyA | ghrAteH ghrANasambandhij~nAnasya || 6 || 3 || 24 || rasayateH rasaj~nAnasya || 25 || vakteH vAgindriyavyApArasya | viparilopo.asatyatvaM || 36 || shruteH shrotraj~nAnasya || 27 || mateH mAnasaj~nAnasya || 28 || spR^iShyeH spArshanaj~nAnasya || 29 || vij~nAtervisheShaj~nAnasya || 6 || 3 || 30 || tatonyadvibhaktaM yat.h pashyettatonyadvibhaktaM yajjighredityAdinoktamupasaMharati || yatra vAnyadiveti || yatra yadA | anyadbhagavadvayatiriktam.h | svatantramiva bhavet.h | iva shabdolpasvAtantyavAnsyAdityarthe | tatra tadaivAnyobhagavadanyaH puruSho.anyadbhagavaddR^iShyAdanyatpashyejjighredityAdi yujyate | tadanyatsvatantraM nAstItyarthaH || evaM draShyrantaraniShedhamupasaMhR^itya sa eva sarvadraShyetyuktamupasaMharatIti vA | anyasya svatantradraShyrantarasyAbhAve yadvaitaM na pashyatItyuktaM susthamityAheti vA salila eko draShyeyAdergamanikA dhyeyA | salile prakR^itirUpe salIla iti prathamA vA| ekaH samavarjitaH | advitIyaH virodhidvitIyashUnyaH | draShyA bhavati tiShThati | viShNureva svatantro draShyA nAnya iti kuta ityata Aha || eSha iti || B-K-9
e samrAT.h eSha AtmA | brahma pUrNaM lAko j~nAnaM yasyAsau brahmaloka ita hainaM janakamanushashAsa yAj~navalkyaH | harermahimAntaramAha || eShAsyeti || asya harereShA gatiH paramAsarvagatatvAt.h | asyaiShA sampat.h paramA pUrNaishvaryAt.h | asyaiSha lokaH j~nAnam.h | paramaH sarvaviShayakatvAt.h | asyaiSha AnandaH paramaH pUrNatvAt.h | Anandasya paramatAM vyanakti || etasyaiveti || anyAni bhUtAni brahmAdimuktAnyapyetasya harerAnandasya mAtrAM pratibimbarUpavipluT.hkamupajIvanti anubhavanti || kimekaprakAreNa bhUtAni AnandamAtramupajIvantItyataH tAratamyenetyAha || sa ya ityAdinA || sa prasiddhaH | yoyaM manuShyANAM chakravartinAm.h | rAddhaH muktaH sa yogyasAdhanapUrtimattvena samR^iddhaH ato rAddha ityarthaH | anyeShAmadhipatiH | mAnuShyakairmanuShyatvadashAyAM j~nAnottarakR^itadAnAdishralabhUtairbhogaiH sampannatamo bhavati | sa manuShyANAM paramaAnandaH AvirbhUtasvarUpAnandaH uktaguNavishiShyasya ya AnandaH sa pUrvAvadhibhUto manuShAnanda uchyata ityarthaH | athetyarthAntare | ye mAnuShAndA uktAH te shataguNitAshchetsa ekaH pitR^iNAmAnanda ityarthaH | pitR^invishinaShyi || jiteti || jitalokAnAM prAptasvayogyapUrNabrahmamAnAnAm.h | muktAnAmiti yAvat.h | atra prakaraNe loka shabdo j~nAnaparaH | athoktakakShyottarata ityarthaH| evamagre.api | jitalokAnAM muktAnAM pitR^iNAM ye shatamAnandAH sa eko gandharvaloke | gandharvANAM muktau | gandharvANAM loke brahmaj~nAne nityoditabrahmaj~nAnadashAyAmiti yAvat.h | muktAveva nityoditaj~nAnamiti gandharvalokapadena gandharvamuktyAtharlAbho dhyeyaH | evamagrepyartho j~neyaH | karmadevAH ka ityata Aha || ya iti || ye karmaNA devatvaM prApnuvanti te karmadevA iti pUrveNAnvayaH | AjAnadevAnAM jAtebhyo varANAmindrAdInAmityarthaH | tAnvishinaShyi muktatvaj~nApanAya || yashcheti || vachanavyatyayaH | ye shrotriyAH prAptashravaNaphalAH | avR^ijino duHkhahInaH | akAmahatAH kAmopadravahInAshcheti cha shabdAnvayaH | teShAM AjAnajadevAnAmityanvayaH | prajApatInAM rudrANAM sheShANAmiti yAvat.h | loke brahmaj~nAne prAguktadishA | muktAviti yAvat.h | ye prajApatayaH shrotriyatvAdiguNakAsteShAmiti prAgvajj~neyam.h | brahmaloke brahmaNAM viriJNchAnAM viShNuj~nAne muktAviti yAvat.h | yashcheti prAgvat.h | j~nAnapAdIyAnuvyAkhyAne tu tasmAdamuktasukhagaM tAratamyaM pR^ithak.h pR^ithak.h | uktvA yashcheti muktAnAM tAratamyaM sukhe shruteH | Aheti muktAmuktaparatayAsyArtha uktaH | he samrAT.h evaM tAratamyasthitAni brahmAdIni muktAnyetasyaivAnandasya mAtrAmupajIvanti yasmAdatha tasmAdeSha eva paramAndaH niratishayapUrNAnandaH | eSha brahmalokaH pUrNaj~nAnaH | iti hovAcha yAj~navalkyaH | samrADAha || sohamiti || atra evaM rAj~nA pR^iShye sati | yAj~navalkyo vibhayAMchakAra bhItavAn.h | bhayahetumAha | medhAvI praj~nAvAmnAjA sarvebhyaH prashnakartR^ibhyaH tebhyaH AshvalAdibhyaH mAM udarautsIdutkR^iShyatayA.avarodhaM kR^itavAniti | rahasyaM svAyogyam.h | yadi mAmeSha pR^ichChati | tadA tadapi vaktavyaM bhaviShyati tvatpR^iShyaM sarvaM vakShyAmIti rAj~ne varasya dattatvAditi bhItirabhUditi bhAvaH || 6 || 3 || 33 || atiprayatnato yAvatsukhAdikaM 
muktau praptuM shakyaM tAvataH samprAptyai j~nAnaparamparAM kramAtpraShyukAmaH ekamekaM vij~nAya punastatastatato varaM j~nAnaM mAM vimokShAya brUhIti rAj~nA pR^iShyo vidyAntaramAha || sa vA iti || jIvAsvAtantyaj~nApanAya jIvamAdAya harireva jAgradAdiShu saMyAtIti niyama iti j~nApayitumuktameva tAtparyaj~nApanAya punaranUditamiti j~neyam.h || evaM suptyAdyavasthA IshAdhInetyuktaM adhunA pratimaraNaM muktikAlInaM maraNaM cheshAyattamiti bhAvena maraNasvarUpamAha || tadyatheti || tannidarshanaM yathA | susamAhitaM pumadhiShThitam.h | anaH shakaTam.h | prAmAdikaM utsarjadyAyAt.h gachChet.h | evamevAyaM shArIraH sharIramAnI AtmA jIvaH yatra yadA | UrdhvochChvAsI bhavati | etadetasminkAle | prAj~nenAtmanA hariNAnvArUDhaH dehaM utsarjanyarityajanyAti  || 35 || na kevalaM sAdhAraNamaraNa eva bhagavatAnvarUDho jIvaH kintu mokSharUpamaraNepItyAha || sa iti || soyaM jIvo | yatra yadA | aNimAnaM nyeti nigachChati | bhagavatprAptirUpamokShaM gantumichChatIti yAvat.h | tadA prAj~nenAtmanAnvArUDha iti pUrveNAnvayaH | kadA bhagavantametItyata Aha || jarayeti || jarayA charamavayodharmeNa | upatapatA rogAdinA vA.aNimAnaM nigachChati | nanu sarvepi jarayA charamavayasA.aNimAnaM yantyataH kathamupapatapatA veti pakShAntarokitarityato nAyaM niyama iti dR^iShyAntoktipUrvamAha || tadyatheti || tannidarshanaM yathA | AmraM odumbaraM vA pippalamashvatthaM vA bandhanAtpramuchyate | atrAmrAdishabdA AmrAdiphalaparAH | AmrAdiphalaM AmrAdivR^ikShAt.h patati | evamevAyaM puruSho jIvaH | kalau bAlye | tiyAM madhyame vayasi | kR^ite charame vayasi | ebhyoMgebhyaH sharIrAvayavebhyaH | sharIrAdita iti vA | sampramuchya pratinyAyaraM pUrvAvasthAtovasthAntaraM prApyamiti nyAyamanusR^itya | prANAyaiva vAyava eva dravati | vAyudvarA bhagavantaM prApya bhagavadadhiShThito gachChatIti || 6 | 3 || 36 || sa jIvo yadA bhagavantaM gachChati tadA visheShamAha || tadyatheti || tannidarshanaM yathA AyAntaM AgachChantaM | rAjAnaM dR^iShTvogrAH aMgarakShakAH | pratyenaso yodhAH | sUtAH sArathayaH | grAmaNyashcha bhUpAlAH | sUtagaAmaNyo janapadasthAH rAjasamIpasthAshcheti | tatra janapadasthAH sUtagrAmaNyaH | annaiH pAnairAvasathairAvAsasthAnaiH pUjAM pratikalpante kalpayanti | kathaM teShAM rAjAgamanaj~nAnamityata Aha || ayamiti || ayaM dhvaja AgachChati tasmAdayaM rAjA AyAtIti j~nAtvA pratikalpanta ityanvayaH | evamevaM vidaM pUrvoktaprakAreNa bhagavadaparokShaj~nAninamAyAntaM dR^iShTvA savarANi bhUtAni archirAdidaivatAni pUjAM pratikalpante | nanu j~nAninyAgate devAH kutastatpUjAM kuryurugrAdivatteShAM tadbhR^ityatvAbhAvAdityata Aha || idamiti || idaM muktajIva svarUpaM AgachChatyanena sahedaM brahmAyAtIti tatpUjArthaM pratikalpanta ityarthaH || 6 || 3 || 37 || muktajIvamAdAya bhagavati pratiShThamAne sharIrasthAH prANAH kiM kurvantItyataH tepi bhagavantamanugachChatIti sadR^iShyAntamAha || tadyatheti || rAjAnaM prayiyAsantaM gantumichChantam.h | rAj~nA saha sthitAH ugrAH pratyenasaH sUtagrAmaNyaH | abhisamAyati | evamevemamAtmAnaM muktamAdAya gachChantam.h | taM hariM antakAle muktikAle | sarve prANAH sharIrasthAH vAgAdIndriyadevAH abhitaH samAyanti | agyanyAdigatishruteriti sUtraM tu saMsAraviShayam.h | antakAlamevAha || yatreti || 6 || 3 || 38 || iti jyotirbrAhmaNam.h || tadyathA.ana ityAdinoktaM pratimaraNaprakAraM antyamaraNaprakAraM cha vivichya darshayati || sa yatrAyamAtmetyAdinA || sa pUrvoktaH prasiddhaH | AtmA jIvo | yatra yadA | balyaM sarveShAM balakAriNaM harim.h | nitarAmetya prApya | mR^iteH pUrvaM saMmohamiva vimugdhatvamiva | nyeti prApnoti | mR^iteH pUrvaM vimugdhatvaM prApya yadA viShNuM yAtIti yAvat.h | atha tadA | enaM balyaM viShNam.h | ete prANAH tattatatsthanasthitAH | tejaH svarUpiNo devAH | abhisamAyanti | sa jAgratpravartakatvena chakShuHstho hariH | tejomAtrAH tejaH svarUpabhUtAH devatAH | samabhyAdadAnaH chakShuHsthAnAddhR^idayamevAnvavakrAmati gachChati | sa eSha chAkShuSho dakShiNAkShisthaH | puruSho bhagavAn.h | parAN^.h bahirvyApAraM kurvan.h sthito yatra yadA pratyaN^.h paryAvartate | antarAgachChati | hR^idayaM prati gachChati | atha tadA | viShNvAshrito jIvaH | bhavati | tadA na kiJNchidbAhyam.h jAnAtItyarthaH || 6 || 3 || 1 || kuto na jAnAtItyato.aj~natvanimittaM vadabrUpAj~natvamupalakShaNamiti bhAvenAha || ekI bhavatIti || jIveshvarau sadA hR^idi sthau santau | jAgraddashAyAM rUpAntaraishchakShurAdisthAneShu tiShThataH | yadA hariH chIrAdistharUpaiH hR^idayastharUpeNa chaikI bhavati tadA jIvopi chakShurAdistharUpaiH hR^idayasthasvarUpeNaikI bhavati | tadA jIvo bAhyaM na pashyati na jighratItyAhuH prAj~nA ityarthaH | etachcha devAdyuttamajIvaviShayaM dhyeyam.h | anyeShAM tu sadA hR^idayadesha evAvasthAnena jAgradAdau dakShiNAkShyAdisthAne.abhimAnAtishayamAtratvAt.h | uktaM hyaitareyabhAShye dvitIyAdhyAye | na hi jIvasyAkShaNi pR^ithak.h shirobAhvAdikaM vidyate | hR^idisthameva hi tasya rUpamityAdi | ekIbhAvAnantaraM kiM bhavatItyata Aha || tasya haitasyeti || bhagavantaM praptasya svakIyarUpairekIbhAvaM prAptasya bAhyapAdArthAj~nasya jIvasya j~nAninaH hR^idayasyAgraM bhagavattejasA pradyotate prakAshate | tathAcha sUtram.h | tadograjvalanaM tatprakAshitadvAra ityAdi | tena pradyotitena prakAshitanADIdvAreNa | eSha AtmA hariH | jIvamAdAya sharIrAnniShkrAmati | kena dvAreNatyata Aha || chakShuSho vetyAdi || yadi 
muchyamAno jIvaH chiraM sthitvA muktimati | tadA taM jIvamAdAya AdityAbhimatachakShurdvArA eSha AtmA hariH niShkrAmati | yadA tu satyaloke vAsameti | tadA mUrdhna eva niShkrAmati | yadA tu shrotradimAniloke sthitvA pashchAnmR^ikti gantuM yogyaH tadA tamAdAyAnyebhyaH sharIradeshebhyaH tattaddevatAbhimanyamAnadehAvayavebhyo niryAtItyarthaH | evaM utkrAmantaM viShrumanusR^itya prANo mukhyavAyurutkrAmAti | enamukrAmantaM prANamanusR^itya sarve prANAH sharIrasthAH devAH utkrAmanti | tadA hariH kathaM bhavatItyata Aha || savij~nAna iti || sa viShNuH vij~nAnena sahito bhavati | sa bhagavAnvij~nAnaM jIvamevAnvavakrAmatyArUDho gachChati | enamAruhya gachChantaM taM bhagavantamanusR^itya vidyAkarmaNI vidyAkarmAbhimAninau viriJNchagaruDhau | samanvArabhete gachChataH | pUrvapraj~nA yogyatAbhimAninI ramA chAnvArabhata iti || 6 || 4 || 2 || tenaiSha niShkrAmatItyuktaM niShkramaNaM vishadayati || tadyatheti || tannidarshanaM yatheti | tR^iNaja(lAyukA)lakA jantuvisheShaH tR^iNasyAntaM gatvA anyamAkramamavaShyambhabhUtaM tR^iNAntaraM | Akamya prApya | AtmAnaM pUrvatR^iNAdupasaMharati Adatte | pUrvatR^iNaM parityajatIti yAvat.h | evamevAyamAtmA harirjIvasya sharIraM nihatya nivartya vidyAdAnenAvidyAM gamayitvA.anyamAkramaM sa harirjIvaM sAdhuM karoti chetsAdhurbhavati jIvaH | pApaM karoti chejjIvaM pApo bhavati jIva ityarthaH | Ishvara eva jIvaM sAdhuM pApaM karoti chet.h kiM puNyapApakarmaNoH kR^ityamityataH kR^ityamityataH tatkAritena karmaNA tathA bhavatItyAha || puNya iti || IshvarAdhInatvaM jIvasya vR^iddhasaMmatyA dR^iDhayati || atho khalviti || atho tasmAdIshAdhInatvAjjIvasyAyaM puruSho jIvaH | kAmamayaH IshvarechChAdhIna iti prAj~nA AhuH | kR^itaH sa bhagavAnyathAkAmo bhavati | tatkratuH tathAkAmo bhavati | itthaM kariShyAmyeveti nishchayarUpaH kAmaH kratushabdArthaH | yatkraturbhavati tanniShThAvAnbhavati | tatkarma kurute | yatkarma kurute tadanuguNaM phalaM sampadyate | prApnoti | tasmAdIshechChAdhIno jIva iti || 6 || 4 || 5 || bhagavatprerito jIvaH karma kurvaMstatphalamabhisampadyata ityuktArthe manstItyAha || tadeSha iti || tat.h tatroktArthe | asya saMsAriNaH | liMgaM sharIraM manashcha | yatra yasminphale niShaktaM nitarAM saktam.h | tatra phale saktaH puruShaH | tadeva phalam.h | tatsAdhanIbhUtasvakR^itakarmaNA saha eti gachChati | ayaM puruShaH yatkiMcheha loke | karma karoti | tasya karmaNontamavasAnaM prApya tasmAllokAtkarmaphalabhUtAtsvargAdeH | punarasmai lokAya bhUlokAya | etyAgachChati | kimarthaM kamarNe karma kartuM | muktAmuktayoddeyArApi prakR^itatvAtkiM paroyaM mantra ityataH upaniShatsvayamevAha || iti nu kAmayamAna iti || saMsArItyarthaH | ukta iti sheShaH | saMsAriNaM nirUpya muktasvarUpamAha || athAkAmayamAna iti || athetyarthAntare | yo.akAmaH akAravAchyaviShNukAmaH | niShkAmaH ayogyakAmanArahitaH | akAmayamAnaH | yogyakAmasyApi kadAchidevodbhUtatvenAsarvakAlInatvAt.h | akAmayamAnaH | kAbhitAsheShaprApterAptakAmaH | chidAnandasvarUpa Atmaiva kAmaH kAmyo yasyetyAtmakAmaH | tasya evambhUtasya muksya | prANAH notkAmanti | punanar mriyanta ityarthaH | pralaye kathamityata Aha || sa mukto brahmaiva saJNjIva eva san.h | jIvAbhAvAparityAgenaiva | paraM brahmApyeti | pralUye bhagavadudaraM pravishatItyarthaH || 6 || 4 || 6 ||  na tasya prANA utkramantItyuktArthe mantramudAharati || tadeSha iti || asya saMsAriNaH | ye hR^idi (shri)sthitAH antaHkaraNagatAH kAmAste sarve dayA pramuchyante | atha muktyanantaraM martyaH pUrvaM maraNashIlaH | muktyanantaramamR^ito bhavati mR^itihIno bhavati | atra muktau pratipralaye cha | brahma samashnute prApnoti | j~nAni
no dehatyAgaprakAraM darshayati dehasya heyatvaj~nApanAya || tadyathetyAdinA || tannidarshanaM yathA | ahiH sarpaH nilIyate.asyAmiti ahi nilayanI sarpatvak.h | valmIke pratyastA parityaktA | mR^itA jIvahInA | shayIta | evamevedaM sharIraM jIvena parityaktaM shete | muktyanantaraM jIvo na mriyata ityuktaM | tarhi mukteshayoH ko visheSha ityata Aha || atheti || atha muktyanantaramevAyaM jIvo sharIro bhavati | na mriyata iti yAvat.h | prANo.amR^itaH kadApi na mriyate | kaH prANa ityata Aha || brahmaiveti || na kevalaM prANAkhyaM paraM brahmaiva nityamuktam.h | kintu shrIrapItyAha || teja iti || shrItattvameva chAmR^itaM kadApi na mR^itamityarthaH | evaM shrutvA rAjA gurudakShiNAM pratijaj~na ityAha || sohamiti || bhagavAnmokShadAtetyuktArthe mantrAH mantrAH santItyAha || tadeta iti || tattatra pUrvoktArthe | aNurvitato vyAptaH | sukhahetusvaprAptisAdhanatvAtpanthAH | purANo.anAdiH | mAM shriyam.h | shriyeti yAvat.h | spR^iShyaH Adhi=shritaH | shrIpatitvAditi bhAvaH | mayaiva shriyaiva | anuvitto j~nAtaH | UrdhvaH sarvato vishiShThaH | yo bhagavAn.h tena tatprasAdena | dIrAH brahmavidaH | itaH saMsArAdvimuktAH | svargaM svarUpamUtaramaNaj~nAnAtmakaM lokaM vaikuNThAdikamapiyanti prApnuvanti || 6 || 4 || 8 || tR^itIyajyotirbrAhmaNe tAvatANimrA tiShThanti shuklasya nIlasyetyAsidanoktarthe mantraM paThati || tasminniti || tasmin.h || harau harerityarthaH | shuklaM vAsudevAkhyaM nIlamaniruddhAkhyaM piMgalaM sakaSheNAkhyaM haritaM pradyumnAkhyaM lohitaM nArAyaNAkhyaM iti paJNcharUpANi santItyAhurati yojyam.h | uta shabdashcha shabdArthe | 
eSha paJNcharUpo hariH panthAH sukhahetusvaprAptisAdhanatvAdbrahmaNA chaturmukhena | anuvitto j~nAtaH | ha prasiddham.h | brahmavit.h parabrahmaj~nAnI | taijasaH mahAtejorUpashrItattvaj~nAnI | puNyakR^it.h bhagavatkarmakartApi | tenaiava bhagavatprasAdenaiva prAguktasvargalokashabditaviShNulokarmati prApnoti | etena brahmAdiprasAdenaiva muktisambhave kimIshvaraprasAdeneti nirastam.h || 9 || na kevalaM bhagavajj~nAnameva muktihetuH kintu mithyAj~nAnanindAsamuchitameveti bhAvenAha || andhamiti || ye avidyAM vidyAviruddhamithyAj~nAnam.h | tadviShayamanyathAkAramiti yAvat.h | upAsate te andhaM tamaH pravishanti | ye vidyAyAM u eva tattvaj~nAna eva | ratA na mithyAj~nAnanindakA iti yAvat.h | te tataH anyathopAsakAdbhUya iva | kiJNchidvisheShaNa tamaH pravishantItyanuShaMgaH || 10 || satyapyupadeShyari bhagavaddveShAttattvamaviduShAM mithyAj~nAninAmanarthamantreNAha || anandA iti || bodhayatIti bhut.h | tasmAdvR^idhaH | j~nAninaH sakAshAdbhagavatsvarUpamavidvAso ye janAH te pretya andhena AndhyahetunA tamasA | AvR^itAH | anandAH sukhaviruddhaduHkharUpAH | te prasiddhAH ye lokAH tAnabhigachChanti || 6 || 4 || 11 || prAj~nenAtmanAnvArUDha ityAdinA jIveshayorbhedaH uktaH taddArDhyAyAbhedavido doShamAha mantreNa || AtmAnamiti || chechChabdo yadyarthe | yadi pUruSho jIvaH | ayaM paramAtmA ahamasmIti bhagavantaM vijAnIyAt.h | j~nAtuM yogyaH syAttarhi kimichChan.h tasya vivaraNam.h | kasya kAmAya kasmai kAmAya | kimarthamiti yAvat.h | sharIramanusaMjvaret.h santApayedduHkhI bhavedityarthaH | jIvaH svasya bhagavattAdAtmyAnusandhAnayogyashchetkuto dehachChedAdinA duHkhI syAddhareraduHkhitvAditi bhAvaH || 12 || bhagavajj~nAnaM muktiheturityatra mantrAntaramAha || yasyeti || hi yasmAtsa AtmA sarvasya kartA | tasmAtsa vishvakR^it.h | mukhyavoyoH kartA | asminsandohe dehe | gahane hR^idayaguhAyAM praviShyaH | pratibuddhaH sarvaj~naH | sa AtmA yasya yenopAsakenAnuvitto j~nAtaH | tasyopAsakasya | lokaH sa uloka eva prasiddho bhagavallako eva bhavatItyarthaH | tadAha sUtre tanniShThasya mokShopadeshAditi || 13 || gurUpadeshenaiva j~nAnaM sampAdyamanyathAnartha ityatra mantramAha || ihaiveti || atha j~nAnisadbhAvakAle | iha asmin.h janmanyeva | santaH sajjanAH vayam.h | tatparaM brahma | vidmaH jAnIma iti mantradraShyR^ivachanam.h | kAlAntare sampAdyatAmitividantaM pratyAha || neti || na chedavedIH paraM brahma na jAnIyAshchediti sAdhujanaM pratyuchyate | tarhi mahatI vinaShyiH | gurUpadeshajanyaj~nAnasya phalamAha || ya etaditi || etadbrahma gurUpadeshena ye viduste amR^itAH muktA bhavanti | avedina uktAM vinaShyiM vyanakti || athetyarthAntare | itare gurUpadeshollaMghanavantaH duHkhameva prApduvantIti || 6 || 4 || 14 || bhagavato muktihetutve mantrAntaramAha || yadaitamiti || ye bhUtabhavyasyeshAnam.h | devaM krIDAdiguNavishiShyam.h | etamAtmAm.h | yadAMjasA.anupashyanti | tataH Atmaj~nAnAntaraM na vijagipsate | AtmAnaM goptu nechChati | bhayAbhAvAditi bhAvaH || 15 || tadyadetadidaM mayo.adomaya ityatra hareravikAratvamuktaM tatra mantramAha || yasmAditi || ahobhi; saha saMvatsaro yasmAdarvAk.h parivartate | tasminvikAraM katarumasamartha iti yAvat.h | tajjyotiShAM jyotiH jyAtiShyupradaM AyuH | achalaM amR^itaM nityamuktam.h | devA upAsate | ha prasiddham.h || 16 || AkAshomUlaprakR^itishcha pratiShThitaH sthitaH | tamevAtmAnam.h | manye jAnAmi | kiM tajj~nAnenetyata uktam.h || vidvAniti || amR^itaM brahmavidvAnamR^ito mukto bhavati || 6 || 4 || 17 || ke te paJNchajanA ityataH jyotiShAM jyAtiriti prAguktaM jyAtirekaM anyechatvAraH prANAdaya iti bhAvena tadvedinaH phalaM chAha || prANasya prANamityAdinA || prANAdeH prANanAdipradam.h | ye viduH te | purANaM purAtanam.h | agnyaM shreShTham.h | brahma | nichikyuH prApnuyuriti | tadAha sUtre | prANAdayo vAkyasheShAt.h jyAtiShaikeShAmasatyanna iti || 18 || shaklasya nIlasyetyAdinokatabhagavadrUpANAM vij~nAnamaya ityAdinoktaguNAnAM cha bhedadarshino.anarthaM brahmAparokShaj~nAnakaraNaM vadannevAha || manasaiveti || iha brahmaNi | kiJNchana rUpaguNAdikaM nAnA bhinnaM nAstItyarthaH | iha brahmaNi | kiJNchana rUpAdikam.h | nAnA bhinnam.h | iva shabdAdbhinnAbhinnaM vA pashyati sa mR^ityoH mR^ityuM andhantamaH prApnotItyarthaH || 19 || tarhi kathaM j~neyamityata Aha || ekadhaiveti || tasmAdati grAhyam.h | bhedaj~nAne.anarthasatvAt.h | apramayaM parimitihInam.h | dhruvaM nityam.h | virajaH nirdoShaM rajopalakShitasarvadoSharahitaM AkAshanmUlaprakR^iteH paraM etadbrahma | ekadhaiva ekaprakAreNaiva | guNakriyAdibhiH savisheShAbhedenaiva | draShyavyamityarthaH | manasetyanuShajyate | manasaH shravaNAdikaM sahakArIti bhAvenAha || aja ityAdinA || dhIro dhairyashAlI | brAhmaNo brahmaNanayogyo naraH yojyaH jananahInaH | mahAnaparichChinnaH | dhruvaH nityaH AtmA tameva parokShato vij~nAya | praj~nAM sAkShAtkaram.h | kurvIta sampAdayet.h | tamevetyuktaivakAravyAvartyamAha || nAnudhyAyediti || kuto na dhyAyennAbhyasedityata uktam.h || vAcha iti || tat.h anyaviShayakabahushabdavyavaharaNam.h | vAcho vAgindriyasya | viglapanaM shravamakaramata ityarthaH | iti shabdaH shlokasamAptau || 6 || 4 || 20 || aja AtmA mahAn.h dhruva iti shravaNashatpUrvamantrasya chaturmukhaparatvapratItiM tadanuvAdapUrvaM nirAha || sa vA eSha iti || eSha mantrokto mahAnaja AtmA | sa 
vai sa eva | sa kaH yatraiSha etatsuptobhUdya eSha vij~nAnamayaH puruShastadeShAM prANAnAM vij~nAnena vij~nAnamAdAya  eShontarhR^idaya AkAshastasmiMchCheta iti vAkye yoyaM vij~nAnamayaH prANeShu tiShThatItyuktaH yashcha ya eSha prasiddhontarhR^idaye hR^idayAntarvartamAna AkAshastasmin.h sheta ityuktaH sa vA ityarthaH | tasya mahimAnamAha || sarvasyeti || sarvamasya vashe vartata iti sarvasya vAshI | sarvasyeshasya brahmarudrAderanashcheShyaka iti sarvasyeshAnaH | sarvasya brahmarudrAdeH sakAshAdguNairadhikaH pAlakashcheti sarvasyAdhipatiH | yashcha sa prasiddho hariH jIvavatsAdhunA karmaNA bhUyAn.h na | no eva naivAsAdhunA karmaNA kanIyAnpuNyapApakR^itavikAraro nAstyevetyarthaH | eSha sarveshvaraH | eSha bhUtAdhipatiH bhUta eva pUvarkAlamArabhyaivAdhipatiH nAsyAdhipatyamAdimadityarthaH | eSha bhUtapAlaH | anAdikAlamAramyaiva pAlaka ityapyavadheyam.h | yashchaiSha eShAM lokAnAM asambhedAya asaMkaryAya | vidhararaH vidhAraNasamarthaH seturAshraya iti | tadAha sUtre | OM dhR^iteshchamahimnosyAminnupalabdheriti | tametamuktaguNavantam.h | brAhmaNAH brahmANanayogyAH | vedAnuvachanena vedAdhyayanena | yaj~nena dAnena | tapasA kR^ichChR^ichAndrAyaNAdikAyaklesharUpatapasA | anAshakenopavAsena | vividiShanti veditumichChanti | tadAha sUtre | sarvApekShA cha yaj~nAdishruterashvavaditi | vedanaphalamAha || etamiti || etaM pUrvoktamahimayuktameva viditvA | muniH j~nAnarUpo | mukto bhavati | kiJNcha etaM bhagavantameva lokaM Ashrayam.h | ichChantaH prArthayamAnAH | pravrAjinaH pravrajanayogyAH | pravrajanti niShiddhakAmyakarmatyAgarUpasannyAsavanto bhavanpiniShatsvoktArthe pUrvochAraM pramANayati || etaditi || etadbhagavAnevAshraya ityetatprameyam.h | vidvAMsaH pUrve prajAM prajAdikaM na kAmayante ha sanma vai | prajAdyakAmane hetumAha | kimiti || yeShAM no.asmAkam.h | ayaM pUrvoktamahimayuktA hariH AtmA svAmI ayaM lokaH Ashrayashcha | te vayaM kiM prajayA kariShyAma iti bhAvena prajAM na kAmayanta ityanvayaH | te ha smetyAdi vAkyaM pUrvAdhyAye paJNchame kahoLabrAhmaNe vyAkhyAtam.h | viditvetyuktavedanakarmaNo hareH mahimAntaramAha || sa eSha netIti || etadapi vAkyaM vyAkhyAtaM pUrvAdhyAyAntyabhAge | muktisvarUpAmaha || etamiti || ato hareH sakAshAttatpreraNayeti yAvat.h | ahaM pApamakaravam.h | kalyANamakaravamiti | ete bhAvena etaM muktameva | na taratA naiva vyApnutaH | muktaM bhAvena kuto na tarata ityataH tatsvAminastattaraNAdityAha || ubhe iti || eSha hariH | ete ubhe bhAvane tarati nityaM tIrNo vartate | bhagavatastattaraNaM nAma kimityata Aha || nainamiti || enaM kR^itAkR^ite puNyapApe na tapata iti | puNyAkaraNapApakaraNanimittavikAro naiva tasyAstItyarthaH || 21 || bhagavantaM puNyapApe na tapataH | tajj~nAninaM muktaM cha na tapata ityuktArthe mantramAha || tadetaditi || brahmaNA vedena aNyate gamyata iti brAhmaNo viShNuH | brahmaNa iti vaktavye svaravyatyaya AdhikyArthaH | tasya viShNoH | eSha pUrvokto mahimA nityaH | kutaH shabhakarmaNA na vardhate pApakarmaNA no kanIyAn.h | tasya nityamahimne hareH | padavitsvarUpaj~nAnI | syAt.h | taM viditvA | pApakena karmaNA | na lipyate | iti shabdo R^ik.hsamAptyarthaH | tasmAdbhagavajj~nAnasya muktihetutvAt.h | evaMvit.h bhagavajj~nAnaM muktiheturiti jAnan.h | shAnto bhagavanniShThAH | dAntonigR^ihItendriyaH | uparataH upa samIpe hR^idisthe viShNAviti yAvat.h | ramata ityuparataH viShNuviShayasantoShavAnityarthaH | titikShuH dvandvasahiShNuH | samAhitaH | yathAvastuj~nAnI bhUtvA | Atmanyeva svasminneva sthitamAtmAnaM harim.h | pashyati pashyet.h | kathaM j~nAtavya ityata Aha || sarvamiti || pUrNamAtmAnaM pashyedityarthaH| tathA j~nAninaH phalAmAha || nainamiti || enaM j~nAninam.h | pApmA na tarati na prApnoti | pratyutAyameva sarvaM pApmAnam.h | tarati tIrNo vartate | etadeva vivR^iNoti || nainamiti || evaM nainaM rajastarati | nainaM vichikitsA sandehaH taratItyapi dhyeya | kuta etadityatastadupAsyasya hareH pApAdyaspR^iShyatvAdityAha || vipApa iti || nityaM vipApo virajo virAgo avichikitso apagatasandeho bhavati brAhmaNo vedagamyo hariH yataH atastajj~nAnyapi tAdR^isha iti he samrADeSha hariH brahmalokaH paripUrNaj~nAnasvarUpa iti yAj~navalkyaH | evaM shrutabhagavatsvarUpo rAjA gurudakShiNAM pratijaj~na ityAha || sohamiti || 22 | vidyAntaramAha || sa vA iti || annamattItyannAdaH | vasu dadAtIti vasudAnaH | etajj~nAninaH phalamAha || vindate vasu ya evaM vedeti || vasu | dhanaM || 23 || vidyAntaramAha || sa vA iti || ajaro jarAhInaH | namariShyatItyamaraH | amR^ito mR^itihInaH | abhayaH bhayahInaH | brahmaNo.ayatvaM shrutiprasiddhamityAha || abhayaM vai brahmeti || tathA j~nAninaH phalamAha || abhayaM hIti || ya evaM veda tasya brahma abhayaM bhavati | bhayarAhityaM karotItyarthaH || 6 || 4 || 24 || chaturthaM shArIrabrAhmaNam.h || bhagavatontaryAmitvenoktaM sarvaprerakatvaM sarvathAmeyamiti bhAvena punaH prAguktameva brAhmaNamAvartayati || atha ha yAj~navalkyasyeti || tarhi tadAnIM anyadvR^ittaM sanyAsAshramam.h | prAgvadarthaH sarvatra j~neyaH || 1 || 2 || he bhagoH iyaM sarvA pR^ithivI vittena pUrNA me yatsyAttenAha mamR^itA syAM kiM nu utAho neti | sA metreyyuvAcheti yojanA || 4 || he bhavati no.asmAkaM priyA vai khalu 
pratIviShayaH || satIsAdhvI | priyAM vAchamavR^idhat.h avardhayat.h bhavatIti kartranvayaH || 3-6-7-8-9-10-11 || javasya j~nAnarUpatvaM dR^iShyAntoktipUvarmAha || sa yathA saindhavaghana iti || lavaNakhaNDaH yathAnantaro.abAhyaH | bAhyAbhyantaravisheShAbhAvena kR^itsnaH lavaNarasaghana eva evaM are maitreyi ayamAtmA anantaro abAhyaH | bAhyAbhyantaravisheShahInatayA kR^itsnaH praj~nAnaghana eva san.h etebhyo dehArambhakabhUtebhyaH | samutthAyotpannaH san.h tAnyeva bhUtAnyevAnu vinashyati bhUtApagamena mukto bhavati | pretya muktyanantaram.h | saMj~nA j~nAnam.h | nAstIti bravImIti hovAcha yAj~navalkyaH || 12 || vR^ittij~nAnaM muktasya nAsti | muktaviShayaj~nAnamamuktasya nAstIti vA yAj~navalkyAbhiprAyamajAnantI sarvathA j~nAnashUnyatvamuktavAniti vipatItaM jAnanto pR^ichChati || sA hovAcheti || ahaM ahaheyamimaM paramAtmAnaM jIvo navai naiva jAnAtItyatraivAvashyAvagantavyaprameya eva bhagavAnmA mAM mohAntaM mohAkhyanAshaM Apipat.h | prApayAmAseti hovAcheti yojanA | svAmiprAyamAha || yAj~navalkyaH || sa hovAchetyAdinA || prAgivArtho dhyeyaH || 6 || 5 || 13 || avinAshItyAdinA bauddhAbhimatamokShaM anuchChittidharmetyanena tArkikAbhimataM yatra hItyAdinA.advaityabhimataM mokShaM cha nirasyAnte ityuktAnushAsanA.asi maitreyItyuktvopasaMharati || etAvadare khalvamR^itatvamiti || avinaShyasvasvarUpaH anuchChinnaj~nAnasukhAdidhamarH sanjIvaH svarUpabhUtasarvendriyairbhagavadviShayakaj~nAnaviShayabhogAdimAnityeva khalvamR^itatvaM mokSha ityarthaH | tataH kimakarodityata Aha vedapuruShaH | ityuktvA maitreyI pratyupadishya vijahAra yatheShya vihAramakarodityarthaH || 14 || paJNchamaM maitreyIbrAhmaNam.h || adhyAyadvayoktavidyAsu bubhutsushraddhAjananAya tAsAM vidyAnAM pravartakAnR^iShInAha || atha vaMsha ityAdinA || atra paJNchamyantairupadeShyAraH prathamAntairupadeshyAH nirdishyanta iti j~neyam.h | atrAshviprabhR^itibhyo.atharvaprabhR^iterAdhikyAbhAvepi tataH upadeshaM lIlayA gR^ihNantIta tAratamyAvirodhaH || 1 || iti vaMshabrAhmaNam.h || 
iti shrIkANvopaniShadarthasaMgrahe rAghavendrayatikR^ite ShaShTho.adhyAyaH || 
chaturShvadhyAyeShUktAnAM bhinnAH sheShabhUtA vidyAH saptamAShyamAbhyAM virUpyante | tatra bhagavato.avatArANAM AvirbhAvatirobhAvalakShaNAM vidyAmAha || pUrNamada iti || ado mUlarUpaM pUrNaM idaM avatArarUpaM pUrNam.h | pUrNAt.h mUlarUpAtpUrNamavatArarUpamudachyate udgachChati | Avirbhavati | pUrNasya mUlarUpasya yadavatArarUpaM pUrNam.h | tadAtmanyAdAya ekIbhUya pUrNa mUlarUpamevAvashiShyate | avatiShThata ityarthaH | avatAriNo mUlarUpasya hareH svarUpamAha || omiti || bhUlarUpaM sarvaguNapUrNatvAdomityachyate | prakAsharUpatvAt.h kham.h | vyAptatvAt.h brahma | sukharUpatvAtkham.h | anAditvAtpurANam.h | vAyoratidatvAdvAyuram.h | khyAtatvAtkham.h | iti kauravyANIputro balabhadra Aha sma ha | ayaM hariH j~nAnarUpatvAt.h | veda iti yaM brAhyaNAH viduH na kevalaM j~nAnarUpatvAdveda iti brAhmaNA viduH | kintu j~nAnahetutvAchcha veda ityuchyata ityAha || vedonenaineti || veda u anena ena iti padavibhAgaH | yaM brAhmaNAH viduH | anena ena unirdoShatvahetunA akAravAchyenaiva veditavyaM j~nAtavyaM yat.h tadveda jIvoto vedetyarthaH || 2 || prathamabrAhmaNam.h || sarvaprANisAdhAraNAnuShThayamAha || trayA iti || prAjApatyAH prajApatebar.hrahmaNaH putrAH | trayAH trividhAH | brahmArthaM charaNaM brahmacharyam.h | no.asmabhyaM upadeShyavyaM bhavAn.h brItviti devAH brahmaNaM pratyuchuriti yojanA | evamagre.api | evamukta upadideshetyAha || tebhyo devebhya iti || da ityarakSharaM devebhya upadishya tadatharo j~nAtaH kiM bhavadbhirityapyuvAchetyAha || vyaj~nAsiShyA iti | j~nAtavantaH kimityarthaH | uvAchetyanukarShaH | vyaj~nAsiShyeti vaktavye vyaj~nAsiShyA iti plutaH prashnadyotakaH | evamagre.api | evaM pR^iShyA devAH j~nAtavataH sma ityUchurityAha || vyaj~nAsiShmeti || dAmyata sadguNochChritatvahetunA ahaMkAravanto mA bhavateti nosmAnpratyAttha kathitavAnasIti vyaj~nAsiShmetyUchurityarthaH | tatra brahmA saMvAdamakarodityAha || omiti || yUyaM da ityukta syArthaM vyaj~nAsiShya bhavanto j~nAtavanta iti oM aMgIkR^itavAnasmIti hovAcheti | prajApatirityanukarShaH | evamagre.api prashnapratyurayojanA j~neyA || 7 || 1 || 1 || enaM prajApatim.h | datteti niShkAmanayA muktihetuj~nAnasAdhanadevAdyuddeshena havirAdidAnaM kuruteti na AtthetyUchurityarthaH | dayadhvaM dayAM kurutetyarthaH | tadetadeva brAhmaNopadiShyameva | eShA daivI vAk.h | stanayitnurdAmyata dattadayadhvamiti bhAvena dadada iti triranuvadati | tasmAdbrahmaNaivamupadiShyatvAt.h damaM dAnaM dayAmityetattrayaM sarvopi shikShet.h anutiShThedityarthaH || 7 || 2 || 3 || iti dvitIyabrAhmaNam.h || chaturmukhabhagavadviShayAM vidyAmAha || eSha prajApatiriti || yaddhR^idayamiti nAma tadvAchyaH eSha prakR^itaH | prajApatiH prajApatipadokto brahmA harishchetyarthaH | yaj~nabhAgaharaNAjj~nAnadAnAdavyavadAnena hariprApternimittena hR^idayanAmabrahmaNaH | harestu svabhAgaharaNAddAnannR^iNAMphalayApanAditi j~neyam.h | etaddhR^idayanAmakaM prajApatishabditaM dvayaM brahma etaddhR^idayanAmakaM dvayaM satyam.h | sadgaNarUpatvAtsatyanAmakaM cha | hR^idayashabdavarNArthatayA chopAsanamAvashyakamiti bhAvenAha || tadetattyakSharamiti || tatprajApatinAmabhUtam.h | hR^idayamityetannAma tyakSharamiti | tAni krameNa nirdishya tadvedinaH phalamAha || hR^i ityekamakSharamiti || yaj~nabhagavaharaNAt.h hR^i ityuchyate brahmA | svabhAgaharaNAddharirhR^i 
ityuchyate | harateH vich.h | yodhikArI evamuktanimittena hR^i shabdArthatvena brahmANaM hariM cha veda | asmai j~nAnine svAshcha svakIyAshchAnye cha Aharanti | iShyamiti yojyam.h | yodhikArI evaM j~nAnadAnAdda ityekamakSharam.h | etadakSharArthatvena veda | B-K-10
smai svAshchAnye cha dadati | prayachChanti | anyebhyo hR^itvA.asmai prayachChantItyabhiprAyAdAhAranti dadatItyanayorna paunaruktyam.h | yodhikArI evamananyadvAreNa parabrahma yAnAt.h gamanAt.h | brahmANAM yamityekAkSharArthatvena veda | tathA nR^iNAM phalayApanAt.h ya ityakSharArthaM hariM cha veda sa svargAkhyaM viShNulokameti prApnotIti || tR^itIyabrAhmaNam.h || prakR^itabhagavanniShThaM vidyAntaramAha || tadvaitaditi || tatatvAnnirvikAratvAttat.h | vai prasiddhaM etadeva tat.h tAdR^ishatatattvAdiguNayuktam.h  | nAnyattAdR^ishamityarthaH | satyamevetyevakArastadityatrAnveti | tadeva nArAyaNAkhyaM brahmaiva satyam.h | mumukShubhiH sAdyatayA prApyatayA vAsudevAkhyamAsa AsIt.h | tajj~nAniH phalamAha || sa ya iti || yodhikArI | evaM tatatvadiguNayuktam.h | mahadyaj~naM mahAyAjyam.h | prathamajaM prathamamAvibhUtam.h | satyaM mumukShubhirAsAdyaM vAsudevAkhyaM rUpaM brahmeti veda | sa imAMllokAn.h jayati | bhUmyAdilokajayo nAma dharmashrAnAdisAdhanapUrtirdhyeyA | aihikaprAptirAnuShaMgikIti bhAvenAha || jita invasAviti || ya evametaM mahadyaj~naM prathamajaM satyaM brahmeti veda | tenAsau paraloko jita eva asat.h AsIditi | satyaM brahmetyupAsanaM nAvidyamAnopAsanamityAha || satyaM hyeva brahmeti || iti chaturthabrAhmaram.h || bhagavadviShayavidyAnataramAha || Apa iti || idabhagre asya prapaJNchasyAgre Apa eva | A samantAtsarvaguNAnpibatyanubhavatItvi pAtIti vA | Apa ityukto nArAyaNa AsIdityarthaH | shabdasvAbhAvyAdbahuvachanaM | tAH Apo nArAyaNaH satyaM mumukShubhirAsAdyaM vAsudevAkhyamasR^ijanta asR^ijat.h | satyaM kimityata Aha || satyaM brahmeti || brahma vAsudevAkhyaM brahma prajApatiM brahmANamasR^ijadityanukarShaH | prajApatirdevAnasR^ijatetyanuShaMgaH | tasmAditisheShaH | pitR^itvAddhetoH | te devAH brahmAdayaH | satyameva satyAkhyaM vAsudevamevopAsate | satyAkhyopAstiH satya shabdArthayuktatveneti bhAvenAha || tadetaditi || tadvAsudevavAchi satyamityetatpadaM tyakSharam.h | tAni nirdishati || sadityekamakSharamityAdinA || prathamottame Adyante akShare satyaM satya sAdhutvArthe madhyato madhye vidyamAnamakSharamanR^itaM tatatvAnmithyAj~nAnArthakaM tadetadanR^itaM mithyAj~nAnArthakaM tI(ti)tyakSharaM ubhayataH pArshvadvaye | satyena sadityanena yamityanena chAkShareNa parigR^ihItam.h | satyaM bhUyameva bhavati | sAdhvarthameva bhavati | mithyAj~nAnasAdhanahetunA saditi pUrvokShareNoktena hariNA mityAj~nAnanAshanahetunA cha | yamityuttarAkShareNoktena cha hariNA sandaShyantI(ti)tyanenoktamithyAj~nAnaM sAdhuShu vyAptiM kathaM labheteti bhAvaH | etadvidyAvedinaH phalamAha || nainamiti || vidvAMsaM etadvidyAj~nAninamenamanR^itaM mithyAj~nAnaM na hinasti | na bAdhata iti || 7 || 5 || 1 || prakR^itavAsudevasya rUpadvayaviShayaM vidyAntaramAha || tadyaditi || tatprasiddhaM yatprakR^itaM vAsudevAkhyaM satyaM tadasau sa AdityaH haviShAmAdAnadAdityanAmA | ka Aditya ityata Aha || ya eSha iti || etasminmaNDale puruSho yo vartate eSha harirAditya ityarthaH | yashchAyaM dakShiNe.akShan.h akShaNi puruShosti sopi satyamiti yojyam.h | tAvetau rUpavisheShAvanyonyasminpratiShThitau | sUryamaNDale sthito.akShaNi tiShThati | akShigato maNDale pratiShThitostItyarthaH | sthitiprakAm.h  darshayati || rashmibhiriti || eSha maNDalastho rashmibhirasminnakShaNi pratiShThitaH | ayamakShigataH | prANaishchakShurAdibhiramuShminmaNDale sthita ityarthaH | maNDalasthokShistha iti kuta ityata Aha || sa iti || sa dakShiNAkShistho hariH | yadAsmAchCharIrAdutkramiShyanbhavati | tadaiva mriyamANo jIvaH | shuddhameva rashmihInameva | maNDalaM pashyati | rashmInAmabhAvAnna pashyati kimityata Aha || nainamiti || ete vidyamAnA api rashmayaH enaM na pratyAyayanti | AtmaviShayakapratItiM na janayantItyarthaH | keShAJNchinmR^itisamaye keShAJNchitsaptabhirdinairiti j~neyam.h || 7 || 5 || 2 || sUryAkShisthitavAsudevarUpayordhyAnArthamavayanAmAnyAha || ya eSha ityAdinA khaNDadvayena | ya eSha etasnmiNDale puruSho dakShiNashakShaNi cha puruSho hariH | tasya shiraH dR^iShyayA vAchA cha bhAvayati rakShatIti bhUrityuchyate | shiraso bhUrnAmatvaM yuktamityAha || ekaM shira iti || etadakSharam.h | bhUrityetadakSharaM tasyAkShimaNDalayoH sthitasya | dakShiNottarabAhUkramAdutpAdanavinAshahetutvanimittAbhyAM bhu iti va iti chAkSharadvayapratipAdyatayA bhuva ityachyate | bAhvorbhuva ityakSharadvayArthatvamu papAdayati || dvau bAhU iti || tasya pratiShThApratiShThe | dakShiNottarapAdau kramAtsukhaj~nAnadAtR^itvarUpanimittAbhyAM suvarityakSharadyayenochyete | tadupapadAdayati || dve pratiShThe iti || maNDalAkShisthitayornAmAha || tasyeti || upaniShadrahasyam.h | sarvalokaprakAshanahetunA.ahariti aheyatvahetunA.ahamiti nAmetyarthaH | ahardinaMprakAshashcheti prAguktasmR^iteH | etajj~nAninaH phalamAha || hanti pApmAna iti || kAni chitpApAni hanti | kAnichitpApAbhimAnikalyAdIni jahAti tyajatItyarthaH || 7 || 5 || 4 || iti paJNchamaM brAhmaNam.h || bhagavadviShayavidyAntaramAha || manomaya iti || ayaM puruSho hariH | manobhayo 
j~nAnapradhAnaH | mahAj~nAna iti yAvat.h | bhAH prakAsharUpaH | satyaH sadguNAtmakaH | tasminjIvasambandhini antarhR^idaye hR^idayamadhye | tiShThatIti sheShaH | tasya parimANaM dR^iShyAntenAha || yatheti || vaIhirvA yavo vAyatparimANastatparimANastiShThatItyarthaH| tasya mahimAntaramAha || sarvasyeti || IshAnAM rudrAdInAmanashcheShyakaH | sarvasya jagato.adhipatiH svAmI | yadidaM kiJNcha jagat.h idaM sarvaM prashAsti niyamayatIti || 7 || 6 || 1 || ShaShThaM brAhmaNam.h || bhagavadviShayavidyAntaramAha || vidyuditi || visheSheNa dyati khaNDayati aj~nAnAdikamiti vA | sarvavedanAdvA | vidyudbrahmetyAhuH | vedavedina iti yojyam.h | kuto brahma vidyudityuchyata ityatastasyArthaM svayamevAha || vidAnAditi || visheSheNa khaNDanAdvedanAdvA vidyudityarthaH | do avakhaNDane vida j~nAna iti dhAtoH | phalamAha || vidyatIti || yodhikArI enaM bhagavantamevAmaj~nAnAdikhaNDakatvena vA sarvavedanahetutvena vA vidyudbrahmeti veda | hariH tasya pApmano vidyati | visheSheNa dyati khaNDayati | tathA svAtmAnaM vidyati vedayatItyarthaH | vidyuttvena harerj~nAnaM na mith.hyAj~nAnamiti bhAvenAha || vidyuddhayeva brahmeti || 7 || 7 || 1 || iti saptamaM brAhmaNam.h || sarvavidyAsiddhayaMgabhUtAM sarasvatIviShayavidyAmAha || vAchamiti || vAchaM vAgdevIM sarasvatIyaM dhenurUpatayA sthitAmupAsIta | tasyAshchatvAraH stanAH | chaturbhiH stanairabhimanyamAnA ityarthaH | tAnnirdishati || svAhAkAra ityAdinA || svadhAkAra itIti shabdo yojyaH | tasyai tasyAH gorUpAyAH | dvau stanau stanadvayAbhimanyamAnau svAhAkAraM vaShaT.hkAraM chetyetau | devAH upajIvantItyarthaH | manuShyAH pitara ityatropajIvantItyanuShaMgaH | tasyAH gorUpAyAH vAchaH prANo mukhyavAyuH | R^iShabhaH patiH | mano manomAnI rudraSha vatsaH || 7 || 8 || 1 || ityaShyamaM brAhmaNam.h || bhagavadviShayavidyAntaramAha || ayamagniriti || yoyamantaH puruShe jIvAntarAste | ayaM hariragniH aMgashabditaprANisharIranetR^itayA agninAmA | jATharAgnau sthitaH vaishvAnaro vaishvAnaranAmA cha | vishvaguNapUrNatvAdvaishvaH narIyate na nashyatIti naraH vaishvashchAsaunarashcheti vaishvanaraH sa eva vaishvAnara ityuchyate | tasya vyApAramAha || yeneti || yena jATharAgnisthena yadidaM prANibhiradyate idamannaM pachyate | jIrNaM karoti | tasya karmaNi ShaShThI | harereSha ghoSho bhavati | jATharAgnisthahariviShayako vAyunA kriyamANaH stutirUpo ghoSho bhavatItyarthaH | savarpratyakShaH sa ghoSha ityAha || yamiti || etat.h etau | sa ghoSho hareH stutiriti kathaM j~nAyata ityata Aha || sa yadeti || sa hariH yadA.asmAchChArAdutkramiShyan.h bhavati | tadA jIvaH enaM ghoShAM na R^iNoti | tadeva maraNasuchakamityarthaH || 7 || 9 || 1 || iti navamaM brAhmaNam.h || mumukShoratyapekShitamArgaviShayAM vidyAmAha || yadeti || yadA puruSho jIvaH asmAllokAddehAtpraiti nirgachChati | vAyuM mukhyavAyuputraM pravaham.h | tadAha sUtre | vAyushabdAdavisheShavisheShAbhyAmiti | sa vAyustatra vAyuloke | tasmai j~nAnine | tata UrdhvagamanAya | vijihIte vivaraM karoti | kathaM yathA rathachaknasya svaM vivaraM tatheti | tena ChidreNa sa j~nAnI UrdhvaH UrdhvagatiH sannAkramate gachChati | sa UrdhvaM AkrAntaH AdityaM sUryamAgachChati tasmA ityAdi prAgvat.h | lambarasya vAdyavisheShasya | dundubhervAdyavisheShasya sa lokamityataH prAk.h sa vyitamAgachChati | tata UrdhvamAkramate sa vaidyutamiti vAkyasheSho dhyeyaH | vaidyutenaiveti sUtrAt.h | sa j~nAnI mukhyavAyuM prAptaH | ashokamahimaM shokopalakShitasarvopaplavarahitamahimopetaM lokaM viShNulokamAgachChati tasmiMlloke shAshvatIH samAH anantavatsarAnvasati | anAvR^ittiH shabdAdanAvR^ittiH shabdAditi sUtrAt.h || 7 || 10 || 1 || vidyAntaramAha || etaditi || yadvayAdhitasyapyate pumAnetadviShNave paramaM tapa ityeva chintayet.h | yodhikArI | vyAdhibhistapanaM haraye tapa ityevaM veda sa paramaM lokaM jayatyeva prApnotyeva ha | yaM pretaM dAhAyAraNyaM shmashAnaM haranti tadapi viShNave paramaM tapa iti chintanIyamityarthaH | etajj~nAninaH phalamAha || paramaM haiveti || prAgvadartho j~neyaH | yaM pretaM shavamagnau abhyAdadhati dahanti | tadapi viShNave paramaM tapa iti vidyAt.h | vedinaH phalamAha || paramaM haiveti || mR^itasya kathametachchintanamiti shaMkA tu akleshitopi kleshAdInatItaiShyAniti smR^ityA nirasyA || 7 || 11 || 1 || brahmavAyuviShayAM vidyamAha || annaM brahmeti || annamAnI chatumukhaH brahmA svakArye bhagavadanyAnapekSha ityeke AhuH | tattathA na bhavati | prANAt.h mukhyavAyuta R^ite | annaM annopajIvisharIraM pUyati durgandhopetaM bhavati | prANa; mukhyavAyuH | bhagavadanyanapekShaH svakAryakara ityake AhuH | tattathA na bhavati | annAdR^ite prANaH shuShyati | annaprANayoranyonyAnupajIvitve pUyatvashoShatvayoH prApteH kAraNAdete tveva prANAvanyonyAnugrahavaMntAviti kuta ityatastayostathAbhAvaM j~nAniprashaMsApUrvakamAkhyAyikayA darshayati|| taddhasmA heti || pratR^ido vasiShThastatputraH prAtR^idaH | evaM viduShe brahmavAyU anyonyApekShAveva kAryakShamAviti viduShe | j~nAnine | sAdhu bhadram.h | kiM svitkiMnu | kuryAm.h | asAdhu abhadraM vA | kiMnu kuryAm.h | sAdhunAtishayaH asAdhunA bAdo nAsya shakyaH | kR^itakR^ityatvAditi pitaramAha smeti yojanA | evaM brahmavAyuj~nAninaM prashasya sa pANinAmA prAtR^idaH anyonyApekShiNoranayorannaprANayormadhye kastu ko vA| ekadhAbhuyamekatvam.h | bhUtvA prApyAnyAnupraviShNaH sanniti yAvat.h | paramatAM 
prayojanavisheShavattAM gachChatIti punaH tiraM vasiShThamAha sma | tasmai evaM pR^iShyavate | pratR^idAya | pratR^idaHpitA | vItyetadu etadevottaramuvAchaha | kimityata Aha || annaM vai vIti || anne brahmaNi | vi shabdaM nirvakti || anne hIti || annamAnibrahmaNi sarvANi bhUtAni | niviShyAni praviShyAni | vishaterantarNItapyarthAtkvipyantalope cha vIti rUpamiti bhAvaH || ramitIti || uttaramuvAcha tasmA iti yojyam.h | ramiti kimityata Aha || prANo vai ramiti || ramiti shabdaM prANe nirvakti || prANe hIti || ramaterantarNItaNyatharAtkvipi rUpamiti bhAvaH | brahmA praveshapradaH | prANo ratipradaH | ityanayoranyonyAnupraveshena tulyameva prayojanamityuttarAktastAtyarthaM j~neyam.h | etajj~nAninaH phalamAha || savarANIti || yodhikArI annamAnini chaturmukhe sarvaprANinAM praveshaH prANena cha ramaNamityevaM prakAreNa veda | asminj~nAnini sarvANi bhUtAni nivishanti sarvANi bhUtAni ramanta iti || 7 || 12 || 1 || dvAdashabrAhmaNam.h || chaturbhiarbrAhmaNairmukhyavAyuviShayAM vidyamAha | ukthamiti || sarvotthApakaM nirUpyata iti | pratij~nAtaM kimityata Aha || prANo vA ukthamiti || tasyokthatvaM niruchya darshayati || prANo hIti || utthapAyati sR^ijata iti vA svasvavyApAreShu vartayatIti vArthaH | j~nAninaH phalamAha || uditi || yodhikArI evamutthapAnahetutvena prANaM veda | asmai j~nAnine | ukthavidvIraH putraH uttiShTha ha | utpadyate ha | ukthasya prANasya sAyujyaM samAnalokatAM jayati | prApnoti || 7 || 13 || 1 || imAni sAdhurUpANi yujyante muktau hi yatotaH yajuriti | j~nAninaH phalamAha || yujyante heti || shraiShThayAyAsmai yujyante | etasya shraiShThayAyAnukUlAni bhavantItyarthaH | yajuShaH yajurnAmno vAyoH || 7 || 13 || 2 || sAma sAmanAmakaH nirUpyata ityarthaH | pragvadyojanA || prANe hIti || praviShyAnIti yojyam.h | samyaJNchi hi yatotaH samyakkaraNAtsAma
etyuchyata ityathaH | asmai asya shraiShThayAya sarvANi bhUtAni samyaJNchi kalpante | anukUlAni bhavantItyarthaH || 7 || 13 || 3 || kShatramuchyata ityarthaH | prANasya kShatratvaM prasiddhamityAha || prANo hi vai kShatramiti || kena hetunetyata Aha || trAyate hainamiti || kShaNitoH kShatAdenaM jIvaM trAyate ha iti yatotaH kShatramiti | akShatraM rakShakarahitaM jIvam.h | shiShyaM prAgvat.h || 7 || 13 || 4 ||iti trayodashabrahmaNam.h || sarvApekShitagAyatrIniShThAM vidyAmAha || bhUmirityAdinA || tatra tAvallokavedavAyusthAnyaniruddhapradyumnasaMkarShaNashakhyAni trINi rUpANi pAdatrayapratipAdyAnItyAha || bhUmiriti || dyaurityatrAkSharadvayaM dhyeyam.h | ityaShyAvakSharANi | gAyatyai gAyatyAH | ekaM padaM ekaH pAdaH | aShyAkSharamityaShyAkSharasAmyoktyA bhUmyantarikShadyulokeShu sthitaM bhUmyAdyaShyAkSharAtmakapadatravAchyaM aniruddharUpaM gAyatyA aShyAkSharAtmakaprathamapAdapratipAdyamityarthobhimata iti bhAvenAha || etAditi || etadbhUmyAdigataM tachChabdavAchyamaniruddhAkhyaM rUpaM etadu hai va | etadeva hi | asyAH gAyatyAH etatpAdapratipAdyamityarthaH | etajj~nAninaH phalamAha || sa yAvaditi || yomukhyodhikArI brahmA asyAH gAyatyAH etadevaM bhUmyAdilokasthaM padaM gAyatrIprathamapAdapratipAdyamaniruddham.h | veda | sa j~nAnI | eShu triShu lokeShu yAvadasti yAvaddUraM vyaktyAbhivyApya tiShThati | padapratipAdyamaniruddhAkhyaM rUpaM tAvajjayati muktaH santAvadvayApnoti bhUmyAdilokAnAmadhipatiH bhUtvA yashasvI shrImAMshcha bhavatItyarthaH || 7 || 14 || 1 || R^igityaShyAkSharAtmakaR^igAdipadavAchyaM R^igAdiShu sthitaM pradyumnAkhyaM rUpam.h | gAyatyai gAyatyAH aShyAkSharAtmakadvitIyapAdapratipAdyamityabhiprAyeNAha || etadu haivasyA etaditi || yo gAyatyA etat.h R^igAdistham.h | padaM dvitIyapAdapratipAdyaM veda || sa yAvatI yaM trayIvidyeti || R^igAdiveda trayagataM pradyumnAkhyaM rUpaM yAvadabhivyApya vartate vyaktyAtmanA tAvaddha jayati vyApnoti | R^igAdyAdhipatyAdimAMshcha bhavatItyapi dhyeyam.h | mukhyAdhikArI muktabrahmetyarthaH || 7 || 14 || 2 || vyAna ityatra tyakSharaM j~neyam.h | prANAdivAyusthamaShyAkSharAtmakaprANAdipadavAchyaM saMkarShaNAkhyaM rUpaM gAyatyai gAyatyA aShyAkSharAtmakatR^itIyapAdapratipAdyamiti bhAvena prANa ityAdi svavAkyAtharM vyanakti || etaduhaivAsyA etaditi || yAvadidaM prANIti || prANAdivAyusthasaMkarShaNAkhyaM rUpaM tAvajjayati sarvaprANAdhipatyAdimAMshcha bhavatItyarthaH | shiShyaM prAgvat.h || 7 || 14 || 3 || gAyatrIchaturthapAdapratipAdyamAha || atheti || atha tripAdyuktyanantaraM chaturthaM pAdamuchyata ityarthaH | asyAH gAyatyAH turIyaM padametadeveti yojanA | turIyaM padaM vishinaShyi || darshataM padaM parorajA iti || darshataM pratyakShamiva sthitam.h | rajaH rajoguNAtmakapradhAnAtpara iti vyutpattyA parorajA ityukto vAsudevaH | praNavAkhyaturIyapAdapratipAdya ityarthaH | etadityuktaM kimityata Aha || ya eSha tapatIti || sUryamaNDale sthitvA tapati | yA satvAtmikA ramA tatrastho vAsudevaH etatturIya padamityarthaH | turIyamiti kimityata Aha || yadvA iti || yadvai turIyaM tachchaturthamityarthaH | darshatamiti kimityatastaM vyanakti || darshatamiti || dadR^isha iva hyeSha iti || eShaH gAyatrIchatushcharpAdapraNavapratipAyaH sUryamaNDalastharamAdevIstho vAsudevaH dadR^isha 
iva dR^iShya iva | tadadhInatejaHpuMjasya sUryamaNDaralasya dR^ishyamAnatvAtsopi dadR^isha ivAto darshatamityuchyate turIyaM padamityarthaH | parorajA ityetadvivR^iNoti || parorajA itIti || eSha turIyapAdapraNavArtho vAsudevaH sarvamu rajaH sarvAmeva raMjanAdrajaHshabditAM prakR^itim.h | uparyuparitasyA api uttamaH saMstapati prakAshate | hi yatotaH parorajA ityuchyata ityarthaH | j~nAninaH phalamAha || evamiti || yodhikArI asyAH gAyatyAH etadeva padaM turIyapAdarUpapraNavapratipAdyaM vAsudevaM veda sa evameva shriyA yashasA tapati prakAshata ityarthaH || 7 || 14 || 4 || gAyatrIpratipAdyamuktvA tadabhimAnidevatAmAha || saiSheti || saiShA gAyatrI gAyatyabhimAninI devatA kramAt.h shrIbrahmabrahmANyatmikA etasmiMsturIyaM darshate pade | parorajasi vAsudeve | pratiShThitA tadAshritA | padAnAmarthaH prAguktaH | bhagavadAshritatvameva paramparoktyA vyanakti || tadvA ityAdinA || tadvA etadbhUmitarikShamityAdinoktaM jagatsatye sanharirasminyAtIti vyutpattyA satyanAmake sheShe | pratiShThitaM Ashritam.h | kiM satyamityata uktam.h || chakShurvai satyamiti || satyaM chakShurvai | upalakShaNametat.h | chakShuH sUryamaNDalAbhimAnI vA | iti prasiddhamevaitadityAha || chakShurhi rvai satyamiti || chakShuShaH satyatvaM prasiddhamevetyuktaM darshayati || tasmAditi || tasmAchchakShuShaH satyatvAdeva yat.h yadi | kasmiMshchidarthe | idAnIM vivadamAnau dvAveyAtAmAgachChatAm.h | kimiti ahamadarshamashraupamiti vivadamAnAvityarthaH | ya evAhamadarshamiti brUyAttasmai | etattadIyameva vachanaM shraddadhyAma vishvasemeti | evaM chakShuShaH satyatvamupapAdya tadAshrayamAha || tadvA etaditi || tajjagadAdhArabhUtaM chakShuHsUryamAnisatyanAmakaM sheSharUpaM bale pratiShThitam.h | Ashritam.h | kiM balamityata Aha || prANa iti || prANo mukhyavAyurbalaM vai baladevatA vai | tatsatyaM prANe pratiShThitam.h | tatkuta ityato vyanakti || tasmAditi || ojIyaH shreShTham.h | tadvA etadbalaM gAyatyAM pratiShThitamityapi j~neyam.h | yadarthaM parambaroktA tadidAnImAha || evamevaiSheti || eShA balashabditaprANAdhArabhUtA gAyatrImAninI shrIH | adhyAtmam.h | AtmanAmadhipatau harau | pratiShThitAshritA | kena nimittena sA gAyatrItyaktetyata Aha || gAyAMstatra iti || tadvayanakti || prANA iti || prANA vai gayAstatprANAn.h bhaktaprANAn.h | tatre rakShati | tadyadgayAMstatre | tasmAtprANAnAM rakShaNAdgAyatrInAma tadabhimAnidevyAH shriya ityarthaH shrutyAdau sAvitrIti kAchiduchyate | sA kiM gAyatrI | tadbhinnetyato netyAha || sa iti || parorajA iti prakR^ito hariH yAmevAbhuM sAvitrIm.h | anvAha vadati | saiShaiva gAyatyaiva sa viShNuryasmai brahmaNe tAmanvAha brUte | tasya brahmaNaH prANAnsarvadAputravattrAyate setyarthaH || 7 || 14 || 5 || svayaM gAyatrIM sAvitrImuktvA keShAMchitpakShamanUdyanirAha || tAmiti || eke tAmetAmanuShyumam.h | tatsaviturvR^iNImahe vayaM devasya bhojanam.h | shreShThaM sarvadhAtamaM turaM bhagasya dhImahi | iti dvAtriMshadakSharAtmikAmanuShyuvAkhyAM R^ichaM sAvitrImAhuH | tadvachanaprakAramAha || vAganuShyuviti || tadvAchaM tAM vAchamanuShyuvAkhyAM sAvitrImanapubrUma iti | niShedhati || na tathA kuryAditi || svamatamAha || gAyatrImeva sAvitrImanubrUyAditi || gAyatyupAsakasya phaloktivyAjane gAyatrImahimAnamAha || yadi ha vA iti || evaM vidyadi bahvapi pratigR^ihNAtIva | pratigrahadoShAbhAvasUchanArtha iva shabdaH | tatpratigR^ihItaM bahvapi gAyatyAH ekaM chana ekamapi padaM prati na haiva bhavati | heti nishchayaH | ekapAdavij~nAnaphalAyApi nAlamityarthaH || 7 || 14 || 6 || gAyatyupAsakasya phalAntaramAha || sa ya imAnityAdinA || sa prasiddho | yodhikArI viriJNchaH | imAnpUrNAn.h trInlokAnviShNoH pratigR^ihNIyAt.h | saH asyAH gAyatyAH prathamaM padamApnuyAt.h prathamapAdopAsanAphalamApanuyAt.h | yo brahmA | yAvatI trayIvidyA | tAvat.h tAvatI | viShNutaH ptagR^ihNIyAtsa asyAH gAyatyA etahitIyaM padaM dvitIyapAdoShAsanAphalamApnuyAt.h | atha yaH yAvadidaM prANi chetanajAtam.h | tAvadviShNutaH pratigR^ihNIyAtsvAmI bhavediti yAvat.h | ayA etattR^itIyapAdo pAsanAphalamApnuyAt.h | athAsyAH gAyatyAH | etadeva turIyaM darshataM padaM parorajA ya eSha tapati darshataM dR^iShyamiva sthitam.h | rajasaH pradhAnAllakShmAH paraM yatsUyarmaNDalagam.h | etatturIyaM padaM praNavAkhyachaturthapAdapratipAdyaM vAsudevAkhyam.h | rUpaM kena chana kenApi naivApyam.h | gAyatyAH prathamAdipAdatrayapratipAdyasyAniruddhAdirUpatrayasya trilokAdimAtravyApitayA tadvayApanasambhavepi chaturthapAdapratipAdyo vAsudevaH sarvavyApIti chaturtapAdapratipAdyopasakasya tadvayApanarUpaphalaM naiva labhyata ityarthaH | chaturthapAdopAsanAphalaM kenApi nApyata iti kuta ityata Aha || kuta u etavatpratigR^ihNIyAditi || vAsudevonantatvAdyAvatprapnoti tAvatkutaH pratigR^ihNIyAt.h na kutopi || 7 || 14 || 7 || gAyatyupAsanAprakAramAha || tasyA iti || upasthAnaM mantrakaraNakastutiprakAro nirUpyata ityarthaH | he gAyatritvamekapadI asi | ekaikapAdasya aShyAkSharatvAtpraNavasyApyakArokAramakAranAdabindughoShashAntAtishAntabhedenAShyAkSharatvAtpraNavena saha pAdachatuShyayasyApi pratyekaM gAyatrItvavivakShayochyate ekapadyasIti | pAdaH prattavayuktashchet.h dvipadIti | dvipadyasi | praNavena vinA tripadI asi | sa praNavA chatuShpadyasi | apadyasItyuktaM ityata Aha || na hi sampadyasa iti || brahmaNonyena mukhyato na gamyasa iti apadI asi | 
namaste turIyAya darshatAya padAya parorajase | emupisako yahiShyAt.h yaM dviShyAt.h | asau dveShyaH | adaH kAmitaM mA prApat.h | naiva prApnuyAt.h | asmai dveShyAya asau kAmaH mA samR^iddhi kAmaH mA samR^iddhi samR^iddho mAbhUditi chopAsitA chedgAyatrI | tadA asmai dveShyAyAsau kAmo naiva R^idhyate ha samR^iddho naiva bhavati | yadA tvahamadaH kAmitaM prApaM prApnuyAmiti buddhayA yasmai kAmAya gAyatrImupatiShThate upAste sA gAyatrI tasmai kAmapUrti kariShyatyeveti yojyam.h || 7 || 14 || 8 || upAsitA gAyatrI sarvapratigrahadoShaM hantItyetadAkhyAyikayAha || etaditi || janako ha vaidehaH AshvatarAshviM ashvatarAshvagotrajam.h | buDilanAmakaM tadetadvakShyamANamuvAchaha | bho ahaM gAyatrIviditi yadabrUthAH | tanna | yadi vettha atha tarhi kathaM hastIbhUtaH mUrkhaH sanpratigrahadoShaM vahasItyuvAchetyanvayaH | evamuktaH sa he samrAT.h asyAH gAyatyAH mukhaM prathamAkSharadevatAM na vidAJNchakAra | na j~nAtavAnatohaM doShavAhakosmItyuvAcha | vedapuruShaH svayaM gAyatrImukhamAha || tasyA iti || tasyAH gAyatyAH agniH agnimaNDalago.agraNItvahetunAgninAmagnivarNaH parashurAmaH | mukhaM prathamAkSharadevatA | mukhaj~nAnapUrvakaM gAyatyupAsakasya phalaM dR^iShyAntapUrvamAha || yadi heti || yadyapi bahviva bahvapi tR^iNatUlAdikaM agnAvabhyAdadhati prakShipanti | tatsarvaM sandahetyevAgniH | yathetyupamArtha iva shabdaH | evaM haiva evameva | evaM vit.h | yadyapi bahvipi bahviva pApaM kurute sarvameva tatsaMpsAya bhakShayitvA bhasmIkR^itya svayaM shuddhaH pUto.anyAnapi pavitraM kurvannajaromR^itaH sambhavati || 7 || 14 || 9 || chaturdashabrAhmaNam.h || gAyatyarthatvena prakR^itasya hareH sUryaniShThasyopAsanAntaramAha || hiraNmayeneti || hiraNmayamiva hiraNmayaM jyotirmayam.h | pibatyudakaM tamasaH trAyate jagaditi pAtram.h | hiraNmayena pAtreNa | sUryamaNDalena | satyasya sadguNapUrNasya | sUyarmaNDasthasya tava mukhamupalakSharaM vapuH | sarvadA.apihitamasti | he pUShanpUrNa | tadvapuH | tvaM satyadharmAya satyaM bhagavantaM hR^idaye dArayatIti vyutpattyA tvaddhayAnAdimataM bhaktAya mahyam.h | dR^iShyaye mama tvaddarshanAya | apAvR^iNu apagatAvaraNaM kuru | he pUShanpUrNa | ekarShe sarvaviShayakaj~nAnAdiman.h | yama sarvaniyAmaka | udakAderUtIkaraNAt.h | sUrya prajA patij~neyatayA prAjApatya | rashmIn.h madIyasvarUpaj~nAnAkhyarashmIn.h | vyUha vistAraya | tejaH bAhyavR^ittij~nAnam.h | samUha vistAraya | tathaiveshAvAsyaTIkokteH | tathAcha yatterUpaM kalyANatamaM tadrUpam.h | te prasAdAdahaM pashyAmi | mukhyavAyugatabhagavadupAstimAha || yosAviti || yosau prasiddhaH asau saptamyantamidam.h | asunAmake prANe sthita iti sheShaH | so.aheyatvAdahamityuktaH | asutvameyatvahetubhyAmasmItyuktaH | taM cha pashyAmItyanvayaH | yamasUryAdau sthitasya tannAshena nAshosti kimityata Aha || vAyuriti || yadyapIdaM sharIraM bhasmantaM tathApyamR^ito bhagavAnkutaH aH hariH nilo nilayanamAshrayo yasya saH anilaM anilaH bhagavadAshrito vAyurapyamR^itam.h | amR^itaH kimu paramAtmA | vAyoramR^itatvaM nityaj~nAnatvena j~neyam.h | praNavapratIkaM prArthayate || omiti OM amR^itatvAdiguNayuktaH | R^ito j~nAnarUpa | hare 1 mAmiti sheShaH | smara anugraheNa kR^itaM madIyadhyAnAdikam.h | smara mayyanugrahonmuko bhava | agnipratIkasthabhagavatprArthanAM karoti || agna iti || aMgAkhyadehanetR^itayA.agninAmaka agnisthahare | asmAnsupathA | archirAdimArgeNa | rAye mokShAkhyavittAya | naya prApaya | kutaH he deva | asmAdIyAni | vayunAni j~nAnAni | vidvAn.h jAnan.h | juhurANam.h | asmAnityanuShajyate asmAnalpIkurvat.h pApam.h | asmAt.h paJNchamIyam.h | asmattaH yuyodhi viyojaya | vayaM te tubhyaM bhUyiShThAM bhaktyAdyupetAm.h | namaH nama ityuktiM vidhama karmaH | na tu tatpratikartuM shaknu iti || 
iti bR^ihadAraNyakopaniShadarthasaMgrahe saptamodhyAyaH || 7 || 
etadadhyAyArthaH saptamAdavevoktaH | Adau prANAdiviShayAdidyA Aha || yo ha vA ityAdinA || yodhikArI | jyeShThaM vayasottamam.h | shreShThaM guNata uttamam.h | veda | sa svAnAM sajAtIyAnAM madhye | jyeShThaH shreShThashcha bhavati | ha vai ko vA jyeShThaH shreShThashchatyata Aha || prANo vA iti || prANasya jyeShThayashraiShThayaj~nAnino jyaiShThayAdikaM bhavatItyetadapi jAnataH phaloktyA prANasya jyaiShThayashraiShTha. sAdhayati || jyeShThashcha shreShThashcha svAnAmiti || yodhikArI | evaM vAyorjyaiShThayAdij~nAnino jyaiShThayAdikaM bhavatIti veda sopi svAnAM madhye jyeShThaH shreShThashcha bhavati | na kevalametAvadityAha || api cheti || yeShAM madhye shreShTho bhavitumichChati teShu madhyepi shreShTho bhavatItyartho dhyeyaH | evamagretanakhaNDapaJNchakepi vyAkhyA dhyeyA || 8 || 1 || 1 || vasiShThAH vasatAmuttamaH | vAgvai vAgindriyadevatAvahnirvai || 2 || pratitiShThati | same samadeshe pratitiShThati | durge unnataprade svargAdau | chakShurdevasya pratiShThAtvaM kuta ityataH pratiShThaH hetutvAdityAha || chakShuShA hIti || sampadaM sarvavedAbhisampAttahetum.h | yaM kAmaM kAmayate sa kAmAsmai vedine sampadyate | shrotradevasya sampavvamupapAdayati || shrotre hIti || AyatanamAshraya ityarthaH | janAnAM svajAtibhinnajanAnAm.h | manobhimAninaH sheShAdyAH || 8 || 1 || 5 || prajApatim.h | prajAjananahetum.h | rato vai retobhimAnIvaruNo vai | yaevaM vedeti charamavAkyaj~nAninaH phalaM bhavatItyapi yo veda tasyApi tatphalaM bhavatItyathaH savartra dhyeyaH || 6 || prANasya shreShThatvaM shreShThatvaM 
mImAMsayA samarthitamiti bhAvenAkhyAyikAmAha || te hema iti || ta iti praNavAk.h prabhR^itayaH praguktaprANAdidevAH | ahaM shreyase ahaM shreyAnahaM shreyAnityetadarthe vivadamAnAH vivAdaMkurvantaH | brahma paraM brahma | jagmuH prAptAH | tadbrahma harim.h | nomArakaM madhye ko vasiShThaH vasatAmuttama iti shreShTha iti vA UchurityarthaH | tadbrahma yasminnutkrAnte idaM brahmaNaH sharIram.h | pApIyaH shavakalpaM mante loka iti sheShaH | saH vo yuShmAkaM madhye | vasiShThaH shreShTha ityuvAchetyarthaH || 8 || 1 || 7 || evaM hariNoktA devAH punarAgatya brahmadehasthAH shreShThayavij~naptyai pR^ithak.h pR^ithak.h dehAdutkrAntA ityAha || vAgdhochchakrAmetyAdinA khaNDapaJNchakena || vAk.h vAgabhimAnI deva uchchakrama brahmadehAnnirjagAma | sa vAk.h saMvatsaraM prApya prAvAsaM kR^itvA | Agatya he devAH madR^ite mAM vinA | jIvituM kathamashakata shaktA abhavatetyuvAcha | ityuktAste devAH yathA.akalAH mUkAH avadantaH evamajIviShmetyUchurityanvayaH prANanta ityAdi vyaktam.h | prajAyamAnAH prajAM janayanta ityarthaH | etadvachanaM shrutvA pashchAddehaM pravivesha vAk.h ha kila || 8 || chakShurityAdikhaNDachatuShkayojanApyevaM j~neyA || tachchakShuH | andhAH chakShuShA.apashyanto yathA evamityanvayaH || 9 || 10 || mugdhAH ShaNmAsAbAlA yathetyarthaH || 11 || klIbAH napuMsakAH | aprajAyamAnAH atrajanayantaH || 12 || teShAmashakti prakaTanAnantaram.h | prANaH mukhyavAyuH | utkramiShyanbrahmadevahAdUrdhvaM nirgamiShyansa yathA saindhavaH sindhudeshIyaH | mahAsuhayaH | UrdhvaM gamiShatyanpaT.hvIshashaMkUnpAdachatuShyaye gale cha badhyamAnarajjvA dharANIn.h saMvR^ihet.h unmUlayet.h | evaM haiva evameva hemAnprANAnvAgAdIndevAnsaMbabarha udamUlayat.h | sthAtumashaktAnakaroditi yAvat.h | te sthAtumashaktAH vAgAdidevAH he bhagavan.h motkramIH utkrAnto mAbhUH | tvadR^ite | vayaM jIvituM naiva shakShyAma ityUchuH | evamuktaH prANo vakti || tasyo ma iti || u he devAH | tasya me atibaliShThasya mama baliM pUjAM kuruteti uvAcheti yojyam.h | evamuktAste devAH tathetyachurityarthaH || 8 || 1 || 13 || tathetyuktA devAH pratyekaM svasvAsAdhAraNadharmastadadhIna iti tasmai samarpitavanta ityAha  || sAha vAguvAchetyAdinA || vasiShThAsmi vasatAmuttamAsmIti yat.h tvaM tadvasiShTho.asi tvadadhInaM tadvasiShThatvamityarthaH | evamagre.api yojanA dhyeyA | pratiShThA sthitiheturiti chakShuruvAcheti sheShaH | iti shrotramuvAchetyAdyapi (j~ne)nayam.h | evamuktaH prANa Aha || tasyo ma iti || u he devAH | tasya ma sarvasvAmino mama | kimannaM kiM vAsaH ityuvAcha prANaH | evamuktA devA Ahuryadidamiti | shvakR^imikITapataMgaparyantaM prANibhiryadidaM kiJNchadyate tatte sarvAntaryAmiNaH tavAnnaM yA ApaH pIyante tA ApaH te vAso vastramityUchuriti yojanA | etajj~nAninaH phalamAha || na ha vA iti || yodhikArI evaM dahevairupaklR^iptatvaprakAreNaitat.h sarvaprANibhiradyamAnaM annaM anasyAnnaM veda | asya evaM vedinaH anannaM jagdhaM bhakShitaM na bhavati ha vai | anannaM parigR^ihItaM na bhavati | etadvidvAMso j~nAninaH shrotriyAH ChandodhyetAraH ashiShyantaH annabhojanaM kaNiShyantaH AchAmanti | ashitvAbhuktvA chAchAmanti | tattena bhojanopakramAvasAnayoH kR^itAvachamanenaitaM annamanopetaM kurvanto manyante || tasmAdevaM vidvAnashiShyan.h AchAmet.h | ashitvA chA.a.achAmediti || 8 || 1 || 14 || prathamabrAhmaNam.h || B-K-11
khyAyikApUrvaM vidyAntaramAha || shvataketuriti || aruNAyA apatyaM shnetaketurnAmnA pAJNchachAlAnAM paJNchAladeshIyAnAM pariShadaM sabhAmAjagAma | jibilasyApatyaM jaibiliM pravAhaNAkhyaM rAjAnaM parichArayamANaM bhR^ityaiH paricharyAM kAyantam.h | sa shvataketurAjagAma prApa | rAjA | taM shvetaketumudIkShya dR^iShyA kumArA ita trimAtrArUpaplutisvareNAmantAbhyuvAda uvAcha | sa shvetaketurbhA iti pratishushrAva | prativAchanamuktavAn.h | kimuvAcha rAjetyata Aha || anushiShya iti || pitredAnImanushiShyaH upadiShyosi | kimityabhyuvAdetyanvayaH | anushiShyosmItyuktavAnityAha vedapuruShaH | OM miti hovAcheti || 8 || 2 || 1 || rAjA pR^ichChati || vettheti || yathemAH prajAH prayantyaH prayAntyaH | pretAH satyaH | vipratipadyante vishiShyaM sthAnamApnuvanti | taM prakAraM vettha jAnAsi kimiti paprachCha rAjetyarthaH | vipratipadyantA yiti plutaH prashnadyotakaH | uttaramuktavAn.h kumAra ityAha vedapuruShaH | netIti || na vedmItyuvAchetyarthaH | evamagre.api yojanA dhyeyA | vetthAityatra vettha u iti vibhAgaH | u iti kumArasambodhanam.h | yathemaM bhUlokaM punarApadyante prApnuvanti | sau lokaH evaM tasya vivaNaNaM punaH punaH prayadbhiH gachChadbhiH bahubhirna sampUryatA | yiti | taM vettha kimiti pR^iShThavAniti sarvatra yojyam.h | yatithyAM katamAyAmAhutyAM homAdhArasthalaM hutAyAm.h | prakShipta satyApaH athAdibhUtavishiShyo jIvaH | puruShavAcho bhUtvA puruShAdishabdavAchyaH san.h | samutthAya | janitvA | vadanti vyavaharati | tadvettha kimityarthaH | devayAnAkhyasya pathaH mArgasya | pratipadaM sAdhanaM vA vettha u ityarthaH | pitR^iyANAkhyasya pathaH pratipadaM vA vetthetyarthaH | pratipadamityuktaM vyanakti || yatkR^itveti || pitR^iyANaM vA panthAnaM pratipadyanta ityanvayaH | punaH rAjA vakti || api hIti || martyAnAM manuShyANAM dve sR^itI pitR^iNAmuta devAnaM pitR^iyANadevayAnashabditau dvau mArgau | tAbhyAmidaM vishvaM vidhiniShedhabhayAdejatkampamAnaM satsameti | pitaraM divam.h | mAtaraM bhuvaM cha | mAtaraM bhuvaM cha | antarA | tayormadhye 
yanmArgadvayamastItyAha || aR^iNavamiti || yadR^iShervachaH tadapi kiM tvayA na shrutamiti | evaM rAj~nA pR^iShyaH kumAraH kimuktavAnityata Aha || shrutiH || nAhamiti || ataH atra tvatpR^iShyeShu || 8 || 2 || 2 || atha svapR^iShyArthasya tenAj~nAtatvAdeva | vasatyA vasatyarthaM tavvaj~nAnAya svasamIpe vasatyarthamenaM kumAraM ataH atra tvatpR^iShyeShu || 8 || 2 || 2 || kumAraH shvateketuH vasatimanAdR^itya pradudrA | dru gatau gatavAn.h | sa tataH pradrutaH kumAraH svapitaramAjagAma | Agatya taM pitaramuvAcha | tadAha | bhagavAn.h pUjyo bhavAn.h | no.asmAniti vAva kila evameva kila anushiShyAn.h upadiShyAnuvAcha katha bhavAnsumedha iti chovAchetyanvayaH | yadvA kathamanushiShyanuvAcha | ityuvAchetyeva pUrveNAnvayaH | evamuktaH pitA Aha || kathamiti || he sumedhaH kathaM kiM jAtamityuvacha pitetyarthaH | kumAra Aha || rAjanyabandhuH kShatriyAbhAsaH pravAhaNo rAjA mA mAM paJNchaprashnAnpraShyavyArthAnaprAkShIt.h pR^iShyavAn.h | tataH tatra tanmadhye naikaMchana ahaM vedetyuvAcha kumAraH | evamuktaH pitA vakti || te prashnAH katame kIdR^ishA iti | iha pitR^isamIpe | ima iti vettha yathemAH prajAH ityAdipratIkAni vAkyarUpANyudAjahAra || 8 || 2 || 3 || pitA vakti || sa heti || sa pitovAcha kimiti | he tAta kumAraH | naH smAtsakAshattathA jAnItAH yathA yadahaM kiMchana veda jAnAmi | tattu sarvaM tubhyamavochamiti sa pitovAcheti yojanA | punaH pitA vakti | prehi AgachCha | pratItya rAjAnaM dR^iShyA tatra rAjasamIpe brahmacharyaM vatsyAva iti putramuvAcha pitetyarthaH | putro vakti | bhavAneva gachChatviti | sa pitA gautama AjagAma | yatra pravAhaNasya jaibilerAsa gR^ihamiti yAjyam.h | rAjA kimakarodityata Aha || sa iti || sa rAjA tasmai gautamAyA.a.asanamAhR^itya udakamAharayAJNchakAra AhR^itavAn.h | athodakAharaNAnantaram.h | asmai gautamAyAdhyarM jalena bhAvyAM kriyAM chakAra | taM gautamamuvAcha rAjA | te bhagavate gautamAya varaM dadma iti || 4 || sa gautama uvAcha | me varaM dadma ityeSha varo me tvayA pratij~nAtaH yAM tu vAchaM kumArasyanti samIpe | abhAShathAH tAM me brUhItyuvAcha gautama ityarthaH || 5 || sa rAjovAcha ha | tat.h kumAraM pratyuktaM vachanam.h | daiveShu vareShu viShaye vai tat.h gautama | mAnuShANAM manuShyasambandhinAM aihikAnAM vittAdInAmiti yAvat.h varANAM madhye brUhIti || 6 || sa gautama uvAcha | hastihiraNyasya dvandvaikavadbhAvaH | gA ashvAnAM dAsInAM pravArANAM pravaraNAnAm.h | paridhAnasya veShyanastrasya chopAttaM praptiH no.asmakaM bhavatA vij~nAyate | bahorbahuguNasyAnantasya nAsharahitasyApayarntasyeyattArahitasya hareH bhavAn.h abhyavadAnyo.adAtA no asmabhyaM mAbhUdityuvAcha gautamaH | evamukto rAjA ha he gautama sa tvaM tIrthena nyAyenechChasi vidyAmiti sheShaH | kimiti prashnadyotakaH ichChasI iti plutiH | evaM rAj~nokto gautamo nyAyenaivechChAmi vidyAmityAha || upaimyahaM bhavantamiti || rAjA vakti | shushrUShavaH pUrve prAchInAH vinayavAchaivopayanti sma hA ta upasattiruchiteti | sahopAkIrtyopAyanakathanenovAsa || 8 || 2 || 7 || sa rAjovAcha | tvatputrasyAj~nAnaM mayA prakaTitamiti hetoH nosmAnmAparAdhyaH aparAdhino mA kuru | tava pitAmahAshcha na kurvantu | vidyAM stauti || yatheti || iyaM paJNchAgnividyA itaH pUrvaM kasmiMshchana brAhmaNe | novAsa na sthitA | tAM tvahaM tubhyaM vakShyAmIti | ko hyevaM vinayena bruvantaM pratyAkhyAtumarhatIti rAjovAchetyarthaH || 8 || yatithyAmAhutyAM hutAyAmApaH puruShavachaso bhUtvetyasyottaraM paJNchamakhaNDe vivakShuH prathamAhutyAdikaM pUrvamAha khaNDachatuShyayenAsAvityAdinA || asau vai lokaH dyulokaH agniH jIvarUpahaviH prakShepasthalatvAdagnirityuktaH | asau vai lokapadena dyulokastho nArAyaNaH attIti vyutpattyA.agnirityuchyate | sa eva cha nArAyaNaH punarAdityAdipaJNchasu | tattannAmavAchyaH sannArAyaNAdirUpeNa paJNchadhA tiShThatItyAha || tasyeti || tasya dyulokasthasya nArAyaNasyAditya evAdatta iti vyutpattyA Adityastho nArAyaNa nArATaNAtmA samedhanAtsamichChabdavAchyaH samit.h samadgataH | ramaNAchChAmanAchcha rashminAmA | rashmiShu sthito nArAyaNavAsudevAtmA dhR^imaH | shatrUNAM dhUtkArahetunA dhUmanAmA dhUmagataH | ahInatvahetunA ahaH ahaH shabdavAchyaH sannahargato nArAyaNasaMkarShaNAtmA archiH archyatamatvahetunA archirnAmA archisthaH | AdeshanahetunA diN^.hnAmA dikShustho nArAyaNapradyumnAtmA aMgArAH svAMgaratatvahetunAMgAranAmAMgArasthaH | atra sarvatrAnyagatabahutvasyeshAyattatvAttadadhInatvAdarthavaditi nyAyena svAtantAbhiprAyeNa tattanniShThabhagavati bahuvachanaM j~neyam.h | bahurupatvAdvA | avAntaraM dishatIti hetunAvAntaradiN^.hnAmAvAntaradikstho nArAyaNAniruddhatmA viShphuliMgAH viShvaktvahetunA visphuliMganAmA viShphuliMgagataH | tasmin.h dyulokage nArAyaNe etasminpratyekamAdityAdipaJNchAtmA sthitregninAmake devAstattv.abhimAninaH shraddhAM shraddhApUrvakaM yaj~nAdikataM jIvaM juhvati prakShipanti | tasyA Ahutyai AhuteH AhUyatetyihutiH | tatra kiyatkAlaM sthityanantaraM puNyakShaye sati jIvaH tasmAddhomAdhArasthAnAt.h dyulokAtsomo rAjA sambhavati chandramaNhalastho bhavati | devAH chandresthApayantItyarthaH | somarAjabhavanaM nAma tatsAyujyAdikaM yathAdhikAraM dhyeyam.h | tadAha sUtre tatsvAbhAvyapattirupapatteriti || 8 || 2 || 9 || parjanyaH paraM janayatIti parjanyanAmA medhavakragato vAsudevaH agniH 
agninAmA jIvaprakShepasthanaM saMvatsaraH samyagvatsAtramayatIti saMvatsaranAmA saMvatsarasthaH vAsudevanArAyaNAtmA | samidityAdi prAgvat.h | anyairabharaNIyatvahetunA abhranAmA.abhrastho vAsudevAsudevAtmA dhUmaH | visheSheNa dyotata iti vidyunnAmA vidyudgataH vAsudevasaN^kaSharNAtmA archiH | ashanAdbhakShaNAdashaninAmA ashanistho vAsudevapradyumnAtmA aMgArAH | nihAdanAdgarjanAddhetoH hrAduninAmA hrAdunistho vAsudevAniruddhAtmA | viShphuliMgAH | bahuvachanaM prAgvat.h | tasminvAsudeve etasminnArAyaNAdirUpeNa paJNchadhA sthite agnau jIprakShepasthAne somaM rAjAnaM somarAjAntaHsthApi taM puNyakR^itaM jIvaM devAstveshAH juhvati prakShipati | tasyA Ahutyai | prAgvadartho.asya dhyeyaH | vR^iShyiH sambhavati vR^iShyistho bhavati | vR^iShyau sthApayantItyarthaH || 8 || 2 || 10 || ayaM vai lokaH martyalokaH tallokasthaH tannAmA saMkarShaNaH agniH prathitatvAtpR^ithivInAmA pR^ithivIgataH saMkarShaNanArAyaNAtmA samit.h | adanAdagninAmA gnisthaH saMkarShaNavAsudevAtmA dhUmaH | ratikaratvAdrAtrinAmA rAtristhaH saMkarShaNasaMkarShaNAtmA archiH | chandramAH AhlAdanAchchandramAnAmA chandrAntaryAmI saMkarShaNapradyumnAtmA aMgArAH | asya kShatramanyannAstIti nakShatranAmA nakShatrasthaH saMkarShaNAniruddhAtmA viShphuliMgAH bahuvachanaM prAgvat.h | tasminmartyalokasthasaMkarShaNe etasminnArAyaNAdi paJNchadhA sthite agnau homAdhAre.agninAmake devAH vR^iShyiM vR^iShyau sthApitaM jIvaM juhvati | prakShipanti | tasyA Ahutyai prAgvat.h | annaM sambhavati | oShadhipraveshadvArA adyamAnapadArthAntargatatayA devaiH prakShipyata ityarthaH || 8 || 2 || 11 || puruSho vA agniH | kitR^ijIvarUpapuruShagataH jagatpUrayatIti puruShanAmA pradyumnaH agniH adanAdagninAmA homAdhArabhUtaH | tasya puruShanAmnaH pradyumnasya puruShagatasya | vyAttaM AsyotpATanaM vyAttanAmA vyAttasthaH pradyumnanArAyaNAtmA samitpraNanAtprANanAmA prANAntaHsthaH pradyumnavAsudevAtmA dhUmaH | vaktIti vAN^.hnAmA vAchigataH pradyumnasaMkarShaNAtmA archiH | chaShya iti chakShurnAmA chakShuShi sthitaH pradyumnAtmA aMgArAH | R^iNotIti shrotranAmA shrotrasthaH pradyumnAniruddhatmA viShphuliMgAH | tasminnityAdi prAgvat.h | retaH retaso.antaH sthApyate devairiti yAvat.h || 12 || yoShA vAgniriti || yoShiti sthitaH tannAmA.aniruddhogniH tasya yoShiti sthitasyAniruddhasyagninAmnaH upasthitatvAdupasthanAmna upasthastha aniruddhanArAyaNAtmA samit.h lomAni | lopakatvAllomanAmA lomasthoniruddhavAsudevAtmA dhUmaH | yApayati nayati cheti yoninAmA yonisthoniruddhasaMkarShaNAtmA archiH | yadantaH karoti yonyantaHkaraNakartA aniruddhapradyumanAtmAM.agArA abhinanandayatItyabhinandA upamantraNam.h | tatkartA.aniruddhAniruddhaH viShphuliMgAH | tasminnityAdi prAgvat.h | reto retontargataH puruShaH puruShAdipadavAchyaH sanbhUbhau jAyata ityatharH | sa jAto jIvati yAvajjIvati yAvatkAlaM jIvanaM klaptaM tAvajjIvatItyarthaH | atha jIvanakAlasamAptyanantaraM | yadA mriyate prANAntyajatItyarthaH | rAjA svakR^itaprashnapaJNchakamadhye yatithyAmAhutyamiti chaturthaprashnaM yoShAkhyapaJNchamAgnirUpaM prathamadvitIyAdichaturagnyuktipUrvamuttaritaM kR^itvA.adhunA vettha yathemAH prajA ityAdinA kR^itAvashiShyaprashnachatuShyayasyottaraM tadupayuktaShaShThAgnyuktipUrvamAha || atheti || mR^ityanantaram.h | enaM jIvam.h | agnaye haranti | tasya prasiddhasya ShaShThAgneH samit.h kAShThAdirAshiH | bhAsvaravarNojyAtirmayadehaH || 8 || 2 || 14 || ya evamuktaprakAreNaitadagnisvarUpaM viduH | ye chAmI araNye shraddhAM satyaM satyavachanamupalakShaNaM nivR^ittarmAnuShThAnapUrvaM brahmopAsate te ubhayepyarchirabhisambhavanti archilokaM prApanuvanti | tadAha sUtre archirAdinA tatprathiteriti archiSha iti paJNchamI | archiloke kiyatkAlaM sthitvA tato.aharabhisambhavantIti kriyApadaM sarvatra yojyam.h | aharabhimAnidevaM prApnuvantItyarthaH | evamagre.api j~neyam.h | ApUryamANapakShaM pUrvapakShAbhimAninam.h | udaN^.httarataH yAnmAsAnAdityaH eti uttarAyaNAbhimAninamiti yAvat.h | vaidyutaM vidyunmAnilokam.h | tAnvaidyutAn.h tallokagatAn.h | mAnavaH puruSho vAyuretya | brahmalokAngamayati | te brahmalokagAsteShu brahmalokeShu | parAvataH brahmAyurlakShaNaparAvato varShAnvasanti | teShAM na punarAvR^ittiriti || 8 || 2 || 15 || evamAdyaprashnottaramuktvA vettho yathemamiti dvitIyaprashnasyottaramAha || atheti || arthAntare.athashabdaH | ye yaj~nena jyotiShyomAdinA | dAnena satpAtredravyatyAgena | tapasA kR^ichChrachAndrAyANAdinA | pravR^ittakarmaNoti yAvat.h | lokAn.h jayanti prApnuvanti | te mR^ityanantaraM | dhUmaM dhUmAbhimAnilokaM | abhisambhavanti prapnuvanti | evamagre.api j~neyam.h | takShiNetyavyayam.h | dakShiNato yAnShaNmAsAnAditya eti | dakShiNAyanalokamabhisambhavantItyarthaH | annaM bhavanti tarpakA bhavanti devAnAM sevakA bhavantItyarthaH | annaM bhavantItyetadvayanakti || tAMstatreti || tAMstatra devA bhakShayanti
 | kathaM somaM rAjAnaM somalatAM ApyAyasva ApyAyayanti | apakShIya svApakShAyanti | evamenAMstatra bhakShayantIti yojanA | teShAM chandrasthAnAM | tadadR^iShyam.h | yadA paryavaiti samAptaM bhavati | athAnantaram.h | imamevAkAshamabhiniShpadyante prApanuvanti | AgatiprakAramAha || AkAshAdvAyumityAdinA || annaM adyamAnapadArthAntargatA bhavanti | tadanantaraM bhojanadvArA puruShAgnau hUyante | tato.agnau hUyante | tato retodvArA mAtaraM pravishya jAyante | te lokAnpratyutthAyinaH udgachChantaH evamevAnuparivartate punaH punaH 
saJNcharanti | etenAdyadvitIyaprashnadvayaparihAreNa vettho devayAnasyetyAdinA kR^itaprashnadvayasyApi parihAra ukto dhyeyaH | tatra ye shraddhAM satyamityAdinA yaj~nena dAnenetyAdinA cha pratipadaM vettheti kR^itasAdhanaprashnasya parihAraH | brahmalokeShu | pitR^ilokAchchandramityanena vipratipadyanta iti kR^itavishiShyasthAnaprAptiprashnasya parihAraH | vettho yathemaM lokaM kena nimittena punarApadyanta iti prashnasya na sampUryata yiti prashnasya cha teShAM cha tAtparyaM vetthemamevAkAshamityAdinA parihAro dhyeyaH | devayAnapitR^iyANarUpamArgadvayasAdhanAj~nAnAM svarUpamAha || atha ya iti || panthAnau tatsAdhane cheti yojyam.h | te kITAdayo bhavantItyarthaH || 8 || 2 || 16 || dvitIyabrAhmaNam.h || uktA vidyAH grAsAbhAvena anuShThAtumashakyA iti tadarthaM kAJNchana vidyAmAha || sa ya satyAdinA || yodhikArI | mahat.h mahattvaM aihikAmuShmikaM rUpam.h | prApnuyAmiti kAmayeta | sa udagayane uttarAyaNe | ApUryamANapakShasya (pUrvapa)shuklapakShasya puNyAhe puNyatithau dvAdashAham.h | homadivasAt.h dvAdashadivasaparyantaM upasadbratI | upasallakShaNavratavAnbhUtvA | audumbare udumbaravikAre | kaMse chamase vA | chamasAkhyapAtravisheShe vA | sarvauShadhaM sarvauShadhisamudAyam.h | phalAnItIti shabda AdyarthaH | phalAdIni | sambhR^itya AnIya | parisamUhyamelayitvA | parilipya | kuNDamiti sheShaH | tatrAgnimupasamAdhAya | darbhAnparistIryAvR^itAjyaM homyAjyam.h | saMskR^itya | puMsApulliMgavAchyena punarvasyAdinakShatreNa | savarauShadhInAM mantham.h | AloDitaM piShyaM saMnIya samIpamAnIyAjyaM juhotItyanvayaH | homamantravAha || yAvanta iti || he jAtavedastvayi yAvanto devAstiryaJNcho madhye sthitAH santaH puruShasya kAmAghnanti tebhyo bhAgadheyaM havirbhAgam.h | juhomi dadAmi | te tR^iptAH santaH mA mAm.h | sarvaiH kAmaistarpayantu svAhA | yA tirashchI ahaM vidharaNI | vighnakartrIti | nipadyate | tAM tvA saMrAdhinInAmikAm.h | ghR^itasya dhArayA ahaM yaje svAheti || 8 || 3 || 1 || prANAdiviShayahomAnAha || jyeShThAyeti || saMsravaM dhArAmavanayati hutashaShaShaM manthe piNDe nikShipedityarthaH | jyeShThAyetyAdeH kortha ityataH prANa eva jyeShThashreShThashabdArtha ityAha || prANAya svAheti || evamagrepyarthA dhyeyaH || 2 || prANAdiviShayahomamuktvA prakArAntareNa homamAha || agnaye svAhetIti || bhUtAya utpannAya | bhaviShyate utpatsyamAnAya || 3 || manthaM spR^iShTvA japyaM mantramAha || athainamiti || enaM manthamabhimR^ishati spR^ishati | kimiti | bhramadasItyAdinA mantreNAntaHstho hariH stUyata iti j~neyam.h | vibhurasi vyAptosItyarthaH | saMvargo vAyurasi || 4 || manthamuddhR^ityajapyamantramAha || atheti || enaM manthamudyachChatyUrdhvaM dhatte | AmaM shyAmaM hi te mahItyAdi mantreNashapi manthastho harirevochyate || 5 || manthamakShaNaM mantrapUrvakamAha || atheti || atha japAnantaraM enaM manthamAchAmati | atti | savituH jagatprasavituH | tat.h vareNyaM varaNIyamiti | sAvityA ekapAdaH | madhu bhadramudishya | vAtAH vAyavaH | R^itAvaH | R^itAyate R^itAyantu pavantu | madhu uddishya sindhavaH nadyaH kSharanti pravahantu | oShadhIH oShadhaH | no.asmAkaM mAdhvIH bhadrAH santviti mantramuktvA bhUH svAhetyAchAmatItyarthaH | emavagrrepi sAvityA ekaikaM pAdaM madhumatyAH pAdatrayaM chochchArya bhuvaH svAhA svaH svAhetyAchAmatItyAha || bharga iti || devasya bhargaH bharaNagamanashIlam.h | vareNyaM rUpam.h | dImahi dhyAyema | naktaM rAtriH madhvastu | uta kiJNcha uShasaH sakAshAnmudhu bhadramastu | pArthivaM rajaH madhumat.h madviShaye bhadropetamastu | nosmAkaM pitA dyauH madhvastviti mantramuktvA bhuvaH svAhetyAchAmatItyarthaH | yaH naH dhiyaH prachodayAt.h prerayettasya devasyetyarthaH | no.asmAkaM vanaspatiH madhumAnastu | sUryo madhumAnastu | nosmAkaM gavo mAdhvIbharvantu | ityuktvA svaH svAhetyAchAmatItyarthaH | sAvitrIpAdena madhumatyA bhUrAdivyAhR^ityA cha trivArabhakShaNaM uktvA sarvA cha sAviॅtrIshabditagAyatrIM sarvAshcha madhumatIH sarvAshcha vyAhR^itIrjaptvA bhakShayedityAha || sarvAMcheti || sAvitrIshabditAM gAyatrImityarthaH | anvAhetyasya savAshcha madhumatIrityatrApyanvayaH | ahamevedaM sarvaM bhUyAsaM svayogyasarvapUrtimAn.h bhaveyamityuktvA sarvAM gAyatrIM sarvAmadhumatIshchanUchya bhUrbhuvaH svaH svAhetyantata Achamya manthaM bhakShayitvA pANI prakShAlya agnijaghanenAgnyapekShayA nIchasthale | prAk.h shirAH saMvishati | prAtarAdityamupatiShThate | dishAM digavasthitaprANAnAM madhye ekapuNDarIkamasi mukhyashreShThosi | manuShyANAM madhye ahamekapuNDarIkaM shreShTho | bhUyAsamiti mantreNopatiShThata ityarthaH | yadi yadA etamagniM jaghanenAsInaH agnito nIchasthAne sthito vartate | tadA vaMshaM etadvidyopadeshakAchAryaparamparAlakShaNaM japati japet.h || 8 || 3 || 6 || japyaM vaMshamAha || taM haitamiti || tametam.h nirmANakramasahitaM manthamuktvA tasya ya enaM shuShka ityAdimahimAnaM chovAchetyarthaH | aruNyA apatyamAruNiH | uddAlako nAmataH shuShkepi sthANau enaM manthaM niShiJNchet.h | tadA jAyeraMchChAkhAH praroheyuH palAshAni parNAni | iti shabdasyovAchetyanvayaH || 8 || 3 || 7 || etamu haivetyAdikhaNDapaJNchakepyevamevArtho dhyeyaH | madhukAyamadhukanAmne paiMgyAya piMgasya putrAya || 8 || 3 || 8 || chUlAya bhAgavittaye chUlanAmne bhagavittiputrAya antevAsine shiShyAya evaM manthaprakAramuktveti sarvatra dhyeyam.h || 9 || jAnakaye janakasyApatyAya AyaH sthUNAya AyaH sthUNanAmne chUlo nAmAtaH bhagavittasyApatyaM uvAchetyarthaH || 10 || 
satyakAmAya satyakAmanAmane jAbAlAya jabAlAputrAya || 11 || tametaM manthanirmANaprakAraM aputrAya putrabhinnAyAntevAsine vA | na brUyAt.h | audumbare kaMse chamase vetyAdi pUrvoktavAkyApekShitamanuktaM bhAgamAha || chaturaudumbara iti || upanthinyau araNI | aNupriyaMgava ityatra aNavaH shAmAkAH masurAshchetyAdi trayaH shabdAH dhAnyavisheShArthakAH | tAnvrIhyAdIn.h piShyAn.h chUrNitAndadhimadhughR^itadravyeShUpasiMchati mathitaM kR^itvAjyasya juhotyAjyasya bhAgaM juhotItyarthaH || 8 || 3 || 13 || iti tR^itIyaM brAhmaNam.h || anenopaniShaduktavidhAnena jAtaH putraH svargApavargayogyo bhavatIti bhAvena tR^itIyakhaNDAdau tasyA vedirityAdinA gR^ihiNAM vAmadevAkhyaM yaj~naM vaktuM tadupayuktamAha || eShAmityAdinA || 8 || 4 || 1 || yadarthaM retasaH shraiShThayamuktaM tadAha || sa heti || sa prajApatibrAhmA ikShAJNchakre AlochitAvAn.h | kathamasmai aya retasaH | pratiShThAmAdhAram.h | kalpayAni hanta haShare itIkShAMkR^itavAnityarthaH | sa evamIkShAvAn.h striyaM sasR^ije sR^iShTvA adhaH kR^itvopAsta tasmAdadyatanopi striyamadhaH kR^itvopAsIta | sa evamupAsInaH prajApatiH etaM prAMchaM prakkAlInaM grAvANaM grAvanibham.h | reta AtmAna eva svadehAdeva | samudapArayat.h niShkAsayet.h | tena niShkAsite na retasA enAM striyaM abhyasR^ijat.h saMyojitavAn.h || 2 || tasyAH striyAH upasthaH vediH lomAni barhiH charmacharmaNI adhiShavaNaphalake madhyato madhyadeshe vidyamAnau muShkau vR^iShaNau | samidhau tasya phalamAha || sa yAvaditi || ya evaM vidvAnprajApatinaivamanuShThitamiti vidvAn.h tadA bhagavanmanaskaH svastriyamadhaH kR^itvopasAsaM saMgaM karoti saH vAjapeyena yAgena yajamAnasya bhagavantamArAdhayataH | suprasiddho yAvAMlloko bhavati tAvAn.h | asya j~nAnino bhagavanniShThasya | loko bhavati kiM cha ya evaM vidvAn.h AsAM bhujyamAnastrINAM sukR^itam.h | vR^iMkte Adatte cha | atha chetyarthAntare | ya idamavidvAnadhopahAsaM charati | asya puMsaH sukR^itaM striyaH vR^iMjate | svIkurvanti || 8 || 4 || 3 || evamuktaprakAreNopahAsaprakAraj~nAnapUrvamupahAsacharaNaM shreyaH sAdhanamityetaddhR^iddhasaMmatyA draDhayati || etaddha smeti || tadetat.h | uktarUpo pahAsaprakAraM vidvAnAheti vAkyatrayepyartho dhyeyaH | manitrayepyartho dhyeyaH | munitrayeNApi kimuktamityata Aha || bahava iti || bahavo maryA martyAH brAhmaNAyanAH brAhmaNA ivAcharantaH brAhmaNAbhAsA iti yAvat.h | nirindriyA visukR^ito vigatasukR^itAH asmAllokAtprayanti te ke ityata Aha || ya idamavidvAMsa ityAdi || ityAheti pUrveNAnvayaH | upahAsaM vinA retaHskandane prAyashchittaM vaktumAha || bahuvA iti || suptasya vA jAgrato vA idaM bahuretaH skandatIti || 4 || tadA kartavyaM prAyashchittamAha || taditi || tadretobhimR^ishet.h | spR^ishet.h spR^iShTvAbhimantrayetetyarthaH | mantramAha || yanme.adyeti || me yadretodya p.athivImaskAntsIt.h | yadoShadhIrapyasarat.h prApnot.h | yadapaH prApnottadidaM reta Adade || tatra mAntramAha || punariti || mA mAM indriyaM punaretu tejaH punarmAmetu bhagaH punarmAmetu | dhiShNyo nAmAgniH mAmetu AgatAnIM dviyAdIni yathAsthAnaM kalpantAmityanAmikAMguShThAbhyAmAdAyAntareNa stanaustanayormadhye bhruvau bhrurvormadhye vA nimR^ijyAt.h limpet.h limpeta || 8 || 3 || 5 || prayashchittaprasaMgAdanyasyApi tadAha || atha yadIti || udaka AtmAnaM svadehaM paripashyetpratibimbapashyedityarthaH | tatpratibimbabatayApariNataM udakaM abhimR^ishet.h spR^ishet.h | abhimantrayet.h | tatramantramAha || mayIti || astviti sheShaH | spaShyorthaH | strIbhirupahAsyotthaM bhAvamAha || shrIriti || strINAM madhye yat.h yA malodvAsAH R^itumatI eShA shrIH shobhanA | ha vai prasiddhiH | tasmAt.h strItvAdyashasvinImalavadvAsasaM snAnAdishuddhAmiti yojyam.h | abhikrayet.h | saMgamArthaM vededityarthaH || sA evamupamantritA strI | asmai puMse | kAmaM upahAsaM na dadyechchet.h | enAM striyamavakrINIyAt.h | shikShAntaraM chAha || sA chediti || atikrAmet.h | atikramya tyaktvA gachChet.h | gamane vaktavyamAha || indriyeNeti || madIyenendriyeNa yashasA te yasha Adade gR^ihNAtIti vAchyamityarthaH | tataH ayashA eva sA bhavatItyarthaH || sA chediti || indriyeNa madIyena yashasA cha te yasha AdadhAmIti vAchyaM puMsetyarthaH | tataH kiM bhavatItyata Aha || yashasvinA veti || dampatI iti yojyam.h || upahAse itthaM bhAvAntaramAha || sa yAmiti || eShA | mA mAM kAmayIteti yAm.h | sa pumAnichChettasyAmarthaM shishnam.h | niShThAya nidhAya | mukhena mukhaM ndhAya asyA upasthamabhimR^ishya spaShTvA japet.h | tatra mantramAha || aMgAdaMgAditi pratyaMgAtsambhavasi hR^idayAdadhijAyase | he agaM retontargatabhagavannaMgAnAM sArosIti sa tvaM kaShAyosi yAmamumayi digdhaviddhAmiva digdhA auShadhalipteva viddhAM paravashAmiva Adade sampAdayeti japedityarthaH || 9 || upahAse itthaM bhAvAntaramAha || atha yAmichChediti || abhiprANya shvAsaM muktvA apAnyAtsaMgR^ihNIyAt.h | tatra jApyamantramAha || indriyeNeti || madIyenendriyeNa madIyena chetasA te reta Adade iti japannabhiprANyApAnyAdityarthaH | sA tathaiva garbhahInaiva bhavatItyAha || aretA eva bhavatIti || 10|| atha yAmiti || yAgarbhaM dadhItetIchChedityatharH | apAnyashvA samAdAya abhiprANyAchChvAsaM muJNchet.h indriyeNetyAdi prAgvat.h | AdadhAmi prakShipAmi || 1 || upahAsaprayuktamAbhichAramAha || atha yasyeti || jAyAyai jAyAyAH jAraH syAt.h | taM cha dviShyAt.h AmapAtre apakvapAtre | agnimupasamAdhAya | pratilomaM sharabahiMstIrtvA prastIrya | tasminnagnau etAH 
sharamuShyIH sharastaMvAni | sarpiShAktAghR^itArdrANi | pratilomAH pratilomAni | juhuyAt.h | homamantramAha || mameti || mama samiddhe sandIpte | bhAryAgnAvitisheShaH | ahauShIH hutavAnabhUH reto nihitavAnabhUH | asAviti jArasya nAmarUpAdi nirdeshaH | ado nAmA ado rUpaH tvamahauShIH | te tAdR^ishanAmarUpAdimataH tava prANApAnA vAdade gR^ihNAmIti | evamagrepyartho dhyeyaH | iShyAsukR^ite | anyebhyopi dR^ishyata iti dIrghaH | iShyaM yajanaM sukR^itaM snAnadAnAdikaM puNyaM AshAparAkAshau AshA abhilAShaH parAkAshaH tejaH sa cha homo amogha eva bhavatItyAha || sa vA iti || sa eSha jAraH nirindriyaH ajitendriyaH | vigatasukR^itaH asmAlloddehAtpraiti | evamuktaprakAreNAbhichAraM vidvAnbrAhmaNaH yaM shapati sopi nirindriyAdirbhavatItyarthaH | tataH kimityata Aha || tasmAdi i|| evamuktaprakAreNAbhichAraM vidvAn.h shrotriyasya dAreNa striyA nopahAMsaM kuryAt.h | nechChedunechChedapi | upahAsakaraNe bAdhakamAha || evamiti || evaM vit.h abhichAravit.h | upahAsaM shrotriyadAreNa karoti chetparaH vairI bhavatItyarthaH| striyo rajasvalAtvaprAptau kartavyamAha || atheti || yasya jAyA ArtavaM rajaH vindet.h prApnuyAt.h tyahaM tridinaM kaMsenAkharvapAtreNa pibet.h ahatavAsAH adhautavAsAH | enAM vaShalaH shUdraH vR^iShalI shUdrA vA nopahanyAt.h na spR^ishat.h | trirAtrAnta Aplutya snAtvA vrIhIn.h dhAnyAni avaghAtayet.h || atha yAmichChedgarbhaM dadhIteti prakR^itaputrArthaM kartavyamAha || sa ya ichChediti || yaH sa garbhakartA me putraH shuklo gauro jAyeta vedamekamanubrUvIta sarvamAyuriyAditIchChet.h | sa kShIraudanaM pAchayitvA sapriShmantamashnIyAtAM dampatI iti yojyam.h | janayita vai tAdR^ishaM putraM janayitumIshvarau samarthau bhavata ityarthaH || 8 || 4 || 14 || kapilo lohitaH lohitatvaM cha piMgalatvenetyAha || piMgala iti || shiShyaM pragvat.h || atha ityAdi khaNDachatuShyayepi pUrvavadyojanA | udaudanaM udakapakvamannam.h || 16 || duhitA putrI || paNDitA abhij~nA || 17 || vijigItho jetA samitiMgamaH sabhApraveShyA | shushrUShitAM shrAvyAM vAchaM bhAShitA vaktA | mAMsamishritamodanaM mAMsaudanaM kimIyaM mAMsamityata Aha || aukSheNeti || aukSheNa govR^iShasambandhinA ArShabheNa balIvardasambandhinA vetyarthaH || 18 || satputrotpattyupayuktaM homamAha || athAbhiprAtareveti || prAtareva sthAlIpAkAvR^itAjyaM sthAlIpAkaM avR^itAjyaM homAjyaM cha dvandvaikavadbhAvaH tarbhairveShyayitvA sthAlIpakasyopaghAtaM sthAlyAM pakvacharorbhAgaM juhoti | homamantramAha || agnaya ityAdinA || satyaprasavAya satputrajanayitre | hutavA hutasheShamuddhR^itya prAshnAti svayaM prAshyetarasyAH jAyAyai prayachChati dadAti | prakShAlya prANI udapAtraM pUrayitvA tena puNyAhodakenainAM trirabhyukShati | abhyukShaNe mantramAha || uttiShTheti || he vishvAvaso gandharva ataH madbhAryAtaH uttiShThaH anyAmudvAhyAmichCha patyA mayA saha jAyAMsaM yojayetyarthaH || 19 || vishvAvasuprArthanAnantaraM bhAryA prativaktavyaM vaktumAha || athenAmiti || abhipadyate prApnoti | vaktavyamAha || ohamiti || amaH ahamasmi tvaM sA asi vAgvai sA.ama eShaH sA cha amashcheti sAmeti pUrvatra tR^itIyAdhyAye uktatayAhaM prANasaMnidhiyutaH tvaM vANIsannidhAnayutAsItyarthaH | evamagre.api | vyatyAsenApyAha || seti || tvaM sA ahaM amosmIti brUyAdityarthaH| evaM sAmetyavAntaraM vibhAgenoktvA idAnImavibhAgenAha || sAmeti || ahaM sAmAsmi tvaM R^igasi dyaurahaM pR^ithivI tvaM ehi AgachCha | tau evamardhanArIpumAtmanA sthitasAmargAdishabdavAchyavANIvANIshasannidhiyutAvAvAmiti sheShaH | saMrabhAvahai saMraMbhaM upahAsaM kuvarH | retaH saha dadhAvahai militaM kurvaH | kimarthaM putrAya puMnAmakanarakAt.h trAtre vittaye viditre puMse j~nAnADhyaputrotpattaya iti yAvat.h || 8 || 4 || 20 || evaM tAM pratyuktyanantaraM kartavyamAha || atheti || anantaraM dyAvApR^ithivI vijihAthAm.h | ohAk.h tyAge vibhakte bhavatamiti mantreNa asyA UrU vihApayati vibhaktau karoti | tasyAmarthaM guhyendriya niShThAya nidhAya mukhena mukhaM sandhAya triH trivArametAM anulomAM shira ArabhyAnumArShyihastenAnumArjanaM karoti | tatra mantramAha || viShNuriti || viShNurvAsudevAtmA yoniM kalpayatu shuddhAM karotu | tvaShyA tvaShyR^inAmakaH saMkarShaNaH rUpANyaMgAni piMshatu karotu | prajApatiH pradyumnaH AsiMchatu reta iti yojmam.h | dhAtA.aniruddhaH te garbhaM dadAtvityanena mantreNAnumR^ijyAdityarthaH | taduktaM yoniklR^iptirvAsudevAdrUpaM saMkarShaNAdbhavet.h | AsekakarmapradyumnAdaniruddhAchcha dhAraNamiti ChAndogyabhAShye dvitIyAdhyAye | sinIbAlI chaturdashImishritA amAvAsyA taddevatA pratyuchyate | he sinIvAli bhargaM dhehi kuru | pR^ithuShyuketi kAchiddevatA tasyAH sambuddhiH | ashvinau kR^iShNarAmau padmamAlinau kR^iShNarAmau tathAshvinAviti ChAndogyabhAShyokteH | devau te garbhaM nirmanthatAM mathnataH | ataH dashame mAsi sUtave putraprasavAya | tvaM vayaM havAmahe | taM te garbhamityuktaM sadR^iShyAntamAha || yatheti || pR^ithivI yathA agnigarbhA bahuvIhiH | asAvityasya buddhisthaitannAmakaitadguNakaitadrUpaM bhargamityevaM prAguktashaklapiMgalAdirUpAdinirdeshorthaH || 22 || prasavakAle kartavyamAha || soShyantImiti || adbhirabhyukShati tatra mantramAha || yatheti || yathA vAyuH puShkariNIM sarovaraM sarvata eva samiMjayati kampayati | tathA te garbhaH sUtikA vAyunA ejatu sthAnAchchalatu | tadanantaraM jarAyuNA vaitu adhaH patatu | indrasya indreNAyaM vajo garbhadurgaH sArgalaH nirodhasahitaH saparishrayo rakShakasahitashcha kR^itaH | he indra taM vrajaM nijarhi 
nivartaya | garbheNa saha sAvarAM iti mantreNa abhyukShatItyarthaH || 8 || 4 || 23 || prasavAnantaraM kartavyamAha || jAta iti || aMke putraM samAdhAyetyarthaH | kaMse pAtravisheShe pR^iShadAjyaM saMskatAjyaM sannIya nikShipya | pR^iShadAjyasyopaghAtaM bhAgaM juhoti | homamantramAha || asminniti || asminsvagR^ihe edhamAno vardhamAnaH sahasraM puShyAsaM bhUyAsaM asyemAmupasadyAM prAptiM prajayA pashubhishcha saha mA chChetsIH na Chedaya | svAhA mayi sthitAnprANAnmanasA saha tvayi juhomi tyadviShayAnkaromi svAhA | karmaNA yadatyarIricham.h | yadadhikaM yadvA nyUnamihAkaram.h | tatsarvaM vidvAn.h jAnansviShyakR^innAmAgniH no.asmAkaM sviShyaM atyantamiShyam.h | suhutaM karotu svAheti mantreNa juhotItyanvayaH || 24 || sviShyakR^iddomAnantaraM kartavyamAha || atheti || asya kumArasya dakShiNaM karNamabhinidhAya dakShiNakarNaM pratimukhaM nidhAya | vAgvAgiti trirjapediti sheShaH | athAnantaraM dadhimadhughR^itaM dvandvaikavadbhAvaH | saMnIya melayitvAnantararhitena vasdanA.anAchChAditena jAtarUpeNa svarNena | prAshayati bhojayati | tatra mantramAha || bhUriti || 8 || 4 || 25 || athAnantaramasya putrasya vedosIti nAma karoti | tachChAstraprasiddhaM tadveda iti nAmAsya guhyaM rahasyam.h | bhavati || 26 || atha nAmakaraNAnantaraM enaM putraM mAtre pradAya stanaM pradApayet.h | tatra mantramAha || yasta iti || he sarasvati yaste stanaH shashayaH shemuke shata iti shashayaH | yo mayebhUH mayA sukhaM bhAvayatIti mayobhUH | yo ratnadhAH AbharaNarUparatnaM tadhan.h | yashcha vasu vindate prApnotIti vasuvit.h | yashcha sudatraH samyak.h dAtA rakShakashcha yena cha stanena vishvA vishvAni bhAryANi bharaNIyAnibrahmAdIni | puShyasi puShNAsi | taM stanaM shishoH dhAtave pAtuM akaH akArShIriti mantreNa stanaM prayachChatItyanvayaH || 27 || athAnantaraM asya shishormAtaramabhimantrayate | tatra mantramAha || ilAsIti || he vIre mitrAvaruNayoH putrI maitrAvaruNI | ilA tvamasi | vIraM kumAraM ajIjanat.h | bhavatIti sheShaH | sA tAdR^ishI tvaM punashcha vIravatI bhava | yA tvamasmAnvIravatokarat.h | akArShIrityabhimantrayate ityanvayaH | shishuM prati j~nAtibhivarktavyamAha || tamiti || he putra tvaM ati pitA pitaramatikrAnto bhUH | bata harShe | pitAmahamatikrAntaH atipitAmaho bhUH | shriyA brahmavarchasena paramAM kAShThAM unnatiM prApaditi tametaM shishuM prati j~nAtaya AhurityarthaH || ya evaM putpidanaprakAraM veda tasya vidaH jAnataH brAhmaNasya putro narakAttrAtA putro jAyata ityarthaH || 8 || 4 || 28 || iti chaturthabrAhmaNam.h imAptam.h || atra vaMshabrAhmaNam.h || adhyAyadvayoktavidyApravartapaparamparAprastAvapUrvamAha || atha vaMsha ityAdinA || atra paJNchamyantA upadeShyAraH prathamAntA upadeshyAH iti j~neyAH | brahmA svayambhUH svatantra sarvaj~na iti vA || 
shrImatkaNvopaniShado bhAShyAdyuktArthasaMgrahaH | rAghavendrayatinA kR^itassajjanasaMvide || iti AShTamAdhyAyaH sampUrNaH || samApto.ayaM granthaH || B-K-12
