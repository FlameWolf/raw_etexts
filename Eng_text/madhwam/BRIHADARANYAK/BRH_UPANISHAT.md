|| shrIbR^ihadAraNyakabhAShyam || 
upaniShat 
OM|| uShA vA ashvasya medhyasya shiraH sUryashchakShurvAtaH prANo vyAttamagnirvaishvAnaraH saMvatsara AtmA.ashvasya medhyasya dyauH pR^iShThamantarikShamudaraM pR^ithivI pAjasyaM dishaH pArshve avAntaradishaH parshava R^itavo.aN^gAni mAsAshchArdhamAsAshcha parvANyahorAtrANi pratiShThA nakShAtrANyasthIni nabho mAMsAnyUvadhyaM sikatAH sindhavo gudA yakR^ichcha klemAnashcha parvatA oShadhayashcha vanaspatayashcha lomAnyudyan pUrvArdho nimlochan jaghanArdho yad vijR^imbhate tad vidyotate yad vidhUnute tat stanayati yanmehati tad varShati vAgevAsya vAk || 1 ||
aharvA ashvaM purastAnmahimA.anvajAyata tasya pUrve samudre yonI rAtrirenaM pashchAnmahimA.anvajAyata tasyApare samudre yoniretau vA ashvaM mahimAnAvabhitaH sambabhUvaturhayo bhUtvA devAnavahad vAjI gandharvAnarvA.asurAnashvo manuShyAn samudra evAsya bandhuH samudro yoniH || 2 ||
|| iti prathamamashvabrAhmaNam ||
upaniShat 
naiveha kiJNchanAgra AsInmR^ityunaivedamAvR^itamAsIdashanAyA hi mR^ityustanmano.akuruta AtmanvI syAmiti so.archannacharat tasyArchata Apo.ajAyantArchato havai me kamabhUditi tadevArkasyArkatvaM kaM havA asmai bhavati ya evametadarkasyArkatvaM veda || 1 ||
Apo vA arkastad yadapAM shara AsIt tat samahanyata sA pR^ithivyabhavat tasyAmashrAmyat tasya shrAntasya taptasya tejoraso niravartatAgniH || 2 ||
sa tredhA.a.atmAnaM vyakurutA.adityaM tR^itIyaM vAyuM tR^itIyaM sa eSha prANastredhA vihitastasya prAchI dik shiro.asau chAsau chermyAvathAsya pratIchI dik puchChamasau chAsau cha sakthyau dakShiNA chodIchI cha pArshve dyauH pR^iShThamantarikShamudaramiyamuraH sa eSho.apsu pratiShThito yatra kva chaiti tadeva pratitiShThatyevaM vidvAn || 3 || 
so.akAmayata dvitIyo ma AtmA jAyeteti sa manasA vAchaM mithunaM samabhavadashanAyAM mR^ityustad yad reta AsIt sa saMvatsaro.abhavanna ha purA tata saMvatsara Asa tametAvantaM kAlamavibharyAvAn saMvatsarastametAvataH kAlasya parastAdasR^ijata taM jAtamabhi vyAdadAt sa bhANamakarot saiva vAgabhavat || 4 ||
sa ekShata yadi ha vAva imamabhimaMsye kanIyo.annaM kariShya iti sa tayA vAchA tenA.atmanedaM sarvamasR^ijata yadidaM kiJNcharcho yajUMShi sAmAni chChandAMsi yaj~nAn prajAH pashUn sa yadyadevAsR^ijata tattadattumadhriyata sarvaM vA attIti tadaditeradititvaM sarvasyaitasyAttA bhavati sarvamasyAnnaM bhavati ya evametadaditeradititvaM veda || 5 ||
so.akAmayata bhUyasA yaj~nena bhUyo yajeyeti so.ashrAmyat sa tapo.atapyata tasya shrAntasya taptasya yashovIryamudakrAmat prANA vai yashovIryaM tat prANeShUtkrAnteShu sharIraM shvayitumadhriyata tasya sharIra eva mana AsIt || 6 || 
so.akAmayata medhyaM ma idaM syAdAtmanvyanena syAmiti tato.ashvaH samabhavad yadashvat tanmedhyamabhUditi tadevAshvamedhasyAshvamedhatvameSha havA ashvamedhaM veda ya enamevaM veda || 7 || 
tamanavaruddhyevAmanyata taM saMvatsarasya parastAdAtmana Alabhata pashUn devatAbhyaH pratyauhat tasmAt sarvadaivatyaM prokShitaM prAjApatyamAlabhanta eSha havA ashvamedho ya eSha tapati tasya saMvatsara AtmA.ayamagnirarkastasyeme lokA AtmAnastAvetAvarkAshvamedhau so punarekaiva devatA bhavati mR^ityurevApa punarmR^ityuM jayati nainaM mR^ityurapnoti mR^ityurasyA.atmA bhavatyetAsAM devatAnAmeko bhavati || 8 ||
|| iti dvitIyamashvamedhabrAhmaNam ||
upaniShat 
dvayA ha prAjApatyA devAshchAsurAshcha tataH kAnIyasA eva devA jyAyasA asurAsta eShu lokeShvaspardhanta te ha devA UchurhantAsurAn yaj~na udgIthenAtyayAmeti || 1 ||
te ha vAchamUchustvaM na udgAyeti tatheti tebhyo vAgudagAyad yo vAchi bhogastaM devebhya AgAyad yat kalyANaM vadati tadAtmane te viduranena vai na udgAtrA.atyeShyantIti tamabhidrutya pApmanA.aviddhyan sa yaH sa pApmA yadevedamapratirUpaM vadati sa eva sa pApmA || 2 || 
atha ha prANamUchustvaM na udgAyeti tatheti tebhyaH prANa udagAyad yaH prANe bhogastaM devebhya AgAyad yat kalyANaM jighrati tadAtmane te viduranena vai na udgAtrA.atyeShyantIti tamabhidrutya pApmanA.aviddhyan sa yaH sa pApmA yadevedamapratirUpaM jighrati sa eva sa pApmA || 3 ||
atha ha chakShurUchustvaM na udgAyeti tatheti tebhyashchakShurudagAyad yashchakShuShi bhogastaM devebhya AgAyad yat kalyANaM pashyati tadAtmane te viduranena vai na udgAtrA.atyeShyantIti tamabhidrutya pApmanA.aviddhyan sa yaH sa pApmA yadevedamapratirUpaM pashyati sa eSha sa pApmA || 4 ||
atha ha shrotramUchustvaM na udgAyeti tatheti tebhyaH shrotramudagAyad yaH shrotre bhogastaM devebhya AgAyad yat kalyANaM shR^iNoti tadAtmane te viduranena vai na udgAtrA.atyeShyantIti tamabhidrutya pApmanA.aviddhyan sa yaH sa pApmA yadevedamapratirUpaM shR^iNoti sa eva sa pApmA || 5 ||
atha ha mana UchustvaM na udgAyeti tatheti tebhyo mana udagAyad yo manasi bhogastaM devebhya AgAyad yat kalyANaM saN^kalpayati tadAtmane te viduranena vai na udgAtrA.atyeShyantIti tamabhidrutya pApmanA.aviddhyan sa yaH sa pApmA yadevedamapratirUpaM saN^kalpayati sa eva sa pApmaivamu khalvetA devatAH pApmabhirupAsR^ijannevamenAH pApmanA.aviddhyan || 6 ||
atha hemamAsanyaM prANamUchustvaM na udgAyeti tatheti tebhya eSha prANa udagAyat te viduranena vai na udgAtrA.atyeShyantIti tamabhidrutya pApmanA.aviddhyan sa yathA.ashmAnamR^itvA loShTo vidhvaMsetaiva?? haiva vidhvaMsamAnA viShvaJNcho vineshustato devA abhavan parA.asurA bhavatyAtmanA parA.asya vidviShan pApmA bhrAtR^ivyo bhavati ya evaM veda || 7 ||
te hochuH kva nu so.abhUd yo na itthamasaktetyayamAsye.antariti so.ayAsya aN^giraso.aN^gAnAM hi rasaH || 8 ||
sA vA eShA devatA dUrnAma dUraM hyasyA mR^ityurdUraM havA asmAnmR^ityurbhavati ya evaM veda || 9 ||
sA vA eShA devataitAsAM devatAnAM pApmAnaM mR^ityumapahatya yatrA.asAM dishAmantastad gamayAJNchakAra tadAsAM pApmano vinyadadhAt tasmAnna janamiyAnnAntamiyAnnet pApmAnaM mR^ityumanvavAyAnIti || 10 ||
sA vA eShA devataitAsAM devatAnAM pApmAnaM mR^ityumapahatyAthainA mR^ityumatyavahat || 11 || 
sa vai vAchameva prathamAmatyavahat sA yadA mR^ityumatyamuchyata so.agnirabhavat  so.ayamagniH  pareNa  mR^ityumatikrAnto  dIpyate || 12 ||
atha prANamatyavahat sa yadA mR^ityumatyamuchyata sa vAyurabhavat so.ayaM vAyuH pareNa mR^ityumatikrAntaH pavate || 13 ||
atha chakShuratyavahat tad yadA mR^ityumatyamuchyata sa Adityo.abhavat so.asAvAdityaH pareNa mR^ityumatikrAntastapati || 14 ||
atha shrotramatyavahat tad yadA mR^ityumatyamuchyata tA disho.abhavaMstA imA dishaH pareNa mR^ityumatikrAntAH || 15 ||
atha mano.atyavahat tad yadA mR^ityumatyamuchyata sa chandramA abhavat so.asau chandraH pareNa mR^ityumatikrAnto bhAtyevaM havA enameShA devatA mR^ityumativahati ya evaM veda || 16 ||
athA.atmane.annAdyamAgAyad yaddhi kiJNchAnnamadyate.anenaiva tadadyata iha pratitiShThati || 17 ||
te devA abruvannetAvad vA idaM sarvaM yadannaM tadAtmana AgAsIranu no.asminnanna abhajasveti te vai mA.abhisaMvishateti tatheti taM samantaM pariNyavishanta tasmAd yadanenAnnamatti tenaitAstR^ipyantyevaM havA enaM svA abhisaMvishanti bhartA svAnAM shreShThaH pura etA bhavatyannAdo.adhipatirya evaM veda ya u haivaMvidaM sveShu prati prati bubhUShati nahaivAlaM bhAryebhyo bhavatyatha ya evaitamanubhavati yo vai tamanubhAryAn bubhUShati sa hai vAlaM bhAryebhyo bhavati || 18 ||
so.ayAsya AN^giraso.aN^gAnAM hi rasaH prANo vA aN^gAnAM hi rasaH prANo hi vA aN^gAnAM rasastasmAd yasmAt kasmAchchAN^gAt prANa utkrAmati tadeva tachChuShyatyeSha hi vA aN^gAnAM rasaH ||
eSha u eva bR^ihaspatirvAg vai bR^ihatI tasyA eSha patistasmAdu bR^ihaspatiH || 20 ||
eSha u eva brahmaNaspatirvAg vai brahma tasyA eSha patistasmAdu brahmaNaspatiH || 21 ||
eSha u eva sAma vAg vai sA.amaiSha sA chAmashcheti tat sAmnaH sAmatvaM yadveva samaH pluShiNA samo mashakena samo nAgena sama ebhistribhirlokaiH samo.anena sarveNa tasmAdveva sAmAshnute sAmnaH sAyujyaM salokatAM ya evametat sAma veda || 22 ||
eSha u vA udgIthaH prANo vA ut prANena hIda‡§Å sarvamuttabdhaM vAgeva gIthochcha gIthA cheti sa udgIthaH || 23 ||
taddhApi brahmadattashchaikitAneyo rAjAnaM bhakShayannuvAchAyaM tvasya rAjA mUrdhAnaM vipAtayatAd yadIto.ayAsya AN^giraso.anyenodagAyaditi vAchA cha hyeva sa prANena chodagAyaditi || 24 ||
tasya haitasya sAmno yaH svaM veda bhavati hAsya svaM tasya vai svara eva svaM tasmAdArtvijyaM kariShyan vAchi svaramichCheta tayA vAchA svarasampannayA.a.artvijyaM kuryAt tasmAd yaj~ne svaravantaM didR^ikShanta evAtho yasya svaM bhavati bhavati hAsya svaM ya evametat sAmnaH svaM veda || 25 ||
tasya haitasya sAmno yaH suvarNaM veda bhavati hAsya suvarNaM tasya vai svara eva suvarNaM bhavati hAsya suvarNaM ya evametat sAmnaH suvarNaM veda || 26 ||
tasya haitasya sAmno yaH pratiShThAM veda prati ha tiShThati tasya vai vAgeva pratiShThA vAchi hi khalveSha etat prANaH pratiShThito gIyate.anna ityuhaika AhuH || 27 ||
athAtaH pavamAnAnAmevAbhyArohaH sa vai khalu prastotA sAma prastauti sa yatra prastUyAt tadetAni japedasato mA sad gamaya tamaso mA jyotirgamaya mR^ityormA.amR^itaM gamayeti sa yadAhAsato mA sad gamayeti mR^ityurvA asat sadamR^itaM mR^ityormA.amR^itaM gamayAmR^itaM mA kurvityevaitadAha || 28 ||
tamaso mA jyotirgamayeti mR^ityurvai tamo jyotiramR^itaM mR^ityormA.amR^itaM gamayAmR^itaM kurvityevaitadAha mR^ityormA.amR^itaM gamayeti nAtra tirohitamivAstyatha yAnItarANi stotrANi teShvAtmane.annAdyamAgAyet tasmAdu teShu varaM vR^iNIta yaM kAmaM kAmayate taM sa eSha evaM vidudgAtA.a.atmane vA yajamAnAya vA yaM kAmaM kAmayate tamAgAyati taddhaitallokajideva nahaivAlokyatAyA AshA.asti ya evametat sAma veda || 29 ||
|| iti tR^itIyamudgIthabrAhmaNam || 
upaniShat
 Atmaivedamagra AsIt puruShavidhaH so.anuvIkShya nAnyadAtmAno.apashyat so.ahamasmItyagre vyAharat tato.ahaMnAmAbhavat tasmAdapyetarhyAmantrito.ahamayamityevAgra uktvA.athAnyannAma prabrUte yadasya bhavati sa yat pUrvo.asmAt sarvasmAt sarvAn pApmana auShat tasmAt puruSha oShati havai sa taM yo.asmAt pUrvo bubhUShati ya evaM veda || 1 ||
so.abibhet tasmAdekAkI bibheti sahAyamIkShAJNchakre yanmadanyannAsti kasmAnnu vibhemIti tata evAsya bhayaM vIyAya kasmAddhyabhaiShyad dvitIyAd vai bhayaM bhavati || 2 ||
sa vai naiva reme tasmAdekAkI na ramate sa dvitIyamaichChat sa haitAvAnAsa yathA strIpumAMsau sampariShvaktau sa imamevA.atmAnaM dvedhA.apAtayat tataH patishcha patnAI chAbhavatAM tasmAdidamardhabR^igalamiva sva iti ha smA.aha yAj~navalkyastasmAdayamAkAshaH striyA pUryata eva tAM samabhavat tato manuShyA ajAyanta ||3||
so heyamIkShAJNchakra kathaM nu mA.a.atmana eva janayitvA sambhavati hanta tiro.asAnIti sA gaurabhavad vR^iShabha itarastAM samevAbhavat tato gAvo.ajAyanta baDabetarA.abhavadashvavR^iSha itaro gardabhItarA gardabha itarastAM samevAbhavat tata ekashaphabhajAyatAjetarA.abhavad basta itaro.aviritarA meSha itarastAM samevAbhavat tato.ajAvayo.ajAyantaivameva yadidaM kiJNcha mithunamA pipIlikAbhyastat sarvamasR^ijata || 4 ||
so.avedahaM vAva sR^iShTirasmyahaM hIdaM sarvamasR^ikShIti tataH sR^iShTirabhavat sR^iShTyAM hAsyaitasyAM bhavati ya evaM veda || 5 ||
athetyabhyamanyat sa mukhAchcha yonerhastAbhyAM chAgnimasR^ijata tasmAdetadubhayamalomakamantarato alomakA hi yonirantaratastadyadidamAhuramuM yajAmuM yajetyekaikaM devametasyaiva sA visR^iShTireSha u hyeva sarve devA atha yat kiJNchedamArdraM tad retaso.asR^ijata tadu soma etAvad vA idamannaM chaivAnnAdashcha soma evAnnamagnirannAdaH saiShA brahmaNo.atisR^iShTiryachChra2eyeso devAnasR^ijatAtha yarnmatyaH sannamR^itAnasR^ijata tasmAdatisR^iShTiratisR^iShTyAM hAsyaitasyAM bhavati ya evaM veda || 6 ||
|| iti chaturthaM prajApatibrAhmaNam ||
upaniShat 
taddhedaM tarhyavyAkR^itamAsIt tannAmarUpAbhyAmeva vyAkriyatAsaunAmA.ayamidaMrUpa iti | tadidamapyetarhi nAmarUpAbhyAmeva vyAkriyate.asaunAmA.ayamidaMrUpa iti sa eSha iha praviShTa A nakhAgrebhyo yathA kShuraH kShuradhAne.avahitaH syAd vishvambharo vA vishvambharakulAye tanna pashyantyakR^itsno hi sa prANanneva prANo nAma bhavati vadan vAk pashyaMshchakShuH shR^iNvaJNChra2otraM manvAno manastAnyasyaitAni karmanAmAnyeva sa yo.ata ekaikamupAste na sa vedAkR^itsno hyevaiSho.ata ekaikena bhavatyAtmetyevopAsItAtra hyete sarva ekaM bhavanti tadetat padanIyamasya sarvasya yadayamAtmA.anena hyetat sarvaM veda yathA havai padenAnuvindedevaM kIrtiM shlokaM vindate ya evaM veda || 1 ||
tadetat preyaH putrAt preyo vittAn preyo.anyasmAt sarvasmAdantarataraM yadayamAtmA sa yo.anyamAtmanaH priyaM bruvANaM brUyAt priyaM rotsyasItIshvaro ha tathaiva syAdAtmAnameva priyamupAsIta sa ya AtmAnameva priyamupAste na hAsya priyaM pramAyutaM bhavati || 2 || 
tadAhuryad brahmavidyayA sarvaM bhaviShyanto manuShyA manyante kimu tad brahmAved yasmAt tat sarvamabhavaditi || 3 ||
brahma vA idamagra AsIt tadAtmAnamevAvedahaM brahmAsmIti tasmAt tat sarvamabhavat tad yo yo devAnAM pratyabuddhyata sa eva tadabhavat tatharShINAM tathA manuShyANAM taddhaitatpashyannR^iShirvAmadevaH pratipede.ahaM manurabhavaM sUryashcheti tadidamapyetarhi ya evaM vedAhaM brahmAsmIti sa idaM sarvaM bhavati tasya ha na devAshchanAbhUtyA Ishata AtmA hyeShAM sa bhavatyatha yo.anyAM devatAmupAste anyo.asAvanyo.ahamasmIti na sa veda yathA pashurevaM sa devAnAM yathA havai bahavaH pashavo manuShyaM bhuJNjyurevamekaikaH puruSho devAn bhunaktyekasminneva pashAvAdIyamAne priyaM bhavati kimu bahuShu tasmAdeShAM tanna priyaM yadetanmanuShyA vidyuH || 4 ||
brahma vA idamagra AsIdekameva tadekaM sanna vyabhavat tachChra2eyorUpamatyasR^ijata kShatraM yAnyetAni devatrA kShatrANIndro varuNaH somo rudraH parjanyo yamo mR^ityurIshAna iti tasmAt kShatrAt paraM nAsti tasmAd brAhmaNaH kShatriyamadhastAdupAste rAjasUye kShatra eva yasho dadhAti saiShA kShatrasya yoniryad brahma tasmAd yadyapi rAjA paramatAM gachChati brahmaivAntata upaniHshrayati svAM yoniM ya u enaM hinasti svAM sa yonimR^ichChati sa pApIyAn bhavati yathA shreyAMsaM hiMsitvA || 5 ||
sa naiva vyabhavat sa vishamasR^ijata yAnyetAni devajAtAni gaNasha AkhyAyante vasavo rudrA AdityA vishve devA maruta iti || 6 ||
sa naiva vyabhavat sa shaudraM varNamasR^ijata pUShaNamiyaM vai pUSheyaM hIdaM sarvaM puShyati yadidaM kiJNcha || 7 ||
sa naiva vyabhavat tachChra2eyorUpamatyasR^ijata dharmaM tadetat kShatrasya kShatraM yad dharmastasmAd dharmAt paraM nAstyatho abalIyAn balIyAMsamAshaMsate dharmeNa yathA rAj~naivaM yo vai sa dharmaH satyaM vai tat tasmAt satyaM vadantamAhurdharmaM vadatIti dharmaM vA vadantaM satyaM vadatItyetaddhyevaitadubhayaM bhavati || 8 ||
tadetad brahma kShatraM viT shUdrastadagninaiva deveShu brahmA.abhavad brAhmaNo manuShyeShu kShatriyeNa kShatriyo vaishyena vaishyaH shUdreNa shUdrastasmAdagnAveva deveShu lokamichChante brAhmaNe manuShyeShvetAbhyAM hi rUpAbhyAM brahmA.abhavadatha yo havA asmAllokAt svaM lokamadR^iShdvA praiti sa enamavidito na bhunakti yathA vedo vA.ananUkto.anyad vA karmAkR^itaM yadi havA apyanevaMvinmahat puNyaM karma karoti taddhAsyAntataH kShIyata evA.atmAnameva lokamupAsIta sa ya AtmAnameva lokamupAste na hAsya karma kShIyate asmAddhyevA.atmano yadyat kAmayate tattat sR^ijate ||9||
atho ayaM vA AtmA sarveShAM bhUtAnAM lokaH sa yajjuhoti yad yajate tena devAnAM loko.atha yadanubrUte tenarShINAmatha yat pitR^ibhyo nigR^iNAti yat prajAmichChate tena pitR^INAmatha yanmanuShyAn vAsayate yadebhyo.ashanaM dadAti tena manuShyANAmatha yat pashubhyastR^iNodakaM vindati tena pashUnAM yadasya gR^iheShu shvApadAvayAMsyA pipIlikAbhya upajIvanti tena teShAM loko yathA havai svAya lokAyAriShTimichChedevaM haivaMvide sarvANi bhUtAnyariShTimichChanti tadvA etad viditaM mImAMsitam ||10||
Atmaivedamagra AsIdeka eva so.akAmayata jAyA me syAdatha prajAyeyAtha vittaM me syAdatha karma kurvIyetyetAvAn vai kAmo nechChaMshchanAto bhUyo vindet tasmAdapyetarhyekAkI kAmayate jAyA me syAdatha prajAyeyAtha vittaM me syAdatha karma kurvIyeti sa yAvadapyeteShAmekaikaM na prApnotyakR^itsna eva tAvanmanyate tasyo kR^itsnatA mana evAsyA.atmA vAg jAyA prANaH prajA chakShurmAnuShaM vittaM chakShuShA hi tad vindate shrotraM daivaM shrotreNa hi tachChR^iNotyAtmaivAsya karmA.atmanA hi karma karoti sa eSha pAN^kto yaj~naH pAN^ktaH pashuH pAN^ktaH puruShaH pAN^ktamidaM sarvaM yadidaM kiJNcha tadidaM sarvamApnoti ya evaM veda || 11 || 
|| iti paJNchamamavyAkR^itabrAhmaNam || 
upaniShat 
yat saptAnnAni medhayA tapasA ajanayat pitA ekamasya sAdhAraNaM dve devAnabhAjayat | trINyAtmane.akuruta pashubhya ekaM prAyachChat tasmin sarvaM pratiShThitaM yachcha prANiti yachcha na kasmAt tAni na kShIyante.adyamAnAni sarvadA | yo vai tAmakShitiM veda | so.annamatti pratIkena sa devAnapigachChati sa UrjamupajIvatIti shlokAH || 1 || 
yat saptAnnAni medhayA tapasA ajanayatpiteti medhayA hi tapasA.ajanayat pitaikamasya sAdhAraNamitIdamevAsya tat sAdhAraNamannaM yadidamadyate sa ya etadupAste na sa pApmano vyAvartate mishraM hyetat || 2 ||
dve devAnabhAjayaditi hutaM cha prahutaM cha tasmAd devebhyo juhvati cha prajuhvati | atho AhurdarshapUrNamAsAviti tasmAnneShTiyAjukaH syAt || 3 ||
pashubhya ekaM prAyachChaditi tat payaH payo hyevAgre manuShyAshcha pashavashchopajIvanti tasmAt kumAraM jAtaM ghR^itaM vaivAgre pratilehayanti stanaM vA.anudhAvayantyatha vatsaM jAtamAhuratR^iNAda iti || 4 ||
tasmintsarvaM pratiShThitaM yachcha prANiti yachcha neti payasi hIdaM sarvaM pratiShThitaM yachcha prANiti yachcha na tadyadidamAhuH saMvatsaraM payasA juhvadapa punamR^irtyuM jayatIti na tathA vidyAd yadahareva juhoti tadahaH punamR^irtyumapajayatyevaM vidvAn sarvaM hi devebhyo.annAdyaM prayachChati || 5 ||
kasmAt tAni na kShIyante.adyamAnAni sarvadeti | puruSho vA akShitiH sa hIdamannaM punaHpunarjanayate || 6 ||
yo vai tAmakShitiM vedeti | puruSho vA akShitiH sa hIdamannaM dhiyA dhiyA janayate karmabhiryaddhaitanna kuryAt kShIyeta ha || 7 ||
so.annamatti pratIkeneti mukhaM pratIkaM mukhenAttyetat sa devAnapi gachChati sa UrjamupajIvatIti prashaMsA || 8 ||
trINyAtmane.akuruteti mano vAchaM prANaM tAnyAtmane.akurutAnyatramanA abhUvaM nAdarshamanyatramanA abhUvaM nAshrauShamiti manasA hyeva pashyati manasA shR^iNoti kAmaH saN^kalpo vichikitsA shraddhA.ashraddhA dhR^itiradhatirhvIrdhIrbhIrityetat sarvaM mana eva tasmAdapi pR^iShThata upaspR^iShTo manasA vijAnAti yaH kashcha shabdo vAgeva saiShA hyantamAyattaiShA hi naH prANo.apAno vyAna udAnaH samAno.ana ityetat sarvaM prANa evaitanmayo vA ayamAtmA vAN^mayo manomayaH prANamayaH || 9 ||
trayo lokA eta eva vAgevAyaM loko mano.antarikShalokaH prANo.asau lokaH || 10 ||
trayo vedA eta eva vAgevargvedo mano yajurvedaH prANaH sAmavedaH || 11 || 
devAH pitaro manuShyA eta eva vAgeva devA manaH pitaraH prANo manuShyAH || 12 ||
pitA mAtA prajaita eva mana eva pitA vAN^ mAtA prANaH prajA || 13 ||
vij~nAtaM vijij~nAsyamavij~nAtameta eva yat kiJNcha vij~nAtaM vAchastad rUpaM vAgdhi vij~nAtA vAgenaM tad bhUtvA.avati ||14||
yat kiJNcha vijij~nAsyaM manasastad rUpaM mano hi vijij~nAsyaM mana enaM tad bhUtvA.avati || 15 ||
yat kiJNchAvij~nAtaM prANasya tadrUpaM prANo hyavij~nAtaH prANa enaM tad bhUtvA.avati || 16 ||
tasyai vAchaH pR^ithivI sharIraM jyotI rUpamayamagnistad yAvatyeva vAk tAvatI pR^ithivI tAvAnayamagniH || 17 ||
athaitasya manaso dyauH sharIraM jyotI rUpamasAvAdityastad yAvadeva manastAvatI dyaustAvAnasAvAdityastau mithunaM samaitAM tataH prANo.ajAyata sa indraH sa eSho asapatnAo dvitIyo vai sapatnAo nAsya sapatnAo bhavati ya evaM veda || 18 ||
athaitasya prANasyA.apaH sharIraM jyotI rUpamasau chandrastad yAvAneva prANastAvatya ApastAvAnasau chandrasta ete sarva eva samAH sarve.anantAH sa yo haitAnantavata upAste antavantaM sa lokaM jayatyatha yo haitAnanantAnupAste anantaM sa lokaM jayati || 19 ||
sa eva saMvatsaraH prajApatiH ShoDashakalastasya rAtraya eva paJNchadasha kalA dhruvaivAsya ShoDashI kalA || 20 ||
sa rAtribhirevA.acha pUryate.apa cha kShIyate so.amAvAsyAM rAtrimetayA ShoDashyA kalayA sarvamidaM prANabhR^idanupravishya tataH prAtarjAyate tasmAdetAM rAtriM prANabhR^itaH prANaM na vichChindyAdapi kR^ikalAsasyaitasyA eva devatAyA apachityai || 21 ||
yo vai saMvatsaraH prajApatiH ShoDashakalo.ayameva sa yo.ayamevaMvit puruShastasya vittameva paJNchadasha kalA AtmaivAsya ShoDashI kalA sa vittenaivA.acha pUryate.apa cha kShIyate tadetannAbhyaM yadayamAtmA pradhirvittaM tasmAd yadyapi sarvajyAniM jIyata AtmanA chejjIvati pradhinA.agAdityeva tadAhuH || 22 ||
atha trayo vAva lokA manuShyalokaH pitR^iloko devaloka iti so.ayaM manuShyalokaH putreNaiva jayyo nAnyena karmaNA karmaNA pitR^iloko vidyayA devaloko devaloko vai lokAnAM shreShThastasmAd vidyAM prashaMsanti || 23 ||
athAtaH samprattiryadA praiShyan manyate.atha putramAha tvaM brahma tvaM yaj~nastvaM loka iti sa putraH pratyAhAhaM brahmAhaM yaj~no.ahaM loka iti yad vai kiJNchAnUktaM tasya sarvasya brahmetyekatA ye vai ke cha yaj~nAsteShAM sarveShAM yaj~na ityekatA ye vai kecha lokAsteShAM sarveShAM loka ityekataitAvad vA idaM sarvametasmAt sarvaM sanayamito.abhunajaditi tasmAt putramanushiShTaM lokyamAhustasmAdenamanushAsati sa yadaivaMvidasmAllokAt praityathaibhireva prANaiH saha putramAvishati sa yadyanena kiJNchidakShNayA kR^itaM bhavati tasmAdenaM sarvasmAt putro muJNchati tasmAt putro nAma sa putreNaivAsmin loke  pratitiShThatItyathainamete  devAH  prANA  amR^itA Avishanti || 24 ||
pR^ithivyai chainamagneshcha daivI vAgAvishati sA vai daivI vAg yayA yadyadeva vadati tattad bhavati || 25 || 
divashchainamAdityAchcha daivaM mana Avishati tad vai daivaM mano yenA.anandyeva bhavatyatho na shochati || 26 ||
adbhyashchainaM chandramasashcha daivaH prANa Avishati sa vai daivaH prANo yaH saJNcharaMshchAsaJNcharaMshcha na vyathate.atho na riShyati sa ya evaMvit sarveShAM bhUtAnAmAtmA bhavati | yathaiShA devataivaM sa yathaitAM devatAM sarvANi bhUtAnyavantyevaM haivaMvidaM sarvANi bhUtAnyavanti yadu kiJNchemAH prajAH shochantyamaivA.asAM tad bhavati puNyamevAmuM gachChati na havai devAn pApaM gachChati ||27||
athAto vratamImAMsA prajApatirha karmANi sasR^ije tAni sR^iShTAnyanyonyenAspardhanta vadiShyAmyevAhamiti vAg dadhre drakShyAmyahamiti chakShuH shroShyAmyahamiti shrotramevamanyAni karmANi yathAkarma tAni mR^ityuH shramo bhUtvopayeme tAnyApnot tAnyAptvA mR^ityuravArundhata tasmAchChra2Amyatyeva vAkChra2Amyati chakShuH shrAmyati shrotramathemameva nA.apnod yo.ayaM madhyamaH prANastAni j~nAtuM dadhrire.ayaM vai naH shreShTho yaH saJNcharaMshchAsaJNcharaMshcha na vyathate atho na riShyati hantAsyaiva sarve rUpamasAmeti ta etasyaiva sarve rUpamabhavaMstasmAdeta etenA.akhyAyante prANA iti | tena ha vAva tat kulamAchakShate yasmin kule bhavati ya evaM veda | ya u haivaMvidA spardhate.anushuShya haivAntato mriyata ityadhyAtm ||28||
athAdhidaivataM jvaliShyAmyevAhamityagnirdadhne tapasyAmyahamityAdityo bhAsyAmyahamiti chandramA evamanyA devatA yathAdaivataM sa yathaiShAM prANAnAM madhyamaH prANa evametAsAM devatAnAM vAyurmlochanti hyanyA devatA na vAyuH saiShA nAstamitA devatA yad vAyuH || 29 ||
athaiSha shloko bhavati | yatashchodeti sUryo.astaM yatra cha gachChatIti prANAd vA eSha udeti prANe.astameti taM devAshchakrire dharmaM sa evAdyaM sa u shva iti yad vA ete.amuM hyadhriyanta tadevApyadya kurvanti tasmAdekameva vrataM charet prANyAchchaivApAnyAchcha nenmA pApmA mR^ityurApnuvaditi yadyuchcharet samApipayiShet teno etasyai devatAyai sAyujyaM salokatAM jayati || 30 ||
|| iti ShaShThaM saptAnnabrAhmaNam ||
upaniShat 
trayaM vA idaM nAma rUpaM karma teShAM nAmnAM vAgityetadeShAmukthamato hi sarvANi nAmAnyuttiShThantyetadeShAM sAmaitaddhi sarvairnAmabhiH samametadeShAM brahmaitaddhi sarvANi nAmAni bibharti || 1 ||
atha rUpANAM chakShurityetadeShAmukthamato hi sarvANi rUpANyuttiShThantyetadeShAM sAmaidaddhi sarvairnAmabhiH samametadeShAM brahmaitaddhi sarvANi rUpANi bibharti || 2 ||
atha karmaNAmAtmetyetadeShAmukthamato hi sarvANi karmANyuttiShThantyetadeShAM sAmaitaddhi sarvaiH karmabhiH samametadeShAM brahmaitaddhi sarvANi karmANi bibharti | tadetat trayaM sadekamayamAtmA.a.amaikaH sannetat trayaM tadetadamR^itaM satyena chChannaM prANo vA amR^itaM nAmarUpe satyaM tAbhyAmayaM prANachChannaH || 3 || 
|| iti saptamaM trayabrAhmaNam || 
|| iti shrIbR^ihadAraNyake tR^itIyo.adhyAyaH || 
 upaniShat 
OM|| dR^iptabAlAkirhAnUchAno gArgya Asa sa hovAchAjAtashatruM kAshyaM brahma te bravANIti sa hovAchAjAtashatruH sahasrametasyAM vAchi dadamo janako janaka iti vai janA dhAvantIti || 1 ||
sa hovAcha gArgyo ya evAsAvAditye puruSha etamevAhaM brahmopAsa iti | sa hovAchAjAtashatrurmA maitasmin saMvadiShThA atiShThAH sarveShAM bhUtAnAM mUrdhA rAjeti vA ahametamupAsa iti sa ya etamevamupAste atiShThAH sarveShAM bhUtAnAM mUrdhA rAjA bhavati || 2 ||
sa hovAcha gArgyo ya evAsau chandre puruSha etamevAhaM brahmopAsa iti sa hovAchAjAtashatrurmA maitasmin saMvadiShThA bR^ihatpANDaravAsAH somo rAjeti vA ahamenamupAsa iti sa ya etamevamupAste.aharahaH  sutaH  prasuto  bhavati  nAsyAnnaM  kShIyate || 3 ||
sa hovAcha gArgyo ya evAyaM vidyuti puruSha etamevAhaM brahmopAsa iti sa hovAchAjAtashatrurmA maitasmin saMvadiShThAstejasvIti vA ahamenamupAsa iti sa ya etamevamupAste tejasvI ha bhavati tejasvinI hAsya prajA bhavati || 4 ||
sa hovAcha gArgyo ya evAyamAkAshe puruSha etamevAhaM brahmopAsa iti sa hovAchAjAtashatrurmA maitasmin saMvadiShThAH pUrNamapravartIti vA ahametamupAsa iti sa ya etamevamupAste pUryate prajayA pashubhirnAsyAsmallokAt prajodvartate || 5 ||
sa hovAcha gArgyo ya evAyaM vAyau puruSha etamevAhaM brahmopAsa iti sa hovAchAjAtashatrurmA maitasmin saMvadiShThA indro vaikuNTho.aparAjitA seneti vA ahametamupAsa iti sa ya etamevamupAste jiShNurhAparAjiShNurbhavatyanyatastyajAyI ||6||
sa hovAcha gArgyo ya evAyamagnau puruSha etamevAhaM brahmopAsa iti sa hovAchAjAshatrurmA maitasmin saMvadiShThA viShAsahiriti vA ahamenamupAsa iti sa ya etamevamupAste viShAsahirha bhavati viShAsahirhAsya prajA bhavati || 7 ||
sa hovAcha gArgyo ya evAyamapsu puruSha etamevAhaM brahmopAsa iti sa hovAchAjAtashatrurmA maitasmin saMvadiShThAH pratirUpa iti vA ahametamupAsa iti sa ya etamevamupAste pratirUpaM haivainamupagachChati nApratirUpamatho pratirUpo.asmAjjAyate ||8||
sa hovAcha gArgyo ya evAyamAdarshe puruSha etamevAhaM brahmopAsa iti sa hovAchAjAtashatrurmA maitasmin saMvadiShThA rochiShNuriti vA ahametamupAsa iti sa ya etamevamupAste rochiShNurha bhavati rochiShNurhAsya prajA bhavatyatho yaiH sannigachChati sarvAMstAnati rochate || 9 ||
sa hovAcha gArgyo ya evAyaM yantaM pashchAchChabdo.anUdetyetamevAhaM brahmopAsa iti sa hovAchAjAtashatrurmA maitasmin saMvadiShThA asuriti vA ahametamupAsa iti sa ya etamevamupAste sarvaM haivAsmin Ayureti nainaM purA kAlAt prANo jahAti ||10||
sa hovAcha gArgyo ya evAyaM dikShu puruSha etamevAhaM brahmopAsa iti sa hovAchAjAtashatrurmA maitasmin saMvadiShThA dvitIyo.anapaga iti vA ahametamupAsa iti sa ya etamevamupAste dvitIyavAn bhavati nAsmAd gaNashChidyate || 11 ||
sa hovAcha gArgyo ya evAyaM ChAyAmayaH puruSha etamevAhaM brahmopAsa iti sa hovAchAjAtashatrurmA maitasmin saMvadiShThA mR^ityuriti vA ahametamupAsa iti sa ya etamevamupAste sarvaM haivAsmin  loka  Ayureti nainaM purA kAlAnmR^ityurAgachChati || 12 ||
sa hovAcha gArgyo ya evAyamAtmani puruSha etamevAhaM brahmopAsa iti sa hovAchAjAtashatrurmA maitasmin saMvadiShThA AtmanvIti vA ahametamupAsa iti sa ya etamevamupAsta AtmanvI ha bhavatyAtmanvinI hAsya prajA bhavati sa ha tUShNImAsa gArgyaH || 13 || 
sa hovAchAjAtashatruretAvannU ityetAvaddhIti naitAvatA viditaM bhavatIti sa hovAcha gArgya upa tvA yAnIti || 14 ||
sa hovachAjAtashatruH pratilomaM vai tad yad brAhmaNaH kShatriyamupeyAd brahma me vakShyatIti vyeva tvA j~nApayiShyAmIti taM pANAvAdAyottasthau tau ha puruShaM suptamAjagmatustametairnAmabhirAmantrayAJNchakre bR^ihan pANDaravAsaH soma rAjanniti sa nottasthau taM pANinA peShaM bodhayAJNchakAra sa hottasthau || 15 ||
sa hovAchAjAtashatruryatraiSha etat supto.abhUd ya eSha vij~nAnamayaH puruShaH kvaiSha tadA.abhUt kuta etadAgAditi tadu ha na mene gArgyaH || 16 ||
sa hovAchAjAtashatruryatraiSha etat supto.abhUd ya eSha vij~nAnamayaH puruShastadeShAM prANAnAM vij~nAnena vij~nAnamAdAya ya eSho.antahR^irdaya AkAshastasmiJNChete tAni yadA gR^ihNAtyatha haitat puruShaH svapiti nAma tad gR^ihIta eva prANo bhavati gR^ihItA vAg gR^ihItaM chakShugR^irhItaM shrotraM gR^ihItaM manaH || 17 ||
sa yatraitat svapnayA charati te hAsya lokAstaduteva mahArAjo bhavatyuteva mahAbrAhmaNa utevochchAvachaM nigachChati sa yathA mahArAjo jAnapadAn gR^ihItvA sve janapade yathAkAmaM parivartetaivamevaiSha etat prANAn gR^ihItvA sve sharIre yathAkAmaM pari vartate || 18 ||
atha yadA suShupto bhavati tadA na kasyachana veda hitA nAma nADyo dvAsaptatiH sahasrANi hR^idayAn purItatamabhipratiShThante tAbhiH pratyavasR^ipya purItati shete sa yathA kumAro vA mahArAjo vA mahAbrAhmaNo vA.atighnImAnandasya gatvA shayItavamevaiSha etachChete || 19 ||
sa yathorNanAbhistantunochchared yathA.agneH kShudrA viShphuliN^gA vyuchcharantyevamevAsmAdAtmanaH sarve prANAH sarve lokAH sarve devAH sarvANi bhUtAni vyuchcharanti tasyopaniShat satyasya satyamiti prANA vai satyaM teShAmeSha satyam || 20 ||
|| iti prathamamajAtashatrubrAhmaNam || 
upaniShat 
yo havai shishuM sAdhAnaM sapratyAdhAnaM sasthUNaM sadAmaM veda sapta ha dviShato bhrAtR^ivyAnavaruNaddhyayaM vAva shishuryo.ayaM madhyamaH prANastasyedamevA.adhAnamidaM pratyAdhAnaM prANaH sthUNA.annaM dAma || 1 ||
tametAH saptAkShitaya upatiShThante tad yA imA akShan lohinyo rAjayastAbhirenaM rudro.anvAyatto.atha yA akShannApastAbhiH parjanyo yA kanInikA tayA.a.adityo yat kR^iShNaM tenAgniryachChuklM tenendro.adharayainaM vartanyA pR^ithivyanvAyattA dyauruttarayA nAsyAnnaM kShIyate ya evaM veda || 2 ||
tadeSha shloko bhavati | arvAgbilashchamasa Urdhvabudhnastasmin yasho nihitaM vishvarUpam | tasyA.asata R^iShayaH sapta tIre vAgaShTamI brahmaNA saMvidAnetyarvAgbilashchamasa Urdhvabudhna itIdaM tachChira eSha hyarvAgbilashchamasa Urdhvabudhnastasmin yasho nihitaM vishvarUpamiti | prANA vai yasho vishvarUpaM prANAnetadAha tasyA.asata R^iShayaH sapta tIra iti prANA vA R^iShayaH prANAnetadAha vAgaShTamI brahmaNA saMvidAneti | vAgghyaShTamI brahmaNA saMvittA || 3 ||
imAmeva gautamabharadvAjAvayameva gautamo.ayaM bharadvAja imAveva vishvAmitrajamadagnI ayameva hi vishvAmitro.ayaM jamadagnirimAveva vasiShThakashyapAvayameva vasiShTho.ayaM kashyapo vAgevAtrirvAchA hyannamadyate.attirhavai nAmaitad yadatririti sarvasyaitasyAttA bhavati sarvamasyAnnaM bhavati ya evaM veda || 4 ||
|| iti dvitIyaM shishubrAhmaNam ||
upaniShat 
dve vAva brAhmaNo rUpe mUrtaM chaivAmUrtaM cha martyaM chAmR^itaM cha sthitaM cha yachcha sachcha tyaM cha || 1 ||
tadetanmUrtaM yadanyad vAyoshchAntarikShAchchaitarnmatyametat sthitametat sat tasyaitasya mUrtasyaitasya martyasyaitasya sthitasyaitasya sata eSha raso ya eSha tapati sato hyeSha rasaH || 2 ||
athAmUrtaM vAyushchAntarikShaM chaitadamR^itametad yadetat tyaM tasyaitasyAmUrtasyaitasyAmR^itasyaitasya yata etasya tyasyaiSha raso ya eSha etasmin maNDale puruShastasya hyeSha rasa ityadhidaivatam || 3 || 
athAdhyAtmamidameva mUrtaM yadanyat prANAchcha yashchAyamantarAtmannAkAsha etarnmatyametat sthitametat sat tasyaitasya mUrtasyaitasya martyasyaitasya sthitasyaitasya sata eSha raso yachchakShuH sato hyeSha rasaH || 4 ||
athAmUrtaM prANashcha yashchAyamantarAtmannAkAsha etadamR^itametad yadetat tyaM tasyaitasyAmUrtasyaitasyAmR^itasyaitasya yata etasya tyasyaiSha raso yo.ayaM dakShiNe.akShan puruShastasya hyeSha rasaH ||5||
tasya haitasya puruShasya rUpaM yathA mahArajanaM vAso yathA pANDvAvikaM yathendragopo yathA.agnyarchiryathA puNDarIkaM yathA sakR^idvidyuttaM sakR^idvidyutteva havA asya shrIrbhavati ya evaM vedAthAta Adesho neti neti nahyetasmAditi netyanyat paramastyatha nAmadheyaM satyasya satyamiti prANA vai satyaM teShAmeSha satyam || 6 ||
|| iti tR^itIyaM mUrtAmUrtabrAhmaNam || 
upaniShat 
maitreyIti hovAcha yAj~navalkya udyAsyan vA are ahamasmAt sthAnAdasmi hanta te.anayA kAtyAyanyA.antaM karavANIti ||1||
sA hovAcha maitreyI yannu ma iyaM bhagoH sarvA pR^ithivI vittena pUrNA syAt kathaM tenAmR^itA syAmiti neti hovAcha yAj~navalkyo yathaivopakaraNavatAM jIvitaM tathaiva te jIvitaM syAdamR^itatvasya nA.ashA.asti vitteneti || 2 || 
sA hovAcha maitreyI yenAhaM nAmR^itA syAM kimahaM tena kuryAM yadeva bhagavAn veda tadeva me brUhIti || 3 ||
sa hovAcha yAj~navalkyaH priyA batAre naH satI priyaM bhAShasa ehyAsva vyAkhyAsyAmi te vyAchakShANasya tu me nididhyAsasveti bravItu bhagavAniti || 4 ||
sa hovAcha navA are patyuH kAmAya patiH priyo bhavatyAtmanastu kAmAya patiH priyo bhavati navA are jAyAyai kAmAya jAyA priyA bhavatyAtmanastu kAmAya jAyA priyA bhavati navA are putrANAM kAmAya putrAH priyA bhavantyAtmanastu kAmAya putrAH priyA bhavanti navA are vittasya kAmAya vittaM priyaM bhavatyAtmanastu kAmAya vittaM priyaM bhavati navA are brahmaNaH kAmAya brahma priyaM bhavatyAtmanastu kAmAya brahma priyaM bhavati navA are kShatrasya kAmAya kShatraM priyaM bhavatyAtmanastu kAmAya kShatraM priyaM bhavati navA are lokAnAM kAmAya lokAH priyA bhavantyAtmanastu kAmAya lokAH priyA bhavanti navA are devAnAM kAmAya devAH priyA bhavantyAtmanastu kAmAya devAH priyA bhavanti navA are bhUtAnAM kAmAya bhUtAni priyANi bhavantyAtmanastu kAmAya bhUtAni priyANi bhavanti navA are sarvasya kAmAya sarvaM priyaM bhavatyAtmanastu kAmAya sarvaM priyaM bhavatyAtmA vA are draShTavyaH shrotavyo mantavyo nididhyAsitavyo maitreyyAtmano vA are darshanena shravaNena matyA vij~nAnenedaM sarvaM viditam || 5 ||
brahma taM parAdAd yo.anyatrA.atmano brahma veda kShatraM taM parAdAd yo.anyatrA.atmanaH kShatraM veda lokAstaM parAduryo.anyatrAtmano lokAn veda devAstaM parAduryo.anyatrA.atmano devAn veda bhUtAni taM parAduryo.anyatrA.atmano bhUtAni veda sarvaM taM parAdAd yo.anyatrA.atmanaH sarvaM vededaM brahmedaM kShatramime lokA ime devA imAni bhUtAnIdaM sarvaM yadayamAtmA || 6 ||
sa yathA dundubherhanyamAnasya na bAhyAJNChabdAJNChaknuyAd grahaNAya dundubhestu grahaNena dundubhyAghAtasya vA shabdo gR^ihItaH || 7 ||
sa yathA shaN^khasya dhmAyamAnasya na bAhyAJNChabdAJNChaknuyAd grahaNAya shaN^khasya tu grahaNena shaN^khadhmasya vA shabdo gR^ihItaH ||8||
sa yathA vINAyai vAdyamAnAyai na bAhyAJNChabdAJNChaknuyAd grahaNAya vINAyai tu graheNa vINAvAdasya vA shabdo gR^ihItaH ||9||
sa yathA.a.ardraidhAgnerabhyAhitAt pR^ithag dhUmA vinishcharantyevaM vA are.asya mahato bhUtasya niHshvasitametad yadR^igvedo yajurvedaH sAmavedo.atharvAN^girasa itihAsaH purANaM vidyA upaniShadaH shlokAH sUtrANyanuvyAkhyAnAni vyAkhyAnAnyasyaivaitAni niHshvasitAni || 10 ||
sa yathA sarvAsAmapAM samudra ekAyana evaM sarveShAM sparshAnAM tvagekAyanamevaM sarveShAM rasAnAM jihvaikAyanamevaM sarveShAM gandhAnAM nAsikaikAyanamevaM sarveShAM rUpANAM chakShurekAyanamevaM sarveShAM shabdAnAM shrotramekAyanamevaM sarveShAM saN^kalpAnAM mana ekAyanamevaM sarvAsAM vidyAnAM hR^idayamekAyanamevaM sarveShAM karmaNAM hastAvekAyanamevaM sarveShAmAnandAnAmupastha ekAyanamevaM sarveShAM visargANAM pAyurekAyanamevaM sarveShAmadhvanAM pAdAvekAyanamevaM sarveShAM vedAnAM vAgekAyanamevam || 11 || 
sa yathA saindhavakhilya udake prAsta udakamevAnu vilIyeta nahAsyodgrahaNAyaiva syAd yato yatastvAdadIta lavaNamevaivaM vA ara idaM mahad bhUtamanantamapAraM vij~nAnaghana evaitebhyo bhUtebhyaH samutthAya tAnyevAnu vinashyati na pretya saJNj~nA.astItyare bravImIti hovAcha yAj~navalkyaH || 12 ||
sA hovAcha maitreyyatraiva mA bhagavAnamUmuhanna pretya saMj~nA.astIti sa hovAcha navA are.ahaM mohaM bravImyalaM vA ara idaM vij~nAnAya || 13 ||
yatra hi dvaitamiva bhavati taditara itaraM jighrati taditara itaraM pashyati taditara itaraM shR^iNoti taditara itaramabhivadati taditara itaraM manute taditara itaraM vijAnAti yatra vA asya sarvamAtmaivAbhUt tat kena kaM jighret tat kena kaM pashyet tat kena kaM shR^iNuyAt tat kena kamabhivadet tat kena kaM manvIta tat kena kaM vijAnIyAd yenedaM sarvaM vijAnAti taM kena vijAnIyAd vimAtAramare kena vijAnIyAditi || 14 ||
|| iti chaturthaM maitreyibrAhmaNam || 
upaniShat 
iyaM pR^ithivI sarveShAM bhUtAnAM madhvasyai pR^ithivyai sarvANi bhUtAni madhu yashchAyamasyAM pR^ithivyAM tejomayo.amR^itamayaH puruSho yashchAyamadhyAtmaM shArIrastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 1 ||
imA ApaH sarveShAM bhUtAnAM madhvAsAmapAM sarvANi bhUtAni madhu yashchAyamAsvapsu tejomayo.amR^itamayaH puruSho yashchAyamadhyAtmaM raitasastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 2 ||
ayamagniH sarveShAM bhUtAnAM madhvasyAgneH sarvANi bhUtAni madhu yashchAyamasminnagnau tejomayo.amR^itamayaH puruSho yashchAyamadhyAtmaM vAN^mayastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 3 ||
ayaM vAyuH sarveShAM bhUtAnAM madhvasya vAyoH sarvANi bhUtAni madhu yashchAyamasmin vAyau tejomayo.amR^itamayaH puruSho yashchAyamadhyAtmaM prANastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 4 ||
ayamAdityaH sarveShAM bhUtAnAM madhvasyA.adityasya sarvANi bhUtAni madhu yashchAyamasminnAditye tejomayo.amR^itamayaH puruSho yashchAyamadhyAtmaM chAkShuShastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 5 ||
imA dishaH sarveShAM bhUtAnAM madhvAsAM dishAM sarvANi bhUtAni madhu yashchAyamAsu dikShu tejomayo.amR^itamayaH puruSho yashchAyamadhyAtmaM shrautraH prAtishrutkastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 6 ||
ayaM chandraH sarveShAM bhUtAnAM madhvasya chandrasya sarvANi bhUtAni madhu yashchAyamasmiMshchandre tejomayo.amR^itamayaH puruSho yashchAyamadhyAtmaM mAnasastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 7 ||
iyaM vidyut sarveShAM bhUtAnAM madhvasyA vidyutaH sarvANi bhUtAni madhu yashchAyamasyAM vidyuti tejomayo.amR^itamayaH puruSho yashchAyamadhyAtmaM taijasastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 8 ||
ayaM stanayitnAuH sarveShAM bhUtAnAM madhvasya stanayitnAoH sarvANi bhUtAni madhu yashchAyamasmiMstanayitnAau tejomayo.amR^itamayaH puruSho yashchAyamadhyAtmaM shAbdaH sauvarastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 9 ||
ayamAkAshaH sarveShAM bhUtAnAM madhvasyA.akAshasya sarvANi bhUtAni madhu yashchAyamasminnAkAshe tejomayo.amR^itamayaH puruSho yashchAyamadhyAtmaM hR^idyAkAshastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 10 ||
ayaM dharmaH sarveShAM bhUtAnAM madhvasya dharmasya sarvANi bhUtAni madhu yashchAyamasmin dharme tejomayo.amR^itamayaH puruSho yashchAyamadhyAtmaM dhArmastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 11 ||
idaM satyaM sarveShAM bhUtAnAM madhvasya satyasya sarvANi bhUtAni madhu yashchAyamasmin satye tejomayo.amR^itamayaH puruSho yashchAyamadhyAtmaM sAtyastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 12 ||
idaM mAnuShaM sarveShAM bhUtAnAM madhvasya mAnuShasya sarvANi bhUtAni madhu yashchAyamasmin mAnuShe tejomayo.amR^itamayaH puruSho yashchAyamadhyAtmaM mAnuShastejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 13 ||
ayamAtmA sarveShAM bhUtAnAM madhvasyA.atmanaH sarvANi bhUtAni madhu yashchAyamasminnAtmani tejomayo.amR^itamayaH puruSho yashchAyamadhyAtmamAtmA tejomayo.amR^itamayaH puruSho.ayameva sa yo.ayamAtmedamamR^itamidaM brahmedaM sarvam || 14 ||
sa vA ayamAtmA sarveShAM bhUtAnAmadhipatiH sarveShAM bhUtAnAM rAjA tad yathA rathanAbhau cha rathanemau chArAH sarve samarpitA evamevAsminnAtmani sarvANi bhUtAni sarva eta AtmAnaH samarpitAH || 15 ||
idaM vai tanmadhu dadhyaN^N^AtharvaNo.ashvibhyAmuvAcha tadetadR^iShiH pashyannavochat tad vAM narA sanaye daMsa ugramAviShkR^iNomi tanyaturna vR^iShTiM dadhyaN^ ha yanmadhvAtharvaNo vAmashvasya shIrShNAM pra yadImuvAcheti || 16 ||
idaM vai tanmadhu dadhyaN^N^AtharvaNo.ashvibhyAmuvAcha tadetadR^iShiH pashyannavochadAtharvaNAyAshvinA dadhIche.ashviyaM shiraH pratyairayataM sa vAM  madhu  prAvochadR^itAyaMstvAShTra2M  yad dasrAvapi kakShyaM vAmiti || 17 ||
idaM vai tanmadhu dadhyaN^N^AtharvaNo.ashvibhyAmuvAcha tadetadR^iShiH pashyannavochat purashchakre dvipadaH purashchakre chatuShpadaH puraH sa pakShIbhUtvA puraH puruSha Avishaditi sa vA ayaM puruShaH sarvAsu pUruShu puri shayo nainena kiJNchanAnAvR^itaM nainena kiJNchanAsaMvR^itam || 18 ||
idaM vai tanmadhu dadhyaN^N^AtharvaNo.ashvibhyAmuvAcha tadetadR^iShiH pashyannavochad rUpaM rUpaM pratirUpo babhUva tadasya rUpaM prati chakShaNAya | indro mAyAbhiH pururUpa Iyate yuktA hyasya harayaH shatA dashetyayaM vai harayo.ayaM vai dasha sahasrANi bahUni chAnantAni cha tadetad brahmApUrvamanaparamanantaramabAhyamayamAtmA brahma sarvAnubhUrityanushAsanam || 19 ||
|| iti paJNchamaM madhubrAhmaNam ||
upaniShat 
atha vaMshaH pautimAShyo gaupavanAd gaupavanaH pautimAShyAt pautimAShyo gaupavanAd gaupavanaH kaushikAt kaushikaH kauNDinyAt kauNDinyaH shANDilyAchChANDilyaH kaushikAchcha gautamAchcha gautama AgniveshyAdAgniveshyaH shANDilyAchchAnabhimlAtAchchAnabhimlAta AnabhilmAtAdAnabhilmAto gautamAd gautamaH saitavaprAchIchInayogyAbhyAM saitavaprAchInayogyau pArAsharyAt pArAsharyo bhAradvAjAd bhAradvAjo bhAradvAjAchcha gautamAchcha gautamo bhAradvAjAd bhAradvAjaH pArAsharyAt pArAsharyo baijapAyanAd baijapAyanaH kaushikAyaneH kaushikAyanidhR^irtakaushikAd dhR^itakaushikaH pArAsharyAyaNAt pArAsharyAyaNaH pArAsharyAt pArAsharyo jAtukarNyAt jAtukarNya AsurAyaNAchcha yAskAchchA.asurAyaNastraivarNestraivarNiraupabandhaneraupabandhaninirAsurerAsurirbhAradvAjAd bhAradvAja AtreyAdAtreyo mANDermANDirgautamAd gautamo vAtsyAd vAtsyaH shANDilyAchChANDilyaH kaishoryAt kApyAt kaishoryaH kApyaH kumArahAritAt kumArahArito gAlavAd gAlavo vidarbhIkauNDinyAd vidarbhIkauNDinyo vatsanapAdo bAbhravAd vatsanapAd bAbhravaH pathaH saubharAt panthAH saubharo.ayAsyAdAN^girasAdayAsya AN^girasa AbhUtestvAShTra2AdAbhUtistvAShTra2o vishvarUpAt tvAShTra2Ad vishvarUpastvAShTra2o.ashvibhyAmashvinau dadhIcha AtharvaNAd dadhyaN^ AtharvaNo.atharvaNo daivAdatharvA daivo mR^ityoH prAdhvaMsanAnmR^ityuH prAdhvaMsanaH pradhvaMsanAt pradhvaMsana ekarSherekarShirviprachitterviprachitterviprachittirvyaShTervyaShTiH sanAroH sanAruH sanAtanAt sanAtanaH sanakAt sanakaH parameShThinaH parameShThI brahmaNo brahma svayambhu brahmaNe namaH || 1 ||
|| iti ShaShThaM vaMshabrAhmaNam ||
|| iti shrIbR^ihadAraNyake chaturtho.adhyAyaH ||
upaniShat
janako ha vaideho bahudakShiNena yaj~neneje tatra ha kurupAJNchAlAnAM brAhmaNA abhi sametA babhUvustasya ha janakasya vaidehasya vijij~nAsA babhUva kaH svideShAM brAhmaNAnAmanUchAnatama iti sa ha gavAM sahasramavarurodha dasha dasha pAdA ekaikasyAH shR^iN^gayorAbaddhA babhUvuH || 1 ||
tAn hovAcha brAhmaNA bhagavanto yo vo brahmiShThaH sa etA gA udajatAmiti te ha brAhmaNA na dadhR^iShuratha ha yAj~navalkyaH svameva brahmachAriNamuvAchaitAH somyodaja sAmashravA3 iti tA hodAchakAra te ha brAhmaNAshchukrudhuH kathaM no brahmiShTho bruvItetyatha ha janakasya vaidehasya hotA.a.ashvalo babhUva || 2 ||
sa hainaM paprachCha tvaM nu khalu no yAj~navalkya brahmiShTho.asI3 iti sa hovAcha namo vayaM brahmiShThAya kurmo gokAmA eva vayaM sma iti taM ha tata eva praShTuM dadhre hotA.ashvalaH || 3 ||
yAj~navalkyeti hovAcha yadidaM sarvaM mR^ityunA.a.aptaM sarvaM mR^ityunA.abhipannaM kena yajamAno mR^ityorAptimatimuchyata iti hortratvijA.agninA vAchA vAg vai yaj~nasya hotA tad yeyaM vAk so.ayamagniH sa hotA sa muktiH sA.atimuktiH || 4 ||
yAj~navalkyeti hovAcha yadidaM sarvamahorAtrAbhyAmAptaM sarvamahorAtrAbhyAmabhipannaM kena yajamAno.ahorAtrayorAptimatimuchyata ityadhvaryuNartvijA chakShuShA.a.adityena chakShurvai yaj~nasyAdhvaryustad yadidaM chakShuH so.asAvAdityaH so.adhvaryuH sa muktiH sA.atimuktiH || 5 ||
yAj~navalkyeti hovAcha yadidaM sarvaM pUrvapakShAparapakShAbhyAmAptaM sarvaM pUrvapakShAparapakShAbhyAmabhipannaM kena yajamAnaH pUrvapakShAparapakShayorAptimatimuchyata ityudgAtrarvijA vAyunA prANena prANo vai yaj~nasyodgAtA tad yo.ayaM prANaH sa vAyuH sa udgAtA sa muktiH sA.atimuktiH || 6 ||
yAj~navalkyeti hovAcha yadidamantarikShamanArambhaNamiva kenA.akrameNa yajamAnaH svargaM lokamAkramata iti brahmaNartvijA manasA chandreNa mano vai yaj~nasya brahmA tad yadidaM manaH so.asau chandraH sa brahmA sa muktiH sA.atimuktirityatimokShAH ||7||
atha sampado yAj~navalkyeti hovAcha katibhirayamardyagbhirhotA.asmin yaj~ne kariShyatIti tisR^ibhiriti katamAstAstisra iti puro.anuvAkyA cha yAjyA cha shasyaiva tR^itIyA kiM tAbhirjayatIti yat kiJNchedaM prANabhR^iditi || 8 ||
yAj~navalkyeti hovAcha katyayamadyAdhvaryurasmin yaj~na AhutIrhoShyatIti tisra iti katamAstAstisra iti yA hutA ujjvalanti yA hutA atinedante yA hutA atisherate kiM tAbhirjayatIti yA hutA ujjvalanti devalokameva tAbhirjayati dIpyata iva hi devaloko yA hutA atinedante pitR^ilokameva tAbhirjayatyatIva hi pitR^iloko yA hutA adhisherate manuShyalokameva tAbhirjayatyadha iva hi manuShyalokaH || 9 ||
yAj~navalkyeti hovAcha katibhirayamadya brahmA yaj~naM dakShiNato devatAbhirgopAyatItyekayeti katamA saiketi mana evetyanantaM vai mano.anantA vishve devA anantameva sa tena lokaM jayati ||10||
yAj~navalkyeti hovAcha katyayamadyodgAtA.asmin yaj~ne stotriyAH stoShyatIti tisra iti katamAstAstisra iti puro.anuvAkyA cha cha yAjyA cha shasyaiva tR^itIyA katamAstA yA adhyAtmamiti prANa eva puro.anuvAkyA.apAno yAjyA vyAnaH shasyA kiM tAbhirjayatIti pR^ithivIlokameva puro.anuvAkyayA jayatyantarikShalokaM yAjyayA dyulokaM shasyayA tato ha hotA.ashvala upararAma || 11 || 
|| iti prathamamAshvalabrAhmaNam || 
upaniShat 
atha hainaM jAratkArava ArtabhAgaH paprachCha yAj~navalkyeti hovAcha kati grahAH katyatigrahA ityaShTau grahA aShTAvatigrahA iti ye te.aShTau grahA aShTAvatigrahAH katame ta iti || 1 ||
prANo vai grahaH so.apAnenAtigraheNa gR^ihIto.apAnena hi gandhAn jighrati || 2 ||
vAg vai grahaH sa nAmnA.atigraheNa gR^ihIto vAchA hi nAmAnyabhivadati || 3 ||
jihvA vai grahaH sa rasenAtigraheNa gR^ihIto jihvayA hi rasAn vijAnAti || 4 ||
chakShurvai grahaH sa rUpeNAtigraheNa gR^ihItashchakShuShA hi rUpANi pashyati || 5 ||
shrotraM vai grahaH sa shabdenAtigraheNa gR^ihItaH shrotreNa hi shabdAJNChR^iNoti || 6 ||
mano vai grahaH sa kAmenAtigraheNa gR^ihIto manasA hi kAmAn kAmayate || 7 ||
hasto vai grahaH sa karmaNA.atigraheNa gR^ihIto hastAbhyAM hi karma karoti || 8 ||
tvag vai grahaH sa sparshenAtigraheNa gR^ihItastvachA hi sparshAn vedayata ityaShTau grahA aShTAvatigrahAH || 9 ||
yAj~navalkyeti hovAcha yadidaM sarvaM mR^ityorannaM kA svit sA devatA yasyA mR^ityurannamityagnirvai mR^ityuH so.apAmannamapapunarmutyuM jayati ya evaM veda || 10 ||
yAj~navalkyeti hovAcha yatrAyaM puruSho mriyata udasmAt prANAH krAmantyAho neti neti hovAcha yAj~navalkyo.atraiva samavanIyante sa uchChvayatyAdhmAyatyAdhmAto mR^itaH shete ||11||
yAj~navalkyeti hovAcha yatrAyaM puruSho mriyate kimenaM na jahAtIti nAmetyanantaM vai nAmanantA vishve devA anantameva sa tena lokaM jayati || 12 ||
yAj~navalkyeti hovAcha yatrAsya puruShasya mR^itasyAgniM vAgapyeti vAtaM prANashchakShurAdityaM manashchandraM dishaH shrotraM pR^ithivIM sharIramAkAshamAtmauShadhIrlomAni vanaspatIn keshA apsu lohitaM cha retashcha nidhIyate kvAyaM tadA puruSho bhavatItyAhara somya hastamArtabhAgAvAmevaitasya vediShyAvo na nAvet tat sa jana iti tau hotkramya mantrayAJNchakrAte tau ha yadUchatuH karma haiva tadUchaturatha yat prashashaMsatuH karma haiva tat prashashaMsatuH puNyo vai puNyena karmaNA bhavati pApaH pApeneti tato ha jAratkArava ArtabhAga upararAma || 13 ||
|| iti dvitIyamArtabhAgabrAhmaNam || 
upaniShat 
atha hainaM bhujyurlAhyAyaniH paprachCha yAj~navalkyeti hovAcha madreShu charakAH paryavrajAma te pataJNjalasya kApyasya gR^ihAnaima tasyA.asId duhitA gandharvagR^ihItA tamapR^ichChAma ko.asIti so.abravIt sudhanvA.a.aN^girasa iti taM yadA lokAnAmantAnapR^ichChAmAthainamabrUma kva pArikShitA abhavanniti kva pArikShitA abhavan sa tvA pR^ichChAmi yAj~navalkya kva pArikShitA abhavanniti || 1 || 
sa hovAchovAcha vai so.agachChan vai te tad yatrAshvamedhayAjino gachChantIti kvanvashvamedhayAjino gachChantIti dvAtriMshataM vai devarathAhvyAnyayaM lokastaM samantaM pR^ithivIM dvistAvat paryeti tAM samantaM pR^ithivIM dvistAvat samudraH paryeti tad yAvatI kShurasya dhArA yAvad vA makShikAyAH patraM tAvAnantareNA.akAshastAnindraH suparNo bhUtvA vAyave prAyachChat tAn vAyurAtmani dhitvA tatrAgamayad yatrAshvamedhayAjino.abhavannityevamiva vai sa vAyumeva prashashaMsa tasmAd vAyureva vyaShTirvAyureva samaShTirapa punamR^irtyuM jayati ya evaM veda tato ha bhujyurlAhyAyanirupararAma || 2 ||
|| iti tR^itIyaM bhujyubrAhmaNam ||
upaniShat 
atha hainamuShastashchAkrayaNaH paprachCha yAj~navalkyeti hovAcha yat sAkShAdaparokShAd brahma ya AtmA sarvAntarastaM me vyAchakShvetyeSha ta AtmA sarvAntaraH katamo yAj~navalkya sarvAntaro yaH prANena prANiti sa ta AtmA sarvAntaro yo.apAnenApAniti sa ta AtmA sarvAntaro yo vyAnena vyAniti sa ta AtmA sarvAntaro ya udAnenodAniti sa ta AtmA sarvAntara eSha ta AtmA sarvAntaraH || 1 ||
sa hovAchoShastashchAkrAyaNo yathA vibrUyAdasau gaurasAvashva ityevamevaitad vyapadiShTaM bhavati yadeva sAkShAdaparokShAd brahma ya AtmA sarvAntarastameva me vyAchakShvetyeSha ta AtmA sarvAntaraH katamo yAj~navalkya sarvAntaro na dR^iShTerdraShTAraM pashyerna shruteH shrotAraM shR^iNuyA na matermantAraM manvIthA na vij~nAtervij~nAtAraM vijAnIyA eSha ta AtmA sarvAntaro.ato.anyadArtaM tato hoShastashchAkrAyaNa upararAma || 2 || 
|| iti chaturthamuShastabrAhmaNam ||
upaniShat 
atha hainaM kahoLaH kauShItakeyaH paprachCha yAj~navalkyeti hovAcha yadeva sAkShAdaparokShAd brahma ya AtmA sarvAntarastameva me vyAchakShvetyeSha ta AtmA sarvAntaraH katamo yAj~navalkya sarvAntaro yo.ashanAyApipAse shokaM mohaM jarAM mR^ityumatyetyetaM vai tamAtmAnaM viditvA brAhmaNAH putraiShaNAyAshcha vittaiShaNAyAshcha lokaiShaNAyAshcha vyutthAyAtha bhikShAcharyaM charanti yA hyeva putraiShaNA sA vittaiShaNA yA vittaiShaNA sA lokaiShaNobhe hyete eShaNe eva bhavatastasmAd brAhmaNaH pANDityaM nirvidya bAlyena tiShThAsed bAlyaM cha pANDityaM cha nirvidyAtha muniramaunaM cha maunaM cha nirvidyAtha brAhmaNaH sa brAhmaNaH kena syAd yena syAt tenedR^isha evAto.anyadArtaM tato ha kahoLaH kauShItakeya upararAma || 1 || 
|| iti paJNchamaM kahoLabrAhmaNam ||
upaniShat 
atha hainaM gArgI vAchaknavI paprachCha yAj~navalkyeti hovAcha yadidaM sarvamapsvotaM cha protaM cheti kasmin khalvApa otAshcha protAshcheti vAyau gArgIti kasmin khalu vAyurotashcha protashcheti gandharvalokeShu gArgIti kasmin khalu gandharvalokA otAshcha protAshchetyantarikShalokeShu gArgIti kasmin khalvantarikShalokA otAshcha protAshchetyAdityalokeShu gArgIti kasmin khalvAdityalokA otAshcha protAshcheti chandralokeShu gArgIti kasmin khalu chandralokA otAshcha protAshcheti nakShatralokeShu gArgIti kasmin khalu nakShatralokA otAshcha protAshcheti devalokeShu gArgIti kasmin khalu devalokA otAshcha protAshchetIndralokeShu gArgIti kasmin khalvindralokA otAshcha protAshcheti prajApatilokeShu gArgIti kasmin khalu prajApatilokA otAshcha protAshcheti brahmalokeShu gArgIti kasmin khalu brahmalokA otAshcha protAshcheti sa hovAcha gArgi mA.atiprAkShIrmA te mUrdhA vyapatadanatiprashnyAM vai devatAmatipR^ichChasi gArgi mA.atiprAkShIriti tato ha gArgI vAchaknavyupararAma || 1 ||
|| iti ShaShThaM gArgibrAhmaNam ||
 upaniShat 
atha hainamuddAlaka AruNiH paprachCha yAj~navalkyeti hovAcha madreShvavasAma te pataJNjalasya kApyasya gR^iheShu yaj~namadhIyAnAstasyA.asId bhAryA gandharvagR^ihItA tamapR^ichChAma ko.asIti so.abravIt kabandha AtharvaNa iti so.abravIt pataJNjalaM kApyaM yAj~nikAMshcha vettha nu tvaM kApya tat sUtraM yenAyaM cha lokaH parashcha lokaH sarvANi cha bhUtAni sandR^ibdhAni bhavantIti so.abravIt pataJNjalaH kApyo nAhaM tad bhagavan vedeti so.abravIt pataJNjalaM kApyaM yAj~nikAMshcha vettha nu tvaM kApya tamantaryAmiNaM ya imaM cha lokaM paraM cha lokaM sarvANi cha bhUtAni yo.antaro yamayatIti so.abravIt pataJNjalaH kApyo nAhaM taM bhagavan vedeti so.abravIt pataJNjalaM kApyaM yAj~nikAMshcha yo vai tat kApya sUtraM vidyAt taM chAntaryAmiNamiti sa brahmavit sa lokavit sa devavit sa vedavit sa bhUtavit sa Atmavit sa sarvaviditi tebhyo.abravIt tadahaM veda tachchet tvaM yAj~navalkya sUtramavidvAMstaM chAntaryAmiNaM brahmagavIrudajase mUrdhA te vipatiShyatIti veda vA ahaM gautama tat sUtraM taM chAntaryAmiNamiti yo vA idaM kashchid brUyAd veda vedeti yathA vettha tathA brUhIti || 1 ||
sa hovAcha vAyurvai gautama tat sUtraM vAyunA vai gautama sUtreNAyaM cha lokaH parashcha lokaH sarvANi cha bhUtAni sandR^ibdhAni bhavantIti tasmAd vai gautama puruShaM pretamAhurvyasraMsiShatAsyAN^gAnIti vAyunA hi vai gautama sUtreNa sandR^ibdhAni bhavantItyevamevaitad yAj~navalkyAntaryAmiNaM brUhIti || 2 ||
yaH pR^ithivyAM tiShThan pR^ithivyA antaro yaM pR^ithivI na veda yasya pR^ithivI sharIraM yaH pR^ithivImantaro yamayatyeSha ta AtmA.antaryAmyamR^itaH || 3 ||
yo apsu tiShThannadbhyo.antaro yamApo na viduryasyA.apaH sharIraM yo.apo.antaro yamayatyeSha ta AtmA.antaryAmyamR^itaH || 4 ||
yo.agnau tiShThannagrerantaro yamagnirna veda yasyAgniH sharIraM yo.agnimantaro yamayatyeSha ta AtmA.antaryAmyamR^itaH || 5 ||
yo.antarikShe tiShThannantarikShAdantaro yamantarikShaM na veda yasyAntarikShaM sharIraM yo.antarikShamantaro yamayatyeSha ta AtmA.antaryAmyamR^itaH || 6 ||
yo vAyau tiShThan vAyorantaro yaM vAyurna veda yasya vAyuH sharIraM yo vAyumantaro yamayatyeSha ta AtmA.antaryAmyamR^itaH ||7||
yo divi tiShThan divo.antaro yaM dyaurna veda yasya dyauH sharIraM yo divamantaro yamayatyeSha ta AtmA.antaryAmyamR^itaH || 8 ||
ya Aditye tiShThannAdityAdantaro yamAdityo na veda yasyA.adityaH sharIraM ya Adityamantaro yamayatyeSha ta AtmA.antaryAmyamR^itaH || 9 ||
yo dikShu tiShThan digbhyo.antaro yaM disho na viduryasya dishaH sharIraM yo disho.antaro yamayatyeSha ta AtmA.antaryAmyamR^itaH ||10||
yashchandratArake tiShThaMshchandratArakAdantaro yaM chandratArakaM na veda yasya chandratArakaM sharIraM yashchandratArakamantaro yamayatyeSha ta AtmA.antaryAmyamR^itaH || 11 ||
ya AkAshe tiShThannAkAshAdantaro yamAkAsho na veda yasyA.akAshaH sharIraM ya AkAshamantaro yamayatyeSha ta AtmA.antaryAmyamR^itaH || 12 ||
yastamasi tiShThaMstamaso.antaro yaM tamo na veda yasya tamaH sharIraM yastamo.antaro yamayatyeSha ta AtmA.antaryAmyamR^itaH ||13||
yastejasi tiShThaMstejaso.antaro yaM tejo na veda yasya tejaH sharIraM yastejo.antaro yamayatyeSha ta AtmA.antaryAmyamR^ita ityadhidaivatam || 14 ||
athAdhibhUtaM yaH sarveShu bhUteShu tiShThan sarvebhyo bhUtebhyo.antaro yaM sarvANi bhUtAni na viduryasya sarvANi bhUtAni sharIraM yaH sarvANi bhUtAnyantaro yamayatyeSha ta AtmA.antaryAmyamR^ita ityadhibhUtam || 15 ||
athAdhyAtmaM yaH prANe tiShThan prANAdantaro yaM prANo na veda yasya prANaH sharIraM yaH prANamantaro yamayatyeSha ta AtmA.antaryAmyamR^itaH || 16 ||
yo vAchi tiShThan vAcho.antaro yaM vAN^ na veda yasya vAk sharIraM yo vAchamantaro yamayatyeSha ta AtmA.antaryAmyamR^itaH ||17||
yashchakShuShi tiShThaMshchakShuSho.antaro yaM chakShurna veda yasya chakShuH sharIraM yashchakShurantaro yamayatyeSha ta AtmA.antaryAmyamR^itaH || 18 ||
yaH shrotre tiShThaJNChra2otrAdantaro yaM shrotraM na veda yasya shrotraM sharIraM yaH shrotramantaro yamayatyeSha ta AtmA.antaryAmyamR^itaH ||19||
yo manasi tiShThan manaso.antaro yaM mano na veda yasya manaH sharIraM yo mano.antaro yamayatyeSha ta AtmA.antaryAmyamR^itaH ||20||
yastvachi tiShThaMstvacho antaro yaM tvaN^ na veda yasya tvak sharIraM yastvachamantaro yamayatyeSha ta AtmAntaryAmyamR^itaH ||21||
yo vij~nAne tiShThan vij~nAnAdantaro yaM vij~nAnaM na veda yasya vij~nAnaM sharIraM yo vij~nAnamantaro yamayatyeSha ta AtmA.antaryAmyamR^itaH || 22 ||
yo retasi tiShThan retaso.antaro yaM reto na veda yasya retaH sharIraM yo reto.antaro yamayatyeSha ta AtmA.antaryAmyamR^ito.adR^iShTo draShTA.ashrutaH shrotA.amato mantA.avij~nAto vij~nAtA nAnyo.ato.asti draShTA nAnyo.ato.asti shrotA nAnyo.ato.asti mantA nAnyo.ato.asti vij~nAtaiSha ta AtmA.antaryAmyamR^ito.ato.anyadArtaM tato hoddAlaka AruNirupararAma || 23 ||
|| iti saptamamantaryAmibrAhmaNam || 
upaniShat 
atha ha vAchaknavyuvAcha brAhmaNA bhagavanto hantAhamimaM dvau prashnau prakShyAmi tau chenme vakShyati na vai jAtu yuShmAkamimaM kashchid brahmodyaM jeteti pR^ichCha gArgIti || 1 ||
sA hovAchAhaM vai tvA yAj~navalkya yathA kAshyo vA vaideho vograputra ujjyaM dhanuradhijyaM kR^itvA dvau bANavantau sapatnAAtivyAdhinau haste kR^itvopottiShThedevamevAhaM dvAbhyAM prashnAbhyAmupodasthAM tau me brUhIti pR^ichCha gArgIti || 2 ||
sA hovAcha yadUrdhvaM yAj~navalkya divo yadarvAk pR^ithivyA yadantarA dyAvApR^ithivI ime yad bhUtaM cha bhavachcha bhaviShyachchetyAchakShate kasmiMstadotaM cha protaM cheti || 3 ||
sa hovAcha yadUrdhvaM gArgi divo yadarvAk pR^ithivyA yadantarA dyAvApR^ithivI ime yad bhUtaM cha bhavachcha bhaviShyachchetyAchakShate AkAshe tadotaM cha protaM cheti || 4 ||
sA hovAcha namaste.astu yAj~navalkya yo ma etaM vyavocho.athAparasmai dhArayasveti pR^ichCha gArgIti || 5 ||
sA hovAcha yadUrdhvaM yAj~navalkya divo yadarvAk pR^ithivyA yadantarA dyAvApR^ithivI ime yad bhUtaM cha bhavachcha bhaviShyachchetyAchakShate kasmiMstadotaM cha protaM cheti || 6 ||
sa hovAcha yadUrdhvaM gArgi divo yadarvAk pR^ithivyA yadantarA dyAvApR^ithivI ime yad bhUtaM cha bhavachcha bhaviShyachchetyAchakShata AkAsha eva tadotaM cha protaM cheti kasmin khalvAkAsha otashcha protashcheti || 7 ||
sa hovAchaitad vai tadakSharaM gArgi brAhmaNA abhivadantyasthUlamanaNvahvasvamadIrghamalohitamasnehamachChAyamatamo.avAyvAnAkAshamasaN^gamarasamagandhamachakShuShkamashrotramavAgamano.atejaskamaprANamamukhamamAtramanantaramabAhyaM na tadashnAti kiJNchana na tadashnAti kashchana || 8 ||
etasya vA akSharasya prashAsane gArgi sUryAchandramasau vidhR^itau tiShThata etasya vA akSharasya prashAsane gArgi dyAvApR^ithivyau vidhR^ite tiShThata etasya vA akSharasya prashAsane gArgi nimeShA muhUrtA ahorAtrANyardhamAsA mAsA R^itavaH saMvatsarA iti vidhR^itAstiShThantyetasya vA akSharasya prashAsane gArgi prAchyo.anyA nadyaH syandante shvetebhyaH parvatebhyaH pratIchyo.anyA yAM yAM cha dishamanvetasya vA akSharasya prashAsane gArgi dadato manuShyAH prashaMsanti yajamAnaM devA darvIM pitaro.anvAyattAH || 9 ||
yo vA etadakSharaM gArgyaviditvA.asmin loke juhoti yajate tapastapyate bahUni varShasahasrANyantavadevAsya tad bhavati yo vA etadakSharaM gArgyaviditvA.asmAllokAt praiti sa kR^ipaNo.atha ya etadakSharaM gArgi viditvA.asmAllokAt praiti sa brAhmaNaH ||10||
tad vA etadakSharaM gArgyadR^iShTaM draShTra2shrutaM shrotramataM mantravij~nAtaM vij~nAtR^i nAnyadato.asti draShTR^i nAnyadato.asti shrotR^i nAnyadato.asti mantR^i nAnyadato.asti vij~nAtretasmin khalvakShare gArgyAkAsha otashcha protashcheti || 11 ||
sA hovAcha brAhmaNA bhagavantastadeva bahu manyadhvaM yadasmAnnamaskAreNa muchyadhvaM na vai jAtu yuShmAkamimaM kashchid brahmodyaM jeteti tato ha vAchaknavyupararAma || 12 || 
|| ityaShTamamakSharabrAhmaNam ||
upaniShat
atha hainaM vidagdhaH shAkalyaH paprachCha kati devA yAj~navalkyeti sa haitayaiva nividA pratipede yAvanto vaishvadevasya nividyuchyante trayashcha trI cha shatA trayashcha trI cha sahasretyomiti hovAcha katyeva devA yAj~navalkyeti trayastriMshadityomiti hovAcha katyeva devA yAj~navalkyeti ShiLatyomiti hovAcha katyeva devA yAj~navalkyeti traya ityomiti hovAcha katyeva devA yAj~navalkyeti dvAvityomiti hovAcha katyeva devA yAj~navalkyertyadhyaddha ityomiti hovAcha katyeva devA yAj~navalkyetyeka ityomiti hovAcha katame te trayashcha trI cha shatA trayashcha trI cha sahasreti || 1 ||
sa hovAcha mahimAna evaiShAmete trayastriMshat tveva devA iti katame te trayastriMshadityaShTau vasava ekAdasha rudrA dvAdashA.adityAsta ekastriMshadindrashchaiva prajApatishcha trayastriMshAviti || 2 ||
katame vasava ityagnishcha pR^ithivI cha vAyushchAntarikShaM chA.adityashcha dyaushcha chandramAshcha nakShatrANi chaite vasava eteShu hIdaM vasu sarvaM nihitamiti tasmAd vasava iti || 3 ||
katame rudrA iti dasheme puruShe prANA AtmaikAdashaste yadA.asmAchCharIrArnmatyAdutkrAmantyatha rodayanti tadyad rodayanti tasmAd rudrA iti || 4 ||
katama AdityA iti dvAdasha vai mAsAH saMvatsarasyaita AdityA ete hIdaM sarvamAdadAnA yanti te yadidaM sarvamAdadAnA yanti tasmAdAdityA iti || 5 ||
katama indraH katamaH prajApatiriti stanayitnAurevendro yaj~naH prajApatiriti katamaH stanayitnAurityashaniriti katamo yaj~na iti pashuva iti || 6 ||
katame ShiLatyagnishcha pR^ithivI cha vAyushchAntarikShaM chA.adityashcha dyaushchaite ShaLeteShu hIdaM sarvaM ShiLati || 7 ||
katame te trayo devA itIma eva trayo lokA eShu hIme sarve devA iti katamau tau dvau devAvityannaM chaiva prANashcheti katamo.ardhyaddha iti yo.ayaM pavata iti || 8 ||
tadAhuryadayameka ivaiva pavate.atha kathamardhyaddha iti yadasminnidaM sarvamadhyArdhnot tenArdhyaddha iti katama eko deva iti prANa iti sa brahma tyadityAchakShate || 9 ||
pR^ithivyeva yasyA.ayatanamagnirloko mano jyotiryo vai taM puruShaM vidyAt sarvasyA.atmanaH parAyaNaM sa vai veditA syAd yAj~navalkya veda vA ahaM taM puruShaM sarvasyA.atmanaH parAyaNaM yamAttha ya evAyaM sharIraH puruShaH sa eSha vadaiva shAkalya tasya kA devatetyamR^itamiti hovAcha || 10 ||
kAma eva yasyA.ayatanaM hR^idayaM loko mano jyotiryo vai taM puruShaM vidyAt sarvasyA.atmanaH parAyaNaM sa vai veditA syAd yAj~navalkya veda vA ahaM taM puruShaM sarvasyA.atmanaH parAyaNaM yamAttha ya evAyaM kAmamayaH puruShaH sa eSha vadaiva shAkalya tasya kA devateti striya iti hovAcha || 11 ||
rUpANyeva yasyA.ayatanaM chakShurloko mano jyotiryo vai taM puruShaM vidyAt sarvasyA.atmanaH parAyaNaM sa vai veditA syAd yAj~navalkya veda vA ahaM taM puruShaM sarvasyA.atmanaH parAyaNaM yamAttha ya evAsAvAditye puruShaH sa eSha vadaiva shAkalya tasya kA devateti satyamiti hovAcha || 12 ||
AkAsha eva yasyA.ayatanaM shrotraM loko mano jyotiryo vai taM puruShaM vidyAd sarvasyA.atmanaH parAyaNaM sa vai veditA syAd yAj~navalkya veda vA ahaM taM puruShaM sarvasyA.atmanaH parAyaNaM yamAttha ya evAyaM shrautraH prAtishrutkaH puruShaH sa eSha vadaiva shAkalya tasya kA devateti disha iti hovAcha || 13 ||
tama eva yasyA.ayatanaM hR^idayaM loko mano jyotiryo vai taM puruShaM vidyAt sarvasyA.atmanaH parAyaNaM sa vai veditA syAd yAj~navalkya veda vA ahaM taM puruShaM sarvasyA.atmanaH parAyaNaM yamAttha ya evAyaM ChAyAmayaH puruShaH sa eSha vadaiva shAkalya tasya kA devateti mR^ityuriti hovAcha || 14 ||
rUpANyeva yasyA.ayatanaM chakShurloko mano jyotiryo vai taM puruShaM vidyAd sarvasyA.atmanaH parAyaNaM sa vai veditA syAd yAj~navalkya veda vA ahaM taM puruShaM sarvasyA.atmanaH parAyaNaM yamAttha ya evAyamAdarshe puruShaH sa eSha vadaiva shAkalya tasya kA devatetyasuriti hovAcha || 15 ||
Apa eva yasyA.ayatanaM hR^idayaM loko mano jyotiryo vai taM puruShaM vidyAt sarvasyA.atmanaH parAyaNaM sa vai veditA syAd yAj~navalkya veda vA ahaM taM puruShaM sarvasyA.atmanaH parAyaNaM yamAttha ya evAyamapsu puruShaH sa eSha vadaiva shAkalya tasya kA devateti varuNa iti hovAcha || 16 ||
reta eva yasyA.ayatanaM hR^idayaM loko mano jyotiryo vai taM puruShaM vidyAt sarvasyA.atmanaH parAyaNaM sa vai veditA syAd yAj~navalkya veda vA ahaM taM puruShaM sarvasyA.atmanaH parAyaNaM yamAttha ya evAyaM putramayaH puruShaH sa eSha vadaiva shAkalya tasya kA devateti prajApatiriti hovAcha || 17 ||
shAkalyeti hovAcha yAj~navalkyastvAM svidime brAhmaNA aN^gArAvakrayaNamakratA3 iti || 18 ||
yAj~navalkyeti hovAcha shAkalyo yadidaM kurupAJNchAlAnAM brAhmaNAnatyavAdIH kiM brahma vidvAniti disho veda sadevAH sapratiShThA iti yad disho vettha sadevAH sapratiShThAH || 19 ||
kindevato.asyAM prAchyAM dishyasItyAdityadevata iti sa AdityaH kasmin pratiShThita iti chakShuShIti kasminnu chakShuH pratiShThitamiti rUpeShviti chakShuShA hi rUpANi pashyati kasminnu rUpANi pratiShThitAni bhavantIti hR^idaya iti hovAcha hR^idayena hi rUpANi jAnAti hR^idaye hyeva rUpANi pratiShThitAni bhavantItyevamevaitad yAj~navalkya || 20 ||
kindevato.asyAM dakShiNAyAM dishyasIti yamadevata iti sa yamaH kasmin pratiShThita iti yaj~na iti kasminnu yaj~naH pratiShThita iti dakShiNAyAmiti kasminnu dakShiNA pratiShThiteti shraddhAyAmiti yadA hyeva shraddhatte.atha dakShiNAM dadAti shraddhAyAM hyeva dakShiNA pratiShThiteti kasminnu shraddhA pratiShThiteti hR^idaya iti hovAcha hR^idayena hi shraddhAM jAnAti hR^idaye hyeva shraddhA pratiShThitA bhavatItyevamevaitad yAj~navalkya || 21 ||
kindevato.asyAM pratIchyAM dishyasIti varuNadevata iti sa varuNaH kasmin pratiShThita ityapsviti kasminnvApaH pratiShThitA iti retasIti kasminnu retaH pratiShThitamiti hR^idaya iti tasmAdapi pratirUpaM jAtamAhuhR^irdayAdiva sR^ipto hR^idayAdiva nirmita iti hR^idaye hyevA retaH pratiShThitaM bhavatItyevamevaitad yAj~navalkya || 22 ||
kindevato.asyAmudIchyAM dishyasIti somadevata iti sa somaH kasmin pratiShThita iti dIkShAyAmiti kasminnu dIkShA pratiShThiteti satya iti tasmAdapi dIkShitamAhuH satyaM vadeti satye hyeva dIkShA pratiShThiteti kasminnu satyaM pratiShThitamiti hR^idaya iti hovAcha hR^idayena hi satyaM jAnAti hR^idaye hyeva satyaM pratiShThitaM bhavatItyevamevaitad yAj~navalkya || 23 ||
kindevato.asyAM dhruvAyAM dishyasItyagnidevata iti so.agniH kasmin pratiShThita iti vAchIti kasminnu vAk pratiShThiteti hR^idaya iti kasminnu hR^idayaM pratiShThitamiti || 24 ||
ahalliketi hovAcha yAj~navalkyo yatraitadanyatrAsmanmanyAsai yaddhyetadanyatrAsmat syAchChra2vAno vainadadyurvayAMsi vainad vimathnIranniti || 25 ||
kasminnu tvaM chA.atmA cha pratiShThitau stha iti prANa iti kasmin prANaH pratiShThita ityapAna iti kasminnapAnaH pratiShThita iti vyAna iti kasmin vyAnaH pratiShThita ityudAna iti kasminnudAnaH pratiShThita iti samAna iti sa eSha neti netyAtmA.agR^ihyo nahi gR^ihyate.ashIryo nahi shIryate.asaN^go nahi sajjate.asito na vyathate na riShyatyetAvaShTAvAyatanAnyaShTau lokA aShTau devA aShTau puruShAH sa yastAn puruShAn nirUhya pratyUhyAtyakrAmat taM tvaupaniShadaM puruShaM pR^ichChAmi taM chenme na vivakShyasi mUrdhA te vipatiShyatIti taM ha na mene shAkalyastasya ha mUrdhA vipapAtApi hAsya parimoShiNo.asthInyapajahvuranyanmanyamAnAH || 26 ||
atha hovAcha brAhmaNA bhagavanto yo vaH kAmayate sa mA pR^ichChatu sarve vA mA pR^ichChata yo vaH kAmayate taM vaH pR^ichChAmi sarvAn vA vaH pR^ichChAmIti te ha brAhmaNA na dadhR^iShuH || 27 ||
tAn haitaiH shlokaiH paprachCha yathA vR^ikSho vanaspatistathaiva puruSho.amR^iShA | tasya lomAni parNAni tvagasyotpATikA bahiH || 28 ||
tvacha evAsya rudhiraM prasyandi tvacha utpaTaH | tasmAt tadAtR^iNNAt praiti raso vR^ikShAdivA.ahatAt || 29 ||
mAMsAnyasya shakarANi kinATaM snAva tat sthiram | asthInyantarato dArUNi majjA majjopamA kR^itA || 30 ||
yad vR^ikSho vR^ikNo rohati mUlAnnavataraH punaH | martyaH svinmR^ityunA vR^ikNaH kasmAnmUlAt prarohati || 31 ||
retasa iti mA vochata jIvatastat prajAyate | dhAnAruha iva vai vR^ikSho.aJNjasA pretya sambhavaH || 32 ||
yat samUlamA vR^iheyuvR^irkShaM na punarAbhavet | martyaH svinmR^ityunA vR^ikNaH kasmAnmUlAt prarohati || 33 ||
jAta eva na jAyate ko nvenaM janayet punaH | vij~nAnamAnandaM brahma rAtirdAtuH parAyaNam | tiShThamAnasya tadvida iti || 34 ||
|| iti navamaM shAkalyabrAhmaNam ||
|| iti shrIbR^ihadAraNyake paJNchamo.adhyAyaH ||
upaniShat 
janako vaideha AsAJNchakre.atha yAj~navalkya AvavrAja taM hovAcha yAj~navalkya kimarthamachArIH pashUnichChannaNvantAnityubhayameva samrAiLati hovAcha || 1 ||
yat te kashchidabravIt tachChR^iNavAmetyabravInme jitvA shailinirvAg vai brahmeti yathA mAtR^imAn pitR^imAnAchAryavAn brUyAt tathA tachChailino.abravId vAg vai brahmetyavadato hi kiM syAdityabravIttu te tasyAyatanaM pratiShThAM na me.abravIdityekapAd vA etat samrAiLati sa vai no brUhi yAj~navalkya vAgevA.ayatanamAkAshaH pratiShThA praj~netyenadupAsIta kA praj~natA yAj~navalkya vAgeva samrAiLati hovAcha vAchA vai samrAL bandhuH praj~nAyata R^igvedo yajurvedaH sAmavedo.atharvAN^girasa itihAsaH purANaM vidyA upaniShadaH shlokAH sUtrANyanuvyAkhyAnAni vyAkhyAnAnIShTaM hutamAshitaM pAyitamayaM cha lokaH parashcha lokaH sarvANi cha bhUtAni vAchaiva samrAT praj~nAyante || 2 || 
vAg vai samrAT paramaM brahma nainaM vAg jahAti sarvANyenaM bhUtAnyabhi kSharanti devo bhUtvA devAnapyeti ya evaM vidvAnetadupAste hastyR^iShabhaM sahasraM dadAmIti hovAcha janako vaidehaH sa hovAcha yAj~navalkyaH pitA me.amanyata nAnanushiShyahareteti || 3 ||
yadeva te kashchidabravIt tachChR^iNavAmetyabravInma udaN^kaH shaulbAyanaH prANo vai brahmeti yathA mAtR^imAn pitR^imAnAchAryavAn brUyAt tathA tachChaulbAyano.abravIt prANo vai brahmetyaprANato hi kiM syAdityabravIttu te tasyA.ayatanaM pratiShThAM na me.abravIdityekapAd vA etat samrAiLati sa vai no brUhi yAj~navalkya prANa evA.ayatanamAkAshaH pratiShThA priyamityenadupAsIta kA priyatA yAj~navalkya prANa eva samrAiLati hovAcha prANasya vai samrAT kAmAyAyAjyaM yAjayatyapratigrAhyasya pratigR^ihNAtyapi tatra vadhAshaN^kaM bhavati yAM dishameti prANasya vai samrAT kAmAya prANo vai samrAT paramaM brahma nainaM prANo jahAti sarvANyenaM bhUtAnyabhikSharanti devo bhUtvA devAnapyeti ya evaM vidvAnetadupAste hastyR^iShabhaM sahasraM dadAmIti hovAcha janako vaidehaH sa hovAcha yAj~navalkyaH pitA me.amanyata nAnanushiShya hareteti || 4 ||
yadeva te kashchidabravIt tachChR^iNavAmetyabravInme barkurvArShNashchakShurvai brahmeti yathA mAtR^imAn pitR^imAnAchAryavAn brUyAt tathA tad vArShNo.abravIchchakShurvai brahmetyapashyato hi kiM syAdityabravIttu te tasyA.ayatanaM pratiShThAM na me.abravIdityekapAd vA etat samrAiLati sa vai no brUhi yAj~navalkya chakShurevAyatanamAkAshaH pratiShThA satyamityenadupAsIta kA satyatA yAj~navalkya chakShureva samrAiLati hovAcha chakShuShA vai samrAT pashyantamAhuradrAkShIriti sa AhAdrAkShamiti tat satyaM bhavati chakShurvai samrAT paramaM brahma nainaM chakShurjahAti sarvANyenaM bhUtAnyabhikSharanti devo bhUtvA devAnapyeti ya evaM vidvAnetadupAste hastyR^imR^iShabhaM sahasraM dadAmIti hovAcha janako vaidehaH sa hovAcha yAj~navalkyaH pitA me.amanyata nAnanushiShya hareteti || 5 ||
yadeva te kashchidabravIt tachChR^iNavAmetyabravInme gardabhI vipIto bhAradvAjaH shrotraM vai brahmeti yathA mAtR^imAn pitR^imAnAchAryavAn brUyAt tathA tad bhAradvAjo.abravIchChra2otraM vai brahmetyashR^iNvato hi kiM syAdityabravIttu te tasyA.ayatanaM pratiShThAM na me.abravIdityekapAd vA etat samrAiLati sa vai no brUhi yAj~navalkya shrotramevA.ayatanamAkAshaH pratiShThA.ananta ityenadupAsIta kA.anantatA yAj~navalkya disha eva samrAiLati hovAcha tasmAd vai samrALapi yAM kAM cha dishaM gachChati naivAsyA antaM gachChatyanantA hi disho disho vai samrAT shrotraM shrotraM vai samrAT paramaM brahma nainaM shrotraM jahAti sarvANyenaM bhUtAnyabhikSharanti devo bhUtvA devAnapyeti ya evaM vidvAnetadupAste hastyR^iShabhaM sahasraM dadAmIti hovAcha janako vaidehaH sa hovAcha yAj~navalkyaH pitA me.amanyata nAnanushiShya hareteti || 6 ||
yadeva te kashchidabravIt tachChR^iNavAmetyabravInme satyakAmo jAbAlo mano vai brahmeti yathA mAtR^imAn pitR^imAnAchAryavAn brUyAt tathA tajjAbAlo.abravInmano vai brahmetyamanaso hi kiM syAdityabravIttu te tasyA.ayatanaM pratiShThAM na me.abravIdityekapAd vA etat samrAiLati sa vai no brUhi yAj~navalkya mana evA.ayatanamAkAshaH pratiShThA.a.ananda ityenadupAsIta kA.a.anandatA yAj~navalkya mana eva samrAiLati hovAcha manasA vai samrAT striyamabhihAryate tasyAM pratirUpaH putro jAyate sa Anando mano vai samrAT paramaM brahma nainaM mano jahAti sarvANyenaM bhUtAnyabhikSharanti devo bhUtvA devAnapyeti ya evaM vidvAnetadupAste hastyR^iShabhaM sahasraM dadAmIti hovAcha janako vaidehaH sa hovAcha yAj~navalkyaH pitA me.amanyata nAnanushiShya hareteti || 7 ||
yadeva te kashchidabravIt tachChR^iNavAmetyabravInme vidagdhaH shAkalyo hR^idayaM vai brahmeti yathA mAtR^imAn pitR^imAnAchAryavAn brUyAt tathA tachChAkalyo.abravIddhR^idayaM vai brahmetyahR^idayasya kiM syAdityabravIttu te tasyA.ayatanaM pratiShThAM na me.abravIdityekapAd vA etat samrAiLati sa vai no brUhi yAj~navalkyahR^idayamevA.ayatanamAkAshaH pratiShThA sthitirityenadupAsIta kA sthitatA yAj~navalkya hR^idayameva samrAiLati hovAcha hR^idayaM vai samrAT sarveShAM bhUtAnAmAyatanaM hR^idayaM vai samrAT sarveShAM bhUtAnAM pratiShThA hR^idaye hyeva samrAT sarvANi bhUtAni pratiShThitAni bhavanti hR^idayaM vai samrAT paramaM brahma nainaM hR^idayaM jahAti sarvANyenaM bhUtAnyabhikSharanti devo bhUtvA devAnapyeti ya evaM vidvAnetadupAste hastyR^iShabhaM sahasraM dadAmIti hovAcha janako vaidehaH sa hovAcha yAj~navalkyaH pitA me.amanyata nAnanushiShya hareteti || 8 ||
|| iti prathamaM ShaDAchAryabrAhmaNam ||
upaniShat 
janako ha vaidehaH kUrchAdupAvasarpannuvAcha namaste.astu yAj~navalkyAnu mA shAdhIti sa hovAcha yathA vai samrANmahAntamadhvAnameShyan rathaM vA nAvaM vA samAdadItaivamevaitAbhirupaniShadbhiH samAhitAtmA.asyevaM vR^indAraka ADhyaH sannadhItaveda uktopaniShatka ito vimuchyamAnaH kva gamiShyasIti nAhaM tad bhagavan veda yatra gamiShyAmItyatha vai te.ahaM tad vakShyAmi yatra gamiShyasIti bravItu bhagavAniti ||1||
indho havai nAmaiSha yo.ayaM dakShiNe.akShan puruShastaM vA etamindhaM santamindra ityAchakShate parokSheNaiva parokShapriyA iva hi devAH pratyakShadviShaH || 2 ||
athaitad vAme.akShiNi puruSharUpameShA.asya patnAI virAT tayAreSha saMstAvo ya eSho.antahR^irdaya AkAsho.athainayoretadannaM ya eSho.antahR^irdaye lohitapiNDo.athainayaroretat prAvaraNaM yadetadantahR^irdaye jAlakamivAthainayoreShA sR^itiH saJNcharaNIyaiShA hR^idayAdUrdhvA nADyuchcharati yathA keshaH sahasradhA bhinna evamasyaitA hitA nAma nADyo.antahR^irdaye pratiShThitA bhavantyetAbhirvA etadAsravati tasmAdeSha praviviktAhAratara ivaiva bhavatyasmAchChArIrAdAtmanaH || 3 ||
tasya prAchI dik prAJNchaH prANA dakShiNA dig dakShiNAH prANAH pratIchI dik pratyaJNchaH prANA udIchI digudaJNchaH prANA UrdhvA digUrdhvAH prANA arvAchI digarvAJNchaH prANAH sarvA dishaH sarve prANAH sa eSha neti netyAtmA.agR^ihyo nahi gR^ihyate.ashIryo nahi shIryate.asaN^go nahi sajjate.asito na vyathate na riShyatyabhayaM vai janaka prApto.asIti hovAcha yAj~navalkyaH sa hovAcha janako vaideho.abhayaM tvA gachChatAd yAj~navalkya yo no bhagavannabhayaM vedayase namaste.astvime videhA ayamahamasmi || 4 ||
|| iti dvitIyaM kUrchabrAhmaNam ||
upaniShat 
janakaM ha vaidehaM yAj~navalkyo jagAma samenena vadiShya ityatha ha yajjanakashcha vaideho yAj~navalkyashchAgnihotre samudAte tasmai ha yAj~navalkyo varaM dadau sa ha kAmaprashnameva varaM vavre taM hAsmai dadau taM ha samrALeva pUrvaH paprachCha || 1 ||
yAj~navalkya kiMjyotirayaM puruSha ityAdityajyotiH samrAiLati hovAchA.adityenaivAyaM jyotiShA.a.aste palyayate karma kurute vipalyetItyevamevaitad yAj~navalkya || 2 ||
astamita Aditye yAj~navalkya kiMjyotirevAyaM puruSha iti chandramA evAsya jyotirbhavatIti chandramasaivAyaM jyotiShA.a.aste palyayate karma kurute vipalyetItyevamevaitad yAj~navalkya || 3 ||
astamita Aditye yAj~navalkya chandramasyastamite kiMjyotirevAyaM puruSha ityagnirevAsya jyotirbhavatItyagninaivAyaM jyotiShA.a.aste palyayate karma kurute vipalyetItyevamevaitad yAj~navalkya || 4 ||
astamita Aditye yAj~navalkya chandramasyastamite shAnte agnau kiMjyotirevAyaM puruSha iti vAgevAsya jyotirbhavatIti vAchaivAyaM jyotiShA.a.aste palyayate karma kurute vipalyetIti tasmAd vai samrALapi yatra svaH pANirna vinirj~nAyate.atha yatra vAguchcharatyupaiva tatra hyetItyevamevaitad yAj~navalkya || 5 ||
astamita Aditye yAj~navalkya chandramasyastamite shAnte agnau shAntAyAM vAchi kiMjyotirevAyaM puruSha ityAtmaivAsya jyotirbhavatItyAtmanaivAyaM jyotiShA.a.aste palyayate karma kurute vipalyetIti || 6 ||
katama Atmeti yo.ayaM vij~nAnamayaH prANeShu hR^irdyantajyotiH puruShaH sa samAnaH sannubhau lokAvanusaJNcharati dhyAyatIva lelAyatIva sa hi svapno bhUtvemaM lokamatikrAmati mR^ityo rUpANi || 7 ||
sa vA ayaM puruSho jAyamAnaH sharIramabhisampadyamAnaH pAmpabhiH saM sR^ijyate sa utkrAman mriyamANaH pApmano vi jahAti || 8 ||
tasya vA etasya puruShasya dve eva sthAne bhavata idaM cha paralokasthAnaM cha sandhyaM tR^itIyaM svapnasthAnaM tasmin sandhye sthAne tiShThannete ubhe sthAne pashyatIdaM cha paralokasthAnaM chAtha yathAkramo.ayaM paralokasthAne bhavati tamAkramamAkramyobhayAn pApmana AnandAMshcha pashyati sa yatra pra svapityasya lokasya sarvAvato mAtrAmupAdAya svayaM vihatya svayaM nirmAya svena bhAsA svena jyotiShA pra svapityatrAyaM puruShaH svayaJNjyotirbhavati || 9 ||
na tatra rathA na rathayogA na panthAno bhavantyatha rathAn rathayogAn pathaH sR^ijate na tatrA.anandA mudaH pramudo bhavantyathA.anandAn mudaH pramudaH sR^ijate na tatra veshAntAH puShkariNyaH sravatyo bhavantyatha veshAntAn puShkariNyaH sravatyaH sR^ijate sa hi kartA || 10 ||
tadete shlokA bhavanti | 
svapnena shArIramabhiprahatyAsuptaH suptAnabhi chAkashIti | 
shukramAdAya punareti sthAnaM hiraNmayaH puruSha ekahaMsaH ||11||
prANena rakShannavaraM kulAyaM bahiShkulAyAdamR^itashcharitvA | 
sa Iyate.amR^ito yatra kAmaM hiraNmayaH puruSha ekahaMsaH ||12||
svapnAnta uchchAvachamIyamAno rUpANi devaH kurute bahUni | 
uteva svIbhiH saha modamAno jakShadutevApi bhayAni pashyan 	||13||
ArAmamasya pashyanti na taM pashyati kashchaneti | taM nAyataM bodhayedityAhurdurbhiShajyaM hAsmai bhavati yameSha na prati padyate.atho khalvAhurjAgaritadesha evAsyaiSha iti yAni hyeva jAgrat pashyati tAni supta ityatrAyaM puruShaH svayaJNjyotirbhavati so.ahaM bhagavate sahasraM dadAmyata UrdhvaM vimokShAya brUhIti || 14 ||
sa vA eSha etasmin samprasAde ratvA charitvA dR^iShdvaiva puNyaM cha pApaM cha punaH pratinyAyaM pratiyonyA dravati svapnAyaiva sa yad tatra kiJNchit pashyatyananvAgatastena bhavatyasaN^go hyayaM puruSha ityevamevaitad yAj~navalkya so.ahaM bhagavate sahasraM dadAmyata UrdhvaM vimokShAyaiva brUhIti || 15 ||
sa vA eSha etasmin svapnAnte ratvA charitvA dR^iShdvaiva puNyaM cha pApaM cha punaH pratinyAyaM pratiyonyA dravati buddhAntAyaiva sa yat tatra kiJNchit pashyatyananvAgatastena bhavatyasaN^go hyayaM puruSha ityevamevaitad yAj~navalkya so.ahaM bhagavate sahasraM dadAmyata UrdhvaM vimokShAyaiva brUhIti || 16 ||
sa vA eSha etasmin buddhAnte ratvA charitvA dR^iShdvaiva puNyaM cha pApaM cha punaH pratinyAyaM pratiyonyA dravati svapnAntAyaiva ||17||
tad yathA mahAmatsya ubhe kUle anu saJNcharati pUrvaM chAparaM chaivamevAyaM puruSha etAvubhAvanusaJNcharati svapnAntaM cha buddhAntaM cha || 18 ||
tad yathA.asminnAkAshe shyeno vA suparNo vA viparipatya shrAntaH saMhatya pakShau saMlayAyaiva dhriyata evamevAyaM puruSha etasmA antAya dhAvati yatra supto na kaJNchana kAmaM kAmayate na kaJNchana svapnaM pashyati || 19 ||
tA vA asyaitA hitA nAma nADyo yathA keshaH sahasradhA bhinnastAvatA.aNimnA tiShThanti shuklsya nIlasya piN^galasya haritasya lohitasya pUrNA atha yatrainaM ghnantIva jinantIva hastIva vichChAyayati gartamiva patati yadeva jAgrad bhayaM pashyati tadatrAvidyayA manyate.atha yatra deva iva rAjevAhamevedaM sarvo.asmIti manyate so.asya paramo lokaH || 20 ||
tad vA asyaitadatichChandA apahatapApmA bhayaM rUpaM tad yathA priyayA striyA sampariShvakto na bAhyaM kiJNchana veda nA.antaramevamevAyaM puruShaH prAj~nenA.atmanA sampariShvakto na bAhyaM kiJNchana veda nA.antaraM tad vA asyaitadAptakAmamAtmakAmamakAmaM rUpaM shokAntaram || 21 ||
atra pitA.apitA bhavati mAtA.amAtA lokA alokA devA adevA vedA avedA atra steno.asteno bhavati bhrUNahA.abhrUNahA chaNDAlo.achaNDAlaH paulkaso.apaulkasaH shramaNo.ashramaNastApaso.atApaso.ananvAgataM puNyenAnanvAgataM pApena tIrNo hi tadA sarvAJNChokAn hR^idayasya bhavati || 22 ||
yad vai tanna yad dvaitaM na pashyati pashyan vai tanna pashyati nahi draShTudR^irShTerviparilopo vidyate.avinAshitvAnnatu tad dvitIyamasti tato.anyad vibhaktaM yat pashyet || 23 ||
yad vai tanna jighrati jighran vai tanna jighrati nahi ghrAturghrAterviparilopo vidyate.avinAshitvAnnatu tad dvitIyamasti tato.anyad vibhaktaM yajjighret || 24 ||
yad vai tanna rasayate rasayan vai tanna rasayate nahi rasayitU rasayaterviparilopo vidyate.avinAshitvAnnatu tad dvitIyamasti tato.anyad vibhaktaM yad rasayet || 25 ||
yad vai tanna vadati vadan vai tanna vadati nahi vakturvakterviparilopo vidyate.avinAshitvAnnatu tad dvitIyamasti tato.anyad vibhaktaM yad vadet || 26 ||
yad vai tanna shR^iNoti shR^iNvan vai tanna shR^iNoti nahi shrotuH shruterviparilopo vidyate.avinAshitvAnnatu tad dvitIyamasti tato.anyad vibhaktaM yachChR^iNuyAt || 27 ||
yad vai tanna manute manvAno vai tanna manute nahi manturmaterviparilopo vidyate.avinAshitvAnnatu tad dvitIyamasti tato.anyad vibhaktaM yanmanvIta || 28 ||
yad vai tanna spR^ishati spR^ishan vai tanna spR^ishati nahi spraShTuH spR^iShTerviparilopo vidyate.avinAshitvAnnatu tad dvitIyamasti tato.anyad vibhaktaM yat spR^ishet || 29 ||
yad vai tanna vijAnAti vijAnan vai tanna vijAnAti nahi vij~nAturvij~nAterviparilopo vidyate.avinAshitvAnnatu tad dvitIyamasti tato.anyad vibhaktaM yad vijAnIyAt || 30 ||
yatra vA anyadiva syAt tatrAnyo.anyat pashyedanyo.anyajjighredanyo.anyad rasayedanyo.anyad vadedanyo.anyachChR^iNuyAdanyo.anyanmanvItAnyo.anyat spR^ishedanyo.anyad vijAnIyAt || 31 ||
salila eko draShTA.advaito bhavatyeSha brahmalokaH samrAiLati hainamanushashAsa yAj~navalkya eShA.asya paramA gatireShA.asya paramA sampadeSho.asya paramo loka eSho.asya parama Ananda etasyaivA.anandasyAnyAni bhUtAni mAtrAmupajIvanti || 32 ||
sa yo manuShyANAM rAddhaH samR^iddho bhavatyanyeShAmadhipatiH sarvairmAnuShyakairbhogaiH sampannatamaH sa manuShyANAM parama Anando.atha ye shataM manuShyANAmAnandAH sa ekaH pitR^iNAM jitalokAnAmAnando.atha ye shataM pitR^iNAM jitalokAnAmAnandAH sa eko gandharvaloka Anando.atha ye shataM gandharvaloka AnandAH sa ekaH karmadevAnAmAnando ye karmaNA devatvamabhi sampadyante.atha ye shataM karmadevAnAmAnandAH sa eka AjAnadevAnAmAnando yashcha shrotriyo.avR^ijino.akAmahato.atha ye shatamAjAnadevAnAmAnandAH sa ekaH prajApatiloka Anando yashcha shrotriyo.avR^ijino.akAmahato.atha ye shataM prajApatiloka AnandAH sa eko brahmaloka Anando yashcha shrotriyo.avR^ijino.akAmahato.athaiSha eva parama Ananda eSha brahmalokaH samrAiLati hovAcha yAj~navalkyaH so.ahaM bhagavate sahasraM dadAmyata UrdhvaM vimokShAyaiva brUhItyatra ha yAj~navalkyo bibhayAJNchakAra medhAvI rAjA sarvebhyo mAM tebhya udarautsIditi || 33 ||
sa vA eSha etasmin svapnAnte ratvA charitvA dR^iShdvaiva puNyaM cha pApaM cha punaH pratinyAyaM pratiyonyA dravati buddhAntAyaiva ||34||
tad yathA.anaH susamAhitamutsarjad yAyAdevamevAyaM shArIra AtmA prAj~nenA.atmanA.anvArUDha utsarjad yAti yatraitadrdhvochChvAsI bhavati || 35 ||
sa yatrAyamaNimAnaM nyeti jarayA vopatapatA vA.aNimAnaM nigachChati tad yathA.a.amraM vaudumbaraM vA pippalaM vA bandhanAt pramuchyata evamevAyaM puruSha ebhyo.aN^gebhyaH sampramuchya punaH pratinyAyaM pratiyonyA dravati prANAyaiva || 36 ||
tad yathA rAjAnamAyAntamugrAH pratyenasaH sUtagrAmaNyo.annaiHSha pAnairAvasathaiH pratikalpante.ayamAyAtyayamAgachChatItyevaM haivaMvidaM sarvANi bhUtAni pratikalpanta idaM brahmA.ayAtIdamAgachChatIti ||37||
tad yathA rAjAnaM prayiyAsantamugrAH pratyenasaH sUtagrAmaNyo.abhi samAyantyevamevemamAtmAnamantakAle sarve prANA abhi samAyanti yatraitadUrdhvochChvAsI bhavati || 38 ||
|| iti tR^itIyaM jyotirbrAhmaNam || 
upaniShat 
sa yatrAyamAtmA balyaM nyetya saMmohamiva nyetyathainamete prANA abhi samAyanti sa etAstejomAtrAH samabhyAdadAno hR^idayamevAnvavakrAmati sa yatraiSha chAkShuShaH puruShaH parAk paryAvartate.athArUpaj~no bhavati || 1 ||
ekIbhavati na pashyatItyAhurekIbhavati na jighratItyAhurekIbhavati na rasayata ityAhurekIbhavati na vadatItyAhurekIbhavati na shR^iNotItyAhurekIbhavati na manuta ityAhurekIbhavati na spR^ishatItyAhurekIbhavati na vijAnAtItyAhustasya haitasya hR^idayasyAgraM pradyotate tena pradyotenaiSha AtmA niShkrAmati chakShuSho vA mUrdhno vA.anyebhyo vA sharIradeshebhyastamutkrAmantaM prANo.anUtkrAmati prANamanUtkrAmantaM sarve prANA anUtkrAmanti savij~nAno bhavati sa vij~nAnamevAnvavakrAmati taM vidyAkarmaNI samanvArabhete pUrvapraj~nA cha || 2 ||
tad yathA tR^iNajaLUkA tR^iNasyAntaM gatvA.anyamAkramamAkramyA.atmAnamupasaMharatyevamevAyamAtmedaM sharIraM nihatyAvidyAM gamayitvA.anyamAkramamAkramyA.atmAnamupasaMharati || 3 ||
tad yathA peshaskarI peshaso mAtrAmupAdAyAnyannavataraM kalyANataraM rUpaM tanuta evamevAyamAtmedaM sharIraM nihatyAvidyAM gamayitvA.anyannavataraM kalyANataraM rUpaM kurute pitryaM vA gAndharvaM vA daivaM vA prAjApatyaM vA brAhmaM vA.anyeShAM vA bhUtAnAm || 4 ||
sa vA ayamAtmA brahma vij~nAnamayo manomayaH prANamayashchakShurmayaH shrotramayaH pR^ithivImaya Apomayo vAyumaya AkAshamayastejomayo.atejomayaH kAmamayo.akAmamayaH krodhamayo.akrodhamayo dharmamayo.adharmamayaH sarvamayastad yadetadidaMmayo.adomaya iti yathAkArI yathAchArI tathA bhavati sAdhukArI sAdhurbhavati pApakArI pApo bhavati puNyaH puNyena karmaNA bhavati pApaH pApenAtho khalvAhuH kAmamaya evAyaM puruSha iti sa yathAkAmo bhavati tatkraturbhavati yatkraturbhavati tat karma kurute yat karma kurute tadabhi sampadyate || 5 || 
tadeSha shloko bhavati | tadeva saktaH saha karmaNaiti liN^gaM mano yatra niShaktamasya | prApyAntaM karmaNastasya yatkiJNcheha karotyayam | tasmAllokAt punaretyasmai lokAya karmaNa iti nu kAmayamAno.athAkAmayamAno yo.akAmo niShkAma AptakAma AtmakAmo na tasya prANA utkrAmanti brahmaiva san brahmApyeti || 6 ||
tadeSha shloko bhavati | yadA sarve pramuchyante kAmA ye.asya hR^idi shritAH | atha martyo.amR^ito bhavatyatra brahma samashnuta iti | tad yathA.ahinirlayanI valmIke mR^itA pratyastA shayItaivamevedaM sharIraM shete.athAyamasharIro.amR^itaH prANo brahmaiva teja eva so.ahaM bhagavate sahasraM dadAmIti hovAcha janako vaidehaH || 7 ||
tadete shlokA bhavanti | aNuH panthA vitataH puraNo mAM spR^iShTo.anuvitto mayaiva | tena dhIrA apiyanti brahmavidaH svargaM lokamita Urdhvo vimuktAH || 8 ||
tasmiMshChuklmuta nIlamAhuH piN^galaM haritaM lohitaM cha | eSha panthA brahmaNA hAnuvittastenaiti brahmavit puNyakR^it taijasashcha ||9||
andhantamaH pravishanti ye.avidyAmupAsate | tato bhUya iva te tamo ya u vidyAyAM ratAH || 10 ||
anandA nAma te lokA andhena tamasA.a.avR^itAH | tAMste pretyAbhigachChanti avidvAMso budho janAH || 11 ||
AtmAnaM ched vijAnIyAdayamasmIti pUruShaH | kimichChan kasya kAmAya sharIramanusaJNjvaret || 12 ||
yasyAnuvittaH pratibuddha AtmA.asmin sandehe gahane praviShTaH | sa vishvakR^it sa hi sarvasya kartA tasya lokaH sa u loka eva || 13 ||
ihaiva santo.atha vidamstad vayaM na chedihAvedIrmahatI vinaShTiH | ya etad viduramR^itAste bhavantyathetare duHkhamevApiyanti ||14||
yadaitamanupashyantyAtmAnaM devamaJNjasA | IshAnaM bhUtabhavyasya na tato vijugupsate || 15 ||
yasmAdarvAk saMvatsaro.ahobhiH parivartate | tad devA jyotiShAM jyotirAyurhopAsate.amR^itam || 16 ||
yasmin paJNcha paJNcha janA AkAshashcha pratiShThitaH | tameva manya AtmAnaM vidvAn brahmAmR^ito.amR^itam || 17 ||
prANasya prANamuta chakShuShashchakShuruta shrotrasya shrotraM manaso mano ye viduste nichikyurbrahma purANamagyram || 18 ||
manasaivAnudraShTavyaM neha nAnA.asti kiJNchana | mR^ityoH sa mR^ityumApnoti ya iha nAneva pashyati || 19 ||
ekadhaivAnudraShTavyametadapramayaM dhruvam | virajaH para AkAshAdaja AtmA mahAn dhruvaH || 20 ||
tameva dhIro vij~nAya praj~nAM kurvIta brAhmaNaH | nAnudhyAyAd vahUJNChabdAn vAcho viglApanaM hi taditi || 21 ||
sa vA eSha mahAnaja AtmA yo.ayaM vij~nAnamayaH prANeShu ya eSho.antahR^irdaya AkAshastasmiJNChete sarvasya vashI sarvasyeshAnaH sarvasyAdhipatiH sa na sAdhunA karmaNA bhUyAn no evAsAdhunA kanIyAneSha sarveshvara eSha bhUtAdhipatireSha bhUtapAla eSha seturvidharaNa eShAM lokAnAmasambhedAya tametaM vedAnuvachanena brAhmaNA vividiShanti yaj~nena dAnena tapasA.anAshakenaitameva viditvA munirbhavatyetameva pravrAjino lokamichChantaH pravrajantyetaddhasma vai pUrve vidvAMsaH prajAM na kAmayante kiM prajayA kariShyAmo yeShAM no.ayamAtmA.ayaM loka iti te ha sma putraiShaNAyAshcha vittaiShaNAyAshcha lokaiShaNAyAshcha vyutthAyAtha bhikShAcharyaM charanti yA hyeva putraiShaNA sA vittaiShaNA yA vittaiShaNA sA lokaiShaNobhe hyete eShaNe eva bhavataH sa eSha neti netyAtmA.agR^ihyo nahi gR^ihyate.ashIryo nahi shIryate.asaN^go nahi sajjate.asito na vyathate na riShyatyetamu haivaite na tarata ityataH pApamakaravamityataH kalyANamakaravamityubhe u haivaiSha ete tarati nainaM kR^itAkR^ite tapataH || 22 ||
tadetadR^ichAbhyuktam | eSha nityo mahimA brAhmaNasya na karmaNA vardhate no kanIyAn | tasyaiva syAt padavit taM viditvA na lipyate karmaNA pApakeneti || 23 || 
tasmAdevaMvichChAnto dAnta uparatastitikShuH samAhito bhUtvA.a.atmanyevA.atmAnaM pashyati sarvamAtmAnaM pashyati nainaM pApmA tarati sarvaM pApmAnaM tarati nainaM pApmA tapati sarvaM pApmAnaM tapati vipApo virajo.avichikitso brAhmaNo bhavatyeSha brahmalokaH samrAiLati hovAcha yAj~navalkyaH so.ahaM bhagavate videhAn dadAmi mAM chApi saha dAsyAyeti || 24 ||
sa vA eSha mahAnaja AtmA.annAdo vasudAno vindate vasu ya evaM veda || 25 ||
sa vA eSha mahAnaja AtmA.ajaro.amaro.amR^ito.abhayo brahmAbhayaM vai brahmAbhayaM hi vai brahma bhavati ya evaM veda || 26 ||
|| iti chaturthaM shArIrabrAhmaNam || 
upaniShat 
atha ha yAj~navalkyasya dve bhArye babhUvaturmaitreyI cha kAtyAyanI cha tayorha maitreyI brahmavAdinI babhUva strIpraj~naiva tarhi kAtyAyanyatha ha yAj~navalkyo.anyad vR^ittamupAkariShyan || 1 ||
maitreyIti hovAcha yAj~navalkyaH pravrajiShyan vA are.ahamasmAt sthAnAdasmi  hanta  te.anayA  kAtyAyanyA.antaM  karavANIti || 2 ||
sA hovAcha maitreyI yannu ma iyaM bhagoH sarvA pR^ithivI vittena pUrNA syAt syAM nvahaM tenAmR^itA.a.aho neti neti hovAcha yAj~navalkyo yathaivopakaraNavatAM jIvitaM tathaiva te jIvitaM syAdamR^itatvasya tu nA.ashA.asti vitteneti || 3 ||
sA hovAcha maitreyI yenAhaM nAmR^itA syAM kimahaM tena kuryAM yadeva bhagavAn vettha tadeva me brUhIti || 4 || 
sa hovAcha yAj~navalkyaH priyA vai khalu no bhavatI satI priyAmavR^idhaddhanta tarhi bhavatyetad vyAkhyAsyAmi te vyAchakShANasya tu me nididhyAsasveti || 5 ||
sa hovAcha navA are patyuH kAmAya patiH priyo bhavatyAtmanastu kAmAya patiH priyo bhavati navA are putrANAM kAmAya putrAH priyA bhavantyAtmanastu kAmAya putrAH priyA bhavanti navA are vittasya kAmAya vittaM priyaM bhavatyAtmanastu kAmAya vittaM priyaM bhavati navA are pashUnAM kAmAya pashavaH priyA bhavantyAtmanastu kAmAya pashavaH priyA bhavanti navA are brahmaNaH kAmAya brahma priyaM bhavatyAtmanastu kAmAya brahma priyaM bhavati navA are kShatrasya kAmAya kShatraM priyaM bhavatyAtmanastu kAmAya kShatraM priyaM bhavati navA are lokAnAM kAmAya lokAH priyA bhavantyAtmanastu kAmAya lokAH priyA bhavanti navA are devAnAM kAmAya devAH priyA bhavantyAtmanastu kAmAya devAH priyA bhavanti navA are vedAnAM kAmAya vedAH priyA bhavantyAtmanastu kAmAya vedAH priyA bhavanti navA are bhUtAnAM kAmAya bhUtAni priyANi bhavantyAtmanastu kAmAya bhUtAni priyANi bhavanti navA are sarvasya kAmAya sarvaM priyaM bhavatyAtmanastu kAmAya sarvaM priyaM bhavatyAtmA vA are draShTavyaH shrotavyo mantavyo nididhyAsitavyo maitreyyAtmani khalvare dR^iShTe shrute mate vij~nAta idaM sarvaM viditam || 6 ||
brahma taM parAdAd yo.anyatrA.amano brahma veda kShatraM taM parAdAd yo.anyatrA.atmanaH kShatraM veda lokAstaM parAduryo.anyatrA.atmano lokAn veda devAstaM parAduryo.anyatrA.atmano devAn veda vedAstaM parAduryo.anyatrA.atmano vedAn veda bhUtAni taM parAduryo.anyatrA.atmano bhUtAni veda sarvaM taM parAdAd yo.anyatrAtmanaH sarvaM vededaM brahmedaM kShatramime lokA ime devA ime vedA imAni bhUtAnIdaM sarvaM yadayamAtmA || 7 ||
sa yathA dundubherhanyamAnasya na bAhyAJNChabdAn shaknuyAd grahaNAya dundubhestu grahaNena dundubhyAghAtasya vA shabdo gR^ihItaH || 8 ||
sa yathA shaN^khasya dhmAyamAnasya na bAhyAJNChabdAn shaknuyAd grahaNAya  shaN^khasya  tu grahaNena shaN^khadhmasya vA shabdo gR^ihItaH || 9 ||
sa yathA vINAyai vAdyamAnAyai na bAhyAJNChabdAn shaknuyAd grahaNAya vINAyai tu grahaNena vINAvAdasya vA shabdo gR^ihItaH || 10 ||
sa yatA.a.ardraidhAgnerabhyAhitasya pR^ithag dhUmA vinishcharantyevaM vA are.asya mahato bhUtasya niHshvasitamevaitad yadR^igvedo yajurvedaH sAmavedo.atharvAN^girasa itihAsaH purANaM vidyA upaniShadaH shlokAH sUtrANyanuvyAkhyAnAni vyAkhyAnAnIShTaM hutamAshitaM pAyitamayaM cha lokaH parashcha lokaH sarvANi cha bhUtAnyasyaivaitAni sarvANi niHshvasitAni || 11 ||
sa yathA sarvAsAmapAM samudra ekAyanamevaM sarveShAM sparshAnAM tvagekAyanamevaM sarveShAM rasAnAM jihvaikAyanamevaM sarveShAM gandhAnAM nAsikaikAyanamevaM sarveShAM rUpANAM chakShurekAyanamevaM sarveShAM shabdAnAM shrotramekAyanamevaM sarveShAM saN^kalpAnAM mana ekAyanamevaM sarvAsAM vidyAnAM hR^idayamekAyanamevaM sarveShAM karmaNAM hastAvekAyanamevaM sarveShAmAnandAnAmupastha ekAyanamevaM sarveShAM visargANAM pAyurekAyanamevaM sarveShAmadhvanAM pAdAvekAyanamevaM sarveShAM vedAnAM vAgekAyanam || 12 ||
sa yathA saindhavaghano.anantaro.abAhyaH kR^itsno rasaghana evaivaM vA are.ayamAtmA.anantaro.abAhyaH kR^itsnaH praj~nAnaghana evaitebhyo bhUtebhyaH samutthAya tAnyevAnu vinashyati na pretya saJNj~nA.astItyare bravImIti hovAcha yAj~navalkyaH || 13 ||
sA hovAcha maitreyyatraiva mA bhagavAn mohAntamApIpipannavA ahamimaM vijAnAtIti sa hovAcha navA are.ahaM mohaM bravImyavinAshI vA are.ayamAtmA.anuchChittidharmA || 14 ||
yatra hi dvaitamiva bhavati taditara itaraM pashyati taditara itaraM jighrati taditara itaraM rasayate taditara itaramabhivadati taditara itaraM shR^iNoti taditara itaraM manute taditara itaraM spR^ishati taditara itaraM vijAnAti yatra tvasya sarvamAtmaivAbhUt tat kena kaM pashyet tat kena kaM jighret tat kena kaM rasayet tat kena kamabhivadet tat kena kaM shR^iNuyAt tat kena kaM manvIta tat kena kaM spR^ishet tat kena kaM vijAnIyAd yenedaM sarvaM vijAnAti taM kena vijAnIyAt sa eSha neti netyAtmA.agR^ihyo nahi gR^ihyate.ashIryo nahi shIryate.asaN^go nahi saJNjate.asito na vyathate na riShyati vij~nAtAramare kena vijAnIyAdityuktAnushAsanA.asi maitreyyetAvadare khalvamR^itatvamiti hoktvA yAj~navalkyo vijahAra || 15 || 
|| iti paJNchamaM maitreyIbrAhmaNam || 
upaniShat 
atha vaMshaH pautimAShyo gaupavanAd gaupavanaH pautimAShyAt pautimAShyo gaupavanAd gaupavanaH kaushikAt kaushikaH kauNDinyAt kauNDinyaH shANDilyAchChANDilyaH kaushikAchcha gautamAchcha gautama AgniveshyAdAgniveshyo gArgyAd gArgyo gArgyAd gArgyo gautamAd gautamaH saitavAt saitavaH pArAsharyAyaNAt pArAsharyAyaNo gArgyAyaNAd gArgyAyaNa uddAlakAyanAduddAlakAyano jAbAlAyanAjjAbAlAyano mAdhyandinAyanAnmAdhyandinAyanaH saukarAyaNAt saukarAyaNaH kAShAyaNAt kAShAyaNaH sAyakAyanAt sAyakAyanaH kaushikAyaneH kaushikAyanighR^irtakaushikAd ghR^itakaushikaH pArAsharyAyaNAt pArAsharyAyaNaH pArAsharyAt pArAsharyo jAtukarNyAjjAtukarNya AsurAyaNAchcha yAskAchchA.asurAyaNastraivarNestraivarNiraupabandhaneraupabandhanirAsurerAsurirbhAradvAjAd bhAradvAja AtreyAdAtreyo mANDermANDirgautamAd gautamo gautamAd gautamo vAtsyAd vAtsyaH shANDilyAchChANDilyaH kaishoryAt kApyAt kaishoryaH kApyaH kumArahAritAt kumArahArito gAlavAd gAlavo vidarbhIkauNDinyAd vidarbhIkauNDinyo vatsanapAdo bAbhravAd vatsanapAd bAbhravaH pathaH saurabhAt panthAH saubharo.ayAsyAdAN^girasAdayAsya AN^girasa AbhUtestvAShTra2AdAbhUtistvAShTra2o vishvarUpAt tvAShTra2At vishvarUpastvAShTra2o.ashvibhyAmashvinau dadhIcha AtharvaNAd dadhyaN^ AtharvaNo.atharvaNo daivAdatharvA daivo mR^ityoH pradhvaMsanAnmR^ityuH pradhvaMsanaH prAdhvaMsanAt  prAdhvaMsana ekarSherekarShirviprachitterviprachittirvyaShTervyaShTiH sanAroH sanAruH sanAtanAt sanAtanaH sanakAt sanakaH parameShThinaH parameShThI brahmaNo brahma svayambhu brahmaNe namaH || 1 || 
|| iti ShaShThaM vaMshabrAhmaNam ||
|| iti shrIbR^ihadAraNyake ShaShTho.adhyAyaH ||
upaniShat 
OM|| pUrNamadaH pUrNamidaM pUrNAt pUrNamudachyate | pUrNasya pUrNamAdAya pUrNamevAvashiShyate || 1 || 
‡§Å' khaM brahma khaM purANaM vAyuraM khamiti ha smA.aha kauravyAyaNIputro vedo.ayaM brAhmaNA vidurvedenaina yad veditavyam || 2 || 
|| iti prathamaM brAhmaNam || 
trayaH prAjApatyAH prajApatau pitari brahmacharyamUShurdevA manuShyA asurA uShitvA brahmacharyaM devA UchurbravItu no bhagavAniti tebhyo haitadakSharamuvAcha da iti vyaj~nAsiShTA3 iti vyaj~nAsiShmeti hochurdAmyateti na Atthetyomiti hovAcha vyaj~nAsiShTeti ||1||
atha hainaM manuShyA UchurbravItu no bhagavAniti tebhyo haitadevAkSharamuvAcha da iti vyaj~nAsiShTA3 iti vyaj~nAsiShmeti hochurdatteti na Atthetyomiti hovAcha vyaj~nAsiShTeti || 2 || 
atha hainamasurA UchurbravItu no bhagavAniti tebhyo haitadevAkSharamuvAcha da iti vyaj~nAsiShTA3 iti vyaj~nAsiShmeti hochurdayadhvamiti na Atthetyomiti hovAcha vyaj~nAsiShTeti tadetadevaiShA daivI vAganuvadati stanayitnAurdadada iti dAmyata datta dayadhvamiti tadetat trayaM shikShed damaM dAnaM dayAmiti || 3 || 
|| iti dvitIyaM brAhmaNam || 
eSha prajApatiryaddhR^idayametad brahmaitat satyaM tadetat tryakSharaM hR^idayamiti hR^i ityekamakSharaM harantyasmai svAshchAnye cha ya evaM veda da ityekamakSharaM dadatyasmai svAshchAnye cha ya evaM veda yamityekamakSharameti svargaM lokaM ya evaM veda || 1 || 
|| iti tR^itIyaM brAhmaNam ||
tad vai tadetadeva tadAsa satyameva sa yo haitaM mahadyakShaM prathamajaM veda satyaM brahmeti jayatImAn lokAn jita invasAvasad ya evametaM  mahadyakShaM  prathamajrAM veda satyaM brahmeti satyaM hyeva brahma || 1 ||
|| iti chaturthaM brAhmaNam ||
Apa evedamagra AsustA ApaH satyamasR^ijanta satyaM brahma satyaM prajApatiM prajApatirdevAMste devAH satyamevopAsate || 1 || 
tadetat tryakSharaM satyamiti sa ityekamakSharaM tItyekamakSharaM yamityekamakSharaM prathamottame akShare satyaM madhyato.anR^itaM tadetadanR^itamubhayataH satyena parigR^ihItaM satyabhUyameva bhavati naivaM vidvAMsamanR^itaM hinasti || 2 ||
|| iti paJNchamaM brAhmaNam ||
tad yattat satyamasau sa Adityo ya eSha etasmin maNDale puruSho yashchAyaM dakShiNe.akShan puruShastAvetAvanyonyasmin pratiShThitau rashmibhireSho.asmin pratiShThitaH prANairayamamuShmin sa yadotkramiShyan bhavati shuddhamevaitanmaNDalaM pashyati nainamete rashmayaH pratyAyanti || 1 || 
|| iti ShaShThaM brAhmaNam || 
ya eSha etasmin maNDale puruShastasya bhUriti shira ekaM shira ekametadakSharaM bhuva iti bAhU dvau bAhU dve ete akShare suvariti pratiShThA dve pratiShThe dve ete akShare tasyopaniShadahariti hanti pApmAnaM jahAti cha ya evaM veda || 1 || 
yo.ayaM dakShiNe.akShan puruShastasya bhUriti shira ekaM shira ekametadakSharaM bhuva iti bAhU dvau bAhU dve ete akShare suvariti pratiShThA dve pratiShThe dve ete akShare tasyopaniShadahamiti hanti pApmAnaM jahAti cha ya evaM veda ||2||
|| iti saptamaM brAhmaNam ||
manomayo.ayaM puruSho bhAH satyastasminnantahR^irdaye yathA vrIhirvA yavo vA sa eSha sarvasyeshAnaH sarvasyAdhipatiH sarvamidaM prashAsti yadidaM kiJNcha || 1 ||
|| ityaShTamaM brAhmaNam ||
vidyud brahmetyAhurvidAnAd vidyud vidyatyenaM pApmano ya evaM veda vidyud brahmeti vidyuddhyeva brahma || 1 || 
|| iti navamaM brAhmaNam ||
vAchaM dhenumupAsIta tasyAshchatvAraH stanAH svAhAkAro vaShaTkAro hantakAraH svadhAkArastasyai dvau stanau devA upajIvanti svAhAkAraM cha vaShaTkAraM cha hantakAraM manuShyAH svadhAkAraM pitarastasyAH prANa R^iShabho mano vatsaH || 1 ||
|| iti dashamaM brAhmaNam ||
ayamagnirvaishvAnaro yo.ayamantaH puruShe yenedamannaM pachyate yadidamadyate tasyaiSha ghoSho bhavati yametatkarNAvapidhAya shR^iNoti sa yadotkramiShyan bhavati nainaM ghoShaM shR^iNoti || 1 || 
|| ityekAdashaM brAhmaNam ||
yadA vai puruSho.asmAllokAt praiti sa vAyumAgachChati tasmai sa tatra vijihIte yathA rathachakrasya khaM tena sa Urdhva Akramate sa AdityamAgachChati tasmai sa tatra vijihIte yathA lambarasya khaM tena sa Urdhva Akramate sa chandramasamAgachChati tasmai sa tatra vijihIte yathA dundubheH khaM tena sa Urdhva Akramate sa lokamAgachChatyashokamahimaM tasmin vasati shAshvatIH samAH || 1 ||
|| iti dvAdashaM brAhmaNam ||
etad vai paramaM tapo yad vyAdhitastapyate paramaM haiva lokaM jayati ya evaM vedaitad vai paramaM tapo yaM pretamaraNyaM haranti paramaM haiva lokaM jayati ya evaM vedaitad vai paramaM tapo yaM pretamagnAvabhyAdadhati paramaM haiva lokaM jayati ya evaM veda || 1 ||
|| iti trayodashaM brAhmaNam ||
annaM brahmetyeka Ahustanna tathA pUyati vA annamR^ite prANAt prANo brahmetyeka Ahustanna tathA shuShyati vai prANa R^ite.annAdete ha tveva devate ekadhAbhUyaM bhUtvA paramatAM gachChatastaddha smA.aha prAtR^idaH pitaraM kiM svidevaivaM viduShe sAdhu kuryAM kimevAsmA asAdhu kuryAmiti sa ha smA.aha pANinAmA prAtR^idaH kastvenayorekadhAbhUyaM bhUtvAma paratAM gachChatIti tasmA u haitaduvAcha vItyannaM vai vi anne hImAni sarvANi bhUtAni viShTAni ramiti prANo vai raM prANe hImAni sarvANi bhUtAni ramante sarvANi havA asmin bhUtAni vishanti sarvANi bhUtAni ramante ya evaM veda || 1 || 
|| iti chaturdashaM brAhmaNam ||
ukthaM prANo vA ukthaM prANo hIdaM sarvamutthApayatyuddhAsmA ukthavid vIrastiShThatyukthasya sAyujyaM salokatAM jayati ya evaM veda || 1 || 
|| iti paJNchadashaM brAhmaNam ||
yajuH prANo vai yajuH prANe hImAni sarvANi bhUtAni yujyante yujyante hAsmai sarvANi bhUtAni shraiShThyAma yajuShaH sAyujyaM salokatAM jayati ya evaM veda || 1 || 
|| iti ShoDashaM brAhmaNam ||
sAma prANo vai sAma prANe hImAni sarvANi bhUtAni samyaJNchi samyaJNchi hAsmai sarvANi bhUtAni shraiShThyAya kalpante sAmnaH sAyujyaM salokatAM jayati ya evaM veda || 1 ||
|| iti saptadashaM brAhmaNam ||
kShatraM prANo vai kShatraM prANo hi vai kShatraM trAyate hainaM prANaH kShaNitoH pra kShatramatramApnoti kShatrasya sAyujyaM salokatAM jayati ya evaM veda || 1 || 
|| ityaShTAdashaM brAhmaNam ||
bhUmirantarikShaM dyaurityaShTAvakSharANyaShTAkSharaM havA ekaM gAyatryai padametadu haivAsyA etad sa yAvadeShu triShu lokeShu tAvaddha jayati yo.asyA etadevaM padaM veda || 1 || 
R^icho yajUMShi sAmAnItyaShTAvakSharANyaShTAkSharaM havA ekaM gAyatryai padametadu haivAsyA etat sa yAvatIyaM trayI vidyA tAvaddha jayati yo.asyA etadevaM padaM veda || 2 || 
prANo.apAno vyAna ityaShTAvakSharANyaShTAkSharaM havA ekaM gAyatryai padametadu haivAsyA etat sa yAvadidaM prANi tAvaddha jayati yo.asyA etadevaM padaM veda || 3 || 
athAsyA etadeva turIyaM darshataM padaM parorajA ya eSha tapati yad vai chaturthaM tat turIyaM darshataM padamiti dadR^isha iva hyeSha parorajA iti sarvamu hevaiSha raja uparyupari tapatyevaM haiva shriyA yashasA tapati yo.asyA etadevaM padaM veda || 4 || 
saiShA gAyatryetasmiMsturIye darshate pade parorajasi pratiShThitA tad vA etatsatye pratiShThitaM chakShurvai satyaM chakShurhi vai satyaM tasmAd yadidAnIM dvau vivadamAnAveyAtAmahamadarshamahamashrauShamiti ya eva brUyAdahamadarshamiti tasmA eva shraddadhyAma tadvA etatsatyaM bale pratiShThitaM prANo vai balaM tat prANe pratiShThitaM tasmAdAhurbalaM satyAdojIya ityevamveShA gAyatryadhyAtmaM pratiShThitA sA haiShA gayAMstatre prANA vai gayAstatprANAMstatre tadyad gayAMstatre tasmAd gAyatrI nAma sa yAmevAmUM sAvitrImanvAhaiShaiva sA sa yasmA anvAha tasya prANAMstrAyate || 5 || 
tAM haitAmeke sAvitrImanuShTubhamanvAhurvAganuShTubetadvAchamanubrUma iti tanna tathA kuryAd gAyatrImeva sAvitrImanubrUyAt yadi havA apyevaMvid bahviva pratigR^ihNAti na haiva tad gAyatryA ekaM chana padaM prati || 6 || 
sa ya imAMstrIn lokAn pUrNAn pratigR^ihNIyAt so.asyA etat prathamaM padamApnuyAdatha yAvatIyaM trayI vidyA yastAvat pratigR^ihNIyAt so.asyA etad dvitIyaM padamApnuyAdatha yAvadidaM prANi yastAvat pratigR^ihNIyAt so.asyA etat tR^itIyaM padamApnuyAdathAsyA etadeva turIyaM darshataM padaM parorajA ya eSha tapati naiva kenachanA.apyaM kuta u etAvat pratigR^ihNIyAt || 7 || 
tasyA upasthAnaM gAyatryasyekapadI dvipadI tripadI chatuShpadyapadasi nahi padyase namaste turIyAya darshatAya padAya parorajase.asAvado mA prApaditi yaM dviShyAdasAvasmai kAmo mA samR^iddhIti vA na haivAsmai sa kAma R^iddhyate yasmA evamupatiShThate.ahamadaH prApamiti vA || 8 || 
etaddhavai tajjanako vaideho buDilamAshvatarAshvimuvAcha yannu ho tadgAyatrIvidabrUthA atha kathaM hastIbhUto vahasIti mukhaM hyasyAH samrANna vidAJNchakAreti hovAcha tasyA agnireva mukhaM yadi havA api vahnivAgnAvabhyAdadhati sarvamevaitat sandahatyevaM haivaivaMvid yadyapi bahviva pApaM kurute sarvameva tat saMpsAya shuddhaH pUto.ajaro.amR^itaH sambhavati || 9 || 
|| ityekonaviMshaM brAhmaNam ||
hiraNmayena pAtreNa satyasyApihitaM mukham | tat tvaM pUShannapAvR^iNu satyadharmAya dR^iShTaye || 1 || 
pUShannekarShe yama sUrya prAjApatya vyUha rashmIn | samUha tejo yat te rUpaM kalyANatamaM tat te pashyAmi || 2 || 
yo.asAvasau puruShaH so.ahamasmi vAyuranilamamR^itamathedaM bhasmAntaM sharIram || 3 || 
‡§Å' krato smara kR^itaM smara krato smara kR^itaM smara || 4 || 
agne naya supathA rAye asmAn vishvAni deva vayunAni vidvAn | yuyodhyasmajjuhurANameno bhUyiShThAM te nama uktiM vidhema || 5 || 
|| iti viMshaM brAhmaNam ||  
|| iti shrIbR^ihadAraNyake saptamo.adhyAyaH ||
upaniShat 
yo havai jyeShThaM cha shreShThaM cha veda jyeShThashcha shreShThashcha svAnAM bhavati prANo vai jyeShThashcha shreShThashcha jyeShThashcha shreShThashcha svAnAM bhavatyapicha yeShAM bubhUShati ya evaM veda || 1 || 
yo havai vasiShThAM veda vasiShThaH svAnAM bhavati vAg vai vasiShThA vasiShThaH svAnAM bhavatyapicha yeShAM bubhUShati ya evaM veda || 2 || 
yo havai pratiShThAM veda pratitiShThati same pratitiShThati durge chakShurvai pratiShThA chakShuShA hi same cha durge cha pratitiShThati pratitiShThati same pratitiShThati durge ya evaM veda || 3 ||
 yo havai sampadaM veda saMhAsmai padyate yaM kAmaM kAmayate shrotraM vai sampachChra2otre hIme sarve vedA abhi sampannAH saM hAsmai padyate yaM kAmaM kAmayate ya evaM veda || 4 ||
yo havA AyatanaM vedA.ayatanaM svAnAM bhavatyAyatanaM janAnAM mano vA AyatanamAyatanaM svAnAM bhavatyAyatanaM janAnAM ya evaM veda || 5 || 
yo havai prajApatiM veda prajAyate ha prajayA pashubhI reto vai prajApatiH prajAyate ha prajayA pashubhirya evaM veda || 6 || 
te heme prANA ahaMshreyase vivadamAnA brahma jagmustaddhochuH ko no vasiShTha iti taddhovAcha yasmin va utkrAnta idaM sharIraM pApIyo manyate sa vo vasiShTha iti || 7 || 
vAgghochchakrAma sA saMvatsaraM proShyA.agatyovAcha kathamashakata madR^ite jIvitumiti te hochuryathA.akalA avadanto vAchA prANantaH prANena pashyantashchakShuShA shR^iNvantaH shrotreNa vidvAMso manasA  prajAyamAnA  retasaivamajIviShmeti  pravivesha  ha vAk || 8 || 
chakShurhochchakrAma tat saMvatsaraM proShyA.agatyovAcha kathamashakata madR^ite jIvitumiti te hochuryathA.andhA apashyantashchakShuShA prANantaH prANena vadanto vAchA shR^iNvantaH shrotreNa vidvAMso manasA prajAyamAnA retasaivamajIviShmeti pravivesha ha chakShuH || 9 || 
shrotraM hochchakrAma tat saMvatsaraM proShyA.agatyovAcha kathamashakata madR^ite jIvitumiti te hochuryathA badhirA ashR^iNvantaH shrotreNa prANantaH prANena vadanto vAchA pashyantashchakShuShA vidvAMso manasA prajAyamAnA retasaivamajIviShmeti pravivesha ha shrotram ||10|| 
mano hochchakrAma tat saMvatsaraM proShyA.agatyovAcha kathamashakata madR^ite jIvitumiti te hochuryathA mugdhA avidvAMso manasA prANantaH prANena vadanto vAchA pashyantashchakShuShA shR^iNvantaH shrotreNa prajAyamAnA retasaivamajIviShmeti pravivesha ha manaH ||11|| 
reto hochchakrAma tat saMvatsaraM proShyA.agatyovAcha kathamashakata madR^ite jIvitumiti te hochuryathA klIbA aprajAyamAnA retasA prANantaH prANena vadanto vAchA pashyantashchakShuShA shR^iNvantaH shrotreNa vidvAMso manasaivamajIviShmeti pravivesha ha retaH ||12|| 
atha ha prANa utkramiShyan yathA mahAsuhayaH saindhavaH padvIshashaN^kUn saMvR^ihedevaM haivemAn prANAn sambabarha te hochurmA bhagava utkrAmIrnavai shakShyAmastvadR^ite jIvitumiti tasyo me baliM kuruteti tatheti || 13 || 
sA ha vAguvAcha yad vA ahaM vasiShThA.asmi tvaM tad vasiShTho.asIti yad vA ahaM pratiShThA.asmi tvaM tat pratiShThA.asIti chakShuryad vA ahaM sampadasmi tvaM tat sampadasIti shrotraM yad vA ahamAyatanamasmi tvaM tadAyatanamasIti mano yad vA ahaM prajApatirasmi tvaM tat prajApatirasIti retastasyo me kimannaM kiM vAsa iti yadidaM kiJNcha A shvabhya A kR^imibhya A kITapataN^gebhyastat te.annamApo vAsa iti nahavA asyAnannaM jagdhaM bhavati nAnannaM parigR^ihItaM ya evametadanasyAnnaM veda tad vidvAMsaH shrotriyA ashiShyanta AchAmantyashitvA.a.achAmantyetameva tadanamanagnaM kurvanto manyante tasmAdevaM vidvAnashiShyannAchAmedashitvA.a.achAmet || 14 || 
|| iti prathamaM brAhmaNam ||
shvetaketurhavA AruNeyaH paJNchAlAnAM pariShadamAjagAma sa AjagAma jaibaliM pravAhaNaM parichArayamANaM tamudIkShyAbhyuvAda kumArA3 iti sa bho iti pratishushrAvAnushiShTo nvasi pitretyomiti hovAcha || 1 || 
vettha yathemAH prajAH prayatyo vipratipadyantA3 iti neti hovAcha vettho yathemaM lokaM punarApadyantA3 iti neti hovAcha vettho yathA.asau loka evaM bahubhiH punaHpunaH prayadbhirna sampUryatA3 iti neti hovAcha vettho yatithyAmAhutyAM hutAyAmApaH puruShavAcho bhUtvA samutthAya vadantI3 iti neti hovAcha vettho devayAnasya vA pathaH pratipadaM pitR^iyANasya vA yat kR^itvA devayAnaM vA panthAnaM pratipadyante pitR^iyANaM vA.api hi na R^iShervachaH shrutaM dve sR^itI ashR^iNavaM pitR^INAmahaM devAnAmuta martyAnAM tAbhyAmidaM vishvamejat sameti yadantarA pitaraM mAtaraM cheti nAhamata ekaM chana vedeti hovAcha || 2 || 
athainaM vasatyopamantrayAJNchakre.anAdR^itya vasatiM kumAraH pradudrAva sa AjagAma pitaraM taM hovAcheti vAva kila no bhavAn purA.anushiShTAnavocha iti kathaM sumedha iti paJNcha mA prashnAn rAjanyabandhuraprAkShIt tato naikaJNchana vedeti katame ta itIma iti ha pratIkAnyudAjahAra || 3 || 
sa hovAcha tathA nastvaM tAta jAnIthA yathA yadahaM kiJNchana veda sarvamahaM tat tubhyamavochaM praihi tu tatra pratItya brahmacharyaM vatsyAva iti bhavAneva gachChatviti || 4 || 
sa AjagAma gautamo yatra pravAhaNasya jaibilerAsa sa tasmA AsanamAhR^ityodakamAhArayAJNchakArAtha hAsmA arghyaM chakAra taM hovAcha varaM bhagavate gautamAya dadam iti sa hovAcha pratij~nAto ma eSha varo yAM tu kumArasyAnte vAchamabhAShathAstAM me brUhIti || 5 || 
sa hovAcha daiveShu vai gautama tad vareShu mAnuShANAM brUhIti sa hovAcha vij~nAyate hAsti hiraNyasyApAttaM goashvAnAM dAsInAM pravarANAM paridhAnasya mA no bhavAn bahoranantasyAparyantasyAbhyavadAnyo bhUditi sa vai gautama tIrthenechChAsA ityupaimyahaM bhavantamiti vAchA ha smaiva pUrva upayanti sa hopAyanakIrtyA uvAsa || 6 || 
sa hovAcha tathA nastvaM gautama mA.apa rAdhAstava cha pitAmahA yatheyaM vidyetaH pUrvaM na kasmiMshchana brAhmaNa uvAsa tAM tvahaM tubhyaM vakShyAmi ko hi tvevaM bruvantamarhati pratyAkhyAtumiti || 7 || 
asau vai loko.agnirgautama tasyA.aditya eva samid rashmayo dhUmo.ahararchirdisho.aN^gArA avAntaradisho viShphuliN^gAstasminnetasminnagnau devAH shraddhAM juhvati tasyA Ahutyai somo rAjA sambhavati || 8 || 
parjanyo vA agnirgautama tasya saMvatsara eva samidabhrANi dhUmo vidyudarchirashaniraN^gArA hvAdunayo viShphuliN^gAstasminnetasminnagnau devAH somaM rAjAnaM juhvati tasyA Ahutyai vR^iShTiH sambhavati || 9 || 
ayaM vai loko.agnirgautama tasya pR^ithivyeva samidagnirdhUmo rAtrirarchishchandramA aN^gArA nakShatrANi viShphuliN^gAstasminnetasminnagnau devA vR^iShTiM juhvati tasyA AhutyA annaM sambhavati || 10 || 
puruSho vA agnirgautama tasya vyAttameva samit prANo dhUmo vAgarchishchakShuraN^gArAH shrotraM viShphuliN^gAstasminnetasminnagnau devA annaM juhvati tasyA Ahutyai retaH sambhavati || 11 || 
yoShA vA agnirgautama tasyA upastha eva samillomAni dhUmo yonirarchiryadantaH karoti te.aN^gArA abhinandA viShphuliN^gAstisminnetasminnagnau devA reto juhvati tasyA Ahutyai puruShaH sambhavati sa jIvati yAvajjIvatyatha yadA mriyate || 12 || 
athainamagnaye haranti tasyAgnirevAgnirbhavati samit samid dhUmo dhUmo.archirarchiraN^gArA aN^gArA viShphuliN^gA viShphuliN^gAstasminnetasminnagnau devAH puruShaM juhvati tasyA Ahutyai puruSho bhAsvaravarNaH sambhavati || 13 || 
te ya evametad vidurye chAmI araNye shraddhAM satyamupAsate te.archirabhisambhavantyarchiSho.aharahna ApUryamANapakShamApUryamANapakShAd yAn ShaNmAsAnudaN^N^Aditya eti mAsebhyo devalokaM devalokAdAdityamAdityAd vaidyutaM tAn vaidyutAn puruSho mAnava etya brahmalokAn gamayati te teShu brahmalokeShu parAn parAvato vasanti teShAM na punarAvR^ittiH || 14 || 
atha ye yaj~nena dAnena tapasA lokAn jayanti te dhUmamabhisambhavanti dhUmAd rAtriM rAtrerapakShIyamANapakShamapakShIyamANapakShAd yAn ShaNmAsAn dakShiNA.a.aditya eti mAsebhyaH pitR^ilokaM pitR^ilokAchchandraM te chandraM prApyAnnaM bhavanti tAMstatra devA yathA somaM rAjAnamApyAyasvApakShIyasvetyevamenAMstatra bhakShayanti teShAM yadA tat paryavaityathemamevA.akAshamabhiniShpadyanta AkAshAd vAyuM vAyovR^irShTiM vR^iShTeH pR^ithivIM te pR^ithivIM prApyAnnaM bhavanti punaH puruShAgnau hUyante tato yoShAgnau tato jAyante te lokAn pratyutthAyinasta evAnuparivartante.atha ya etau panthAnau na viduste kITAH pataN^gA yadidaM dandashUkam || 15 || 
|| iti dvitIyaM brAhmaNam || 
sa yaH kAmayeta mahat prApnuyAmityudagayana ApUryamANapakShasya puNyAhe dvAdashAhamupavasadvra2tI bhUtvaudumbare kaMse chamase vA sarvauShadhaM phalAnIti sambhR^itya parisamuhya parilipyAgnimupasamAdhAya paristIryA.avR^itAjyaM saMskR^itya puMsA nakShatreNa manthaM saMnIya juhoti yAvanto devAstvayi jAtavedastiryaJNcho ghnanti puruShasya kAmAMstebhyo.ahaM bhAgadheyaM juhomi te mA tR^iptAH sarvaiH kAmaistarpayantu svAhA yA tirashchI nipadyate.ahaM vidharaNI iti tAM tvA ghR^itasya dhArayA yaje saMrAdhanImahaM svAhA || 1 || 
jyeShThAya svAhA shreShThAya svAhetyagnau hutvA manthe saMsravamavanayati prANAya svAhA vasiShThAyai svAhetyagnau hutvA manthe saMsravamavanayati vAche svAhA pratiShThAyai svAhetyagnau hutvA manthe saMsravamavanayati chakShuShe svAhA sampade svAhetyagnau manthe saMsravamavanayati manase svAhA prajApataye svAhetyagnau hutvA manthe saMsravamavanayati shrotrAya svAhA AyatanAya svAhetyagnau hutvA manthe saMsravamavanayati retase svAhetyagnau hutvA manthe saMsravamavanayati || 2 || 
agnaye svAhetyagnau hutvA manthe saMsravamavanayati somAya svAhetyagnau hutvA manthe saMsravamavanayati bhUH svAhetyagnau hutvA manthe saMsravamavanayati bhuvaH svAhetyagnau hutvA manthe saMsravamavanayati svaH svAhetyagnau hutvA manthe saMsravamavanayati bhUrbhuvaH svaH svAhetyagnau hutvA manthe saMsravamavanayati brahmaNe svAhetyagnau hutvA manthe saMsravamavanayati kShatrAya svAhetyagnau hutvA manthe saMsravamavanayati bhUtAya svAhetyagnau hutvA manthe saMsravamavanayati bhaviShyate svAhetyagnau hutvA manthe saMsravamavanayati vishvAya svAhetyagnau hutvA manthe saMsravamavanayati sarvAya svAhetyagnau hutvA manthe saMsravamavanayati prajApataye svAhetyagnau hutvA manthe saMsravamavanayati || 3 || 
athainamabhimR^ishati bhramadasi jvaladasi pUrNamasi prastabdhamasyekashaphamasi hiN^kR^itamasi hiN^kriyamANamasyudgIthamasyudgIyamAnamasi shrAvitamasi pratyAshrAvitamasyA.ardre sandIptamasi vibhurasi prabhurasyannamasi jyotirasi nidhanamasi saMvargo.asIti || 4 || 
athainamudyachChatyAmaMsyAmaMhi te mahi sa hi rAjeshAno.adhipatiH sa mAM rAjeshAno.adhipatiM karotviti || 5 || 
athainamAchAmati tat saviturvareNyaM madhu vAtA R^itAyate madhu kSharanti sindhavaH mAdhvIrnaH santvoShadhIH bhUH svAhA bhargo devasya dhImahi madhu naktamutoShaso madhumat pArthivaM rajaH madhu dyaurastu naH pitA bhuvaH svAhA dhiyo yo naH prachodayAt madhumAn no vanaspatirmadhumA?? astu sUryaH mAdhvIrgAvo bhavantu naH svaH svAheti sarvAM cha sAvitrImanvAha sarvAshcha madhumatIrahamevedaM sarvaM bhUyAsaM bhUrbhuvaH svaH svAhetyantata Achamya pANI prakShALya jaghanenAgniM prAkshirAH saMvishati prAtarAdityamupatiShThate dishAmekapuNDarIkamasyahaM manuShyANAmekapuNDarIkaM bhUyAsamiti yatetametya jaghanenAgnimAsIno vaMshaM japati || 6 || 
taM haitamuddALaka AruNirvAjasaneyAya yAj~navalkyAyAntevAsina uktvovAchApi ya enaM shuShke sthANau niShiJNchejjAyeraJNChAkhAH praroheyuH palAshAnIti || 7 || 
etamu haiva vAjasaneyo yAj~navalkyo madhukAya paiN^gyAyAntevAsina uktvovAchApi ya enaM shuShke sthANau niShiJNchejjAyeraJNChAkhAH praroheyuH palAshAnIti || 8 || 
etamu haiva madhukaH paiN^gyashchUlAya bhAgavittaye.antevAsina uktvovAchApi ya enaM shuShke sthANau niShiJNchejjAyeraJNChAkhAH praroheyuH palAshAnIti || 9 || 
etamu haiva chUlo bhAgavittirjAnakaya AyasthUNAyAntevAsina uktvovAchApi ya enaM shuShke sthANau niShiJNchejjAyeraJNChAkhAH praroheyuH palAshAnIti || 10 || 
etamu haiva jAnakirAyasthUNaH satyakAmAya jAbAlAyAntevAsina uktvovAchApi ya enaM shuShke sthANau niShiJNchejjAyeraJNChAkhAH praroheyuH palAshAnIti || 11 || 
etamu haiva satyakAmo jAbAlo.antevAsibhya uktvovAchApi ya enaM shuShke sthANau niShiJNchejjAyeraJNChAkhAH praroheyuH palAshAnIti tametaM nAputrAya vA.anantevAsine vA brUyAt ||12|| 
chaturaudumbarA bhavantyaudumbaraH sruva audumbarashchayasa audumbara idhma audumbaryAvupamanthanyau dasha grAmyANi dhAnyAni bhavanti vrIhiyavAstilamAShA aNupriyaN^gavo godhUmAshcha masUrAshcha khalvAshcha khalakulAshcha tAn piShTAn dadhani madhuni ghR^ita upasiJNchatyAjyasya juhoti || 13 || 
|| iti tR^itIyaM brAhmaNam || 
eShAM vai bhUtAnAM pR^ithivI rasaH pR^ithivyA Apo.apAmoShadhaya oShadhInAM puShpANi puShpANAM phalAni phalAnAM puruShaH puruShasya retaH || 1 || 
sa ha prajApatirIkShAJNchakre hantAsmai pratiShThAM kalpayAnIti sa striyaM sasR^ije tAM sR^iShdvA.adha upAsta tasmAt striyamadha upAsIta sa etaM prAJNchaM grAvANamAtmana eva samudapArayat tenainAmabhyasR^ijat || 2 || 
tasyA vedirupastho lomAni barhishcharmAdhiShavaNe samiddho madhyatastau muShkau sa yAvAn havai vAjapeyena yajamAnasya loko bhavati tAvAnasya loko bhavati ya evaM vidvAnadhopahAsaM charatyAsAM strINAM sukR^itaM vR^iN^kte.atha ya idamavidvAnadhopahAsaM charatyasya striyaH sukR^itaM vR^iJNjate || 3 || 
etaddha sma vai tad vidvAnuddALaka AruNirAhaitaddha sma vai tad vidvAn nAko maudgalya Ahaitaddha sma vai tad vidvAn kumArahArIta Aha bahavo maryA brAhmaNAyanA nirindriyA visukR^ito.asmAllokAt prayanti ya idamavidvAMso.adhopahAsaM charantIti bahu vA idaM suptasya vA jAgrato vA retaH skandati || 4 ||
 tadabhimR^ishedanu vA mantrayeta yanme.adya retaH pR^ithivImaskandad yadoShadhIrapyasarad yadapa idamahaM tad reta Adade punarmAmaitvindriyaM punastejaH punarbhagaH punaragnirdhiShNyo yathAsthAnaM kalpantAmityanAmikAN^guShThAbhyAmAdAyAntareNa stanau vA bhruvau vA nimR^ijyAt || 5 || 
atha dadyudaka AtmAnaM pari pashyet tadabhimantrayeta mayi teja indriyaM yasho draviNaM sukR^itamiti || 6 || 
shrIrhavA eShA strINAM yanmalodvAsAstasmAnmalodvAsasaM yashasvinImabhikramyopamantrayeta || 7 || 
sA chedasmai na dadyAt kAmamenAmavakrINIyAt sA chedasmai naiva dadyAt kAmamenAM yaShTyA vA pANinA vopahatyAtikrAmedindriyeNa te yashasA yasha Adada ityayashA eva bhavati ||8|| 
sA chedasmai dadyAdindriyeNa te yashasA yasha AdadhAmIti yashasvinAveva bhavataH sa yAmichChet kAmayeta meti tasyAmarthaM niShThAya mukhena mukhaM sandhAyopasthamasyA abhimR^ishya japedaN^gAdaN^gAt sambhavasi hR^idayAdadhi jAyase sa tvamaN^gakaShAyo.asi digdhaviddhAmiva mAdayemAmamUM mayIti || 9 ||
atha yAmichChenna garbhaM dadhIteti tasyAmarthaM niShThAya mukhena mukhaM sandhAyAbhiprANyApAnyAdindriyeNa te retasA reta Adada ityaretA eva bhavati || 10 || 
atha yAmichChed garbhaM dadhIteti tasyAmarthaM niShThAya mukhena mukhaM sandhAyApAnyAbhiprANyAdindriyeNa te retasA reta AdadhAmIti garbhiNyeva bhavati || 11 || 
atha yasya jAyAyai jAraH syAt taM ched dviShyAdAmapAtre.agnimupasamAdhAya pratilomaM sharabarhistIrtvA tasminnetAH sharabhR^iShTIH pratilomAH sarpiShA.aktA juhuyAnmama samiddhe.ahauShIH prANApAnau ta Adade.asAviti mama samiddhe.ahauShIH putrapashUMsta Adade.asAviti mama samiddhe.ahauShIriShTAsukR^ite ta Adade.asAviti mama samiddhe.ahauShIrAshAparAkAshau ta Adade.asAviti sa vA eSha nirindriyo visukR^ito.asmAllokAt praiti yamevaM vidvAn brAhmaNaH shapati tasmAdevaMvichChra2otriyasya dAreNa nopahAsamichCheduta hyevaMvit paro bhavati || 12 || 
atha yasya jAyAmArtavaM vindet tryahaM kaMse na pibedahatavAsA nainAM vR^iShalo na vR^iShalyupahanyAt trirAtrAnta Aplutya vrIhInavaghAtayet || 13 || 
sa ya ichChet putro me shukle gauro jAyeta vedamanubruvIta sarvamAyuriyAditi kShIraudanaM pAchayitvA sarpiShmantamashnIyAtAmIshvarau janayitavai || 14 || 
atha ya ichChet putro me kapilaH piN^galo jAyeta dvau vedAvanubruvIta sarvamAyuriyAditi dadhyodanaM pAchayitvA sapiShmantamashnIyAtAmIshvarau janayitavai || 15 || 
atha ya ichChet putro me shyAmo lohitAkSho jAyeta trIn vedAnanubruvIta sarvamAyuriyAdityudaudanaM pAchayitvA sarpiShmantamashnIyAtAmIshvarau janayitavai || 16 || 
atha ya ichChed duhitA me paNDitA jAyeta sarvamAyuriyAditi tilaudanaM pAchayitvA sarpiShmantamashnIyAtAmIshvarau janayitavai || 17 || 
atha ya ichChet putro me paNDito vijigIthaH samitiN^gamaH shushrUShitAM vAchaM bhAShitA jAyeta sarvAn vedAnanubruvIta sarvamAyuriyAditi mAMsaudanaM pAchayitvA sarpiShmantamashnIyAtAmIshvarau janayitavA aukSheNa vA.a.arShabheNa vA || 18 || 
athAbhi prAtareva sthAlIpAkAvR^itAjyaM veShTitvA sthAlIpAkasyopaghAtaM juhotyagnaye svAhA anumataye svAhA devAya savitre satyaprasavAya svAheti hutvoddhR^itya prAshnAti prAshyetarasyAH prayachChati prakShALya pANI udapAtraM pUrayitvA tenainAM trirabhyukShatyuttiShThAto vishvAvaso.anyAmichCha prabhavyAM saM jAyAM patyA saheti || 19 || 
athainAmabhipadyate.amohamasmi sA tvaM sA tvamasyamo.ahaM sAmAhamasmi R^ik tvaM dyaurahaM pR^ithivI tvaM tAvehi saM rabhAvahai saha reto dadhAvahai puMse putrAya vittaya iti || 20 || 
athAsyA UrU vihApayati vijihIthAM dyAvApR^ithivI iti tasyAmarthaM niShThAya mukhena mukhaM sandhAya trirenAmanulomAmanumArShTi viShNuryoniM kalpayatu tvaShTA rUpANi piMshatu | AsiJNchatu prajApatirdhAtA garbhaM dadhAtu te | garbhaM dhehi sinIvAli garbhaM dhehi pR^ithuShTuke | garbhaM te ashvinau devAvAdhattAM puShkarasrajau || 21 || 
hiraNmayI araNI yAbhyAM nirmanthatAmashvinau taM te garbhaM havAmahe dashame mAsi sUtaye | yathA.agnigarbhA pR^ithivI yathA dyaurindreNa garbhiNI | vAyurdishAM yathA garbha evaM garbhaM dadhAmi te.asAviti || 22 || 
soShyantImadbhirabhyukShati yathA vAyuH puShkariNIM samiJNjayati sarvataH | evA te garbha ejatu sahAvaitu jarAyuNA | indrasyAyaM vrajaH kR^itaH sArgaLaH saparishrayaH | tamindra nirjahi garbheNa sAvarAM saheti || 23 || 
jAtegnimupasamAdhAyAN^ka AdhAya kaMse pR^iShadAjyaM saMnIya pR^iShadAjyasyopaghAtaM juhoti asmin sahasraM puShyAsamedhamAnaH sve gR^ihe | asyopasadyAM mA chChetsIH prajayA cha pashubhishcha svAhA mayi prANAMstvayi manasA juhomi svAhA yat karmaNA.atyarIrichaM yad vA nyUnamihAkaram | agniShTat sviShTakR^id vidvAn sarvaM sviShTaM suhutaM karotu naH svAheti || 24 || 
athAsya dakShiNaM karNamabhinidhAya vAg vAgiti triratha dadhi madhu ghR^itaM saMnIyAnantaritena jAtarUpeNa prAshayati bhUste dadhAmi bhuvaste dadhAmi svaste dadhAmi bhUrbhuvaH svaH sarvaM tvayi dadhAmIti || 25 || 
athAsya nAma karoti vedo.asIti tadasya tad guhyameva nAma bhavati || 26 || 
athainaM mAtre pradAya stanaM prayachChati yaste stanaH shashayo yo mayobhUryo ratnAdhA vasuvid yaH sudatraH | yena vishvA puShyasi vAryANi sarasvati tamiha dhAtave kariti || 27 || 
athAsya mAtaramabhimantrayata iLA.asi maitrAvaruNi vIre vIramajIjanat | sA tvaM vIravatI bhava yA.asmAn vIravato.akaraditi || 28 || 
taM vA etamAhuratipitA batAbhUratipitAmaho batAbhUH paramAM bata kAShThAM prApa shriyA yashasA brahmavarchasena ya evaMvido brAhmaNasya putro jAyata iti || 29 || 
|| iti chaturthaM brAhmaNam ||
atha vaMshaH pautimAShI putraH kAtyAyanIputrAt kAtyAyanIputro gautamIputrAd gautamIputro bhAradvAjIputrAd bhAradvAjIputraH pArAsharIputrAt pArAsharIputra aupasvastiputrAdaupasvastiputraH pArAsharIputrAt pArAsharIputraH kAtyAyanIputrAt kAtyAyanIputraH kaushikIputrAt kaushikIputra AlambIputrAchcha vaiyAghrapadIputrAchcha vaiyAghrapadIputraH kANvIputrAchcha kAryAputrAchcha kApIputraH || 1 || 
AtreyIputrAdAtreyIputro gautamIputrAd gautamIputro bhAradvAjIputrAd bhAradvAjIputraH pArAsharIputrAt pArAsharIputro vAtsIputrAd vAtsIputraH pArAsharIputrAt pArAsharIputro vArkAruNIputrAd vArkAruNIputra ArtabhAgIputrAdArtabhAgIputraH shauN^gIputrAchChauN^gIputraH sAN^kR^itIputrAt sAN^kR^itIputra AlambAyanIputrAdAlambAyanIputra AlambIputrAdAlambIputro jAyantIputrAjjAyantIputro mANDUkAyanIputrAnmANDUkAyanIputro mANDUkIputrAnmANDUkIputraH shANDilIputrAchChANDilIputro rAthItarIputrAd rAthItarIputro bhAllakIputrAd bhAllakIputraH krauJNchIkIputrAbhyAM krauJNchIkIputrau vaidabhR^itIputrAd vaidabhR^itIputraH kArshikeyIputrAt kArshikeyIputraH prAchInayogIputrAt prAchInayogIputraH sAJNjIvIputrAt sAJNjIvIputraH prAshnIputrAdAsurIvAsinaH prAshnIputra AsurAyaNAdAsurAyaNa AsurerAsuriH || 2 || 
yAj~navalkyAd yAj~navalkya uddALakAduddALako.aruNAdaruNa upavesherupaveshiH kushreH kushrirvAjashravaso vAjashravA jihvAvato bAdhyogAjjihvAvAn bAdhyogo.asitAd vArShagaNAdasito vArShagaNo haritAt kashyapAddharitaH kashyapaH shilpAt kashyapAchChilpaH kashyapaH kashyapAnnaidhruveH kashyapo naidhruvirvAcho vAgambhriNyA ambhriNyAdityAdAdityAnImAni shuklani yajUMShi vAjasaneyena yAj~navalkyenA.akhyAyante || 3 || 
samAnamA sAJNjIvIputrAt sAJNjIvIputro mANDUkAyanermANDUkAyanirmANDavyAnmANDavyaH kautsAt kautso mAhiklermAhiklvirAmakakShAyaNAd vAmakakShAyaNaH shANDilyAchChANDilyo vAtsyAd vAtsyaH kushreH kushriryaj~navachaso rAjastambAyanAd yaj~navachA rAjastambAyanasturAt kAvaSheyAt turaH kAvaSheyaH prajApateH prajApatirbrahmaNo brahma svayambhu brahmaNe namaH || 4 || 
|| iti paJNchamaM brAhmaNam || 
|| iti shrIbR^ihadAraNyake aShTamo.adhyAyaH ||
|| samAptaM chedamAraNyakam |