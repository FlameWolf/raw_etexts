saMsArAtpAvayAmAsetyarthaH | tasmAt.h pAvanakartR^itvAt.h pAvamAnyaH | strIrUpatvAt.h strIliMgam.h | bahurUpatvAt.h bahuvachanaM cha | idaM sarvaM sarvavedaprasiddham.h | yatparipUrNaM vastu tadrUpapoham.h | yachchakShudraM yachchamahat.h | tadasAni bhavAni | kShudraprANiShu pravishyasUkShmarUpo mahAprANiShu pravishya mahArUpashcha bhavAnIti yAvat.h | ityabravIt.h | tasmAt.h kShudrosAnIti bhagavatA suShThUktatvAt.h tekShudraprANiShu sthitA bhagavadrUpasaN^ghAH kShudrasUktAH tannAmAno.abhavan.h | mahAnasAnIti suShThUktatvAt.h mahAsUktAshchate.abhavan.h | tasmAdityAdi pUrvavat.h | tadviShNvAkhyaM brahmasUktaM sUktopalakShitaM sarvaM vedajAtam.h | avochata brahmAdibhya upadiShyavAn.h | batetyAsvAdane | iti hetoH tadbrahmasUktaM tannAmakaM abhavat.h | sUktavaktR^itvAt.h | yadvA tadbrahmasvAtmanaiva svayaM suShThUktamataH sUktAkhyAmabhavaditi | asmin.h pakShe avochatetyasya na nirvachanapraveshaH | kintu vedAdikameva mavochateti pramANasammatikathanam.h | eSha bhagavAn.h | R^ik.h R^ik.hshabdavAchyaH | kutaH eSha hi sarvebhyo bhUtebhyaH prANisharIrarUpasthAnebhyorchatagatavAnityardharchaH | sarvANibhUtAni | pAdi apAdi apadyata prApetyarthaH | tasmAt.h sarvabhUtaprAptimattvAt.h padaM nAma | eSha bhagavAnakSharamityuchyate | kutaH eSha hi ebhyaH sarvebhyobhUtebhyaHkSharati | sarvAbhIShyaM santataM dadAti | ataHkSharam.h | enamati atItyakashchana na kSharati | ayameva adhikaM kSharatIti yAvat.h | tathA cha adhikaM kSharamityakSharamityarthaH | na kevalamR^iShyAdInAM nAma bhagavataH kintu tAvA etAH sarvAR^ichopi tasyaiva nAma | na kevalaM sarvAR^ichaH kintu rvevedAshcha tannAmaiva | api cha samudrameghavR^ikShapatanabherItADana ghaNTAsvarNachaMchushvAsagargaragodhApiMgadighoShA api svavyaMgyavarNadvAratasyaiva nAmAni kimu cha sarvevedAH | etat.h sarvamapi ekaiva vyAhR^itirekamevavyAharaNam.h | nirdoShaguNapUrtivAchitvAdekaprakArameva nAma | etachcha prANe nArAyaNe viShaya eva | nAnyatra | tatrApyR^ichastuvisheShato bhagavadguNaprakAshakatvAt.h prANe nArAyaNa eva tatparA eveti vidyAdityarthaH || 2 || 

anyadevatA viShayatvena pratIyamAnA apyR^ichomukhyato bhagavadviShayA eva | amukhyato vAyuviShayAshcha | tasmAt.h tachChaMsanena bhagavAnvAyushcha atiprIyate iti darshayati | vishvAmitramityAdinA | ahniyaj~neshaMsanIyatvAt.h ahariti mantravisheShasaMj~nA | ahaHsaMj~nakametat.h bR^ihatIsahasram.h | mahAvratAkhyeyaj~ne | shaMsiShyantaM shaMsitumudyuktam.h | hautreniyuktaM vishvAmitraM yajamAnaHpurandarodR^iShTvA viShNuvAyubhyAmAviShyaH shaMsetyuktvA tasyopasamIpe niShasAdaniShaNNobhUt.h | savishvAmitraH tavedamatiprIti hetutvAdannamivetyabhivyAhR^itya bR^ihatIsahasraM shashaMsa | tena shaMsanena indrasya indrAviShyasya vAyusaMyutasya hareH priyaM dhAmopeyAya | dhAmnaH samIpaM prApa | atra priyadhAmasamIpaprAptiH nAma bhagavatsAlokya lakShaNaphalaprAptisAdhanabhagavatprasAdaprAptireva | tadaiva vishvAmitreNa bhagavaddhAmno.aprAptatvAt.h | ata eva sAmIpyavAchyupashabdaH | sA dhananiShpattau phalavilambAbhAvAt.h | taM vishvAmitram.h | indraH indraviShyo viShNuruvAcha | he R^iShe | idAnImekavArashaMsanena me priyaM dhAmopAgAH sAlokyasAdhanaprasAdaM prApnatavAnasi | sa evaM siddhasAlokyastvaM dvitIyaM dvitIyavAraM shaMseti | sahAnnamityAdipUrvavat.h | te nadvitIyavArashaMsanenendrasya priyaM dhAmopeyAya | bhagavatpuraprAptisAdhanatatprasAdaM prApa | tamindra uvAchetyAdi pUrvavat.h | tR^itIyaM tR^itIyavAram.h | tena tR^itIyavArashaMsanenendrasya priyaM dhAmopeyAya | bhagavadantaHpuraprAptisAdhanatatprasAdaM prapa | tamindrobhagavAnati tuShyo bhUtvovAcha | R^iSha ityAdi | me priyaM dhAmopAgAH antaHpuraprAptisAdhanaprasAdaM prAptavAnasi | punashchaturthamekaM varante tubhyaM dadAmi | tvadapekShitaM varaM vR^iNIShyeti | sa vishvAmitra uvAcha | tvAmevAhaM jAnIyAmiti | atrAyamabhiprAyo vishvAmitrasya | tejo bAhulyAdindre.anyopi vartate | kosau | prAyeNa anena viShNunaiva bhavitavyam.h | anyasyai tAdR^ishatejo.ayogAt.h | yadi chAyaM viShNuH syAttahi visheShato mayA j~nAtavyoyamiti | tathAcha tvAM tvadAviShyaM tAvadahaM prathamato jAnIyAm.h | sa viShNushchet.h tvaM tvadAviShyaM viShNumeva visheShato jAnIyAmityarthaH | tamevamabhiprAyadvayena pR^iShyavantaM vishvAmitraM pratIndra indrAviShyo bhagavAnuvAcha | tatra dvitIyaprashnasya shreShThatvAt.h mahAmallabhaN^ganyAyena tasya prathamamuttaramabhidhatte - prANo vA iti || he R^iShe indrAviShyohaM prakR^iShyAnandarUpatvAt.h prANaH | prAshabdavAchyo vai | tAvat.h | tathA ahetvAdahaM nAmA | asanAddoShAdi nirasanAt.h manuteH j~nAnAchchAsmi nAmA | sa prANaH prANanAmAhameva | tvaM tatatvAdvettR^itvAchchatvaM nAmA | sa prANanAmAhaM sarvANi | pUrNatvAt.h sarvanAmakaH | tAdR^ishabahurUpatvAt.h bahuvachanam.h | evaM bhUtAnItyapyuktohaM | sarvarUpeShu prabhUtatvAt.h | pUrNatvAt.h sohaM prANa eShaH eSha nAmA | savaraishvaryasvarUpatvAt.h | iSha aishvarye | ya eSha sUryesthitvAlokaM tapati santApayati | prakAshayati cha | ata eva tapana ityuchyate | sopi tapananAmA ahameveti sheShaH | nAma samanvayaprakAraNAt.h | nAmno saMkIrtanaM tu nirvachanapradarshanenaiva guNAbhAt.h | nAmasaMkIrtanasyApi guNaj~nApanArthatvAt.h | sa eva ahametena sUryasthitena rUpeNasarvAH dishoviShyaH praviShyosmi | vyApta iti yAvat.h | tasyaivaM sarvanAmavato me mama | annaM annAbhimAninIramAmitraM bhogyatvAt.h bhAryeti yAvat.h | sAkIdR^ishI | dakShiNaM dakShabhAgasthitatvAt.h dakShiNAkhyA | annashabdAnusAreNa dakShiNamiti napuMsakatA | kiM tadannam.h | tat.h ramAbhimanyamAnamannaM na prasiddham.h | kintu vaishvAmitraM vishvAmitreNa dR^iShyaM bR^ihatIsahasrameva | evaM dvitIyaprashnasya visheShaj~nAna siddhayarthaM sarvanAmavAchyatvAdi vidhAnena pariramuktvA prathamaprashnasyottaramAha - eSha iti || ya eSha sUryesthitvA tapati | eSha tapanviShNureva ahamasmItyuvAcha | hashabdena sUryamaNDalastho viShNuriti j~nAnaN^gAyatyupAsakatvAdvishvAmitrasya astyevetyeShorthaH pramANapramita iti darshayati || 3 || 

yAvatIbhiH R^igbhiH shaMditAbhiH ShaTviMshatsahasrANyakSharANi bhavanti yasmAt.h kasmAdapi ChandasaH tAvatyaH shaMsanIyAH tadA tadvA idaM bR^itIsahasraM sampannaM bhavatyeva | na bR^ihatIChandaskaR^iksahasreNaiva bhAvyamiti niyamaH | tatra bR^ihatIsahasre | yAni vyaJNjanAni kAdimAvasAnAnisparshAkSharANi | tachCharIrantAni sharIrAbhimAni svAyambhuvamanudevatAkAni | yo ghoShaH yAniyaralavarUpANi ghoShAparaparyAyANyantasthAkSharANi | sa AtmA tAni jIvAbhimAni chaturmukhadevatAkAni | ye uShmANaH shaShasahAH sa prANastevAyudevatAkAH | svarAkSharANi tu tattadavayavabhUtAni tatraivAntabharUtAnIti na pR^ithaguktAni | upalakShaNametat.h | bR^ihatIsahasravarNAnAM tadabhimAninAM cha niyAmakaH tatpratipAdyashcha bhagavAnityapi grAhyam.h | ata eva phalavAkye etat.h etaditi padadvayam.h | etat.h manvAdInAM bR^ihatIsahasravarNAbhimAnitvam.h | punaretat.h bhagavataH tatpratipAdyatvaM tadubhayaniyAmakatvaM cha | vidvAn.h jAnan.h | etAdR^ishaMviShNupisyaiveti yAvat.h | vasiShThovasiShTha padayogyo jIvovasiShThobabhUva | tatashchasarveShu vedapurANAdiShu | etannAmadheyaM vasiShTha iti nAma lebhe | prasiddhobhUditi yAvat.h | hasmaveti nipAtatrayamatiprasiddhidyotakam.h | etaduhaiva etadvidyAmeva | indrovishvAmitrAya provAcha | etaduhai vendrobharadvAjAyApi provAcha | tasmAt.h etadvidyAbalAdeva | sa indrastena bandhanA viShNunA | etadvidyApratipAdyaviShNuprasAdena | yaj~neShu yaj~nabhAgasvIkArArtham.h | hotrAdibhiH hUyate AhUyata ityarthaH | bR^ihatIsahasraniShTha vidyAntaraM vaktuM punastannirdishati - tadvA idaM bR^ihatIsahasraM sampannamiti || tasya vA etasya bR^ihatIsahasrasya sampannasya sambhUyAkSharaparigaNanena svaravyaJNjanabhedena pratyekaM ShaTviMshatamakSharANAM sahasrANi bhavanti | ShaTviMshatashabdaShaTviMshachChabdaparyAyaH | dvAsaptatisahasrANi bhavantIti yAvat.h | evametadakSharadevatAnAM bhagavadrUpANAmapi svaravyaJNjanabhedena pratyekaM ShaTviMshatsahasrANi dvAsaptatisahasrANi bhavanti | shatasaMvatsarasya ahnAM dinAnAM sahasrANyapi tAvanti ShaTviMshadeva bhavanti | tadgataviShNurUpANAmapi tAvantyeva sahasrANi bhavanti | atrApyahorAtrabhedena dinAnAM tadgatarUpANAM cha pratyekaM ShaTviMshatsahasratvameva j~neyam.h | tatrAyaM vivekaH | bR^ihatIsahasreyAnivyaJNjanagatAni rUpANi tAnyeva shatasaMvatsararAkShINAM devatAH | yAni cha svaragatAni tAnyeva shatasaMvatsarIyAhnAmiti | tatashcha vyaJNjanaireva rAtrIrApnuvanti | bR^ihatIsahasragatavyaJNjanAkSharadaivataireva ShaTviMshatsahasrairupAsitaiH teShAmupisanayeti yAvat.h | tAvat.h saN^khayAkarAtridevatA Apnuvanti | taddhayAnaphalaM labhante | upAsakAH puruShAH | vyaJNjanagatarUpANAmeva rAtridevatAtvAt.h vyaJNjanagatarUpopAsane shatavarShasambandhirAtriShu krameNa bhagavadupAsane kR^ite yAvat.h phalaM tAvat.h phalaM prApnavantIti yAvat.h | evaM svarairahAnItyetadapi vyAkhyeyam.h | vidyAntarakathanAyapunaH nirdishati - tadvA iti || tadeva vidyAntaraM nirUpayati - tasyeti || etasya bR^ihatIsahasrasya sampannasya parastAt.h evaM j~nAnapUrvakaM bR^ihatIsahasrasampAdanAnantarameva | tachChaMsanAnantarameva | na punaH karmAntareNa sharIrArambhetatpAtAnantaramiti yAvat.h | praj~nAmayaH | praj~nAprakR^iShyaj~nAnaM tadrUpoviShNuH prAj~nAH svasmAt.h parebhyashcha mayaHpradhAnoyasya | tathA yevettIti yAvat.h | sa praj~nAmayaH | sarvottamasvarUpatvAt.h devatArUpo viShNurdevatayAdevatvena krIDAdiguNavattvena mayoyasyeti devatAmayaH | pUrNaguNatvAt.h brahmaviShNuH brahmatvena pUrNatvena mayoyasyeti brahmamayaH | amR^itonityoviShNuH somR^itatvena nityatvena mayoyasyetyamR^itamayaH | evaM praj~nAdimayo.adhikArI | sambhUyasamyagbhUtvA | atra samityanena bR^ihatIsampAdanAnantaraM bhagavadAdhikyaM punarvisheSheNa j~nAyata ityuktaM bhavati | evamatishayena bhagavadAdhikyaj~nAnavAn.h bhUtvA | devatAH svottamAH mArutAntAH | apishabdAt.h mArutamukhena viShNuM cha | etikrameNa prApnoti | etadvidyopAsanayogyo devarShyanyatamodhikArItyarthaH | mArutaviShNvantAdevatA apyeti prApnotIti vA | atra praj~nAdevatAmR^ita brahmashabdaiH sAmAnyato viShNuvAchakaiH aniruddhapradyumnasaMkarShaNavAsudevAkhyAH chatasromUrtayo visheShatopyuchyante | ata eva chasasR^iNAmapi parasparasAmyena sarvajIvebhya AdhikyaMj~nAtavyamiti pR^ithakpR^ithaN^mayashabdaH | anyathA praj~nAdevatA brahammR^itamaya iti nirdeshApatteH | ya evaM vedetyasya yodhikArI | evaM praj~nAdirUpoharirmemaya iti vedaH | sa praj~nAmayo devatAmaya ityuchyate | tatashcha praj~nAdimayaH sambhUyadevatA apyetItyAvR^ittyA yojanA | evaM dvAsaptatisahasra bhagavadrUpANAM svaravyaJNjanabhedena bR^ihatIsahasragatatvoktyA puruShasaMsthitvamapi labdham.h | shaMsanIya bR^ihatIsahasrasya puruShasaMsthatvAt.h | puruShaM vinA tadanabhivyakteH | tathaiteShAmeva rUpANAM ahorAtragatvoktyA sUryagatatvamapi labhyate | ahorAtrANAM sUryagatatvAt.h sUryagatyaivAhorAtrabhedAvaklR^ipteH | tathA cha | tat.h tasmAt.h | uktarItyA puruShasthita bR^ihatIsahasragatarUpANAmeva sUryasthitAhorAtragatatvAt.h | yohaM narAheyatvAt.h ahaMnAmA | dvAsaptatisahasrarUpavAn.h viShNuH purusthaH | sa evAsau sUryasaMsthaH | na chaivamabhedepIndrarjunAdivat.h kashchidvisheShaH shaMkanIyaH | kintu yosau sUryagatoviShNuH sohaM bhAskarAdibhiH ahetvAdahaM nAmA puruShasaMstha ityarthaH | atra mantrasammatimAha - taduktamiti || tat.h sarvAntaryAmibhagavadrUpANAmaikyamR^iShiNA mantradraShyrA uktam.h | katham.h | sUryaHsUryagataH sUrigamyatvAt.h sUryanAmA bhagavAn.h | jagato jaN^gamasya | tasthauShaH sthAvarasya chAtmA vyAparkontaryAmIchetyuktamityanvayaH | yata evaM sarvAntaryAmi | tata etannArAyaNAkhyaM paraM brahma | upajIvasamIpagaM jIvAntaryAmitayaiva avasthitamIkShetajAnIyAt.h | natu tadaikyena | upalakShaNametat.h | sarvottamatvena sarvaguNasampUrNatvena cha jAnIyAdityapi draShyavyam.h || 4 || iti shrImadAnandatIrthabhagavatpAdAchAryavirachita shrImanmahaitareyopaniShadbhAShyabhAvapradIpe dvitIyAraNyake dvitIyodhyAyaH || 2 || 3 || 

aniruddhAdipaJNchAtmA bR^ihatyukthasamIDitaH | ardhanArInarAkArobhAvasatAM me hariH hR^idi || 1 || yodhikArI nityAtataguNatvAt.h AtmAnamAtmashabdavAchyam.h | paramAtmAnaM paJNchavidhaM nArAyaNAdirUpeNa paJNchadhAvasthitam.h | ukthaM cha veda sa eva pumAn.h samprativit.h samyagj~nAnI | kathamukthatvaM tasyetyata Aha - yasmAditi || yasmAt.h kAraNAdyasmAdAtmanaH sarvamidaM jagaduttiShThati utpannaM bhavati | tasmAt.h tamukthaM vedetyanvayaH | atha vAtR^ichAshIti trayam.h | tasya pUrvamaparaJNcheti yatpaJNchavidhaM bR^itIsahasrAkhyamukthaM tasmin.h nArAyaNAdipaJNchAtmanA avasthitvAt.h paJNchavidhamukthaM bhagavantaM yo veda sa sampratividityarthaH | prakArAntareNa api pAJNchavidhyaM bhagavato nirUpayati - pR^ithivItyAdinA || pR^ithutvAt.h pR^ithivInAmA pR^ithivIsthitaH strIrUponArAyaNaH | balaj~nAnasvarUpatvAt.h vAyunAmA vAyusthitaH saMkarShaNaH | AsamantAtsthitvAkAshanAdAkAshanAmA vAsudevaH | ApAlanAdApaH | ap.hshabdavAchyopyusthitaH strIrUpo bahurUpashchAniruddhaH | prakAshamAnatvAt.h jyotiH nAmAjyotiShShu sthito bahurUpaH pradyumnaH | ityevameSha vai | eSha evAtmA bhagavAn.h paJNchabhUtasthitvAt.h ukthatvAt.h cha paJNchavidhamukthamityuchyate | nanvastu paJNchabhUtasthitasya paJNchavidhatvam.h | ukthatvaM tu kathamityata Aha - etasmAditi || etasmAt.h paJNchavidhasthitAddharereva sarvaM jagat.h brahmANDAdikaM uttiShThati utpadyate hi yasmAt.h ukthamityatharH | na kevalamukthaM jagallayAdhikaraNaM cha asau j~neya ityAha - etameveti || etaM paJNchabhUtasthitaM bhagavantameva sarvamidaM jagadapyeti pravishati muktau pralayechetyarthaH | ayanaM havA ityanuvartate | eSha bhagavAnevAyanaM sarvAshrayo ha vai | evaM vettuH phalamAha - ayanaM havA iti || ya evaM veda viShNumupAste aparokShato jAnAti cha samuktaHsan.h | samAnAnAM samajAnAtInAmayanaM Ashrayo bhavati bhaviShyati | atrAyaM viveko bodhyaH | etadupAsane yogyAye brahmendrAdyAdevAH te sajAtIyasvAdhamaniyAmakatAM ashnuvate | upAsanAnadhikAriNo mAnuShAdayaH tu j~nAnamAtreNa svayogyamAdhikyamApnuvantIti | phalaM kathayanneva vidyAntaraM nirUpayati - tasminniti || tasmin.h bhUtAntargate nArAyaNAdirUpapaJNchake yodhikArI annaM sarvalokatarpakatvAt.h annashabdavAchyaM bhogyavastusthitam.h | annAdaM bhoktR^ibhUtaM bhoktR^iShu sthitaM bhogashaktipradaM cha bhagavato rUpaMveda | mithaHsamuchchaye chashabdau | sosmin.h svajAti yUthe | annAdo bhogabhoktA A Adhikyena jAyate | ha prasiddhametat.h | tathA asya svajAtiyUthasyAnnamApyAyakashcha ayaM bhavati | nanvetasmin.h rUpapaJNchake kimannaM kiJNchAnnAdamityato vivichyadasharyati - ApashchetyAdinA || ApaH apsusthito amnAmAniruddhaH | pR^ithivI pR^ithivIsthaH tannAmAnArAyaNashchAnnaM bhogyavastuShu sthitvA sarvalokatarpakau | kuto ppR^ithivI sthitayoH sarvalokatarpakatayA annatvamityataH tadupapAdayati - etanmayAnIti || loke sarvANyapyannAnyetanmayAni appR^ithivImayAnyeva bhavanti hi | ata etAnyannAni etanmayAni | appR^ithivIsthitarUpadvayAdhinAnyeva bhavanti | tatashcha sarvalokatarpakatayA annatvamanayoH setsyatIti bhAvaH | jyotiH jyotiH sthitojyotiH nAmA pradyumnaH | vAyuH vAyustho vAyunAmA saMkarShaNashchAnnAdam.h | bhoktR^iShu sthitvAbhogashaktipradau svayaM cha bhoktArau | kutaH anayoH uktarUpamannAdatvamityataH tadupapAdayati - etAbhyAmiti || jyotiH vAyugatapradyumnasaMkaSharbhyAmevedaM sarvaM prANijAtaM annamatti | shArIravAyunoddIpito jATharojAta vedA hi bhuktamannaM pariNAmayatIti tAvat.h prasiddham.h | nacha bhagavatpreraNAmantareNa jyotiH vAyubhyAM tatkAryaM niShpadyate | ataH tadgatabhagavadrUpayoH eva taddhetutvAt.h bhoktR^itvAchchopapannamannAdatvamiti bhAvaH | evaM paJNchakerUpachatuShyayopAsti prakAramuktvA avaShyivAsudevopAsti pakAramapyAha - AvapanamAkAsha iti || AkAshanAmA tatsthovAsudeva AvapanamavakAshaprada ityarthaH | tadupapAdayati - AkAshashehIti || AkAshAntargate harAveva | sarvadiM jagat.h | samopyate samyagavakAshavadbhavati | hi yasmAt.h tasmAt.h AkAsha Avapanamuchyata ityarthaH | aniruddhadirUpachatuShyayaj~nAnaphalasya AhAsminnannAdo jAyata ityuktatvAt.h vAsudevajAnaphalamAha - Avapanamiti || ya evamAkAshanAmakaM vAsudevamavakAshapradaM veda | samuktau | samAnAnAM samajAtInAmA AvapanamavakAshaprado bhavatIti | asminneva paJNchake punaH prakArAntareNa vidyAntaraM phalakathanapUrvakaM nirUpayati - tasminniti || tasminneva rUpapaJNchake vakShyamANaprakAreNa yonnamannAdaM cha veda | sosmin.h svajAtiyUthe annAda AjAyate ha | asya svajAtiyUthasyApi ayakatvAdannaM chAsau bhavati | kintadannaM kiJNchAnnAdaM yadvedanenedaM phalaM bhaviShyatItyata Aha - oShadhivanaspatayonnamiti || oShaNAnnidhAnAchchauShadhishabdavAchyau vananIyapatitvena vanaspatinAmakau bahurUpau nArAyaNAniruddhau | oShadhivanaspatiShu sthAvareShvannatvenAntargatau | prANAnAM bharaNAt.h prANabhR^ichChabdavAchyau bahurUpau saMkarShaNapradyumnau | prANabhR^itsu jaN^gamaprANiShu | annAdatvena vyavasthitau | kathamoDadhivanaspatisthasyAnnatvam.h | jaN^gamaprArigataM syAnnAdatvamityata Aha - oShadhivanaspatInhIti || tasmAt.h odhivanaspatInAmannatvaM prANabhR^itAmannAdatvaM cha tAvadanubhavasiddham.h | ataH tadgatabhagavadrUpANAmapi tatprerakatvAt.h tR^iptidatvabhoktR^itvAbhyAM chAnnatvamannAdatvaM cheti bhAvaH | atrApyAsiddhameva | ataH tadAkAreNa pashusthitasya bhagavatopi akhilatarpakatvam.h | kutaH puruShAnuvidhAnAM annAdatvaM pashUnAmannatvaM chetyataH tadupapAdayati - tasmAditi || yata evaM saMkarShaNapradyumnau bR^iShabhAshvAdyAroDhR^inarAdigatau | nArAyaNAniruddhau cha ArehyeShu pashuShu sthitau | tasmAdevakAraNAt.h | te puruShAkArAH devAdyAH | teShu sthitau saMkarShaNapradyumnau | itarAn.h pashUn.h | tatsthitau nArAyaNAniruddhau | adhitayoruparicharanti saJNcharataH | yat.h yaduparicharati tattasya bhektR^iH | itarachchabhogyamiti sthitiH | ata eva hyannebhogye viShaye annAdo.adhi uparicharodhipatiH bhavati | evaM cha puruShANAM pashvadhicharaNAdannAdasya chAnnAdhicharaNAt.h puruShA annAdAH pashavashchAnnamuchyanta iti bhAvaH | nanvevaM saMkarShaNapradyumnayoH nArAyaNAniruddhau paricharaNAt.h tadbhoktR^itvAt.h cha tatopi guNavaisheShyapAptyA bhagavadrUpeShu tAratamyaprasaN^ga ityato adhIvacharanti adhIvabhavatItyubhayatrApi ivashabdaprayogaH | AroDhR^iShu sthitva charaNamAtrAt.h tathoktiH natu guNavaisheShyamastIti bhAvaH | atrApyAvapanamAkAsha ityanuShaJNjanIyam.h | AkAshovAsudeva oroDhR^INAmArohyANAM cha AvapanamavakAshaprada ityarthaH | etadvidyAphalamAha - adhIveti || ya evaM veda sa pumin.h muktau samAnAnAM samajAtInAM madhye adhi | adhiko bhavatItyarthaH | klR^iptasyaiva adhikyasya muktAvabhivyakteH AN^gatukAdhikyAlAbhAdivashabdaH | ha prasiddhametat.h || 1 || 

yo adhikArI | AtmAnaM paramAtmAnam.h | AvistarAm.h | AvirbhAvatAratamyena | tAratamnayena eva sarvabhUteShu sannihitaM veda | satasya viShNoreva | tadIya eva bhavati | tatprIti gocharobhavatIti yAvat.h | oShadhivanaspatayo yachchakiJNcha prANabhR^it.h cheShyAvat.h jaN^gagamajAm.h | tatsarvaM bhUyaH bhUyastvena shilAdibhyo visheSheNa | AviH teShu sthAvarajaN^gameShvAvirbhUtaH sannihito ashnute prApnoti bhagavAn.h | sa eva nArAyaNa AtmAnaM svAtmAnaM AvistarAM tAratamyena sarvabhUteShvavirbhUtaM samyagvedanAnyaH | bhagavatsannidhAnatAratamyena eva padArthAnAM tAratamyamiti bhAvena padaॉrthatAratamyamupapAdayati - oShadhItyAdinA || shilAdyapekShayA bhagavadvisheShasannidhApAtratvAdeva | oShadhivanaspatiShu sthAvareShu rasodR^ishyate | prANabhR^itsu chalanavatsu jaN^geShu cha chittaM dR^ishyate | na shilAdyeShu | ato vR^ikShAdyAH shilAdibhya uttAmA iti bhAvaH | tatrApi pramANabhR^itsu jaN^gameShveva | tushabdo visheShArthaH | sthAvarApekShayAguNAdhikyaprakAshakatayA AtmA paramAtmA AvistarAM utkaShartAratamyena AvirbhUtaH sannihitaH | kiM tatsthAvarApekShayA jaN^gameShu guNAdhikyamityata Aha - teShuhIti || teShu jaN^gameShu | sthAvareShvavidyamAno rasopi shabdena teShvavidyamAnaM chittaM cha dR^ishyate hi | itareShu sthAvareSha tu rasa eka evanachittam.h | ato guNadvayasadbhAvAjjaN^gamAnAM sthAvebhya uttamatvamityarthaH | yadyapi sthAvarANAmapi chittamastyeva | yathoktaM sudhAyAM gItAtpuShpaphalAvAptiH sparshAt.h kArshyaM rasAtsthitiH | api vR^ikShasya dR^ishyanta ityanuvyAkhyAnavyAkhyAnavasare | evaM kamanIyakAntA avalokane notkoraktvaM tilakavR^ikShasyopalabhyate | tena dasharnakAmau | tena nayanamanasIsidhyata iti | tathApi jaN^gamaprANivachchittakAryaprayatnAdyabhAvAdabhAvavyapadeshaH | yathA sannapi bhR^ityo yasya na bhR^ityapadeva vartate sahyabhR^itya iti vyapedesha iti | atha teShu jaN^gameShvapi pashvAdyapekShayA puruShetvevAvistarAM AtmAguNAdhikyaprakAshAkaH sanvartate | guNAdhikyameva upapAdayati - sa hIti || puruSho hi praj~nAnena praj~nayAsampannatamaH pashvAdibhyopyatishayena yuktaH | katham.h | sa puruSho vij~nAtamarthaM vadati | vAchAvyAharati | vij~nAtaM pashyati | sAmAnyato vij~nAtamarthaM yuktibhiH vichAryavinishchinoti | shvastanaM veda | bhaviShyadarthaM liN^gaiH anuminoti | lokAlokau lokAlokapradeshau saMsAramokShau vA svarganarakau vA sasAdhanau vedashastrato jAnAti | pauruSheyApauruyAyAgamau vA vijAnAti | matyena sharINa amR^itaM mokShaM Ipsati prAptumichChati | alpakAlInena sharIreNa anantarakAlInamokShArthaM sAdhanamanutiShThatIti yAvat.h | evaM sampannaH praj~nAsampattimAniti nigamanam.h | atha puruShAditareShAM pashUnAM tu naivaM vidhaguNasampattiH | kintu ashanApipAse eva | tadviShayopalakShaNametat.h | ashanApipAsAviShayaprAptiM pratyevAbhivij~nAnaM praj~nA nAnyatra | tadeva vishadayati - na vij~nAtaM vadantItyAdinA ||tyAdinA || pashava iti yojyam.h | nigamayati | ta etAvanto bhavantIta | te pashava uktavidhA eva bhavantItyarthaH | evaM hari sannidhAnatAratamyAt.h prANinAM tAratamyamabhidhAya sannidhAnatAratamyepi kimapi nimittaM vAchyam.h | anyathA bhagavato vaiShamyanairghR^iNyApatterityato nimittAntaraM nirUpayati - yathA praj~nAmiti || praj~netyupalakShaNam.h | eShAM prANinAM sambhavAH utpattayaH yathA praj~naM tattajj~nAnakarmAdyunusAreNa bhavantIti || 2 || 

atra sa eSha puruShaH samudra iti vAkyamAvartanIyam.h | yosmin.h puruShe pashvAdibhya Adhikyena sannihito bhagavAn.h | sa eSha puruShaH puruShanAmA samudraH samudriktaH sampUrNaH | anyebhyaH sarvebhyaH | sa eSha pashvAdibhya Adhikyena bhagavatsannidhApAtrabhUtaH puruSho jIvoyadyapi bhagavatprasAdAt.h samudraH samudriktaH sarvalokAdhipo bhavati | tathA sarvaM lokaM sarvAn.h lokAn.h pR^ithivyantarikShAdIn.h | ati atItya | yatkiJNcha yatkiJNchidalaukikaM ha prasiddhaM mokShAkhyaM mahAbhAgyaM vaikuNThAdi mokShasthAnaM vA | ashnute prApnoti | tathApyenaM puruShashabdavAchyam.h | prAgAtmashabdena prastutaM vA | viShNumatyeva manyate | svAtmanaH sarvasmAt.h chAdhikameva manyate | muktopi na tena sAmyaM tadbhAvaM vA manyate | yadyantarikShalokaM bhagavatprasAdAdashnute tadApyenaM viShNumatyeva manyate | yadyamuMlokaM svargaM devalokAdhipatyamiti yAvat.h | ashranuvIta ashnate bhagavatprasAdAt.h prApanoti tadyogyaH tadAtadapi ashnuvItaiva bhaJNjItaiva | bahugaNikAdi parivArarUpamashuchIdaM padamityAdi buddhayA nApahnuvIta | athavA ashnata iti padamanuvartya vyAkhyeyam.h | yadyevaM amuM lokamashnuvatI prApto bhavati | tadApyenaM bhagavantam.h | atimanyetaiva | sarvathA svataH sarvasmAchchAdhikameva manyate | yadvA yaH sarvaM lokamatItya | yaddhakiM chAshnute samuktopyenaM yasmAt.h atimanyate tasmAdantarikShalokAdhipatyaM prAptopyenamati manyate adhikameva manyeta | svargalokAdhipatyaM prAptopyenamati manyetaivetyarthaH | tathA cha bhagavAn.h muktairamuktaishcha sarvottamatvena chintya iti bhAvaH | sa eSha puruShaH puruShasthaH puruShanAmA hariH paJNchavidhaH | puruShadehastha paJNcharUpaH sthitaH | tadeva vishadayati - tasyetyAdinA | tasya tadIyadehastha paJNchabhUtasamudAyasya madhye | yaduShNaM jATharAgnyAdikaM tat.h jyAtistatra jyotiShijyotiH nAmA pradyumnaH sthitaH | yAni khAniye.avakAshAH karNanAsAdi vivararUpAH sa AkAshaH tasminnAkAshanAmA vAsudevaH | atha yallohitaM shleShmAretashchAtA ApaH tAsu chAmnAmAstrIrUpI bahurUpo.aniruddhaH | yachCharIramasthyAdirUpaM kaThinaM sA pR^ithivI | tasyAM cha pR^ithivInAmA nArAyaNaH | yaH prANaH sa vAyuH tasmin.h vAyunAmA saMkarShaNa iti | evaM dehastha paJNchabhUteShu bhagavataH paJNcharUpANyuktvA tatrai vAyau punaH paJNcharUpasya bhagavataH sthitimAha | sa eSha vAyuriti | yaH saN^karShaNAdhiShThAnabhUtaH sa eSha vAyuH prANAdibhedena paJNchavidhaH sthitaH | itarabhUteShu tvekaikarUpeNaiva sthitotaH khAdibhyashchatubhyaro vAyureva vishiShya iti bhAvaH | ata eva tAH pUrvoktAH jyotirAdichaturbhUtAbhimAninyaH | etAH vakShmANAH devatAH prANApAnayoH prANApAnarUpe vAyAveva niviShyA AshritAH | kAstAH | chakShuHshrotraM manovAgityetAH | tatra chakShuH jyotiH bhUtAtmakaM tadabhimAnIraviH | shrotramAkAsharUpaM taddevAH mitradharmavaruNakuberAshchatvArodigdevAH | manaHpR^ithivyAtmakaM taddevAshchasheShavIndrashivendrakAmAniruddhaguruchandrAH | vAk.h kiJNchittejoyutAvisheSheNa tvabAtmikA | ate bhUtadvayAtmakatvAt.h vA cha tadabhimAnyagnirumA cha | atra chakShuH agniH shrotraM chandromanaH parjanyovAk.h svAhetichakShurAdyabhimAnInidvitIyakakShAsthitAni devatAntaraNyapi grAhyANi | na kevalametAsAM devatAnAM prANAshritatvaM kiM nAmaitAdevatAH prANasya vAyorapAyaM dehAnnirgamaM anuyanti anusR^ityaiva nirgachChantyapi | yadyaj~naHyoyaj~naH | sa eShavAchishchittasya | chakShuH shrotrayoshchetyapi grAhyam.h | tadabhimAninAM devAnAmiti yAvat.h | uttarottarikramaH | tR^itIyotishaye | uttarottarakramajAtaH | uttarottarantaratamyakramajAta preraNArUpavR^ittijAta ityarthaH | yaj~no hi chakShuHshrotramanovAgvyApArasAdhyaH | tAshcha tattadabhimAni devatAbhiH preritA eva svasvavyApAreShu pravartanta iti | yata evaM viShNuH vAyau paJNchadhAvasthitaH tasmAt.h vAyvAdhInadevatA preritavAk.h chittAdivyApArasAdhyaH sa eSha yaj~nognihotrAdi bhedena paJNchavidhaH | tatra sthito bhagavAnapyagnihotrAdi nAmako aniruddhAdirUpakaH paJNchavidhaH | atrAyaM vivekaH | adanAddhavanAchchAgnihotra nAmA aniruddho.agnihotre sthitaH| darshanAddarshaH | mAsopalakShitasarvakAleShu pUNartvAt.h pUrNamAsaH | evaM darshapUrNamAsanAmAdvirUpaH pradyumano darshapUrNamAsanAmnoH iShyivisheShayoH sthitaH | chaturatvAt.h mAsopalakShitasarvakAlagatatvAt.h chAturmAsya trayaniyAmakatvAt.h cha tannAmA saN^karShaNo bahurUpashchAturmAsAkhya iShyiShu sthitaH | pAlanAt.h sukharUpatvAt.h pashunAmA vAsudevaH pashunAmakeShyau sthitaH | somyatvAdunArudreNa mayA lakShmayA cha yuktatvAdvAsomanAmA nArAyaNaH somayAgesthita iti | evaM somayAgepi paJNcharUpa bhagavadavasthAnaM vaktuM somasyAgnihotrAdi chaturyaj~nebhyo vaishiShThayaM tAvadAha - sa eSha iti || yat.h yaH somaH sa eSha yaj~nAnAM madhye sampannatamaH atIva shreShTha ityarthaH | somasya pAJNchavidhyaM chAha - etasminniti || etasmin.h yaj~nashreShThesome | etAH paJNchavidhAH prakArA Adhikamyante shAstreShu pratipAdyante hi | kAstAH savanebhyaH prAtarmAdhyandinasAyaM savanebhyaH prAganuShTheyo yat.h yaH somaH ekAvidhA | vidhayAnusAreNa setistrIliN^gam.h | prakAraprakAriNoH abhedAt.h sAmAnAdhikaraNyam.h | trINisavanAni yAni tAstisrovidhAH | savanebhya UrdhvaM yat.h yaH savanatrayAduparitanaH somaH sA paJNchavidheti | evaM paJNchavidhe etasmin.h some | etAH vakShyamANAH aniruddhAdi mUryayaH paJNchavidhA adhigamyante | kathaM yat.h prAk.h savanebhyaH sA tasmin.h prAgaM cha nAtprAk.h shabdavAchyA aniruddhAkhyAmUrtirekAvidhA | trINi savanAni triShu savaneShu jagatprasavakartR^itvAt.h savananAmakAni pradyumnasaMkaSharNavAsudevAkhyAni trINirUpANi tisrovidhAH | yadUrdhvaM sA tasmin.h sarvochchatvAdUrdhvashabdavAchyaM nArAyaNAkhyaM rUpaM paJNchamIvidheti || 3 || 

yodhikArI | yaj~ne yaj~neShu | adhyUhlaM adhyUDhaM adhirUDham.h | yaj~naM yAjyatvAdyaj~nanAmAnam.h | ahani ahassu | adhyUhlaM ahaH | ahAryatvAdaharnAmAnaM deveShu brahmAdiShu adhyUhlaM devaM sarvottamatvAddevanAmAnaM viShNum.h | veda saH samprativit.h samyagj~nAnI havai prasiddhaH | yaj~nAdyadhirUDhasya yaj~nAditvamaupachArikaM chettajj~nAninaH samyagj~nAnitvaM anupapannaM syAt.h | ato nedaM yaj~nAditvaM viShNoraupachArikaM kintu vAstavamevetyAshayenAha | eSha vai yaj~na ityAdinA | eSha viShNuH | yaj~ne ahanideveShu cha | yaj~no hardevashcha | yaj~nAdInAM yaj~natvAdipradatvena yaj~nAdinAmA sannevAdhyUhlo vai ityarthaH | yaj~nAdinAmaka bhagavadrapasyaiva bR^ihatIsahasrasthitatvamityabhipretyAha - yadetaditi || paripUrNatvAt.h mahat.h | sarvotthApanakAritvAt.h ukthanAmaka bR^ihatIsahasrasthitatvAt.h chokthaM yadetadbhagavadrUpam.h | eSha vai yaj~ne yaj~na ityAdi pUrveNa sambandhaH | tadetat.h bR^ihatIsahasrasthitamukthanAmakaM bhagavadrUpaM paJNchavidham.h | stomasAmachiti ChandaHshastreShu paJNchasu | teShvapi pratyekamaniruddhAdi nArAyaNAntaM paJNchavidhatayA sthitamityarthaH | tatra stomesthitA aniruddhasya tAvat.h pAJNchavidhyaM darshayati - trivR^idityAdinA || tisrovidhAH vR^iNotIti trivR^it.h | adhyAtmAdhibhUtAdhidaivasthitaM stomagatAniruddhasya aniruddhAkhyaM rUpaM trivR^iditi prochyate | evaM pradyumnAkhyaM rUpaM paJNchabhUteShvadhyAtmAdi bhedena pratyekaM sthitaM paJNchadashavidhatvAt.h paJNchadashamityuchyate | tathA saMkarShaNAkhyaM rUpaM ShoDashakalAtmakaliN^gashasharIre tadIya ShoDashakalAsu cha sthitatvAt.h saptadashaM prochyate | vAsudevAkhyaM cha rUpamadhyAtmAdi bhedena saptadhAtuShu sthitatvAdekaviMshati vidhatayaikaviMshamityuchyate | nArAyaNAkhyaM tu rUpaM manobuddhayahaMkArachitteShu satvAdiguNatraye prakR^itau chAdhyAtmAdiprabhedena sthitaishcha tu vishatirUpaiHnArAyaNAkhyabhUlarUpeNa cha sahapaJNchaviMshamiti gIyate | iti stomataH stomarUpeNa | stUyamAnatvAt.h stomashabdavAchyatayA iti yAvat.h | athavA stomataH lyablopanimittApaJNchamI | stomamadhiShThAya vidyamAnamaniruddhAkhyaM rUpaM paJNchavidhamiti sambandhaH | atha sAmagatapradyumnasya pAJNchavidhyamAha - gAyatramityAdinA || gAyatAM trAyakatvAt.h gAyatranAmakaM pradyumnasyAniruddhAkhyaM rUpam.h | evaM pradyumnAkhyaM pradyumnIyaM rUpaM rathArUDhatvAt.h rathantaramuchyate | tathA saMkarShaNAkhyaM rUpaM bR^ihadrUpatvAt.h bR^ihadityuchyate | vAsudevAkhyaM cha rUpam.h | bhadramokShapradatvAt.h bhadramityuchyate | dAtR^itvAt.h tattadAkhyo asAviti vachanAt.h | nArAyaNAkhyaM tu rUpaM muktAnAM rAjanAdrAjanamityuchyate | iti sAmataH sAmarUpeNa | sarvabhUteShu samatvAt.h sAmashabdavAchyatayeti yAvat.h | athavA sAmataH sAmAdhiShThAya vidyamAnaM pradyumnAkhyaM rUpaM paJNchavidhamiti pUvareNaiva sambandhaH | atha ChandogatasaMkarShaNasya pAJNchavidhyaM darshayati - gAyatrItyAdinA || triShu prAtarmadhyAhnasAyaMkAleShu sandhyopAstiM kurvadbhirgIyata iti gAyatrInAmakaM saMkarShaNasyAniruddhAkhyaM rUpam.h | evaM pradyumnAkhyaM rUpamagnisUryasthitatvena uShNasvarUpatvAt.h uShNigityuchyate | tathA saMkarShaNAkhyaM rUpaM pUrNatvAt.h bR^ihatItyuchyate | vAsudevAkhyaM cha rUpaM tribhiH vedaiH stUyata iti triShyubityuchyate | nArAyaNAkhyaM tu rUpaM dvepaderUpe yasyeti dvirUpatvAt.h dvirUpatvAt.h dvipadetyuchyate | etAni cha rUpANi paJNchApi yoShidAkArANIti bodhyam.h | iti ChandastaH ChandorUpeNa | ChandyatvAt.h ChandaH shabdavAchyatayA iti yAvat.h | athavA ChandastaH ChandodhiShThAya vidyamAnaM saMkaSharNAkhyaM rUpaM paJNchavidhamiti sambandhaH | atha chitigatavAsudevasya pAJNchavidhyaM kathayati | shira ityAdinA | chiteH shyenAkAratvAt.h tasyAH shira AdipaJNchAvayavAH prasiddhAH | atastadantargatavAsudevasya api paJNchAvayavAH santyeva | tatra vAsudevasyAniruddhAkhyaM rUpaM shiraH | pradyumnAkhyaM rUpaM dakShitaH pakShaH | saMkaSharNAkhyaM rUpamuttaraH pakShaH | vAsudevarUpaM puchCham.h | nArAyaNAkhyaM tu rUpamAtmAmadhyadehaH | ityevaM vAsudevAkhyaM rUpamAkhyAnaM paJNcharUpAtmakAvayavatayAkhyAyamAnaM bhavati | kR^ityalyuTobahulamiti smaraNAt.h karmaNilyuT.h | athavA ityevaM vAsudevarUpasya shira AdipaJNchAvayavAtmanA AkhyAnaM prakathanaM bhavatItyarthaH | idameva vAkyaM shastragatanArAyaNasya pAJNchavidhyaparatvenApi vyAkhyeyam.h | atra shastrashabdena bR^ihatIsahasrasya paJNchabhAgopetasya prathamabhAga eva grAhyonasamagraH | prathame paJNchakAdbhAgesthito nArAyaNaH svayamityuktatvAt.h | shiraH pakShAdivibhAgasyApi prathamAraNe tatraiva kathitatvAchcha | tathA cha shastravisheShagatasya nArAyaNasya yadaniruddharUpaM tachChiraH | shirorUpakatipaya mantrajAtagatam.h | yachcha pradyumnAkhyaM rUpaM taddakShiNa; pakShaH dakShiNapakShAtmaka R^ik.h shatagatam.h | svayamapi dakShiNapakSharUpam.h | yachcha saMkaSharNanAmakaM rUpaM tat.h uttaraH pakShaH | uttarapakShAtmaka R^ik.h shatagatam.h | svayamapyuttarapakShAtmakam.h | yadvAsudevAkhyaM rUpaM tatpuchChaM puchCharUpakatipaya mantragataM svayamapi puchCharUpam.h | yachcha nArAyaNAkhyaM rUpaM tat.h AtmAmadhyadeharUpa mantrajAtagatam.h | svayamapi madhyadeharUpam.h | ityevaM nArAyaNAkhyarUpasya AkhyAnamityarthaH | hareH somAdyadhiShThAtuH pAJNchavidhyakathanaprasaN^gAdanyadapi pAJNchavidhyamatrAnusandheyamityabhipretyAha - paJNchakR^itva ityAdinA || atrAdau prastAvodgIthapratihAropadravanidhAnalakShaNeShu paJNchasAmasutattannAmApaJNcharUpIhariH pratyekamaniruddhAdi rUpeNa paJNchadhAvasthita ityupaskartavyam.h | yata evaM prastAvAdiShu pratyekaM paJNchadhA bhagavAnavasthitaH tasmAdevaprastotAprastAvasAmnA paJNchachakR^itvaH prastauti | prastAvagatamaniruddhAkhyaM bhagavantamiti sheShaH | evaM udgAtApyudgIthagataM pradyumnAkhyaM paJNchakR^itva udgAyati udgIthasAmnAstauti | pratihartApi pratihAragataM saMkaSharNAkhyaM paJNchakR^itvaH pratiharati pratihArasAmnAstauti | evamupadravasAmagAnakartA.api tadgataM vAsudevAkhyaM paJNchakR^itva upadravati upadravasAmnAstauti | nidhanasAmagatAtAropitapgataM nidhanaM nidhIyante sarvemuktA asminniti tannAmakaM nArAyaNam.h | paJNchakR^itva upayanti nidhanaM sAmpagachChanti | stuvantIti yAvat.h | atra nidhanamiti karmoktyA prastautItyAdAvapi prastAvamudgIthaM pratihAramupadravaJNcheti tatra tatra karmAdhyAhArodraShyavyaH | jagadrakShakatvena prastUyata iti prastAvoniruddhaH | jagatsraShyR^itvena uchchaiH gIyamAnatvAt.h jagadudgamanahetutvAt.h udgIthaH pradyumanaH | pratiharati saMharatijagaditi pratihAraH saMkarShaNaH | saMsArAt.h mochayitvA bhaktAnupasvasamIpaM drAvayati prApayatItyupadravovAsudeva iti tattannAmArthopi bhAShyoktarItyA draShyavyaH | evaM prastAvAdisAmabhaktipratipAdyatvaM aniruddhAdirUpapaJNchakasya uktvA idAnIM tadgatastobhAkSharANyapi bhagavadanantarUpAbhidhAyIni j~nAtavyAnItyAha - tatstobheti || tattatra prastAvAdiShu sAmasu | stobhasahasraM bhavati | sahasrashabdo anantavAchI | anantAH stobhashabdAH santIti yAvat.h | tachchastobhasahasraM bhavati pR^ithak.h pR^ithak.h viShNuprAdurbhAvAnAM vAchakamiti sheShaH | evaM bR^ihatIsahasramapi viShNurUpasahasravAchakamiti vaktuM bR^ihatIsahasrasvarUpaM tAvaduchyate - evaM hyetA ityAdinA || yathA sAmnaH paJNchavidhatvaM evaM hi | evameva hyetAH vakShyamANAH paJNchavidhA anushaMsyante kathyante | bR^ihatIsahasrasyeti sheShaH | kAstAvidhAH | tR^ichAshItibhyaH prAk.h prathamabhAgAtmakaM yanmaMntrajAtaM saikAvidhA | tisraH gAyatrIbArhatI auShNihIcheti yAstisrastR^ichAshItayastAstisrovidhAH | atha yanmantra jAtamUrdhvaM tR^ichAshItibhyaH paraM sA paJNchamIvidheti | evaM bR^ihatIsahasrasvarUpamuktvA tadvAchyaM viShNurUpajAtamabhidhatte - tadetatsahasramiti || etachchAvartanIyam.h | tathA cha yadetatpaJNchavidhatvena uktaM tadetatsahasraM bR^ihatIsahasraM kartR^i | yadetadvishvAdisahasranAmavAchyaM sahasraM vishvAdirUpasahasram.h | tatkarma | pR^ithak.h pR^ithak.h pratipAdayatIti sheShaH | na kevalaM tadbR^ihatIsahasraM vishvAdipasahasravAchakameva | kintu savarM sarvanAmAtmakam.h | anantanAmavAchyAnantarUpAbhidhAyicheti yAvat.h | tatkuta ityataH tatrApIdamevottaram.h | tatsarvamiti | yata evaM idaM bR^ihatIsahasraM sarvarUpAbhidhAyi | tat.h tasmAt.h sarvarUpAbhidhAyakatvAdeva | sarvaM viShNurUpajAtaM tat.h tena saMstutamiti sheShaH | anyathA tannasyAditi bhAvaH | kiJNcha dashamatsyAdirUpANi cha tAni tatpratipAdyAni | bR^ihatIsahasrashaMsyAni bhavanti | athavA tAni prastAvAdisAmabhaktipratipAdyAni na kevalamaniruddhAdi paJNchaiva | kintu dashamatsyAdirUpANichetyatharH| yadvA dasheti sarvanAma | tathA cha tAni matsyAdidashanAmAnyevadasha | sarvANi sarvanAmAtmakAni | sarvanAmArthabhUtasavarrUpavAchyakatvAdityarthaH | kathaM dashanAmnAM sarvarUpavAchakatvamityata Aha - dasheti vai sarvamiti iti || etAni dasha matyAdirUpANi | sarva vai sIrvarUpAtmakAnyapi bhavanti | ato dashAvatAravAchakadashanAmnAM sarvarUpavAchakatvaM upapadyata iti bhAvaH | kathaM dashAshabdasya sarvArthakatetyataH choktam.h - dasheti vai sarvamiti || dashetyetat.h sarvaM sarvashabdasamAnArthamityetat.h | vaimukhyata eva shrutiprasiddhamityarthaH | athavA tAni dashetyasya tAni bR^ihatIsahasrarUpavAkyAni dasha | dadati shaMrUpaM viShNuM tadguNavyaJNjaneneti dasha shabdoditAnItyarthaH | tAni bR^ihatIsahasravAchyarUpANi dasha bhaktasukhadAtR^itvAt.h dashanAmakAnIti vA | evaM dasheti
 vai sarvamityasyApi sarvaM paJNchavidhaM bR^ihatIsahasraM sAmabhaktipaJNchakaM cha | paJNchakadvitayatvAt.h | sarvanAmArthabhUta bhagavadrUpapratipAdanAchcha | dasheti | dashanAmakaM vai | shrutiprasiddhamityatharAntaraM draShyavyam.h | nanu kathaM dasheti sarvamiti dashashabdasya sarvashabdaparyAyatochyate | alpasaN^khayAvAchakasya adhikasaN^khayAvAchakatA ayogAdityataH tadupapAdayati - etAvatItyAdinA || saN^khayAhyetavatI | dashatvaparyavasannaiva | nAto adhikAsti | shatAdayopi tatprabhedA eva | katham.h | dashayedashataH dashavargAH | paJNchaddashatau vargeveti sUtrAt.h | tat.h teshatamityuchyante | shatAnyapi dashachettat.h tAnyeva sahasramityuchyante | upalakShaNametat.h | dashasahasrANi tadayutam.h | dashAyutAni tallakShamityAdikamapi draShyavyam.h | atobhUlasaN^khayAdashatva eva paryavasiteti bhAvaH | evaM bR^ihatIsahasrarUpaM tatpratipAdyaM cha nirUpyosaMharati - tatsarvamiti || tattasmAt.h sarvanAmArthavAchakatvAt.h | tat.h bR^ihatIsahasraM sarvaM sarvavAchakaM sarvaguNashaktirUpanAma bhagavadabhidhAyakamityarthaH | asya cha bR^ihatIsahasrasya ashanAditrikarUpeNa bhagavadbhogyatvaM abhidhAtuM trividhatvaM tAvadAha - tAnIti || tadbR^ihatIsahasraM trINiChandAMsi bhavanti | gAyatrI bR^ihatI uShNigiti krameNa ChandastrayAvabaddha R^igAtmakaM bhavati | ChandAMsIti dheyAnusAreNa tAnIti bahuvachanam.h | etatrividhamidaM bR^ihatIsahasrAkhyamannaM bhagavato ashanamodanam.h | pAnaM pAnIyam.h | khAdaHkhAdyamiti tredhAvihitaM vai | tachcha bR^ihatIsahasrametaiHashanapAnaॅkhAdarUpaiH tribhishChandobhiH | tisR^itistR^ichAshItibhiH iti yAvat.h | tat.h viShNvAkhyaM brahmapnoti | tatstAvakatayA tattR^iptikaraM bhavatIti || 4 || 

tadidaM bR^ihatIsahasram.h | vai uktaprakAreNaiva sampannaM bhavati | nanu bR^ihatI sahasraM pAdanasyaiva avashyakatve tatroktaprakAreNa evetyavadhAraNaM sambhavati | tadeva kuta ityato asyaiva avashyakatopapAdanAya pakShAntarANi dUShayituM tAvadanuvadati - taddheti || tattatra shaMsanaviShaye eke | etat.h shaMsanIyaM sahasraM nAnAChandasA sambandheva pratijAnate | yatkiJNchidaskaR^ik.h sahasramapi shaMsitavyameva bR^ihatIsahasrasampAdanamavivakShitamityAhuH | kuta ityatastaShAmabhiprAyaM vyanakti - kimanyatsaditi || yachChandaH shaMsitumupakramyate itonyat.h sat.h uttamaM ChandaHkimasti | sarveShAM ChandasAM sAmyena tAratamyAbhAvAdityatharH | eke tu triShyup.h sahasrameva shaMsitavyamityAhuH | eke tu jagatIsahasram.h | eketvanuShyupsahasramiti | evaM niyamavAdinAmabhiprAyaM vyanakti - anyadbrayAmeti || saditi vartate | bR^ihatIsahasra sampAdanameva kutaH | bR^ihatItonyat.h triShyup.h chChanda eva sat.h | taduttamaM brUyAma | tatopyakSharAdhikyAditi | evaM jagatIsahasravAdinopyAhuH | anuShyup.h sahasravAdinastu tasyAH bR^ihatyAditokSharAdhikyAbhAvAt.h taduttamatva sAdhanAya tatprashaMsAtmikAmR^ichaM darshayanti - taduktamiti || R^iShiNAmantra dR^iShyrA | tat.h anuShyubha uttamatva j~nApakamuktamityarthaH | R^igarthastu prAgukta eva | svayameva R^iktAtparyamAha - vAchIti || vAgAkhyAyAmanuShyubhi nR^isiMhapratipAdakAnuShyup.h chChandaska R^ichi | AsamantAt.h | punaH punaH haMsarUpeNa viShNunA brahmarudrAdIn.h pratyuchchAryamANAyAM vyAkhyAyamAnAyAM cha satyAm.h | tadochchAraNAdi kAle | indraM parameshvaram.h | prANaM viShNum.h | munayonyachAyan.h dadR^ishuH | tathA vAyunA vAchirudrAdIn.h pratyupadishyamAnAyAM tadA | aindraM indraHparameshvarastatsahitaM prANam.h | haMsarUpiNo viShNoH samIpa eva haMsarUpiNaM vAyuM cha dadR^ishurityetat.h prameyam.h | tat.h tayA enayA R^ichoktaM bhavatItyarthaH | tathA cha brahmAdibhiH api viShNoH sakAshAdanuShyubarthasyaiva sadA shrUyamANatvAt.h anuShyubeva varetyuktaM bhavatIti bhAvaH | kiJNcha yonuShyupsahasrasya shaMsitA sayashasvIsuprasiddhaH | kalyANakItirH shubhakIrtiH syAt.h | bhavito; bhavitum.h | bhAvomukti; muktoniShpattum.h | IshvaraH samarthaH syAt.h | AyuShaH AyuH parisamApteH | purAtu purApi pretoH martuM cha IshvaraH shaktaH syAt.h | svachChandamatyuH syAditi yAvat.h | uktaphalasya sarvasyApi pramitatvaj~nApanAya hashabdadvayam.h | iti ha ityevaM Ahasma | aitareyonAma mahidAsashiShyaH kashchana R^iShiH pUrvapakShaM kR^itavAnityarthaH | tatrottaraM bhagavatA mahidAsenAbhidhIyate | akR^itsnohyeSha ityAdinA || yat.h yAvAk.h | vAgAkhyAnuShyubabhimAninI | vAgindriyAbhimAninI vA | umA | eSha eShA | akR^itsna AtmA apUrNA viShNupratimAhi | vidheyAnusAreNa aiSha iti pulliN^ganirdeshaH | kuto vAchokR^itsnatvamityata Aha - abhIti || atra nAnubhavatIti nR^ishabdo naJN.h cha tantreNa anusandeyau | tathA cha nApumAn.h hi yasmAt.h prANena vAyunA manasAmanobhimAni nAshivena cha | abhi abhitaH viShayeShu isyamAnaH asyamAnaH | tR^itIyotishaye | bahushaH kShipyamANaH san.h | anubhavati viShayAnubhavavAn.h bhavati | na tu vAchAvAgabhimAninyo mayA | ato jIvAnAM viShayAnubhavaprerakatvAbhAvAt.h sA akR^itsnatvamAtreNa kathaM bR^ihatyA eva sampAdyatva siddhirityata Aha - eSha vA iti || yat.h yA bR^ihatI bR^ihatyabhimAni devatA vAyuH eShaH hi katsnaH pUrNa AtmA viShNupratimA | yadyasmAdevaM tasmAt.h bR^ihatIshabdavAchya pUrNavAyvabhimanyamAnatvAt.h bR^ihatyeva bR^ihatI | ChandasAM madhye variShTheti | yadbR^ihatIpadayoH AvR^ittyA vyAkhyeyam.h | evaM yadyasmAdeShA bR^ihatI itarachChandobhyo adhikamAhAtmyA | ata eva bR^ihatItannAmnI | tasmAdbR^ihatIchChandasAM madhye variShTheti svarUpAdhikayopapAdakatvena api yojyam.h | hetvaMntareNApi bR^ihatyA evottamatvaM sadR^iShyAntaM sAdhayitumAha - soyamAtmeti || sa prasiddho ayaM AtmAmadhya dehaH sharIraiH shirobAhvAdyaN^gaiH parivR^ita iti tAt.h sarvAnubhavasiddham.h | tannidarshanaM yathA ayamAtmA sarvataH sharIraiH parivR^ita evameva bR^ihatI | Chandobhi; ShaD.hivaH sarvataH purastAdupariShyAchcha parivR^itA | tathA cha itarachChandasAM parivArarUpatvAt.h aprAdhAnyam.h | taiH parivR^itatvAt.h rAjAdivadbR^ihatyA eva prAdhAnyamiti bhAvaH | etenaiva dR^iShyAntena prakArAntareNa bR^ihatyA uttamatvaM sAdhayati - madhyamiti || AtamAmadhya deho hi sarveShAM aN^gAnAM shiraH karacharaNAdInAM madhye | evaM bR^ihatyapi gAyatyAdi jagatyantAnAM ChandasAM madhyam.h | ato madhya dehasya madhyasthatvAt.h rAj~no amAtyAdi madhyasthasya tebhyo yathottamatvamevaM ChandomadhyasthatvAt.h bR^ihatyAstebhya uttamatvamiti bhAvaH | upalakShaNametat.h | chaturmukhamadhya dehajAtatvAt.h bR^ihatyA itarachChandobhyaH taditarAM gajAtebhya uttamatvamityapi draShyavyam.h | bR^ihatIsahasrashaMsanasya phalamAha - sa iti || pUrvavadevedaM vyAkhyeyam.h | upalakShaNametat.h | anuShyupsahasrashaMsanakartR^iH sakAshAdapi guNAdhikashcha bhavatItyapi draShyavyam.h | iti ha smAha | svashiShyamaitareyaM prati bhagavAn.h mahaitaraiya uttaramiti sheShaH | prakR^itaprameyaM upadaMharati - kR^itsna iti || yat.h yA bR^ihatI | eSha eShA | kR^itsna AtmA pUrNA viShNupratimA | hi yasmAt.h tasmAt.h ChaMsitApuruSho bR^ihatImevaya abhisampAdayediti || 5 || 

tadvA idaM bR^ihatIsahasraM sampannamiti pUvaroktasyaiva parAmarshaH | etatprayojanaM cha svayameva AchAryo vakShyati | tasya vA etasya bR^ihatIsahasrasya sampannasya | uktaprakAreNa bR^ihatIsahasrasampAdanesatIti yAvat.h | anuShyubhAmekAdashashatAni bhavanti | tadupari paJNchaviMshatiranuShyubhashcha bhavanti | tatkathamityata Aha - Attamiti || bhUyasApadArthena | kanIyolpaM svIkR^itaM antarbhAvitaM vai | tathA cha bR^ihatyAH ShaTviMshadakSharatvAt.h anuShyubhodvAtriMshadakSharatvAt.h adhikasaN^khayAkA apyanuShyubho bR^ihatIsahasrentarbhavanti | ato bR^ihatIsampAdanameva varamiti bhAvaH | uktamarthaM prAmANasammatyopapAdayati - taduktamiti || vAchamaShyapAdImaham.h | navasraktimR^itaspasham.h | indrAtparitanvaM mameti mantramaMshataH krameNodAhR^itya svayameva vyAchaShye - vAchamityAdinA || aShyau chaturakSharANi bhavanti | aShyachaturakSharAtmikAdvAtriMshadakShararUpAnuShyubiti yAvat.h | navasraktimityasyArtho bR^ihatIsampadyamAnA navasraktIti | saiva anuShyubuttarAnuShyubhashchaturakSharANyupAdAya yadA bR^ihatIsampadyamAnA bhavati | tadA navasrakatI navasraktiH bhavati | navAsraktayo vibhAgashchaturakShararUpAyasyAH sAtathokteti | R^itaspR^ishamityasyArthaH satyaM vaivA gR^ichAspR^iShyeti | vAk.h vAgAkhyAnuShyup.h uktarItyAnavasraktIbhUyaR^ichAR^igrUpeNa | bR^ihatIrUpatAM prApyeti yAvat.h | satyaM satyarUpaM viShNuM spR^iShyAvatI | viShNusannidhAnavisheShapAtrI vai ityarthaH | indrAtparitanvaM mama ityasya tAtparyaM vaktuM pUrvoktaM arthaM tAvadanuvadati - tadyadevetyAdi || yadevaitadbahatIsahasram.h | tat.h | anuShyupsampannam.h | uktarItyA paJNchaviMshatyuttaraikAdashashatasaN^khayAkAnuShyubbhyaH sampannaM bhavatItyarthaH | astu kintataH prakR^ita ityata Aha - tasmAttadaindrAditi || atredaM tAvadAdau bhAShyoktarItyA anusandheyam.h | idaM bR^ihatIsahasraM vAyupratimArUpaM tAvat.h | ata eva viShNupratimArUpamapi | etadadhiShThAtuH vAyoH viShNumukhyapratimAtvAt.h | tasmAt.h bR^ihatIsahasrasampAdane viShNupratimAnirmitA bhavati | evaM anuShyubdevatomApi bhagavatpratimArUpA sA cha bR^ihatIdaivata prANarUpavAyoH utpanneti | tathA cha tasmAt.h umAyA api bhagavatpratimAtvAt.h | yadA tasyaiva bR^ihatIsahasratvena sampannasya R^igjAtasya punaH paJNchaviMshatyuttaraikAdashashatAnuShyuptvena sampAdanaM kriyate | tadA bR^ihatyai bR^ihatyAH bR^ihatIdaivata prANarUpAdvAyoH vAchaM vAgrUpAM anuShyubhamanuShyubdevatA amuM AtmikAM tanvaM tanUM viShNoH eva dvitIyapratimAm.h | sannirmimIte | etatsarvaM samyagdhyAyanniti sheShaH | nanvevaM dhyAtR^ishaktyaiva bR^ihatyAH sakAshAdanuShyupsampAdanAdikaM bhavati kiM netyAha - aindrAtprANAditi || atrendrAdityAdau grAhyam.h | tathA chendrAtparameshvarAdbR^ihatIstha viShNoH balAdevetyarthaH | tathA aindrAt.h | indrasya parameshvarasya ayamaindrastasya nitarAM priyastasmAt.h prANAt.h prANadaivatAt.h vAyoH tadbalAchchetyarthaH | tathA cha ayaM mantrartha ukto bhavati | ahamaShyApadIM chaturakSharAShyavibhAgayuktAM dvAtriMshadakSharopetAM navasraktiM uttarAnuShyubhaH sakAshAchchaturakSharAyupAdAya | chaturakSharakanavavibhopetAm.h | ShaTviMshadakSharAtmaka bR^ihatItvena sampannAmiti yAvat.h | ata eva R^ita spR^isham.h | R^itaM satyarUpaM shashvadekaprakAraM viShNuM spR^ishatItyR^itaspR^ik.h | tAM viShNusannidhAnavisheShapAtrIM vAchamanuShyubhaM bR^ihatIsahasratvena sampAditamanuShyubR^igjAtamiti yAvat.h | punaH paJNchavishatyuttaraikAdashashatAnuShyuptvena | indrAt.h parameshvarAt.h | tadbalAdeveti yAvat.h | tathA aindrAtprANAt.h | parameshvarAtipriyaprANadaivatavAyubalAchcha sampAdya | tasya tasyaiva viShNoH tanvaM pratimAm.h | ahaM parimamenirmitavAn.h asmIti | etachcha bR^ihatIsahasraM viShNoreva vAchakamiti bhAvena tasya viShNvekanAma bhUtAkAravyAkhyAnarayUpatvamAha - sa vA eSha iti || yadetanmatsarvaM shabdajAtaM vikAramAtramityapi grAhyam.h | tadetatparamavikArarUpaM bR^ihatIsahasraM vikAramAtrarUpamanyatsarvaM shabdajAtaM cha paJNchavidham.h | katham.h | mitamamitaM svaraH satyAnR^ite iti | tatra satyAnR^itayoH parasyara pratiyogibhAvApnatvena dvandvanirdeshaH | tatra mitAdikaM vivichyadarshayati - R^igityAdinA || svaraniyamavatIvAgR^ik.h | svaraniyamarahitAmitAkSharAgAthA | parasparaM asamAkSharANi khaNDavAyAnikumbyAH | tadetatritayaM mitam.h | yaj~nAN^gaM vAkyaM yajuH | yaj~nAnaN^gaM vAkyaM nigadaH | arthasattAhInaM vAkyaM vR^ithAvAk.h | tadetatrayamamitam.h | sAmabR^ihadAdi | athonantaram.h | yaH kashchageShNo yatkiJNchidgAnam.h | sa eShaH tadetadvayaM svaraH | omityetadakSharaM satyamityuchyate | mUlabhUtasya akArasya oMkAre AdAveva sthitatvAt.h akArarArthasyaivoMkAravAchyatvAchcha shabdatorthatashcha vyatyAsAbhAvena yathAvasthitarUpatvAt.h | netyakSharamanR^itamityuchyate | mUlabhUtAkArasya nakArAnte sthitatvena mukhyatovasthityabhAvAdayathAsthiteH | yatsatyamoMkArastadetadvAcho.akArasya puShpaM phalaM puShpaphalAtmakaM ukAramakArarUpavikAradvayasahitatvAt.h | tathA cha vAchokArasya puShpaM phalaM puShpaphalarUpaM satyamoMkAraM yorthine pratiShedhamakR^itvAvadati | sa pumAn.h yashasvIloke prakhyAtimAn.h kalyANakIrtishcha bhavati | tathA bhavitoH mukto bhavitumIshvarashcha bhavati | atha yadanR^itaM netyakSharametat.h | vAchokArasya mUlaM kiJNchinmUlamiva | ekArthatvAt.h | tatashcha tannidarshanaM yathA vR^ikSha AvirmUla AviShkR^itamUlashchechChuShyatishuShko bhavati | saH shuShkabhAvaM prAptashchodvartate vinashyati | evamevAnR^itaM niShedhabodhakaM nakAramarthine vadan.h tena doSheNa sa AtmAnameva AvirmUlaM prakaTitamUlaM vR^ikShamiva shoShonmukhaM karoti | tatashcha sashuShyati | sashuShkashchodvatarte | tasmAt.h anR^itokteH evaM anarthahetutvAt.h anR^itaM netyakSharamarthine na vadet.h | kintu dayet.h | turevArthaH | satsvarthiShu dayAmeva kuryAt.h | kutaH | enena etena evakAraNena dayAmakR^itvArthibhyo neti bhAShaNe shoShAdyanarthaprAptisadbhAvAdityarthaH | evamoMkArasya avashyavaktavyatvaM nakArasyAvaktavyatvaM choktvA idAnIM ubhayorapyavaktavyatvaM vadiShyan.h oMkArasya tAvadavaktavyatvamAha - parAgvA iti || yadetadomiti etadakSharam.h | parAk.h pratikUlaM vai | kutaH riktaM riktatApradaM etadevopapAdayati - tadyaditi || yadyatkiJNcha yatkiJNchiddhanAdikaM svakIyamekaikamArthibhyaH pumAn.h omityAhadadAmIti yadi brUyAt.h | tarhi tAvanmAtreNa atraiva tadaivatat.h asmai asmAt.h richyate apagachChati | vAchAdattatvAt.h punastadupabhoge pratyavAyaH syAdato bhogetadapagataprAyameveti bhAvaH | sthite chaivaM sapumAn.h yadyadisarvamapi svakIyaM dhanAdikamarthibhya oMkuyarAt.h dadAmIti pratijAnIyAt.h | dadyAchchetyapi grAhyam.h | tarhi sa AtmAnaM riMchyAt.h riktaM kuryAt.h | tatashcha sapumin.h kAmebhyo nAlaM syAt.h svAbhilaShitapuruShArthaprAptaye samartho na syAt.h | evamoMkArasya avaktavyatvamuktvA nakAsyApi tadvaktumArabhate - atheti || athatyArambhArthaH | yannetyakSharametat.h | yadyapyabhyAtmaM pUrNaM AtmAnamabhi | AtmanaH pUrNatvakAraNam.h | arthibhyo yadi neti vadet.h naivakiJNchiddadyAchchatahi svakIyadhanAdeH svasminneva avasthAnAdriktatAprAptiH na bhavatIti yAvat.h | tathApi sa yadyadiyatkiJNchidapi dhanAdikamaditsannarthibhyaH savarM neti brUyAt.h tarhyasyaneti bruvataH pApikAkIrtiH jAyeta jAyate | sA cha pApikAkIrtirenaM puruShaM tatraiva tasminneva janmanihanyAt.h hataprAyaM kuryAt.h | sambhAvitasya chAkItirH maraNAdatirichyata iti vachanAt.h | tasmAnnetyapi na brUyAdityarthaH | nanvevaM ubhayoH api vaktavyatvopapAdanaM parasparaM viruddhamityato asya tAtparyaM vyanakti - tasmAditi || sarvokaraNasya sarvapratiShedhasya choktarItyA anarthahetutvAt.h | kAla eva dadyAt.h kAle na dadyAt.h kAla ityupalakShaNam.h | puNyakAle puNyadeshesatpAtreShveva dravyaM j~nAnaM vAphalamanabhisandhAya shrIviShNuprItyarthaM dadyAt.h | apuNyakAladeshayoH apAtraShu cha phalAbhisandhyAdinA na dadyAdityarthaH | tathA chobhayorapi vyavasthayaiva vaktavyatvamavaktavyatvaM cheti bhAvaH | evaM vyavasthayA satyAnR^itasamAhArakataruH phalamAha - taditi || yadyevaM satyAnR^ite pAtrApAtrAdyanusAreNa mithunIkaroti melayati | tattarha tayoH mithunAt.h OMkAranakArayoH mithunIkaraNAt.h | prajAyate prajanayati | satputrAdiprajAvAn.h bhavati | bhUyAn.h j~nAnAdiguNaiH utkR^iShyashcha bhavatItyarthaH | sa vA eSha vAchaH paramovikAra ityuktaM prameyamupasaMharan.h tajj~nAnasyAvashyakatvaM abhipretyatadvettAraM prashaMsati - yovaitAmiti || yasyAvAcha eSha sarvopimitAmitAdiH vikAro vyAkhyAnarUpastAM vAchamakArAkhyAmuktarItyA yo vedAsasamprativit.h samyagj~nAnI vai ityarthaH | atra vAk.h shabdena akAra eva vivakShitaH | eSha vikAra ityetachChabdena cha sarvApi vAgvivakShiteti bhAvenAha - akAro vA iti || sarvApi vAk.h mitAmitAdipaJNcharUpA akAro vai | akArasyaiva vikArarUpetyarthaH | tadevopapAdayati - saiSheti || saiShA akArAtmikAvAk.h | sparshoShmabhiH ityupalakShaNam.h | kakArAdibhiH sarvaiH vyaJNjanAkSharaiH vyajyamAnAbahvIbahutvasaN^khayopetAnAnArUpAvilakShaNarUpA cha bhavatItyarthaH | athavA sparshoSh.hmabhiH vyajyamAnA | ajaharaNa iti dhAtoH viharamANAsaN^gateti yAvat.h | bahIbahupadarUpAnAnArUpAnAnAvidhArthanirUpikA bhavatItyarthaH | athAsyaiva akArasya japAdiShu phalAtAratamyamapyastIti sUchanAyAvasthAbhedenAbhimAni bhedamAha - tasyaiyaditi || tasyai tasyAH vAchokArAkhyAyAH yadupAMshuM upAM shUchchAraNam.h | upAMshUchchAritokAra iti yAvat.h | saprANastadabhimAnIvAyuH | atha tasyAyaduchchaiH uchchAraNamiti sheShaH | uchchaiH uchchAritokAra iti yAvat.h | tachCharIram.h | sthUlasUkShmabhedena dvividhasya sarvaprANisharIrasyAbhimAninI yA bhAratIsAtadabhimAninItyarthaH | ubhayatrApi krameNa yuktimAha - tasmAditi ||  