\engtitle{..  sAmaveda saMhitA kauthuma shAkhA ..}##
\itxtitle{..  sAmaveda saMhitA kauthuma shAkhA ..}##\endtitles 
   #indian
      sAmaveda saMhitA
      kauthuma shAkhA

      pUrvArchikaH
      chhanda ArchikaH

     AgneyaM kANDam
     prathamaH prapAThakaH .  prathamo.ardhaH
     1 1 1 0101a  agna A yAhi vItaye gR^iNAno havyadAtaye .
     1 1 1 0101c  ni hotA satsi barhiShi .. 1
     1 1 1 0101a  tvamagne yaj~nAnA.N hotA vishveShA.N hitaH .
     1 1 1 0102c  devebhirmAnuShe jane .. 2
     1 1 1 0103a  agniM dUtaM vR^iNImahe hotAraM vishvavedasam .
     1 1 1 0103c  asya yaj~nasya sukratum .. 3
     1 1 1 0104a  agnirvR^itrANi ja~NghanaddraviNasyurvipanyayA .
     1 1 1 0104c  samiddhaH shukra AhutaH .. 4
     1 1 1 0105a  preShThaM vo atithi.N stuShe mitramiva priyam .
     1 1 1 0105c  agne rathaM na vedyam .. 5
     1 1 1 0106a  tvaM no agne mahobhiH pAhi vishvasyA arAteH .
     1 1 1 0106c  uta dviSho martyasya .. 6
     1 1 1 0107a  ehyU Shu bravANi te.agna itthetarA giraH .
     1 1 1 0107c  ebhirvardhAsa indubhiH .. 7
     1 1 1 0108a  A te vatso mano yamatparamAchchitsadhasthAt .
     1 1 1 0108c  agne tvAM kAmaye girA .. 8
     1 1 1 0109a  tvAmagne puShkarAdadhyatharvA niramanthata .
     1 1 1 0109c  mUrdhno vishvasya vAghataH .. 9
     1 1 1 0110a  agne vivasvadA bharAsmabhyamUtaye mahe .
     1 1 1 0110c  devo hyasi no dR^ishe .. 10

     1 1 1 0201a  namaste agna ojase gR^iNanti deva kR^iShTayaH .
     1 1 1 0201c  amairamitramardaya .. 11
     1 1 1 0202a  dUtaM vo vishvavedasa.N havyavAhamamartyam .
     1 1 1 0202c  yajiShThamR^i~njase girA .. 12
     1 1 1 0203a  upa tvA jAmayo giro dedishatIrhaviShkR^itaH .
     1 1 1 0203c  vAyoranIke asthiran .. 13
     1 1 1 0204a  upa tvAgne divedive doShAvastardhiyA vayam .
     1 1 1 0204c  namo bharanta emasi .. 14
     1 1 1 0205a  jarAbodha tadviviDDhi vishevishe yaj~niyAya .
     1 1 1 0205c  stoma.N rudrAya dR^ishIkam .. 15
     1 1 1 0206a  prati tyaM chArumadhvaraM gopIthAya pra hUyase .
     1 1 1 0206c  marudbhiragna A gahi .. 16
     1 1 1 0207a  ashvaM na tvA vAravantaM vandadhyA agniM namobhiH .
     1 1 1 0207c  samrAjantamadhvarANAm .. 17
     1 1 1 0208a  aurvabhR^iguvachchhuchimapnavAnavadA huve .
     1 1 1 0208c  agni.N samudravAsasam .. 18
     1 1 1 0209a  agnimindhAno manasA dhiya.N sacheta martyaH .
     1 1 1 0209c  agnimindhe vivasvabhiH .. 19
     1 1 1 0210a  Aditpratnasya retaso jyotiH pashyanti vAsaram .
     1 1 1 0210c  paro yadidhyate divi .. 20

     1 1 1 0301a  agniM vo vR^idhantamadhvarANAM purUtamam .
     1 1 1 0301c  achchhA naptre sahasvate .. 21
     1 1 1 0302a  agnistigmena shochiShA ya.NsadvishvaM nyA3triNam .
     1 1 1 0302c  agnirno va.Nsate rayim .. 22
     1 1 1 0303a  agne mR^iDa mahA.N asyaya A devayuM janam .
     1 1 1 0303c  iyetha barhirAsadam .. 23
     1 1 1 0304a  agne rakShA No a.NhasaH prati sma deva rIShataH .
     1 1 1 0304c  tapiShThairajaro daha .. 24
     1 1 1 0305a  agne yu~NkShvA hi ye tavAshvAso deva sAdhavaH .
     1 1 1 0305c  araM vahantyAshavaH .. 25
     1 1 1 0306a  ni tvA nakShya vishpate dyumantaM dhImahe vayam .
     1 1 1 0306c  suvIramagna Ahuta .. 26
     1 1 1 0307a  agnirmUrdhA divaH kakutpatiH pR^ithivyA ayam .
     1 1 1 0307c  apA.N retA.Nsi jinvati .. 27
     1 1 1 0308a  imamU Shu tvamasmAka.N saniM gAyatraM navyA.Nsam .
     1 1 1 0308c  agne deveShu pra vochaH .. 28
     1 1 1 0309a  taM tvA gopavano girA janiShThadagne a~NgaraH .
     1 1 1 0309c  sa pAvaka shrudhI havam .. 29
     1 1 1 0310a  pari vAjapatiH kaviragnirhavyAnyakramIt .
     1 1 1 0310c  dadhadratnAni dAshuShe .. 30
     1 1 1 0311a  udu tyaM jAtavedasaM devaM vahanti ketavaH .
     1 1 1 0311c  dR^ishe vishvAya sUryam .. 31
     1 1 1 0312a  kavimagnimupa stuhi satyadharmANamadhvare .
     1 1 1 0312c  devamamIvachAtanam .. 32
     1 1 1 0313a  shaM no devIrabhiShTaye shaM no bhavantu pItaye .
     1 1 1 0313c  shaM yorabhi sravantu naH .. 33
     1 1 1 0314a  kasya nUnaM parINasi dhiyo jinvasi satpate .
     1 1 1 0314ch  joShAtA yasya te giraH .. 34

     1 1 1 0401a  yaj~nAyaj~nA vo agnaye girAgirA cha dakShase .
     1 1 1 0401c  prapra vayamamR^itaM jAtavedasaM priyaM mitraM na sha.NsiSham .. 35
     1 1 1 0402a  pAhi no agna ekayA pAhyU3ta dvitIyayA .
     1 1 1 0402c  pAhi gIrbhistisR^ibhirUrjAM pate pAhi chatasR^ibhirvaso .. 36
     1 1 1 0403a  bR^ihadbhiragne archibhiH shukreNa deva shochiShA .
     1 1 1 0403c  bharadvAje samidhAno yaviShThya revatpAvaka dIdihi .. 37
     1 1 1 0404a  tve agne svAhuta priyAsaH santu sUrayaH .
     1 1 1 0404c  yantAro ye maghavAno janAnAmUrvaM dayanta gonAm .. 38
     1 1 1 0405a  agne jaritarvishpatistapAno deva rakShasaH .
     1 1 1 0405c  aproShivAngR^ihapate mahA.N asi divaspAyurduroNayuH .. 39
     1 1 1 0406a  agne vivasvaduShasashchitra.N rAdho amartya .
     1 1 1 0406c  A dAshuShe jAtavedo vahA tvamadyA devA.N uSharbudhaH .. 40
     1 1 1 0407a  tvaM nashchitra UtyA vaso rAdhA.Nsi chodaya .
     1 1 1 0407c  asya rAyastvamagne rathIrasi vidA gAdhaM tuche tu naH .. 41
     1 1 1 0408a  tvamitsaprathA asyagne trAtarR^itaH kaviH .
     1 1 1 0408c  tvAM viprAsaH samidhAna dIdiva A vivAsanti vedhasaH .. 42
     1 1 1 0409a  A no agne vayovR^idha.N rayiM pAvaka sha.Nsyam .
     1 1 1 0409c  rAsvA cha na upamAte puruspR^iha.N sunItI suyashastaram .. 43
     1 1 1 0410a  yo vishvA dayate vasu hotA mandro janAnAm .
     1 1 1 0410c  madhorna pAtrA prathamAnyasmai pra stomA yantvagnaye .. 44

     1 1 1 0501a  enA vo agniM namasorjo napAtamA huve .
     1 1 1 0501c  priyaM chetiShThamarati.N svAdhvaraM vishvasya dUtamamR^itam .. 45
     1 1 1 0502a  sheShe vaneShu mAtR^iShu saM tvA martAsa indhate .
     1 1 1 0502c  atandro havyaM vahasi haviShkR^ita AdiddeveShu rAjasi .. 46
     1 1 1 0503a  adarshi gAtuvittamo yasminvratAnyAdadhuH .
     1 1 1 0503c  upo Shu jAtamAryasya vardhanamagniM nakShantu no giraH .. 47
     1 1 1 0504a  agnirukthe purohito grAvANo barhiradhvare .
     1 1 1 0504c  R^ichA yAmi maruto brahmaNaspate devA avo vareNyam .. 48
     1 1 1 0505a  agnimIDiShvAvase gAthAbhiH shIrashochiSham .
     1 1 1 0505c  agni.N rAye purumIDha shrutaM naro.agniH sudItaye chhardiH .. 49
     1 1 1 0506a  shrudhi shrutkarNa vahnibhirdevairagne sayAvabhiH .
     1 1 1 0506c  A sIdatu barhiShi mitro aryamA prAtaryAvabhiradhvare .. 50
     1 1 1 0507a  pra daivodAso agnirdeva indro na majmanA .
     1 1 1 0507c  anu mAtaraM pR^ithivIM vi vAvR^ite tasthau nAkasya sharmaNi .. 51
     1 1 1 0508a  adha jmo adha vA divo bR^ihato rochanAdadhi .
     1 1 1 0508c  ayA vardhasva tanvA girA mamA jAtA sukrato pR^iNa .. 52
     1 1 1 0509a  kAyamAno vanA tvaM yanmAtR^IrajagannapaH .
     1 1 1 0509c  na tatte agne pramR^iShe nivartanaM yaddUre sannihAbhuvaH .. 53
     1 1 1 0510a  ni tvAmagne manurdadhe jyotirjanAya shashvate .
     1 1 1 0510c  dIdetha kaNva R^itajAta ukShito yaM namasyanti kR^iShTayaH .. 54

      prathama prapAThakaH .  dvitIyo.ardhaH
     1 1 2 0601a  devo vo draviNodAH pUrNAM vivaShTvAsicham .
     1 1 2 0601c  udvA si~njadhvamupa vA pR^iNadhvamAdidvo deva ohate .. 55
     1 1 2 0602a  praitu brahmaNaspatiH pra devyetu sUnR^itA .
     1 1 2 0602c  achchhA vIraM naryaM pa~NktirAdhasaM devA yaj~naM nayantu naH .. 56
     1 1 2 0603a  Urdhva U Shu Na Utaye tiShThA devo na savitA .
     1 1 2 0603c  Urdhvo vAjasya sanitA yada~njibhirvAghadbhirvihvayAmahe .. 57
     1 1 2 0604a  pra yo rAye ninIShati marto yaste vaso dAshat .
     1 1 2 0604c  sa vIraM dhatte agna ukthasha.NsinaM tmanA sahasrapoShiNam .. 58
     1 1 2 0605a  pra vo yahvaM purUNAM vishAM devayatInAm .
     1 1 2 0605c  agni.N sUktebhirvachobhirvR^iNImahe ya.Nsamidanya indhate .. 59
     1 1 2 0606a  ayamagniH suvIryasyeshe hi saubhagasya .
     1 1 2 0606c  rAya Ishe svapatyasya gomata Ishe vR^itrahathAnAm .. 60
     1 1 2 0607a  tvamagne gR^ihapatistva.N hotA no adhvare .
     1 1 2 0607c  tvaM potA vishvavAra prachetA tAkShi yAsi cha vAryam .. 61
     1 1 2 0608a  sakhAyastvA vavR^imahe devaM martAsa Utaye .
     1 1 2 0608c  apAM napAta.N subhaga.N suda.Nsasa.N supratUrtimanehasam .. 62

     1 1 2 0701a  A juhotA haviShA marjayadhvaM ni hotAraM gR^ihapatiM dadhidhvam .
     1 1 2 0701c  iDaspade namasA rAtahavya.N saparyatA yajataM pastyAnAm .. 63
     1 1 2 0702a  chitra ichchhishostaruNasya vakShatho na yo mAtarAvanveti dhAtave .
     1 1 2 0702c  anUdhA yadajIjanadadhA chidA vavakShatsadyo mahi dUtyA3M charan .. 64
     1 1 2 0703a  idaM ta ekaM para U ta ekaM tR^itIyena jyotiShA saM vishasva .
     1 1 2 0703c  saMveshanastanve3 chAruredhi priyo devAnAM parame janitre .. 65
     1 1 2 0704a  ima.N stomamarhate jAtavedase rathamiva saM mahemA manIShayA .
     1 1 2 0704c  bhadrA hi naH pramatirasya sa.Nsadyagne sakhye mA riShAmA vayaM tava .. 66
     1 1 2 0705a  mUrdhAnaM divo aratiM pR^ithivyA vaishvAnaramR^ita A jAtamagnim .
     1 1 2 0705c  kavi.N samrAjamatithiM janAnAmAsannAH pAtraM janayanta devAH .. 67
     1 1 2 0706a  vi tvadApo na parvatasya pR^iShThAdukthebhiragne janayanta devAH .
     1 1 2 0706c  taM tvA giraH suShTutayo vAjayantyAjiM na girvavAho jigyurashvAH .. 68
     1 1 2 0707a  A vo rAjAnamadhvarasya rudra.N hotAra.N satyayaja.N rodasyoH .
     1 1 2 0707c  agniM purA tanayitnorachittAddhiraNyarUpamavase kR^iNudhvam .. 69
     1 1 2 0708a  indhe rAjA samaryo namobhiryasya pratIkamAhutaM ghR^itena .
     1 1 2 0708c  naro havyebhirIDate sabAdha AgniragramuShasAmashochi .. 70
     1 1 2 0709a  pra ketunA bR^ihatA yAtyagnirA rodasI vR^iShabho roravIti .
     1 1 2 0709c  divashchidantAdupamAmudAnaDapAmupasthe mahiSho vavardha .. 71
     1 1 2 0710a  agniM naro dIdhitibhiraNyorhastachyutaM janayata prashastam .
     1 1 2 0710c  dUredR^ishaM gR^ihapatimathavyum .. 72

     1 1 2 0801a  abodhyagniH samidhA janAnAM prati dhenumivAyatImuShAsam .
     1 1 2 0801c  yahvA iva pra vayAmujjihAnAH pra bhAnavaH sasrate nAkamachchha .. 73
     1 1 2 0802a  pra bhUrjayantaM mahAM vipodhAM mUrairamUraM purAM darmANam .
     1 1 2 0802c  nayantaM gIrbhirvanA dhiyaM dhA harishmashruM na vArmaNA dhanarchim .. 74
     1 1 2 0803a  shukraM te anyadyajataM te anyadviShurUpe ahanI dyaurivAsi .
     1 1 2 0803c  vishvA hi mAyA avasi svadhAvanbhadrA te pUShanniha rAtirastu.. 75
     1 1 2 0804a  iDAmagne puruda.Nsa.N saniM goH shashvattama.N havamAnAya sAdha .
     1 1 2 0804c  syAnnaH sUnustanayo vijAvAgne sA te sumatirbhUtvasme .. 76
     1 1 2 0805a  pra hotA jAto mahAnnabhovinnR^iShadmA sIdadapAM vivarte .
     1 1 2 0805c  dadhadyo dhAyI sute vayA.Nsi yantA vasUni vidhate tanUpAH .. 77
     1 1 2 0806a  pra samrAjamasurasya prashstaM pu.NsaH kR^iShTInAmanumAdyasya .
     1 1 2 0806c  indrasyeva pra tavasaskR^itAni vandadvArA vandamAnA vivaShTu .. 78
     1 1 2 0807a  araNyornihito jAtavedA garbha ivetsubhR^ito garbhiNIbhiH .
     1 1 2 0807c  divediva IDyo jAgR^ivadbhirhaviShmadbhirmanuShyebhiragniH .. 79
     1 1 2 0808a  sanAdagne mR^iNasi yAtudhAnAnna tvA rakShA.Nsi pR^itanAsu jigyuH .
     1 1 2 0808c  anu daha sahamUrAnkayAdo mA te hetyA mukShata daivyAyAH .. 80

     1 1 2 0901a  agna ojiShThamA bhara dyumnamasmabhyamadhrigo .
     1 1 2 0901c  pra no rAye panIyase ratsi vAjAya panthAm .. 81
     1 1 2 0902a  yadi vIro anu ShyAdagnimindhIta martyaH .
     1 1 2 0902c  AjuhvaddhavyamAnuShaksharma bhakShIta daivyam .. 82
     1 1 2 0903a  tveShaste dhUma R^iNvati divi saM chchhukra AtataH .
     1 1 2 0903c  sUro na hi dyutA tvaM kR^ipA pAvaka rochase .. 83
     1 1 2 0904a  tva.N hi kShaitavadyasho.agne mitro na patyase .
     1 1 2 0904c  tvaM vicharShaNe shravo vaso puShTiM na puShyasi .. 84
     1 1 2 0905a  prAtaragniH purupriyo viSha stavetAtithiH .
     1 1 2 0905c  vishve yasminnamartye havyaM martAsa indhate .. 85
     1 1 2 0906a  yadvAhiShThaM tadagnaye bR^ihadarcha vibhAvaso .
     1 1 2 0906c  mahiShIva tvadrayistvadvAjA udIrate .. 86
     1 1 2 0907a  vishovisho vo atithiM vAjayantaH purupriyam .
     1 1 2 0907c  agniM vo duryaM vachaH stuShe shUShasya manmabhiH .. 87
     1 1 2 0908a  bR^ihadvayo hi bhAnave.archA devAyAgnaye .
     1 1 2 0908c  yaM mitraM na prashastaye martAso dadhire puraH .. 88
     1 1 2 0909a  aganma vR^itrahantamaM jyeShThamagnimAnavam .
     1 1 2 0909c  ya sma shrutarvannArkShe bR^ihadanIka idhyate .. 89
     1 1 2 0910a  jAtaH pareNa dharmaNA yatsavR^idbhiH sahAbhuvaH .
     1 1 2 0910c  pitA yatkashyapasyAgniH shraddhA mAtA manuH kaviH .. 90

     1 1 2 1001a  soma.N rAjAnaM varuNamagnimanvArabhAmahe .
     1 1 2 1001c  AdityaM viShNu.N sUryaM brahmAnaM cha bR^ihaspatim .. 91
     1 1 2 1002a  ita eta udAruhandivaH pR^iShThAnyA ruhan .
     1 1 2 1002c  pra bhUrjayo yathA pathodyAma~Ngiraso yayuH .. 92
     1 1 2 1003a  rAye agne mahe tvA dAnAya samidhImahi .
     1 1 2 1003c  IDiShvA hi mahe vR^iShaM dyAvA hotrAya pR^ithivI .. 93
     1 1 2 1004a  dadhanve vA yadImanu vochadbrahmeti veru tat .
     1 1 2 1004c  pari vishvAni kAvyA nemishchakramivAbhuvat .. 94
     1 1 2 1005a  pratyagne harasA haraH shR^iNAhi vishvataspari .
     1 1 2 1005c  yAtudhAnasya rakShaso balaM nyubjavIryam .. 95
     1 1 2 1006a  tvamagne vasU.Nriha rudrA.N AdityA.N uta .
     1 1 2 1006c  yajA svadhvaraM janaM manujAtaM ghR^itapruSham .. 96

      dvitIya prapAThakaH .  prathamo.ardhaH
     1 2 1 0101a  puru tvA dAshivA.N voche.ariragne tava svidA .
     1 2 1 0101c  todasyeva sharaNa A mahasya .. 97
     1 2 1 0102a  pra hotre pUrvyaM vacho.agnaye bharatA bR^ihat .
     1 2 1 0102c  vipAM jyotI.NShi bibhrate na vedhase .. 98
     1 2 1 0103a  agne vAjasya gomata IshAnaH sahaso yaho .
     1 2 1 0103c  asme dhehi jAtavedo mahi shravaH .. 99
     1 2 1 0104a  agne yajiShTho adhvare devAM devayate yaja .
     1 2 1 0104c  hotA mandro vi rAjasyati sridhaH .. 100
     1 2 1 0105a  jaj~nAnaH sapta mAtR^ibhirmedhAmAshAsata shriye .
     1 2 1 0105c  ayaM dhruvo rayINAM chiketadA .. 101
     1 2 1 0106a  uta syA no divA matiraditirUtyAgamat .
     1 2 1 0106c  sA shantAtA mayaskaradapa sridhaH .. 102
     1 2 1 0107a  IDiShvA hi pratIvyA3M yajasva jAtavedasam .
     1 2 1 0107c  chariShNudhUmamagR^ibhItashochiSham .. 103
     1 2 1 0108a  na tasya mAyayA cha na ripurIshIta martyaH .
     1 2 1 0108c  yo agnaye dadAsha havyadAtaye .. 104
     1 2 1 0109a  apa tyaM vR^ijina.N ripu.N stenamagne durAdhyam .
     1 2 1 0109c  daviShThamasya satpate kR^idhI sugam .. 105
     1 2 1 0110a  shruShTyagne navasya me stomasya vIra vishpate .
     1 2 1 0110c  ni mAyinastapasA rakShaso daha .. 106

     1 2 1 0201a  pra ma.NhiShThAya gAyata R^itAvne bR^ihate shukrashochiShe .
     1 2 1 0201c  upastutAso agnaye .. 107
     1 2 1 0202a  pra so agne tavotibhiH suvIrAbhistarati vAjakarmabhiH .
     1 2 1 0202c  yasya tva.N sakhyamAvitha .. 108
     1 2 1 0203a  taM gUrdhayA svarNaraM devAso devamaratiM dadhanvire .
     1 2 1 0203c  devatrA havyamUhiShe .. 109
     1 2 1 0204a  mA no hR^iNIthA atithiM vasuragniH puruprashasta eshaH .
     1 2 1 0204c  yaH suhotA svadhvaraH .. 110
     1 2 1 0205a  bhadro no agnirAhuto bhadrA rAtiH subhaga bhadro adhvaraH .
     1 2 1 0205c  bhadrA uta prashastayaH .. 111
     1 2 1 0206a  yajiShThaM tvA vavR^imahe devaM devatrA hotAramamartyam .
     1 2 1 0206c  asya yaj~nasya sukratum .. 112
     1 2 1 0207a  tadagne dyumnamA bhara yatsAsAhA sadane kaM chidatriNam .
     1 2 1 0207c  manyuM janasya dUDhyam .. 113
     1 2 1 0208a  yadvA u vishpatiH shitaH suprIto manuSho vishe .
     1 2 1 0208c  vishvedagniH prati rakShA.Nsi sedhati .. 114

      .. ityAgneya parvaM kANDam ..

     aindra kANDam
     1 2 1 0301a  tadvo gAya sute sachA puruhUtAya satvane .
     1 2 1 0301c  shaM yadgave na shAkine ..  115
     1 2 1 0302a  yaste nUna.N shatakratavindra dyumnitamo madaH .
     1 2 1 0302c  tena nUnaM made madeH .. 116
     1 2 1 0303a  gAva upa vadAvaTe mahi yaj~nasya rapsudA .
     1 2 1 0303c  ubhA karNA hiraNyayA .. 117
     1 2 1 0304a  aramashvAya gAyata shrutakakShAraM gave .
     1 2 1 0304c  aramindrasya dhAmne .. 118
     1 2 1 0305a  tamindraM vAjayAmasi mahe vR^itrAya hantave .
     1 2 1 0305c  sa vR^iShA vR^iShabho bhuvat .. 119
     1 2 1 0306a  tvamindra balAdadhi sahaso jAta ojasaH .
     1 2 1 0306c  tva.N sanvR^iShanvR^iShedasi .. 120
     1 2 1 0307a  yaj~na indramavardhayadyadbhUmiM vyavartayat .
     1 2 1 0307c  chakrANa opashaM divi .. 121
     1 2 1 0308a  yadindrAhaM tathA tvamIshIya vasva eka it .
     1 2 1 0308c  stotA me gosakhA syAt .. 122
     1 2 1 0309a  panyaMpanyamitsotAra A dhAvata madyAya .
     1 2 1 0309c  somaM vIrAya shUrAya .. 123
     1 2 1 0310a  idaM vaso sutamandhaH pibA supUrNamudaram .
     1 2 1 0310c  anAbhayinrarimA te .. 124

     1 2 1 0401a  uddhedabhi shrutAmaghaM vR^iShabhaM naryApasam .
     1 2 1 0401c  astArameShi sUrya .. 125
     1 2 1 0402a  yadadya kachcha vR^itrahannudagA abhi sUrya .
     1 2 1 0402c  sarvaM tadindra te vashe .. 126
     1 2 1 0403a  ya AnayatparAvataH sunItI turvashaM yadum .
     1 2 1 0403c  indraH sa no yuvA sakhA .. 127
     1 2 1 0404a  mA na indrAbhyA.a.a3 dishaH sUro aktuShvA yamata .
     1 2 1 0404c  tvA yujA vanema tat .. 128
     1 2 1 0405a  endra sAnasi.N rayi.N sajitvAna.N sadAsaham .
     1 2 1 0405c  varShiShThamUtaye bhara .. 129
     1 2 1 0406a  indraM vayaM mahAdhana indramarbhe havAmahe .
     1 2 1 0406c  yujaM vR^itreShu vajriNam .. 130
     1 2 1 0407a  apibatkadruvaH sutamindraH sahasrabAhve .
     1 2 1 0407c  tatrAdadiShTa pau.Nsyam .. 131
     1 2 1 0408a  vayamindra tvAyavo.abhi pra nonumo vR^iShan .
     1 2 1 0408c  viddhI tvA3sya no vaso .. 132
     1 2 1 0409a  A ghA ye agnimindhate stR^iNanti barhirAnuShak .
     1 2 1 0409c  yeShAmindro yuvA sakhA .. 133
     1 2 1 0410a  bhindhi vishvA apa dviShaH pari bAdho jahI mR^idhaH .
     1 2 1 0410c  vasu spArhaM tadA bhara .. 134

     1 2 1 0501a  iheva shR^iNva eShAM kashA hasteShu yadvadAn .
     1 2 1 0501c  ni yAmaM chitramR^i~njate .. 135
     1 2 1 0502a  ima u tvA vi chakShate sakhAya indra sominaH .
     1 2 1 0502c  puShTAvanto yathA pashum .. 136
     1 2 1 0503a  samasya manyave visho vishvA namanta kR^iShTayaH .
     1 2 1 0503c  samudrAyeva sindhavaH .. 137
     1 2 1 0504a  devAnAmidavo mahattadA vR^iNImahe vayam .
     1 2 1 0504c  vR^iShNAmasmabhyamUtaye .. 138
     1 2 1 0505a  somAnA.N svaraNaM kR^iNuhi brahmaNaspate .
     1 2 1 0505c  kakShIvantaM ya aushijaH .. 139
     1 2 1 0506a  bodhanmanA idastu no vR^itrahA bhUryAsutiH .
     1 2 1 0506c  shR^iNotu shakra AshiSham .. 140
     1 2 1 0507a  adya no deva savitaH prajAvatsAvIH saubhagam .
     1 2 1 0507c  parA duHShvapnya.N suva .. 141
     1 2 1 0508a  kvA3sya vR^iShabho yuvA tuvigrIvo anAnataH .
     1 2 1 0508c  brahmA kasta.N saparyati .. 142
     1 2 1 0509a  upahvare girINA.N sa~Ngame cha nadInAm .
     1 2 1 0509c  dhiyA vipro ajAyata .. 143
     1 2 1 0510a  pra samrAjaM charShaNInAmindra.N stotA navyaM gIrbhiH .
     1 2 1 0510c  naraM nR^iShAhaM ma.NhiShTham .. 144

      dvitIya prapAThakaH .  dvitIyo.ardhaH
     1 2 2 0601a  apAdu shiprayandhasaH sudakShasya prahoShiNaH .
     1 2 2 0601c  indrorindro yavAshiraH .. 145
     1 2 2 0602a  imA u tvA puruvaso.abhi pra nonavurgiraH .
     1 2 2 0602c  gAvo vatsaM na dhenavaH .. 146
     1 2 2 0603a  atrAha goramanvata nAma tvaShTurapIchyam .
     1 2 2 0603c  itthA chandramaso gR^ihe .. 147
     1 2 2 0604a  yadindro anayadrito mahIrapo vR^iShantamaH .
     1 2 2 0604c  tatra pUShAbhuvatsachA .. 148
     1 2 2 0605a  gaurdhayati marutA.N shravasyurmAtA maghonAm
     1 2 2 0605c  yuktA vahnI rathAnAm .. 149
     1 2 2 0606a  upa no haribhiH sutaM yAhi madAnAM pate .
     1 2 2 0606c  upa no haribhiH sutam .. 150
     1 2 2 0607a  iShTA hotrA asR^ikShatendraM vR^idhanto adhvare .
     1 2 2 0607c  achchhAvabhR^ithamojasA .. 151
     1 2 2 0608a  ahamiddhi pituShpari medhAmR^itasya jagraha .
     1 2 2 0608c  aha.N sUrya ivAjani .. 152
     1 2 2 0609a  revatIrnaH sadhamAda indre santu tuvivAjAH .
     1 2 2 0609c  kShumanto yAbhirmadema .. 153
     1 2 2 0610a  somaH pUShA cha chetaturvishvAsA.N sukShitInAm .
     1 2 2 0610c  devatrA rathyorhitA .. 154

     1 2 2 0701a  pAntamA vo andhasa indramabhi pra gAyata .
     1 2 2 0701c  vishvAsAha.N shatakratuM ma.NhiShThaM charShaNInAm .. 155
     1 2 2 0702a  pra va indrAya mAdana.N haryashvAya gAyata .
     1 2 2 0702c  sakhAyaH somapAvne .. 156
     1 2 2 0703a  vayamu tvA tadidarthA indra tvAyantaH sakhAyaH .
     1 2 2 0703c  kaNvA ukthebhirjarante .. 157
     1 2 2 0704a  indrAya madvane sutaM pari ShTobhantu no giraH .
     1 2 2 0704c  arkamarchantu kAravaH .. 158
     1 2 2 0705a  ayaM ta indra somo nipUto adhi barhiShi .
     1 2 2 0705c  ehImasya dravA piba .. 159
     1 2 2 0706a  surUpakR^itnumUtaye sudughAmiva goduhe .
     1 2 2 0706c  juhUmasi dyavidyavi .. 160
     1 2 2 0707a  abhi tvA vR^iShabhA sute suta.N sR^ijAmi pItaye .
     1 2 2 0707c  tR^impA vyashnuhI madam .. 161
     1 2 2 0708a  ya indra chamaseShvA somashchamUShu te sutaH .
     1 2 2 0708c  pibedasya tvamIshiShe .. 162
     1 2 2 0709a  yogeyoge tavastaraM vAjevAje havAmahe .
     1 2 2 0709c  sakhAya indramUtaye .. 163
     1 2 2 0710a  A tvetA ni ShIdatendramabhi pra gAyata .
     1 2 2 0710c  sakhAyaH stomavAhasaH .. 164

     1 2 2 0801a  ida.N hyanvojasA suta.N rAdhAnAM pate .
     1 2 2 0801c  pibA tvA3sya girvaNaH .. 165
     1 2 2 0802a  mahA.N indraH purashcha no mahitvamastu vajriNe .
     1 2 2 0802c  dyaurna prathinA shavaH .. 166
     1 2 2 0803a  A tU na indra kShumantaM chitraM grAbha.N saM gR^ibhAya .
     1 2 2 0803c  mahAhastI dakShiNena .. 167
     1 2 2 0804a  abhi pra gopatiM girendramarcha yathA vide .
     1 2 2 0804c  sUnu.N satyasya satpatim .. 168
     1 2 2 0805a  kayA nashchitra A bhuvadUtI sadAvR^idhaH sakhA .
     1 2 2 0805c  kayA shachiShThayA vR^itA .. 169
     1 2 2 0806a  tyamu vaH satrAsAhaM vishvAsu gIrShvAyatam .
     1 2 2 0806c  A chyAvayasyUtaye .. 170
     1 2 2 0807a  sadasaspatimadbhutaM priyamindrasya kAmyam .
     1 2 2 0807c  saniM medhAmayAsiSham .. 171
     1 2 2 0808a  ye te panthA adho divo yebhirvyashvamairayaH .
     1 2 2 0808c  uta shroShantu no bhuvaH .. 172
     1 2 2 0809a  bhadraMbhadraM na A bhareShamUrja.N shatakrato .
     1 2 2 0809c  yadindra mR^iDayAsi naH .. 173
     1 2 2 0810a  asti somo aya.N sutaH pibantyasya marutaH .
     1 2 2 0810c  uta svarAjo ashvinA .. 174

     1 2 2 0901a  I~NkhayantIrapasyuva indraM jAtamupAsate .
     1 2 2 0901c  vanvAnAsaH suvIryam .. 175
     1 2 2 0902a  na ki devA inImasi na kyA yopayAmasi .
     1 2 2 0902c  mantrashrutyaM charAmasi .. 176
     1 2 2 0903a  doSho AgAdbR^ihadgAya dyumadgAmannAtharvaNa .
     1 2 2 0903c  stuhi deva.N savitAram .. 177
     1 2 2 0904a  eSho uShA apUrvyA vyuchchhati priyA divaH .
     1 2 2 0904c  stuShe vAmashvinA bR^ihat .. 178
     1 2 2 0905a  indro dadhIcho asthabhirvR^itrANyapratiShkutaH .
     1 2 2 0905c  jaghAna navatIrnava .. 179
     1 2 2 0906a  indrehi matsyandhaso vishvebhiH somaparvabhiH .
     1 2 2 0906c  mahA.N abhiShTirojasA .. 180
     1 2 2 0907a  A tU na indra vR^itrahannasmAkamardhamA gahi .
     1 2 2 0907c  mahAnmahIbhirUtibhiH .. 181
     1 2 2 0908a  ojastadasya titviSha ubhe yatsamavartayat .
     1 2 2 0908c  indrashcharmeva rodasI .. 182
     1 2 2 0909a  ayamu te samatasi kapota iva garbhadhim .
     1 2 2 0909c  vachastachchinna ohase .. 183
     1 2 2 0910a  vAta A vAtu beShaja.N shambhu mayobhu no hR^ide .
     1 2 2 0910c  pra na ayU.NShi tAriShat .. 184

     1 2 2 1001a  ya.N rakShanti prachetaso varuNo mitro aryamA .
     1 2 2 1001c  na kiH sa dabhyate janaH .. 185
     1 2 2 1002a  gavyo Shu No yathA purAshvayota rathayA .
     1 2 2 1002c  varivasyA mahonAm .. 186
     1 2 2 1003a  imAsta indra pR^ishnayo ghR^itaM duhata Ashiram .
     1 2 2 1003c  enAmR^itasya pipyuShIH .. 187
     1 2 2 1004a  ayA dhiyA cha gavyayA puruNAmanpuruShTuta .
     1 2 2 1004c  yatsomesoma AbhuvaH .. 188
     1 2 2 1005a  pAvakA naH sarasvatI vAjebhirvAjinIvatI .
     1 2 2 1005c  yaj~naM vaShTu dhiyAvasuH .. 189
     1 2 2 1006a  ka imaM nAhuShIShvA indra.N somasya tarpayAt .
     1 2 2 1006c  sa no vasUnyA bharAt .. 190
     1 2 2 1007a  A yAhi suShumA hi ta indra somaM pibA imam .
     1 2 2 1007c  edaM barhiH sado mama .. 191
     1 2 2 1008a  mahi trINAmavarastu dyukShaM mitrasyAryamNaH .
     1 2 2 1008c  durAdharShaM varuNasya .. 192
     1 2 2 1009a  tvAvataH purUvaso vayamindra praNetaH .
     1 2 2 1009c  smasi sthAtarharINAm .. 193

      tR^itIya prapAThakaH .  prathamo.ardhaH
     1 3 1 0101a  uttvA mandantu somAH kR^iNuShva rAdho adrivaH .
     1 3 1 0101c  ava brahmadviSho jahi .. 194
     1 3 1 0102a  girvaNaH pAhi naH sutaM madhordhArAbhirajyase .
     1 3 1 0102c  indra tvAdAtamidyashaH .. 195
     1 3 1 0103a  sadA va indrashcharkR^iShadA upo nu sa saparyan .
     1 3 1 0103c  na devo vR^itaH shUra indraH .. 196
     1 3 1 0104a  A tvA vishantvindavaH samudramiva sindhavaH .
     1 3 1 0104c  na tvAmindrAti richyate .. 197
     1 3 1 0105a  indramidgAthino bR^ihadindramarkebhirarkiNaH .
     1 3 1 0105c  indraM vANIranUShata .. 198
     1 3 1 0106a  indra iShe dadAtu na R^ibhukShaNamR^ibhu.N rayim .
     1 3 1 0106c  vAjI dadAtu vAjinam .. 199
     1 3 1 0107a  indro a~Nga mahadbhayamabhI Shadapa chuchyavat .
     1 3 1 0107c  sa hi sthiro vicharShaNiH .. 200
     1 3 1 0108c  imA u tvA sutesute nakShante girvaNo giraH .
     1 3 1 0108a  gAvo vatsaM na dhenavaH .. 201
     1 3 1 0109a  indrA nu pUShaNA vaya.N sakhyAya svastaye .
     1 3 1 0109c  huvema vAjasAtaye .. 202
     1 3 1 0110a  na ki indra tvaduttaraM na jyAyo asti vR^itrahan .
     1 3 1 0110c  na kyevaM yathA tvam .. 203

     1 3 1 0201a  taraNiM vo janAnAM tradaM vAjasya gomataH .
     1 3 1 0201c  samAnamu pra sha.NsiSham .. 204
     1 3 1 0202a  asR^igramindra te giraH prati tvAmudahAsata .
     1 3 1 0202c  sajoShA vR^iShabhaM patim .. 205
     1 3 1 0203a  sunItho ghA sa martyo yaM maruto yamaryamA .
     1 3 1 0203c  mitrAspAntyadruhaH .. 206
     1 3 1 0204a  yadvIDAvindra yatsthire yatparshAne parAbhR^itam .
     1 3 1 0204c  vasu spArhaM tadA bhara .. 207
     1 3 1 0205a  shrutaM vo vR^itrahantamaM pra shardhaM charShaNInAm .
     1 3 1 0205c  AshiShe rAdhase mahe .. 208
     1 3 1 0206a  araM ta indra shravase gamema shUra tvAvataH .
     1 3 1 0206c  ara.N shakra paremaNi .. 209
     1 3 1 0207a  dhAnAvantaM karambhiNamapUpavantamukthinam .
     1 3 1 0207c  indra prAtarjuShasva naH .. 210
     1 3 1 0208a  apAM phenena namucheH shira indrodavartayaH .
     1 3 1 0208c  vishvA yadajaya spR^idhaH .. 211
     1 3 1 0209a  ime ta indra somAH sutAso ye cha sotvAH .
     1 3 1 0209c  teShAM matsva prabhUvaso .. 212
     1 3 1 0210a  tubhya.N sutAsaH somAH stIrNaM barhirvibhAvaso .
     1 3 1 0210c  stotR^ibhya indra mR^iDaya .. 213

     1 3 1 0301a  A va indra kR^iviM yathA vAjayantaH shatakratum .
     1 3 1 0301c  ma.NhiShTha.N si~ncha indubhiH .. 214
     1 3 1 0302a  atashchidindra na upA yAhi shatavAjayA .
     1 3 1 0302c  iShA sahasravAjayA .. 215
     1 3 1 0303a  A bundaM vR^itrahA dade jAtaH pR^ichchhadvi mAtaram .
     1 3 1 0303c  ka ugrAH ke ha shR^iNvire .. 216
     1 3 1 0304a  bR^ibaduktha.N havAmahe sR^iprakarasnamUtaye .
     1 3 1 0304c  sAdhaH kR^iNvantamavase .. 217
     1 3 1 0305a  R^ijunItI no varuNo mitro nayati vidvAn .
     1 3 1 0305c  aryamA devaiH sajoShAH .. 218
     1 3 1 0306a  dUrAdiheva yatsato.aruNapsurashishvitat .
     1 3 1 0306c  vi bhAnuM vishvathAtanat .. 219
     1 3 1 0307a  A no mitrAvaruNA ghR^itairgavyUtimukShatam .
     1 3 1 0307c  madhvA rajA.Nsi sukratU .. 220
     1 3 1 0308a  udu tye sUnavo giraH kAShThA yaj~neShvatnata .
     1 3 1 0308c  vAshrA abhij~nu yAtave .. 221
     1 3 1 0309a  idaM viShNurvi chakrame tredhA ni dadhe padam .
     1 3 1 0309c  samUDhamasya pA.Nsule .. 222

     1 3 1 0401a  atIhi manyuShAviNa.N suShuvA.Nsamuperaya .
     1 3 1 0401c  asya rAtau sutaM piba .. 223
     1 3 1 0402a  kadu prachetase mahe vacho devAya shasyate .
     1 3 1 0402c  tadidhyasya vardhanam .. 224
     1 3 1 0403a  ukthaM cha na shasyamAnaM nAgo rayirA chiketa .
     1 3 1 0403c  na gAyatraM gIyamAnam .. 225
     1 3 1 0404a  indra ukthebhirmandiShTho vAjAnAM cha vAjapatiH .
     1 3 1 0404c  harivAntsutAnA.N sakhA .. 226
     1 3 1 0405a  A yAhyupa naH sutaM vAjebhirmA hR^iNIyathAH .
     1 3 1 0405c  mahA.N iva yuvajAniH .. 227
     1 3 1 0406a  kadA vaso stotra.N haryata A ava shmashA rudhadvAH .
     1 3 1 0406c  dIrgha.N sutam vAtApyAya .. 228
     1 3 1 0407a  brAhmaNAdindra rAdhasaH pibA somamR^itU.N ranu .
     1 3 1 0407c  taveda.N sakhyamastR^itam .. 229
     1 3 1 0408a  vayaM ghA te api smasi stotAra indra girvaNaH .
     1 3 1 0408c  tvaM no jinva somapAH .. 230
     1 3 1 0409a  endra pR^ikShu kAsu chinnR^imNaM tanUShu dhehi naH .
     1 3 1 0409c  satrAjidugra pau.Nsyam .. 231
     1 3 1 0410a  evA hyasi vIrayurevA shUra uta sthiraH .
     1 3 1 0410c  evA te rAdhyaM manaH .. 232

     1 3 1 0501a  abhi tvA shUra nonumo.adugdhA iva dhenavaH .
     1 3 1 0501c  IshAnamasya jagataH svardR^ishamIshAnamindra tasthuShaH .. 233
     1 3 1 0502a  tvAmiddhi havAmahe sAtau vAjasya kArvaH .
     1 3 1 0502c  tvAM vR^itreShvindra satpatiM narastvAM kAShThAsvarvataH .. 234
     1 3 1 0503a  abhi pra vaH surAdhasamindramarcha yathA vide .
     1 3 1 0503c  yo jaritR^ibhyo maghavA purUvasuH sahasreNeva shikShati .. 235
     1 3 1 0504a  taM vo dasmamR^itIShahaM vasormandAnamandhasaH .
     1 3 1 0504c  abhi vatsaM na svasareShu dhenava indraM gIrbhirnavAmahe .. 236
     1 3 1 0505a  tarobhirvo vidadvasumindra.N sabAdha Utaye .
     1 3 1 0505c  bR^ihadgAyantaH sutasome adhvare huve bharaM na kAriNam .. 237
     1 3 1 0506a  taraNiritsiShAsati vAjaM purandhyA yujA .
     1 3 1 0506c  A va indraM puruhUtaM name girA nemiM taShTeva sudruvam .. 238
     1 3 1 0507a  pibA sutasya rasino matsvA na indra gomataH .
     1 3 1 0507c  Apirno bodhi sadhamAdye vR^idhe3.asmA.N avantu te dhiyaH .. 239
     1 3 1 0508a  tva.N hyehi cherave vidA bhagaM vasuttaye .
     1 3 1 0508c  udvAvR^iShasva maghavangaviShTaya udindrAshvamiShTaye .. 240
     1 3 1 0509a  na hi vashcharamaM cha na vasiShThaH parima.Nste .
     1 3 1 0509c  asmAkamadya marutaH sute sachA vishve pibantu kAminaH .. 241
     1 3 1 0510a  mA chidanyadvi sha.Nsata sakhAyo mA riShaNyata .
     1 3 1 0510c  indramitstotA vR^iShaNa.N sachA sute muhurukthA cha sha.Nsata .. 242

      tR^itIya prapAThakaH .  dvitIyo.ardhaH
     1 3 1 0601a  na kiShTaM karmaNA nashadyashchakAra sadAvR^idham .
     1 3 1 0601c  indraM na yaj~nairvishvagUrtamR^ibhvasamadhR^iShTaM dhR^iShNumojasA .. 243
     1 3 2 0602a  ya R^ite chidabhishriShaH purA jatrubhya AtR^idaH .
     1 3 2 0602c  sandhAtA sandhiM maghavA purUvasurniShkartA vihrutaM punaH .. 244
     1 3 2 0603a  A tvA sahasramA shataM yuktA rathe hiraNyaye .
     1 3 2 0603c  brahmayujo haraya indra keshino vahantu somapItaye .. 245
     1 3 2 0604a  A mandrairindra haribhiryAhi mayUraromabhiH .
     1 3 2 0604c  mA tvA ke chinni yemurinna pAshino.ati dhanveva tA.N ihi .. 246
     1 3 2 0605a  tvama~Nga pra sha.NsiSho devaH shaviShTha martyam .
     1 3 2 0605c  na tvadanyo maghavannasti marDitendra bravImi te vachaH .. 247
     1 3 2 0606a  tvamindra yashA asyR^ijIShI shavasaspatiH .
     1 3 2 0606c  tvaM vR^itrANi ha.NsyapratInyeka itpurvanuttashcharShaNIdhR^itiH .. 248
     1 3 2 0607a  indramiddevatAtaya indraM prayatyadhvare .
     1 3 2 0607c  indra.N samIke vanino havAmaha indraM dhanasya sAtaye .. 249
     1 3 2 0608a  imA u tvA purUvaso giro vardhantu yA mama .
     1 3 2 0608c  pAvakavarNAH shuchayo vipashchito.abhi stomairanUShata .. 250
     1 3 2 0609a  udu tye madhumattamA gira stomAsa Irate .
     1 3 2 0609c  satrAjito dhanasA akShitotayo vAjayanto rathA iva .. 251
     1 3 2 0610a  yathA gauro apA kR^itaM tR^iShyannetyaveriNam .
     1 3 2 0610c  Apitve naH prapitve tUyamA gahi kaNveShu su sachA piba .. 252

     1 3 2 0701a  shagdhyU3Shu shachIpata indra vishvAbhirUtibhiH .
     1 3 2 0701c  bhagaM na hi tvA yashasaM vasuvidamanu shUra charAmasi .. 253
     1 3 2 0702a  yA indra bhuja AbharaH svarvA.N asurebhyaH .
     1 3 2 0702c  stotAraminmaghavannasya vardhaya ye cha tve vR^iktabarhiShaH .. 254
     1 3 2 0703a  pra mitrAya prAryamNe sachathyamR^itAvaso .
     1 3 2 0703c  varUthye3 varuNe chhandyaM vachaH stotra.N rAjasu gAyata .. 255
     1 3 2 0704a  abhi tvA pUrvapItaya indra stomebhirAyavaH .
     1 3 2 0704c  samIchInAsa R^ibhavaH samasvaranrudrA gR^iNanta pUrvyam .. 256
     1 3 2 0705a  pra va indrAya bR^ihate maruto brahmArchata .
     1 3 2 0705c  vR^itra.N hanati vR^itrahA shatakraturvajreNa shataparvaNA .. 257
     1 3 2 0706a  bR^ihadindrAya gAyata maruto vR^itrahantamam .
     1 3 2 0706c  yena jyotirajanayannR^itAvR^idho devaM devAya jAgR^ivi .. 258
     1 3 2 0707a  indra kratuM na A bhara pitA putrebhyo yathA .
     1 3 2 0707c  shikShA No asminpuruhUta yAmani jIvA jyotirashImahi .. 259
     1 3 2 0708a  mA na indra parA vR^iNagbhavA naH sadhamAdye .
     1 3 2 0708c  tvaM na UtI tvaminna Apyam mA na indra parA vR^iNak .. 260
     1 3 2 0709a  vayaM gha tvA sutAvanta Apo na vR^iktabarhiShaH .
     1 3 2 0709c  pavitrasya prasravaNeShu vR^itrahanpari stotAra Asate .. 261
     1 3 2 0710a  yadindra nAhuShIShvA ojo nR^imNaM cha kR^iShTiShu .
     1 3 2 0710c  yadvA pa~ncha kShitInAM dyumnamA bhara satrA vishvAni pau.NsyA .. 262

     1 3 2 0801a  satyamitthA vR^iShedasi vR^iShajUtirno.avitA .
     1 3 2 0801c  vR^iShA hyugra shR^iNviShe parAvati vR^iSho arvAvati shrutaH .. 263
     1 3 2 0802a  yachchhakrAsi parAvati yadarvAvati vR^itrahan .
     1 3 2 0802c  atastvA gIrbhirdyugadindra keshibhiH sutAvA.N A vivAsati .. 264
     1 3 2 0803a  abhi vo vIramandhaso madeShu gAya girA mahA vichetasam .
     1 3 2 0803c  indraM nAma shrutya.N shAkinaM vacho yathA .. 265
     1 3 2 0804a  indra tridhAtu sharaNaM trivarUtha.N svastaye .
     1 3 2 0804c  chhardiryachchha maghavadbhyashcha mahyaM cha yAvayA didyumebhyaH .. 266
     1 3 2 0805a  shrAyanta iva sUryaM vishvedindrasya bhakShata .
     1 3 2 0805c  vasUni jAto janimAnyojasA prati bhAgaM na dIdhimaH .. 267
     1 3 2 0806a  na sImadeva Apa tadiShaM dIrghAyo martyaH .
     1 3 2 0806c  etagvA chidyA etasho yuyojata indro harI yuyojate .. 268
     1 3 2 0807a  A no vishvAsu havyamindra.N samatsu bhUShata .
     1 3 2 0807c  upa brahmANi savanAni vR^itrahanparamajyA R^ichIShama .. 269
     1 3 2 0808a  tavedindrAvamaM vasu tvaM puShyasi madhyamam .
     1 3 2 0808c  satrA vishvasya paramasya rAjasi na kiShTvA goShu vR^iNvate .. 270
     1 3 2 0809a  kveyatha kvedasi purutrA chiddhi te manaH .
     1 3 2 0809c  alarShi yudhma khajakR^itpurandara pra gAyatrA agAsiShuH .. 271
     1 3 2 0810a  vayamenamidA hyopIpemeha vajriNam .
     1 3 2 0810c  tasmA u adya savane sutaM bharA nUnaM bhUShata shrute .. 272

     1 3 2 0901a  yo rAjA charShaNInAM yAtA rathebhiradhriguH .
     1 3 2 0901c  vishvAsAM tarutA pR^itanAnAM jyeShThaM yo vR^itrahA gR^iNe .. 273
     1 3 2 0902a  yata indra bhayAmahe tato no abhayaM kR^idhi .
     1 3 2 0902c  maghava~nchhagdhi tava tanna Utaye vi dviSho vi mR^idho jahi .. 274
     1 3 2 0903a  vAstoShpate dhruvA sthUNA.N satra.N somyAnAm .
     1 3 2 0903c  drapsaH purAM bhettA shashvatInAmindro munInA.N sakhA .. 275
     1 3 2 0904a  baNmahA.N asi sUrya baDAditya mahA.N asi .
     1 3 2 0904c  mahaste sato mahimA paniShTama mahnA deva mahA.N asi .. 276
     1 3 2 0905a  ashvI rathI surUpa idgomA.N yadindra te sakhA .
     1 3 2 0905c  shvAtrabhAjA vayasA sachate sadA chandrairyAti sabhAmupa .. 277
     1 3 2 0906a  yaddyAva indra te shata.N shataM bhUmIruta syuH .
     1 3 2 0906c  na tvA vajrintsahasra.N sUryA anu na jAtamaShTa rodasI .. 278
     1 3 2 0907a  yadindra prAgapAgudagnyagvA hUyase nR^ibhiH .
     1 3 2 0907c  simA purU nR^iShUto asyAnave.asi prashardha turvashe .. 279
     1 3 2 0908a  kastamindra tvA vasavA martyo dadharShati .
     1 3 2 0908c  shraddhA hi te maghavanpArye divi vAjI vAja.N siShAsati .. 280
     1 3 2 0909a  indrAgnI apAdiyaM pUrvAgAtpadvatIbhyaH .
     1 3 2 0909c  hitvA shiro jihvayA rArapachcharattri.NshatpadA nyakramIt .. 281
     1 3 2 0910a  indra nedIya edihi mitamedhAbhirUtibhiH .
     1 3 2 0910c  A shaM tama shaM tamAbhirabhiShTibhirA svApe svApibhiH .. 282

     1 3 2 1001a  ita UtI vo ajaraM prahetAramaprahitam .
     1 3 2 1001c  AshuM jetAra.N hetAra.N rathItamamatUrtaM tugriyAvR^idham .. 283
     1 3 2 1002a  mo Shu tvA vAghatashcha nAre asmanni rIraman .
     1 3 2 1002c  ArAttAdvA sadhamAdaM na A gahIha vA sannupa shrudhi .. 284
     1 3 2 1003a  sunota somapAvne somamindrAya vajriNe .
     1 3 2 1003c  pachatA paktIravase kR^iNudhvamitpR^iNannitpR^iNate mayaH .. 285
     1 3 2 1004a  yaH satrAhA vicharShaNirindraM ta.N hUmahe vayam .
     1 3 2 1004c  sahasramanyo tuvinR^imNa satpate bhavA samatsu no vR^idhe .. 286
     1 3 2 1005a  shachIbhirnaH shachIvasU divAnaktaM dishasyatam .
     1 3 2 1005c  mA vA.N rAtirupa dasatkadA cha nAsmadrAtiH kadA cha na .. 287
     1 3 2 1006a  yadA kadA cha mIDhuShe stotA jareta martyaH .
     1 3 2 1006c  Adidvandeta varuNaM vipA girA dharttAraM vivratAnAm .. 288
     1 3 2 1007a  pAhi gA andhaso mada indrAya medhyAtithe .
     1 3 2 1007c  yaH sammishlo haryoryo hiraNyaya indro vajrI hiraNyayaH .. 289
     1 3 2 1008a  ubhaya.N shR^iNavachcha na indro arvAgidaM vachaH .
     1 3 2 1008c  satrAchyA maghavAntsomapItaye dhiyA shaviShTha A gamat .. 290
     1 3 2 1009a  mahe cha na tvAdrivaH parA shulkAya dIyase .
     1 3 2 1009c  na sahasrAya nAyutAye vajrivo na shatAya shatAmagha .. 291
     1 3 2 1010a  vasyA.N indrAsi me pituruta bhrAturabhu~njataH .
     1 3 2 1010c  mAtA cha me chhadayathaH samA vaso vasutvanAya rAdhase .. 292

      chaturtha prapAThakaH .  prathamo.ardhaH
     1 4 1 0101a  ima indrAya sunvire somAso dadhyAshiraH .
     1 4 1 0101c  tA.N A madAya vajrahasta pItaye haribhyAM yAhyoka A .. 293
     1 4 1 0102a  ima indra madAya te somAshchikitra ukithanaH .
     1 4 1 0102c  madhoH papAna upa no giraH shR^iNu rAsva stotrAya girvaNaH .. 294
     1 4 1 0103a  A tvA3dya sabardughA.N huve gAyatravepasam .
     1 4 1 0103c  indraM dhenu.N sudughAmanyAmiShamurudhArAmara~NkR^itam .. 295
     1 4 1 0104a  na tvA bR^ihanto adrayo varanta indra vIDavaH .
     1 4 1 0104c  yachchhikShasi stuvate mAvate vasu na kiShTadA minAti te .. 296
     1 4 1 0105a  ka IM veda sute sachA pibantaM kadvayo dadhe .
     1 4 1 0105c  ayaM yaH puro vibhinatyojasA mandAnaH shipryandhasaH .. 297
     1 4 1 0106a  yadindra shAso avrataM chyAvayA sadasaspari .
     1 4 1 0106c  asmAkama.NshuM maghavanpuruspR^ihaM vasavye adhi barhaya .. 298
     1 4 1 0107a  tvaShTA no daivyaM vachaH parjanyo brahmaNaspatiH .
     1 4 1 0107c  putrairbhrAtR^ibhiraditirnu pAtu no duShTaraM trAmaNaM vachaH .. 299
     1 4 1 0108a  kadA cha na starIrasi nendra sashchasi dAshuShe .
     1 4 1 0108c  upopennu maghavanbhUya innu te dAnaM devasya pR^ichyate .. 300
     1 4 1 0109a  yu~NkShvA hi vR^itrahantama harI indra parAvataH .
     1 4 1 0109c  arvAchIno maghavantsomapItaya ugra R^iShvebhirA gahi .. 301
     1 4 1 0110a  tvAmidA hyo naro.apIpyanvajrinbhUrNayaH .
     1 4 1 0110c  sa indra stomavAhasa iha shrudhyupa svasaramA gahi .. 302

     1 4 1 0201a  pratyu adarshyAyatyU3chchhantI duhitA divaH .
     1 4 1 0201c  apo mahI vR^iNute chakShuShA tamo jyotiShkR^iNoti sUnari .. 303
     1 4 1 0202a  imA u vAM diviShTaya usrA havante ashvinA .
     1 4 1 0202c  ayaM vAmahve.avase shachIvasU vishaMvisha.N hi gachchhathaH .. 304
     1 4 1 0203a  ku ShThaH ko vAmashvinA tapAno devA martyaH .
     1 4 1 0203c  ghnatA vAmashmayA kShapamANo.Nshunetthamu AdunyathA .. 305
     1 4 1 0204a  ayaM vAM madhumattamaH sutaH somo diviShTiShu .
     1 4 1 0204c  tamashvinA pibataM tiro ahnyaM dhatta.N ratnAni dAshuShe .. 306
     1 4 1 0205a  A tvA somasya galdayA sadA yAchannahaM jyA .
     1 4 1 0205c  bhUrNiM mR^igaM na savaneShu chukrudhaM ka IshAnaM na yAchiShat .. 307
     1 4 1 0206a  adhvaryo drAvayA tva.N somamindraH pipAsati .
     1 4 1 0206c  upo nUnaM yuyuje vR^iShNA harI A cha jagAma vR^itrahA .. 308
     1 4 1 0207a  abhI ShatastadA bharendra jyAyaH kanIyasaH .
     1 4 1 0207c  purUvasurhi maghavanbabhUvitha bharebhare cha havyaH .. 309
     1 4 1 0208a  yadindra yAvatastvametAvadahamIshIya .
     1 4 1 0208c  stotAramiddadhiShe radAvaso na pApatvAya ra.NsiSham .. 310
     1 4 1 0209a  tvamindra pratUrtiShvabhi vishvA asi spR^idhaH .
     1 4 1 0209c  ashastihA janitA vR^itratUrasi tvaM tUrya taruShyataH .. 311
     1 4 1 0210a  pra yo ririkSha ojasA divaH sadobhyaspari .
     1 4 1 0210c  na tvA vivyAcha raja indra pArthivamati vishvaM vavakShitha .. 312

     1 4 1 0301a  asAvi devaM goR^ijIkamandho nyasminnindro januShemuvocha .
     1 4 1 0301c  bodhAmasi tvA haryashva yaj~nairbodhA na stomamandhaso madeShu .. 313
     1 4 1 0302a  yoniShTa indra sadane akAri tamA nR^ibhiH purUhUta pra yAhi .
     1 4 1 0302c  aso yathA no.avitA vR^idhashchiddado vasUni mamadashcha somaiH .. 314
     1 4 1 0303a  adardarutsamasR^ijo vi khAni tvamarNavAnbadbadhAnA.N aramNAH .
     1 4 1 0303c  mahAntamindra parvataM vi yadvaH sR^ijaddhArA ava yaddAnavAnhan .. 315
     1 4 1 0304a  suShvANAsa indra stumasi tvA saniShyantashchittuvinR^imNa vAjam .
     1 4 1 0304c  A no bhara suvitaM yasya konA tanA tmanA sahyAmA tvotAH .. 316
     1 4 1 0305a  jagR^ihmA te dakShiNamindra hastaM vasUyavo vasupate vasUnAm .
     1 4 1 0305c  vidmA hi tvA gopati.N shUra gonAmasmabhyaM chitraM vR^iShaNa.N rayindAH .. 317
     1 4 1 0306a  indraM naro nemadhitA havanti yatpAryA yunajate dhiyastAH .
     1 4 1 0306c  shUro nR^iShAtA shravasashcha kAma A gomati vraje bhajA tvaM naH .. 318
     1 4 1 0307a  vayaH suparNA upa sedurindraM priyamedhA R^iShayo nAdhamAnAH .
     1 4 1 0307c  apa dhvAntamUrNuhi pUrdhi chakShurmumugdhyA3smAnnidhayeva baddhAn .. 319
     1 4 1 0308a  nAke suparNamupa yatpatanta.N hR^idA venanto abhyachakShata tvA .
     1 4 1 0308c  hiraNyapakShaM varuNasya dUtaM yamasya yonau shakunaM bhuraNyum .. 320
     1 4 1 0309a  brahma jaj~nAnaM prathamaM purastAdvi sImataH surucho vena AvaH .
     1 4 1 0309c  sa budhnyA upamA asya viShThAH satashcha yonimasatashcha vivaH .. 321
     1 4 1 0310a  apUrvyA purutamAnyasmai mahe vIrAya tavase turAya .
     1 4 1 0310c  virapshine vajriNe shantamAni vachA.NsyAsmai sthavirAya takShuH .. 322

     1 4 1 0401a  ava drapso a.NshumatImatiShThadIyAnaH kR^iShNo dashabhiH sahasraiH .
     1 4 1 0401c  AvattamindraH shachyA dhamantamapa snIhitiM nR^imaNA adhadrAH .. 323
     1 4 1 0402a  vR^itrasya tvA shvasathAdIShamANA vishve devA ajahurye sakhAyaH .
     1 4 1 0402c  marudbhirindra sakhyaM te astvathemA vishvAH pR^itanA jayAsi .. 324
     1 4 1 0403a  vidhuM dadrANa.N samane bahUnA.N yuvAna.N santaM palito jagAra .
     1 4 1 0403c  devasya pashya kAvyaM mahitvAdyA mamAra sa hyaH samAna .. 325
     1 4 1 0404a  tva.N ha tyatsaptabhyo jAyamAno.ashatrubhyo abhavaH shatrurindra .
     1 4 1 0404c  gUDhe dyAvApR^ithivI anvavindo vibhumadbhyo bhuvanebhyo raNaM dhAH .. 326
     1 4 1 0405a  meDiM na tvA vajriNaM bhR^iShTimantaM purudhasmAnaM vR^iShabha.N sthirapsnum .
     1 4 1 0405c  karoShyaryastaruShIrduvasyurindra dyukShaM vR^itrahaNaM gR^iNIShe .. 327
     1 4 1 0406a  pra vo mahe mahevR^idhe bharadhvaM prachetase pra sumatiM kR^iNudhvam .
     1 4 1 0406a  vishaH pUrvIH pra chara charShaNiprAH .. 328
     1 4 1 0407a  shuna.N huvema maghavAnamindramasminbhare nR^itamaM vAjasAtau .
     1 4 1 0407c  shR^iNvantamugramUtaye samatsu dhnantaM vR^itrANi sa~njitaM dhanAni .. 329
     1 4 1 0408a  udu brahmANyairata shravasyendra.N samarye mahayA vasiShTha .
     1 4 1 0408c  A yo vishvAni shravasA tatAnopashrotA ma Ivato vachA.Nsi .. 330
     1 4 1 0409a  chakraM yadasyApsvA niShattamuto tadasmai madhvichchachchhadyAt .
     1 4 1 0409c  pR^ithivyAmatiShitaM yadUdhaH payo goShvadadhA oShadhIShu .. 331

     1 4 1 0501a  tyamU Shu vAjinaM devajUta.N sahovAnaM tarutAra.N rathAnAm .
     1 4 1 0501c  ariShTanemiM pR^itanAjamAshu.N svastaye tArkShyamihA huvema .. 332
     1 4 1 0502a  trAtAramindramavitAramindra.N havehave suhava.N shUramindram .
     1 4 1 0502c  huve nu shakraM puruhUtamindramida.N havirmaghavA vetvindraH .. 333
     1 4 1 0503a  yajAmaha indraM vajradakShiNa.N harINA.N rathya3M vivratAnAm .
     1 4 1 0503c  pra shmashrubhirdodhuvadUrdhvadhA bhuvadvi senAbhirbhayamAno vi rAdhasA .. 334
     1 4 1 0504a  satrAhaNaM dAdhR^iShiM tumramindraM mahAmapAraM vR^ishabha.N suvajram .
     1 4 1 0504c  hantA yo vR^itra.N sanitota vAjaM dAtA maghAni maghavA surAdhAH .. 335
     1 4 1 0505a  yo no vanuShyannabhidAti marta ugaNA vA manyamAnasturo vA .
     1 4 1 0505c  kShidhI yudhA shavasA vA tamindrAbhI ShyAma vR^iShamaNastvotAH .. 336
     1 4 1 0506a  yaM vR^itreShu kShitaya spardhamAnA yaM yukteShu turayanto havante .
     1 4 1 0506c  ya.N shUrasAtau yamapAmupajmanyaM viprAso vAjayante sa indraH .. 337
     1 4 1 0507a  indrAparvatA bR^ihatA rathena vAmIriSha A vahata.N suvIrAH .
     1 4 1 0507c  vIta.N havyAnyadhvareShu devA vardhethAM gIrbhIriDayA madantA .. 338
     1 4 1 0508a  indrAya giro anishitasargA apaH prairayatsagarasya budhnAt .
     1 4 1 0508c  yo akSheNeva chakriyau shachIbhirviShvaktastambha pR^ithivImuta dyAm .. 339
     1 4 1 0509a  A tvA sakhAyaH sakhyA vavR^ityustiraH purU chidarNavAM jagamyAH .
     1 4 1 0509c  piturnapAtamA dadhita vedhA asminkShaye pratarAM dIdyAnaH .. 340
     1 4 1 0510a  ko adya yu~Nkte dhuri gA R^itasya shimIvato bhAmino durhR^iNAyUn .
     1 4 1 0510c  AsanneShAmapsuvAho mayobhUnya eShAM bhR^ityAmR^iNadhatsa jIvAt .. 341

      chaturtha prapAThakaH .  dvitIyo.ardhaH
     1 4 2 0601a  gAyanti tvA gAyatriNo.archantyarkamarkiNaH .
     1 4 2 0601c  brahmANastvA shatakrata udva.Nshamiva yemire .. 342
     1 4 2 0602a  indraM vishvA avIvR^idhantsamudravyachasaM giraH .
     1 4 2 0602c  rathItama.N rathInAM vAjAnA.N satpatiM patim .. 343
     1 4 2 0603a  imamindra sutaM piba jyeShThamamartyaM madam .
     1 4 2 0603c  shukrasya tvAbhyakSharandhArA R^itasya sAdane .. 344
     1 4 2 0604a  yadindra chitra ma iha nAsti tvAdAtamadrivaH .
     1 4 2 0604c  rAdhastanno vidadvasa ubhayAhastyA bhara .. 345
     1 4 2 0605a  shrudI havaM tirashchyA indra yastvA saparyati .
     1 4 2 0605c  suvIryasya gomato rAyaspUrdhi mahA.N asi .. 346
     1 4 2 0606a  asAvi soma indra te shaviShTha dhR^iShNavA gahi .
     1 4 2 0606c  A tvA pR^iNaktvindriya.N rajaH sUryo na rashmibhiH .. 347
     1 4 2 0607a  endra yAhi haribhirupa kaNvasya suShTutim .
     1 4 2 0607c  divo amuShya shAsato divaM yaya divAvaso .. 348
     1 4 2 0608a  A tvA giro rathIrivAsthuH suteShu girvaNaH .
     1 4 2 0608c  abhi tvA samanUShata gAvo vatsaM na dhenavaH .. 349
     1 4 2 0609a  eto nvindra.N stavAma shuddha.N shuddhena sAmnA .
     1 4 2 0609c  shuddhairukthairvAvR^idhvA.Nsa.N shuddhairAshIrvAnmamattu .. 350
     1 4 2 0610a  yo rayiM vo rayintamo yo dyumnairdyumnavattamaH .
     1 4 2 0610c  somaH sutaH sa indra te.asti svadhApate madaH .. 351

     1 4 2 0701a  pratyasmai pipIShate vishvAni viduShe bhara .
     1 4 2 0701c  ara~NgamAya jagmaye.apashchAdadhvane naraH .. 352
     1 4 2 0702a  A no vayovayaHshayaM mahAntaM gahvareShThAM mahAntaM pUrvineShThAm .
     1 4 2 0702c  ugraM vacho apAvadhIH .. 353
     1 4 2 0703a  A tvA rathaM yathotaye sumnAya vartayAmasi .
     1 4 2 0703c  tuvikUrmimR^itIShahamindra.N shaviShTha satpatim .. 354
     1 4 2 0704a  sa pUrvyo mahonAM venaH kratubhirAnaje .
     1 4 2 0704c  yasya dvArA manuH pitA deveShu dhiya Anaje .. 355
     1 4 2 0705a  yadI vahantyAshavo bhrAjamAnA ratheShvA .
     1 4 2 0705c  pibanto madiraM madhu tatra shravA.Nsi kR^iNvate .. 356
     1 4 2 0706a  tyamu vo aprahaNaM gR^iNIShe shavasaspatim .
     1 4 2 0706c  indraM vishvAsAhaM nara.N shachiShThaM vishvavedasam .. 357
     1 4 2 0707a  dadhikrAvNo akAriShaM jiShNorashvasya vAjinaH .
     1 4 2 0707c  surabhi no mukhA karatpra na AyU.NShi tAriShat .. 358
     1 4 2 0708a  purAM bhinduryuvA kaviramitaujA ajAyata .
     1 4 2 0708c  indro vishvasya karmaNo dharttA vajrI puruShTutaH .. 359

     1 4 2 0801a  prapra vastriShTubhamiShaM vandadvIrAyendave .
     1 4 2 0801c  dhiyA vo medhasAtaye purandhyA vivAsati .. 360
     1 4 2 0802a  kashyapasya svarvido yAvAhuH sayujAviti .
     1 4 2 0802c  yayorvishvamapi vrataM yaj~naM dhIrA nichAyya .. 361
     1 4 2 0803a  archata prArchatA naraH priyamedhAso archata .
     1 4 2 0803c  archantu putrakA uta puramiddhR^iShNvarchata .. 362
     1 4 2 0804a  ukthamindrAya sha.NsyaM vardhanaM puruniHShidhe .
     1 4 2 0804c  shakro yathA suteShu no rAraNatsakhyeShu cha .. 363
     1 4 2 0805a  vishvAnarasya vaspatimanAnatasya shavasaH .
     1 4 2 0805c  evaishcha charShaNInAmUtI huve rathAnAm .. 364
     1 4 2 0806a  sa ghA yaste divo naro dhiyA martasya shamataH .
     1 4 2 0806c  UtI sa bR^ihato divo dviSho a.Nho na tarati .. 365
     1 4 2 0807a  vibhoShTa indra rAdhaso vibhvI rAtiH shatakrato .
     1 4 2 0807c  athA no vishvacharShaNe dyumna.N sudatra ma.Nhaya .. 366
     1 4 2 0808a  vayashchitte patatriNo dvipAchchatuShpAdarjuni .
     1 4 2 0808c  uShaH prArannR^itU.Nranu divo antebhyaspari .. 367
     1 4 2 0809a  amI ye devA sthana madhya A rochane divaH .
     1 4 2 0809c  kadva R^itaM kadamR^itaM kA pratnA va AhutiH .. 368
     1 4 2 0810a  R^icha.N sAma yajAmahe yAbhyAM karmANi kR^iNvate .
     1 4 2 0810c  vi te sadasi rAjato yaj~naM deveShu vakShataH .. 369

     1 4 2 0901a  vishvAH pR^itanA abhibhUtaraM naraH sajUstatakShurindraM jajanushcha rAjase .
     1 4 2 0901c  kratve vare sthemanyAmurImutogramojiShThaM tarasaM tarasvinam .. 370
     1 4 2 0902a  shratte dadhAmi prathamAya manyave.ahanyaddasyuM naryaM viverapaH .
     1 4 2 0902c  ubhe yatvA rodasI dhAvatAmanu bhyasAtte shuShmAtpR^ithivI chidadrivaH .. 371
     1 4 2 0903a  sameta vishvA ojasA patiM divo ya eka idbhUratithirjanAnAm
     1 4 2 0903c  sa pUrvyo nUtanamAjigIShaM taM varttanIranu vAvR^ita eka it .. 372
     1 4 2 0904a  ime ta indra te vayaM puruShTuta ye tvArabhya charAmasi prabhUvaso .
     1 4 2 0904c  na hi tvadanyo girvaNo giraH saghatkShoNIriva prati taddharya no vachaH .. 373
     1 4 2 0905a  charShaNIdhR^itaM maghavAnamukthyA3mindraM giro bR^ihatIrabhyanUShata .
     1 4 2 0905c  vAvR^idhAnaM puruhUta.N suvR^iktibhiramartyaM jaramANaM divedive .. 374
     1 4 2 0906a  achchhA va indraM matayaH svaryuvaH sadhrIchIrvishvA ushatIranUShata .
     1 4 2 0906c  pari Shvajanta janayo yathA patiM maryaM na shundhyuM maghavAnamUtaye .. 375
     1 4 2 0907a  abhi tyaM meShaM puruhUtamR^igmiyamindraM gIrbhirmadatA vasvo arNavam .
     1 4 2 0907c  yasya dyAvo na vicharanti mAnuShaM bhuje ma.NhiShThamabhi vipramarchata .. 376
     1 4 2 0908a  tya.N su meShaM mahayA svarvida.N shataM yasya subhuvaH sAkamIrate .
     1 4 2 0908c  atyaM na vAja.N havanasyada.N rathamendraM vavR^ityAmavase suvR^iktibhiH .. 377
     1 4 2 0909a  ghR^itavatI bhuvanAnAmabhishriyorvI pR^ithvI madhudughe supeshasA .
     1 4 2 0909c  dyAvApR^ithivI varuNasya dharmaNA viShkabhite ajare bhUriretasA .. 378
     1 4 2 0910a  ubhe yadindra rodasI ApaprAthoShA iva .
     1 4 2 0910c  mahAntaM tvA mahInA.N samrAjaM charShaNInAm .
     1 4 2 0910e  devI janitryajIjanadbhadrA janitryajIjanat .. 379
     1 4 2 0911a  pra mandine pitumadarchatA vacho yaH kR^iShNagarbhA nirahannR^ijishvanA .
     1 4 2 0911c  avasyavo vR^iShaNaM vajradakShiNaM marutvanta.N sakhyAya huvemahi .. 380

     1 4 2 1001a  indra suteShu someShu kratuM punISha ukthyam .
     1 4 2 1001c  vide vR^idhasya dakShasya mahA.N hi ShaH .. 381
     1 4 2 1002a  tamu abhi pra gAyata puruhUtaM puruShTutam .
     1 4 2 1002c  indraM gIrbhistaviShamA vivAsata .. 382
     1 4 2 1003a  taM te madaM gR^iNImasi vR^iShaNaM pR^ikShu sAsahim .
     1 4 2 1003c  u lokakR^itnumadrivo harishriyam .. 383
     1 4 2 1004a  yatsomamindra viShNavi yadvA gha trita Aptye .
     1 4 2 1004c  yadvA marutsu mandase samindubhiH .. 384
     1 4 2 1005a  edu madhormadintara.N si~nchAdhvaryo andhasaH .
     1 4 2 1005c  evA hi vIrastavate sadAvR^idhaH .. 385
     1 4 2 1006a  endumindrAya si~nchata pibAti somyaM madhu .
     1 4 2 1006c  pra rAdhA.Nsi chodayate mahitvanA .. 386
     1 4 2 1007a  eto nvindra.N stavAma sakhAyaH stomyaM naram .
     1 4 2 1007c  kR^iShTIryo vishvA abhyastyeka it  .. 387
     1 4 2 1008a  indrAya sAma gAyata viprAya bR^ihate bR^ihat .
     1 4 2 1008c  brahmakR^ite vipashchite panasyave .. 388
     1 4 2 1009a  ya eka idvidayate vasu martAya dAshuShe .
     1 4 2 1009c  IshAno apratiShkuta indro a~Nga .. 389
     1 4 2 1010a  sakhAya A shiShAmahe brahmendrAya vajriNe .
     1 4 2 1010c  stuSha U Shu vo nR^itamAya dhR^iShNave .. 390

      pa~nchama prapAThakaH .  prathamo.ardhaH
     1 5 1 0101a  gR^iNe tadindra te shava upamAM devatAtaye .
     1 5 1 0101c  yaddha.Nsi vR^itramojasA shachIpate .. 391
     1 5 1 0102a  yasya tyachchhambaraM made divodAsAya randhayan .
     1 5 1 0102c  aya.N sa soma indra te sutaH piba .. 392
     1 5 1 0103a  endra no gadhi priya satrAjidagohya .
     1 5 1 0103c  girirna vishvataH pR^ithuH patirdivaH .. 393
     1 5 1 0104a  ya indra somapAtamo madaH shaviShTha chetati .
     1 5 1 0104c  yenA ha.Nsi nyA3triNaM tamImahe .. 394
     1 5 1 0105a  tuche tunAya tatsu no drAdhIya AyurjIvase .
     1 5 1 0105c  AdityAsaH samahasaH kR^iNotana .. 395
     1 5 1 0106a  vetthA hi nirR^itInAM vajrahasta parivR^ijam .
     1 5 1 0106c  aharahaH shundhyuH paripadAmiva .. 396
     1 5 1 0107a  apAmIvAmapa stridhamapa sedhata durmatim .
     1 5 1 0107c  AdityAso yuyotanA no a.NhasaH .. 397
     1 5 1 0108a  pibA somamindra mandatu tvA yaM te suShAva haryashvAdriH .
     1 5 1 0108c  soturbAhubhyA.N suyato nArvA .. 398

     1 5 1 0201a  abhrAtR^ivyo anA tvamanApirindra januShA sanAdasi .
     1 5 1 0201c  yudhedApitvamichchhase .. 399
     1 5 1 0202a  yo na idamidaM purA pra vasya AninAya tamu va stuShe .
     1 5 1 0202c  sakhAya indramUtaye .. 400
     1 5 1 0203a  A gantA mA riShaNyata prasthAvAno mApa sthAta samanyavaH .
     1 5 1 0203c  dR^iDhA chidyamayiShNavaH .. 401
     1 5 1 0204a  A yAhyayamindave.ashvapate gopata urvarApate .
     1 5 1 0204c  soma.N somapate piba .. 402
     1 5 1 0205a  tvayA ha svidyujA vayaM prati shvasantaM vR^iShabha bruvImahi .
     1 5 1 0205c  sa.Nsthe janasya gomataH .. 403
     1 5 1 0206a  gAvashchiddhA samanyavaH sajAtyena marutaH sabandhavaH .
     1 5 1 0206c  rihate kakubho mithaH .. 404
     1 5 1 0207a  tvaM na indrA bhara ojo nR^imNa.N shatakrato vicharShaNe .
     1 5 1 0207c  A vIraM pR^itanAsaham .. 405
     1 5 1 0208a  adhA hIndra girvaNa upa tvA kAma Imahe sasR^igmahe .
     1 5 1 0208c  udeva gmanta udabhiH .. 406
     1 5 1 0209a  sIdantaste vayo yathA goshrIte madhau madire vivakShaNe .
     1 5 1 0209c  abhi tvAmindra nonumaH .. 407
     1 5 1 0210a  vayamu tvAmapUrvya sthUraM na kachchidbharanto.avasyavaH .
     1 5 1 0210c  vajri~nchitra.N havAmahe .. 408

     1 5 1 0301a  svAdoritthA viShUvato madhoH pibanti gauryaH .
     1 5 1 0301c  yA indreNa sayAvarIrvR^iShNA madanti shobhathA vasvIranu svarAjyam .. 409
     1 5 1 0302a  itthA hi soma inmado brahma chakAra vardhanam .
     1 5 1 0302c  shaviShTha vajrinnojasA pR^ithivyA niH shashA ahimarchannanu svarAjyam .. 410
     1 5 1 0303a  indro madAya vAvR^idhe shavase vR^itrahA nR^ibhiH .
     1 5 1 0303c  taminmahatsvAjiShUtimarbhe havAmahe sa vAjeShu pra no.aviShat .. 411
     1 5 1 0304a  indra tubhyamidadrivo.anuttaM vajrinvIryam .
     1 5 1 0304c  yaddha tyaM mAyinaM mR^igaM tava tyanmAyayAvadhIrarchannanu svarAjyam .. 412
     1 5 1 0305a  prehyabhIhi dhR^iShNuhi na te vajro ni ya.Nsate .
     1 5 1 0305c  indra nR^imNa.N hi te shavo hano vR^itraM jayA apo.archannanu svarAjyam .. 413
     1 5 1 0306a  yadudIrata Ajayo dhR^iShNave dhIyate dhanam .
     1 5 1 0306c  yu~NkShvA madachyutA harI ka.N hanaH kaM vasau dadho.asmA.N indra vasau dadhaH .. 414
     1 5 1 0307a  akShannamImadanta hyava priyA adhUShata .
     1 5 1 0307c  astoShata svabhAnavo viprA naviShThayA matI yojA nvindra te harI .. 415
     1 5 1 0308a  upo Shu shR^iNuhI giro maghavanmAtathA iva .
     1 5 1 0308c  kadA naH sUnR^itAvataH kara idarthayAsa idyojA nvindra te harI .. 416
     1 5 1 0309a  chandramA apsvA3ntarA suparNo dhAvate divi .
     1 5 1 0309c  na vo hiraNyanemayaH padaM vindanti vidyuto vittaM me asya rodasI .. 417
     1 5 1 0310a  prati priyatama.N rathaM vR^iShaNaM vasuvAhanam .
     1 5 1 0310c  stotA vAmashvinAvR^ishi stomebhirbhUShati prati mAdhvI mama shruta.N havam .. 418

     1 5 1 0401a  A te agna idhImahi dyumantaM devAjaram .
     1 5 1 0401c  yuddha syA te panIyasI samiddIdayati dyavISha.N stotR^ibhya A bhara .. 419
     1 5 1 0402a  AgniM na svavR^iktibhirhotAraM tvA vR^iNImahe .
     1 5 1 0402c  shIraM pAvakashochiShaM vi vo made yaj~neShu stIrNabarhiShaM vivakShase .. 420
     1 5 1 0403a  mahe no adya bodhayoSho rAye divitmatI .
     1 5 1 0403c  yathA chinno abodhayaH satyashravasi vAyye sujAte ashvasUnR^ite .. 421
     1 5 1 0404a  bhadraM no api vAtaya mano dakShamuta kratum .
     1 5 1 0404c  athA te sakhye andhaso vi vo made raNA gAvo na yavase vivakShase .. 422
     1 5 1 0405a  kratvA mahA.N anuShvadhaM bhIma A vAvR^ite shavaH .
     1 5 1 0405c  shriya R^iShva upAkayorni shiprI harivAM dadhe hastayorvajramAyasam .. 423
     1 5 1 0406a  sa ghA taM vR^iShaNa.N rathamadhi tiShThAti govidam .
     1 5 1 0406c  yaH pAtra.N hAriyojanaM pUrNamindrA chiketati yojA nvindra te harI .. 424
     1 5 1 0407a  agniM taM manye yo vasurastaM yaM yanti dhenavaH .
     1 5 1 0407c  astamarvanta Ashavo.astaM nityAso vAjina iSha.N stotR^ibhya A bhara .. 425
     1 5 1 0408a  na tama.Nho na duritaM devAso aShTa martyam .
     1 5 1 0408c  sajoShaso yamaryamA mitro nayati varuNo ati dviShaH .. 426

     1 5 1 0501a  pari pra dhanvendrAya soma svAdurmitrAya pUShNe bhagAya .. 427
     1 5 1 0502a  paryU Shu pra dhanva vAjasAtaye pari vR^itrANi sakShaNiH .
     1 5 1 0502c  dviShastaradhyA R^iNayA na Irase .. 428
     1 5 1 0503a  pavasva soma mahAntsamudraH pitA devAnAM vishvAbhi dhAma .. 429
     1 5 1 0504a  pavasva soma mahe dakShAyAshvo na nikto vAjI dhanAya .. 430
     1 5 1 0505a  induH paviShTa chArurmadAyApAmupasthe kavirbhagAya .. 431
     1 5 1 0506a  anu hi tvA suta.N soma madAmasi mahe samaryarAjye .
     1 5 1 0506c  vAjA.N abhi pavamAna pra gAhase .. 432
     1 5 1 0507a  ka IM vyaktA naraH sanIDA rudrasya maryA atha svashvAH .. 433
     1 5 1 0508a  agne tamadyAshvaM na stomaiH kratuM na bhadra.N hR^idispR^isham .
     1 5 1 0508c  R^idhyAmA ta ohaiH .. 434
     1 5 1 0509a  AvirmaryA A vAjaM vAjino agmaM devasya savituH savam .
     1 5 1 0509c  svargA.N arvanto jayata .. 435
     1 5 1 0510a  pavasva soma dyumnI sudhAro mahA.N avInAmanupUrvyaH .. 436

      pa~nchama prapAThakaH .  dvitIyo.ardhaH
     1 5 2 0601a  vishvatodAvanvishvato na A bhara yaM tvA shaviShThamImahe .. 437
     1 5 2 0602a  eSha brahmA ya R^itviya indro nAma shruto gR^iNe .. 438
     1 5 2 0603a  brahmANa indraM mahayanto arkairavardhayannahaye hantavA u .. 439
     1 5 2 0604a  anavaste rathamashvAya takShustvaShTA vajraM puruhUta dyumantam .. 440
     1 5 2 0605a  shaM padaM magha.N rayIShiNo na kAmamavrato hinoti na spR^ishadrayim .. 441
     1 5 2 0606a  sadA gAvaH shuchayo vishvadhAyasaH sadA devA arepasaH .. 442
     1 5 2 0607a  A yAhi vanasA saha gAvaH sachanta varttaniM yadUdhabhiH .. 443
     1 5 2 0608a  upa prakShe madhumati kShiyantaH puShyema rayiM dhImahe ta indra .. 444
     1 5 2 0609a  archantyarkaM marutaH svarkkA A stobhati shruto yuvA sa indraH .. 445
     1 5 2 0610a  pra va indrAya vR^itrahantamAya viprAya gAthaM gAyata yaM jujoShate .. 446

     1 5 2 0701a  achetyagnishchikitirhavyavADna sumadrathaH .. 447
     1 5 2 0702a  agne tvaM no antama uta trAtA shivo bhuvo varUthyaH .. 448
     1 5 2 0703a  bhago na chitro agnirmahonAM dadhAti ratnam .. 449
     1 5 2 0704a  vishvasya pra stobha puro vA sanyadi veha nUnam .. 450
     1 5 2 0705a  uShA apa svasuShTamaH saM varttayati varttani.N sujAtatA .. 451
     1 5 2 0706a  imA nu kaM bhuvanA sIShadhemendrashcha vishve cha devAH .. 452
     1 5 2 0707a  vi srutayo yathA patha indra tvadyantu rAtayaH .. 453
     1 5 2 0708a  ayA vAjaM devahita.N sanema madema shatahimAH suvIrAH .. 454
     1 5 2 0709a  UrjA mitro varuNaH pinvateDAH pIvarImiShaM kR^iNuhI na indra .. 455
     1 5 2 0710a  indro vishvasya rAjati .. 456

     1 5 2 0801a  trikadrukeShu mahiSho yavAshiraM tuvishuShmastR^impatsomamapibadviShNunA sutaM yathAvasham .
     1 5 2 0801c  sa IM mamAda mahi karma karttave mahAmuru.N saina.N sashchaddevo deva.N satya induH satyamindram .. 457
     1 5 2 0802a  aya.N sahasramAnavo dR^ishaH kavInAM matirjyotirvidharma .
     1 5 2 0802c  bradhnaH samIchIruShasaH samairayadarepasaH sochetasaH svasare manyumantashchitA goH .. 458
     1 5 2 0803a  endra yAhyupa naH parAvato nAyamachchhA vidathAnIva satpatirastA rAjeva satpatiH .
     1 5 2 0803c  havAmahe tvA prayasvantaH suteShvA putrAso na pitaraM vAjasAtaye ma.NhiShThaM vAjasAtaye .. 459
     1 5 2 0804a  tamindraM johavImi maghavAnamugra.N satrA dadhAnamapratiShkuta.N shravA.Nsi bhUriH .
     1 5 2 0804c  ma.NhiShTho gIrbhirA cha yaj~niyo vavartta rAye no vishvA supathA kR^iNotu vajrI .. 460
     1 5 2 0805a  astu shrauShTpuro agniM dhiyA dadha A nu tyachchhardho divyaM vR^iNImaha indravAyU vR^iNImahe .
     1 5 2 0805c  yaddha krANA vivasvate nAbhA sandAya navyase .
     1 5 2 0805e  adha pra nUnamupa yanti dhItayo devA.NachchhA na dhItayaH .. 461
     1 5 2 0806a  pra vo mahe matayo yantu viShNave marutvate girijA evayAmarut .
     1 5 2 0806c  pra shardhAya pra yajyave sukhAdaye tavase bhandadiShTaye dhunivratAya shavase .. 462
     1 5 2 0807a  ayA ruchA hariNyA punAno vishvA dveShA.Nsi tarati sayugvabhiH sUro na sayugvabhiH .
     1 5 2 0807c  dhArA pR^iShThasya rochate punAno aruSho hariH .
     1 5 2 0807e  vishvA yadrUpA pariyAsyR^ikvabhiH saptAsyebhirR^ikvabhiH .. 463
     1 5 2 0808a  abhi tyaM deva.N savitAramoNyoH kavikratumarchAmi satyasava.N ratnadhAmabhi priyaM matim
     1 5 2 0808c  UrdhvA yasyAmatirbhA adidyutatsavImani hiraNyapANiramimIta sukratuH kR^ipA svaH .. 464
     1 5 2 0809a  agni.N hotAraM manye dAsvantaM vasoH sUnu.N sahaso jAtavedasaM vipraM na jAtavedasam .
     1 5 2 0809c  ya UrdhvayA svadhvaro devo devAchyA kR^ipA .
     1 5 2 0809c  ghR^itasya vibhrAShTimanu shukrashochiSha AjuhvAnasya sarpiShaH .. 465
     1 5 2 0810a  tava tyannaryaM nR^ito.apa indra prathamaM pUrvyaM divi pravAchyaM kR^itam .
     1 5 2 0810c  yo devasya shavasA prAriNA asu riNannapaH .
     1 5 2 0810e  bhuvo vishvamabhyadevamojasA videdUrja.N shatakraturvidediSham .. 466

      .. ityaindraM parva kANDam ..


     pAvamAna kANDam
     1 5 2 0901a  uchchA te jAtamandhaso divi sadbhUmyA dade .
     1 5 2 0901c  ugra.N sharma mahi shravaH .. 467
     1 5 2 0902a  svAdiShThayA madiShThayA pavasva soma dhArayA .
     1 5 2 0902c  indrAya pAtave sutaH .. 468
     1 5 2 0903a  vR^iShA pavasva dhArayA marutvate cha matsaraH .
     1 5 2 0903c  vishvA dadhAna ojasA .. 469
     1 5 2 0904a  yaste mado vareNyastenA pavasvAndhasA .
     1 5 2 0904c  devAvIraghasha.NsahA .. 470
     1 5 2 0905a  tisro vAcha udIrate gAvo mimanti dhenavaH .
     1 5 2 0905c  harireti kanikradat .. 471
     1 5 2 0906a  indrAyendo marutvate pavasva madhumattamaH .
     1 5 2 0906c  arkasya yonimAsadam .. 472
     1 5 2 0907a  asAvya.NshurmadAyApsu dakSho giriShThAH .
     1 5 2 0907c  shyeno na yonimAsadat .. 473
     1 5 2 0908a  pavasva dakShasAdhano devebhyaH pItaye hare .
     1 5 2 0908c  marudbhyo vAyave madaH .. 474
     1 5 2 0909a  pari svAno giriShThAH pavitre somo akSharat .
     1 5 2 0909c  madeShu sarvadhA asi .. 475
     1 5 2 0910a  pari priyA divaH kavirvayA.Nsi naptyorhitaH .
     1 5 2 0910c  svAnairyAti kavikratuH .. 476

     1 5 2 1001a  pra somAso madachyutaH shravase no maghonaH .
     1 5 2 1001c  sutA vidathe akramuH .. 477
     1 5 2 1002a  pra somAso vipashchito.apo nayanta UrmayaH .
     1 5 2 1002c  vanAni mahiShA iva .. 478
     1 5 2 1003a  pavasvendo vR^iShA sutaH kR^idhI no yashaso jane .
     1 5 2 1003c  vishvA apa dviSho jahi .. 479
     1 5 2 1004a  vR^iShA hyasi bhAnunA dyumantaM tvA havAmahe .
     1 5 2 1004c  pavamAna svardR^isham .. 480
     1 5 2 1005a  induH paviShTa chetanaH priyaH kavInAM matiH .
     1 5 2 1005c  sR^ijadashva.N rathIriva .. 481
     1 5 2 1006a  asR^ikShata pra vAjino gavyA somAso ashvayA .
     1 5 2 1006c  shukrAso vIrayAshavaH .. 482
     1 5 2 1007a  pavasva deva AyuShagindraM gachchhatu te madaH .
     1 5 2 1007c  vAyumA roha dharmaNA .. 483
     1 5 2 1008a  pavamAno ajIjanaddivashchitraM na tanyatum .
     1 5 2 1008c  jyotirvaishvAnaraM bR^ihat .. 484
     1 5 2 1009a  pari svAnAsa indavo madAya barhaNA girA .
     1 5 2 1009c  madho arShanti dhArayA .. 485
     1 5 2 1010a  pari prAsiShyadatkaviH sindhorUrmAvadhi shritaH .
     1 5 2 1010c  kAruM bibhratpuruspR^iham .. 486

      ShaShTha prapAThakaH .  prathamo.ardhaH
     1 6 1 0101a  upo Shu jAtamapturaM gobhirbha~NgaM pariShkR^itam .
     1 6 1 0101c  induM devA ayAsiShuH .. 487
     1 6 1 0102a  punAno akramIdabhi vishvA mR^idho vicharShaNiH .
     1 6 1 0102c  shumbhanti vipraM dhItibhiH .. 488
     1 6 1 0103a  Avishankalasha.N suto vishvA arShannabhi shriyaH .
     1 6 1 0103c  indurindrAya dhIyate .. 489
     1 6 1 0104a  asarji rathyo yathA pavitre chamvoH sutaH .
     1 6 1 0104c  kArShmanvAjI nyakramIt .. 490
     1 6 1 0105a  pra yadgAvo na bhUrNayastveShA ayAso akramuH .
     1 6 1 0105c  ghnantaH kR^iShNAmapa tvacham .. 491
     1 6 1 0106a  apaghnanpavase mR^idhaH kratuvitsoma matsaraH .
     1 6 1 0106c  nudasvAdevayuM janam .. 492
     1 6 1 0107a  ayA pavasva dhArayA yayA sUryamarochayaH .
     1 6 1 0107c  hinvAno mAnuShIrapaH .. 493
     1 6 1 0108a  sa pavasva ya AvithendraM vR^itrAya hantave .
     1 6 1 0108c  vavrivA.NsaM mahIrapaH .. 494
     1 6 1 0109a  ayA vItI pari srava yasta indo madeShvA .
     1 6 1 0109c  avAhannavatIrnava .. 495
     1 6 1 0110a  pari dyukSha.N sanadrAyiM bharadvAjaM no andhasA .
     1 6 1 0110c  svAno arSha pavitra A .. 496

     1 6 1 0201a  achikradadvR^iShA harirmahAnmitro na darshataH .
     1 6 1 0201c  sa.N sUryeNa didyute .. 497
     1 6 1 0202a  A te dakShaM mayobhuvaM vahnimadyA vR^iNImahe .
     1 6 1 0202c  pAntamA puruspR^iham .. 498
     1 6 1 0203a  adhvaryo adribhiH suta.N somaM pavitra A naya .
     1 6 1 0203c  punIhIndrAya pAtave .. 499
     1 6 1 0204a  taratsa mandI dhAvati dhArA sutasyAndhasaH .
     1 6 1 0204c  taratsa mandI dhAvati .. 500
     1 6 1 0205a  A pavasva sahasriNa.N rayi.N soma suvIryam .
     1 6 1 0205c  asme shravA.Nsi dhAraya .. 501
     1 6 1 0206a  anu pratnAsa AyavaH padaM navIyo akramuH .
     1 6 1 0206c  ruche jananta sUryam .. 502
     1 6 1 0207a  arShA soma dyumattamo.abhi droNAni roruvat .
     1 6 1 0207c  sIdanyonau yoneShvA .. 503
     1 6 1 0208a  vR^iShA soma dyumA.N asi vR^iShA deva vR^iShavrataH .
     1 6 1 0208c  vR^iShA dharmANi dadhriShe .. 504
     1 6 1 0209a  iShe pavasva dhArayA mR^ijyamAno manIShibhiH .
     1 6 1 0209c  indo ruchAbhi gA ihi .. 505
     1 6 1 0210a  mandrayA soma dhArayA vR^iShA pavasva devayuH .
     1 6 1 0210c  avyo vArebhirasmayuH .. 506
     1 6 1 0211a  ayA soma sukR^ityapA mahAntsannabhyavardhathAH .
     1 6 1 0211c  hindAna idvR^iShAyase .. 507
     1 6 1 0212a  ayaM vicharShaNirhitaH pavamAnaH sa chetati .
     1 6 1 0212c  hinvAna ApyaM bR^ihat .. 508
     1 6 1 0213a  pra Na indo mahe tu na UrmiM na bibhradarShasi .
     1 6 1 0213c  abhi devA.N ayAsyaH .. 509
     1 6 1 0214a  apaghnanpavate mR^idho.apa somo arAvNaH .
     1 6 1 0214ch  gachchhannindrasya niShkR^itam .. 510

     1 6 1 0301a  punAnaH soma dhArayApo vasAno arShasi .
     1 6 1 0301c  A ratnadhA yonimR^itasya sIdasyutso devo hiraNyayaH .. 511
     1 6 1 0302a  parIto Shi~nchatA suta.N somo ya uttama.N haviH .
     1 6 1 0302c  dadhanvA.N yo naryo apsvA3ntarA suShAva somamadribhiH .. 512
     1 6 1 0303a  A soma svAno adribhistiro vArANyavyayA .
     1 6 1 0303c  jano na puri chamvorvishaddhariH sado vaneShu dadhriShe .. 513
     1 6 1 0304a  pra soma devavItaye sindhurna pipye arNasA .
     1 6 1 0304c  a.NshoH payasA madiro na jAgR^ivirachchhA koshaM madhushchutam .. 514
     1 6 1 0305a  soma u ShvANaH sotR^ibhiradhi ShNubhiravInAm .
     1 6 1 0305c  ashvayeva haritA yAti dhArayA mandrayA yAti dhArayA .. 515
     1 6 1 0306a  tavAha.N soma rAraNa sakhya indo divedive .
     1 6 1 0306c  purUNi babhro ni charanti mAmava paridhI.Nrati tA.N ihi .. 516
     1 6 1 0307a  mR^ijyamAnaH suhastyA samudre vAchaminvasi .
     1 6 1 0307c  rayiM pisha~NgaM bahulaM puruspR^ihaM pavamAnAbhyarShasi .. 517
     1 6 1 0308a  abhi somAsa AyavaH pavante madyaM madam .
     1 6 1 0308c  samudrasyAdhi viShTape manIShiNo matsarAso madachyutaH .. 518
     1 6 1 0309a  punAnaH soma jAgR^iviravyA vAraiH pari priyaH .
     1 6 1 0309c  tvaM vipro abhavo.a~Ngirastama madhvA yaj~naM mimikSha NaH .. 519
     1 6 1 0310a  indrAya pavate madaH somo marutvate sutaH .
     1 6 1 0310c  sahasradhAro atyavyamarShati tamI mR^ijantyAyavaH .. 520
     1 6 1 0311a  pavasva vAjasAtamo.abhi vishvAni vAryA .
     1 6 1 0311c  tva.N samudraH prathame vidharmaM devebhyaM soma matsaraH .. 521
     1 6 1 0312a  pavamAnA asR^ikShata pavitramati dhArayA .
     1 6 1 0312c  marutvanto matsarA indriyA hayA medhAmabhi prayA.Nsi cha .. 522

     1 6 1 0401a  pra tu drava pari koshaM ni ShIda nR^ibhiH punAno abhi vAjamarSha .
     1 6 1 0401c  ashvaM na tvA vAjinaM marjayanto.achchhA barhI rashanAbhirnayanti .. 523
     1 6 1 0402a  pra kAvyamushaneva bruvANo devo devAnAM janimA vivakti .
     1 6 1 0402c  mahivrataH shuchibandhuH pAvakaH padA varAho abhyeti rebhan .. 524
     1 6 1 0403a  tisro vAcha Irayati pra vahnirR^itasya dhItiM brahmaNo manIShAm .
     1 6 1 0403c  gAvo yanti gopatiM pR^ichchhamAnAH somaM yanti matayo vAvashAnAH .. 525
     1 6 1 0404a  asya preShA hemanA pUyamAno devo devebhiH samapR^ikta rasam .
     1 6 1 0404c  sutaH pavitraM paryeti rebhanmiteva sadma pashumanti hotA .. 526
     1 6 1 0405a  somaH pavate janitA matInAM janitA divo janitA pR^ithivyAH .
     1 6 1 0405c  janitAgnerjanitA sUryasya janitendrasya janitota viShNoH .. 527
     1 6 1 0406a  abhi tripR^iShThaM vR^iShaNaM vayodhAmA~NgoShiNamavAvashanta vANIH .
     1 6 1 0406c  vanA vasAno varuNo na sindhUrvi ratnadhA dayate vAryANi .. 528
     1 6 1 0407a  akrAntsamudraH prathame vidharmaM janayanprajA bhuvanasya gopAH .
     1 6 1 0407c  vR^iShA pavitre adhi sAno avye bR^ihatsomo vAvR^idhe svAno adriH .. 529
     1 6 1 0408a  kanikranti harirA sR^ijyamAnaH sIdanvanasya jaThare punAnaH .
     1 6 1 0408c  nR^ibhiryataH kR^iNute nirNijaM gAmato matiM janayata svadhAbhiH .. 530
     1 6 1 0409a  eSha sya te madhumA.N indra somo vR^iShA vR^iShNaH pari pavitre akShAH .
     1 6 1 0409c  sahasradAH shatadA bhUridAvA shashvattamaM barhirA vAjyasthAt .. 531
     1 6 1 0410a  pavasva soma madhumA.N R^itAvApo vasAno adhi sAno avye .
     1 6 1 0410c  ava droNAni ghR^itavanti roha madintamo matsara indrapAnaH .. 532

     1 6 1 0501a  pra senAnIH shUro agre rathAnAM gavyanneti harShate asya senA .
     1 6 1 0501c  bhadrAnkR^iNvannindrahavAntsakhibhya A somo vastrA rabhasAni datte .. 533
     1 6 1 0502a  pra te dhArA madhumatIrasR^igranvAraM yatpUto atyeShyavyam .
     1 6 1 0502c  pavamAna pavase dhAma gonAM janayantsUryamapinvo arkaiH .. 534
     1 6 1 0503a  pra gAyatAbhyarchAma devAntsoma.N hinota mahate dhanAya .
     1 6 1 0503c  svAduH pavatAmati vAramavyamA sIdatu kalashaM deva induH .. 535
     1 6 1 0504a  pra hinvAno janitA rodasyo ratho na vAja.N saniShannayAsIt .
     1 6 1 0504c  indraM gachchhannAyudhA sa.NshishAno vishvA vasu hastayorAdadhAnaH .. 536
     1 6 1 0505a  takShadyadI manaso venato vAgjyeShThasya dharmaM dyukShoranIke .
     1 6 1 0505c  AdImAyanvaramA vAvashAnA juShTaM patiM kalashe gAva indum .. 537
     1 6 1 0506a  sAkamukSho marjayanta svasAro dasha dhIrasya dhItayo dhanutrIH .
     1 6 1 0506c  hariH paryadravajjAH sUryasya droNaM nanakShe atyo na vAjI .. 538
     1 6 1 0507a  adhi yadasminvAjinIva shubhaH spardhante dhiyaH sUre na vishaH .
     1 6 1 0507c  apo vR^iNAnaH pavate kavIyanvrajaM na pashuvardhanAya manma .. 539
     1 6 1 0508a  indurvAjI pavate gonyoghA indre somaH saha invanmadAya .
     1 6 1 0508c  hanti rakSho bAdhate paryarAtiM varivaskR^iNvanvR^ijanasya rAjA .. 540
     1 6 1 0509a  ayA pavA pavasvainA vasUni mA.Nshchatva indro sarasi pra dhanva .
     1 6 1 0509c  braghnashchidyasya vAto na jUtiM purumedhAshchittakave naraM dhAt .. 541
     1 6 1 0510a  mahattatsomo mahiShashchakArApAM yadgarbho.avR^iNIta devAn .
     1 6 1 0510c  adadhAdindre pavamAna ojo.ajanayatsUrye jyotirinduH .. 542
     1 6 1 0511a  asarji vakvA rathye yathAjau dhiyA manotA prathamA manISha .
     1 6 1 0511c  dasha svasAro adhi sAno avye mR^ijanti vahni.N sadaneShvachchha .. 543
     1 6 1 0512a  apAmivedUrmayastartturANAH pra manIShA Irate somamachchha .
     1 6 1 0512c  namasyantIrupa cha yanti saM chAcha vishantyushatIrushantam .. 544

      ShaShTha prapAThakaH .  dvitIyo.ardhaH
     1 6 2 0601a  purojitI vo andhasaH sutAya mAdayitnave .
     1 6 2 0601c  apa shvAna.N shnathiShTana sakhAyo dIrghajihvyam .. 545
     1 6 2 0602a  ayaM pUShA rayirbhagaH somaH punAno arShati .
     1 6 2 0602c  patirvishvasya bhUmano vyakhyadrodasI ubhe .. 546
     1 6 2 0603a  sutAso madhumattamAH somA indrAya mandinaH .
     1 6 2 0603c  pavitravanto akSharandevAngachchhantu vo madAH .. 547
     1 6 2 0604a  somAH pavanta indavo.asmabhyaM gAtuvittamAH .
     1 6 2 0604c  mitrAH svAnA arepasaH svAdhyaH svarvidaH .. 548
     1 6 2 0605a  abhI no vAjasAtama.N rayimarSha shataspR^iham .
     1 6 2 0605c  indo sahasrabharNasaM tuvidyumnaM vibhAsaham .. 549
     1 6 2 0606a  abhI navante adruhaH priyamindrasya kAmyam .
     1 6 2 0606c  vatsaM na pUrva Ayuni jAta.N rihanti mAtaraH .. 550
     1 6 2 0607a  A haryatAya dhR^iShNave dhanuShTanvanti pau.Nsyam .
     1 6 2 0607c  shukrA vi yantyasurAya nirNije vipAmagre mahIyuvaH .. 551
     1 6 2 0608a  pari tya.N haryata.N hariM babhruM punanti vAreNa .
     1 6 2 0608c  yo devAnvishvA.N itpari madena saha gachchhati .. 552
     1 6 2 0609a  pra sunvAnAsyAndhaso marto na vaShTa tadvachaH .
     1 6 2 0609c  apa shvAnamarAdhasa.N hatA makhaM na bhR^igavaH .. 553

     1 6 2 0701a  abhi priyANi pavate chanohito nAmAni yahvo adhi yeShu vardhate .
     1 6 2 0701c  A sUryasya bR^ihato bR^ihannadhi rathaM viShva~nchamaruhadvichakShaNaH .. 554
     1 6 2 0702a  achodaso no dhanvantvindavaH pra svAnAso bR^ihaddeveShu harayaH .
     1 6 2 0702c  vi chidashnAnA iShayo arAtayo.aryo naH santu saniShantu no dhiyaH .. 555
     1 6 2 0703a  eSha pra koshe madhumA.N achikradadindrasya vajro vapuSho vapuShTamaH .
     1 6 2 0703c  abhyR^I3tasya sudughA ghR^itashchuto vAshrA arShanti payasA cha ghenavaH .. 556
     1 6 2 0704a  pro ayAsIdindurindrasya niShkR^ita.N sakhA sakhyurna pra minAti sa~Ngiram .
     1 6 2 0704c  marya iva yuvatibhiH samarShati somaH kalashe shatayAmanA pathA .. 557
     1 6 2 0705a  dhartA divaH pavate kR^itvyo raso dakSho devAnAmanumAdyo nR^ibhiH .
     1 6 2 0705c  hariH sR^ijAno atyo na satvabhirvR^ithA pAjA.Nsi kR^iNuShe nadIShvA .. 558
     1 6 2 0706a  vR^iShA matInAM pavate vichakShaNaH somo ahnAM pratarItoShasAM divaH .
     1 6 2 0706c  prANA sindhUnAM kalashA.N achikradadindrasya hArdyAvishanmanIShibhiH .. 559
     1 6 2 0707a  trirasmai sapta dhenavo duduhrire satyAmAshiraM parame vyomani .
     1 6 2 0707c  chatvAryanyA bhuvanAni nirNije chArUNi chakre yadR^itairavardhata .. 560
     1 6 2 0708a  indrAya soma suShutaH pari sravApAmIvA bhavatu rakShasA saha .
     1 6 2 0708c  mA te rasasya matsata dvayAvino draviNasvanta iha santvindavaH .. 561
     1 6 2 0709a  asAvi somo aruSho vR^iShA harI rAjeva dasmo abhi gA achikradat .
     1 6 2 0709c  punAno vAramatyeShyavyaya.N shyeno na yoniM ghR^itavantamAsadat .. 562
     1 6 2 0710a  pra devamachchhA madhumanta indavo.asiShyadanta gAva A na dhenavaH .
     1 6 2 0710c  barhiShado vachanAvanta UdhabhiH parisrutamusriyA nirNijaM dhire .. 563
     1 6 2 0711a  a~njate vya~njate sama~njate kratu.N rihanti maghvAbhya~njate .
     1 6 2 0711c  sindhoru.achchhvAse patayantamukShaNa.N hiraNyapAvAH pashumapsu gR^ibhNate .. 564
     1 6 2 0712a  pavitraM te vitataM brahmaNaspate prabhurgAtrANi paryeShi vishvataH .
     1 6 2 0712c  ataptatanUrna tadAmo ashnute shR^itAsa idvahantaH saM tadAshata .. 565

     1 6 2 0801a  indramachchha sutA ime vR^iShaNaM yantu harayaH .
     1 6 2 0801c  shruShTe jAtAsa indavaH svarvidaH .. 566
     1 6 2 0802a  pra dhanvA soma jAgR^ivirindrAyendo pari srava .
     1 6 2 0802c  dyumanta.N shuShmamA bhara svarvidam .. 567
     1 6 2 0803a  sakhAya A ni ShIdata punAnAya pra gAyata .
     1 6 2 0803c  shishuM na yaj~naiH pari bhUShata shriye .. 568
     1 6 2 0804a  taM vaH sakhAyo madAya punAnamabhi gAyata .
     1 6 2 0804c  shishuM na havyaiH svadayanta gUrtibhiH .. 569
     1 6 2 0805a  prANA shishurmahInA.N hinvannR^itasya dIdhitim .
     1 6 2 0805c  vishvA pari priyA bhuvadadha dvitA .. 570
     1 6 2 0806a  pavasva devavItaya indo dhArAbhirojasA .
     1 6 2 0806c  A kalashaM madhumAntsoma naH sadaH .. 571
     1 6 2 0807a  somaH punAna UrmiNAvyaM vAraM vi dhAvati .
     1 6 2 0807c  agre vAchaH pavamAnaH kanikradat .. 572
     1 6 2 0808a  pra punAnAya vedhase somAya vacha uchyate .
     1 6 2 0808c  bhR^itiM na bharA matibhirjujoShate .. 573
     1 6 2 0809a  gomanna indo ashvavatsutaH sudakSha dhaniva .
     1 6 2 0809c  shuchiM cha varNamadhi goShu dhArya .. 574
     1 6 2 0810a  asmabhyaM tvA vasuvidamabhi vANIranUShata .
     1 6 2 0810c  gobhiShTe varNamabhi vAsayAmasi .. 575
     1 6 2 0811a  pavate haryato harirati hvarA.Nsi ra.NhyA .
     1 6 2 0811c  abhyarSha stotR^ibhyo vIravadyashaH .. 576
     1 6 2 0812a  pari koshaM madhushchuta.N somaH punAno arShati .
     1 6 2 0812c  abhi vANIrR^iShINA.N saptA nUShata .. 577

     1 6 2 0901a  pavasva madhumattama indrAya soma kratuvittamo madaH .
     1 6 2 0901c  mahi dyukShatamo madaH .. 578
     1 6 2 0902a  abhi dyumnaM bR^ihadyasha iShaspate didIhi deva devayum .
     1 6 2 0902c  vi koshaM madhyamaM yuva .. 579
     1 6 2 0903a  A sotA pari Shi~nchatAshvaM na stomamaptura.N rajasturam .
     1 6 2 0903c  vanaprakShamudaprutam .. 580
     1 6 2 0904a  etamu tyaM madachyuta.N sahasradhAraM vR^iShabhaM divoduham .
     1 6 2 0904c  vishvA vasUni bibhratam .. 581
     1 6 2 0905a  sa sunve yo vasUnAM yo rAyAmAnetA ya iDAnAm .
     1 6 2 0905c  somo yaH sukShitInAm .. 582
     1 6 2 0906a  tva.N hyA3~Nga daivyA pavamAna janimAni dyumattamaH .
     1 6 2 0906c  amR^itatvAya ghoShayan .. 583
     1 6 2 0907a  eSha sya dhArayA suto.avyo vArebhiH pavate madintamaH .
     1 6 2 0907c  krIDannUrmirapAmiva .. 584
     1 6 2 0908a  ya usriyA api yA antarashmani nirgA akR^intadojasA .
     1 6 2 0908c  abhi vrajaM tatniShe gavyamashvyaM varmIva dhR^iShNavA ruja .
     1 6 2 0908e  OM varmIva dhR^iShNavA ruja .. 585

      .. iti saumyaM pAvamAnaM parva kANDam ..
      .. iti pUrvArchikaH ..

      AraNya ArchikaH
     AraNya kANDam
     2 0 0 0101a  indra jyeShThaM na A bhara ojiShThaM pupuri shravaH .
     2 0 0 0101c  yaddidhR^ikShema vajrahasta rodasI obhe sushipra paprAH .. 586
     2 0 0 0102a  indro rAjA jagatashcharShaNInAmadhikShamA vishvarUpaM yadasya .
     2 0 0 0102c  tato dadAti dAshuShe vasUni chodadrAdha upastutaM chidarvAk .. 587
     2 0 0 0103a  yasyedamA rajoyujastuje jane vana.N svaH .
     2 0 0 0103c  indrasya rantyaM bR^ihat .. 588
     2 0 0 0104a  uduttamaM varuNa pAshamasmadavAdhamaM vi madhyama.N shrathAya .
     2 0 0 0104c  athAditya vrate vayaM tavAnAgaso aditaye syAma .. 589
     2 0 0 0105a  tvayA vayaM pavamAnena soma bhare kR^itaM vi chinuyAma shashvat .
     2 0 0 0105c  tanno mitro varuNo mAmahantAmaditiH sindhuH pR^ithivI uta dyauH .. 590
     2 0 0 0106a  imaM vR^iShaNaM kR^iNutaikaminmAm .. 591
     2 0 0 0107a  sa na indrAya yajyave varuNAya marudbhyaH .
     2 0 0 0107c  varivovitparisrava .. 592
     2 0 0 0108a  enA vishvAnyarya A dyumnAni mAnuShANAm .
     2 0 0 0108c  siShAsanto vanAmahe .. 593
     2 0 0 0109a  ahamasmi prathamajA R^itasya pUrvaM devebhyo amR^itasya nAma .
     2 0 0 0109c  yo mA dadAti sa idevamAvadahamannamannamadantamadmi .. 594

     2 0 0 0201a  tvametadadhArayaH kR^iShNAsu rohiNIShu cha .
     2 0 0 0201c  paruShNIShu rushatpayaH .. 595
     2 0 0 0202a  arUruchaduShasaH pR^ishniragriya ukShA mimeti bhuvaneShu vAjayuH .
     2 0 0 0202c  mAyAvino mamire asya mAyayA nR^ichakShasaH pitaro garbhamAdadhuH .. 596
     2 0 0 0203a  indra iddharyoH sachA sammishla A vachoyujA .
     2 0 0 0203c  indro vajrI hiraNyayaH .. 597
     2 0 0 0204a  indra vAjeShu no.ava sahasrapradhaneShu cha .
     2 0 0 0204c  ugra ugrAbhirUtibhiH .. 598
     2 0 0 0205a  prathashcha yasya saprathashcha nAmAnuShTubhasya haviSho haviryat .
     2 0 0 0205c  dhAturdyutAnAtsavitushcha viShNo rathantaramA jabhArA vasiShThaH .. 599
     2 0 0 0206a  niyutvAnvAyavA gahyaya.N shukro ayAmi te .
     2 0 0 0206c  gantAsi sunvato gR^iham .. 600
     2 0 0 0207a  yajjAyathA apUrvya maghavanvR^itrahatyAya .
     2 0 0 0207c  tatpR^ithivImaprathayastadastabhnA uto divam .. 601

     2 0 0 0301a  mayi varcho atho yasho.atho yaj~nasya yatpayaH .
     2 0 0 0301c  parameShThI prajApatirdivi dyAmiva dR^i.Nhatu .. 602
     2 0 0 0302a  saM te payA.Nsi samu yantu vAjAH saM vR^iShNyAnyabhimAtiShAhaH .
     2 0 0 0302c  ApyAyamAno amR^itAya soma divi shravA.NsyuttamAni dhiShva .. 603
     2 0 0 0303a  tvamimA oShadhIH soma vishvAstvamapo ajanayastvaM gAH .
     2 0 0 0303c  tvamAtanorurvA3ntarikShaM tvaM jyotiShA vi tamo vavartha .. 604
     2 0 0 0304a  agnimIDe purohitaM yaj~nasya devamR^itvijam .
     2 0 0 0304c  hotAraM ratnadhAtamam .. 605
     2 0 0 0305a  te manvata prathamaM nAma gonAM triH sapta paramaM nAma janAn .
     2 0 0 0305c  tA jAnatIrabhyanUShata kShA AvirbhuvannaruNIryashasA gAvaH .. 606
     2 0 0 0306a  samanyA yantyupayantyanyAH samAnamUrvaM nadyaspR^iNanti .
     2 0 0 0306c  tamU shuchi.N shuchayo dIdivA.NsamapAnnapAtamupa yantyApaH .. 607
     2 0 0 0307a  A prAgAdbhadrA yuvatirahnaH ketUntsamIrtsati .
     2 0 0 0307c  abhUdbhadrA niveshanI vishvasya jagato rAtrI .. 608
     2 0 0 0308a  prakShasya vR^iShNo aruShasya nU mahaH pra no vacho vidathA jAtavedase .
     2 0 0 0308c  vaishvAnarAya matirnavyase shuchiH soma iva pavate chAruragnaye .. 609
     2 0 0 0309a  vishve devA mama shR^iNvantu yaj~namubhe rodasI apAM napAchcha manma .
     2 0 0 0309c  mA vo vachA.Nsi parichakShyANi vocha.N sumneShvidvo antamA madema .. 610
     2 0 0 0310a  yasho mA dyAvApR^ithivI yasho mendrabR^ihaspatI .
     2 0 0 0310c  yasho bhagasya vindatu yasho mA pratimuchyatAm .
     2 0 0 0310e  yashasvyA3syAH sa.N sado.ahaM pravaditA syAm .. 611
     2 0 0 0311a  indrasya nu vIryANi pravochaM yAni chakAra prathamAni vajrI .
     2 0 0 0311c  ahannahimanvapastatarda pra vakShaNA abhinatparvatAnAm .. 612
     2 0 0 0312a  agnirasmi janmanA jAtavedA ghR^itaM me chakShuramR^itaM ma Asan .
     2 0 0 0312c  tridhAturarko rajaso vimAno.ajasraM jyotirhavirasmi sarvam .. 613
     2 0 0 0313a  pAtyagnirvipo agraM padaM veH pAti yahvashcharaNa.N sUryasya .
     2 0 0 0313c  pAti nAbhA saptashIrShANamagniH .. 614

     2 0 0 0401a  bhrAjantyagne samidhAna dIdivo jihvA charatyantarAsani .
     2 0 0 0401c  sa tvaM no agne payasA vasuvidrayiM varcho dR^ishe.adAH .. 615
     2 0 0 0402a  vasanta innu rantyo grIShma innu rantyaH .
     2 0 0 0402c  varShANyanu sharado hemantaH shishira innu rantyaH .. 616
     2 0 0 0403a  sahasrashIrShA puruShaH sahasrAkShaH sahasrapAt .
     2 0 0 0403c  sa bhUmi.N sarvato vR^itvAtyatiShThaddashA~Ngulam .. 617
     2 0 0 0404a  tripAdUrdhva udaitpuruShaH pado.asyehAbhavatpunaH .
     2 0 0 0404c  tathA viShva~N vyakrAmadashanAnashane abhi .. 618
     2 0 0 0405a  puruSha eveda.N sarvaM yadbhUtaM yachcha bhAvyam .
     2 0 0 0405c  pAdo.asya sarvA bhUtAni tripAdasyAmR^itaM divi .. 619
     2 0 0 0406a  tAvAnasya mahimA tato jyAyA.Nshcha pUruShaH .
     2 0 0 0406c  utAmR^itatvasyeshAno yadannenAtirohati .. 620
     2 0 0 0407a  tato virADajAyata virAjo adhi pUruShaH .
     2 0 0 0407c  sa jAto atyarichyata pashchAdbhUmimatho puraH .. 621
     2 0 0 0408a  manye vA.N dyAvApR^ithivI subhojasau ye aprathethAmamitamabhi yojanam .
     2 0 0 0408c  dyAvApR^ithivI bhavata.N syone te no mu~nchatama.NhasaH .. 622
     2 0 0 0409a  harI ta indra shmashrUNyuto te haritau hari .
     2 0 0 0409c  taM tvA stuvanti kavayaH puruShAso vanargavaH .. 623
     2 0 0 0410a  yadvarcho hiraNyasya yadvA varcho gavAmuta .
     2 0 0 0410c  satyasya brahmaNo varchastena mA sa.N sR^ijAmasi .. 624
     2 0 0 0411a  sahastanna indra daddhyoja Ishe hyasya mahato virapshin .
     2 0 0 0411c  kratuM na nR^imNa.N sthaviraM cha vAjaM vR^itreShu shatrUntsuhanA kR^idhI naH .. 625
     2 0 0 0412a  saharShabhAH sahavatsA udeta vishvA rUpANI bibhratIrdvyUdnIH .
     2 0 0 0412c  uruH pR^ithurayaM vo astu loka imA ApaH suprapANA iha sta .. 626

     2 0 0 0501a  agna AyU.NShi pavasa AsuvorjamiShaM cha naH .
     2 0 0 0501c  Are bAdhasva duchchhunAm .. 627
     2 0 0 0502a  vibhrA~NbR^ihatpibatu somyaM madhvAyurdadhadyaj~napatAvavihrutam .
     2 0 0 0502c  vAtajUto yo abhirakShati tmanA prajAH piparti bahudhA vi rAjati .. 628
     2 0 0 0503a  chitraM devAnAmudagAdanIkaM chakShurmitrasya varuNasyAgneH .
     2 0 0 0503c  AprA dyAvApR^ithivI antarikSha.N sUrya AtmA jagatastasthuShashcha .. 629
     2 0 0 0504a  AyaM gauH pR^ishnirakramIdasadanmAtaraM puraH .
     2 0 0 0504c  pitaraM cha prayantsvaH .. 630
     2 0 0 0505a  antashcharati rochanAsya prANAdapAnatI .
     2 0 0 0505c  vyakhyanmahiSho divam .. 631
     2 0 0 0506a  tri.NShaddhAma vi rAjati vAkpata~NgAya dhIyate .
     2 0 0 0506c  prati vastoraha dyubhiH .. 632
     2 0 0 0507a  apa tye tAyavo yathA nakShatrA yantyaktubhiH .
     2 0 0 0507c  sUrAya vishvachakShase .. 633
     2 0 0 0508a  adR^ishrannasya ketavo vi rashmayo janA.N anu .
     2 0 0 0508c  bhrAjanto agnayo yathA .. 634
     2 0 0 0509a  taraNirvishvadarshato jyotiShkR^idasi sUrya .
     2 0 0 0509c  vishvamAbhAsi rochanam .. 635
     2 0 0 0510a  pratya~N devAnAM vishaH pratya~N~NudeShi mAnuShAn .
     2 0 0 0510c  pratya~N vishva.N svardR^ishe .. 636
     2 0 0 0511a  yenA pAvaka chakShasA bhuraNyantaM janA.N anu .
     2 0 0 0511c  tvaM varuNa pashyasi .. 637
     2 0 0 0512a  uddyAmeShi rajaH pR^ithvahA mimAno aktubhiH .
     2 0 0 0512c  pashya~njanmAni sUrya .. 638
     2 0 0 0513a  ayukta sapta shundhyuvaH sUro rathasya naptryaH .
     2 0 0 0513c  tAbhiryAti svayuktibhiH .. 639
     2 0 0 0514a  sapta tvA harito rathe vahanti deva sUrya .
     2 0 0 0514ch  shochiShkeshaM vichakShaNa .. 640
      .. ityAraNyaM parva kANDam ..

      mahAnAmnya ArchikaH
     3 0 0 0001a  vidA maghavan vidA gAtumanusha.NsiSho dishaH .
     3 0 0 0001c  shikShA shachInAM pate pUrvINAM purUvaso .. 641
     3 0 0 0002a  AbhiShTvamabhiShTibhiH svA.a3rnnA.NshuH .
     3 0 0 0002c  prachetana prachetayendra dyumnAya na iShe .. 642
     3 0 0 0003a  evA hi shakro rAye vAjAya vajrivaH .
     3 0 0 0003c  shaviShTha vajrinnR^i~njase ma.NhiShTha vajrinnR^i~njasa .
     3 0 0 0003e  A yAhi piba matsva .. 643
     3 0 0 0004a  vidA rAye suvIryaM bhavo vAjAnAM patirvashA.N anu .
     3 0 0 0004c  ma.NhiShTha vajrinnR^i~njase yaH shaviShThaH shUrANAm .. 644
     3 0 0 0005a  yo ma.NhiShTho maghonAm.Nshurnna shochiH .
     3 0 0 0005c  chikitvo abhi no nayeMdro vide tamu stuhi .. 645
     3 0 0 0006a  Ishe hi shakrastamUtaye havAmahe jetAramaparAjitam .
     3 0 0 0006c  sa naH svarShadati dviShaH kratushchhanda R^itaM bR^ihat .. 646
     3 0 0 0007a  indraM dhanasya sAtaye havAmahe jetAramaparAjitam .
     3 0 0 0007c  sa naH svarShadati dviShaH sa naH svarShadati dviShaH .. 647
     3 0 0 0008a  pUrvasya yatte adrivo.N.ashurmadAya .
     3 0 0 0008c  sumna A dhehi no vaso pUrtiH shaviShTha shasyate .
     3 0 0 0008e  vashI hi shakro nUnaM tannavya.N saMnyase .. 648
     3 0 0 0009a  prabho janasya vR^itrahantsamaryeShu bravAvahai .
     3 0 0 0009c  shUro yo goShu gachchhati sakhA sushevo advayuH .. 649
     atha pa~ncha purIShapadAni
     3 0 0 0010a  evAhyo.a3.a3.a3vA . evA hyagne . evAhIndra .
     3 0 0 0010c  evA hi pUShan . evA hi devAH OM evAhi devAH .. 650
      .. iti pa~ncha purIShapadAni ..

      .. iti mahAnAmnyArchikaH ..

      uttara ArchikaH
      prathama prapAThakaH .  prathamo.ardhaH
      asitaH kAshyapo devalo vA. gAyatrI. pavamAnaH somaH.
     4 1 1 01 01a  upAsmai gAyatA naraH pavamAnAyendave .
     4 1 1 01 01c  abhi devA.N iyakShate .. 651
     4 1 1 01 02a  abhi te madhunA payo.atharvANo ashishrayuH .
     4 1 1 01 02c  devaM devAya devayu .. 652
     4 1 1 01 03a  sa naH pavasva shaM gave shaM janAya shamarvate .
     4 1 1 01 03c  sha.N rAjannoShadhIbhyaH .. 653

      kashyapo mArIchaH. gAyatrI. pavamAnaH somaH.
     4 1 1 02 01a  davidyutatyA ruchA pariShTobhantyA kR^ipA .
     4 1 1 02 01c  somAH shukrA gavAshiraH .. 654
     4 1 1 02 02a  hinvAno hetR^ibhirhita A vAjaM vAjyakramIt .
     4 1 1 02 02c  sIdanto vanuSho yathA .. 655
     4 1 1 02 03a  R^idhaksoma svastaye saMjagmAno divA kave .
     4 1 1 02 03c  pavasva sUryo dR^ishe .. 656

      shataM vaikhAnasAH, gAyatrI, pavamAnaH somaH.
     4 1 1 03 01a  pavamAnasya te kave vAjintsargA asR^ikShate .
     4 1 1 03 01c  arvanto na shravasyavaH .. 657
     4 1 1 03 02a  achchhA koshaM madhushchutamasR^igraM vAre avyaye .
     4 1 1 03 02c  avAvashanta dhItayaH .. 658
     4 1 1 03 03a  achchhA samudramindavo.astaM gAvo na dhenavaH .
     4 1 1 03 03c  agmannR^itasya yonimA .. 659

      bharadvAjo bArhaspatyaH, gAyatrI, agniH.
     4 1 1 04 01a  agna A yAhi vItaye gR^iNAno havyadAtaye .
     4 1 1 04 01c  ni hotA satsi barhiShi .. 660
     4 1 1 04 02a  taM tvA samidbhira~Ngiro ghR^itena vardhayAmasi .
     4 1 1 04 02c  bR^ihachchhochA yaviShThya .. 661
     4 1 1 04 03a  sa naH pR^ithu shravAyyamachchhA deva vivAsasi .
     4 1 1 04 03c  bR^ihadagne suvIryam .. 662

      vishvAmitro gAthinaH jamadagnirvA, gAyatrI, mitrAvaruNau.
     4 1 1 05 01a  A no mitrAvaruNA ghR^itairgavyUtimukShatam .
     4 1 1 05 01c  madhvA rajA.Nsi sukratU .. 663
     4 1 1 05 02a  urusha.NsA namovR^idhA mahnA dakShasya rAjathaH .
     4 1 1 05 02c  drAghiShThAbhiH shuchivratA .. 664
     4 1 1 05 03a  gR^iNAnA jamadagninA yonAvR^itasya sIdatam .
     4 1 1 05 03c  pAta.N somamR^itAvR^idhA .. 665

      irImbiThiH kANvaH. gAyatrI. indraH.
     4 1 1 06 03a  A yAhi suShumA hi ta indra somaM pibA imam .
     4 1 1 06 03c  edaM barhiH sado mama .. 666
     4 1 1 06 03a  A tvA brahmayujA harI vahatAmindra keshinA .
     4 1 1 06 03c  upa brahmANi naH shR^iNu .. 667
     4 1 1 06 03a  brahmANastvA yujA vaya.N somapAmindra sominaH .
     4 1 1 06 03c  sutAvanto havAmahe .. 668

      vishvAmitro gAthinaH. gAyatrI. indrAgnI.
     4 1 1 07 01a  indrAgnI A gata.N sutaM gIrbhirnabho vareNyam .
     4 1 1 07 01c  asya pAtaM dhiyeShitA .. 669
     4 1 1 07 02a  indrAgnI jarituH sachA yaj~no jigAti chetanaH .
     4 1 1 07 02c  ayA pAtamima.N sutam .. 670
     4 1 1 07 03a  indramagniM kavichchhadA yaj~nasya jUtyA vR^iNe .
     4 1 1 07 03c  tA somasyeha tR^impatAm .. 671

      amahIyurA~NgirasaH. gAyatrI. pavamAnaH somaH.
     4 1 1 08 01a  uchchA te jAtamandhaso divi sadbhUmyA dade .
     4 1 1 08 01c  ugra.N sharma mahi shravaH .. 672
     4 1 1 08 02a  sa na indrAya yajyave varuNAya marudbhyaH .
     4 1 1 08 02c  varivovitpari srava .. 673
     4 1 1 08 03a  enA vishvAnyarya A dyumnAni mAnuShANAm .
     4 1 1 08 03c  siShAsanto vanAmahe .. 674

     4 1 1 09 01a  punAnaH soma dhArayApo vasAno arShasi .
     4 1 1 09 01c  A ratnadhA yonimR^itasya sIdasyutso devo hiraNyayaH .. 675
     4 1 1 09 02a  duhAna UdhardivyaM madhu priyaM pratna.N sadhasthamAsadat .
     4 1 1 09 02c  ApR^ichchhyaM dharuNaM vAjyarShasi nR^ibhirdhauto vichakShaNaH .. 676

     4 1 1 10 01a  pra tu drava pari koshaM ni ShIda nR^ibhiH punAno abhi vAjamarSha .
     4 1 1 10 01c  ashvaM na tvA vAjinaM marjayanto.achchhA barhI rashanAbhirnayanti .. 677
     4 1 1 10 02a  svAyudhaH pavate deva indurashastihA vR^ijanA rakShamANaH .
     4 1 1 10 02c  pitA devAnAM janitA sudakSho viShTambho divo dharuNaH pR^ithivyAH .. 678
     4 1 1 10 03a  R^iShirvipraH puraetA janAnAmR^ibhurdhIra ushanA kAvyena .
     4 1 1 10 03c  sa chidviveda nihitaM yadAsAmapIchyA3M guhyaM nAma gonAm .. 679

     4 1 1 11 01a  abhi tvA shUra nonumo.adugdhA iva dhenavaH .
     4 1 1 11 01c  IshAnamasya jagataH svardR^ishamIshAnamindra tasthuShaH .. 680
     4 1 1 11 02a  na tvAvA.N anyo divyo na pArthivo na jAto na janiShyate .
     4 1 1 11 02c  ashvAyanto maghavannindra vAjino gavyantastvA havAmahe .. 681

     4 1 1 12 01a  kayA nashchitra A bhuvadUtI sadAvR^idhaH sakhA .
     4 1 1 12 01c  kayA shachiShThayA vR^itA .. 682
     4 1 1 12 02a  kastvA satyo madAnAM ma.NhiShTho matsadandhasaH .
     4 1 1 12 02c  dR^iDhA chidAruje vasu .. 683
     4 1 1 12 03a  abhI Shu NaH sakhInAmavitA jaritR^INAm .
     4 1 1 12 03c  shataM bhavAsyUtaye .. 684

     4 1 1 13 01a  taM vo dasmamR^itIShahaM vasormandAnamandhasaH .
     4 1 1 13 01c  abhi vatsaM na svasareShu dhenava indraM gIrbhirnavAmahe .. 685
     4 1 1 13 02a  dyukSha.N sudAnuM taviShIbhirAvR^itaM giriM na purubhojasam .
     4 1 1 13 02c  kShumantaM vAja.N shatina.N sahasriNaM makShU gomantamImahe .. 686

     4 1 1 14 01a  tarobhirvo vidadvasumindra.N sabAdha Utaye .
     4 1 1 14 01c  bR^ihadgAyantaH sutasome adhvare huve bharaM na kAriNam .. 687
     4 1 1 14 02a  na yaM dudhrA varante na sthirA muro madeShu shipramandhasaH .
     4 1 1 14 02c  ya AdR^ityA shashamAnAya sunvate dAtA jaritra ukthyam .. 688

     4 1 1 15 01a  svAdiShThayA madiShThayA pavasva soma dhArayA .
     4 1 1 15 01c  indrAya pAtave sutaH .. 689
     4 1 1 15 02a  rakShohA vishvacharShaNirabhi yonimayohate .
     4 1 1 15 02c  droNe sadhasthamAsadat .. 690
     4 1 1 15 03a  varivodhAtamo bhuvo ma.NhiShTho vR^itrahantamaH .
     4 1 1 15 03c  parShi rAdho maghonAm .. 691

     4 1 1 16 01a  pavasva madhumattama indrAya soma kratuvittamo madaH .
     4 1 1 16 01c  mahi dyukShatamo madaH .. 692
     4 1 1 16 02a  yasya te pItvA vR^iShabho vR^iShAyate.asya pItvA svarvidaH .
     4 1 1 16 02c  sa supraketo abhyakramIdiSho.achchhA vAjaM naitashaH .. 693

     4 1 1 17 01a  indramachchha sutA ime vR^iShaNaM yantu harayaH .
     4 1 1 17 01c  shruShTe jAtAsa indavaH svarvidaH .. 694
     4 1 1 17 02a  ayaM bharAya sAnasirindrAya pavate sutaH .
     4 1 1 17 02c  somo jaitrasya chetati yathA vide .. 695
     4 1 1 17 03a  asyedindro madeShvA grAbhaM gR^ibhNAti sAnasim .
     4 1 1 17 03c  vajraM cha vR^iShaNaM bharatsamapsujit .. 696

     4 1 1 18 01a  purojitI vo andhasaH sutAya mAdayitnave .
     4 1 1 18 01c  apa shvAna.N shnathiShTana sakhAyo dIrghajihvyam .. 697
     4 1 1 18 02a  yo dhArayA pAvakayA pariprasyandate sutaH .
     4 1 1 18 02c  indurashvo na kR^itvyaH .. 698
     4 1 1 18 03a  taM duroShamabhI naraH somaM vishvAchyA dhiyA .
     4 1 1 18 03c  yaj~nAya santvadrayaH .. 699

     4 1 1 19 01a  abhi priyANi pavate chanohito nAmAni yahvo adhi yeShu vardhate .
     4 1 1 19 01c  A sUryasya bR^ihato bR^ihannadhi rathaM viShva~nchamaruhadvichakShaNaH.. 700
     4 1 1 19 02a  R^itasya jihvA pavate madhu priyaM vaktA patirdhiyo asyA adAbhyaH .
     4 1 1 19 02c  dadhAti putraH pitrorapIchyA3M nAma tR^itIyamadhi rochanaM divaH .. 701
     4 1 1 19 03a  ava dyutAnaH kalashA.N achikradannR^ibhiryemANaH kosha A hiraNyaye .
     4 1 1 19 03c  abhI R^itasya dohanA anUShatAdhi tripR^iShTha uShaso vi rAjasi .. 702

     4 1 1 20 01a  yaj~nAyaj~nA vo agnaye girAgirA cha dakShase .
     4 1 1 20 01c  prapra vayamamR^itaM jAtavedasaM priyaM mitraM na sha.NsiSham .. 703
     4 1 1 20 02a  Urjo napAta.N sa hinAyamasmayurdAshema havyadAtaye .
     4 1 1 20 02c  bhuvadvAjeShvavitA bhuvadvR^idha uta trAtA tanUnAm .. 704

     4 1 1 21 01a  ehyU Shu bravANi te.agna itthetarA giraH .
     4 1 1 21 01c  ebhirvardhAsa indubhiH .. 705
     4 1 1 21 02a  yatra kva cha te mano dakShaM dadhasa uttaram .
     4 1 1 21 02c  tatrA yoniM kR^iNavase .. 706
     4 1 1 21 03a  na hi te pUrtamakShipadbhuvannemAnAM pate .
     4 1 1 21 03c  athA duvo vanavase .. 707

     4 1 1 22 01a  vayamu tvAmapUrvya sthUraM na kachchidbharanto.avasyavaH .
     4 1 1 22 01c  vajri~nchitra.N havAmahe .. 708
     4 1 1 22 02a  upa tvA karmannUtaye sa no yuvograshchakrAma yo dhR^iShat .
     4 1 1 22 02c  tvAmidhyavitAraM vavR^imahe sakhAya indra sAnasim .. 709

     4 1 1 23 01a  adhA hIndra girvaNa upa tvA kAma Imahe sasR^igmahe .
     4 1 1 23 01c  udeva gmanta udabhiH .. 710
     4 1 1 23 02a  vArNa tvA yavyAbhirvardhanti shUra brahmANi .
     4 1 1 23 02c  vavR^idhvA.NsaM chidadrivo divedive .. 711
     4 1 1 23 03a  pu~njanti harI iShirasya gAthayorau ratha uruyuge vachoyujA .
     4 1 1 23 03c  indravAhA svarvidA .. 712

      prathama prapAThakaH .  dvitIyo.ardhaH
     4 1 2 01 01a  pAntamA vo andhasa indramabhi pra gAyata .
     4 1 2 01 01c  vishvAsAha.N shatkratuM ma.NhiShThaM charShaNInAm .. 713
     4 1 2 01 02a  puruhUtaM puruShTutaM gAthAnyA3.N sanashrutam .
     4 1 2 01 02c  indra iti bravItana .. 714
     4 1 2 01 03a  indra inno mahonAM dAtA vAjAnAM nR^ituH .
     4 1 2 01 03c  mahA.N abhij~nvA yamat .. 715

     4 1 2 02 01a  pra va indrAya mAdana.N haryashvAya gAyata .
     4 1 2 02 01c  sakhAyaH somapAvne .. 716
     4 1 2 02 02a  sha.Nseduktha.N sudAnava uta dyukShaM yatha naraH .
     4 1 2 02 02c  chakR^imA satyarAdhase .. 717
     4 1 2 02 03a  tvaM na indra vAjayustvaM gavyuH shatakrato .
     4 1 2 02 03c  tva.N hiraNyayurvaso .. 718

     4 1 2 03 01a  vayamu tvA tadidarthA indra tvAyantaH sakhAyaH .
     4 1 2 03 01c  kaNvA ukthebhirjarante .. 719
     4 1 2 03 02a  na ghemanyadA papana vajrinnapaso naviShTau .
     4 1 2 03 02c  tavedu stomaishchiketa .. 720
     4 1 2 03 03a  ichchhanti devAH sunvantaM na svapnAya spR^ihayanti .
     4 1 2 03 03c  yanti pramAdamatandrAH .. 721

     4 1 2 04 01a  indrAya madvne sutaM pari ShTobhantu no giraH .
     4 1 2 04 01c  arkamarchchantu kAravaH .. 722
     4 1 2 04 02a  yasminvishvA adhi shriyo raNanti sapta sa.NsadaH .
     4 1 2 04 02c  indra.N sute havAmahe .. 723
     4 1 2 04 03a  trikadrukeShu chetanaM devAso yaj~namatnata .
     4 1 2 04 03c  tamidvardhantu no giraH .. 724

     4 1 2 05 01a  ayaM ta indra somo nipUto adhi barhiShi .
     4 1 2 05 01c  ehImasya dravA piba .. 725
     4 1 2 05 02a  shAchigo shAchipUjanAya.N raNAya te sutaH .
     4 1 2 05 02c  AkhaNDala pra hUyase .. 726
     4 1 2 05 03a  yaste shR^i~NgavR^iSho NapAtpraNapAtkuNDapAyyaH .
     4 1 2 05 03c  nyasmiM dadhra A manaH .. 727

     4 1 2 06 01a  A tU na indra kShumantaM chitraM grAbha.N saM gR^ibhAya .
     4 1 2 06 01c  mahAhasti dakShiNena .. 728
     4 1 2 06 02a  vidmA hi tvA tuvikUrmiM tuvideShNaM tuvImagham .
     4 1 2 06 02c  tuvimAtramavobhiH .. 729
     4 1 2 06 03a  na hi tvA shUra devA na martAso ditsantam .
     4 1 2 06 03c  bhImaM na gAM vArayante .. 730

     4 1 2 07 01a  abhi tvA vR^iShabhA sute suta.N sR^ijAmi pItaye .
     4 1 2 07 01c  tR^impA vyashnuhI madam .. 731
     4 1 2 07 02a  mA tvA mUrA aviShyavo mopahasvAna A dabhan .
     4 1 2 07 02c  mA kIM brahmadviShaM vanaH .. 732
     4 1 2 07 03a  iha tvA goparINasaM mahe mandantu rAdhase .
     4 1 2 07 03c  saro gauro yathA piba .. 733

     4 1 2 08 01a  idam vaso sutamandhaH pibA supUrNamudaram .
     4 1 2 08 01c  anAbhayinrarimA te .. 734
     4 1 2 08 02a  nR^ibhirdhautaH suto ashnairavyA vAraiH paripUtaH .
     4 1 2 08 02c  ashvo na nikto nadIShu .. 735
     4 1 2 08 03a  taM te yavaM yathA gobhiH svAdumakarma shrINantaH .
     4 1 2 08 03c  indra tvAsmiMtsadhamAde .. 736

     4 1 2 09 01a  ida.N hyanvojasA suta.N rAdhAnAM pate .
     4 1 2 09 01c  pibA tvA3sya girvaNaH .. 737
     4 1 2 09 02a  yaste anu svadhAmasatsute ni yachchha tanvam .
     4 1 2 09 02c  sa tvA mamattu somyam .. 738
     4 1 2 09 03a  pra te ashnotu kukShyoH prendra brahmaNA shiraH .
     4 1 2 09 03c  pra bAhU shUra rAdhasA .. 739

     4 1 2 10 01a  A tvetA ni ShIdatendramabhi pra gAyata .
     4 1 2 10 01c  sakhAya stomavAhasaH .. 740
     4 1 2 10 02a  purUtamaM purUNAmIshAnaM vAryANAm .
     4 1 2 10 02c  indra.N some sachA sute .. 741
     4 1 2 10 03a  sa ghA no yoga A bhuvatsa rAye sa purandhyA .
     4 1 2 10 03c  gamadvAjebhirA sa naH .. 742

     4 1 2 11 01a  yogeyoge tavastaraM vAjevAje havAmahe .
     4 1 2 11 01c  sakhAya indramUtaye .. 743
     4 1 2 11 02a  anu pratnasyaukaso huve tuvipratiM naram .
     4 1 2 11 02c  yaM te pUrvaM pitA huve .. 744
     4 1 2 11 03a  A ghA gamadyadi shravatsahasriNIbhirUtibhiH .
     4 1 2 11 03c  vAjebhirupa no havam .. 745

     4 1 2 12 01a  indra suteShu someShu kratuM punISha ukthyam .
     4 1 2 12 01c  vide vR^idhasya dakShasya mahA.N hi ShaH .. 746
     4 1 2 12 02a  sa prathame vyomani devAnA.N sadane vR^idhaH .
     4 1 2 12 02c  supAraH sushravastamaH samapsujit .. 747
     4 1 2 12 03a  tamu huve vAjasAtaya indraM bharAya shuShmiNam .
     4 1 2 12 03c  bhavA naH sumne antamaH sakhA vR^idhe .. 748

     4 1 2 13 01a  enA vo agniM namasorjo napAtamA huve .
     4 1 2 13 01c  priyaM chetiShThamarati.N svadhvaraM vishvasya dUtamamR^itam .. 749
     4 1 2 13 02a  sa yojate aruShA vishvabhojasA sa dudravatsvAhutaH .
     4 1 2 13 02c  subrahmA yaj~naH sushamI vasUnAM deva.N rAdho janAnAm .. 750

     4 1 2 14 01a  pratyu adarshyAyatyU3chchhantI duhitA divaH .
     4 1 2 14 01c  apo mahI vR^iNute chakShuShA tamo jyotiShkR^iNoti sUnarI .. 751
     4 1 2 14 02a  udusriyAH sR^ijate sUryaH sachA udyannakShatramarchivat .
     4 1 2 14 02c  taveduSho vyuShi sUryasya cha saM bhaktena gamemahi .. 752

     4 1 2 15 01a  imA u vAM diviShTaya usrA havante ashvinA .
     4 1 2 15 01c  ayaM vAmahve.avase shachIvasU vishaMvisha.N hi gachchhathaH .. 753
     4 1 2 15 02a  yuvaM chitraM dadathurbhojanaM narA chodethA.N sUnR^itAvate .
     4 1 2 15 02c  arvAgratha.N samanasA ni yachchhataM pibata.N somyaM madhu .. 754

     4 1 2 16 01a  asya pratnAmanu dyuta.N shukraM duduhre ahrayaH .
     4 1 2 16 01c  payaH sahasrasAmR^iShim .. 755
     4 1 2 16 02a  aya.N sUrya ivopadR^igaya.N sarA.Nsi dhAvati .
     4 1 2 16 02c  sapta pravata A divam .. 756
     4 1 2 16 03a  ayaM vishvAni tiShThati punAno bhuvanopari .
     4 1 2 16 03c  somo devo na sUryaH .. 757

     4 1 2 17 01a  eSha pratnena janmanA devo devebhyaH sutaH .
     4 1 2 17 01c  hariH pavitre arShati .. 758
     4 1 2 17 02a  eSha pratnena manmanA devo devebhyaspari .
     4 1 2 17 02c  kavirvipreNa vAvR^idhe .. 759
     4 1 2 17 03a  duhAnaH pratnamitpayaH pavitre pari Shichyase .
     4 1 2 17 03c  krandaM devA.N ajIjanaH .. 760

     4 1 2 18 01a  upa shikShApatasthuSho bhiyasamA dhehi shatrave .
     4 1 2 18 01c  pavamAna vidA rayim .. 761
     4 1 2 18 02a  uSho Shu jAtamapturaM gobhirbha~NgaM pariShkR^itam .
     4 1 2 18 02c  induM devA ayAsiShuH .. 762
     4 1 2 18 03a  upAsmai gAyatA naraH pavamAnAyendave .
     4 1 2 18 03c  abhi devA.N iyakShate .. 763

     4 1 2 19 01a  pra somAso vipashchito.apo nayanta UrmayaH .
     4 1 2 19 01c  vanAni mahiShA iva .. 764
     4 1 2 19 02a  abhi droNAni babhravaH shukrA R^itasya dhArayA .
     4 1 2 19 02c  vAjaM gomantamakSharan .. 765
     4 1 2 19 03a  sutA indrAya vAyave varuNAya marudbhyaH .
     4 1 2 19 03c  somA arShantu viShNave .. 766

     4 1 2 20 01a  pra soma devavItaye sindhurna pipye arNasA .
     4 1 2 20 01c  a.NshoH payasA madiro na jAgR^ivirachchhA koshaM madhushchutam .. 767
     4 1 2 20 02a  A haryato arjuno atke avyata priyaH sUnurna marjyaH .
     4 1 2 20 02c  tamI.N hinvantyapaso yathA rathaM nadIShvA gabhastyoH .. 768

     4 1 2 21 01a  pra somAso madachyutaH shravase no maghonAm .
     4 1 2 21 01c  sutA vidathe akramuH .. 769
     4 1 2 21 02a  AdI.N ha.Nso yathA gaNaM vishvasyAvIvashanmatim .
     4 1 2 21 02c  atyo na gobhirajyate .. 770
     4 1 2 21 03a  AdIM tritasya yoShaNo hari.N hinvantyadribhiH .
     4 1 2 21 03c  indumindrAya pItaye .. 771

     4 1 2 22 01a  ayA pavasva devayu rebhanpavitraM paryeShi vishvataH .
     4 1 2 22 01c  madhordhArA asR^ikShata .. 772
     4 1 2 22 02a  pavate haryato harirati hvarA.Nsi ra.NhyA .
     4 1 2 22 02c  abhyarSha stotR^ibhyo vIravadyashaH .. 773
     4 1 2 22 03a  pra sunvAnAsyAndhaso marto na vaShTa tadvachaH .
     4 1 2 22 03c  apa shvAnamarAdhasa.N hatA makhaM na bhR^igavaH .. 774

      dvitIya prapAThakaH .  prathamo.ardhaH
     4 2 1 01 01a  pavasva vAcho agriyaH soma chitrAbhirUtibhiH .
     4 2 1 01 01c  abhi vishvAni kAvyA .. 775
     4 2 1 01 02a  tva.N samudriyA apo.agriyo vAcha Irayan .
     4 2 1 01 02c  pavasva vishvacharShaNe .. 776
     4 2 1 01 03a  tubhyemA bhuvanA kave mahimne soma tasthire .
     4 2 1 01 03c  tubhyaM dhAvanti dhenavaH .. 777

     4 2 1 02 01a  pavasvendo vR^iShA sutaH kR^idhI no yashaso jane .
     4 2 1 02 01c  vishvA apa dviSho jahi .. 778
     4 2 1 02 02a  yasya te sakhye vaya.N sAsahyAma pR^itanyataH .
     4 2 1 02 02c  tavendo dyumna uttame .. 779
     4 2 1 02 03a  yA te bhImAnyAyudhA tigmAni santi dhUrvaNe .
     4 2 1 02 03c  rakShA samasya no nidaH .. 780

     4 2 1 03 01a  vR^iShA soma dyumA.N asi vR^iShA deva vR^iShavrataH .
     4 2 1 03 01c  vR^iShA dharmANi dadhriShe .. 781
     4 2 1 03 02a  vR^iShNaste vR^iShNya.N shavo vR^iShA vanaM vR^iShA sutaH .
     4 2 1 03 02c  sa tvaM vR^iShanvR^iShedasi .. 782
     4 2 1 03 03a  ashvo na chakrado vR^iShA saM gA indo samarvataH .
     4 2 1 03 03c  vi no rAye duro vR^idhi .. 783

     4 2 1 04 01a  vR^iShA hyasi bhAnunA dyumantaM tvA havAmahe .
     4 2 1 04 01c  pavamAna svardR^isham .. 784
     4 2 1 04 02a  yadadbhiH parishichyase marmR^ijyamAna AyubhiH .
     4 2 1 04 02c  droNe sadhasthamashnuShe .. 785
     4 2 1 04 03a  A pavasva suvIryaM mandamAnaH svAyudha .
     4 2 1 04 03c  iho ShvindavA gahi .. 786

     4 2 1 05 01a  pavamAnasya te vayaM pavitramabhyundataH .
     4 2 1 05 01c  sakhitvamA vR^iNImahe .. 787
     4 2 1 05 02a  ye te pavitramUrmayo.abhikSharanti dhArayA .
     4 2 1 05 02c  tebhirnaH soma mR^iDaya .. 788
     4 2 1 05 03a  sa naH punAna A bhara rayiM vIravatImiSham
     4 2 1 05 03c  IshAnaH soma vishvataH .. 789

     4 2 1 06 01a  agniM dUtaM vR^iNImahe hotAraM vishvavedasam .
     4 2 1 06 01c  asya yaj~nasya sukratum .. 790
     4 2 1 06 02a  agnimagni.N havImabhiH sadA havanta vishpatim .
     4 2 1 06 02c  havyavAhaM purupriyam .. 791
     4 2 1 06 03a  agne devA.N ihA vaha jaj~nAno vR^iktabarhiShe .
     4 2 1 06 03c  asi hotA na IDyaH .. 792

     4 2 1 07 01a  mitraM vaya.N havAmahe varuNa.N somapItaye .
     4 2 1 07 01c  ya jAtA pUtadakShasA .. 793
     4 2 1 07 02a  R^itena yAvR^itAvR^idhAvR^itasya jyotiShaspatI .
     4 2 1 07 02c  tA mitrAvaruNA huve .. 794
     4 2 1 07 03a  varuNaH prAvitA bhuvanmitro vishvAbhirUtibhiH .
     4 2 1 07 03c  karatAM naH surAdhasaH .. 795

     4 2 1 08 01a  indramidgAthino bR^ihadindramarkebhirarkiNaH .
     4 2 1 08 01c  indraM vANIranUShata .. 796
     4 2 1 08 02a  indra iddharyoH sachA sammishla A vachoyujA .
     4 2 1 08 02c  indro vajrI hiraNyayaH .. 797
     4 2 1 08 03a  indra vAjeShu no.ava sahasrapradhaneShu cha .
     4 2 1 08 03c  ugra ugrAbhirUtibhiH .. 798
     4 2 1 08 04a  indro dIrdhAya chakShasa A sUrya.N rohayaddivi .
     4 2 1 08 04c  vi gobhiradrimairayat .. 799

     4 2 1 09 01a  indre agnA namo bR^ihatsuvR^iktimerayAmahe .
     4 2 1 09 01c  dhiyA dhenA avasyavaH .. 800
     4 2 1 09 02a  tA hi shashvanta IData itthA viprAsa Utaye .
     4 2 1 09 02c  sabAdho vAjasAtaye .. 801
     4 2 1 09 03a  tA vAM gIrbhirvipanyuvaH prayasvanto havAmahe .
     4 2 1 09 03c  medhasAtA saniShyavaH .. 802

     4 2 1 10 01a  vR^iShA pavasva dhArayA marutvate cha matsaraH .
     4 2 1 10 01c  dishvA dadhAna ojasA .. 803
     4 2 1 10 02a  taM tvA dharttAramoNyo3H pavamAna svardR^isham .
     4 2 1 10 02c  hinve vAjeShu vAjinam .. 804
     4 2 1 10 03a  ayA chitto vipAnayA hariH pavasva dhArayA .
     4 2 1 10 03c  yujaM vAjeShu chodaya .. 805

     4 2 1 11 01a  vR^iShA shoNo abhikanikradadgA nadayanneShi pR^ithivImuta dyAm .
     4 2 1 11 01c  indrasyeva vagnurA shR^iNva Ajau prachodayannarShasi vAchamemAm .. 806
     4 2 1 11 02a  rasAyyaH payasA pinvamAna IrayanneShi madhumantama.Nshum .
     4 2 1 11 02c  pavamAna santanimeShi kR^iNvannindrAya soma pariShichyamAnaH .. 807
     4 2 1 11 03a  evA pavasva madiro madAyodagrAbhasya namayanvadhasnum .
     4 2 1 11 03c  pari varNaM bharamANo rushantaM gavyurno arSha pari soma siktaH .. 808

     4 2 1 12 01a  tvAmiddhi havAmahe sAtau vAjasya kAravaH .
     4 2 1 12 01c  tvAM vR^itreShvindra satpatiM narastvAM kAShThAsvarvataH .. 809
     4 2 1 12 02a  sa tvaM nashchitra vajrahasta dhR^iShNuyA maha stavAno adrivaH .
     4 2 1 12 02c  gAmashva.N rathyamindra saM kira satrA vAjaM na jigyuShe .. 810

     4 2 1 13 01a  abhi pra vaH surAdhasamindramarcha yathA vide .
     4 2 1 13 01c  yo jaritR^ibhyo maghavA purUvasuH sahasreNeva shikShati .. 811
     4 2 1 13 02a  shatAnIkeva pra jigAti dhR^iShNuyA hanti vR^itrANi dAshuShe .
     4 2 1 13 02c  gireriva pra rasA asya pinvire datrANi purubhojasaH .. 812

     4 2 1 14 01a  tvAmidA hyo naro.apIpyanvajrinbhUrNayaH .
     4 2 1 14 01c  sa indra stomavAhasa iha shrudhyupa svasaramA gahi .. 813
     4 2 1 14 02a  matsvA sushiprinharivastamImahe tvayA bhUShanti vedhasaH .
     4 2 1 14 02c  tava shravA.NsyupamAnyukthya suteShvindra girvaNaH .. 814

     4 2 1 15 01a  yaste mado vareNyastenA pavasvAndhasA .
     4 2 1 15 01c  devAvIraghasha.NsahA .. 815
     4 2 1 15 02a  jaghnirvR^itramamitriya.N sasnirvAjaM divedive .
     4 2 1 15 02c  goShAtirashvasA asi .. 816
     4 2 1 15 03a  sammishlo aruSho bhuvaH sUpasthAbhirna dhenubhi .
     4 2 1 15 03c  sIdaM chchhyeno na yonimA .. 817

     4 2 1 16 01a  ayaM pUShA rayirbhagaH somaH punAno arShati .
     4 2 1 16 01c  patirvishvasya bhUmano vyakhyadrodasI ubhe .. 818
     4 2 1 16 02a  samu priyA anUShata gAvo madAya ghR^iShvayaH .
     4 2 1 16 02c  somAsaH kR^iNvate pathaH pavamAnAsa indavaH .. 819
     4 2 1 16 03a  ya ojiShThastamA bhara pavamAna shravAyyam .
     4 2 1 16 03c  yaH pa~ncha charShaNIrabhi rayiM yena vanAmahe .. 820

     4 2 1 17 01a  vR^iShA matInAM pavate vichakShaNaH somo ahnAM pratarItoShasAM divaH .
     4 2 1 17 01c  prANA sindhUnAM kalashA.N achikradadindrasya hArdyAvishanmanIShibhiH .. 821
     4 2 1 17 02a  manIShibhiH pavate pUrvyaH kavirnR^ibhiryataH pari koshA.N asiShyadat .
     4 2 1 17 02c  tritasya nAma janayanmadhu kSharannindrasya vAyU.N sakhyAya vardhayan .. 822
     4 2 1 17 03a  ayaM punAna uShaso arochayadaya.N sindhubhyo abhavadu lokakR^it .
     4 2 1 17 03c  ayaM triH sapta duduhAna Ashira.N somo hR^ide pavate chAru matsaraH .. 823

     4 2 1 18 01a  evA hyasi vIrayurevA shUra uta sthirah .
     4 2 1 18 01c  evA te rAdhyaM manaH .. 824
     4 2 1 18 02a  evA rAtistuvImagha vishvebhirdhAyi dhAtR^ibhiH .
     4 2 1 18 02c  adhA chidindra naH sachA .. 825
     4 2 1 18 03a  mo Shu brahmeva tadindrayurbhuvo vAjAnAM pate .
     4 2 1 18 03c  matsvA sutasya gomataH .. 826

     4 2 1 19 01a  indraM vishvA avIvR^idhantsamudravyachasaM giraH .
     4 2 1 19 01c  rathItama.N rathInAM vAjAnA.N satpatiM patim .. 827
     4 2 1 19 02a  sakhye ta indra vAjino mA bhema shavasaspate .
     4 2 1 19 02c  tvAmabhi pra nonumo jetAramaparAjitam .. 828
     4 2 1 19 03a  pUrvIrindrasya rAtayo na vi dasyantyUtayaH .
     4 2 1 19 03c  yadA vAjasya gomata stotR^ibhyo ma.Nhate magham .. 829

      dvitIya prapAThakaH .  dvitIyo.ardhaH
     4 2 2 01 01a  eta asR^igramindavastiraH pavitramAshavaH .
     4 2 2 01 01c  vishvAnyabhi saubhagA .. 830
     4 2 2 01 02a  vighnanto duritA puru sugA tokAya vAjinaH .
     4 2 2 01 02c  tmanA kR^iNvanto arvataH .. 831
     4 2 2 01 03a  kR^iNvanto varivo gave.abhyarShanti suShTutim .
     4 2 2 01 03c  iDAmasmabhya.N saMyatam .. 832

     4 2 2 02 01a  rAjA medhAbhirIyate pavamAno manAvadhi .
     4 2 2 02 01c  antarikSheNa yAtave .. 833
     4 2 2 02 02a  A naH soma saho juvo rUpaM na varchase bhara .
     4 2 2 02 02c  suShvANo devavItaye .. 834
     4 2 2 02 03a  A na indo shatagvinaM gavAM poSha.N svashvyam .
     4 2 2 02 03c  vahA bhagattimUtaye .. 835

     4 2 2 03 01a  taM tvA nR^imNAni bibhrata.N sadhastheShu maho divaH .
     4 2 2 03 01c  chAru.N sukR^ityayemahe .. 836
     4 2 2 03 02a  saMvR^iktadhR^iShNumukthyaM mahAmahivrataM madam .
     4 2 2 03 02c  shataM puro rurukShaNim .. 837
     4 2 2 03 03a  atastvA rayirabhyayadrAjAna.N sukrato divaH .
     4 2 2 03 03c  suparNo avyathI bharat .. 838
     4 2 2 03 04a  adhA hinvAna indriyaM jyAyo mahitvamAnashe .
     4 2 2 03 04c  abhiShTikR^idvicharShaNiH .. 839
     4 2 2 03 05a  vishvasmA itsvardR^ishe sAdhAraNa.N rajasturam .
     4 2 2 03 05c  gopAmR^itasya virbharat .. 840

     4 2 2 04 01a  iShe pavasva dhArayA mR^ijyamAno manIShibhiH .
     4 2 2 04 01c  indo ruchAbhi gA ihi .. 841
     4 2 2 04 02a  punAno varivaskR^idhyUrjaM janAya girvaNaH .
     4 2 2 04 02c  hare sR^ijAna Ashiram .. 842
     4 2 2 04 03a  punAno devavItaya indrasya yAhi niShkR^itam .
     4 2 2 04 03c  dyutAno vAjibhirhitaH .. 843

     4 2 2 05 01a  agninAgniH samidhyate kavirgR^ihapatiryuvA .
     4 2 2 05 01c  havyavADjuhvAsyaH .. 844
     4 2 2 05 02a  yastvAmagne haviShpatirdUtaM deva saparyati .
     4 2 2 05 02c  tasya sma prAvitA bhava .. 845
     4 2 2 05 03a  yo agniM devavItaye haviShmA.N AvivAsati .
     4 2 2 05 03c  tasmai pAvaka mR^iDaya .. 846

     4 2 2 06 01a  mitra.N huve pUtadakShaM varuNaM cha rishAdasam .
     4 2 2 06 01c  dhiyaM ghR^itAchI.N sAdhantA .. 847
     4 2 2 06 02a  R^itena mitrAvaruNAvR^itAvR^idhAvR^itaspR^ishA .
     4 2 2 06 02c  kratuM bR^ihantamAshAthe .. 848
     4 2 2 06 03a  kavI no mitrAvaruNA tuvijAtA urukShayA .
     4 2 2 06 03c  dakShaM dadhAte apasam .. 849

     4 2 2 07 01a  indreNa sa.N hi dR^ikShase saMjagmAno abibhyuShA .
     4 2 2 07 01c  mandU samAnavarchchasA .. 850
     4 2 2 07 02a  Adaha svadhAmanu punargarbhatvamerire .
     4 2 2 07 02c  dadhAnA nAma yaj~niyam .. 851
     4 2 2 07 03a  vIDu chidArujatnubhirguhA chidindra vahnibhiH .
     4 2 2 07 03c  avinda usriyA anu .. 852

     4 2 2 08 01a  tA huve yayoridaM papne vishvaM purA kR^itam .
     4 2 2 08 01c  indrAgnI na mardhataH .. 853
     4 2 2 08 02a  ugrA vighaninA mR^idha indrAgnI havAmahe .
     4 2 2 08 02c  tA no mR^iDAta IdR^ishe .. 854
     4 2 2 08 03a  hatho vR^itrANyAryA hatho dAsAni satpatI .
     4 2 2 08 03c  hatho vishvA apa dviShaH .. 855

     4 2 2 09 01a  abhi somAsa AyavaH pavante madyaM madam .
     4 2 2 09 01c  samudrasyAdhi viShTape manIShiNo matsarAso madachyutaH .. 856
     4 2 2 09 02a  taratsamudraM pavamAna UrmiNA rAjA deva R^itaM bR^ihat .
     4 2 2 09 02c  arShA mitrasya varuNasya dharmaNA pra hinvAna R^itaM bR^ihat .. 857
     4 2 2 09 03a  nR^ibhiryemANo haryato vichakShaNo rAjA devaH samudryaH .. 858

     4 2 2 10 01a  tisro vAcha Irayati pra vahnirR^itasya dhItiM brahmaNo manIShAm .
     4 2 2 10 01c  gAvo yanti gopatiM pR^ichchhamAnAH somaM yanti matayo vAvashAnAH .. 859
     4 2 2 10 02a  somaM gAvo dhenavo vAvashAnAH somaM viprA matibhiH pR^ichchhamAnAH .
     4 2 2 10 02c  somaH suta R^ichyate pUyamAnaH some arkAstriShTubhaH saM navante .. 860
     4 2 2 10 03a  evA naH soma pariShichyamAna A pavasva pUyamAnaH svasti .
     4 2 2 10 03c  indramA visha bR^ihatA madena vardhayA vAchaM janayA purandhim .. 861

     4 2 2 11 01a  yaddyAva indra te shata.NshataM bhUmIruta syuH .
     4 2 2 11 01c  na tvA vajrintsahasra.N suryA anu na jAtamaShTa rodasI .. 862
     4 2 2 11 02a  A paprAtha mahinA vR^iShNyA vR^iShanvishvA shaviShTha shavasA .
     4 2 2 11 02c  asmA.N ava maghavangomati vraje vajri~nchitrAbhirUtibhiH .. 863

     4 2 2 12 01a  vayaM gha tvA sutAvanta Apo na vR^iktabarhiShaH .
     4 2 2 12 01c  pavitrasya prasravaNeShu vR^itrahanpari stotAra Asate .. 864
     4 2 2 12 02a  svaranti tvA sute naro vaso nireka ukthinaH .
     4 2 2 12 02c  kadA sutaM tR^iShANa oka A gama indra svabdIva va.NsagaH .. 865
     4 2 2 12 03a  kaNvebhirdhR^iShNavA dhR^iShadvAjaM darShi sahasriNam .
     4 2 2 12 03c  pisha~NgarUpaM maghavanvicharShaNe makShU gomantamImahe .. 866

     4 2 2 13 01a  taraNiritsiShAsati vAjaM purandhyA yujA .
     4 2 2 13 01c  A va indraM puruhUtaM name girA nemiM taShTeva sudruvam .. 867
     4 2 2 13 02a  na duShTutirdraviNodeShu shasyate na sredhanta.N rayirnashat .
     4 2 2 13 02c  sushaktirinmaghavaM tubhyaM mAvate deShNaM yatpArye divi .. 868

     4 2 2 14 01a  tisro vAcha udIrate gAvo mimanti dhenavaH .
     4 2 2 14 01c  harireti kanikradat .. 869
     4 2 2 14 02a  abhi brahmIranUShata yahvIrR^itasya mAtaraH .
     4 2 2 14 02c  marjayantIrdivaH shishum .. 870
     4 2 2 14 03a  rAyaH samudrA.Nshchaturo.asmabhya.N soma vishvataH .
     4 2 2 14 03c  A pavasva sahasriNaH .. 871

     4 2 2 15 01a  sutAso madhumattamAH somA indrAya mandinaH .
     4 2 2 15 01c  pavitravanto akSharaM devAngachchhantu vo madAH .. 872
     4 2 2 15 02a  indurindrAya pavata iti devAso abruvan .
     4 2 2 15 02c  vAchaspatirmakhasyate vishvasyeshAna ojasAH .. 873
     4 2 2 15 03a  sahasradhAraH pavate samudro vAchamI~NkhayaH .
     4 2 2 15 03c  somaspatI rayINA.N sakhendrasya divedive .. 874

     4 2 2 16 01a  pavitraM te vitataM brahmaNaspate prabhurgAtrANi paryeShi vishvataH .
     4 2 2 16 01c  ataptatanUrna tadAmo ashnute shR^itAsa idvahantaH saM tadAshata .. 875
     4 2 2 16 02a  tapoShpavitraM vitataM divaspade.archanto asya tantavo vyasthiran .
     4 2 2 16 02c  avantyasya pavItAramAshavo divaH pR^iShThamadhi rohanti tejasA .. 876
     4 2 2 16 03a  arUruchaduShasaH pR^ishniragriya ukShA mimeti bhuvaneShu vAjayuH .
     4 2 2 16 03c  mAyAvino mamire asya mAyayA nR^ichakShasaH pitaro garbhamA dadhuH .. 877

     4 2 2 17 01a  pra ma.NhiShThAya gAyata R^itAvne bR^ihate shukrashochiShe .
     4 2 2 17 01c  upastutAso agnaye .. 878
     4 2 2 17 02a  A va.Nsate maghavA vIravadyashaH samiddho dyumnyAhutaH .
     4 2 2 17 02c  kuvinno asya sumatirbhavIyasyachchhA vAjebhirAgamat .. 879

     4 2 2 18 01a  taM te madaM gR^iNImasi vR^iShaNaM pR^ikShu sAsahim .
     4 2 2 18 01c  u lokakR^itnumadrivo harishriyam .. 880
     4 2 2 18 02a  yena jyotI.NShyAyave manave cha viveditha .
     4 2 2 18 02c  mandAno asya barhiSho vi rAjasi .. 881
     4 2 2 18 03a  tadadyA chitta ukthino.anu ShTuvanti pUrvathA .
     4 2 2 18 03c  vR^iShapatnIrapo jayA divedive .. 882

     4 2 2 19 01a  shrudhI havaM tirashchyA indra yastvA saparyati .
     4 2 2 19 01c  suvIryasya gomato rAyaspUrdhi mahA.N asi .. 883
     4 2 2 19 02a  yasta indra navIyasIM giraM mandrAmajIjanat .
     4 2 2 19 02c  chikitvinmanasaM dhiyaM pratnAmR^itasya pipyuShIm .. 884
     4 2 2 19 03a  tamu ShTavAma yaM gira indramukthAni vAvR^idhuH .
     4 2 2 19 03c  purUNyasya nau.NsyA siShAsanto vanAmahe .. 885

      tR^itIya prapAThakaH .  prathamo.ardhaH
     4 3 1 01 01a  pra ta AshvinIH pavamAna dhenavo divyA asR^igranpayasA dharImaNi .
     4 3 1 01 01c  prAntarikShAtsthAvirIste asR^ikShata ye tvA mR^ijantyR^iShiShANa vedhasaH .. 886
     4 3 1 01 02a  ubhayataH pavamAnasya rashmayo dhruvasya sataH pari yanti ketavaH .
     4 3 1 01 02c  yadI pavitre adhi mR^ijyate hariH sattA ni yonau kalasheShu sIdati .. 887
     4 3 1 01 03a  vishvA dhAmAni vishvachakSha R^ibhvasaH prabhoShTe sataH pari yanti ketavaH .
     4 3 1 01 03c  vyAnashI pavase soma dharmaNA patirvishvasya bhuvanasya rAjasi .. 888

     4 3 1 02 01a  pavamAno ajIjanaddivashchitraM na tanyatum .
     4 3 1 02 01c  jyotirvaishvAnaraM bR^ihat .. 889
     4 3 1 02 02a  pavamAna rasastava mado rAjannaduchchhunaH .
     4 3 1 02 02c  vi vAramavyamarShati .. 890
     4 3 1 02 03a  pavamAnasya te raso dakSho vi rAjati dyumAn .
     4 3 1 02 03c  jyotirvishva.N svardR^ishe .. 891

     4 3 1 03 01a  pra yadgAvo na bhUrNayastveShA ayAso akramuH .
     4 3 1 03 01c  ghnantaH kR^iShNAmapa tvacham .. 892
     4 3 1 03 02a  suvitasya manAmahe.ati setuM durAyyam .
     4 3 1 03 02c  sAhyAma dasyumavratam .. 893
     4 3 1 03 03a  shR^iNve vR^iShTeriva svanaH pavamAnasya shuShmiNaH .
     4 3 1 03 03c  charanti vidyuto divi .. 894
     4 3 1 03 04a  A pavasva mahImiShaM gomadindo hiraNyavat .
     4 3 1 03 04c  ashvavatsoma vIravat .. 895
     4 3 1 03 05a  pavasva vishvacharShaNa A mahI rodasI pR^iNa .
     4 3 1 03 05c  uShAH sUryo na rashmibhiH .. 896
     4 3 1 03 06a  pari naH sharmayantyA dhArayA soma vishvataH .
     4 3 1 03 06c  sarA raseva viShTapam .. 897

     4 3 1 04 01a  AshurarSha bR^ihanmate pari priyeNa dhAmnA .
     4 3 1 04 01c  yatra devA iti bruvan .. 898
     4 3 1 04 02a  pariShkR^iNvannaniShkR^itaM janAya yAtayanniShaH .
     4 3 1 04 02c  vR^iShTiM divaH pari srava .. 899
     4 3 1 04 03a  aya.N sa yo divaspari raghuyAmA pavitra A .
     4 3 1 04 03c  sindhorUrmA vyakSharat .. 900
     4 3 1 04 04a  suta eti pavitra A tviShiM dadhAna ojasA .
     4 3 1 04 04c  vichakShANo virochayan .. 901
     4 3 1 04 05a  AvivAsanparAvato atho arvAvataH sutaH .
     4 3 1 04 05c  indrAya sichyate madhu .. 902
     4 3 1 04 00a  samIchInA anUShata hari.N hinvantyadribhiH .
     4 3 1 04 00c  indumindrAya pItaye .. 903

     4 3 1 05 01a  hinvanti sUramusrayaH svasAro jAmayaspatim .
     4 3 1 05 01c  mahAminduM mahIyuvaH .. 904
     4 3 1 05 02a  pavamAna ruchAruchA devo devebhyaH sutaH .
     4 3 1 05 02c  vishvA vasUnyA visha .. 905
     4 3 1 05 03a  A pavamAna suShTutiM vR^iShTiM devebhyo duvaH .
     4 3 1 05 03c  iShe pavasva saMyatam .. 906

     4 3 1 06 01a  janasya gopA ajaniShTa jAgR^iviragniH sudakShaH suvitAya navyase .
     4 3 1 06 01c  ghR^itapratIko bR^ihatA divispR^iShA dyumadvi bhAti bharatebhyaH shuchiH .. 907
     4 3 1 06 02a  tvAmagne a~Ngiraso guhA hitamanvavinda~nchhishriyANaM vanevane .
     4 3 1 06 02c  sa jAyase mathyamAnaH saho mahatvAmAhuH sahasasputrama~NgiraH .. 908
     4 3 1 06 03a  yaj~nasya ketuM prathamaM purohitamagniM narastriShadhasthe samindhate .
     4 3 1 06 03c  indreNa devaiH saratha.N sa barhiShi sIdanni hotA yajathAya sukratuH .. 909

     4 3 1 07 01a  ayaM vAM mitrAvaruNA sutaH soma R^itAvR^idhA .
     4 3 1 07 01c  mamediha shruta.N havam .. 910
     4 3 1 07 02a  rAjAnAvanabhidruhA dhruve sadasyuttame .
     4 3 1 07 02c  sahasrasthUNa AshAte .. 911
     4 3 1 07 03a  tA samrAjA ghR^itAsutI AdityA dAnunaspatI .
     4 3 1 07 03c  sachete anavahvaram .. 912

     4 3 1 08 01a  indro dadhIcho asthabhirvR^itrANyapratiShkutaH .
     4 3 1 08 01c  jaghAna navatIrnava .. 913
     4 3 1 08 02a  ichchhannashvasya yachchhiraH parvateShvapashritam .
     4 3 1 08 02c  tadvidachchharyaNAvati .. 914
     4 3 1 08 03a  atrAha goramanvata nAma tvaShTurapIchyam .
     4 3 1 08 03c  itthA chandramaso gR^ihe .. 915

     4 3 1 09 01a  iyaM vAmasya manmana indrAgnI pUrvyastutiH .
     4 3 1 09 01c  abhrAdvR^iShTirivAjani .. 916
     4 3 1 09 02a  shR^iNutaM jariturhavamindrAgnI vanataM giraH .
     4 3 1 09 02c  IshAnA pipyataM dhiyaH .. 917
     4 3 1 09 03a  mA pApatvAya no narendrAgnI mAbhishastaye .
     4 3 1 09 03c  mA no rIradhataM nide .. 918

     4 3 1 10 01a  pavasva dakShasAdhano devebhyaH pItaye hare .
     4 3 1 10 01c  marudbhyo vAyave madaH .. 919
     4 3 1 10 02a  saM devaiH shobhate vR^iShA kaviryonAvadhi priyaH .
     4 3 1 10 02c  pavamAno adAbhyaH .. 920
     4 3 1 10 03a  pavamAna dhiyA hito3.abhi yoniM kanikradat .
     4 3 1 10 03c  dharmaNA vAyumAruhaH .. 921

     4 3 1 11 01a  tavAha.N soma rAraNa sakhya indo divedive .
     4 3 1 11 01c  purUNi babhro ni charanti mAmava paridhI.N rati tA.Nihi .. 922
     4 3 1 11 02a  tavAhaM naktamuta soma te divA duhAno babhra Udhani .
     4 3 1 11 02c  ghR^iNA tapantamati sUryaM paraH shakunA iva paptima .. 923

     4 3 1 12 01a  punAno akramIdabhi vishvA mR^idho vicharShaNiH .
     4 3 1 12 01c  shumbhanti vipraM dhItibhiH .. 924
     4 3 1 12 02a  A yonimaruNo ruhadgamadindraM vR^iShA sutam .
     4 3 1 12 02c  dhruve sadasi sIdatu .. 925
     4 3 1 12 03a  nU no rayiM mahAmindo.asmabhya.N soma vishvataH .
     4 3 1 12 03c  A pavasva sahasriNam .. 926

     4 3 1 13 01a  pibA somamindra madantu tvA yaM te suShAva haryashvAdriH .
     4 3 1 13 01c  soturbAhubhyA.N suyato nArvA .. 927
     4 3 1 13 02a  yaste mado yujyashchArurasti yena vR^itrANi haryashva ha.Nsi .
     4 3 1 13 02c  sa tvAmindra prabhUvaso mamattu .. 928
     4 3 1 13 03a  bodhA su me maghavanvAchamemAM yAM te vasiShTho archati prashastim .
     4 3 1 13 03c  imA brahma sadhamAde juShasva .. 929

     4 3 1 14 01a  vishvAH pR^itanA abhibhUtaraM naraH sajUstatakShurindraM jajanushcha rAjase .
     4 3 1 14 01c  kratve vare sthemanyAmurImutogramojiShThaM tarasaM tarasvinam .. 930
     4 3 1 14 02a  nemiM namanti chakShasA meShaM viprA abhisvare .
     4 3 1 14 02c  sudItayo vo adruho.api karNe tarasvinaH samR^ikvabhiH .. 931
     4 3 1 14 03a  samu rebhaso asvarannindra.N somasya pItaye .
     4 3 1 14 03c  svaHpatiryadI vR^idhe dhR^itavrato hyojasA samUtibhiH .. 932

     4 3 1 15 01a  yo rAjA charShaNInAM yAtA rathebhiradhriguH .
     4 3 1 15 01c  vishvAsAM tarutA pR^itanAnAM jyeShThaM yo vR^itrahA gR^iNe .. 933
     4 3 1 15 02a  indraM ta.N shumbhya puruhanmannavase yasya dvitA vidharttari .
     4 3 1 15 02c  hastena vajraH prati dhAyi darshato mahAM devo na sUryaH .. 934

     4 3 1 16 01a  pari priyA divaH kavirvayA.Nsi naptyorhitaH .
     4 3 1 16 01c  svAnairyAti kavikratuH .. 935
     4 3 1 16 02a  sa sUnurmAtarA shuchirjAto jAte arochayat .
     4 3 1 16 02c  mahAnmahI R^itAvR^idhA .. 936
     4 3 1 16 03a  prapra kShayAya panyase janAya juShTo adruhaH .
     4 3 1 16 03c  vItyarSha paniShTaye .. 937

     4 3 1 17 01a  tva.N hyA3.N~Nga daivyA pavamAna janimAni dyumattamaH .
     4 3 1 17 01c  amR^itatvAya ghoShayan .. 938
     4 3 1 17 02a  yenA navagvo dadhya~N~NaporNute yena viprAsa Apire .
     4 3 1 17 02c  devAnA.N sumne amR^itasya chAruNo yena shravA.NsyAshata .. 939

     4 3 1 18 01a  somaH punAna UrmiNAvyaM vAraM vi dhAvati .
     4 3 1 18 01c  agre vAchaH pavamAnaH kanikradat .. 940
     4 3 1 18 02a  dhIbhirmR^ijanti vAjinaM vane krIDantamatyavim .
     4 3 1 18 02c  abhi tripR^iShThaM matayaH samasvaran .. 941
     4 3 1 18 03a  asarji kalashA.N abhi mIDhvAntsaptirna vAjayuH .
     4 3 1 18 03c  punAno vAchaM janayannasiShyadat .. 942

     4 3 1 19 01a  somaH pavate janitA matInAM janitA divo janitA pR^ithivyAH .
     4 3 1 19 01c  janitAgnerjanitA sUryasya janitendrasya janitota viShNoH .. 943
     4 3 1 19 02a  brahmA devAnAM padavIH kavInAM R^iShirviprANAM mahiShomR^igANAm .
     4 3 1 19 02c  shyeno gR^idhrANA.N svadhitirvanAnA.N somaH pavitramatyeti rebhan .. 944
     4 3 1 19 03a  prAvIvipadvAcha UrmiM na sindhurgira stomAnpavamAno manIShAH .
     4 3 1 19 03c  antaH pashyanvR^ijanemAvarANyA tiShThati vR^iShabho goShu jAnan .. 945

     4 3 1 20 01a  agniM vo vR^idhantamadhvarANAM purUtamam .
     4 3 1 20 01c  achchhA naptre sahasvate .. 946
     4 3 1 20 02a  ayaM yathA na AbhuvattvaShTA rUpeva takShyA .
     4 3 1 20 02c  asya kratvA yashasvataH .. 947
     4 3 1 20 03a  ayaM vishvA abhi shriyo.agnirdeveShu patyate .
     4 3 1 20 03c  A vAjairupa no gamat .. 948

     4 3 1 21 01a  imamindra sutaM piba jyeShThamamartyaM madam .
     4 3 1 21 01c  shukrasya tvAbhyakSharandhArA R^itasya sAdane .. 949
     4 3 1 21 02a  na kiShTvadrathItaro harI yadindra yachchhase .
     4 3 1 21 02c  na kiShTvAnu majmanA na kiH svashva Anashe .. 950
     4 3 1 21 03a  indrAya nUnamarchatokthAni cha bravItana .
     4 3 1 21 03c  sutA amatsurindavo jyeShThaM namasyatA sahaH .. 951

     4 3 1 22 01a  indra juShasva pra vahA yAhi shUra hariha .
     4 3 1 22 01c  pibA sutasya matirna madhoshchakAnashchArurmadAya .. 952
     4 3 1 22 02a  indra jaTharaM navyaM na pR^iNasva madhordivo na .
     4 3 1 22 02c  asya sutasya svA3rnopa tvA madAH suvAcho asthuH .. 953
     4 3 1 22 03a  indrasturAShANmitro na jaghAna vR^itraM yatirna .
     4 3 1 22 03c  bibheda valaM bhR^igurna sasAhe shatrUnmade somasya .. 954

      tR^itIya prapAThakaH .  dvitIyo.ardhaH
     4 3 2 01 01a  govitpavasva vasuviddhiraNyavidretodhA indo bhuvaneShvarpitaH .
     4 3 2 01 01c  tva.N suvIro asi soma vishvavittaM tvA nara upa girema Asate .. 955
     4 3 2 01 02a  tvaM nR^ichakShA asi soma vishvataH pavamAna vR^iShabha tA vi dhAvasi .
     4 3 2 01 02c  sa naH pavasva vasumaddhiraNyavadvaya.N syAma bhuvaneShu jIvase .. 956
     4 3 2 01 03a  IshAna imA bhuvanAni Iyase yujAna indo haritaH suparNyaH .
     4 3 2 01 03c  tAste kSharantu madhumadghR^itaM payastava vrate soma tiShThantu kR^iShTayaH .. 957

     4 3 2 02 01a  pavamAnasya vishvavitpra te sargA asR^ikShata .
     4 3 2 02 01c  sUryasyeva na rashmayaH .. 958
     4 3 2 02 02a  ketuM kR^iNvaM divaspari vishvA rUpAbhyarShasi .
     4 3 2 02 02c  samudraH soma pinvase .. 959
     4 3 2 02 03a  jaj~nAno vAchamiShyasi pavamAna vidharmaNi .
     4 3 2 02 03c  krandaM devo na sUryaH .. 960

     4 3 2 03 01a  pra somAso adhanviShuH pavamAnAsa indavaH .
     4 3 2 03 01c  shrINAnA apsu vR^i~njate .. 961
     4 3 2 03 02a  abhi gAvo adhanviShurApo na pravatA yatIH .
     4 3 2 03 02c  punAnA indramAshata .. 962
     4 3 2 03 03a  pra pavamAna dhanvasi somendrAya mAdanaH .
     4 3 2 03 03c  nR^ibhiryato vi nIyase .. 963
     4 3 2 03 04a  indo yadadribhiH sutaH pavitraM paridIyase .
     4 3 2 03 04c  aramindrasya dhAmne .. 964
     4 3 2 03 05a  tva.N soma nR^imAdanaH pavasva charShaNIdhR^itiH .
     4 3 2 03 05c  sasniryo anumAdyaH .. 965
     4 3 2 03 06a  pavasva vR^itrahantama ukthebhiranumAdyaH .
     4 3 2 03 06c  shuchiH pAvako adbhutaH .. 966
     4 3 2 03 07a  shuchiH pAvaka uchyate somaH sutaH sa madhumAn .
     4 3 2 03 07c  devAvIraghasha.NsahA .. 967

     4 3 2 04 01a  pra kavirdevavItaye.avyA vArebhiravyata .
     4 3 2 04 01c  sAhvAnvishvA abhi spR^idhaH .. 968
     4 3 2 04 02a  sa hi ShmA jaritR^ibhya A vAjaM gomantaminvati .
     4 3 2 04 02c  pavamAnaH sahasriNam .. 969
     4 3 2 04 03a  pari vishvAni chetasA mR^ijyase pavase matI .
     4 3 2 04 03c  sa naH soma shravo vidaH .. 970
     4 3 2 04 04a  abhyarSha bR^ihadyasho maghavadbhyo dhruva.N rayim .
     4 3 2 04 04c  iSha.N stotR^ibhya A bhara .. 971
     4 3 2 04 05a  tva.N rAjeva suvrato giraH somAviveshitha .
     4 3 2 04 05c  punAno vahne adbhuta .. 972
     4 3 2 04 06a  sa vahnirapsu duShTaro mR^ijyamAno gabhastyoH .
     4 3 2 04 06c  somashchamUShu sIdati .. 973
     4 3 2 04 07a  krIDurmakho na ma.NhayuH pavitra.N soma gachchhasi .
     4 3 2 04 07c  dadhatstotre suvIryam .. 974

     4 3 2 05 01a  yavaMyavaM no andhasA puShTaMpuShTaM pari srava .
     4 3 2 05 01c  vishvA cha soma saubhagA .. 975
     4 3 2 05 02a  indo yathA tava stavo yathA te jAtamandhasaH .
     4 3 2 05 02c  ni barhiShi priye sadaH .. 976
     4 3 2 05 03a  uta no govidashvavitpavasva somAndhasA .
     4 3 2 05 03c  makShUtamebhirahabhiH .. 977
     4 3 2 05 04a  yo jinAti na jIyate hanti shatrumabhItya .
     4 3 2 05 04c  sa pavasva sahasrajit .. 978

     4 3 2 06 01a  yAste dhArA madhushchuto.asR^igraminda Utaye .
     4 3 2 06 01c  tAbhiH pavitramAsadaH .. 979
     4 3 2 06 02a  so arShendrAya pItaye tiro vArANyavyayA .
     4 3 2 06 02c  sIdannR^itasya yonimA .. 980
     4 3 2 06 03a  tva.N soma pari srava svAdiShTho a~NgirobhyaH .
     4 3 2 06 03c  varivoviddhR^itaM payaH .. 981

     4 3 2 07 01a  tava shriyo varShyasyeva vidyutogneshchikitra uShasAmivetayaH .
     4 3 2 07 01c  yadoShadhIrabhisR^iShTo vanAni cha pari svayaM chinuShe annamAsani .. 982
     4 3 2 07 02a  vAtopajUta iShito vashA.N anu tR^iShu yadannA veviShadvitiShThase .
     4 3 2 07 02c  A te yatante rathyo3 yathA pR^ithakshardhA.Nsyagne ajarasya dhakShataH .. 983
     4 3 2 07 03a  medhAkAraM vidathasya prasAdhanamagni.N hotAraM paribhUtaraM matim .
     4 3 2 07 03c  tvAmarbhasya haviShaH samAnamittavAM maho vR^iNate nAnyaM tvat .. 984

     4 3 2 08 01a  purUruNA chiddhyastyavo nUnaM vAM varuNa .
     4 3 2 08 01c  mitra va.Nsi vA.N sumatim .. 985
     4 3 2 08 02a  tA vA.N samyagadruhvANeShamashyAma dhAma cha .
     4 3 2 08 02c  vayaM vAM mitrA syAma .. 986
     4 3 2 08 03a  pAtaM no mitrA pAyubhiruta trAyethA.N sutrAtrA .
     4 3 2 08 03c  sAhyAma dasyUM tanUbhiH .. 987

     4 3 2 09 01a  uttiShThannojasA saha pItvA shipre avepayaH .
     4 3 2 09 01c  somamindra chamUsutam .. 988
     4 3 2 09 02a  anu tvA rodasI ubhe spardhamAnamadadetAm .
     4 3 2 09 02c  indra yaddasyuhAbhavaH .. 989
     4 3 2 09 03a  vAchamaShTApadImahaM navasraktimR^itAvR^idham .
     4 3 2 09 03c  indrAtparitanvaM mame .. 990

     4 3 2 10 01a  indrAgnI yuvAmime3.abhi stomA anUShata .
     4 3 2 10 01c  pibata.N shambhuvA sutam .. 991
     4 3 2 10 02a  yA vA.N santi puruspR^iho niyuto dAshuShe narA .
     4 3 2 10 02c  indrAgnI tAbhirA gatam .. 992
     4 3 2 10 03a  tAbhirA gachchhataM naropeda.N savana.N sutam .
     4 3 2 10 03c  indrAgnI somapItaye .. 993

     4 3 2 11 01a  arShA soma dyumattamo.abhi droNAni roruvat .
     4 3 2 11 01c  sIdanyonau yoneShvA .. 994
     4 3 2 11 02a  apsA indrAya vAyave varuNAya marudbhyaH .
     4 3 2 11 02c  somA arShantu viShNave .. 995
     4 3 2 11 03a  iShaM tokAya no dadhadasmabhya.N soma vishvataH .
     4 3 2 11 03c  A pavasva sahasriNam .. 996

     4 3 2 12 01a  soma u ShvANaH sotR^ibhiradhi ShNubhiravInAm .
     4 3 2 12 01c  ashvayeva haritA yAti dhArayA mandrayA yAti dhArayA .. 997
     4 3 2 12 02a  anUpe gomAngobhirakShAH somo dugdhAbhirakShAH .
     4 3 2 12 02c  samudraM na saMvaraNAnyagmanmandI madAya toshate .. 998

     4 3 2 13 01a  yatsoma chitramukthyaM divyaM pArthivaM vasu .
     4 3 2 13 01c  tannaH punAna A bhara .. 999
     4 3 2 13 02a  vR^iShA punAna Ayu.NShi stanayannadhi barhiShi .
     4 3 2 13 02c  hariH sanyonimAsadaH .. 1000
     4 3 2 13 03a  yuva.N hi sthaH svaHpatI indrashcha soma gopatI .
     4 3 2 13 03c  IshAnA pipyataM dhiyaH .. 1001

     4 3 2 14 01a  indro madAya vAvR^idhe shavase vR^itrahA nR^ibhiH .
     4 3 2 14 01c  taminmahatsvAjiShUtimarbhe havAmahe sa vAjeShu pra no.aviShat .. 1002
     4 3 2 14 02a  asi hi vIra senyo.asi bhUri parAdadiH .
     4 3 2 14 02c  asi dabhrasya chidvR^idho yajamAnAya shikShasi sunvate bhUri te vasu .. 1003
     4 3 2 14 03a  yadudIrata Ajayo dhR^iShNave dhIyate dhanAm .
     4 3 2 14 03c  yu~NkShvA madachyutA harI kaM hanaH kaM vasau dadho.asmAM indra vasau dadhaH .. 1004

     4 3 2 15 01a  svAdoritthA viShUvato madhvaH pibanti gauryaH .
     4 3 2 15 01c  yA indreNa sayAvarIrvR^iShNA madanti shobhase vasvIranu svarAjyam .. 1005
     4 3 2 15 02a  tA asya pR^ishanAyuvaH soma.N shrINanti pR^ishnayaH .
     4 3 2 15 02c  priyA indrasya dhenavo vajra.N hinvanti sAyakaM vasvIranu svarAjyam .. 1006
     4 3 2 15 03a  tA asya namasA sahaH saparyanti prachetasaH .
     4 3 2 15 03c  vratAnyasya sashchire purUNi pUrvachittaye vasvIranu svarAjyam .. 1007

     4 3 2 16 01a  asAvya.NshurmadAyApsu dakSho giriShThAH .
     4 3 2 16 01c  shyeno na yonimAsadat .. 1008
     4 3 2 16 02a  shubhramandho devavAtamapsu dhautaM nR^ibhiH sutam .
     4 3 2 16 02c  svadanti gAvaH payobhiH .. 1009
     4 3 2 16 03a  AdImashvaM na hetAramashUshubhannamR^itAya .
     4 3 2 16 03c  madho rasa.N sadhamAde .. 1010

     4 3 2 17 01a  abhi dyubhnaM bR^ihadyasha iShaspate dIdihi deva devayum .
     4 3 2 17 01c  vi koshaM madhyamaM yuva .. 1011
     4 3 2 17 02a  A vachyasva sudakSha chamvoH suto vishAM vahnirna vishpatiH .
     4 3 2 17 02c  vR^iShTiM divaH pavasva rItimapo jinvangaviShTaye dhiyaH .. 1012

     4 3 2 18 01a  prANA shishurmahInA.N hinvannR^itasya dIdhitim .
     4 3 2 18 01c  vishvA pari priyA bhuvadadha dvitA .. 1013
     4 3 2 18 02a  upa tritasya pAShyo3rabhakta yadguhA padam .
     4 3 2 18 02c  yaj~nasya sapta dhAmabhiradha priyam .. 1014
     4 3 2 18 03a  trINi tritasya dhArayA pR^iShTeShvairayadrayim .
     4 3 2 18 03c  mimIte asya yojanA vi sukratuH .. 1015

     4 3 2 19 01a  pavasva vAjasAtaye pavitre dhArayA sutaH .
     4 3 2 19 01c  indrAya soma viShNave devebhyo madhumattaraH .. 1016
     4 3 2 19 02a  tvA.N rihanti dhItayo hariM pavitre adruhaH .
     4 3 2 19 02c  vatsaM jAtaM na mAtaraH pavamAna vidharmaNi .. 1017
     4 3 2 19 03a  tvaM dyAM cha mahivrata pR^ithivIM chAti jabhriShe .
     4 3 2 19 03c  prati drApimamu~nchathAH pavamAna mahitvanA .. 1018

     4 3 2 20 01a  indurvAjI pavate gonyoghA indre somaH saha invanmadAya .
     4 3 2 20 01c  hanti rakSho bAdhate paryarAtiM varivaskR^iNvanvR^ijanasya rAjA .. 1019
     4 3 2 20 02a  adha dhArayA madhvA pR^ichAnastiro roma pavate adridugdhaH .
     4 3 2 20 02c  indurindrasya sakhyaM juShANo devo devasya matsaro madAya .. 1020
     4 3 2 20 03a  abhi vratAni pavate punAno devo devAntsvena rasena pR^i~nchan .
     4 3 2 20 03c  indurdharmANyR^ituthA vasAno dasha kShipo avyata sAno avye .. 1021

     4 3 2 21 01a  A te agna idhImahi dyumantaM devAjaram .
     4 3 2 21 01c  yuddha syA te panIyasI samiddIdayati dyavISha.N stotR^ibhya A bhara .. 1022
     4 3 2 21 02a  A te agna R^ichA haviH shukrasya jyotiShaspate .
     4 3 2 21 02c  sushchandra dasma vishpate havyavATtubhya.N hUyata iSha.N stotR^ibhya A bhara .. 1023
     4 3 2 21 03a  obhe sushchandra vishpate darvI shrINISha Asani .
     4 3 2 21 03c  uto na utpupUryA uktheShu shavasaspata iSha.N stotR^ibhya A bhara .. 1024

     4 3 2 22 01a  indrAya sAma gAyata viprAya bR^ihate bR^ihat .
     4 3 2 22 01c  brahmAkR^ite vipashchite panasyave .. 1025
     4 3 2 22 02a  tvamindrAbhibhUrasi tva.N sUryamarochayaH .
     4 3 2 22 02c  vishvakarmA vishvadevo mahA.N asi .. 1026
     4 3 2 22 03a  vibhrAjaM jyotiShA tva3ragachchho rochanaM divaH .
     4 3 2 22 03c  devAsta indra sakhyAya yemire .. 1027

     4 3 2 23 01a  asAvi soma indra te shaviShTha dhR^iShNavA gahi .
     4 3 2 23 01c  A tvA pR^iNaktvindriya.N rajaH sUryo na rashmibhiH .. 1028
      4 3 2 23 02a  A tiShTha vR^itrahanrathaM yuktA te brahmaNA harI .
     4 3 2 23 02c  arvAchIna.N su te mano grAvA kR^iNotu vagnunA .. 1029
     4 3 2 23 03a  indramiddharI vahato.apratidhR^iShTashavasam .
     4 3 2 23 03c  R^iShINA.N suShTutIrupa yaj~naM cha mAnuShANAm .. 1030

      chaturtha prapAThakaH .  prathamo.ardhaH
     4 4 1 01 01a  jyotiryaj~nasya pavate madhu priyaM pitA devAnAM janitA vibhUvasuH .
     4 4 1 01 01c  dadhAti ratna.N svadhayorapIchyaM madintamo matsara indriyo rasaH .. 1031
     4 4 1 01 02a  abhikrandankalashaM vAjyarShati patirdivaH shatadhAro vichakShaNaH .
     4 4 1 01 02c  harirmitrasya sadaneShu sIdati marmR^ijAno.avibhiH sindhubhirvR^iShA .. 1032
     4 4 1 01 03a  agre sindhUnAM pavamAno arShatyagre vAcho agriyo goShu gachchhasi .
     4 4 1 01 03c  agre vAjasya bhajase mahaddhana.N svAyudhaH sotR^ibhiH soma sUyase .. 1033

     4 4 1 02 01a  asR^ikShata pra vAjino gavyA somAso ashvayA .
     4 4 1 02 01c  shukrAso vIrayAshavaH .. 1034
     4 4 1 02 02a  shumbhamAno R^itAyubhirmR^ijyamAnA gabhastyoH .
     rm 4 4 1 02 02c  pavante vAre avyaye .. 1035
     4 4 1 02 03a  te vishvA dAshuShe vasu somA divyAni pArthivA .
     4 4 1 02 03c  pavantAmAntarikShyA .. 1036

     4 4 1 03 01a  pavasva devavIrati pavitra.N soma ra.NhyA .
     4 4 1 03 01c  indramindo vR^iShA visha .. 1037
     4 4 1 03 02a  A vachyasva mahi psaro vR^iShendo dyumnavattamaH .
     4 4 1 03 02c  A yoniM dharNasiH sadaH .. 1038
     4 4 1 03 03a  adhukShata priyaM madhu dhArA sutasya vedhasaH .
     4 4 1 03 03c  apo vasiShTa sukratuH .. 1039
     4 4 1 03 04a  mahAntaM tvA mahIranvApo arShanti sindhavaH .
     4 4 1 03 04c  yadgobhirvAsayiShyase .. 1040
     4 4 1 03 05a  samudro apsu mAmR^ije viShTambho dharuNo divaH .
     4 4 1 03 05c  somaH pavitre asmayuH .. 1041
     4 4 1 03 06a  achikradadvR^iShA harirmahAnmitro na darshataH .
     4 4 1 03 06c  sa.N sUryeNa didyute .. 1042
     4 4 1 03 07a  girasta inda ojasA marmR^ijyante apasyuvaH .
     4 4 1 03 07c  yAbhirmadAya shumbhase .. 1043
     4 4 1 03 08a  taM tvA madAya ghR^iShvaya u lokakR^itnumImahe .
     4 4 1 03 08c  tava prashastaye mahe .. 1044
     4 4 1 03 09a  goShA indo nR^iShA asyashvasA vAjasA uta .
     4 4 1 03 09c  AtmA yaj~nasya pUrvyaH .. 1045
     4 4 1 03 10a  asmabhyamindavindriyaM madhoH pavasva dhArayA .
     4 4 1 03 10c  parjanyo vR^iShTimA.N iva .. 1046

     4 4 1 04 01a  sanA cha soma jeShi cha pavamAna mahi shravaH .
     4 4 1 04 01c  athA no vasyasaskR^idhi .. 1047
     4 4 1 04 02a  sanA jyotiH sanA svA3rvishvA cha soma saubhagA .
     4 4 1 04 02c  athA no vasyasaskR^idhi .. 1048
     4 4 1 04 03a  sanA dakShamuta kratumapa soma mR^idho jahi .
     4 4 1 04 03c  athA no vasyasaskR^idhi .. 1049
     4 4 1 04 04a  pavItAraH punItana somamindrAya pAtave .
     4 4 1 04 04c  athA no vasyasaskR^idhi .. 1050
     4 4 1 04 05a  tva.N sUrye na A bhaja tava kratvA tavotibhiH .
     4 4 1 04 05c  athA no vasyasaskR^idhi .. 1051
     4 4 1 04 06a  tava kratvA tavotibhirjyokpashyema sUryam .
     4 4 1 04 06c  athA no vasyasaskR^idhi .. 1052
     4 4 1 04 07a  abhyarSha svAyudha soma dvibarhasa.N rayim .
     4 4 1 04 07c  athA no vasyasaskR^idhi .. 1053
     4 4 1 04 08a  abhyA3rShAnapachyuto vAjintsamatsu sAsahiH .
     4 4 1 04 08c  athA no vasyasaskR^idhi .. 1054
     4 4 1 04 09a  tvAM yaj~nairavIvR^idhanpavamAna vidharmaNi .
     4 4 1 04 09c  athA no vasyasaskR^idhi .. 1055
     4 4 1 04 10a  rayiM nashchitramashvinamindo vishvAyumA bhara .
     4 4 1 04 10c  athA no vasyasaskR^idhi .. 1056

     4 4 1 05 01a  taratsa mandI dhAvati dhArA sutasyAndhasaH .
     4 4 1 05 01c  taratsa mandI dhAvati .. 1057
     4 4 1 05 02a  usrA veda vasUnAM marttasya devyavasaH .
     4 4 1 05 02c  taratsa mandI dhAvati .. 1058
     4 4 1 05 03a  dhvasrayoH puruShantyorA sahasrANi dadmahe .
     4 4 1 05 03c  taratsa mandI dhAvati .. 1059
     4 4 1 05 04a  A yayostri.NshataM tanA sahasrANi cha dadmahe .
     4 4 1 05 04c  taratsa mandI dhAvati .. 1060

     4 4 1 06 01a  ete somA asR^ikShata gR^iNAnAH shavase mahe .
     4 4 1 06 01c  madintamasya dhArayA .. 1061
     4 4 1 06 02a  abhi gavyAni vItaye nR^imNA punAno arShasi .
     4 4 1 06 02c  sanadvAjaH pari srava .. 1062
     4 4 1 06 03a  uta no gomatIriSho vishvA arSha pariShTubhaH .
     4 4 1 06 03c  gR^iNAno jamadagninA .. 1063

     4 4 1 07 01a  ima.N stomamarhate jAtavedase rathamiva saM mahemA manIShayA .
     4 4 1 07 01c  bhadrA hi naH pramatirasya sa.Nsadyagne sakhye mA riShAmA vayaM tava .. 1064
     4 4 1 07 02a  bharAmedhmaM kR^iNavAmA havI.NShi te chitayantaH parvaNAparvaNA vayam .
     4 4 1 07 02c  jIvAtave pratara.N sAdhayA dhiyo.agne sakhye ma riShAmA vayaM tava .. 1065
     4 4 1 07 03a  shakema tvA samidha.N sAdhayA dhiyastve devA haviradantyAhutam .
     4 4 1 07 03c  tvamAdityA.N A vaha tAnhyU3shmasyagne sakhye mA riShAmA vayaM tava .. 1066

     4 4 1 08 01a  prati vA.N sUra udite mitraM gR^iNIShe varuNam .
     4 4 1 08 01c  aryamaNa.N rishAdasam .. 1067
     4 4 1 08 02a  rAyA hiraNyayA matiriyamavR^ikAya shavase .
     4 4 1 08 02c  iyaM viprAmedhasAtaye .. 1068
     4 4 1 08 03a  te syAma deva varuNa te mitra sUribhiH saha .
     4 4 1 08 03c  iSha.N svashcha dhImahi .. 1069

     4 4 1 09 01a  bhindhi vishvA apa dviShaH pari bAdho jahI mR^idhaH .
     4 4 1 09 01c  vasu spArhaM tadA bhara .. 1070
     4 4 1 09 02a  yasya te vishvamAnuShagbhUrerdattasya vedati .
     4 4 1 09 02c  vasu spArhaM tadA bhara .. 1071
     4 4 1 09 03a  yadvIDAvindra yatsthire yatparshAne parAbhR^itam .
     4 4 1 09 03c  vasu spArhaM tadA bhara .. 1072

     4 4 1 10 01a  yaj~nasya hi stha R^itvijA sasnI vAjeShu karmasu .
     4 4 1 10 01c  indrAgnI tasya bodhatam .. 1073
     4 4 1 10 02a  toshAsA rathayAvAnA vR^itrahaNAparAjitA .
     4 4 1 10 02c  indrAgnI tasya bodhatam .. 1074
     4 4 1 10 03a  idaM vAM madiraM madhvadhukShannadribhirnaraH .
     4 4 1 10 03c  indrAgnI tasya bodhatam .. 1075

     4 4 1 11 01a  indrAyendo marutvate pavasva madhumattamaH .
     4 4 1 11 01c  arkasya yonimAsadam .. 1076
     4 4 1 11 02a  taM tvA viprA vachovidaH pariShkR^iNvanti dharNasim .
     4 4 1 11 02c  saM tvA mR^ijantyAyavaH .. 1077
     4 4 1 11 03a  rasaM te mitro aryamA pibantu varuNaH kave .
     4 4 1 11 03c  pavamAnasya marutaH .. 1078

     4 4 1 12 01a  mR^ijyamAnaH suhastya samudre vAchaminvasi .
     4 4 1 12 01c  rayiM pisha~NgaM bahulaM puruspR^ihaM pavamAnAbhyarShasi .. 1079
     4 4 1 12 02a  punAno vare pavamano avyaye vR^iSho achikradadvane .
     4 4 1 12 02c  devAnA.N soma pavamAna niShkR^itaM gobhira~njAno arShasi .. 1080

     4 4 1 13 01a  etamu tyaM dasha kShipo mR^ijanti sindhumAtaram .
     4 4 1 13 01c  samAdityebhirakhyata .. 1081
     4 4 1 13 02a  samindreNota vAyunA suta eti pavitra A .
     4 4 1 13 02c  sa.N sUryasya rashmibhiH .. 1082
     4 4 1 13 03a  sa no bhagAya vAyave pUShNe pavasva madhumAn .
     4 4 1 13 03c  chArurmitre varuNe cha .. 1083

     4 4 1 14 01a  revatIrnaH sadhamAda indre santu tuvivAjAH .
     4 4 1 14 01c  kShumanto yAbhirmadema .. 1084
     4 4 1 14 02a  A gha tvAvAM tmanA yuktaH stotR^ibhyo dhR^iShNavIyAnaH .
     4 4 1 14 02c  R^iNorakShaM na chakryoH .. 1085
     4 4 1 14 03a  A yadduvaH shatakratavA kAmaM jaritR^INAm .
     4 4 1 14 03c  R^iNorakShaM na shachIbhiH .. 1086

     4 4 1 15 01a  surUpakR^itnumUtaye sudughAmiva goduhe .
     4 4 1 15 01c  juhUmasi dyavidyavi .. 1087
     4 4 1 15 02a  upa naH savanA gahi somasya somapAH piba .
     4 4 1 15 02c  godA idrevato madaH .. 1088
     4 4 1 15 03a  athA te antamAnAM vidyAma sumatInAm .
     4 4 1 15 03c  mA no ati khya A gahi .. 1089

     4 4 1 16 01a  ubhe yadindra rodasI ApaprAthoShA iva .
     4 4 1 16 01c  mahAntaM tvA mahInA.N samrAjaM charShaNInAm .
     4 4 1 16 01e  devI janitryajIjanadbhadrA janitryajIjanat .. 1090
     4 4 1 16 02a  dIrgha.N hya~NkushaM yathA shaktiM bibharShi mantumaH .
     4 4 1 16 02c  pUrveNa maghavanpadA vayAmajo yathA yamaH .
     4 4 1 16 02e  devI janitryajIjanadbhadrA janitryajIjanat .. 1091
     4 4 1 16 03a  ava sma durhR^iNAyato marttasya tanuhi sthiram .
     4 4 1 16 03c  adhaspadaM tamIM kR^idhi yo asmA.N abhidAsati .
     4 4 1 16 03e  devI janitryajIjanadbhadrA janitryajIjanat .. 1092

     4 4 1 17 01a  pari svAno giriShThAH pavitre somo akSharat .
     4 4 1 17 01c  madeShu sarvadhA asi .. 1093
     4 4 1 17 02a  tvaM viprastvaM kavirmadhu pra jAtamandhasaH .
     4 4 1 17 02c  madeShu sarvadhA asi .. 1094
     4 4 1 17 03a  tve vishve sajoShaso devAsaH pItimAshata .
     4 4 1 17 03c  madeShu sarvadhA asi .. 1095

     4 4 1 18 01a  sa sunve yo vasUnAM yo rAyAmAnetA ya iDAnAm .
     4 4 1 18 01c  somo yaH sukShitInAm .. 1096
     4 4 1 18 02a  yasya ta indraH pibAdyasya maruto yasya vAryamaNA bhagaH .
     4 4 1 18 02c  A yena mitrAvaruNA karAmaha endramavase mahe .. 1097

     4 4 1 19 01a  taM vaH sakhAyo madAya punAnamabhi gAyata .
     4 4 1 19 01c  shishuM na havyaiH svadayanta gUrtibhiH .. 1098
     4 4 1 19 02a  saM vatsa iva mAtR^ibhirindurhinvAno ajyate .
     4 4 1 19 02c  devAvIrmado matibhiH pariShkR^itaH .. 1099
     4 4 1 19 03a  ayaM dakShAya sAdhano.aya.N shardhAya vItaye .
     4 4 1 19 03c  ayaM devebhyo madhumattaraH sutaH .. 1100

     4 4 1 20 01a  somAH pavanta indavo.asmabhyaM gAtuvittamAH .
     4 4 1 20 01c  mitrAH suvAnA arepasaH svAdhyaH svarvidaH .. 1101
     4 4 1 20 02a  te pUtAso vipashchitaH somAso dadhyAshiraH .
     4 4 1 20 02c  sUrAso na darshatAso jigatnavo dhruvA ghR^ite .. 1102
     4 4 1 20 03a  suShvANAso vyadribhishchitAnA goradhi tvachi .
     4 4 1 20 03c  iShamasmabhyamabhitaH samasvaranvasuvidaH .. 1103

     4 4 1 21 01a  ayA pavA pavasvainA vasUni mA.Nshchatva indo sarasi pra dhanva .
     4 4 1 21 01c  braghnashchidyasya vAto na jUtiM purumedhAshchittakave naraM dhAt .. 1104
     4 4 1 21 02a  uta na enA pavayA pavasvAdhi shrute shravAyyasya tIrthe .
     4 4 1 21 02c  ShaShTi.N sahasrA naiguto vasUni vR^ikShaM na pakvaM dhUnavadraNAya .. 1105
     4 4 1 21 03a  mahIme asya vR^iSha nAma shUShe mA.Nshchatve vA pR^ishane vA vadhatre .
     4 4 1 21 03c  asvApayannigutaH snehayachchApAmitrA.N apAchito achetaH .. 1106

     4 4 1 22 01a  agne tvaM no antama uta trAtA shivo bhuvo varUthyaH .. 1107
     4 4 1 22 02a  vasuragnirvasushravA achchhA nakShi dyumattamo rayiM dAH .. 1108
     4 4 1 22 03a  taM tvA shochiShTha dIdivaH sumnAya nUnamImahe sakhibhyaH .. 1109

     4 4 1 23 01a  imA nu kaM bhuvanA sIShadhemendrashcha vishve cha devAH .. 1110
     4 4 1 23 02a  yaj~naM cha nastanvaM cha prajAM chAdityairindraH saha sIShadhAtu .. 1111
     4 4 1 23 03a  AdityairindraH sagaNo marudbhirasmabhyaM bheShajA karat .. 1112

     4 4 1 24 01a  pra va indrAya vR^itrahantamAya viprAya gAthaM gAyata yaM jujoShate .. 1113
     4 4 1 24 02a  archantyarkaM marutaH svarkA A stobhati shruto yuvA sa indraH .. 1114
     4 4 1 24 03a  upa prakShe madhumati kShiyantaH puShyema rayiM dhImahe ta indra .. 1115

      chaturtha prapAThakaH .  dvitIyo.ardhaH
     4 4 2 01 01a  pra kAvyamushaneva bruvANo devo devAnAM janimA vivakti .
     4 4 2 01 01c  mahivrataH shuchibandhuH pAvakaH padA varAho abhyeti rebhan .. 1116
     4 4 2 01 02a  pra ha.NsAsastR^ipalA vagnumachchhAmAdastaM vR^iShagaNA ayAsuH .
     4 4 2 01 02c  A~NgoShiNaM pavamAna.N sakhAyo durmarShaM vANaM pra vadanti sAkam .. 1117
     4 4 2 01 03a  sa yojata urugAyasya jUtiM vR^ithA krIDantaM mimate na gAvaH .
     4 4 2 01 03c  parINasaM kR^iNute tigmashR^i~Ngo divA harirdadR^ishe naktamR^ijraH .. 1118
     4 4 2 01 04a  pra svAnAso rathA ivArvanto na avasyavaH .
     4 4 2 01 04c  somAso rAye akramuH .. 1119
     4 4 2 01 05a  hinvAnAso rathA iva dadhanvire gabhastyoH .
     4 4 2 01 05c  bharAsaH kAriNAmiva .. 1120
     4 4 2 01 06a  rAjAno na prashastibhiH somAso gobhira~njate .
     4 4 2 01 06c  yaj~no na sapta dhAtR^ibhiH .. 1121
     4 4 2 01 07a  pari svAnAsa indavo madAya barhaNA girA .
     4 4 2 01 07c  madho arShanti dhArayA .. 1122
     4 4 2 01 08a  ApAnAso vivasvato jinvanta uShaso bhagam .
     4 4 2 01 08c  sUrA aNvaM vi tanvate .. 1123
     4 4 2 01 09a  apa dvArA matInAM pratnA R^iNvanti kAravaH .
     4 4 2 01 09c  vR^iShNo harasa AyavaH .. 1124
     4 4 2 01 10a  samIchInAsa Ashata hotAraH saptajAnayaH .
     4 4 2 01 10c  padamekasya piprataH .. 1125
     4 4 2 01 11a  nAbhA nAbhiM na A dade chakShuShA sUrya dR^ishe .
     4 4 2 01 11c  kaverapatyamA duhe .. 1126
     4 4 2 01 12a  abhi priyaM divaspadamadhvaryubhirguhA hitam .
     4 4 2 01 13c  sUraH pasyati chakShasA .. 1127

     4 4 2 02 01a  asR^igramindavaH pathA dharmannR^itasya sushriyaH .
     4 4 2 02 01c  vidAnA asya yojanA .. 1128
     4 4 2 02 02a  pra dhArA madho agriyo mahIrapo vi gAhate .
     4 4 2 02 02c  havirhaviHShu vandyaH .. 1129
     4 4 2 02 03a  pra yujA vAcho agriyo vR^iSho achikradadvane .
     4 4 2 02 03c  sadmAbhi satyo adhvaraH .. 1130
     4 4 2 02 04a  pari yatkAvyA kavirnR^imNA punAno arShati .
     4 4 2 02 04c  svarvAjI siShAsati .. 1131
     4 4 2 02 05a  pavamAno abhi spR^idho visho rAjeva sIdati .
     4 4 2 02 05c  yadImR^iNvanti vedhasaH .. 1132
     4 4 2 02 06a  avyA vAre pari priyo harirvaneShu sIdati .
     4 4 2 02 06c  rebho vanuShyate mati . 1133
     4 4 2 02 07a  sa vAyumindramashvinA sAkaM madena gachchhati .
     4 4 2 02 07c  raNA yo asya dharmaNA .. 1134
     4 4 2 02 08a  A mitre varuNe bhage madhoH pavanta UrmayaH .
     4 4 2 02 08c  vidAnA asya shakmabhiH .. 1135
     4 4 2 02 09a  asmabhya.N rodasI rayiM madhvo vAjasya sAtaye .
     4 4 2 02 09c  shravo vasUni sa~njitam .. 1136
     4 4 2 02 10a  A te dakShaM mayobhuvaM vahnimadyA vR^iNImahe .
     4 4 2 02 10c  pAntamA puruspR^iham .. 1137
     4 4 2 02 11a  A mandramA vareNyamA vipramA manIShiNam .
     4 4 2 02 11c  pAntamA puruspR^iham .. 1138
     4 4 2 02 12a  A rayimA suchetunamA sukrato tanUShvA .
     4 4 2 02 12c  pAntamA puruspR^iham .. 1139

     4 4 2 03 01a  mUrdhAnaM divo aratiM pR^ithivyA vaishvAnaramR^ita A jAtamagnim .
     4 4 2 03 01c  kavi.N samrAjamatithiM janAnAmAsannaH pAtraM janayanta devAH .. 1140
     4 4 2 03 02a  tvAM vishve amR^ita jAyamAna.N shishuM na devA abhi saM navante .
     4 4 2 03 02c  tava kratubhiramR^itatvamAyanvaishvAnara yatpitroradIdeH .. 1141
     4 4 2 03 03a  nAbhiM yaj~nAnA.N sadana.N rayINAM mahAmAhAvamabhi saM navanta .
     4 4 2 03 03c  vaishvAnara.N rathyamadhvarANAM yaj~nasya ketuM janayanta devAH .. 1142

     4 4 2 04 01a  pra vo mitrAya gAyata varuNAya vipA girA .
     4 4 2 04 01c  mahikShatrAvR^itaM bR^ihat .. 1143
     4 4 2 04 02a  samrAjA yA ghR^itayonI mitrashchobhA varuNashcha .
     4 4 2 04 02c  devA deveShu prashastA .. 1144
     4 4 2 04 03a  tA naH shaktaM parthivasya maho rAyo divyasya .
     4 4 2 04 03c  mahi vAM kShatraM deveShu .. 1145

     4 4 2 05 01a  indrA yAhi chitrabhAno sutA ime tvAyavaH .
     4 4 2 05 01c  aNvIbhistanA pUtAsaH .. 1146
     4 4 2 05 02a  indrA yAhi dhiyeShito viprajUtaH sutAvataH .
     4 4 2 05 02c  upa brahmANi vAghataH .. 1147
     4 4 2 05 03a  indrA yAhi tUtujAna upa brahmANi harivaH .
     4 4 2 05 03c  sute dadhiShva nashchanaH .. 1148

     4 4 2 06 01a  tamIDiShva yo archiShA vanA vishvA pariShvajat .
     4 4 2 06 01c  kR^iShNA kR^iNoti jihvayA .. 1149
     4 4 2 06 02a  ya iddha AvivAsati sumnamindrasya martyaH .
     4 4 2 06 02c  dyumnAya sutarA apaH .. 1150
     4 4 2 06 03a  tA no vAjavatIriSha AshUnpipR^itamarvataH .
     4 4 2 06 03c  endramagniM cha voDhave .. 1151

     4 4 2 07 01a  pro ayAsIdindurindrasya niShkR^ita.N sakhA sakhyurna pra minAti sa~Ngiram .
     4 4 2 07 01c  marya iva yuvatibhiH samarShati somaH kalashe shatayAmnA pathA .. 1152
     4 4 2 07 02a  pra vo dhiyo mandrayuvo vipanyuvaH panasyuvaH saMvaraNeShvakramuH .
     4 4 2 07 02c  hariM krIDantamabhyanUShata stubho.abhi dhenavaH payasedashishrayuH .. 1153
     4 4 2 07 03a  A naH soma saMyataM pipyuShImiShamindo pavasva pavamAna UrmiNA .
     4 4 2 07 03c  yA no dohate trirahannasashchuShI kShumadvAjavanmadhumatsuvIryam .. 1154

     4 4 2 08 01a  na kiShTaM karmaNA nashadyashchakAra sadAvR^idham .
     4 4 2 08 01c  indraM na yaj~nairvishvagUrttamR^ibhvasamadhR^iShTaM dhR^iShNumojasA .. 1155
     4 4 2 08 02a  aShADhamugraM pR^itanAsu sAsahiM yasminmahIrurujrayaH .
     4 4 2 08 02c  saM dhenavo jAyamAne anonavurdyAvaH kShAmIranonavuH .. 1156

     4 4 2 09 01a  sakhAya A ni ShIdata punAnAya pra gAyata .
     4 4 2 09 01c  shishuM na yaj~naiH pari bhUShata shriye .. 1157
     4 4 2 09 02a  samI vatsaM na mAtR^ibhiH sR^ijatA gayasAdhanam .
     4 4 2 09 02c  devAvyA3M madamabhi dvishavasam .. 1158
     4 4 2 09 03a  punAtA dakShasAdhanaM yathA shardhAya vItaye .
     4 4 2 09 03c  yathA mitrAya varuNAya shantamam .. 1159

     4 4 2 10 01a  pra vAjyakShAH sahasradhArastiraH pavitraM vi vAramavyam .. 1160
     4 4 2 10 02a  sa vAjyakShAH sahasraretA adbhirmR^ijAno gobhiH shrINAnaH .. 1161
     4 4 2 10 03a  pra soma yAhIndrasya kukShA nR^ibhiryemAno adribhiH sutaH .. 1162

     4 4 2 11 01a  ye somAsaH parAvati ye arvAvati sunvire .
     4 4 2 11 01c  ye vAdaH sharyaNAvati .. 1163
     4 4 2 11 02a  ya ArjIkeShu kR^itvasu ye madhye pastyAnAm .
     4 4 2 11 02c  ye vA janeShu pa~nchasu .. 1164
     4 4 2 11 03a  te no vR^iShTiM divaspari pavantAmA suvIryam .
     4 4 2 11 03c  svAnA devAsa indavaH .. 1165

     4 4 2 12 01a  A te vatso mano yamatparamAchchitsadhasthAt .
     4 4 2 12 01c  agne tvAM kAmaye girA .. 1166
     4 4 2 12 02a  purutrA hi sadR^i~N~Nasi disho vishvA anu prabhuH .
     4 4 2 12 02c  samatsu tvA havAmahe .. 1167
     4 4 2 12 03a  samatsvagnimavase vAjayanto havAmahe .
     4 4 2 12 03c  vAjeShu chitrarAdhasam .. 1168

     4 4 2 13 01a  tvaM na indrA bhara ojo nR^imNa.N shatakrato vicharShaNe .
     4 4 2 13 01c  A vIraM pR^itanAsaham .. 1169
     4 4 2 13 02a  tva.N hi naH pitA vaso tvaM mAtA shatakrato babhUvitha .
     4 4 2 13 02c  athA te sumnamImahe .. 1170
     4 4 2 13 03a  tvA.N shuShminpuruhUta vAjayantamupa bruve sahaskR^ita .
     4 4 2 13 03c  sa no rAsva suvIryam .. 1171
     4 4 2 13 04a  yadindra chitra ma iha nAsti tvAdAtamadrivaH .
     4 4 2 13 04c  rAdhastanno vidadvasa ubhayAhastyA bhara .. 1172
     4 4 2 13 05a  yanmanyase vareNyamindra dyukShaM tadA bhara .
     4 4 2 13 05c  vidyAma tasya te vayamakUpArasya dAvanaH .. 1173
     4 4 2 13 06a  yatte dikShu prarAdhyaM mano asti shrutaM bR^ihat .
     4 4 2 13 06c  tena dR^iDhA chidadriva A vAjaM darShi sAtaye .. 1174

      pa~nchama prapAThakaH .  prathamo.ardhaH
     4 5 1 01 01a  shishuM jaj~nAna.N haryataM mR^ijanti shumbhanti vipraM maruto gaNena .
     4 5 1 01 01c  kavirgIrbhiH kAvyenA kaviH santsomaH pavitramatyeti rebhan .. 1175
     4 5 1 01 02a  R^iShimanA ya R^iShikR^itsvarShAH sahasranIthaH padavIH kavInAm .
     4 5 1 01 02c  tR^itIyaM dhAma mahiShaH siShAsantsomo virAjamanu rAjati ShTup .. 1176
     4 5 1 01 03a  chamUShachchhyenaH shakuno vibhR^itvA govindurdrapsa AyudhAni bibhrat .
     4 5 1 01 03c  apAmUrmi.N sachamAnaH samudraM turIyaM dhAma mahiSho vivakti .. 1177

     4 5 1 02 01a  ete somA abhi priyamindrasya kAmamakSharan .
     4 5 1 02 01c  vardhanto asya vIryam .. 1178
     4 5 1 02 02a  punAnAsashchamUShado gachchhanto vAyumashvinA .
     4 5 1 02 02c  te no dhatta suvIryam .. 1181
     4 5 1 02 03a  indrasya soma rAdhase punAno hArdi chodaya .
     4 5 1 02 03c  devAnAM yonimAsadam .. 1180
     4 5 1 02 04a  mR^ijanti tvA desha kShipo hinvanti sapta dhItayaH .
     4 5 1 02 04c  anu viprA amAdiShuH .. 1181
     4 5 1 02 05a  devebhyastvA madAya ka.N sR^ijAnamati meShyaH .
     4 5 1 02 05c  sa gobhirvAsayAmasi .. 1182
     4 5 1 02 06a  punAnaH kalasheShvA vastrANyaruSho hariH .
     4 5 1 02 06c  pari gavyAnyavyata .. 1183
     4 5 1 02 07a  maghona A pavasva no jahi vishvA apa dviShaH .
     4 5 1 02 07c  indo sakhAyamA visha .. 1184
     4 5 1 02 08a  nR^ichakShasaM tvA vayamindrapIta.N svarvidam .
     4 5 1 02 08c  bhakShImahi prajAmiSham .. 1185
     4 5 1 02 09a  vR^iShTiM divaH pari srava dyumnaM pR^ithivyA adhi .
     4 5 1 02 09c  saho naH soma pR^itsu dhAH .. 1186

     4 5 1 03 01a  somaH punAno arShati sahasradhAro atyaviH .
     4 5 1 03 01c  vAyorindrasya niShkR^itam .. 1187
     4 5 1 03 02a  pavamAnamavasyavo vipramabhi pra gAyata .
     4 5 1 03 02c  suShvANaM devavItaye .. 1188
     4 5 1 03 03a  pavante vAjasAtaye somAH sahasrapAjasaH .
     4 5 1 03 03c  gR^iNAnA devavItaye .. 1189
     4 5 1 03 04a  uta no vAjasAtaye pavasva bR^ihatIriShaH .
     4 5 1 03 04c  dyumadindo suvIryam .. 1190
     4 5 1 03 05a  atyA hiyAnA na hetR^ibhirasR^igraM vAjasAtaye .
     4 5 1 03 05c  vi vAramavyamAshavaH .. 1191
     4 5 1 03 06a  te naH sahasriNa.N rayiM pavantAmA suvIryam .
     4 5 1 03 06c  suvAnA devAsa indavaH .. 1192
     4 5 1 03 07a  vAshrA arShantIndavo.abhi vatsaM na mAtaraH .
     4 5 1 03 07c  dadhanvire gabhastyoH .. 1193
     4 5 1 03 08a  juShTa indrAya matsaraH pavamAna kanikradat .
     4 5 1 03 08c  vishvA apa dviSho jahi .. 1194
     4 5 1 03 09a  apaghnanto arAvNaH pavamAnAH svardR^ishaH .
     4 5 1 03 09c  yonAvR^itasya sIdata .. 1195

     4 5 1 04 01a  somA asR^igramindavaH sutA R^itasya dhArayA .
     4 5 1 04 01c  indrAya madhumattamAH .. 1196
     4 5 1 04 02a  abhi viprA anUShata gAvo vatsaM na dhenavaH .
     4 5 1 04 02c  indra.N somasya pItaye .. 1197
     4 5 1 04 03a  madachyutkSheti sAdane sindhorUrmA vipashchit .
     4 5 1 04 03c  somo gaurI adhi shritaH .. 1198
     4 5 1 04 04a  divo nAbhA vichakShaNo.avyo vAre mahIyate .
     4 5 1 04 04c  somo yaH sukratuH kaviH .. 1199
     4 5 1 04 05a  yaH somaH kalasheShvA antaH pavitra AhitaH .
     4 5 1 04 05c  taminduH pari Shasvaje .. 1200
     4 5 1 04 06a  pra vAchaminduriShyati samudrasyAdhi viShTapi .
     4 5 1 04 06c  jinvankoshaM madhushchutam .. 1201
     4 5 1 04 07a  nityastotro vanaspatirdhenAmantaH sabardughAm .
     4 5 1 04 07c  hinvAno mAnuShA yujA .. 1202
     4 5 1 04 08a  A pavamAna dhAraya rayi.N sahasravarchasam .
     4 5 1 04 08c  asme indo svAbhuvam .. 1203
     4 5 1 04 09a  abhi priyA divaH kavirvipraH sa dhArayA sutaH .
     4 5 1 04 09c  somo hinve parAvati .. 1204

     4 5 1 05 01a  utte shuShmAsa Irate sindhorUrmeriva svanaH .
     4 5 1 05 01c  vANasya chodayA pavim .. 1205
     4 5 1 05 02a  prasave ta udIrate tisro vAcho makhasyuvaH .
     4 5 1 05 02c  yadavya eShi sAnavi .. 1206
     4 5 1 05 03a  avyA vAraiH pari priya.N hari.N hinvantyadribhiH .
     4 5 1 05 03c  pavamAnaM madhushchutam .. 1207
     4 5 1 05 04a  A pavasva madintama pavitraM dhArayA kave .
     4 5 1 05 04c  arkasya yonimAsadam .. 1208
     4 5 1 05 05a  sa pavasva madintama gobhira~njAno aktubhiH .
     4 5 1 05 05c  endrasya jaTharaM visha .. 1209

     4 5 1 06 01a  ayA vItI pari srava yasta indo madeShvA .
     4 5 1 06 01c  avAhannavatIrnava .. 1210
     4 5 1 06 02a  puraH sadya itthAdhiye divodAsAya shaMbaram .
     4 5 1 06 02c  adha tyaM turvashaM yadum .. 121chlsdir
     4 5 1 06 03a  pari no ashvamashvavidgomadindo hiraNyavat .
     4 5 1 06 03c  kSharA sahasriNIriShaH .. 1212

     4 5 1 07 01a  apaghnanpavate mR^idho.apa somo arAvNaH .
     4 5 1 07 01c  gachchhannindrasya niShkR^itam .. 1213
     4 5 1 07 02a  maho no rAya A bhara pavamAna jahI mR^idhaH .
     4 5 1 07 02c  rAsvendo vIravadyashaH .. 1214
     4 5 1 07 03a  na tvA shataM cha na hruto rAdho ditsantamA minan .
     4 5 1 07 03c  yatpunAno makhasyase .. 1215

     4 5 1 08 01a  ayA pavasva dhArayA yayA sUryamarochayaH .
     4 5 1 08 01c  hinvAno mAnuShIrapaH .. 1216
     4 5 1 08 02a  ayukta sUra etashaM pavamAno manAvadhi .
     4 5 1 08 02c  antarikSheNa yAtave .. 1217
     4 5 1 08 03a  uta tyA harito rathe sUro ayukta yAtave .
     4 5 1 08 03c  indurindra iti bruvan .. 1218

     4 5 1 09 01a  agniM vo devamagnibhiH sajoShA yajiShThaM dUtamadhvare kR^iNudhvam .
     4 5 1 09 01c  yo martyeShu nidhruvirR^itAvA tapurmUrdhA ghR^itAnnaH pAvakaH .. 1219
     4 5 1 09 02a  prothadashvo na yavase.aviShyanyadA mahaH saMvaraNAdvyasthAt .
     4 5 1 09 02c  Adasya vAto anu vAti shochiradha sma te vrajanaM kR^iShNamasti .. 1220
     4 5 1 09 03a  udyasya te navajAtasya vR^iShNo.agne charantyajarA idhAnAH .
     4 5 1 09 03c  achchhA dyAmaruSho dhUma eShi saM dUto agna Iyase hi devAn .. 1221

     4 5 1 10 01a  tamindraM vAjayAmasi mahe vR^itrAya hantave .
     4 5 1 10 01c  sa vR^iShA vR^iShabho bhuvat .. 1222
     4 5 1 10 02a  indraH sa dAmane kR^ita ojiShThaH sa bale hitaH .
     4 5 1 10 02c  dyumnI shlokI sa somyaH .. 1223
     4 5 1 10 03a  girA vajro na sambhR^itaH sabalo anapachyutaH .
     4 5 1 10 03c  vavakSha ugro astR^itaH .. 1224

     4 5 1 11 01a  adhvaryo adribhiH suta.N somaM pavitra A naya .
     4 5 1 11 01c  punAhIndrAya pAtave .. 1225
     4 5 1 11 02a  tava tya indo andhaso devA madhorvyAshata .
     4 5 1 11 02c  pavamAnasya marutaH .. 1226
     4 5 1 11 03a  divaH pIyUShamuttama.N somamindrAya vajriNe .
     4 5 1 11 03c  sunotA madhumattamam .. 1227

     4 5 1 12 01a  dharttA divaH pavate kR^itvyo raso dakSho devAnAmanumAdyo nR^ibhiH .
     4 5 1 12 01c  hariH sR^ijAno atyo na satvabhirvR^ithA pAjA.Nsi kR^iNuShe nadIShvA .. 1228
     4 5 1 12 02a  shUro na dhatta AyudhA gabhastyoH svA3H siShAsanrathiro gaviShTiShu .
     4 5 1 12 02c  indrasya shuShmamIrayannapasyubhirindurhinvAno ajyate manIShibhiH .. 1229
     4 5 1 12 03a  indrasya soma pavamAna UrmiNA taviShyamANo jaThareShvA visha .
     4 5 1 12 03c  pra naH pinva vidyudabhreva rodasI dhiyA no vAjA.N upa mAhi shashvataH .. 1230

     4 5 1 13 01a  yadindra prAgapAguda~NnyagvA hUyase nR^ibhiH .
     4 5 1 13 01c  simA purU nR^iShUto asyAnave.asi prashardha turvashe .. 1231
     4 5 1 13 02a  yadvA rume rushame shyAvake kR^ipa indra mAdayase sachA .
     4 5 1 13 02c  kaNvAsastvA stomebhirbrahmavAhasa indrA yachchhantyA gahi .. 1232

     4 5 1 14 01a  ubhaya.N shR^iNavachcha na indro arvAgidaM vachaH .
     4 5 1 14 01c  satrAchyA maghavAntsomapItaye dhiyA shaviShTha A gamat .. 1233
     4 5 1 14 02a  ta.N hi svarAjaM vR^iShabhaM tamojasA dhiShaNe niShTatakShatuH .
     4 5 1 14 02c  utopamAnAM prathamo ni ShIdasi somakAma.N hi te manaH .. 1234

     4 5 1 15 01a  pavasva deva AyuShagindraM gachchhatu te madaH .
     4 5 1 15 01c  vAyumA roha dharmaNA .. 1235
     4 5 1 15 02a  pavamAna ni toshase rayi.N soma shravAyyam .
     4 5 1 15 02c  indo samudramA visha .. 1236
     4 5 1 15 03a  apaghnanpavase mR^idhaH kratuvitsoma matsaraH .
     4 5 1 15 03c  nudasvAdevayuM janam .. 1237

     4 5 1 16 01a  abhI no vAjasAtama.N rayimarSha shataspR^iham .
     4 5 1 16 01c  indo sahasrabharNasaM tuvidyumnaM vibhAsaham .. 1238
     4 5 1 16 02a  vayaM te asya rAdhaso vasorvaso puruspR^ihaH .
     4 5 1 16 02c  ni nediShThatamA iShaH syAma sumne te Adhrigo .. 1239
     4 5 1 16 03a  pari sya svAno akSharidinduravye madachyutaH .
     4 5 1 16 03c  dhArA ya Urdhvo adhvare bhrAjA na yAti gavyayuH .. 1240
     4 5 1 16 04a  pavasva soma mahAntsamudraH pitA devAnAM vishvAbhi dhAma .. 1241
     4 5 1 16 05a  shukraH pavasva devebhyaH soma dive pR^ithivyai shaM cha prajAbhyaH .. 1242
     4 5 1 16 06a  divo dharttAsi shukraH pIyUShaH satye vidharmanvAjI pavasva .. 1243

     4 5 1 18 01a  preShThaM vo atirthi.N stuShe mitramiva priyam .
     4 5 1 18 01c  agne rathaM na vedyam .. 1244
     4 5 1 18 02a  kavimiva prasha.NsyaM yaM devAsa iti dvitA .
     4 5 1 18 02c  ni martyeShvAdadhuH .. 1245
     4 5 1 18 03a  tvaM yaviShTha dAshuSho nR^I.NpAhi shR^iNuhI giraH .
     4 5 1 18 03c  rakShA tokamuta tmanA .. 1246

     4 5 1 19 01a  endra no gadhi priya satrAjidagohya .
     4 5 1 19 01c  girirna vishvataH pR^ithuH patirdivaH .. 1247
     4 5 1 19 02a  abhi hi satya somapA ubhe babhUtha rodasI .
     4 5 1 19 02c  indrAsi sunvato vR^idhaH patirdivaH .. 1248
     4 5 1 19 03a  tva.N hi shashvatInAmindra dharttA purAmasi .
     4 5 1 19 03c  hantA dasyormanorvR^idhaH patirdivaH .. 1249

     4 5 1 20 01a  purAM bhinduryuvA kaviramitaujA ajAyata .
     4 5 1 20 01c  indro vishvasya karmaNo dharttA vajrI puruShTutaH .. 1250
     4 5 1 20 02a  tvaM valasya gomato.apAvaradrivo bilam .
     4 5 1 20 02c  tvAM devA abibhyuShastujyamAnAsa AviShuH .. 1251
     4 5 1 20 03a  indramIshAnamojasAbhi stomairanUShata .
     4 5 1 20 03c  sahasraM yasya rAtaya uta vA santi bhUyasIH .. 1252

      pa~nchama prapAThakaH .  dvitIyo.ardhaH
     4 5 2 01 01a  akrAntsamudraH prathame vidharmaM janayanprajA bhuvanasya gopAH .
     4 5 2 01 01c  vR^iShA pavitre adhi sAno avye bR^ihatsomo vAvR^idhe svAno adriH .. 1253
     4 5 2 01 02a  matsi vAyumiShTaye rAdhase cha matsi mitrAvaruNA pUyamAnaH .
     4 5 2 01 02c  matsi shardho mArutaM matsi devAnmatsi dyAvApR^ithivI deva soma .. 1254
     4 5 2 01 03a  mahattatsomo mahiShashchakArApAM yadgarbho.avR^iNIta devAn .
     4 5 2 01 03c  adadhAdindre pavamAna ojo.ajanayatsUrye jyotirinduH .. 1255

     4 5 2 02 01a  eSha devo amartyaH parNavIriva dIyate .
     4 5 2 02 01c  abhi droNAnyAsadam .. 1256
     4 5 2 02 02a  eSha viprairabhiShTuto.apo devo vi gAhate .
     4 5 2 02 02c  dadhadratnAni dAshuShe .. 1257
     4 5 2 02 03a  eSha vishvAni vAryA shUro yanniva satvabhiH .
     4 5 2 02 03c  pavamAnaH siShAsati .. 1258
     4 5 2 02 04a  eSha devo ratharyati pavamAno dishasyati .
     4 5 2 02 04c  AviShkR^iNoti vagvanum .. 1259
     4 5 2 02 05a  eSha devo vipanyubhiH pavamAna R^itAyubhiH .
     4 5 2 02 05c  harirvAjAya mR^ijyate .. 1260
     4 5 2 02 06a  eSha devo vipA kR^ito.ati hvarA.Nsi dhAvati .
     4 5 2 02 06c  pavamAno adAbhyaH .. 1261
     4 5 2 02 07a  eSha divaM vi dhAvati tiro rajA.Nsi dhArayA .
     4 5 2 02 07c  pavamAnaH kanikradat .. 1262
     4 5 2 02 08a  eSha divaM vyAsarattiro rajA.NsyaspR^itaH .
     4 5 2 02 08c  pavamAnaH svadhvaraH .. 1263
     4 5 2 02 09a  eSha pratnena janmanA devo devebhyaH sutaH .
     4 5 2 02 09c  hariH pavitre arShati .. 1264
     4 5 2 02 10a  eSha u sya puruvrato jaj~nAno janayanniShaH .
     4 5 2 02 10c  dhArayA pavate sutaH .. 1265

     4 5 2 03 01a  eSha dhiyA yAtyaNvya shUro rathebhirAshubhiH .
     4 5 2 03 01c  gachchhannindrasya niShkR^itam .. 1266
     4 5 2 03 02a  eSha purU dhiyAyate bR^ihate devatAtaye .
     4 5 2 03 02c  yatrAmR^itAsa Ashata .. 1267
     4 5 2 03 03a  etaM mR^ijanti marjyamupa droNeShvAyavaH .
     4 5 2 03 03c  prachakrANaM mahIriShaH .. 1268
     4 5 2 03 04a  eSha hito vi nIyate.antaH shundhyAvatA pathA .
     4 5 2 03 04c  yadI tu~njanti bhUrNayaH .. 1269
     4 5 2 03 05a  eSha rukmibhirIyate vAji shubhrebhira.NshubhiH .
     4 5 2 03 05c  patiH sindhUnAM bhavan .. 1270
     4 5 2 03 06a  eSha shR^i~NgANi dodhuvachchhishIte yUthyo3 vR^iShA .
     4 5 2 03 06c  nR^imNA dadhAna ojasA .. 1271
     4 5 2 03 07a  eSha vasUni pibdanaH paruShA yayivA.N ati .
     4 5 2 03 07c  ava shAdeShu gachchhati .. 1272
     4 5 2 03 08a  etamu tyaM dasha kShipo hari.N hivanti yAtave .
     4 5 2 03 08c  svAyudhaM madintamam .. 1273

     4 5 2 04 01a  eSha u sya vR^iShA ratho.avyA vArebhiravyata .
     4 5 2 04 01c  gachchhanvAja.N sahasriNam .. 1274
     4 5 2 04 02a  etaM tritasya yoShaNo hari.N hinvantyadribhiH .
     4 5 2 04 02c  indumindrAya pItaye .. 1275
     4 5 2 04 03a  eSha sya mAnuShIShvA shyeno na vikShu sIdati .
     4 5 2 04 03c  gachchhaM jAro na yoShitam .. 1276
     4 5 2 04 04a  eSha sya madyo raso.ava chaShTe divaH shishuH .
     4 5 2 04 04c  ya indurvAramAvishat .. 1277
     4 5 2 04 05a  eSha sya pItaye suto harirarShati dharNasiH .
     4 5 2 04 05c  krandanyonimabhi priyam .. 1278
     4 5 2 04 06a  etaM tya.N harito dasha marmR^ijyante apasyuvaH .
     4 5 2 04 06c  yAbhirmadAya shumbhate .. 1279

     4 5 2 05 01a  eSha vAjI hito nR^ibhirvishvavinmanasaspatiH .
     4 5 2 05 01c  avyo vAraM vi dhAvati .. 1280
     4 5 2 05 02a  eSha pavitre akSharatsomo devebhyaH sutaH .
     4 5 2 05 02c  vishvA dhAmAnyAvishan .. 1281
     4 5 2 06 03a  eSha devaH shubhAyate.adhi yonAvamartyaH .
     4 5 2 06 03c  vR^itrahA devavItamaH .. 1282
     4 5 2 07 04a  eSha vR^iShA kanikradaddashabhirjAmibhiryataH .
     4 5 2 07 04c  abhi droNAni dhAvati .. 1283
     4 5 2 08 05a  eSha sUryamarochayatpavamAno adhi dyavi .
     4 5 2 08 05c  pavitre matsaro madaH .. 1284
     4 5 2 09 06a  eSha sUryeNa hAsate saMvasAno vivasvatA .
     4 5 2 09 06c  patirvAcho adAbhyaH .. 1285


     4 5 2 06 01a  eSha kavirabhiShTutaH pavitre adhi toshate .
     4 5 2 06 01c  punAno ghnannapa dviShaH .. 1286
     4 5 2 06 02a  eSha indrAya vAyave svarjitpari Shichyate .
     4 5 2 06 02c  pavitre dakShasAdhanaH .. 1287
     4 5 2 06 03a  eSha nR^ibhirvi nIyate divo mUrdhA vR^iShA sutaH .
     4 5 2 06 03c  somo vaneShu vishvavit .. 1288
     4 5 2 06 04a  eSha gavyurachikradatpavamAno hiraNyayuH .
     4 5 2 06 04c  induH satrAjidastR^itaH .. 1289
     4 5 2 06 05a  eSha shuShmyasiShyadadantarikShe vR^iShA hariH .
     4 5 2 06 05c  punAna indurindramA .. 1290
     4 5 2 06 06a  eSha shuShmyadAbhyaH somaH punAno arShati .
     4 5 2 06 06c  devAvIraghasha.NsahA .. 1291

     4 5 2 07 01a  sa sutaH pItaye vR^iShA somaH pavitre arShati .
     4 5 2 07 01c  vighnanrakShA.Nsi devayuH .. 1292
     4 5 2 07 02a  sa pavitre vichakShaNo harirarShati dharNasiH .
     4 5 2 07 02c  abhi yoniM kanikradat .. 1293
     4 5 2 07 03a  sa vAjI rochanA divaH pavamAno vi dhAvati .
     4 5 2 07 03c  rakShohA vAramavyayam .. 1294
     4 5 2 07 04a  sa tritasyAdhi sAnavi pavamAno arochayat .
     4 5 2 07 04c  jAmibhiH sUrya.N saha .. 1295
     4 5 2 07 05a  sa vR^itrahA vR^iShA suto varivovidadAbhyaH .
     4 5 2 07 05c  somo vAjamivAsarat .. 1296
     4 5 2 07 06a  sa devaH kavineShito3.abhi droNAni dhAvati .
     4 5 2 07 06c  indurindrAya ma.Nhayan .. 1297

     4 5 2 08 01a  yaH pAvamAnIradhyetyR^iShibhiH sambhR^ita.N rasam .
     4 5 2 08 01c  sarva.N sa pUtamashnAti svaditaM mAtarishvanA .. 1298
     4 5 2 08 02a  pAvamAnIryo adhyetyR^iShibhiH sambhR^ita.N rasam .
     4 5 2 08 02c  tasmai sarasvatI duhe kShIra.N sarpirmadhUdakam .. 1299
     4 5 2 08 03a  pAvamAnIH svastyayanIH sudughA hi ghR^itashchutaH .
     4 5 2 08 03c  R^iShibhiH saMbhR^ito raso brAhmaNeShvamR^ita.N hitam .. 1300
     4 5 2 08 04a  pAvamAnIrdadhantu na imaM lokamatho amum .
     4 5 2 08 04c  kAmAntsamardhayantu no devIrdevaiH samAhR^itAH .. 1301
     4 5 2 08 05a  yena devAH pavitreNAtmAnaM punate sadA .
     4 5 2 08 05c  tena sahasradhAreNa pAvamAnIH punantu naH .. 1302
     4 5 2 08 06a  pAvamAnIH svastyayanIstAbhirgachchhati nAndanam .
     4 5 2 08 06c  puNyA.Nshcha bhakShAnbhakShayatyamR^itatvaM cha gachchhati .. 1303

     4 5 2 09 01a  aganma mahA namasA yaviShThaM yo dIdAya samiddhaH sve duroNe .
     4 5 2 09 01c  chitrabhAnu.N rodasI antarurvI svAhutaM vishvataH pratya~ncham .. 1304
     4 5 2 09 02a  sa mahnA vishvA duritAni sAhvAnagni ShTave dama A jAtavedAH .
     4 5 2 09 02c  sa no rakShiShadduritAdavadyAdasmAngR^iNata uta no maghonaH .. 1305
     4 5 2 09 03a  tvaM varuNa uta mitro agne tvAM vardhanti matibhirvasiShThAH .
     4 5 2 09 03c  tve vasu suShaNanAni santu yUyaM pAta svastibhiH sadA naH .. 1306

     4 5 2 10 01a  mahA.N indro ya ojasA parjanyo vR^iShTimA.N iva .
     4 5 2 10 01c  stomairvatsasya vAvR^idhe .. 1307
     4 5 2 10 01a  kaNvA indraM yadakrata stomairyaj~nasya sAdhanam .
     4 5 2 10 01c  jAmi bruvata AyudhA .. 1308
     4 5 2 10 01a  prajAmR^itasya piprataH pra yadbharanta vahnayaH .
     4 5 2 10 01c  viprA R^itasya vAhasA .. 1309


     4 5 2 11 01a  pavamAnasya jighnato hareshchandrA asR^ikShata .
     4 5 2 11 01c  jIrA ajirashochiShaH .. 1310
     4 5 2 11 02a  pavamAno rathItamaH shubhrebhiH shubhrashastamaH .
     4 5 2 11 02c  harishchandro marudgaNaH .. 1311
     4 5 2 11 03a  pavamAn vyashnuhi rashmibhirvAjasAtamaH .
     4 5 2 11 03c  dadhatstotre suvIryam .. 1312

     4 5 2 12 01a  parIto Shi~nchatA suta.N somo ya uttama.N haviH .
     4 5 2 12 01c  dadhanvA.N yo naryo apsvA3ntarA suShAva somamadribhiH .. 1313
     4 5 2 12 02a  nUnaM punAno.avibhiH pari sravAdabdhaH surabhintaraH .
     4 5 2 12 02c  sute chitvApsu madAmo andhasA shrINanto gobhiruttaram .. 1314
     4 5 2 12 03a  pari svAnashchakShase devamAdanaH kraturindurvichakShaNaH .. 1315

     4 5 2 13 01a  asAvi somo aruSho vR^iShA harI rAjeva dasmo abhi gA achikradat .
     4 5 2 13 01c  punAno vAramatyeShyavyaya.N shyeno na yoniM ghR^itavantamAsadat .. 1316
     4 5 2 13 02a  parjanyaH pitA mahiShasya parNino nAbhA pR^ithivyA giriShu kShayaM dadhe .
     4 5 2 13 02c  svasAra Apo abhi gA udAsarantsaM grAvabhirvasate vIte adhvare .. 1317
     4 5 2 13 03a  kavirvedhasyA paryeShi mAhinamatyo na mR^iShTo abhi vAjamarShasi .
     4 5 2 13 03c  apasedhanduritA soma no mR^iDa ghR^itA vasAnaH pari yAsi nirNijam .. 1318

     4 5 2 14 01a  shrAyanta iva sUryaM vishvedindrasya bhakShata .
     4 5 2 14 01c  vasUni jAto janimAnyojasA prati bhAgaM na dIdhimaH .. 1319
     4 5 2 14 02a  alarShirAtiM vasudAmupa stuhi bhadrA indrasya rAtayaH .
     4 5 2 14 02c  yo asya kAmaM vidhato na roShati mano dAnAya chodayan .. 1320

     4 5 2 15 01a  yata indra bhayAmahe tato no abhyaM kR^idhi .
     4 5 2 15 01c  maghavanchhagdhi tava tanna Utaye vi dviSho vi mR^idho jahi .. 1321
     4 5 2 15 02a  tva.N hi rAdhaspate rAdhaso mahaH kShayasyAsi vidhrattA .
     4 5 2 15 02c  taM tvA vayaM maghavannindra girvaNaH sutAvanto havAmahe .. 1322

     4 5 2 16 01a  tva.N somAsi dhArayurmandra ojiShTho adhvare .
     4 5 2 16 01c  pavasva ma.NhayadrayiH .. 1323
     4 5 2 16 02a  tva.N suto madintamo dadhanvAnmatsarintamaH .
     4 5 2 16 02c  induH satrAjidastR^itaH .. 1324
     4 5 2 16 03a  tva.N suShvANo adribhirabhyarSha kanikradat .
     4 5 2 16 03c  dyumanta.N shuShmA bhara .. 1325

     4 5 2 17 01a  pavasva devavItaya indo dhArAbhirojasA .
     4 5 2 17 01c  A kalashaM madhumAntsoma naH sadaH .. 1326
     4 5 2 17 02a  tava drapsA udapruta indraM madAya vAvR^idhuH .
     4 5 2 17 02c  tvAM devAso amR^itAya kaM papuH .. 1327
     4 5 2 17 03a  A naH sutAsa indavaH punAnA dhAvatA rayim .
     4 5 2 17 03c  vR^iShTidyAvo rItyApaH svarvidaH .. 1328

     4 5 2 18 01a  pari tya.N haryata.N hariM babhruM punanti vAreNa .
     4 5 2 18 01c  yo devAnvishvA.N itpari madena saha gachchhati .. 1329
     4 5 2 18 02a  dviryaM pa~ncha svayashasa.N sakhAyo adrisa.Nhatam .
     4 5 2 18 02c  priyamindrasya kAmyaM prasnApayanta UrmayaH .. 1330
     4 5 2 18 03a  indrAya soma pAtave vR^itraghne pari Shichyase .
     4 5 2 18 03c  nare cha dakShiNAvate vIrAya sadanAsade .. 1331

     4 5 2 19 01a  pavasva soma mahe dakShAyAshvo na nikto vAjI dhanAya .. 1332
     4 5 2 19 02a  pra te sotAro rasaM madAya punanti somaM mahe dyumnAya .. 1333
     4 5 2 19 03a  shishuM jaj~nAna.N hariM mR^ijanti pavitre somaM devebhya indum .. 1334

     4 5 2 20 01a  uSho Shu jAtamapturaM gobhirbha~NgaM pariShkR^itam .
     4 5 2 20 01c  induM devA ayAsiShuH .. 1335
     4 5 2 20 02a  tamidvardhantu no giro vatsa.N sa.NshishvarIriva .
     4 5 2 20 02c  ya indrasya hR^ida.NsaniH .. 1336
     4 5 2 20 03a  arShA naH soma shaM gave dhukShasva pipyuShImiSham .
     4 5 2 20 03c  vardhA samudramukthyam .. 1337

     4 5 2 21 01a  A ghA ye agnimindhate stR^iNanti barhirAnuShak .
     4 5 2 21 01c  yeShAmindro yuvA sakhA .. 1338
     4 5 2 21 02a  bR^ihannididhma eShAM bhUri shastraM pR^ithuH svaruH .
     4 5 2 21 02c  yeShAmindro yuvA sakhA .. 1339
     4 5 2 21 03a  ayuddha idyudhA vR^ita.N shUra Ajati satvabhiH .
     4 5 2 21 03c  yeShAmindro yuvA sakhA .. 1340

     4 5 2 22 01a  ya eka idvidayate vasu marttAya dAshuShe .
     4 5 2 22 01c  IshAno apratiShkuta indro a~Nga .. 1341
     4 5 2 22 02a  yashchiddhi tvA bahubhya A sutAvA.N AvivAsati .
     4 5 2 22 02c  ugraM tatpatyate shava indro a~Nga .. 1342
     4 5 2 22 03a  kadA marttamarAdhasaM padA kShumpamiva sphurat .
     4 5 2 22 03c  kadA naH shushravadgira indro a~Nga .. 1343

     4 5 2 23 01a  gAyanti tvA gAyatriNo.archantyarkamarkiNaH .
     4 5 2 23 01c  brahmANastvA shatakrata udva.Nshamiva yemire .. 1344
     4 5 2 23 02a  yatsAnoH sAnvAruho bhUryaspaShTa karttvam .
     4 5 2 23 02c  tadindro arthaM chetati yUthena vR^iShNirejati .. 1345
     4 5 2 23 03a  yu~NkShvA hi keshinA harI vR^iShaNA kakShyaprA .
     4 5 2 23 03c  athA na indra somapA girAmupashrutiM chara .. 1346

      ShaShTha prapAThakaH .  prathamo.ardhaH
     4 6 1 01 01a  suShamiddho na A vaha devA.N agne haviShmate .
     4 6 1 01 01c  hotaH pAvaka yakShi cha .. 1347
     4 6 1 01 02a  madhumantaM tanUnapAdyaj~naM deveShu naH kave .
     4 6 1 01 02c  adyA kR^iNuyhUtaye .. 1348
     4 6 1 01 03a  narAsha.Nsamiha priyamasminyaj~na upa hvaye .
     4 6 1 01 03c  madhujihva.N haviShkR^itam .. 1349
     4 6 1 01 04a  agne sukhatame rathe devA.N IDita A vaha .
     4 6 1 01 04c  asi hotA manurhitaH .. 1350

     4 6 1 02 01a  yadadya sUra udite.anAgA mitro aryamA .
     4 6 1 02 01c  suvAti savitA bhagaH .. 1351
     4 6 1 02 02a  suprAvIrastu sa kShayaH pra nu yAmantsudAnavaH .
     4 6 1 02 02c  ye no a.Nho.atipiprati .. 1352
     4 6 1 02 03a  uta svarAjo aditiradabdhasya vratasya ye .
     4 6 1 02 03c  maho rAjAna Ishate .. 1353

     4 6 1 03 01a  u tvA mandantu somAH kR^iNuShva rAdho adrivaH .
     4 6 1 03 01c  ava brahmadviSho jahi .. 1354
     4 6 1 03 02a  padA paNInarAdhaso ni bAdhasva mahA.N asi .
     4 6 1 03 02c  na hi tvA kashcha na prati .. 1355
     4 6 1 03 03a  tvamIshiShe sutAnAmindra tvamasutAnAm .
     4 6 1 03 03c  tva.N rAjA janAnAm .. 1356

     4 6 1 04 01a  A jAgR^ivirvipra R^itAM matInA.N somaH punAno asadachchamUShu .
     4 6 1 04 01c  sapanti yaM mithunAso nikAmA adhvaryavo rathirAsaH suhastAH .. 1357
     4 6 1 04 02a  sa punAna upa sUre dadhAna obe aprA rodasI vi Sha AvaH .
     4 6 1 04 02c  priyA chidyasya priyasAsa UtI sato dhanaM kAriNe na pra ya.Nsat .. 1358
     4 6 1 04 03a  sa vardhitA vardhanaH pUyamAnaH somo mIDhvA.N abhi no jyotiShAvIt .
     4 6 1 04 03c  yatra naH pUrve pitaraH padaj~nAH svarvido abhi gA adrimiShNan .. 1359

     4 6 1 05 01a  mA chidanyadvi sha.Nsata sakhAyo mA riShaNyata .
     4 6 1 05 01c  indramitstotA vR^iShaNa.N sachA sute muhurukthA cha sha.Nsata .. 1360
     4 6 1 05 02a  avakrakShiNaM vR^iShabhaM yathA juvaM gAM na charShaNIsaham .
     4 6 1 05 02c  vidveShaNa.N saMvananamubhaya~NkaraM ma.NhiShThamubhayAvinam .. 1361

     4 6 1 06 01a  udu tye madhumattamA gira stomAsa Irate .
     4 6 1 06 01c  satrAjito dhanasA akShitotayo vAjanto rathA iva .. 1362
     4 6 1 06 02a  kaNvA iva bhR^igavaH sUryA iva vishvamiddhItamAshata .
     4 6 1 06 02c  indra.N stomebhirmahayanta AyavaH priyamedhAso asvaran .. 1363

     4 6 1 07 01a  paryU Shu pra dhanva vAjasAtaye pari vR^itrANi sakShaNiH .
     4 6 1 07 01c  dviShastaradhyA R^iNayA na Irase .. 1364
     4 6 1 07 02a  ajIjano hi pavamAna sUryaM vidhAre shakmanA payaH .
     4 6 1 07 02c  gojIrayA ra.NhamAnaH purandhyA .. 1365
     4 6 1 07 03a  anu hi tvA suta.N soma madAmasi mahe samaryarAjye .
     4 6 1 07 03c  vAjA.N abhi pavamAna pra gAhase .. 1366

     4 6 1 08 01a  pari pra dhanvendrAya soma svAdurmitrAya pUShNe bhagAya .. 1367
     4 6 1 08 02a  evAmR^itAya mahe kShayAya sa shukro arSha divyaH pIyUShaH .. 1368
     4 6 1 08 03a  indraste soma sutasya peyAtkratve dakShAya vishve cha devAH .. 1369

     4 6 1 09 01a  sUryasyeva rashmayo drAvayitnavo matsarAsaH prasutaH sAkamIrate .
     4 6 1 09 01c  tantuM tataM pari sargAsa Ashavo nendrAdR^ite pavate dhAma kiM chana .. 1370
     4 6 1 09 02a  upo matiH pR^ichyate sichyate madhu mandrAjanI chodate antarAsani .
     4 6 1 09 02c  pavamAnaH santaniH sunvatAmiva madhumAndrapsaH pari vAramarShati .. 1371
     4 6 1 09 03a  ukShA mimeti prati yanti dhenavo devasya devIrupa yanti niShkR^itam .
     4 6 1 09 03c  atyakramIdarjunaM vAramavyayamatkaM na niktaM pari somo avyata .. 1372

     4 6 1 10 01a  agniM naro dIdhitibhiraraNyorhastachyutaM janayata prashastam .
     4 6 1 10 01c  dUredR^ishaM gR^ihapatimathavyum .. 1373
     4 6 1 10 02a  tamagnimaste vasavo nyR^iNvantsupratichakShamavase kutashchit .
     4 6 1 10 02c  dakShAyyo yo dama Asa nityaH .. 1374
     4 6 1 10 03a  preddho agne dIdihi puro no.ajasrayA sUrmyA yaviShTha .
     4 6 1 10 03c  tvA.N shashvanta upa yanti vAjAH .. 1375

     4 6 1 11 01a  AyaM gauH pR^ishnirakramIdasadanmAtaraM puraH .
     4 6 1 11 01c  pitaraM cha prayantsvaH .. 1376
     4 6 1 11 02a  antashcharati rochanAsya prANAdapAnatI .
     4 6 1 11 02c  vyakhyanmahiSho divam .. 1377
     4 6 1 11 03a  tri.NshaddhAma vi rAjati vAkpata~NgAya dhIyate .
     4 6 1 11 03c  prati vastoraha dyubhiH .. 1378

      ShaShTha prapAThakaH .  dvitIyo.ardhaH
     4 6 2 01 01a  upaprayanto adhvaraM mantraM vochemAgnaye .
     4 6 2 01 01c  Are asme cha shR^iNvate .. 1379
     4 6 2 01 02a  yaH snIhitIShu pUrvyaH saMjagmAnAsu kR^iShTiShu .
     4 6 2 01 02c  arakShaddAshuShe gayam .. 1380
     4 6 2 01 03a  sa no vedo amAtyamagnI rakShatu shantamaH .
     4 6 2 01 03c  utAsmAnpAtva.NhasaH .. 1381
     4 6 2 01 04a  uta bruvantu jantava udagnirvR^itrahAjani .
     4 6 2 01 04c  dhana~njayo raNeraNe .. 1382

     4 6 2 02 01a  agne yu~NkShvA hi ye tavAshvAso deva sAdhavaH .
     4 6 2 02 01c  araM vahantyAshavaH .. 1383
     4 6 2 02 02a  achchhA no yAhyA vahAbhi prayA.Nsi vItaye .
     4 6 2 02 02c  A devAntsomapItaye .. 1384
     4 6 2 02 03a  udagne bhArata dyumadajasreNa davidyutat .
     4 6 2 02 03c  shochA vi bhAhyajara .. 1385

     4 6 2 0301a  pra sunvAnAyAndhaso martto na vaShTa tadvachaH .
     4 6 2 0301c  apa shvAnamarAdhasa.N hatA makhaM na bhR^igavaH .. 1386
     4 6 2 0302a  A jAmiratke avyata bhuje na putra oNyoH .
     4 6 2 0302c  sarajjAro na yoShaNAM varo na yonimAsadam .. 1387
     4 6 2 0303a  sa vIro dakShasAdhano vi yastastambha rodasI .
     4 6 2 0303c  hariH pavitre avyata vedhA na yonimAsadam .. 1388

     4 6 2 0401a  abhrAtR^ivyo anA tvamanApirindra januShA sanAdasi .
     4 6 2 0401c  yudhedApitvamichchhase .. 1389
     4 6 2 0402a  na kI revanta.N sakhyAya vindase pIyanti te surAshvaH .
     4 6 2 0402c  yadA kR^iNoShi nadanu.N samUhasyAditpiteva hUyase .. 1390

     4 6 2 0501a  A tvA sahasramA shataM yuktA rathe hiraNyaye .
     4 6 2 0501c  brahmayujo haraya indra keshino vahantu somapItaye .. 1391
     4 6 2 0502a  A tvA rathe hiraNyaye harI mayUrashepyA .
     4 6 2 0502c  shitipR^iShThA vahatAM madhvo andhaso vivakShaNasya pItaye .. 1392
     4 6 2 0503a  pibA tvA3sya girvaNaH sutasya pUrvapA iva .
     4 6 2 0503c  pariShkR^itasya rasina iyamAsutishchArurmadAya patyate .. 1393

     4 6 2 0601a  A sotA pari Shi~nchatAshvaM na stomamaptura.N rajasturam .
     4 6 2 0601c  vanaprakShamudaprutam .. 1394
     4 6 2 0602a  sahasradhAraM vR^iShabhaM payoduhaM priyaM devAya janmane .
     4 6 2 0602c  R^itena ya R^itajAto vivAvR^idhe rAjA deva R^itaM bR^ihat .. 1395

     4 6 2 0701a  agnirvR^itrANi ja~NghanaddraviNasyurvipanyayA .
     4 6 2 0701c  samiddhaH shukra AhutaH .. 1396
     4 6 2 0702a  garbhe mAtuH pituShpitA vididyutAno akShare .
     4 6 2 0702c  sIdannR^itasya yonimA .. 1397
     4 6 2 0703a  brahma prajAvadA bhara jAtavedo vicharShaNe .
     4 6 2 0703c  agne yaddIdayaddivi .. 1398

     4 6 2 0801a  asya preShA hemanA pUyamAno devo devebhiH samapR^ikta rasam .
     4 6 2 0801c  sutaH pavitraM paryeti rebhanmiteva sadma pashumanti hotA .. 1399
     4 6 2 0802a  bhadrA vastrA samanyA.a.a3 vasAno mahAnkavirnivachanAni sha.Nsan .
     4 6 2 0802c  A vachyasva chamvoH pUyamAno vichakShaNo jAgR^ivirdevavItau .. 1400
     4 6 2 0803a  samu priyo mR^ijyate sAno avye yashastaro yashasAM kShaito asme .
     4 6 2 0803c  abhi svara dhanvA pUyamAno yUyaM pAta svastibhiH sadA naH .. 1401

     4 6 2 0901a  eto nvindra.N stavAma shuddha.N shuddhena sAmnA .
     4 6 2 0901c  shuddhairukthairvAvR^idhvA.Nsa.N shuddhairAshIrvAnmamattu .. 1402
     4 6 2 0902a  indra shuddho na A gahi shuddhaH shuddhAbhirUtibhiH .
     4 6 2 0902c  shuddho rayiM ni dhAraya shuddho mamaddhi somya .. 1403
     4 6 2 0903a  indra shuddho hi no rayi.N shuddho ratnAni dAshuShe .
     4 6 2 0903c  shuddho vR^itrANi jighnase shuddho vAja.N siShAsasi .. 1404

     4 6 2 1001a  agne stomaM manAmahe sidhramadya divispR^ishaH .
     4 6 2 1001c  devasya draviNasyavaH .. 1405
     4 6 2 1002a  agnirjuShata no giro hotA yo mAnuSheShvA .
     4 6 2 1002c  sa yakShaddaivyaM janam .. 1406
     4 6 2 1003a  tvamagne saprathA asi juShTo hotA vareNyaH .
     4 6 2 1003c  tvayA yaj~naM vi tanvate .. 1407

     4 6 2 1101a  abhi tripR^iShThaM vR^iShaNaM vayodhAmA~NgoShiNamavAvashaMta vANIH .
     4 6 2 1101c  vanA vasAno varuNo na sindhUrvi ratnadhA dayate vAryANi .. 1408
     4 6 2 1102a  shUragrAmaH sarvavIraH sahAvAnjetA pavasva sanitA dhanAni .
     4 6 2 1102c  tigmAyudhaH kShipradhanvA samatsvaShADhaH sAhvAnpR^itanAsu shatrUn .. 1409
     4 6 2 1103a  urugavyUtirabhayAni kR^iNvantsamIchIne A pavasvA purandhI .
     4 6 2 1103c  apaH siShAsannuShasaH svA3rgAH saM chikrado maho asmabhyaM vAjAn .. 1410

     4 6 2 1201a  tvamindra yashA asyR^ijIShI shavasaspatiH .
     4 6 2 1201c  tvaM vR^itrANi ha.NsyapratInyeka itpurvanuttashcharShaNIdhR^itiH .. 1411
     4 6 2 1202a  tamu tvA nUnamasura prachetasa.N rAdho bhAgamivemahe .
     4 6 2 1202c  mahIva kR^ittiH sharaNA ta indra pra te sumnA no ashnavan .. 1412

     4 6 2 1301a  yajiShThaM tvA vavR^imahe devaM devatrA hotAramamartyam .
     4 6 2 1301c  asya yaj~nasya sukratum .. 1413
     4 6 2 1302a  apAM napAta.N subhaga.N sudIditimagnimu shreShThashochiSham .
     4 6 2 1302c  sa no mitrasya varuNasya so apAmA sumnaM yakShate divi .. 1414

     4 6 2 1401a  yamagne pR^itsu martyamavA vAjeShu yaM junAH .
     4 6 2 1401c  sa yantA shashvatIriShaH .. 1415
     4 6 2 1402a  na kirasya sahantya paryetA kayasya chit .
     4 6 2 1402c  vAjo asti shravAyyaH .. 1416
     4 6 2 1403a  sa vAjaM vishvacharShaNirarvadbhirastu tarutA .
     4 6 2 1403c  viprebhirastu sanitA .. 1417

     4 6 2 1501a  sAkamukSho marjayanta svasAro dasha dhIrasya dhItayo dhanutrIH .
     4 6 2 1501c  hariH paryadravajjAH sUryasya droNaM nanakShe atyo na vAjI .. 1418
     4 6 2 1502a  saM mAtR^ibhirna shishurvAvashAno vR^iShA dadhanve puruvAro adbhiH .
     4 6 2 1502c  maryo na yoShAmabhi niShkR^itaM yantsaM gachchhate kalasha usriyAbhiH .. 1419
     4 6 2 1503a  uta pra pipya UdharaghnyAyA indurdhArAbhiH sachate sumedhAH .
     4 6 2 1503c  mUrdhAnaM gAvaH payasA chamUShvabhi shrINanti vasubhirna niktaiH .. 1420

     4 6 2 1600a  pibA sutasya rasino matsvA na indra gomataH .
     4 6 2 1600c  Apirno bodhi sadhamAdye vR^idhe3.asmA.N avantu te dhiyaH .. 1421
     4 6 2 1600a  bhUyAma te sumatau vAjino vayaM mA na starabhimAtaye .
     4 6 2 1600c  asmAM chitrAbhiravatAdabhiShTibhirA naH sumneShu yAmaya .. 1422

     4 6 2 1701a  trirasmai sapta dhenavo duduhrire satyAmAshiraM parame vyomani .
     4 6 2 1701c  chatvAryanyA bhuvanAni nirNije chArUNi chakre yadR^itairavardhata .. 1423
     4 6 2 1702a  sa bhakShamANo amR^itasya chAruNa ubhe dyAvA kAvyenA vi shashrathe .
     4 6 2 1702c  tejiShThA apo ma.NhanA pari vyata yadI devasya shravasA sado viduH .. 1424
     4 6 2 1703a  te asya santu ketavo.amR^ityavo.adAbhyAso januShI ubhe anu .
     4 6 2 1703c  yebhirnR^imNA cha devyA cha punata AdidrAjAnaM mananA agR^ibhNata .. 1425

     4 6 2 1801a  abhi vAyuM vItyarShA gR^iNAno3.abhi mitrAvaruNA pUyamAnaH .
     4 6 2 1801c  abhI naraM dhIjavana.N ratheShThAmabhIndraM vR^iShaNaM vajrabAhum .. 1426
     4 6 2 1802a  abhi vastrA suvasanAnyarShAbhi dhenUH sudughAH pUyamAnaH .
     4 6 2 1802c  abhi chandrA bharttave no hiraNyAbhyashvAnrathino deva soma .. 1427
     4 6 2 1803a  abhI no arSha divyA vasUnyabhi vishvA pArthivA pUyamAnaH .
     4 6 2 1803c  abhi yena draviNamashnavAmAbhyArSheyaM jamadagnivannaH .. 1428

     4 6 2 1901a  yajjAyathA apUrvya maghavanvR^itrahatyAya .
     4 6 2 1901c  tatpR^ithivImaprathayastadastabhnA uto divam .. 1429
     4 6 2 1902a  tatte yaj~no ajAyata tadarka uta haskR^itiH .
     4 6 2 1902c  tadvishvamabhibhUrasi yajjAtaM yachcha jantvam .. 1430
     4 6 2 1903a  AmAsu pakvamairaya A sUrya.N rohayo divi .
     4 6 2 1903c  gharmaM na sAmaM tapatA suvR^iktibhirjuShTaM girvaNase bR^ihat .. 1431

     4 6 2 2001a  matsyapAyi te mahaH pAtrasyeva harivo matsaro madaH .
     4 6 2 2001c  vR^iShA te vR^iShNa indurvAjI sahasrasAtamaH .. 1432
     4 6 2 2002a  A naste gantu matsaro vR^iShA mado vareNyaH .
     4 6 2 2002c  sahAvA.N indra sAnasiH pR^itanaShADamartyaH .. 1433
     4 6 2 2003a  tva.N hi shUraH sanitA chodayo manuSho ratham .
     4 6 2 2003c  sahAvAndasyumavratamoShaH pAtraM na shochiShA .. 1434

      ShaShTha prapAThakaH .  tR^itIyo.ardhaH
     4 6 3 0101a  pavasva vR^iShTimA su no.apAmUrmiM divaspari .
     4 6 3 0101c  ayakShmA bR^ihatIriShaH .. 1435
     4 6 3 0102a  tayA pavasva dhArayA yayA gAva ihAgaman .
     4 6 3 0102c  janyAsa upa no gR^iham .. 1436
     4 6 3 0103a  ghR^itaM pavasva dhArayA yaj~neShu devavItamaH .
     4 6 3 0103c  asmabhyaM vR^iShTimA pava .. 1437
     4 6 3 0104a  sa na Urje vyA3vyayaM pavitraM dhAva dhArayA .
     4 6 3 0104c  devAsaH shR^iNavanhi kam .. 1438
     4 6 3 0105a  pavamAno asiShyadadrakShA.Nsyapaja~Nghanat .
     4 6 3 0105c  pratnavadrochayanruchaH .. 1439

     4 6 3 0201a  pratyasmai pipIShate vishvAni viduShe bhara .
     4 6 3 0201c  ara~NgamAya jagmaye.apashchAdadhvane naraH .. 1440
     4 6 3 0202a  emenaM pratyetana somebhiH somapAtamam .
     4 6 3 0202c  amatrebhirR^ijIShiNamindra.N sutebhirindubhiH .. 1441
     4 6 3 0203a  yadI sutebhirindubhiH somebhiH pratibhUShatha .
     4 6 3 0203c  vedA vishvasya medhiro dhR^iShattantamideShate .. 1442
     4 6 3 0204a  asmAasmA idandhaso.adhvaryo pra bharA sutam .
     4 6 3 0204c  kuvitsamasya jenyasya shardhato.abhishasteravasvarat .. 1443

     4 6 3 0301a  babhrave nu svatavase.aruNAya divispR^ishe .
     4 6 3 0301c  somAya gAthamarchata .. 1444
     4 6 3 0302a  hastachyutebhiradribhiH suta.N somaM punItana .
     4 6 3 0302c  madhAvA dhAvatA madhu .. 1445
     4 6 3 0303a  namasedupa sIdata dadhnedabhi shrINItana .
     4 6 3 0303c  indumindre dadhAtana .. 1446
     4 6 3 0304a  amitrahA vicharShaNiH pavasva soma shaM gave .
     4 6 3 0304c  devebhyo anukAmakR^it .. 1447
     4 6 3 0305a  indrAya soma pAtave madAya pari Shichyase .
     4 6 3 0305c  manashchinmanasaspatiH .. 1448
     4 6 3 0306a  pavamAna suvIrya.N rayi.N soma rirIhi naH .
     4 6 3 0306c  indavindreNa no yujA .. 1449

     4 6 3 0401a  uddhedabhi shrutAmaghaM vR^iShamaM naryApasam .
     4 6 3 0401c  astArameShi sUrya .. 1450
     4 6 3 0402a  nava yo navatiM puro bibheda bAhvojasA .
     4 6 3 0402c  ahiM cha vR^itrahAvadhIt .. 1451
     4 6 3 0403a  sa na indraH shivaH sakhAshvAvadgomadyavamat .
     4 6 3 0403c  urudhAreva dohate .. 1452

     4 6 3 0501a  vibhrAD bR^ihatpibatu somyaM madhvAyurdadhadyaj~napatAvavihrutam .
     4 6 3 0501c  vAtajUto yo abhirakShati tmanA prajAH piparti bahudhA vi rAjati .. 1453
     4 6 3 0502a  vibhrAD bR^ihatsubhR^itaM vAjasAtamaM dharmaM divo dharuNe satyamarpitam .
     4 6 3 0502c  amitrahA vR^itrahA dasyuhantamaM jyotirjaj~ne asurahA sapatnahA .. 1454
     4 6 3 0503a  ida.N shreShThaM jyotiShAM jyotiruttamaM vishvajiddhanajiduchyate bR^ihat .
     4 6 3 0503c  vishvabhrAD bhrAjo mahi sUryo dR^isha uru paprathe saha ojo achyutam .. 1455

     4 6 3 0601a  indra kratuM na A bhara pitA putrebhyo yathA .
     4 6 3 0601c  shikShA No asminpuruhUta yAmani jIva jyotirashImahi .. 1456
     4 6 3 0602a  mA no aj~nAtA vR^ijanA durAdhyo3 mAshivAso.ava kramuH .
     4 6 3 0602c  tvayA vayaM pravataH shashvatIrapo.ati shUra tarAmasi .. 1457

     4 6 3 0701a  adyAdyA shvaHshva indra trAsva pare cha naH .
     4 6 3 0701c  vishvA cha no jaritR^Intsatpate ahA divA naktaM cha rakShiShaH .. 1458
     4 6 3 0702a  prabha~NgI shUro maghavA tuvImaghaH sammishlo viryAya kam .
     4 6 3 0702c  ubhA te bAhU vR^iShaNA shatakrato ni yA vajraM mimikShatuH .. 1459

     4 6 3 0801a  janIyanto nvagravaH putrIyantaH sudAnavaH .
     4 6 3 0801c  sarasvanta.N havAmahe .. 1460

     4 6 3 0901a  uta naH priyA priyAsu saptasvasA sujuShTA .
     4 6 3 0901c  sarasvatI stomyA bhUt .. 1461

     4 6 3 1001a  tatsaviturvareNyaM bhargo devasya dhImahi .
     4 6 3 1001c  dhiyo yo naH prachodayAt .. 1462
     4 6 3 1002a  somAnA.N svaraNaM kR^iNuhi brahmaNaspate .
     4 6 3 1002a  kakShIvanta.N ya aushijaH .. 1463
     4 6 3 1003a  agna AyU.NShi pavase A suvorjaM iShaM cha naH .
     4 6 3 1003a  Are bAdhasva duchchhunAm .. 1464

     4 6 3 1101a  tA naH shaktaM pArthivasya maho rAyo divyasya .
     4 6 3 1101c  mahi vA kShatraM deveShu .. 1465
     4 6 3 1102a  R^itamR^itena sapanteShiraM dakShamAshAte .
     4 6 3 1102c  adruhA devau vardhete .. 1466
     4 6 3 1103a  vR^iShTidyAvA rItyApeShaspatI dAnumatyAH .
     4 6 3 1103c  bR^ihantaM garttamAshAte .. 1467

     4 6 3 1201a  yu~njanti bradhnamaruShaM charantaM pari tasthuShaH .
     4 6 3 1201c  rochante rochanA divi .. 1468
     4 6 3 1202a  yu~njantyasya kAmyA harI vipakShasA rathe .
     4 6 3 1202c  shoNA dhR^iShNU nR^ivAhasA .. 1469
     4 6 3 1203a  ketuM kR^iNvannaketave pesho maryA apeshase .
     4 6 3 1203c  samuShadbhirajAyathAH .. 1470

     4 6 3 1301a  aya.N soma indra tubhya.N sunve tubhyaM pavate tvamasya pAhi .
     4 6 3 1301c  tva.N ha yaM chakR^iShe tvaM vavR^iSha induM madAya yujyAya somam .. 1471
     4 6 3 1302a  sa I.N ratho na bhuriShADayoji mahaH purUNi sAtaye vasUni .
     4 6 3 1302c  AdIM vishvA nahuShyANi jAtA svarShAtA vana UrdhvA navanta .. 1472
     4 6 3 1303a  shuShmI shardho na mArutaM pavasvAnabhishastA divyA yathA viT .
     4 6 3 1303c  Apo na makShU sumatirbhavA naH sahasrApsAH pR^itanAShANna yaj~naH .. 1473

     4 6 3 1401a  tvamagne yaj~nAnA.N hotA vishveShA.N hitaH .
     4 6 3 1401c  devebhirmAnuShe jane .. 1474
     4 6 3 1402a  sa no mandrAbhiradhvare jihvAbhiryajA mahaH .
     4 6 3 1402c  A devAnvakShi yakShi cha .. 1475
     4 6 3 1403a  vetthA hi vedho adhvanaH pathashcha devA~njasA .
     4 6 3 1403c  agne yaj~neShu sukrato .. 1476

     4 6 3 1501a  hotA devo amartyaH purastAdeti mAyayA .
     4 6 3 1501c  vidathAni prachodayan .. 1477
     4 6 3 1502a  vAjI vAjeShu dhIyate.adhvareShu pra NIyate .
     4 6 3 1502c  vipro yaj~nasya sAdhanaH .. 1478
     4 6 3 1503a  dhiyA chakre vareNyo bhUtAnAM garbhamA dadhe .
     4 6 3 1503c  dakShasya pitaraM tanA .. 1479

     4 6 3 1601a  A sute si~nchata shriya.N rodasyorabhishriyam .
     4 6 3 1601c  rasA dadhIta vR^iShabham .. 1480
     4 6 3 1602a  te jAnata svamokyA3.N saM vatsAso na mAtR^ibhiH .
     4 6 3 1602c  mitho nasanta jAmibhiH .. 1481
     4 6 3 1603a  upa srakveShu bapsataH kR^iNvate dharuNaM divi .
     4 6 3 1603c  indre agnA namaH svaH .. 1482

     4 6 3 1701a  tadidAsa bhuvaneShu jyeShTaM yato jaj~nA ugrastveShanR^imNaH .
     4 6 3 1701c  sadyo jaj~nAno ni riNAti shatrUnanu yaM vishve madantyUmAH .. 1483
     4 6 3 1702a  vAvR^idhAnaH shavasA bhUryojAH shatrurdAsAya bhiyasaM dadhAti .
     4 6 3 1702c  avyanachcha vyanachcha sasni saM te navanta prabhR^itA madeShu .. 1484
     4 6 3 1703a  tve kratumapi vR^i~njanti vishve dviryadete trirbhavantyUmAH .
     4 6 3 1703c  svAdoH svAdIyaH svAdunA sR^ijA samadaH su madhu madhunAbhi yodhIH .. 1485

     4 6 3 1801a  trikadrukeShu mahiSho yavAshiraM tuvishuShmastR^impatsomamapibadviShNunA sutaM yathAvasham .
     4 6 3 1801c  sa IM mamAda mahi karma kartave mahAmuru.N saina.N sashchaddevo deva.N satya induH satyamindram .. 1486
     4 6 3 1802a  sAkaM jAtaH kratunA sAkamojasA vavakShitha sAkaM vR^iddho vIryaiH sAsahirmR^idho vicharShaNiH .
     4 6 3 1802c  dAtA rAdha stuvate kAmyaM vasu prachetana saina.N sashchaddevo deva.N satya induH satyamindram .. 1487
     4 6 3 1803a  adha tviShImA.N abhyojasA kR^iviM yudhAbhavadA rodasI apR^iNadasya majmanA pra vAvR^idhe .
     4 6 3 1803c  adhattAnyaM jaThare premarichyata pra chetaya saina.N sashchaddevo deva.N satya induH satyamindram .. 1488

      saptama prapAThakaH .  prathamo.ardhaH
     4 7 1 0101a  abhi pra gopatiM girendramarcha yathA vide .
     4 7 1 0101c  mUnu.N satyasya satpatim .. 1489
     4 7 1 0102a  A harayaH sasR^ijrire.aruShIradhi barhiShi .
     4 7 1 0102c  yatrAbhi saMnavAmahe .. 1490
     4 7 1 0103a  indrAya gAva AshiraM duduhre vajriNe madhu .
     4 7 1 0103c  yatsImupahvare vidat .. 1491

     4 7 1 0201a  A no vishvAsu havyamindra.N samatsu bhUShata .
     4 7 1 0201c  upa brahmANi savanAni vR^itrahanparamajyA R^ichIShama .. 1492
     4 7 1 0202a  tvaM dAtA prathamo rAdhasAmasyasi satya IshAnakR^it .
     4 7 1 0202c  tuvidyumnasya yujyA vR^iNImahe putrasya shavaso mahaH .. 1493

     4 7 1 0301a  pratnaM pIyUShaM pUrvyaM yadukthyaM maho gAhaddiva A niradhukShata .
     4 7 1 0301c  indramabhi jAyamAna.N samasvaran .. 1494
     4 7 1 0302a  AdIM ke chitpashyamAnAsa ApyaM vasurucho divyA abhyanUShata .
     4 7 1 0302c  divo na vAra.N savitA vyUrNute .. 1495
     4 7 1 0303a  adha yadime pavamAna rodasI imA cha vishvA bhuvanAbhi majmanA .
     4 7 1 0303c  yUthe na niShThA vR^iShabho vi rAjasi .. 1496

     4 7 1 0401a  imamU Shu tvamasmAka.N saniM gAyatraM navyA.Nsam .
     4 7 1 0401c  agne deveShu pra vochaH .. 1497
     4 7 1 0402a  vibhaktAsi chitrabhAno sindhorUrmA upAka A .
     4 7 1 0402c  sadyo dAshuShe kSharasi .. 1498
     4 7 1 0403a  A no bhaja parameShvA vAjeShu madhyameShu .
     4 7 1 0403c  shikShA vasvo antamasya .. 1499

     4 7 1 0501a  ahamiddhi pituShpari medhAmR^itasya jagraha .
     4 7 1 0501c  aha.N sUrya ivAjani .. 1500
     4 7 1 0502a  ahaM pratnena janmanA giraH shumbhAmi kaNvavat .
     4 7 1 0502c  yenendraH shuShmamiddadhe .. 1501
     4 7 1 0503a  ye tvAmindra na tuShTuvurR^iShayo ye cha tuShTuvuH .
     4 7 1 0503c  mamedvardhasva suShTutaH .. 1502

     4 7 1 0601a  agne vishvebhiragnibhirjoShi brahma sahaskR^ita .
     4 7 1 0601c  ye devatrA ya AyuShu tebhirno mahayA giraH .. 1503
     4 7 1 0602a  pra sa vishvebhiragnibhiragniH sa yasya vAjinaH .
     4 7 1 0602c  tanaye toke asmadA samya~NvAjaiH parIvR^itaH .. 1504
     4 7 1 0603a  tvaM no agne agnibhirbrahma yaj~naM cha vardhaya .
     4 7 1 0603c  tvaM no devatAtaye rAyo dAnAya chodaya .. 1505

     4 7 1 0701a  tve soma prathamA vR^iktabarhiSho mahe vAjAya shravase dhiyan dadhuH .
     4 7 1 0701c  sa tvaM no vIra vIryAya chodaya .. 1506
     4 7 1 0702a  abhyabhi hi shravasA tatardithotsaM na kaM chijjanapAnamakShitam .
     4 7 1 0702c  sharyAbhirna bharamANo gabhastyoH .. 1507
     4 7 1 0703a  ajIjano amR^ita martyAya amR^itasya dharmannamR^itasya chAruNaH .
     4 7 1 0703c  sadAsaro vAjamachchhA saniShyadat .. 1508

     4 7 1 0801a  endumindrAya si~nchata pibAti somyaM madhu .
     4 7 1 0801c  pra rAdhA.Nsi chodayate mahitvanA .. 1509
     4 7 1 0802a  upo harINAM pati.N rAdhaH pR^i~nchantamabravam .
     4 7 1 0802c  nUna.N shrudhi stuvato ashvyasya .. 1510
     4 7 1 0803a  na hyA~N3ga purA cha na jaj~ne vIratarastvat .
     4 7 1 0803c  na kI rAyA naivathA na bhandanA .. 1511

     4 7 1 0901a  nadaM va odatInAM nadaM yoyuvatInAm .
     4 7 1 0901c  patiM vo aghnyAnAM dhenUnAmiShudhyasi .. 1512

     4 7 1 1001a  devo vo draviNodAH pUrNAM vivaShTvAsicham .
     4 7 1 1001c  udvA si~nchadhvamupa vA pR^iNadhvamAdidvo deva ohate .. 1513
     4 7 1 1002a  ta.N hotAramadhvarasya prachetasaM vahniM devA akR^iNvata .
     4 7 1 1002c  dadhAti ratnaM vidhate suvIryamagnirjanAya dAshuShe .. 1514

     4 7 1 1101a  adarshi gAtuvittamo yasminvratAnyAdadhuH .
     4 7 1 1101c  upoShu jAtamAryasya vardhanamagniM nakShantu no giraH .. 1515
     4 7 1 1102a  yasmAdrejanta kR^iShTayashcharkR^ityAni kR^iNvataH .
     4 7 1 1102c  sahasrasAM medhasAtAviva tmanAgniM dhIbhirnamasyata .. 1516
     4 7 1 1103a  pra daivodAso agnirdeva indro na majmanA .
     4 7 1 1103c  anu mAtaraM pR^ithivIM vi vAvR^ite tasthau nAkasya sharmaNi .. 1517

     4 7 1 1201a  agna AyU.NShi pavase AsuvorjamiShaM cha naH .
     4 7 1 1201c  Are bAdhasva duchchhunAm .. 1518
     4 7 1 1202a  agnirR^iShiH pavamAnaH pA~nchajanyaH purohitaH .
     4 7 1 1202c  tamImahe mahAgayam .. 1519
     4 7 1 1203a  agne pavasva svapA asme varchaH suvIryam .
     4 7 1 1203c  dadhadrayiM mayi yoSham .. 1520

     4 7 1 1301a  agne pAvaka rochiShA mandrayA deva jihvayA .
     4 7 1 1301c  A devAnvakShi yakShi cha .. 1521
     4 7 1 1302a  taM tvA ghR^itasnavImahe chitrabhAno svardR^isham .
     4 7 1 1302c  devA.N A vItaye vaha .. 1522
     4 7 1 1303a  vItihotraM tvA kave dyumanta.N samidhImahi .
     4 7 1 1303c  agne bR^ihantamadhvare .. 1523

     4 7 1 1401a  avA no agna UtibhirgAyatrasya prabharmaNi .
     4 7 1 1401c  vishvAsu dhIShu vandya .. 1524
     4 7 1 1402a  A no agne rayiM bhara satrAsAhaM vareNyam .
     4 7 1 1402c  vishvAsu pR^itsu duShTaram .. 1525
     4 7 1 1403a  A no agne suchetunA rayiM vishvAyupoShasam .
     4 7 1 1403c  mArDIkaM dhehi jIvase .. 1526

     4 7 1 1501a  agni.N hinvantu no dhiyaH saptimAshumivAjiShu .
     4 7 1 1501c  tena jeShma dhanaMdhanam .. 1527
     4 7 1 1502a  yayA gA AkarAmahai senayAgne tavotyA .
     4 7 1 1502c  tAM no hinva maghattaye .. 1528
     4 7 1 1503a  Agne sthUra.N rayiM bhara pR^ithuM gomantamashvinam .
     4 7 1 1503c  a~Ndhi khaM varttayA pavim .. 1529
     4 7 1 1504a  agne nakShatramajaramA sUrya.N rohayo divi .
     4 7 1 1504c  dadhajjyotirjanebhyaH .. 1530
     4 7 1 1505a  agne keturvishAmasi preShThaH shreShTha upasthasat .
     4 7 1 1505c  bodhA stotre vayo dadhat .. 1531

     4 7 1 1601a  agnirmUrdhA divaH kakutpatiH pR^ithivyA ayam .
     4 7 1 1601c  apA.N retA.Nsi jinvati .. 1532
     4 7 1 1602a  IshiShe vAryasya hi dAtrasyAgne svaHpatiH .
     4 7 1 1602c  stotA syAM tava sharmaNi .. 1533
     4 7 1 1603a  udagne shuchayastava shukrA bhrAjanta Irate .
     4 7 1 1603c  tava jyotI.NShyarchayaH .. 1534

      saptama prapAThakaH .  dvitIyo.ardhaH
     4 7 2 0101a  kaste jAmirjanAnAmagne ko dAshvadhvaraH .
     4 7 2 0101c  ko ha kasminnasi shritaH .. 1535
     4 7 2 0102a  tvaM jAmirjanAnAmagne mitro asi priyaH .
     4 7 2 0102c  sakhA sakhibhya IDyaH .. 1536
     4 7 2 0103a  yajA no mitrAvaruNA yajA devA.N R^itaM bR^ihat .
     4 7 2 0103c  agne yakShi svaM damam .. 1537

     4 7 2 0201a  IDenyo namasyastirastamA.Nsi darshataH .
     4 7 2 0201c  samagniridhyate vR^iShA .. 1538
     4 7 2 0202a  vR^iSho agniH samidhyate.ashvo na devavAhanaH .
     4 7 2 0202c  ta.N haviShmanta IDate .. 1539
     4 7 2 0203a  vR^iShaNaM tvA vayaM vR^iShanvR^iShaNaH samidhImahi .
     4 7 2 0203c  agne dIdyataM bR^ihat .. 1540

     4 7 2 0301a  utte bR^ihanto archayaH samidhAnasya dIdivaH .
     4 7 2 0301c  agne shukrAsa Irate .. 1541
     4 7 2 0302a  upa tvA juhvo3 mama ghR^itAchIryantu haryata .
     4 7 2 0302c  agne havyA juShasva naH .. 1542
     4 7 2 0303a  mandra.N hotAramR^itvijaM chitrabhAnuM vibhAvasum .
     4 7 2 0303c  agnimIDe sa u shravat .. 1543

     4 7 2 0401a  pAhi no agna ekayA pAhyU3ta dvitIyayA .
     4 7 2 0401c  pAhi gIrbhistisR^ibhirUrjAM pate pAhi chatasR^ibhirvaso .. 1544
     4 7 2 0402a  pAhi vishvasmAdrakShaso arAvNaH pra sma vAjeShu no.ava .
     4 7 2 0402c  tvAmiddhi nediShThaM devatAtaya ApiM nakShAmahe vR^idhe .. 1545

     4 7 2 0501a  ino rAjannaratiH samiddho raudro dakShAya suShumA.N adarshi .
     4 7 2 0501c  chikidvi bhAti bhAsA bR^ihatAsiknImeti rushatImapAjan .. 1546
     4 7 2 0502a  kR^iShNAM yadenImabhi varpasAbhUjjanayanyoShAM bR^ihataH piturjAm .
     4 7 2 0502c  UrdhvaM bhAnu.N sUryasya stabhAyandivo vasubhiraratirvi bhAti .. 1547
     4 7 2 0503a  bhadro bhadrayA sachamAna AgAtsvasAraM jAro abhyeti pashchAt .
     4 7 2 0503c  supraketairdyubhiragnirvitiShThanrushadbhirvarNairabhi rAmamasthAt .. 1548

     4 7 2 0601a  kayA te agne a~Ngira Urjo napAdupastutim .
     4 7 2 0601c  varAya deva manyave .. 1549
     4 7 2 0602a  dAshema kasya manasA yaj~nasya sahaso yaho .
     4 7 2 0602c  kadu vocha idaM namaH .. 1550
     4 7 2 0603a  adhA tva.N hi naskaro vishvA asmabhya.N sukShitIH .
     4 7 2 0603c  vAjadraviNaso giraH .. 1551

     4 7 2 0701a  agna A yAhyagnibhirhotAraM tvA vR^iNImahe .
     4 7 2 0701c  A tvAmanaktu prayatA haviShmatI yajiShThaM barhirAsade .. 1552
     4 7 2 0702a  achchhA hi tvA sahasaH sUno a~NgiraH sruchashcharantyadhvare .
     4 7 2 0702c  Urjo napAtaM ghR^itakeshamImahe.agniM yaj~neShu pUrvyam .. 1553

     4 7 2 0801a  achchhA naH shIrashochiShaM giro yantu darshatam .
     4 7 2 0801c  achchhA yaj~nAso namasA purUvasuM puruprashastamUtaye .. 1554
     4 7 2 0802a  agni.N sUnu.N sahaso jAtavedasaM dAnAya vAryANAm .
     4 7 2 0802c  dvitA yo bhUdamR^ito martyeShvA hotA mandratamo vishi .. 1555

     4 7 2 0901a  adAbhyaH puraetA vishAmagnirmAnuShINAm .
     4 7 2 0901c  tUrNI rathaH sadA navaH .. 1556
     4 7 2 0902a  abhi prayA.Nsi vAhasA dAshvA.N ashnoti martyaH .
     4 7 2 0902c  kShayaM pAvakashochiShaH .. 1557
     4 7 2 0903a  sAhvAnvishvA abhiyujaH kraturdevAnAmamR^iktaH .
     4 7 2 0903c  agnistuvishravastamaH .. 1558

     4 7 2 1001a  bhadro no agnirAhuto bhadrA rAtiH subhaga bhadro adhvaraH .
     4 7 2 1001c  bhadrA uta prashastayaH .. 1559
     4 7 2 1002a  bhadraM manaH kR^iNuShva vR^itratUrye yenA samatsu sAsahiH .
     4 7 2 1002c  ava sthirA tanuhi bhUri shardhatAM vanemA te abhiShTaye .. 1560

     4 7 2 1101a  agne vAjasya gomata IshAnaH sahaso yaho .
     4 7 2 1101c  asme dehi jAtavedo mahi shravaH .. 1561
     4 7 2 1102a  sa idhAno vasuShkaviragnirIDenyo girA .
     4 7 2 1102c  revadasmabhyaM purvaNIka dIdihi .. 1562
     4 7 2 1103a  kShapo rAjannuta tmanAgne vastorutoShasaH .
     4 7 2 1103c  sa tigmajambha rakShaso daha prati .. 1563

     4 7 2 1201a  vishovisho vo atithiM vAjayantaH purupriyam .
     4 7 2 1201c  agniM vo duryaM vacha stuShe shUShasya manmabhiH .. 1564
     4 7 2 1202a  yaM janAso haviShmanto mitraM na sarpirAsutim .
     4 7 2 1202c  prasha.Nsanti prashastibhiH .. 1565
     4 7 2 1203a  panyA.NsaM jAtavedasaM yo devatAtyudyatA .
     4 7 2 1203c  havyAnyairayaddivi .. 1566

     4 7 2 1301a  samiddhamagni.N samidhA girA gR^iNe shuchiM pAvakaM puro adhvare dhruvam .
     4 7 2 1301c  vipra.N hotAraM puruvAramadruhaM kavi.N sumnairImahe jAtavedasam .. 1567
     4 7 2 1302a  tvAM dUtamagne amR^itaM yugeyuge havyavAhaM dadhire pAyumIDyam.
     4 7 2 1302c  devAsashcha marttAsashcha jAgR^iviM vibhuM vishpatiM namasA ni Shedire .. 1568
     4 7 2 1303a  vibhUShannagna ubhayA.N anu vratA dUto devAnA.N rajasI samIyase .
     4 7 2 1303c  yatte dhIti.N sumatimAvR^iNImahe.adha smA nastrivarUthaH shivo bhava .. 1569

     4 7 2 1401a  upa tvA jAmayo giro dedishatIrhaviShkR^itaH .
     4 7 2 1401c  vAyoranIke asthiran .. 1570
     4 7 2 1402a  yasya tridhAtvavR^itaM barhistasthAvasandinam .
     4 7 2 1402c  Apashchinni dadhA padam .. 1571
     4 7 2 1403a  padaM devasya mIDhuSho.anAdhR^iShTAbhirUtibhiH .
     4 7 2 1403c  bhadrA sUrya ivopadR^ik .. 1572

      saptama prapAThakaH .  tR^itIyo.ardhaH
     4 7 3 0101a  abhi tvA pUrvapItaya indra stomebhirAyavaH .
     4 7 3 0101c  samIchInAsa R^ibhavaH samasvaranrudrA gR^iNanta pUrvyam .. 1573
     4 7 3 0102a  asyedindro vAvR^idhe vR^iShNya.N shavo made sutasya viShNavi .
     4 7 3 0102c  adyA tamasya mahimAnamAyavo.anu ShTuvanti pUrvathA .. 1574

     4 7 3 0201a  pra vAmarchantyukthino nIthAvido jaritAraH .
     4 7 3 0201c  indrAgnI iSha A vR^iNe .. 1575
     4 7 3 0202a  indrAgnI navatiM puro dAsapatnIradhUnutam .
     4 7 3 0202c  sAkamekena karmaNA .. 1576
     4 7 3 0203a  indrAgnI apasasparyupa pra yanti dhItayaH .
     4 7 3 0203c  R^itasya pathyA.a.a3 anu .. 1577
     4 7 3 0204a  indrAgnI taviShANI vA.N sadhasthAni prayA.Nsi cha .
     4 7 3 0204c  yuvoraptUrya.N hitam .. 1578

     4 7 3 0301a  shagdhyU3 Shu shachIpata indra vishvAbhirUtibhiH .
     4 7 3 0301c  bhagaM na hi tvA yashasaM vasuvidamanu shUra charAmasi .. 1579
     4 7 3 0302a  pauro ashvasya purukR^idgavAmasyutso deva hiraNyayaH .
     4 7 3 0302c  na kirhi dAnaM pari mardhiShatve yadyadyAmi tadA bhara .. 1580

     4 7 3 0401a  tva.N hyehi cherave vidA bhagaM vasuttaye .
     4 7 3 0401c  udvAvR^iShasva madhavangaviShTaya udindrAshvamiShTaye .. 1581
     4 7 3 0402a  tvaM purU sahasrANi shatAni cha yUthA dAnAya ma.Nhase .
     4 7 3 0402c  A purandaraM chakR^ima vipravachasa indraM gAyanto.avase .. 1582

     4 7 3 0501a  yo vishvA dayate vasu hotA mandro janAnAm .
     4 7 3 0501c  madhorna pAtrA prathamAnyasmai pra stomA yantvagnaye .. 1583
     4 7 3 0502a  ashva na gIrbhI rathya.N sudAnavo marmR^ijyante devayavaH .
     4 7 3 0502c  ubhe toke tanaye dasma vispate parShi rAdho maghonAm .. 1584

     4 7 3 0601a  imaM me varuNa shrudhI havamadyA cha mR^iDaya .
     4 7 3 0601c  tvAmavasyurA chake .. 1585

     4 7 3 0701a  kayA tvaM na UtyAbhi pra mandase vR^iShan .
     4 7 3 0701c  kayA stotR^ibhya A bhara .. 1586

     4 7 3 0801a  indramiddevatAtaya indraM prayatyadhvare .
     4 7 3 0801c  indra.N samIke vanino havAmaha indraM dhanasya sAtaye .. 1587
     4 7 3 0802a  indro mahnA rodasI paprathachchhava indraH sUryamarochayat .
     4 7 3 0802c  indre ha vishvA bhuvanAni yemira indre suvAnAsa indavaH .. 1588

     4 7 3 0901a  vishvakarmanhaviShA vAvR^idhAnaH svayaM yajasva tanvA3.N svA hi te .
     4 7 3 0901c  muhyantvanye abhito janAsa ihAsmAkaM maghavA sUrirastu .. 1589

     4 7 3 1001a  ayA ruchA hariNyA punAno vishvA dveShA.Nsi tarati sayugvabhiH sUro na sayugvabhiH .
     4 7 3 1001c  dhArA pR^iShThasya rochate punAno aruSho hariH .
     4 7 3 1001e  vishvA yadrUpA pariyAsyR^ikvabhiH saptAsyebhirR^ikvabhiH .. 1590
     4 7 3 1002a  prAchImanu pradishaM pAti chekitatsa.N rashmibhiryatate darshato ratho daivyo darshato rathaH .
     4 7 3 1002c  agmannukthAni pau.NsyendraM jaitrAya harShayata .
     4 7 3 1002e  vajrashcha yadbhavatho anapachyutA samatsvanapachyutA .. 1591
     4 7 3 1003a  tvaM ha tyatpaNInAM vido vasu saM mAtR^ibhirmarjayasi sva A dama R^itasya dhItibhirdame .
     4 7 3 1003c  parAvato na sAma tadyatrA raNanti dhItayaH .
     4 7 3 1003e  tridhAtubhiraruShIbhirvayo dadhe rochamAno vayo dadhe . 1592

     4 7 3 1101a  uta no goShaNiM dhiyamashvasAM vAjasAmuta .
     4 7 3 1101c  nR^ivatkR^iNuhyUtaye .. 1593

     4 7 3 1201a  shashamAnasya vA naraH svedasya satyashavasaH .
     4 7 3 1201c  vidA kAmasya venataH .. 1594

     4 7 3 1301a  upa naH sUnavo giraH shR^iNvantvamR^itasya ye .
     4 7 3 1301c  sumR^iDIkA bhavantu naH .. 1595

     4 7 3 1401a  pra vAM mahi dyavI abhyupastutiM bharAmahe .
     4 7 3 1401c  shuchI upa prashastaye .. 1596
     4 7 3 1402a  punAne tanvA mithaH svena dakSheNa rAjathaH .
     4 7 3 1402c  UhyAthe sanAdR^itam .. 1597
     4 7 3 1403a  mahI mitrasya sAdhathastarantI pipratI R^itam .
     4 7 3 1403c  pari yaj~naM ni ShedathuH .. 1598

     4 7 3 1501a  ayamu te samatasi kapota iva garbhadhim .
     4 7 3 1501c  vachastachchinna ohase .. 1599
     4 7 3 1502a  stotra.N rAdhAnAM pate girvAho vIra yasya te .
     4 7 3 1502c  vibhUtirastu sUnR^itA .. 1600
     4 7 3 1503a  UrdhvastiShThA na Utaye.asminvAje shatakrato .
     4 7 3 1503c  samanyeShu bravAvahai .. 1601

     4 7 3 1601a  gAva upa vadAvaTe mahi yaj~nasya rapsudA .
     4 7 3 1601c  ubhA karNA hiraNyayA .. 1602
     4 7 3 1602a  abhyAramidadrayo niShiktaM puShkare madhu .
     4 7 3 1602c  avaTasya visarjane .. 1603
     4 7 3 1603a  si~nchanti namasAvaTamuchchAchakraM parijmAnam .
     4 7 3 1603c  nIchInabAramakShitam .. 1604

     4 7 3 1701a  mA bhema mA shramiShmograsya sakhye tava .
     4 7 3 1701c  mahatte vR^iShNo abhichakShyaM kR^itaM pashyema turvashaM yadum .. 1605
     4 7 3 1702a  savyAmanu sphigyaM vAvase vR^iShnA na dAno asya roShati .
     4 7 3 1702c  madhvA saMpR^iktAH sAragheNa dhenavastUyamehi dravA piba .. 1606

     4 7 3 1801a  imA u tvA purUvaso giro vardhantu yA mama .
     4 7 3 1801c  pAvakavarNAH shuchayo vipashchito.abhi stomairanUShata .. 1607
     4 7 3 1802a  aya.N sahasramR^iShibhiH sahaskR^itaH samudra iva paprathe .
     4 7 3 1802c  satyaH so asya mahimA gR^iNe shavo yaj~neShu viprarAjye .. 1608

     4 7 3 1901a  yasyAyaM vishva Aryo dAsaH shevadhipA ariH .
     4 7 3 1901c  tirashchidarye rushame pavIravi tubhyetso ajyate rayiH .. 1609
     4 7 3 1902a  turaNyavo madhumantaM ghR^itashchataM viprAso arkamAnR^ichuH .
     4 7 3 1902c  asme rayiH paprathe vR^iShNyaM shavo.asme svAnAsa indavaH .. 1610

     4 7 3 2001a  gomanna indo ashvavatsutaH sudakSha dhaniva .
     4 7 3 2001c  shuchiM cha varNamadhi goShu dhArya .. 1611
     4 7 3 2002a  sa no harINAM pata indo devapsarastamaH .
     4 7 3 2002c  sakheva sakhye naryo ruche bhava .. 1612
     4 7 3 2003a  sanemi tvamasmadA adevaM kaM chidatriNam .
     4 7 3 2003c  sAhvA.N indo pari bAdho apa dvayum .. 1613

     4 7 3 2101a  a~njate vya~njate sama~njate kratu.N rihanti madhvAbhya~njate .
     4 7 3 2101c  sindhoru.achchhvAse patayantamukShaNa.N hiraNyapAvAH pashumapsu gR^ibhNate .. 1614
     4 7 3 2102a  vipashchite pavamAnAya gAyata mahI na dhArAtyandho arShati .
     4 7 3 2102c  ahirna jUrNAmati sarpati tvachamatyo na krIDannasaradvR^iShA hariH .. 1615
     4 7 3 2103a  agrego rAjApyastaviShyate vimAno ahnAM bhuvaneShvarpitaH .
     4 7 3 2103c  harirghR^itasnuH sudR^ishIko arNavo jyotIrathaH pavate rAya okyaH .. 1616

      AShTama prapAThakaH .  prathamo.ardhaH
     4 8 1 0101a  vishvebhiragne agnibhirimaM yaj~namidaM vachaH .
     4 8 1 0101c  chano ghAH sahasA yaho .. 1617
     4 8 1 0102a  yachchiddhi shashvA tanA devaMdevaM yajAmahe .
     4 8 1 0102c  tve iddhUyate haviH .. 1618
     4 8 1 0103a  priyo no astu vishpatirhotA mandro vareNyaH .
     4 8 1 0103c  priyAH svagnayo vayam .. 1619

     4 8 1 0201a  indraM vo vishvataspari havAmahe janebhyaH .
     4 8 1 0201c  asmAkamastu kevalaH  .. 1620
     4 8 1 0202a  sa no vR^iShannamuM charu.N satrAdAvannapA vR^idhi .
     4 8 1 0202c  asmabhyamapratiShkutaH .. 1621
     4 8 1 0203a  bR^iShA yUtheva va.NsagaH kR^iShTIriyartyojasA .
     4 8 1 0203c  IshAno apratiShkutaH .. 1622

     4 8 1 0301a  tvaM nashchitra UtyA vaso rAdhA.Nsi chodaya .
     4 8 1 0301c  asya rAyastvamagne rathIrasi vidA gAdhaM tuche tu naH .. 1623
     4 8 1 0302a  parShi tokaM tanayaM partR^ibhiShTvamadabdhairaprayutvabhiH .
     4 8 1 0302c  agne heDA.Nsi daivyA yuyodhi no.adevAni harA.Nsi cha .. 1624

     4 8 1 0401a  kimitte viShNo parichakShi nAma pra yadvavakShe shipiviShTo asmi .
     4 8 1 0401c  mA varpo asmadapa gUha etadyadanyarUpaH samithe babhUtha .. 1625
     4 8 1 0402a  pra tatte adya shipiviShTa havyamaryaH sha.NsAmi vayunAni vidvAn .
     4 8 1 0402c  taM tvA gR^iNAmi tavasamatavyAnkShayantamasya rajasaH parAke .. 1626
     4 8 1 0403a  vaShaT te viShNavAsa A kR^iNomi tanme juShasva shipiviShTa havyam .
     4 8 1 0403c  vardhantu tvA suShTutayo giri me yUyaM pAta svastabhiH sadA naH .. 1627

     4 8 1 0501a  vAyo shukro ayAmi te madhvo agraM diviShTiShu .
     4 8 1 0501c  A yAhi somapItaye spArho deva niyutvatA .. 1628
     4 8 1 0502a  indrashcha vAyaveShA.N somAnAM pItimarhathaH .
     4 8 1 0502c  yuvA.N hi yantIndavo nimnamApo na sadhryak .. 1629
     4 8 1 0503a  vAyavindrashcha shuShmiNA saratha.N shavasaspatI .
     4 8 1 0503c  niyutvantA na Utaya A yAta.N somapItaye .. 1630

     4 8 1 0601a  adha kShapA pariShkR^ito vAjA.N abhi pra gAhate .
     4 8 1 0601c  yadI vivasvato dhiyo hari.N hinvanti yAtave .. 1631
     4 8 1 0602a  tamasya marjayAmasi mado ya indrapAtamaH .
     4 8 1 0602c  yaM gAva AsabhirdadhuH purA nUnaM cha sUrayaH .. 1632
     4 8 1 0603a  taM gAthayA purANyA punAnamabhyanUShata .
     4 8 1 0603c  uto kR^ipanta dhItayo devAnAM nAma bibhratIH .. 1633

     4 8 1 0701a  ashvaM na tvA vAravantaM vandadhyA agniM namobhiH .
     4 8 1 0701c  samrAjantamadhvarANAm .. 1634
     4 8 1 0702a  sa ghA naH sUnuH shavasA pR^ithupragAmA sushevaH .
     4 8 1 0702c  mIDhvA.N asmAkaM babhUyAt .. 1635
     4 8 1 0703a  sa no dUrAchchAsAchcha ni martyAdaghAyoH .
     4 8 1 0703c  pAhi sadamidvishvAyuH .. 1636

     4 8 1 0801a  tvamindra pratUrtiShvabhi vishvA asi spR^idhaH .
     4 8 1 0801c  ashastihA janitA vR^itratUrasi tvaM tUrya taruShyataH .. 1637
     4 8 1 0802a  anu te shuShmaM turayantamIyatuH kShoNI shishuM na mAtarA .
     4 8 1 0802c  vishvAste spR^idhaH shnathayanta manyave vR^itraM yadindra tUrvasi .. 1638

     4 8 1 0901a  yaj~na indramavardhayadyadbhUmiM vyavartayat .
     4 8 1 0901c  chakrANa opashaM divi .. 1639
     4 8 1 0902a  vyA3ntarikShamatiranmade somasya rochanA .
     4 8 1 0902c  indro yadabhinadvalam .. 1640
     4 8 1 0903a  udagA Ajada~Ngirobhya AviShkR^iNvanguhA satIH .
     4 8 1 0903c  arvA~nchaM nunude valam .. 1641

     4 8 1 1001a  tyamu vaH satrAsAhaM vishvAsu gIrShvAyatam .
     4 8 1 1001c  A chyAvayasyUtaye .. 1642
     4 8 1 1002a  yudhma.N santamanarvANa.N somapAmanapachyutam .
     4 8 1 1002c  naramavAryakratum .. 1643
     4 8 1 1003a  shikShA Na indra rAya A puru vidvA.N R^ichIShama .
     4 8 1 1003c  avA naH pArye dhane .. 1644

     4 8 1 1101a  tava tyadindriyaM bR^ihattava dakShmamuta kratum .
     4 8 1 1101c  vajra.N shishAti dhiShaNA vareNyam .. 1645
     4 8 1 1102a  tava dyaurindra pau.NsyaM pR^ithivI vardhati shravaH .
     4 8 1 1102c  tvAmApaH parvatAsashcha hinvire .. 1646
     4 8 1 1103a  tvAM viShNurbR^ihankShayo mitro gR^iNAti varuNaH .
     4 8 1 1103c  tvA.N shardho madatyanu mArutam .. 1647

     4 8 1 1201a  namaste agna ojase gR^iNanti deva kR^iShTayaH .
     4 8 1 1201c  amairamitramardaya .. 1648
     4 8 1 1202a  kuvitsu no gaviShTaye.agne saMveShiSho rayim .
     4 8 1 1202c  urukR^iduru NaskR^idhi .. 1649
     4 8 1 1203a  mA no agne mahAdhane parA vargbhArabhR^idyathA .
     4 8 1 1203c  saMvarga.N sa.N rayiM jaya .. 1650

     4 8 1 1301a  samasya manyave visho vishvA namanta kR^iShTayaH .
     4 8 1 1301c  samudrAyeva sindhavaH .. 1651
     4 8 1 1302a  vi chidvR^itrasya dodhataH shiro bibheda vR^iShNinA .
     4 8 1 1302c  vajreNa shataparvaNA .. 1652
     4 8 1 1303a  ojastadasya titviSha ubhe yatsamavarttayat .
     4 8 1 1303c  indrashcharmeva rodasI .. 1653

     4 8 1 1401a  sumanmA vasvI rantI sUnarI .. 1654
     4 8 1 1402a  sarUpa vR^iShannA gahImau bhadrau dhuryAvabhi .
     4 8 1 1402c  tAvimA upa sarpataH .. 1655
     4 8 1 1403a  nIva shIrShANi mR^iDhvaM madhya Apasya tiShThati .
     4 8 1 1403c  shR^i~Ngebhirdashabhirdishan .. 1656

      AShTama prapAThakaH .  dvitIyo.ardhaH
     4 8 2 0101a  panyaMpanyamitsotAra A dhAvata madyAya .
     4 8 2 0101c  somaM vIrAya shUrAya .. 1657
     4 8 2 0102a  eha harI brahmayujA shagmA vakShataH sakhAyam .
     4 8 2 0102c  indraM gIrbhirgirvaNasam .. 1658
     4 8 2 0103a  pAtA vR^itrahA sutamA ghA gamannAre asmat .
     4 8 2 0103c  ni yamate shatamUtiH .. 1659

     4 8 2 0201a  A tvA vishantvindavaH samudramiva sindhavaH .
     4 8 2 0201c  na tvAmindrAti richyate .. 1660
     4 8 2 0202a  vivyaktha mahinA vR^iShanbhakSha.N somasya jAgR^ive .
     4 8 2 0202c  ya indra jaThareShu te .. 1661
     4 8 2 0203a  araM ta indra kukShaye somo bhavatu vR^itrahan .
     4 8 2 0203c  araM dhAmabhya indavaH .. 1662

     4 8 2 0301a  jarAbodha tadviviDDhi vishevishe yaj~niyAya .
     4 8 2 0301c  stoma.N rudrAya dR^ishIkam .. 1663
     4 8 2 0302a  sa no mahA.N animAno dhUmaketuH purushchandraH .
     4 8 2 0302c  dhiye vAjAya hinvatu .. 1664
     4 8 2 0303a  sa revA.N iva vishpatirdaivyaH ketuH shR^iNotu naH .
     4 8 2 0303c  ukthairagnirbR^ihadbhAnuH .. 1665

     4 8 2 0401a  tadvo gAya sute sachA puruhUtAya satvane .
     4 8 2 0401c  shaM yadgave na shAkine .. 1666
     4 8 2 0402a  na ghA vasurni yamate dAnaM vAjasya gomataH .
     4 8 2 0402c  yatsImupashravadgiraH .. 1667
     4 8 2 0403a  kuvitsasya pra hi vrajaM gomantaM dasyuhA gamat .
     4 8 2 0403c  shachIbhirapa no varat .. 1668

     4 8 2 0501a  idaM viShNurvi chakrame tredhA ni dadhe padam .
     4 8 2 0501c  samUDhamasya pA.Nsule .. 1669
     4 8 2 0502a  trINi padA vi chakrame viShNurgopA adAbhyaH .
     4 8 2 0502c  ato dharmANi dhArayan .. 1670
     4 8 2 0503a  viShNoH karmANi pashyata yato vratAni paspashe .
     4 8 2 0503c  indrasya yujyaH sakhA .. 1671
     4 8 2 0504a  tadviShNoH paramaM pada.N sadA pashyanti sUrayaH .
     4 8 2 0504c  divIva chakShurAtatam .. 1672
     4 8 2 0505a  tadviprAso vipanyuvo jAgR^ivA.NsaH samindhate .
     4 8 2 0505c  viShNoryatparamaM padam .. 1673
     4 8 2 0506a  ato devA avantu no yato viShNurvichakrame .
     4 8 2 0506c  pR^ithivyA adhi sAnavi .. 1674

     4 8 2 0601a  mo Shu tvA vAghatashcha nAre asmanni rIraman .
     4 8 2 0601c  ArAttAdva sadhamAdaM na A gahIha vA sannupa shrudhi .. 1675
     4 8 2 0602a  ime hi te brahmakR^itaH sute sachA madhau na makSha Asate .
     4 8 2 0602c  indre kAmaM jaritAro vasUyavo rathe na pAdamA dadhuH .. 1676

     4 8 2 0701a  astAvi manma pUrvyaM brahmendrAya vochata .
     4 8 2 0701c  pUrvIrR^itasya bR^ihatIranUShata stoturmedhA asR^ikShata .. 1677
     4 8 2 0702a  samindro rAyo bR^ihatIradhUnuta saM kShoNI samu sUryam .
     4 8 2 0702c  sa.N shukrAsaH shuchayaH saM gavAshiraH somA indramamandiShuH .. 1678

     4 8 2 0801a  indrAya soma pAtave vR^itraghne pari Shichyase .
     4 8 2 0802c  nare cha dakShiNAvate devAya sadanAsade .. 1679
     4 8 2 0802a  ta.N sakhAyaH purUruchaM yUyaM vayaM cha sUrayaH .
     4 8 2 0802c  ashyAma vAjagandhya.N sanema vAjapastyam .. 1680
     4 8 2 0803a  pari tya.N haryata.N hariM babhruM punanti vAreNa .
     4 8 2 0803c  yo devAnvishvA.N itpari madena saha gachchhati .. 1681

     4 8 2 0901a  kastamindra tvAvaso martyo dadharShati .
     4 8 2 0901c  shraddhA ittemaghavan pArye divi vAjI vAjaM siShAsati .. 1682
     4 8 2 0902a  maghonaH sma vR^itrahatyeShu chodaya ye dadati priyA vasu .
     4 8 2 0902c  tava praNItI haryashva sUribhirvishvA tarema duritA .. 1683

     4 8 2 1001a  edu madhormadintara.N si~nchAdhvaryo andhasaH .
     4 8 2 1001c  evA hi vIra stavate sadAvR^idhaH .. 1684
     4 8 2 1002a  indra sthAtarharINAM na kiShTe pUrvyastutim .
     4 8 2 1002c  udAna.Nsha shavasA na bhandanA .. 1685
     4 8 2 1003a  taM vo vAjAnAM patimahUmahi shravasyavaH .
     4 8 2 1003c  aprAyubhirj~nebhirvAvR^idhenyam .. 1686

     4 8 2 1101a  taM gUrdhayA svarNaraM devAso devamaratiM dadhanvire .
     4 8 2 1101c  devatrA havyamUhiShe .. 1687
     4 8 2 1102a  vibhUtarAtiM vipra chitrashochiShamagnimIDiShva yanturam .
     4 8 2 1102c  asya medhasya somyasya sobhare premadhvarAya pUrvyam .. 1688

     4 8 2 1201a  A soma savAno adribhistiro vArANyavyayA .
     4 8 2 1201c  jano na puri chamvorvishaddhariH sado vaneShu dadhriShe .. 1689
     4 8 2 1202a  sa mAmR^ije tiro aNvAni meShyo mIDvAntsaptirna vAjayuH .
     4 8 2 1202c  anumAdyaH pavamAno manIShibhiH somo viprebhirR^ikvabhiH .. 1690

     4 8 2 1301a  vayamenamidA hyo.apIpemeha vajriNam .
     4 8 2 1301c  tasmA u adya savane sutaM bharA nUnaM bhUShata shrute .. 1691
     4 8 2 1302a  vR^ikashchidasya vAraNa urAmathirA vayuneShu bhUShati .
     4 8 2 1302c  semaM na stomaM jujuShANa A gahIndra pra chitrayA dhiyA .. 1692

     4 8 2 1401a  indrAgnI rochanA divaH pari vAjeShu bhUShathaH .
     4 8 2 1401c  tadvAM cheti pra vIryam .. 1693
     4 8 2 1402a  indrAgnI apasaspari upa pra yanti dhItayaH .
     4 8 2 1402c  R^itasya pathyA anu .. 1694
     4 8 2 1403a  indrAgnI taviShANi vAm sadhasthAni prayA.Nsi cha .
     4 8 2 1403c  yuvoraptUryaM hitam .. 1695

     4 8 2 1501a  ka IM veda sute sachA pibantaM kadvayo dadhe .
     4 8 2 1501c  ayaM yaH puro vibhinattyojasA mandAnaH shiprayandhasaH .. 1696
     4 8 2 1502a  dAnA mR^igo na vAraNaH purutrA charathaM dadhe .
     4 8 2 1502c  na kiShTvA ni yamadA sute gamo mahA.NshcharasyojasA .. 1697
     4 8 2 1503a  ya ugraH sannaniShTR^itaH sthiro raNAya sa.NskR^itaH .
     4 8 2 1503c  yadi stoturmaghavA shR^iNavaddhavaM nendro yoShatyA gamat .. 1698

     4 8 2 1601a  pavamAnA asR^ikShata somAH shukrAsa indavaH .
     4 8 2 1601c  abhi vishvAni kAvyA .. 1699
     4 8 2 1602a  pavamAnA divasparyantarikShAdasR^ikShata .
     4 8 2 1602c  pR^ithivyA adhi sAnavi .. 1700
     4 8 2 1603a  pavamAnAsa AshavaH shubhrA asR^igramindavaH .
     4 8 2 1603c  ghnanto vishvA apa dviShaH .. 1701

     4 8 2 1701a  toshA vR^itrahaNA huve sajitvAnAparAjitA .
     4 8 2 1701c  indrAgnI vAjasAtamA .. 1702
     4 8 2 1702a  pra vAmarchantyukthino nIthAvido jaritAraH .
     4 8 2 1702c  indrAgnI iSha A vR^iNe .. 1703
     4 8 2 1703a  indrAgnI navatiM puro dAsapatnIradhUnutam .
     4 8 2 1703c  sAkamekena karmaNA .. 1704

     4 8 2 1801a  upa tvA raNvasandR^ishaM prayasvantaH sahaskR^ita .
     4 8 2 1801c  agne sasR^ijmahe giraH .. 1705
     4 8 2 1802a  upa chchhAyAmiva ghR^iNeraganma sharma te vayam .
     4 8 2 1802c  agne hiraNyasandR^ishaH .. 1706
     4 8 2 1803a  ya ugra iva sharyahA tigmashR^i~Ngo na va.NsagaH .
     4 8 2 1803c  agne puro rurojitha .. 1707

     4 8 2 1901a  R^itAvAnaM vaishvAnaramR^itasya jyotiShaspatim .
     4 8 2 1901c  ajasraM gharmamImahe .. 1708
     4 8 2 1902a  ya idaM pratipaprathe yaj~nasya svaruttiran .
     4 8 2 1902c  R^itUnutsR^ijate vashI .. 1709
     4 8 2 1903a  agniH priyeShu dhAmasu kAmo bhUtasya bhavyasya .
     4 8 2 1903c  sabhrADeko vi rAjati .. 1710

      AShTama prapAThakaH .  tR^itIyo.ardhaH
     4 8 3 0101a  agniH pratnena janmanA shumbhAnastanvA3.N svAm .
     4 8 3 0101c  kavirvipreNa vavR^idhe .. 1711
     4 8 3 0102a  Urjjo napAtamA huve.agniM pAvakashochiSham .
     4 8 3 0102c  asminyaj~ne svadhvare .. 1712
     4 8 3 0103a  sa no mitramahastvamagne shukreNa shochiShA .
     4 8 3 0103c  devairA satsi barhiShi .. 1713

     4 8 3 0201a  utte shuShmAso asthU rakSho bhindanto adrivaH .
     4 8 3 0201c  nudasva yAH parispR^idhaH .. 1714
     4 8 3 0202a  ayA nijaghnirojasA rathasa~Nge dhane hite .
     4 8 3 0202c  stavA abibhyuShA hR^idA .. 1715
     4 8 3 0203a  asya vratAni nAdhR^iShe pavamAnasya dUDhyA .
     4 8 3 0203c  ruja yastvA pR^itanyati .. 1716
     4 8 3 0204a  ta.N hinvanti madachyuta.N hariM nadIShu vAjinam .
     4 8 3 0204c  indumindrAya matsaram .. 1717

     4 8 3 0301a  A mandrairindra haribhiryAhi mayUraromabhiH .
     4 8 3 0301c  mA tvA ke chinni yemurinna pAshino.ati dhanveva tA.N ihi .. 1718
     4 8 3 0302a  vR^itrakhAdo vala.N rujaH purAM darmo apAmajaH .
     4 8 3 0302c  sthAtA rathasya haryorabhisvara indro dR^iDhA chidArujaH .. 1719
     4 8 3 0303a  gambhIrA.N udadhI.Nriva kratuM puShyasi gA iva .
     4 8 3 0303c  pra sugopA yavasaM dhenavo yathA hradaM kulyA ivAshata .. 1720

     4 8 3 0401a  yathA gauro apA kR^itaM tR^iShyannetyaveriNam .
     4 8 3 0401c  Apitve naH prapitve tUyamA gahi kaNveShu su sachA piba .. 1721
     4 8 3 0402a  mandantu tvA maghavannindrendavo rAdhodeyAya sunvate .
     4 8 3 0402c  AmuShyA somamapibashchamU sutaM jyeShThaM taddadhiShe sahaH .. 1722

     4 8 3 0501a  tvama~Nga pra shu.NsiSho devaH shaviShTha martyam .
     4 8 3 0501c  na tvadanyo maghavannasti marDitendra bravImi te vachaH .. 1723
     4 8 3 0502a  mA te rAdhA.Nsi mA ta Utayo vaso.asmAnkadA chanA dabhan .
     4 8 3 0502c  vishvA cha na upamimIhi mAnuSha vasUni charShaNibhya A .. 1724

     4 8 3 0601a  prati ShyA sUnarI janI vyuchchhantI pari svasuH .
     4 8 3 0601c  divo adarshi duhitA .. 1725
     4 8 3 0602a  ashveva chitrAruShI mAtA gavAmR^itAvarI .
     4 8 3 0602c  sakhA bhUdashvinoruShAH .. 1726
     4 8 3 0603a  uta sakhAsyashvinoruta mAtA gavAmasi .
     4 8 3 0603c  utoSho vasva IshiShe .. 1727

     4 8 3 0701a  eSho uShA apUrvya vyuchchhati priyA divaH .
     4 8 3 0701c  stuShe vAmashvinA bR^ihat .. 1728
     4 8 3 0702a  yA dasrA sindhumAtarA manotarA rayINAm .
     4 8 3 0702c  dhiyA devA vasuvidA .. 1729
     4 8 3 0703a  vachyante vAM kakuhAso jUrNAyAmadhi viShTapi .
     4 8 3 0703c  yadvA.N ratho vibhiShpatAt .. 1730

     4 8 3 0801a  uShastachchitramA bharAsmabhyaM vAjinIvati .
     4 8 3 0801c  yena tokaM cha tanayaM cha dhAmahe .. 1731
     4 8 3 0802a  uSho adyeha gomatyashvAvati vibhAvari .
     4 8 3 0802c  revadasme vyuchchha sUnR^itAvati .. 1732
     4 8 3 0803a  yu~NkShvA hi vAjinIvatyashvA.N adyAruNA.N uShaH .
     4 8 3 0803c  athA no vishvA saubhagAnyA vaha .. 1733

     4 8 3 0901a  ashvinA vartirasmadA gomaddasrA hiraNyavat .
     4 8 3 0901c  arvAgratha.N samanasA ni yachchhatam .. 1734
     4 8 3 0902a  eha devA mayobhuvA dasrA hiraNyavarttanI .
     4 8 3 0902c  uSharbudho vahantu somapItaye .. 1735
     4 8 3 0903a  yAvitthA shlokamA divo jyotirjanAya chakrathuH .
     4 8 3 0903c  A na UrjaM vahatamashvinA yuvam .. 1736

     4 8 3 1001a  agniM taM manye yo vasurastaM yaM yanti dhenavaH .
     4 8 3 1001c  astamarvanta AshavostaM nityAso vAjina iSha.N stotR^ibhya A bhara .. 1737
     4 8 3 1002a  agnirhi vAjinaM vishe dadAti vishvacharShaNiH .
     4 8 3 1002c  agnI rAye svAbhuva.N sa prIto yAti vAryamiSha.N stotR^ibhya A bhara .. 1738
     4 8 3 1003a  so agniryo vasurgR^iNe saM yamAyanti dhenavaH .
     4 8 3 1003c  samarvanto raghudruvaH sa.N sujAtAsaH sUraya iSha.N stotR^ibhya A bhara .. 1739

     4 8 3 1101a  mahe no adya bodhayoSho rAye divitmatI .
     4 8 3 1101c  yathA chinno abodhayaH satyashravasi vAyye sujAte ashvasUnR^ite .. 1740
     4 8 3 1102a  yA sunIthe shauchadrathe vyauchchho duhitardivaH .
     4 8 3 1102c  sA vyuchchha sahIyasi satyashravasi vAyye sujAte ashvasUnR^ite .. 1741
     4 8 3 1103a  sA no adyAbharadvasurvyuchchhA duhitardivaH .
     4 8 3 1103c  yo vyauchchhaH sahIyasi satyashravasi yAyye sujAte ashvasUnR^ite .. 1742

     4 8 3 1201a  prati priyatama.N rathaM vR^ishaNaM vasuvAhanam .
     4 8 3 1201c  stotA vAmashvinAvR^iShi stomebhirbhUShati prati mAdhvI mama shruta.N havam .. 1743
     4 8 3 1202a  atyAyAtamashvinA tiro vishvA aha.N sanA .
     4 8 3 1202c  dasrA hiraNyavarttanI suShumNA sindhuvAhasA mAdhvI mama shruta.N havam .. 1744
     4 8 3 1203a  A no ratnAni bibhratAvashvinA gachchhataM yuvam .
     4 8 3 1203c  rudrA hiraNyavarttanI juShANA vAjinIvasU mAdhvI mama shruta.N havam .. 1745

     4 8 3 1301a  abodhyagniH samidhA janAnAM prati dhenumivAyatImuShAsam .
     4 8 3 1301c  yahvA iva pra vayAmujjihAnAH pra bhAnavaH sasrate nAkamachchha .. 1746
     4 8 3 1302a  abodhi hotA yajathAya devAnUrdhvo agniH sumanAH prAtarasthAt .
     4 8 3 1302c  samiddhasya rushadadarshi pAjo mahAndevastamaso niramochi .. 1747
     4 8 3 1303a  yadIM gaNasya rashanAmajIgaH shuchira~Nkte shuchibhirgobhiragniH .
     4 8 3 1303c  AddakShiNA yujyate vAjayantyuttAnAmUrdhvo adhayajjuhUbhiH .. 1748

     4 8 3 1401a  ida.N shreShThaM jyotiShAM jyotirAgAchchitraH praketo ajaniShTa vibhvA .
     4 8 3 1401c  yathA prasUtA savituH savAyaivA rAtryuShase yonimAraik .. 1749
     4 8 3 1402a  rushAdvatsA rushatI shvetyAgAdAraigu kR^iShNA sadanAnyasyAH .
     4 8 3 1402c  samAnabandhU amR^ite anUchI dyAvA varNaM charata AminAne .. 1750
     4 8 3 1403a  samAno adhvA svasroranantastamanyAnyA charato devashiShTe .
     4 8 3 1403c  na methete na tasthatuH sumeke naktoShAsA samanasA virUpe .. 1751

     4 8 3 1501a  A bhAtyagniruShasAmanIkamudviprANAM devayA vAcho asthuH .
     4 8 3 1501c  arvA~nchA nUna.N rathyeha yAtaM pIpivA.NsamashvinA gharmamachchha .. 1752
     4 8 3 1502a  na sa.NskR^itaM pra mimIto gamiShThAnti nUnamashvinopastuteha .
     4 8 3 1502c  divAbhipitvevasAgamiShThA pratyavarttiM dAshuShe shambhaviShThA .. 1753
     4 8 3 1503a  utA yAta.N saMgave prAtarahno madhyandina uditA sUryasya .
     4 8 3 1503c  divA naktamavasA shantamena nedAnIM pItirashvinA tatAna .. 1754

     4 8 3 1601a  etA u tyA uShasaH ketumakrata pUrve ardhe rajaso bhAnuma~njate .
     4 8 3 1601c  niShkR^iNvAnA AyudhAnIva dhR^iShNavaH prati gAvo.aruShIryanti mAtaraH .. 1755
     4 8 3 1602a  udapaptannaruNA bhAnavo vR^ithA svAyujo aruShIrgA ayukShata .
     4 8 3 1602c  akrannuShAso vayunAni pUrvathA rushantaM bhAnumaruShIrashishrayuH .. 1756
     4 8 3 1603a  archanti nArIrapaso na viShTibhiH samAnena yojanenA parAvataH .
     4 8 3 1603c  iShaM vahantIH sukR^ite sudAnave vishvedaha yajamAnAya sunvate .. 1757

     4 8 3 1701a  abodhyagnirjma udeti sUryo vyU3ShAshchandrA mahyAvo archiShA .
     4 8 3 1701c  AyukShAtAmashvinA yAtave rathaM prAsAvIddevaH savitA jagatpR^ithak .. 1758
     4 8 3 1702a  yadyu~njAthe vR^iShaNamashvinA rathaM ghR^itena no madhunA kShatramukShatam .
     4 8 3 1702c  asmAkaM brahma pR^itanAsu jinvataM vayaM dhanA shUrasAtA bhajemahi .. 1759
     4 8 3 1703a  arvA~Ntrichakro madhuvAhano ratho jIrAshvo ashvinoryAtu suShTutaH .
     4 8 3 1703c  trivandhuro maghavA vishvasaubhagaH shaM na A vakShaddvipade chatuShpade .. 1760

     4 8 3 1801a  pra te dhArA asashchato divo na yanti vR^iShTayaH .
     4 8 3 1801c  achchhA vAja.N sahasriNam .. 1761
     4 8 3 1802a  abhi priyANi kAvyA vishvA chakShANo arShati .
     4 8 3 1802c  haristu~njAna AyudhA .. 1762
     4 8 3 1803a  sa marmR^ijAna Ayubhiribho rAjeva suvrataH .
     4 8 3 1803c  shyeno na va.Nsu ShIdati .. 1763
     4 8 3 1804a  sa no vishvA divo vasUto pR^ithivyA adhi .
     4 8 3 1804c  punAna indavA bhara .. 1764

      navama prapAThakaH .  prathamo.ardhaH
     4 9 1 0101a  prAsya dhArA akSharanvR^iShNaH sutasyaujasA .
     4 9 1 0101c  devA.N anu prabhUShataH .. 1765
     4 9 1 0102a  saptiM mR^ijanti vedhaso gR^iNantaH kAravo girA .
     4 9 1 0102c  jyotirjaj~nAnamukthyam .. 1766
     4 9 1 0103a  suShahA soma tAni te punAnAya prabhUvaso .
     4 9 1 0103c  vardhA samudramukthyam .. 1767

     4 9 1 0201a  eSha brahmA ya R^itviya indro nAma shruto gR^iNe .. 1768
     4 9 1 0202a  tvAmichchhavasaspate yanti giro na saMyataH .. 1769
     4 9 1 0203a  vi srutayo yathA pathA indra tvadyantu rAtayaH .. 1770

     4 9 1 0301a  A tvA rathaM yathotaye sumnAya varttayAmasi .
     4 9 1 0301c  tuvikUrmimR^itIShahamindraM shaviShTha satpatim .. 1771
     4 9 1 0302a  tuvishuShma tuvikrato shachIvo vishvayA mate .
     4 9 1 0302c  A paprAtha mahitvanA .. 1772
     4 9 1 0303a  yasya te mahinA mahaH pari jmAyantamIyatuH .
     4 9 1 0303c  hastA vajra.N hiraNyayam .. 1773

     4 9 1 0401a  A yaH puraM nArmiNImadIdedatyaH kavirnabhanyo3 nArva .
     4 9 1 0401c  sUro na rurukvA~nchhatAtmA .. 1774
     4 9 1 0402a  abhi dvijanmA trI rochanAni vishvA rajA.Nsi shushuchano asthAt .
     4 9 1 0402c  hotA yajiShTho apA.N sadhasthe .. 1775
     4 9 1 0403a  aya.N sa hotA yo dvijanmA vishvA dadhe vAryANi shravasyA .
     4 9 1 0403c  marto yo asmai sutuko dadAsha .. 1776

     4 9 1 0501a  agne tamadyAShvaM na stomaiH kratuM na bhadra.N hR^idispR^iSham .
     4 9 1 0501c  R^idhyAmA ta ohaiH .. 1777
     4 9 1 0502a  adhA hyagne kratorbhadrasya dakShasya sAdhoH .
     4 9 1 0502c  rathIrR^itasya bR^ihato babhUtha .. 1778
     4 9 1 0503a  ebhirno arkairbhavA no arvA~NksvA3rNa jyotiH .
     4 9 1 0503c  agne vishvebhiH sumanA anIkaiH .. 1779

     4 9 1 0601a  agne vivasvaduShasashchitra.N rAdho amartya .
     4 9 1 0601c  A dAshuShe jAtavedo vahA tvamadyA devA.N uSharbudhaH .. 1780
     4 9 1 0602a  juShTo hi dUto asi havyavAhano.agne rathIradhvarANAm .
     4 9 1 0602c  sajUrashvibhyAmuShasA suvIryamasme dhehi shravo bR^ihat .. 1781

     4 9 1 0701a  vidhuM dadrANa.N samane bahUnAM yuvAna.N santaM palito jagAra .
     4 9 1 0701c  devasya pashya kAvyaM mahitvAdyA mamAra sa hyaH samAna .. 1782
     4 9 1 0702a  shAkmanA shAko aruNaH suparNa A yo mahaH shUraH sanAdanIDaH .
     4 9 1 0702c  yachchiketa satyamittanna moghaM vasu spArhamuta jetota dAtA .. 1783
     4 9 1 0703a  aibhirdade vR^iShNyA pau.NsyAni yebhiraukShadvR^itrahatyAya vajrI .
     4 9 1 0703c  ye karmaNaH kriyamANasya mahna R^itekarmamudajAyanta devAH .. 1784

     4 9 1 0801a  asti somo aya.N sutaH pibantyasya marutaH .
     4 9 1 0801c  uta svarAjo ashvinA .. 1785
     4 9 1 0802a  pibanti mitro aryamA tanA pUtasya varuNaH .
     4 9 1 0802c  triShadhasthasya jAvataH .. 1786
     4 9 1 0803a  uto nvasya joShamA indraH sutasya gomataH .
     4 9 1 0803c  prAtarhoteva matsati .. 1787

     4 9 1 0901a  baNmahA.N asi sUrya baDAditya mahA.N asi .
     4 9 1 0901c  mahaste sato mahimA paniShtama mahnA deva mahA.N asi .. 1788
     4 9 1 0902a  baT sUrya shravasA mahA.N asi satrA deva mahA.N asi .
     4 9 1 0902c  mahnA devAnAmasuryaH purohito vibhu jyotiradAbhyam .. 1789

     4 9 1 1001a  upa no haribhiH sutaM yAhi madAnAM pate .
     4 9 1 1001c  upa no haribhiH sutam .. 1790
     4 9 1 1002a  dvitA yo vR^itrahantamo vida indraH shatakratuH .
     4 9 1 1002c  upa no haribhiH sutam .. 1791
     4 9 1 1003a  tva.N hi vR^itrahanneShAM pAtA somAnAmasi .
     4 9 1 1003c  upa no haribhiH sutam .. 1792

     4 9 1 1101a  pra vo mahe mahevR^idhe bharadhvaM prachetase pra sumatiM kR^iNudhvam .
     4 9 1 1101c  vishaH pUrvIH pra chara charShaNiprAH .. 1793
     4 9 1 1102a  uruvyachase mahine suvR^iktimindrAya brahma janayanta viprAH .
     4 9 1 1102c  tasya vratAni na minanti dhIrAH .. 1794
     4 9 1 1103a  indraM vANIranuttamanyumeva satrA rAjAnaM dadhire sahadhyai .
     4 9 1 1103c  haryashvAya barhayA samApIn .. 1795

     4 9 1 1201a  yadindra yAvatastvametAvadahamIshIya .
     4 9 1 1201c  stotAramiddadhiShe radAvaso na pApatvAya ra.NsiSham .. 1796
     4 9 1 1202a  shikSheyaminmahayate divedive rAya A kuhachidvide .
     4 9 1 1202c  na hi tvadanyanmaghavanna ApyaM vasyo asti pitA cha na .. 1797

     4 9 1 1301a  shrudhI havaM vipipAnasyAdrerbodhA viprasyArchato manIShAm .
     4 9 1 1301c  kR^iShvA duvA.NsyantamA sachemA .. 1798
     4 9 1 1302a  na te giro api mR^iShye turasya na suShTutimasuryasya vidvAn .
     4 9 1 1302c  sadA te nAma svayasho vivakmi .. 1799
     4 9 1 1303a  bhUri hi te savanA mAnuSheShu bhUri manIShI havate tvAmit .
     4 9 1 1303c  mAre asmanmaghava~njyokkaH .. 1800

     4 9 1 1401a  pro Shvasmai purorathamindrAya shUShamarchata .
     4 9 1 1401c  abhIke chidu lokakR^itsa~Nge samatsu vR^itraha .
     4 9 1 1401e  asmAkaM bodhi choditA nabhantAmanyakeShAM jyAkA adhi dhanvasu .. 1801
     4 9 1 1402a  tva.N sindhU.NravAsR^ijo.adharAcho ahannahim .
     4 9 1 1402c  ashatrurindra jaj~niShe vishvaM puShyasi vAryam .
     4 9 1 1402e  taM tvA pari ShvajAmahe nabhantAmanyakeShAM jyAkA adhi dhanvasu .. 1802
     4 9 1 1403a  vi Shu vishvA arAtayo.aryo nashanta no dhiyaH .
     4 9 1 1403c  astAsi shatrave vadhaM yo na indra jighA.Nsati .
     4 9 1 1403e  yA te rAtirdadivasu nabhantAmanyakeShAM jyAkA adhi dhanvasu .. 1803

     4 9 1 1501a  revA.N idrevata stotA syAttvAvato maghonaH .
     4 9 1 1501c  predu harivaH sutasya .. 1804
     4 9 1 1502a  ukthaM cha na shasyamAnaM nAgo rayirA chiketa .
     4 9 1 1502c  na gAyatraM gIyamAnam .. 1805
     4 9 1 1503a  mA na indra pIyatnave mA shardhate parA dAH .
     4 9 1 1503c  shikShA shachIvaH shachIbhiH .. 1806

     4 9 1 1601a  endra yAhi haribhirupa kaNvasya suShTutim .
     4 9 1 1601c  divo amuShya shAsato divaM yaya divAvaso .. 1807
     4 9 1 1602a  atrA vi nemireShAmurAM na dhUnute vR^ikaH .
     4 9 1 1602c  divo amuShya shAsato divaM yaya divAvaso .. 1808
     4 9 1 1603a  A tvA grAvA vadanIha somI ghoSheNa vakShatu .
     4 9 1 1603c  divo amuShya shAsato divaM yaya divAvaso .. 1809

     4 9 1 1701a  pavasva soma mandayannindrAya madhumattamaH .. 1810
     4 9 1 1702a  te sutAso vipashchitaH shukrA vAyumasR^ikShata .. 1811
     4 9 1 1703a  asR^igraM devavItaye vAjayanto rathA iva .. 1812

     4 9 1 1801a  agni.N hotAraM manye dAsvantaM vasoH sUnu.N sahaso jAtavedasaM vipraM na jAtavedasam .
     4 9 1 1801c  ya Urdhvaro svadhvaro devo devAchyA kR^ipA .
     4 9 1 1801e  ghR^itasya vibhrAShTimanu shukrashochiSha AjuhvAnasya sarpiShaH .. 1813
     4 9 1 1802a  yajiShThaM tvA yajamAnA huvema jyeShThama~NgirasAM vipra manmabhirviprebhiH shukra manmabhiH .
     4 9 1 1802c  parijmAnamiva dyA.N hotAraM charShaNInAm .
     4 9 1 1802e  shochiShkeshaM vR^iShaNaM yamimA vishaH prAvantu jUtaye vishaH .. 1814
     4 9 1 1803a  sa hi purU chidojasA virukmatA dIdyAno bhavati druhantaraH parashurna druhantaraH .
     4 9 1 1803c  vIDu chidyasya samR^itau shruvadvaneva yatsthiram .
     4 9 1 1803e  niShShahamANo yamate nAyate dhanvAsahA nAyate .. 1815

      navama prapAThakaH .  dvitIyo.ardhaH
     4 9 2 0101a  agne tava shravo vayo mahi bhrAjante archayo vibhAvaso .
     4 9 2 0101c  bR^ihadbhAno shavasA vAjamukthya3M dadhAsi dAshuShe kave .. 1816
     4 9 2 0102a  pAvakavarchAH shukravarchA anUnavarchA udiyarShi bhAnunA .
     4 9 2 0102c  putro mAtarA vicharannupAvasi pR^iNakShi rodasI ubhe .. 1817
     4 9 2 0103a  Urjo napAjjAtavedaH sushastibhirmandasva dhItibhirhitaH .
     4 9 2 0103c  tve iShaH saM dadhurbhUrivarpasashchitrotayo vAmajAtAH .. 1818
     4 9 2 0104a  irajyannagne prathayasva jantubhirasme rAyo amartya .
     4 9 2 0104c  sa darshatasya vapuSho vi rAjasi pR^iNakShi darshataM kratum .. 1819
     4 9 2 0105a  iShkarttAramadhvarasya prachetasaM kShayanta.N rAdhaso mahaH .
     4 9 2 0105c  rAtiM vAmasya subhagAM mahImiShaM dadhAsi sAnasi.N rayim .. 1820
     4 9 2 0106a  R^itAvAnaM mahiShaM vishvadarshatamagni.N sumnAya dadhire puro janAH .
     4 9 2 0106c  shrutkarNa.N saprathastamaM tvA girA daivyaM mAnuShA yugA .. 1821

     4 9 2 0201a  pra so agne tavotibhiH suvirAbhistarati vAjakarmabhiH .
     4 9 2 0201c  yasya tva.N sakhyamAvitha .. 1822
     4 9 2 0202a  tava drapso nIlavAnvAsha R^itviya indhAnaH siShNavA dade .
     4 9 2 0202c  tvaM mahInAmuShasAmasi priyaH kShapo vastuShu rAjasi .. 1823

     4 9 2 0301a  tamoShadhIrdadhire garbhamR^itviyaM tamApo agniM janayanta mAtaraH .
     4 9 2 0301c  tamitsamAnaM vaninashcha vIrudho.antarvatIshcha suvate cha vishvahA .. 1824

     4 9 2 0401a  agnirindrAya pavate divi shukro vi rAjati .
     4 9 2 0401c  mahiShIva vi jAyate .. 1825

     4 9 2 0501a  yo jAgAra tamR^ichaH kAmayante yo jAgAra tamu sAmAni yanti .
     4 9 2 0501c  yo jAgAra tamaya.N soma Aha tavAhamasmi sakhye nyokAH .. 1826

     4 9 2 0601a  agnirjAgAra tamR^ichaH kAmayantegnirjAgAra tamu sAmAni yanti .
     4 9 2 0601c  agnirjAgAra tamaya.N soma Aha tavAhamasmi sakhye nyokAH .. 1827

     4 9 2 0701a  namaH sakhibhyaH pUrvasadbhyo namaH sAkanniShebhyaH .
     4 9 2 0701c  yu~nje vAcha.N shatapadIm .. 1828
     4 9 2 0702a  yu~nje vAcha.N shatapadIM gAye sahasravarttani .
     4 9 2 0702c  gAyatraM traiShTubhaM jagat .. 1829
     4 9 2 0703a  gAyatraM traiShTubhaM jagadvishvA rUpANi sambhR^itA .
     4 9 2 0703c  devA okA.Nsi chakrire .. 1830

     4 9 2 0801a  agnirjyotirjyotiragnirindro jyotirjyotirindraH .
     4 9 2 0801c  sUryo jyotirjyotiH sUryaH .. 1831
     4 9 2 0802a  punarUrjA ni varttasva punaragna iShAyuShA .
     4 9 2 0802c  punarnaH pAhya.NhasaH .. 1832
     4 9 2 0803a  saha rayyA ni vartasvAgne pinvasva dhArayA .
     4 9 2 0803c  vishvapsnyA vishvataspari .. 1833

     4 9 2 0901a  yadindrAhaM yathA tvamIshIya vasva eka it .
     4 9 2 0901c  stotA me gosakhA syAt .. 1834
     4 9 2 0902a  shikSheyamasmai ditseya.N shachIpate manIShiNe .
     4 9 2 0902c  yadahaM gopatiH syAm .. 1835
     4 9 2 0903a  dhenuShTa indra sUnR^itA yajamAnAya sunvate .
     4 9 2 0903c  gAmashvaM pipyuShI duhe .. 1836

     4 9 2 1001a  Apo hi ShThA mayobhuvastA na Urje dadhAtana .
     4 9 2 1001c  mahe raNAya chakShase .. 1837
     4 9 2 1002a  yo vaH shivatamo rasastasya bhAjayateha naH .
     4 9 2 1002c  ushatIriva mAtaraH .. 1838
     4 9 2 1003a  tasmA araM gamAma vo yasya kShayAya jinvatha .
     4 9 2 1003c  Apo janayathA cha naH .. 1839

     4 9 2 1101a  vAta A vAtu beShaja.N shambhu mayobhu no hR^ide .
     4 9 2 1101c  pra na ayU.NShi tAriShat .. 1840
     4 9 2 1102a  uta vAta pitAsi na uta bhrAtota naH sakhA .
     4 9 2 1102c  sa no jIvAtave kR^idhi .. 1841
     4 9 2 1103a  yadado vAta te gR^ihe3.amR^itaM nihitaM guhA .
     4 9 2 1103c  tasyo no dehi jIvase .. 1842

     4 9 2 1201a  abhi vAjI vishvarUpo janitra.N hiraNyayaM bibhradatka.N suparNaH .
     4 9 2 1201c  sUryasya bhAnumR^ituthA vasAnaH pari svayaM medhamR^ijro jajAna .. 1843
     4 9 2 1202a  apsu retaH shishriye vishvarUpaM tejaH pR^ithivyAmadhi yatsambabhUva .
     4 9 2 1202c  antarikShe svaM mahimAnaM mimAnaH kanikranti vR^iShNo ashvasya retaH .. 1844
     4 9 2 1203a  aya.N sahasrA pari yuktA vasAnaH sUryasya bhAnuM yaj~no dAdhAra .
     4 9 2 1203c  sahasradAH shatadA bhUridAvA dharttA divo bhuvanasya vishpatiH .. 1845

     4 9 2 1301a  nAke suparNamupa yatpatanta.N hR^idA venanto abhyachakShata tvA .
     4 9 2 1301c  hiraNyapakShaM varuNasya dUtaM yamasya yonau shakunaM bhuraNyum .. 1846
     4 9 2 1302a  Urdhvo gandharvo adhi nAke asthAtpratya~NchitrA bibhradasyAyudhAni .
     4 9 2 1302c  vasAno atka.N surabhiM dR^ishe ka.N sva3rNa nAma janata priyANi .. 1847
     4 9 2 1303a  drapsaH samudramabhi yajjigAti pashyangR^idhrasya chakShasA vidharman .
     4 9 2 1303c  bhAnuH shukreNa shochiShA chakAnastR^itIye chakre rajasi priyANi .. 1848

      navama prapAThakaH .  tR^itIyo.ardhaH
     4 9 3 0101a  AshuH shishAno vR^iShabho na bhImo ghanAghanaH kShobhaNashcharShaNInAm .
     4 9 3 0101c  sa~Nkrandano.animiSha ekavIraH shata.N senA ajayatsAkamindraH .. 1849
     4 9 3 0102a  sa~NkrandanenAnimiSheNa jiShNunA yutkAreNa dushchyavanena dhR^iShNunA .
     4 9 3 0102c  tadindreNa jayata tatsahadhvaM yudho nara iShuhastena vR^iShNA .. 1850
     4 9 3 0103a  sa iShuhastaiH sa niSha~NgibhirvashI sa.NsraShTA sa yudha indro gaNena .
     4 9 3 0103c  sa.N sR^iShTajitsomapA bAhushardhyU3gradhanvA pratihitAbhirastA .. 1851

     4 9 3 0201a  bR^ihaspate pari dIyA rathena rakShohAmitrA.N apabAdhamAnaH .
     4 9 3 0201c  prabha~njansenAH pramR^iNo yudhA jayannasmAkamedhyavitA rathAnAm .. 1852
     4 9 3 0202a  balavij~nAyaH sthaviraH pravIraH sahasvAnvAjI sahamAna ugraH .
     4 9 3 0202c  abhivIro abhisatvA sahojA jaitramindra rathamA tiShTha govit .. 1853
     4 9 3 0203a  gotrabhidaM govidaM vajrabAhuM jayantamajma pramR^iNantamojasA .
     4 9 3 0203c  ima.N sajAtA anu vIrayadhvamindra.N sakhAyo anu sa.N rabhadhvam .. 1854

     4 9 3 0301a  abhi gotrANi sahasA gAhamAno.adayo vIraH shatamanyurindraH .
     4 9 3 0301c  dushchyavanaH pR^itanAShADayudhyo3.asmAka.N senA avatu pra yutsu .. 1855
     4 9 3 0302a  indra AsAM netA bR^ihaspatirdakShiNA yaj~naH pura etu somaH .
     4 9 3 0302c  devasenAnAmabhibha~njatInAM jayantInAM maruto yantvagram .. 1856
     4 9 3 0303a  indrasya vR^iShNo varuNasya rAj~na AdityAnAM marutA.N shardha ugram .
     4 9 3 0303c  mahAmanasAM bhuvanachyavAnAM ghoSho devAnAM jayatAmudasthAt .. 1857

     4 9 3 0401a  uddharShaya maghavannAyudhAnyutsatvanAM mAmakAnAM manA.Nsi .
     4 9 3 0401c  udvR^itrahanvAjinAM vAjinAnyudrathAnAM jayatAM yantu ghoShAH .. 1858
     4 9 3 0402a  asmAkamindraH samR^iteShu dhvajeShvasmAkaM yA iShavastA jayantu .
     4 9 3 0402c  asmAkaM vIrA uttare bhavantvasmA.N u devA avatA haveShu .. 1859
     4 9 3 0403a  asau yA senA marutaH pareShAmabhyeti na ojasA spardhamAnA .
     4 9 3 0403c  tAM gUhata tamasApavratena yathaiteShAmanyo anyaM na jAnAt .. 1860

     4 9 3 0501a  amIShAM chittaM pratilobhayantI gR^ihANA~NgAnyapve parehi .
     4 9 3 0501c  abhi prehi nirdaha hR^itsu shokairandhenAmitrAstamasA sachantAm .. 1861
     4 9 3 0502a  pretA jayatA nara indro vaH sharma yachchhatu .
     4 9 3 0502c  ugrA vaH santu bAhavo.anAdhR^iShyA yathAsatha .. 1862
     4 9 3 0503a  avasR^iShTA parA pata sharavye brahmasa.Nshite .
     4 9 3 0503c  gachchhAmitrAnpra padyasva mAmIShAM kaM cha nochchhiShaH .. 1863

     4 9 3 0601a  ka~NkAH suparNA anu yantvenAngR^idhrANAmannamasAvastu senA .
     4 9 3 0601c  maiShAM mochyaghahArashcha nendra vayA.NsyenAnanusaMyantu sarvAn .. 1864
     4 9 3 0602a  amitrasenAM maghavannasmA~nchhatruyatImabhi .
     4 9 3 0602c  ubhau tAmindra vR^itrahannagnishcha dahataM prati .. 1865
     4 9 3 0603a  yatra bANAH sampatanti kumArA vishikhA iva .
     4 9 3 0603c  tatrA no brahmaNaspatiraditiH sharma yachchhatu vishvAhA sharma yachchhatu .. 1866

     4 9 3 0701a  vi rakSho vi mR^idho jahi vi vR^itrasya hanU ruja .
     4 9 3 0701c  vi manyumindra vR^itrahannamitrasyAbhidAsataH .. 1867
     4 9 3 0702a  vi na indra mR^idho jahi nIchA yachchha pR^itanyataH .
     4 9 3 0702c  yo asmA.N abhidAsatyadharaM gamayA tamaH .. 1868
     4 9 3 0703a  indrasya bAhU sthavirau yuvAnAvanAdhR^iShyau supratIkAvasahyau .
     4 9 3 0703c  tau yu~njIta prathamau yoga Agate yAbhyAM jitamasurANA.N saho mahat .. 1869

     4 9 3 0801a  marmANi te varmaNA chchhAdayAmi somastvA rAjAmR^itenAnu vastAm .
     4 9 3 0801c  urorvarIyo varuNaste kR^iNotu jayantaM tvAnu devA madantu .. 1870
     4 9 3 0802a  andhA amitrA bhavatAshIrShANo.ahaya iva .
     4 9 3 0802c  teShAM vo agninunnAnAmindro hantu varaMvaram .. 1871
     4 9 3 0803a  yo naH svo.araNo yashcha niShTyo jighA.Nsati .
     4 9 3 0803c  devAsta.N sarve dhUrvantu brahma varma mamAntara.N sharma varma mamAntaram .. 1872

     4 9 3 0901a  mR^igo na bhImaH kucharo giriShThAH parAvata A jaganthA parasyAH .
     4 9 3 0901c  sR^ika.N sa.NshAya pavimindra tigmaM vi shatrUM tADhi vi mR^idho nudasva .. 1873
     4 9 3 0902a  bhadraM karNebhiH shR^iNuyAma devA bhadraM pashyemAkShabhiryajatrAH .
     4 9 3 0902c  sthiraira~NgaistuShTuvA.N sastanUbhirvyashemahi devahitaM yadAyuH .. 1874
     4 9 3 0903a  svasti na indro vR^iddhashravAH svasti naH pUShA vishvavedAH .
     4 9 3 0903c  svasti nastArkShyo ariShTanemiH svasti no bR^ihaspatirdadhAtu ..
     4 9 3 0903e  OM svasti no bR^ihaspatirdadhAtu .. 1875

      .. ityuttarArchikaH ..

     .. iti sAmavedasaMhitA samAptA..


##
%
% Edited by  : Anshuman Pandey (apandey@u.washington.edu)
% Updated on : 08 March 1998; complete ed.
%
%
% Copyright (C) 1998 Anshuman Pandey
%
% This document may only be used for academic and scholarly purposes. No
% modification of this document is in any way authorized. Any publication
% or other use of this document requires written consent of the editor.
%
%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%%

