+++
title = "प्रपञ्चसारतन्त्रम् (द्वितीयो भागः)"
author = "शङ्कराचार्यः"
publisher = "संस्कृतप्रेसडिपनिटरी"
"publish year" = "1935"
domain = "आगमः"
sub-domain = "तन्त्रशास्त्रम्"
pages = "391"
language = "संस्कृतम्"
editor = "अटलाननन्दसरस्वती"
"serial no." = "Ebharati-8858"
source_url = "https://www.ebharatisampat.in/readbook3.php?bookid=NjcwNDczNTE3NDMzMDU4&pageno=MjI0MjQyNjk5NTk="

+++
[[प्रपञ्चसारतन्त्रम् (द्वितीयो भागः)	Source: [EB](https://www.ebharatisampat.in/readbook3.php?bookid=NjcwNDczNTE3NDMzMDU4&pageno=MjI0MjQyNjk5NTk=)]]

\[













[TABLE]





[TABLE]





[TABLE]





[TABLE]





**SOME OPINIONS**

  “The Tantras have hitherto played in Indology the part of a jungle whicheverybody is anxious to avoid. It is therefore a matter of congratulation thatat last somebody has made up his mind scientifically to explore the jungle......That these books (including those in preparation) are likely to become a greatboon everybody will admit”.—*Theosophist.*

 * “For the serious student of Comparative Religion, however, Tantra is a mineof information”.—The Quest.*

  “Tantrik literature has been neglected by Sanskrit scholars as well asstudents by Comparative Religion .... Mr. Arthur Avalon has devoted himselfto the study of these obscure writings with an enthusiasm worthy, some wouldthink, of other Sanskrit writings as yet untranslated. One may join in his hopethat much of the prejudice against them will disappear when the Tantras areread in their entirety.”—*The Times of India*

  *“The Tantra Shustra is the source of some of the most fundamental conceptsas regards worship”.—Madras Mail.*

  “We cannot say whether the publication to the world by a foreigner of thesesecret scriptures is a fulfilment of the prophecy contained in the Tantras, butwe think more good than evil is likely to result.”—*Udbodhana.*

 * “The Tantras embrace every phase of human life and there is hardly a branchof learning which is not covered by them.”—The Bengalee.*

  “These books dealing with the secret mysticism and magic of India arethe most interesting which have been published in recent years”.—*Neue Metaphysische Rundschau.*

  “An inestimable benefit to all interested in India and Indian thought,opening up *the vast domain of Tantrik lore which forms one of the most important,yet strangely neglected, regions in the realm of Sanskritic learning......*The prejudiceof Western Sanskritists and *the consequent distrust of English—educated Hindus*taking their cue from their European Gurus have been instrumental in making theTantras looked upon with disfavour by the present generationBut there is nodenying that *almost the whole of the present day Hinduism on both its philosophicand ritualistic side has a Tantrik basis.”—The Calcutta University Magazine.*

  “The Tantra offers many suggestions to the West in virtue of the accentuation of Will and Power”.—*IlNuovo Paese (Roma).*

  “For many years past the Shāstra has suffered neglect at the hands ofboth Indian and European scholars and manuscripts are rapidly disappearing.This with the general ignorance prevailing regarding the subjectmatterof the Tantra, threatens to pass the Shastra into oblivion, and the thanksof the public, especially of the Hindu public are due to Arthur Avalon



for his attempt at rescuing it from this undeserved fate” —*The Express.*

  “Arthur Avalon has made a very happy choice from amongst the immensematerial of Indian literature....A highly important Source for the study of presentday orthodox Hinduism”.—*Literarisches Zentralblatt fur Deutschtand (F. B.).*

  “Since the 'discovery' of the Sanskrit language by Sir W. Jones, theattention of the learned in Europe has been widely drawn to other Shastrasof the Hindus. But the Tantra Shāstra has not been so fortunate. Europeansavants having been previously under the impression that it was utterlycontemptible and full of superstition. Arthur Avalon is the first toremove this stigma and he is therefore undoubtedly the object of gratitude ofevery Hindu.”—*Pratibha.*

  “But it is a most difficult and dangerous subject in every way, and confrontsus with endless problems, religious, psychical and moral, that are almostundreamed of today in the West”.—*The Quest.*

  “We have already on several occasions drawn the attention of our readersto the courageous effort which Arthur Avalon is making to supply students ofComparative Religion with materials which will enable them to treat withgreater understanding certain aspects of religion in India hitherto veiled inalmost impenetrable obscurity”. —*The Quest.*

  “It is strange that though Hinduism and its several writings have beencritically studied by Western Scholars for nearly a century, this Tantrik phaseand its scriptures have been hitherto neglected, with the result that very littleis known of them and that little too, is full of misconception To the ordinarymind the Tantra is associated with all that is abominable in Hinduism and thevery mention is enough to provoke disgust... This work of Mr. Avalon is agenerous as well as a courageous task”.—*The Times of India (Bombay).*

  “But in Sir John Woodroffe we have a complete understanding of thespiritual Philosophy of the Indians...... The Tantrik text books which he hasilluminated with great power and ringing conviction have this message of aperfect life”.—*The Liberator.*

  “Mr. Arthur Avalon has rendered an unique service to humanity generallyand the Indian people, in particular, in editing the Tantrik Texts series and intranslating some thought—provoking works on Tantra”.— *The Kalpaka.*

 “The merit of Mr. Avalon's timely publication has become widely knownby this time in India and outside. Nobody can deny that his works havedispelled a mass of gloom that was hitherto enshrouding the Tantrik lore inthe minds of the outside world and Scholars have come to realise now, that *thereligious history of the land is not understood if proper study* *be not made of theTantrik Literature..*....Tantra embraces this Power of Nature, i. e. NatureHerself with a conscious soul and thus transfigures the whole life and creation asa manifestation of a living Power, selfconscious and selfsufficient”.— *VedantaKesari (Madras)*



  “Evidently the doctrine of the Tantras is nothing but a pureVedantic one... One of the most striking features of the Tantra is its doctrine of both enjoyment and liberation”.—*Modern Review.*

  “Arthur Avalon has by his learned edition of Tantrik Texts in bothSanskrit and English, indeed rendered an eminent service to the causeof Sanskrit literature”.—*The Calutta Review.*

  “We suspect that 'Arthur Avalon' is one of the learned Pandits of Bengalwhose native speech has not been without influence upon his almost impeccableEnglish”. —*The Nation (New York).*

  “The Catholicity is typical of the whole Tantrik system which is in itsaspiration one of the greatest attempts yet made to embrace the whole of Godmanifested and unmanifested in the adoration, self—discipline and knowledgeof a single soul...... Mr. Avalon in his publications insists upon the greatnessof the Tantra and seeks to clear away by a dispassionate statement of the realfacts, the cloud of misconceptions which have obscured our view of thisprofound and powerful system.”—*Arya ( Madras)*

  “The Tantras are obscene, the Tantras are full of indecency, the Tantrasare flooded with Adirasa, the Tantras are loathsome, the Tantras are terrible,the Kalf of the Non—Aryan is the object of worship of the Tantrika: Suchloud words of condemnation were wont to resound without pause in themouths of the English—educated class. *Fifteen annas of the high class Brahmanafamilies of Bengal are Shākta and yet their religious* *books were being obscured inthis fashion*. Having received an English initiation and education they werecutting with their own hand the branch on which they were seated. At thatmoment Arthur Avalon (people say he is Mr. Justice Woodroffe) broke theirfalse pride and revealed the greatness of the Tantra and the English educatedBabus commenced to rub their eyes”.—*Bhāratavarsha.*

  “To the Western mind the generic term “Hinduism“ conveys for the mostpart the idea of Vedantic philosophy. With the religious and ritualistic sideof Hinduism the Occident is practically unacquainted. In fact till Mr. Avalonapproached the subject of the Tantra Shāstra hitherto relegated by scholarsto the limbo of superstition if nothing worse, the European mind knew nothingof *orthodox Hinduism”.*—*Occult Review.*

  “In these days when we are being flooded by Western Science and Scientificeducation and even our great living poet Rabindra Nath Tagore seems to havebecome hypnotised by the false glitter of Western materialism, it is a relief tocome across a book of the type we have before us. Sir John Woodroffe isone of the very few who has wholeheartedly stood up for Indian Culture”.—*Amrita Bazar Patrika..*

  “The year 1913 will ever remain a memorable date in Indianism, the yearin which we received in one lot a whole library of texts, translations andcritical essayson the Tantrik Literature hitherto almost unknown,Our



admiration was mingled with amazement” (Translated from the French).*Bulletin de L' Association Francaise des Amis de L' Orient (Masson Oursel),*

  “These books (Tantras) are probably the worst that Hinduism has produced,for they consist in the main of grossly superstitious rites, charms and diagramsand meaningless syllables said to he instinct with supernatural power withhere and there horrible filth”.-*International Review of Missions* (Dr. J.N.Farquhar of the Y. M. C. A.)

  “Students of Hinduism will be thankful to Mr. Arthur Avalon for thisnew contribution to the study of Tantrik Philosophy culture”.-*Hindu Review.*

  “The general impression about Tantrism of which Mr. Avalon is anenthusiastic and fearless exponent has been that it is a degraded form of religionsanctioning immoral practices under its veil....... The author has indirectlyshown that taking its philosophical aspect into consideration, it can attain avery high level and compare favourably with, or even excel, the doctrines ofSānkhya or Māyāvāda”.— *Quarterly Journal of the Mythic Society.*

  “Most meritorions productions. From what has been said it is clearthat *Avalon is* *right, where he declares that up to now this literature has beentoo often judged and more often condemned without knowing* it and that theTantras deserve to become better known than has been the case hitherto.” -Dr. Winternitz in *Ostasiatische Zeitschrift.*

  “This is *one of the most important of the Eastern systems* the Indian ShāktaTantra—in which those very obscurities of thought with which Europeanthinkers have long and vainly struggled are developed in full and explainedmost clearly. It is not too much to say that only a little time ago the Tantrawas barely known to us or if known at all, prejudged by its glosses at onceso futile and obscene. The merit of having restored the Tantra to its propersplendour is due to Arthur Avalon”—*Bilychnis Revista Mensile di Studi Religiosi.*(Prof. J. C. Evola.)

  “One cannot do enongh homage to the magnificent series of publicationswhich an English savant under the pseudonym of Arthur Avalon has broughtinto being—a pleiades of Tantrik works, texts and translations. One of the mostinaccessible schools of Indian speculation has thus, thanks to him, beenfruitfully explored”.—*Revue Philosophique.* ( Paris.)

  “Through me, the Royal Academy of Italy expresses its most heartfulthanks to you for your act of generosity which will no doubt both increase ourinterest for Indian culture and render more strong the cultural intercoursebetween Italy and India”.—President of the Royal Academy of Italy.

  “Please accept my sincere thanks for this kind gift to be used not only in thelibrary of our Ethnographical Museum but also in my lectures on Indianreligions delivered in the University of Munich”.—Dr L. Scherman.

  “Even in these days of Scientific progress, the value of the Agamas canhardly be overestimated".-*Prabuddha Bharata.*



  “It is to Sir John Woodroffe more than to any other Indianist that weowe the first, in the slightest way adequate, introduction to the extensiveTantrik literature of mediaeval and later Saktism or the cult of Aryo-Dravidian Magna Mater to Western readers........... A subject which has calledforth the gravest reprobation from the vast majority of Orientalists but hithertofrom a very inadequate knowledge of the literature”- *Occult Review,*(G R. S. Mead).

  “They evidendly went to the study of these uninviting books with anabsolutely open mind, and have availed themselves of every help that theycould get from genuine Hindu Pandits and Sādhakas in their study andinterpretation of these sacred texts. These and other volumes in preparationwill throw considerable light upon an aspect of Hindu thought and culture which has so long baffled the modern intellect”.-*Hindu Review.*

  “Sir John Woodroffe—that rare thing—an Englishman who is really interestedin the doctrines of India and has published numerous works on one aspectof such doctrine which is unknown to the European public”.......*Revue dePhilosophie* (R. Guenon ).

  “Science is only beginning to discern the great truths discovered in Indiacenturies ago”.—*Malabar Journel.*

  “To the European reader unacquainted with Tantras it will reveal a newworld allogether, so unlike things they have seen, heard or even read”.*TheEnglishman* (Calcutta).

  “It is an astonishing fact in the History of Indianism—the opening up byone man alone of a Literature the most unknown and misunderstood bafflingabove all by its strange technicalities”.—*Le Message* (Paris)

  “The appearance of Arthur Avalon as an expounder and defender of theTantras is a momentous event in the history of Sanskrit Research”. —*PrabuddhaBharata*

  “A distinct and abiding service has been rendered to the people of Indiaby the publication of these Tantrik Texts. The popular wrong notion aboutTantra will be removed by a study of these Volumes”—*Vaitarani (Cuttack,Orissa).*

  “These volumes *(Sharadatilaka)* should be valuable to all orthodox believersin the efficacy of daily worship and prayer. But in these days ofculturalcharlatanism when not a few “Leaders” think that everyone, whatever hisqualification, has a right to do everything under the sun, when Gandhianreforms contend that even Panchamas have a right to be Purohits in everysacred shrine, we wonder if any work that prescribes rigid qualification andknowledge and discipline as necessary for worship of various kinds will bewidely welcomed. But the volumes before us are not meant for cheapreformers”. *Federated India.*

  “Later sages and philosophers are wellknown to have composed worksembodying the principles and practices of the Agamic faith, and some of



these works, because of the eminence of their authors and the intrinsic valueofthe works themselves, have been raised almost to the same pedestalas the divine Tantras ascribed to Siva himself. Sankaracharya's Prapanchasarais one such authoritative work, which has already been published in theTantrik Texts series: a second edition of this work is in preparation. We havehere a work of the 8th century A. D. of the greatest authority in the Agamacult. The present work—Sharadatilaka—is a modern Tantrik work which ranksin worth and estimation with the *Prapanchasara of Sankaracharya* and evenwith the “revealed” Tantras. Raghava-Bhatta, wrote a commentary on itwhich is also published in the present edition. Raghava-Bhatta was one ofthe encyclopaedic scholars of the medieval type, whose knowledge of Sanskritlore was as deep as it was extensive. This type of scholarship is fast on theway to disparition.

  “This will be found eminently, helpful, and has made the labours of allsubsequent workers considerably easier. The field of ancient Indian literaturehas been enriched by this praiseworthy edition of an important Tantric text,and both the interested public and the Agamanusandhana Samiti can becongratulated for this finely got-up book......Glory of the spiritual Sadhana ofIndia”. *—* Dr. Sunīti Kumar Chaterji in *The Calcutta Review.*



**एकविंशः पटलः।**

**अथ प्रवक्ष्यामि च मासभेदभिन्नानि यन्त्राण्यपि संग्रहेण।  
रेखाक्रमद्युन्ति विचित्रवर्णलसन्ति विष्णोश्च विधानभाञ्जि॥१॥**

**यैः कुर्युरिष्टाप्तिनिविष्टचेष्टा धरण्यनन्तादिकसंज्ञकानि।  
व्रतान्यभीष्टार्थदकल्पवृक्षैरनारतेनैव च साधकेशाः॥२॥**

**मेषादिकं यच्च चतुष्कमादौ मासेषु तद्वायुगृहावृतं स्यात्।  
सिंहादिकं भूगृहसंवृतञ्च चापादिकं पार्थिवयुग्मवीतम् ॥३॥**

**मेषादिकेषु त्रिगुणात्मकानि चराणि भास्वद्गुणितात्मकानि।  
स्थिराण्यथो षड्गुणितानि तज्ज्ञैरुक्तानि यन्त्राण्युभयात्मकानि ॥४॥**

**तानि त्रिषड्द्वादशकात्मकोक्तैः स्युर्लक्षणैरप्यभिलक्षितानि।  
स्वैःस्वैश्च नामप्रविभक्तरूपभेदैर्बहिर्वेष्टितबिम्बकानि ॥५॥**

**त्रिगुणितमपि यन्त्रमष्टपत्रावृतमथ षड्गुणितं द्विषड्दलाख्यम्।  
स्थिरगतमपि चाष्टयुग्मपत्रं तदपि षड्युगपत्रशोभितं वा ॥६॥**

**पद्मं चरोभस्थिरसंज्ञकेषु रक्तप्रपीताच्छदलादिवर्णम्।  
मासेषु यन्त्रोदरक्लृप्ततत्तन्मासाभिधामूर्त्यभिधाक्षराढ्यम् ॥७॥**

**केशवमेषादीनां ये दीर्घा मूर्तिराशिवर्णानाम्।  
ते वृत्तानि भवन्ति च निगदितमिति यन्त्रक्लृप्तिसामान्यम्॥८****॥**

  अथाष्टाक्षरस्यैव मासयन्त्रभेदेन विधानभेदं वक्तुमारभते—अथ प्रवक्ष्यामीति। यन्त्रादिकथनप्रयोजनमाह — यैः कुर्युरिति॥१॥२॥

  मासयन्त्राणां सामान्यलक्षणं विभागश आह — मेषादिकमिति॥३॥४॥

  स्वैः स्वैश्च नामेति। स्वैः स्वै रूपैर्मेषवृषभादिलक्षणैः। कथंभूतैः। नामभिः मेषवृषभेत्यादिभिः ललाटलिखितैः सह प्रविभक्तं रूपं येषां ते तथोक्ताः।बिम्बशब्देन यन्त्रबाह्येलिखितानि वाय्वादिमण्डलान्युच्यन्ते ॥५॥६॥

  यन्त्रोदरक्लृप्तेति। मध्यबीजस्य यानि वेष्टनान्युक्तानि त्रिगुणितादिषुतद्बाह्ये ओं मेषाधिपतये केशवाय नमः इत्यादिमन्त्रैर्वेष्टितानीत्यर्थः ॥७॥

  वृत्तानि भवन्तीति। उक्तवेष्टनबाह्ये मेषाद्याकारबाह्य इति केचित् ॥८॥



**सुवर्णगोक्षीरजवाशिलालपीतेन्द्रनीलारुणकैरवाभाः।  
काश्मीरमेघाञ्जनरोचिषश्च क्रमेण वर्णैरपि केशवाद्याः॥९॥**

**इतीरिताश्चापि किरीटहारकयूरपीताम्बरकादितुल्याः।  
सचक्रशङ्खाःसगदाम्बुजाश्च संपूजनीयास्तपनैः क्रमेण॥१०॥**

**धात्रर्यममित्राख्यावरुणांशुभगा विवस्वदिन्द्रयुताः।  
पूषाह्वयपर्जन्यौ त्वष्टा विष्णुश्च भानवः प्रोक्ताः॥११॥**

**प्रथमं केशवधातृकमितरन्नारायणार्यमाख्यञ्च।  
अन्यन्माधवमैत्रं परमपि गोविन्दवारुणं प्रोक्तम्॥१२॥**

**पञ्चममपि विष्ण्वशुं मधुसूदनभगञ्च षष्ठमपि।  
त्रिविक्रमविवस्वदाख्यं सप्तममन्यच्च वामनेन्द्रमपि॥१३॥**

**श्रीधरपौष्णं नवमं दशमञ्च हृषीकेशपार्जन्यम्।  
अम्बुजनाभं त्वाष्ट्रंदामोदरवैष्णवं विधानमिति॥१४॥**

  शिला मनः शिला। आलं हरितालम्। सचक्रशङ्खा इति।

पद्मारिगदया शङ्खपद्मशङ्खगदारिभिः।  
गदारिशङ्कपद्मैश्च केशवाद्यास्त्रयोऽङ्किताः॥  
गदाचक्राब्जशङ्खैश्च गदाशङ्कारिपङ्कजैः।  
शङ्खचक्राब्जगदया गोविन्दादय अङ्किताः॥  
गदाब्जचक्रशङ्खैश्चचक्रशङ्खगदाम्बुजेः।  
चक्राम्बुजगदाशङ्खैःत्रिविक्रमपुरःसराः॥  
चक्रशैलाब्जशङ्खैश्चपद्मशैलारिशङ्खकैः।  
शङ्खचक्रगदापद्मैःहृषीकेशादयः क्रमात्॥  
उत्तराधरभेदेन दक्षवामक्रमात्तथा।

  इत्युक्तक्रमेणेत्यर्थः॥९॥१०॥११॥

  पूजामन्त्रान् कथयति—प्रथमं केशवेति। ओं अं केशवाय धात्रे नमः।नं आं नारायणाय अर्यम्णे नमः। इति द्वादशाक्षरद्वादशस्वरमूर्त्यादित्यनमस्कारयुता मन्त्रा इत्यर्थः।एते चपुष्पाञ्जलिन्यासादिमन्त्राः। मूलमन्त्रास्त्वेते। ओं घ्रौंनमो भगवतेऽन्ते केशवाय ओं घ्रौं ओं नम इतिकेशवमन्त्रः। ओं ह्रीं नमो भगवतेऽन्ते नारायणाय ओं ह्रींओं नमः।



**आदौ विधानेषु समेतमूर्तीः शक्तीश्चतस्रोऽभियजेद्यथावत्।  
राशिष्वथो भानुयुताश्च मूर्तीः प्रवक्ष्यमाणञ्च निरूप्य मन्त्री॥१५॥**

**वृषहरिवृश्चिककलशात्मकेष्वथो केतु केशवाद्यैश्च।  
मत्स्यादिकशेषाद्यैः समभियजेदन्तरा समावरणम्॥१६॥**

ओंह्स्रौं(ह्स्रैः) नमो भगवते माधवाय ओं ह्स्रौं (ह्स्रैः) ओं नमः। ओंह्य्रौः(ह्र्यैं) नमो भगवतेऽन्ते गोविन्दाय ओं ह्र्यों(ह्र्यैं) ओं नमः। ओंमुक्तिष्ठश्रीकराय स्वाहान्ते विष्णवे नमः। ओं म्य्रौंमधुसूदनाय ओं म्य्रौं ओंनमः। ओं ह्रीं त्रिवित्रमाय ओं ह्रीं ओं नमः। ओं प्रौं वटुवामनायओं प्रौं ओं नमः। ओं क्लीं श्रीं क्लीं नमः श्रीधराय ओं क्लीं श्रीं क्लीं ओं नमः।ओं ऐं द्रों द्रां हृषीकेशाय विष्णवे ओं ऐं द्रों द्रां ओं नमः। ओं हुं ओंनमः पद्मनाभाय हुं ओं नमः। ओं द्रंओं नमो दामोदराय ओं द्रं ओंनम इत्यवशिष्टा मन्त्राः।एतैः सहितेनाऽष्टाक्षरेण पूजाः कार्याः।

  ओं केशवाय विद्महे जलधराय धीमहि तन्नो भुवः प्रचोदयात्। नारायणायविद्महे भवोद्भवाय धीमहि तन्नो विश्वः प्रचोदयात्। श्रीं माधवाय विद्महेलक्ष्मीधराय धीमहि तन्नो विश्वः प्रचोदयात्। श्रीगोविन्दाय विद्महे विश्वेश्वरायधीमहि तन्नो विश्वः प्रचोदयात्। विष्ण्वीश्वराय विद्महे देवश्रेष्ठाय धीमहि तन्नोव्यापी प्रचोदयात्। मधुसूदनाय विद्महे लोकपालाय धीमहि तन्नो धीरःप्रचोदयात्। वामनेशाय विद्महे मायारूपाय धीमहि तन्नश्चित्तं प्रचोदयात्।श्रीधरेशाय विद्महे लक्ष्मीधराय धीमहि तन्नो जातः प्रचोदयात्। त्रिविक्रमायविद्महे महाम्बुजाय धीमहि तन्नो जीवः प्रचोदयात्। हृषीकेशाय विद्महेमहादेवाय धीमहि तन्नः साध्यः प्रचोदयात्। पद्मनाभाय विद्महेआकर्षज्ञानाय धीमहि तन्नो ब्रह्मा प्रचोदयात्। दामोदराय विद्महे स्तवप्रियायधीमहि तन्नो दिव्यः प्रचोदयात्। इति गायत्रीभिर्वोपचारान् प्रयच्छेत्॥१२॥१३॥१४॥

  आवरणेष्वपि सामान्यावरणान्याह—आदाविति। यथावदिति। अङ्गानन्तर्यम्। वासुदेवादीनां वासुदेवादिमन्त्रपूर्वकत्वं चाह—मन्त्रीति। या मूर्तिःमध्ये पूज्या तस्याः स्थाने वासुदेवमन्त्रेण पूजोक्ता। सा तु केतुकेशवाद्यैरिति।केत्वादेः पूर्वं मत्स्या\[ध्या\]द्यावरणं केशवादेः पूर्वं शेषाद्यावरणमित्यर्थः। अतःसर्वपूजासु केत्वाद्यावरणासितत्वमपि सिद्धम्॥१५॥१६॥



**प्रानुप्रोद्यत्स्वराष्टद्वितयवृतमहाबीजकं शक्तिलक्ष्मी-  
कामैरात्ताग्निकोणं बहिरपि वृतसिंहान्वितक्रोड़मन्त्रम्।  
बिन्दूनामन्तरालेष्वपि च विलिखितैः कादिवर्गैश्च युक्तं  
षड्भिर्वायव्यगेहावृतमभिमतकामप्रदं मेषयन्त्रम्॥१७॥**

**गौरीन्दिरा रतिधृती वसुधा तुष्टिपुष्टिक्षमासरस्वत्यः।  
मूर्त्योश्च मध्यमावृतिराशेशात् प्राग्ध्वजादिभिरपि कथिता॥१८॥**

**हयगजरथभृत्यादीनरिपरिभवशौर्यादिसिद्धिञ्च।  
तेजो यशश्च विपुलं पूजयितुर्वितनुते विधानमिदम्॥१९॥**

**वर्णैराद्यैरमन्तैः समभिवृतमहाबीजमञ्मध्यराजत्-  
पान्तक्षाद्यक्षराढ्यं गुहनयनहुताशास्रिराजन्मथार्णम्।  
अस्रेर्गण्डद्वयोद्यत्पचलिपिपरिवीतञ्च नाद्यैश्च कान्तैः  
काद्यैर्नान्तैश्च यन्त्रंबहुविधफलदं पूजितं स्याद्वृषोत्थम्॥२०॥**

**नित्यानन्दा \[न्ता\] व्यापिनी व्योमरूपा  
शान्तिर्विद्यारूपिणीच प्रतिष्ठा।  
कल्पामोघा चण्डिका दीर्घजिह्वे-  
त्येवं प्रोक्ता ह्यावृत्तिः स्यात्तृतीया॥२१॥**

  प्रानुप्रोद्यदिति। ऋकारादिस्वराष्टकं प्रतिलोमेन ऌकाराद्यष्टकमनुलोमेनइत्यर्थः। ॠंंऌंऋं ॡं ऊं एंइत्येवं क्रमेण पूर्वस्थितवेष्टनबाह्ये वेष्टयेदित्यर्थः।बहिरपीति।शक्तिवेष्टनाद् बहिरपीत्यर्थः। नृसिंहानुष्टुब्वराहमन्त्राभ्यां वृत्तद्वयं कार्यम्। बिन्दूनामन्तरालेष्विति। वायुमण्डलस्य बिन्दूनामन्तरालेष्वित्यर्थः। अभिमतकामप्रदमिति। मध्ये कामबीजस्य लेखनं सूचितम्। यन्त्रसामान्यमन्त्रास्त्वत्रापि समानाः॥१७॥

  मूर्त्योरिति। वासुदेवादिकेशवाद्योरित्यर्थः। अङ्ग वासुदेव गौरी केशवध्वजेन्द्रवज्राद्यैः सप्तावरणा मेषयन्त्रपूजेत्यर्थः॥१८॥१९॥

  अञ्मध्यराजदिति। महाबीजवेष्टनाचां मध्ये राजद्भिः पान्तक्षाद्यक्षरैराढ्यमित्यर्थः। अं क्षं आंलं इं हं इत्यादि क्रमेण वेष्टयेन्मध्यबीजमित्यर्थः। नाद्यैः कान्तैरिति। शक्तिवेष्टनाद् बाह्ये नं कं धं खं दं गमित्यादिक्रमेणवेष्टनमवगन्तव्यम्। अङ्ग वासुदेव नित्यानन्दा केशव मत्स्य शेष ध्वजेन्द्र



**सुरभिहयमहिषदासीदासाभरणांशुकादिसिद्धिकरम्।  
वृषजं विधानमेतद्देहान्ते सिद्धिकृत् परस्य सतः॥२२॥**

**प्रागच्छन्मात्रभिख्यालिपिभिरभिवृतं तत् स्वरायुक्तवृत्तं  
शाद्यैः क्षान्तैस्तदाद्यैरपि परिवृतगण्डन्तदस्रात्तजूंसम्।  
काद्यैर्भान्तैः प्रवीतं मयरलवहयुग् बिन्दुकं वायुगेहा-  
वीतं वाञ्छाप्रदानप्रसवगुणयुतं युग्मजं यन्त्रमेतत्॥२३॥**

**इन्द्राणी कौमारिका ब्रह्मजाया  
वाराह्याख्या वैष्णवी चाथ लक्ष्मीः।  
चामुण्डा माहेश्वरी स्यात्तृतीया  
रक्षा प्रज्ञा श्रीप्रदं स्याद्विधानम्॥२४॥**

**पाशाद्यष्टाक्षरार्णप्रतिपुटितमहाष्टाक्षरार्णावृतान्त-  
र्बीजं शाखान्तरूढ़ेगगननृहरिबीजात्तकोणं बहिश्च।  
कामिन्यष्टाक्षराद्यन्तगहरिहरबीजावृतं प्रत्यनूद्य-  
द्वर्णाढ्यंवायुगेहे स्थितमिति गदितं कर्कटीत्थञ्च यन्त्रम्॥२५॥**

वज्रादिभिः नवावरणा वृषयन्त्रपूजा॥२०॥२१॥२२॥

 प्रागच्छदिति। प्रातिलोम्येनागच्छद्भिः ब्रह्माण्यादिमातॄणामभिख्यालिपिभिः नामाक्षरैरभिवृत-मध्यबीजमित्यर्थः। यदेवंभूतं यन्त्रं तद्युग्मजमित्युत्तरत्रयच्छब्दस्यान्वयः। मातृकाक्षरावृतिं विशिनष्टि— स्वरायुक्तवत्तमिति।अः, अंमहालक्ष्मी औं ओं चण्डिके ऐं एं इन्द्राणी इत्यादिक्रमेण वेष्टनमवगन्तव्यम्।शाद्यैः क्षान्तैरिति। षड्गुणितस्य गण्डद्वादशकं भवति। तेषु शादिक्षान्तं क्षादिशान्तं च लिखेदित्यर्थः। तत्र दक्षिणभागगण्डेषु क्षादिकं वामेषुशादिकमित्यवगन्तव्यम्। तदस्रात्तेति। षट्स्वस्रेषु जूंस इति लिखेदित्यर्थः।काद्यैर्भान्तैरिति। शक्तिवेष्टनाद् बहिः कं भं खं बं गं फमित्यादि क्रमेणच लेखनीयम्। म य र ल व ह युग्बिन्दुकमिति। वायुमण्डलबिन्दुष्वेतानिलिखेदित्यर्थः। अङ्ग वासुदेवेन्द्राणी केशव केत्विन्द्र वज्रादिभिः सप्तावरणामिथुनयन्त्रपूजा॥२३॥२४॥

  पाशाद्यष्टार्णेति। महाष्टाक्षरं वैष्णवाष्टाक्षरम्। शाखान्तरूढं गगनेति।शाखान्तं प्रणवः तस्मिन् रूढं ई शाखान्तरूढ़े गगनं हकारः नृहरिः क्ष्रौं



**रक्ता रमा कराली कमला चण्डेन्दिरा महोच्छुष्मा।  
श्रीरिति मूर्तियुगलयोर्मध्यगता चावृतिरियञ्चापि॥२६॥**

**भूतिर्विभूतिरुन्नतिर्नतिर्धृतिरतिसंयतिद्युतयः।  
आवृतिरेषा प्रोक्ता श्रीवश्यकरं विधानमिति गदितम्॥२७॥**

**उष्मार्णाष्टाक्षरावेष्टितहृदयमथो द्वादशार्णात्तकोणं  
सान्तःस्थात्माष्टवर्णैः क्रमगतविगतैरुल्लसत्तत्त्वगण्डम्।**

**सिंहानुष्टुब्द्वयार्णान्तरितवृतकलालङ्कृतं चाथ वह्नि-  
प्राणेशानक्षपाटास्रिगकचटतपत्वक्शलं सिंहयन्त्रम्॥२८॥**

**पुष्टिस्तुष्टिर्धृतिरपि कृतिः शान्तिकान्तीप्रमोदा  
मेधा हर्षा स्मृतिरभिमता क्षान्तिका स्यात्तृतीया।  
कृष्णः सत्यो नृहरिवरदौ विश्वमूर्तिर्वरेण्यः  
शौरिः शूरो नरमुरजितौ विष्णुजिष्णू चतुर्थी॥२९॥**

**विपक्षनिग्रहं तेजो यशश्च धनसङ्गमम्।  
करोत्यर्चयितॄणाञ्च विधानमिति सिंहजम्॥३०॥**

एतैरात्तकोणमित्यर्थः। बहिश्चेति। त्रिकोणात् बहिरित्यर्थः। का हरि मि हर नि हरि इत्यादिक्रमेण वेष्टनम्। प्रत्यनूद्यद्वर्णाढ्यमिति। शक्तिवेष्टनबाह्ये।अङ्ग वासुदेव रक्ता भूति केशव केत्विन्द्र वज्रादिभिः अष्टावरणा कर्कटकपूजा॥२५॥२६॥२७॥

  ऊष्मार्णेति। अत्रानुविगता ऊष्मार्णा ग्राह्याः। शं ओंषं नं सं मों हं नांहं रां सं यं षं णां शं यं इति वेष्टनप्रकारः। द्वादशार्णं प्रसिद्धम्। सान्तस्थेति।क्रमगतात्माष्टाक्षरवर्णद्वयान्तरं क्रमगतान्तस्थवर्णानामेकैकं लिखित्वा विगतात्माष्टाक्षरवर्णद्वन्द्वान्तरं विगतान्तस्थवर्णानामेकैकं लिखित्वा विगतात्माष्टाक्षरवर्णद्वन्द्वान्तरं विगतान्तस्थवर्णानामेकैकं चतुर्विंशतिगण्डेषु लिखेदित्यर्थः।सिंहानुष्टुबिति। शक्तिवेष्टनाद्बहिः उं अं वीं रं आं इत्यादिप्रकारेणवेष्टनम्। वह्रिप्राणेति। पृथिवीमण्डलस्य अग्निवाय्वीशाननिर्ऋतिकोणेषुकचटतवर्गान् पयशलवर्गांश्च लिखेदित्यर्थः। त्वक्शब्देन यवर्गः उक्तः।अङ्ग वासुदेव पुष्टि कृष्णानन्त केशव मत्स्य केत्विन्द्र वज्रादिभिर्दशावरणा सिंहपूजा॥२८॥२९॥३०॥



**सर्गाद्यान्ताद्यमन्तैरभिवृतहृदयं दण्डिभिश्चाथहाही-  
हूहैहौहोभिरात्तास्रिकमथ तु शिखाद्योतिवर्गान्त्यवर्णम्।  
वर्णैः प्रत्यन्वितैः प्रावृतमवनिपुरास्रोल्लसत्कामबीजं  
क्लिन्नेस्वाहार्णयुक्तं महिततरफलं कन्यकोत्थञ्च यन्त्रम्॥३१॥**

**अत्राऽर्च्यो मधुसूदनस्त्वथ हृषीकेशाह्वयो मोहिनी  
वैकुण्ठो विरजा हरिः सरसिजा शार्ङ्गीतमोहारिणी।  
ब्रध्नाख्यः कमलावतीच समुकुन्दाख्यो रमेति क्रमा-  
मत्स्याद्यैश्च सुताश्वगोमहिषसौभाग्यप्रदं पावनम्॥३२॥**

**आद्यैरावीतबीजं ग्रहवलययुतं हुंफड़ा युक्तकोणं  
बाह्ये पाशाङ्कुशार्णावृतमथ युगषण्मूर्तिनामार्णमर्णैः।  
प्रत्यन्वेष्यद्भिरुद्यद्धरियुतहरवर्णैश्च वीतं धरायाः  
कोणेषूद्यन्नृसिंहाक्षरमिति कथितं स्यात्तुलायन्त्रमेतत्॥३३॥**

**प्राक्प्रोक्तैश्चक्राद्यैरुक्तास्य समावृतिस्तृतीया स्यात्।  
पोतोपलब्धिमेतत्करोति वाणिज्यलाभञ्च॥३४॥**

  सर्गाद्यान्ताद्यमन्तैरिति। विसर्गाद्याकारान्तैरकाराद्यमन्तैश्च वेष्टयेत्। अः अं अं औंउं इं ओं ईं इत्यादिप्रकारेण आत्तास्रिकमित्यस्रिशब्देन षट्कोणकोणान्युच्यन्ते। शिखाशब्देन षट्कोणाग्राणि। वर्गान्त्यः क्षकारः। वर्णैःप्रत्यन्वितैरिति। शक्तिवेष्टनबाह्ये अवनिपुरकोणेषु एव क्लीक्लिन्नेस्वाहार्णाः।अङ्ग वासुदेव हृषीकेश मत्स्य केशव केत्विन्द्र वज्रादिभिरष्टावरणा कन्यका पूजा॥३१॥३२॥

  आद्यैरावीतमिति। ग्रहवलययुतं यथा भवति तथाद्यैः आवीतमध्यबीजमित्यर्थः। सूर्य अं आंसोम इं ईंअङ्गारक उं ऊं शुक्र ऋं ॠंबुधः ऌंं ॡंबृहस्पते एंऐंशनैश्वर ओं औं राहो अं केतो अः इति वेष्टन प्रकारः। हुंफड़ायुक्तकोणमिति। हुंफड्युक्तत्रिकोणकोणमित्यर्थः। बाह्यइति। शक्तिवेष्टनाद् बाह्य इत्यर्थः। युगषण्मूर्तयः केशवाद्याः तेषां नामार्णैरेकावृतिःतद्बहिः प्रत्यन्वेष्यद्भिः मातृकावर्णैःआवृतिद्वयं तद्बहिः हरिहरवर्णैः। अङ्गवासुदेवचक्रकेशवकेत्विन्द्रवज्रादिभिः सप्तावरणा तुलापूजा॥३३॥३४॥



**अक्लीबद्वादशाज्द्वादशलिपिवृतहृल्लेखमस्रिद्विषट्क-  
प्रोल्लास्यष्टाक्षरोष्मार्णकमपि लिपिभिः कादिभिश्चाऽभिवीतम्।  
ता चन्द्रबिम्बप्रपुटितवसुधामण्डलास्रिप्रराजत्-  
क्लीबार्णं वृश्चिकोत्थंप्रवरतरफलप्राप्तिदं यन्त्रमेतत्॥३५॥**

**चिद्रूपा चिन्मया चिन्तामणिः श्रीः क्षोणिसंज्ञका।  
रतिश्च पावनी धारा धरणी तारणी तथा॥३६॥**

**द्राविणीमोहिनी चेति तृतीयेयं समावृतिः।  
अन्वयाप्तिं धर्मरतिं प्राप्नुयादस्य चाऽर्चनात्॥३७॥**

**षट्कोणाबद्धबाणासनविवरलसन्नारसिंहं तदन्तः  
शक्तेर्बाह्ये परानुप्ररचितलघुसन्ध्यर्णयुक्पञ्चकाढ्यम्।  
अस्रिष्वाबद्धशिष्टस्वरमुपरिलसच्छूलकं प्राप्तवर्गं  
भूमेरष्टास्रिकोद्यद्यदुजहुलवकं चापयन्त्रं तदेतत्॥३८॥**

**हर्षाह्वा सुनदारुणा सगगना घोरा रमा द्राविणी  
वीरा वीरिणि हारिणी सहरिणीमन्दारिका द्वादश।  
प्रोक्तेयञ्च समावृतिः पुनरिदं संपूजयन् प्राप्नुया-  
ल्लक्ष्मीसन्ततिबुद्धिवश्यपटुतां कान्तिञ्च भक्तिं शुभाम्॥३९॥**

  अक्लीबीति। द्वादशलिपिर्द्वादशाक्षरम्। अं ओंआं नं उं मोइत्यादिप्रकारेण वेष्टनमवगन्तव्यम्। अस्रिद्विषट्केति।अष्टाक्षराक्षरद्वन्दंकोणद्वये लिखित्वा ऊष्मार्णानामेकैकं तृतीयकोणेविलिख्याऽवशिष्टकोणेष्वप्येवंक्रमेण लिखेदित्यर्थः। लिपिभिः कादिभिरिति। शक्तिवेष्टनबाह्ये। चन्द्रबिम्बप्रपुटितकेति। चन्द्रमण्डलं लिखित्वा तन्मध्ये भूमण्डलं विरच्य तत्कोणेषुनपुंसकाक्षराणि लिखेदित्यर्थः। अङ्ग वासुदेव चिद्रूपानन्त केशव मत्स्य केत्विन्द्रवज्रादिभिर्नवावरणा वृश्चिकपूजा॥३५॥३६॥३७॥

  बाणासनेति। बाणासनशब्देन धनुराकारं षट्कोणान्तरालमुच्यते।तदन्तरिति षट्कोणमध्य इत्यर्थः। युक्पञ्चकाढ्यं पञ्चकद्वयाढ्यंकिं तत्पञ्चकद्वयमिति। तदाह—लघुसन्ध्यर्णेतिI अ इ उ ऋ ऌ इत्येतल्लघुपञ्चकम्।ए ऐ ओ औ अं इत्येतत् सन्धिपञ्चकम्। वेष्टनक्रममाह — परानुप्ररचितेति।ॡं एंऋं ऐंउंओं इं औं अं अं इति क्रमेण वेष्टयेदित्यर्थः।अस्रिष्विति।



**मध्यस्थायाः परीतौ विलसदनुपरात्तस्वरप्राक्परार्धं  
सिंहार्णान्तास्रिगण्डस्फुरितहरिहरार्णंग्रहार्णावृतञ्च।  
तद्बह्ये षोड़शार्णाक्षरवृतमुभकुद्योतितं कोणराजत्  
सोऽहं हंसाक्षराढ्यं मकरभवमिदं यन्त्रमिष्टार्थदायि॥४०॥**

**मेधा हर्षा श्रद्धा कृपा रतिर्वाक् सरस्वती प्रीतिः।  
वाणी चेति तृतीयावृतिरुक्ता मकरजे विधानेऽस्मिन्॥४१॥**

**स्वक्षेत्रवर्तिनः स्युर्ग्रहा क्रमात् केशवादिभिः सहिताः।  
अर्चयितणामेतद्धनधान्यसमृद्धिदं विधानं स्यात्॥४२॥**

**शक्तिश्रीकामबीजैःपुटितहरिहरब्रह्मभिश्चावृतान्त-  
र्बीजं कोणद्विषट्कस्फुरितनृहरिबीजप्रतिद्योतितञ्च।  
आदिक्षान्तैश्च वर्णर्वृतमवनिगृहद्वन्द्वकोणान्तकाम-  
श्रीशक्तिक्ष्मार्णचिन्तामणिमनु तदिदं श्रीकरं कुम्भयन्त्रम्॥४३॥**

**अच्युतकामिनिभानुमनोज्ञा विश्वतनुर्विमला हरिभद्रे।  
सूक्ष्मसरस्वतिनन्दनसन्ध्या स्यादिति मध्यगता वृतिरेषा॥४४॥**

षट्कोणेष्वित्यर्थः। आं ईं ऊं ऋं ॡंअः इत्येते शिष्टाः स्वराः। उपरिलसच्छूलप्राप्त वर्गमिति। षट्कोणाग्रान्निर्गच्छत्सु शूलेषु प्राप्त क च ट त प यवर्गमित्यर्थः। यदुजहुलवकं कामबीजहुमित्यर्थः। अङ्ग वासुदेव हृषीकेशकेशव केत्विन्द्र वज्रादिभिः सप्तावरणा चापपूजा॥३८॥३९॥

  अनुपरात्तस्वरप्राक्परार्धमिति। अं अः आं अं इंऔमित्यादिक्रमेणेत्यर्थः।सिंहार्णान्तास्रीतिक्ष्रौंकारविशिष्टकोणत्रयमित्यर्थः। ग्रहार्णावृतिः हरिहरबाह्ये।षोड़शार्णावृतिश्च तत्रैव। षोड़शार्णः सुदर्शने वच्यमाणो ग्राह्यः। अत्र षोड़शार्णाक्षराभ्यां वृतमिति। शक्तिवेष्टनात् बहिर्मातृकावृतिरपि उक्ता। स्वक्षेत्रवर्तिनइत्युक्तं ग्रहावरणं सर्वत्र समानमिति केचित्। सर्वथापि तन्नपृथग्गणनार्हम्। केशवाद्यावरण एवाऽन्तर्भूतत्वादित्यवगन्तव्यम्। अङ्ग वासुदेवमेधा केशव केत्विन्द्र वज्रादिभिः सप्तावरणा मकरयन्त्रपूजा॥४०॥४१॥४२॥

  शक्तिश्रीति। ह्रींहरिः श्रीं हरः क्लीं ब्रह्मेति क्रमेणावृतिः कार्येत्यर्थः।आदिक्षान्तैरिति। शक्तिबाह्ये। अवनिगृहेति। दिग्गतकोणेषु कामादयोलेख्याः। कोणगतकोणेषु चिन्तामणिमनुरिति विभागः। अङ्गवासुदेवाच्युता-



**अवनिपशुपुत्रसम्पदमपि पितृसौख्यञ्च हृत्प्रबोधञ्च।  
कुरुते विधानमेतत् प्रयोक्तुरन्ते च निर्वृतिं परमाम्॥४५॥**

**व्यन्वेष्यद्ध्रस्वदीर्घा समभिवृतमहाबीजमस्त्रेषु षट्सु  
द्योतत्सौर्मारलक्ष्मीगिरिदुहितृधराबीजकं प्रोंसमेतम्।  
वीतं काद्यैः कषान्तैर्बहिरपि च कुकोणाष्टकोल्लासिहंसं  
सर्वार्थान् साधकेभ्यो वितरति विधिवत्कल्पितं मीनयन्त्रम्॥४६॥**

**हृष्टिर्व्युष्टिस्तुष्टिरष्टा सपुष्टिः कान्तिर्मेधा मङ्गला वामसंज्ञा।  
दुर्गा प्रज्ञा भारती मध्यसंस्था वाक्सामर्थ्यश्रीकरं स्याद्विधानम्॥  
एभिर्विधानैर्धरणीव्रतादिदीक्षाविधीन् ये विधिना प्रकुर्युः।  
ते पुण्यभाजो नितरां समृद्ध्यासपुत्रदाराः सुखिनो भवन्ति॥४८॥**

**दीर्घायुषो मुख्यतरेन्दिराश्च महाप्रभावास्त्वसमानवीर्याः।  
कलेवरान्ते विगताधयस्ते विष्णोरनन्यं पदमाप्नुवन्ति॥४९॥**

**एभिर्विधेयाः कलशाश्च तत्तन्मासोक्तयन्त्रेषु नरैर्यथावत्।  
निजेप्सितंप्राप्य मनोरथन्ते भक्तश्च मुक्तेरनुभावकाः स्युः॥५०॥**

**कर्षोन्मिते च हाटकपट्टे यन्तं विलिख्य चतुरस्रे।  
तद्द्वित्र्यंशकृते वा कलशेषु विनिक्षिपेच्च दीक्षासु॥५१॥**

**अभिषिच्य यन्त्रकलशं गुरवे प्रददातु संयतमतिः सुमतिः।  
दुरितापनोदविधये द्युतये यशसे श्रिये च मतिसंयतये॥५२॥**

**एषां यागविधीनामेकेन तु पूजयंस्तदवसाने।  
तत्तन्मूर्तिप्रीत्यै संस्तोतव्योऽनया हरिः स्तुत्या॥५३॥**

**प्रसीद भगवन्मह्यमज्ञानात्कुण्ठितात्मने।  
तवाङ्घ्रिपङ्कजरजोरागिणींभक्तिमुत्तमाम्॥५४॥**

नन्त केशव मत्स्य केत्विन्द्र वज्रादिभिर्नवावरणा कुम्भपूजा॥४३॥४४॥४५॥

  व्यन्वेष्यदध्रस्वेति। अंआं ओं ईं ऐंऊं ऌंॠं ऋं ॡंउंऐंइंओं अंअःइति क्रमेणावृतिः कार्येत्यर्थः। विधिवत् कल्पितमिति। यन्त्रहृदादिकंसूचयति। अङ्गवासुदेव हृषीकेश केशव केत्विन्द्र वज्रादिभिः सप्तावरणा मीनपूजा॥४६॥४७॥४८॥४९॥५०॥५१॥५२॥



**अज प्रसीद भगवन्नमितद्युतिपञ्जर।  
अप्रमेय प्रसीदाऽस्मद्दुःखहन् पुरुषोत्तम॥५५॥**

**स्वसंवेद्यस्वरूपात्मन्नानन्दात्मन्ननामय।  
अचिन्त्यसार विश्वात्मन् प्रसीदेश निरञ्जन॥५६॥**

**प्रसीद तुङ्ग तुङ्गानां प्रसीद शिव शोभन।  
प्रसीद स्पष्ट गम्भीर गम्भीराणां महाद्युते॥५७॥**

**प्रसीदाऽव्यक्त विस्तीर्ण विस्तीर्णानामणोरणो।  
प्रसीदार्द्रार्द्रजातीनां प्रसीदाऽन्तान्तयायिनाम्॥५८॥**

**गुरोर्गरीयः सर्वेश प्रसीदाऽनन्त\[न्य\] देहिनाम्।  
जय माधव मायात्मन् जय शास्वत शङ्खभृत्॥५९॥**

**जय सुन्दर सौम्यात्मन् जय केशव केशिहन्।  
जय शार्ङ्गधर श्रीमन् जय नन्दकनन्दन॥६०॥**

**जय चक्रगदापाणे जयाऽजय्य जनार्दन।  
जय रत्नोत्कराबद्धकिरीटाक्रान्तमस्तक॥६१॥**

**जय पक्षिपतिच्छायानिरुद्धार्ककराकर।  
नमस्ते नरकाराते नमस्ते मधुसूदन॥६२॥**

**नमस्ते नलिनापाङ्ग नमस्ते नयनाञ्जन।  
नमः पापहरेशान नमः सर्वभयापह॥६३॥**

**नमः संहृतसर्वात्मन् नमः सम्भृतकौस्तुभ।  
नमस्ते नयनातीत नमोऽतिक्रान्तवाक्पथ॥६४॥**

**नमो विभिन्नज्ञेयांश नमः स्मृतिपथातिग।  
नमस्त्रिमूर्तिभेदेन सर्गस्थित्यन्तहेतवे॥६५॥**

**विष्णवे त्रिदशारातिजिष्णवे परमात्मने।  
चक्रभिन्नारिचक्राय चक्रिणे चक्रबन्धवे॥६६॥**

**विश्वाय विश्ववन्द्याय विश्वभूतात्मने नमः।  
नमोऽस्तु योगिध्येयाय नमोऽस्त्वध्यात्मरूपिणे॥६७॥**

  स्तुतिमाह— प्रसीदेत्यदि षोडशभिः॥५३-६९॥



**भुक्तिप्रदाय भक्तानां नमस्ते मुक्तिदायिने।  
मनोवाक्कायचेष्टाः स्युर्ध्यानस्तुतिनमस्क्रियाः॥५८॥**

**देवेश कर्मसर्वं मे भवेदाराधनं तव।  
विषयेष्वपि सङ्गोमे हुतं विष्णो तवाऽच्युत॥५९॥**

**इति हवनजपार्चाभेदतो विष्णुपूजा-  
निरतहृदयकर्मा यस्तु मन्त्री चिराय।  
स खलु सकलकामान् प्राप्य हृष्टान्तरात्मा  
जननमृतिवियुक्तामुत्तमां मुक्तिमेति॥६०॥**

**इति श्रीप्रपञ्चसारे एकविंशः पटलः।**

यस्तु मन्त्री चिरायेति। अत्रोक्तान् केशवादिमन्त्रान् सूचयति॥६९॥

इति श्रीपद्मपादाचार्यकृते प्रपञ्चसारविवरणे  
एकविंशः पटलः।



**द्वाविंशः पटलः।**

**अथोच्यते द्वादशवर्णसंज्ञोमन्त्रस्तु साङ्गः सजपः सहोमः।  
विधानतो यं प्रतिजप्य भक्ता भुक्तेश्च मुक्तेश्च पदं भवेयुः॥१॥**

**तारं सहृदयं मध्ये गवते स्युर्भवार्णयोः।  
सुययोश्च तथा देवा मन्त्रोऽयं द्वादशाक्षरः॥२॥**

**ऋषिः प्रजापतिश्छन्दो गायत्री विष्णुरुच्यते।  
देवता हृद्ध्रुवेण स्यान्नमसा शिर उच्यते॥३॥**

**चतुर्भिश्च शिखा वर्णैः पञ्चभिः कवचं भवेत्।  
प्रोक्तमस्त्रं समस्तेन पञ्चाङ्गविधिरीदृशः॥४॥**

**सपादजानुयुगललिङ्गनाभ्युदरेषु च।  
हृद्दोर्गलास्यदृङ्मस्तशिखास्वाक्षरतो न्यसेत्॥५॥**

**शिखाललाटनेत्रास्यगलदोर्हृदयेष्वपि।  
सकुक्षिनाभिलिङ्गाख्यजानुपादेषु विन्यसेत्॥६॥**

**हृत्कुक्षिनाभिषु तथा गुह्यजानुपदेष्वथ।  
करकण्ठास्यदृङ्मस्तशिखामूर्धसु विन्यसेत्॥७॥**

**संहृतेर्दोषसंहारः सृष्टेश्च शुभपुष्टयः।  
स्थितेस्तु शान्तिविन्यासस्तस्मात्कार्यस्त्रिधा मतः॥८॥**

**हरिमुज्ज्वलचक्रदराब्जगदाकुलदोःपरिघं सितपद्मगतम्।  
वलयाङ्गदहारकिरीटधरं नवकुन्दरुचं प्रणमामि सदा॥९॥**

**विधिवदथ विहितदीक्षो जपेन्मनुंवर्णलक्षमानममुम्।  
शुद्धैश्च तिलैर्जुहुयाद्द्वादशसाहस्रसंख्यकं मन्त्री॥१०॥**

  द्वादशमूर्तिविधानानन्तरं तत्समष्टिवाचकस्य द्वादशाक्षरस्य विधानं वदन्विनियोगमाह—अथोच्यत इति। अं बीजम्। नमः शक्तिः॥१॥२॥

  पञ्चाङ्गविधिरीदृश इति।द्वादशाङ्गस्यापि सद्भावः सूचितः। तच्चद्वादशवर्णैः सार्धं पुरुष सत्याच्युत वासुदेवादिनारायण ब्रह्म विष्णु नरसिंह वराहात्मभिः षड़ङ्गोदरपृष्ठबाहूरुजानुपादेषु कार्यम्॥३॥४॥५॥६॥७॥८॥९॥

  द्वादशसाहस्रकं मन्त्रीति। विशेष होमजपेषु बीजविशेष उक्तः॥१०॥



**पीठे हरेरथाङ्गैः सशक्तिभिर्मूर्तिभिस्तदनु यजेत्।  
केशवसुरनाथाद्यैरपि देवं भक्तिसंयुतो विद्वान्॥११॥**

**समिधामथ दुग्धवृक्षजानां जुहुयादर्कसहस्रकं सदुग्धम्।  
मनसः परिशुद्धये मनस्वीसघृतेनापि पयोऽन्धसा सितेन॥१२॥**

**द्वादशाक्षरजपं तु सार्चनं यो भजेन्नियमतो दिने दिने।  
ऐहिकं समुपलभ्य वाञ्छितं प्रेत्य याति पदमक्षयं हरेः॥१३॥**

**अथ प्रवक्ष्यामि सुदर्शनस्य विधिं मनोः संग्रहतो जपादेः।  
यत्सिद्धितः सिद्धिमवापुरग्र्यांसिद्धा मुनीन्द्रा अपि सद्य एव॥१४॥**

**अन्त्यतुरीयतदादिकभृगुदहनानन्तवह्निवर्मास्त्रैः।  
तारादिर्मनुरुक्तः स्यादभिमतसिद्धिदो रथाङ्गाख्यः॥१५॥**

**ऋषिरस्याऽहिर्ब्रध्नश्छन्दोऽनुष्टुब् देवता च विष्णुः।  
चक्रपदैराविमुधीसंज्वालाद्यैः शिरोऽन्वितैरङ्गम्॥१६॥**

**ऐन्द्रींसमारभ्य दिशन्त्वधस्तादन्तं समुक्ता क्रमशो दशानाम्।  
चक्रेण बध्नामि नमस्तथोक्त्वाचक्राय शीर्षञ्च दिशां प्रबन्धः॥१७॥**

**त्रैलोक्यं रक्ष रक्षेति हूं फट् स्वाहेति चोदितः।  
तारादिकोऽयं मन्त्रः स्यादग्निप्राकारसंज्ञकः॥१८॥**

**तारन्तु मूर्ध्न्यथ सितारुणकृष्णवर्णं  
मध्ये भ्रुवोश्च समथो वदने हकारम्।  
हृद्गुह्यजानुपदसन्धिषु चाऽवशिष्टान्  
वर्णान्न्यसेदिति मनोः \[तनौ\] पुनरग्निवर्णान्॥१९****॥**

  भक्तिसंयुतो विद्वानित्यष्टाक्षरोक्तं सर्वम्। विद्वानिति। मासयन्त्रपूजादिकमत्रापि समानमित्युक्तम्॥११॥१२॥१३॥१४॥

  सम्यग्विज्ञानविज्ञेयस्य वासुदेवस्य पूजामभिधाय चक्रात्मकज्ञानविशिष्टस्यतस्यैव विधानं वक्तुमारभते —अन्त्येति॥१५॥

  देवता विष्णुरिति। सुदर्शनविष्णुरित्यर्थः। रं बीजम्। हुं शक्तिः॥१६॥

  ऐन्द्रीं दिशं चक्रेण बध्नामि नमश्चक्राय स्वाहेत्याद्याः प्रयोगेषु रक्षार्थं दिग्बन्धनमन्त्राः। सुदर्शनमुद्रया सहाऽयं दिग्बन्धः कार्यः॥१७॥१८॥

  तारं तु मूर्ध्नीति वर्णन्यासः। अत्रापि समानाः सामान्यन्यासाः॥१९॥



**अव्याद्भास्करसप्रभाभिरखिलाभाभिर्दिशो भासयन्  
भीमाक्षः स्फुरदट्टहासविकसद्दंष्ट्राग्रदीप्ताननः।  
दोर्भिश्चक्रदरौ गदाब्जमुसलप्रासांश्च पाशाङ्कुशौ  
बिभ्रत् पिङ्गशिरोरुहोऽथ भवतश्चक्राभिधानो हरिः॥२०॥**

**प्रोक्त्वासुदर्शनायेति विद्महेऽन्ते महापदम्।  
ज्वालाय धीमहि प्रोक्त्वातन्नश्चक्रः प्रचोदयात्॥२१॥**

**सौदर्शनीयं गायत्री जप्तव्या जप्तुमिच्छता।  
सान्निध्यकारिणींमुद्रां दर्शयेदनया सुधीः॥२२॥**

**नमो भगवते प्रोक्त्वामहासुदर्शनाय च।  
महाचक्राय च तथा महाज्वालाय चेत्यपि॥२३॥**

**दीप्तरूपाय चेत्युक्त्वासर्वतो रक्ष रक्ष माम्।  
महाबलाय स्वाहेति प्रोक्तस्तारादिको मनुः।  
रक्षाकरः प्रसिद्धोऽयं क्रियमाणेषु कर्मसु॥२४॥**

**षट्कोणान्तःस्थतारं विवरलिखितमन्त्राक्षरं सन्धिराजत्  
स्वाङ्गं बाह्ये कलाकेसग्मुदरगताष्टाक्षरञ्चाऽष्टपत्रम्।  
पद्मं वर्णैर्विराजत् विकृतिदललसत् षोड़शार्णं त्रिवीतं  
व्योमान्त्यार्णं स्वनाम्ना विरचितगुणपाशाङ्कुशं चक्रयन्त्रम्॥२५॥**

  ध्यानमाह — अव्यादिति॥२०॥

  सुदर्शनगायत्रीमाह—प्रोक्त्वेति।सान्निध्यकारिणी मुद्रा सुदर्शनमुद्रा।सुधीरिति। सहस्रारस्य सुदर्शनस्य ध्यानमुक्तम्॥२१॥२२॥

  रक्षाकरमपरं मन्त्रमाह—नम इति॥२३॥२४॥

  पूजादौ प्रयोक्तव्यं यन्त्रमाह—षट्कोणेति। विवरशब्देन कोणषट्कमुक्तम्। बाह्य इति। वृत्तबाह्य इत्यर्थः। कलाः स्वराः। उदरं दलमध्यम्।वर्णैः विराजद्विकृतिदललसत्षोड़शार्णमिति। वर्णैः कादिसान्तैः द्विशःकेसरस्थानलिखितैः विराजद्विकृतिसंख्यादलयुक्तपद्मदलस्थषोडशार्णमित्यर्थः। तद्बाह्यस्थवृत्तत्रयेत्रि। त्रिवीतं व्योमान्त्यार्णंंव्योमार्णंहकारः अन्त्यार्णः क्षकारः। तद्बाह्ये स्वनाम्ना सह विरचितगुणपाशाङ्कुशम्। गुणः प्रणवः। प्रथमंप्रणवः ततो नाम्नः प्रथममक्षरम्। ततः पाशः ततो नामद्वितीयाक्षरम्।



**प्रणवहृद्भगवद्युतङे महादिकरथाङ्गचतुर्थी हुमस्त्रकैः।  
निगदितस्त्विति षोड़शवर्णको मनुवरो मुनिभिर्विहितादरः॥२६****॥**

**क्वाथैः पयोभूरुहचर्मसिद्धैर्दुग्धेन गव्यैरपि पञ्चभिर्वा।  
मूत्रैःपशोर्वा प्रतिपूर्य कुम्भं समर्चयेच्चक्रहरिं क्रमेण॥२७॥**

**अङ्गैः प्रथमावृतिरपि च पूज्या चक्रादिभिर्द्वितीया च।  
लक्ष्म्यादिभिस्तृतीया क्रमात्तथेन्द्रादिभिश्चतुर्थी स्यात्॥२८॥**

**चक्रशङ्खगदापद्ममुसला धनुरेव च।  
पाशाङ्कुशौ पीतरक्तसितश्यामत्विषस्त्विमाः॥२९॥**

**लक्ष्मीः सरस्वती चाथ रतिः प्रीत्याह्वया ततः।  
कीर्त्तिः कान्तिस्तुष्टिपुष्टी क्रमेणैव तु शक्तयः॥३०॥**

**संपूज्य चैवं विधिना हरिन्तु शिष्यं गुरुः प्रीततमोऽभिषिञ्चेत्।  
भक्त्या स्वशक्त्या विभवैर्द्विजातीन् सन्तर्प्य भूयो गुरुणाऽनुशिष्टः॥३१॥**

**एकाग्रचित्तो रविलक्षसंख्यं जपेन्मनुंनित्यकृताभिपूजः।  
तावत् सहस्रं तिलसर्षपाब्जबिल्वाज्यदौग्धानि जुहोतु सम्यक्॥३२॥**

**समुद्रतीरेऽप्यथवाऽद्रिशृङ्गे समुद्रगानां सरिताञ्च तीरे।  
जपेद्विविक्ते निज एव गेहे विष्णोर्गृहे वा पुरुषो मनस्वी॥३३॥**

**यथोक्तसंख्यं विधिवत् प्रजप्ते मन्त्रे यथोक्तैश्च हते हुताशे।  
द्रव्यैरथ स्वार्थपरार्थहेतोः कुर्यात् प्रयोगान् विधिना यथावत्॥३४॥**

**पीताभा कर्णिका स्यादरुणतरमरं श्यामलञ्चाऽन्तरालं  
नेमिः श्वेता च बाह्ये विरचितशिखरेखाकुलं पार्थिवान्तम्।  
चक्रद्वन्द्वंलिखित्वा विशदमतिरथो सौम्ययाम्यञ्च मन्त्री  
कुम्भं संपूर्य सौम्ये प्ररचयतु तथा दक्षिणे होमकर्म॥३५॥**

  ततोऽङ्कुशमिति विरचनाप्रकारः॥२५॥२६॥

  पीतरक्तादिवर्णा लक्ष्म्याद्या ज्ञातव्याः॥२७॥२८॥२९॥३०॥

  सम्यगिति। द्रव्याणां समविभागं सूचयति॥३१॥३२॥

  मनस्वीति। ब्रह्मचर्यादिनियमवानित्यर्थः॥३३॥

  विधिना यथावदिति। विधिनेत्यग्निजननादिकमुक्तम्। यथावदिति। कार्यानुगुणबीजविशेषयोगः सूचितः॥३४॥



**षड्विंशच्छतसम्मितैरथ घृतापामार्गकेध्माक्षतैः  
सद्राजीतिलपायसैश्च सकलैर्गव्यैर्घृताक्तैः क्रमात्।  
हुत्वा तद्धुतशिष्टमत्रविधिवत् क्षिप्त्वा प्रतिद्रव्यकं  
प्रस्थार्धान्नकृतञ्च पिण्डममलं कुम्भोदके मन्त्रवित्॥३६॥**

**संस्थाप्य दक्षिणस्यां साध्यं कुम्भेन तेन नीराज्य।  
तमथ घटं सद्रव्यं बहिरारादष्टमे क्षिपेद्राशौ॥३७॥**

**अग्न्यादिकमपि सर्वं क्षिपेदथ घटस्य दक्षिणे भागे।  
हुतशेषान्नेन च बलिं मन्त्रेणाऽनेन मन्त्रवित् कुर्यात्॥३८॥**

**हृदयान्ते विष्णुपदं प्रोक्त्वाऽथ गणेभ्य उच्चरेत् पूर्वम्।  
शान्तिकरेभ्यश्च बलिं गृह्णन्त्विति शान्तये नमोऽन्तः स्यात्॥३९॥**

**ज्वरादिकां रोगपरम्परां वा विस्मृत्यपस्मारभवां रुजं वा।  
रक्षःपिशाचग्रहवैकृतं वा विधिस्त्वयं मङ्क्षु हरेद्विकारम्॥४०॥**

**पालाशैर्वा स्तनजद्रुमजैर्वा पञ्जरे कृते फलकैः।  
संपूर्य पञ्चगव्यैस्तत्रतु संस्थाप्य शुद्धमपि गदिनम्॥४१॥**

**पूर्वोद्दिष्टैर्दिक्षु च सजपं जुहुयुः पृथग्द्विजा वशिनः।  
द्रव्यैः सदक्षिणं तानभ्यर्च्य च मुच्यते रुजोजन्तुः॥४२॥**

  विशदमतिरथो इति।चक्रयाथात्म्यज्ञत्वमुक्तम्। मन्त्रीति। चक्रस्यमूलमन्त्रतत्त्ववित्। कुम्भं संपूर्येति। शुद्धोदकेन संपूर्य तत्र देवमावाह्याऽभिपूज्येत्यर्थः॥३५॥

  विधिवत् क्षिप्त्वेति। दशांशं कलशे क्षिप्त्वेत्यर्थः। कुम्भोदक इति। कुम्भमुखइत्यर्थः। मन्त्रविदिति। वषडन्तमूलान्वित सुदर्शनगायत्र्याक्षिपेदित्यर्थः।मन्त्रविदित्यनेनैव दक्षिणभागस्थस्य साध्यस्य सकलीकरणं रक्षोघ्नमन्त्रेण नीराजनंचोक्तम्।

  ओं स्थाने हृषीकेश तव प्रकीर्त्याऽन्ते सह नमो जगत् प्रहृष्यत्यनुरज्यतेचाऽन्ते स्रार नारा रक्षांसि भीतानि दिशो द्रवन्ति हुं फड् यणा सर्वे नमस्यन्ति चसिद्धसंघाः योमिति रक्षोघ्नमन्त्रः॥३६॥३७॥

  मन्त्रवित कुर्यादिति। प्रणवशक्त्यादित्वं मन्त्रस्य सूचितम्॥३८॥३९॥४०॥

  शुद्धमपीत्यपिना सकलीकरणमुक्तम्॥४१॥४२॥



**विप्रक्षीरद्रुमत्वङ्मलयजपुरकाश्मीरकुष्ठत्रियामा—  
बिल्वापामार्गराजीतिलतुलसियुगक्रान्तिदूर्वाजवार्कैः।  
लक्ष्मीदेवीकुशागोमयकमलवचारोचनापञ्चगव्यैः  
सिद्धेऽग्नौ कुम्भसिद्धं मनुजपसहितं भस्म सर्वार्थदायि॥४३॥**

**लक्ष्म्यायुष्करमतुलं पिशाचभूता-  
पस्मारादिकमचिरेण नाशयेच्च।  
क्षुद्रादीनपि विविधांस्तथोपसर्गा-  
तस्मान्न परतरा समास्ति रक्षा॥४४॥**

**जुहुयात् गुग्गुलुगुलिकासहस्रकं साष्टकं च मन्त्रितमः।  
त्रिदिनं चतुर्दिनं वा सर्वोपद्रवनिवारणं भवति॥४५॥**

**खरमञ्जर्याः समिधामयुतं वा मन्त्रवित्तमो जुहुयात्।  
ज्वरभूतामयविस्मृत्यपस्मृतीःशमयितुं नियतचित्तः॥४६॥**

**आज्याक्तैर्जुहुयाच्छ्रिये सरसिजैर्दूर्वाभिरप्यायुषे  
मेधायै द्विजभूरुहैश्च कुमुदैः श्वेतैस्तथा वाससे।  
शुद्धाज्यैः पशवेऽप्युदुम्बरभवैः पुत्राय चाऽश्वत्थजै-  
रेकाब्दं विधिवत् सहस्रसमितैरष्टोत्तरं मुक्तये॥४७॥**

**चक्रस्य नाभिसंस्थं स्मृत्वाऽऽत्मानं जपेन्मनं मन्त्री।  
स्वयमेकोऽपि न युद्धे मर्त्यैर्बहुभिः पराजितो भवति॥४८॥**

**मन्त्री सुनियतचित्तश्चक्रस्थं भाव \[ भ्राम \] येद्धिया ग्रस्तम्।  
आविश्य सकलं मुक्त्वामुञ्चति दग्धोऽग्निनाऽऽशु नाभिभुवा॥ ४९॥**

**  **सिद्धेऽग्नौ कुम्भसिद्धमिति। पूर्वोक्तविधानेनाऽग्निं संस्कृत्य पूर्वोक्तप्रकारेणैवकुम्भे पञ्चगव्यं संयोज्य तस्मिन् प्रोक्तमौषधजातं निक्षिप्य मूलमन्त्रं जपन्भर्जयेत्। ततः कुम्भमध्यगतौषधिष्वभिव्यक्तेऽग्नीमूलेन शतं सहस्रं वा हुत्वाजपपूजादिना घटे सिद्धं भस्म सकलाभ्युदयदायीत्यर्थः॥४३॥४४॥

  साष्टकं च मन्त्रितम इति नृसिंहबीजयोग उक्तः॥४५॥

  मन्त्रवित्तमो जुहुयादित्यपि तथा वषट्कारयोगश्च॥४६॥४७॥

  मनुं जपेन्मन्त्रीति। रक्षोघ्नमन्त्रयुतमित्यर्थः॥४८॥

  मन्त्री सुनियतचित्त इति तथा दीप्तमित्यपि सहस्रारज्वालाकरा-



**दीप्तं करालदहनप्रतिमञ्च चक्रं  
यस्य स्मरेच्छिरसि कस्यचिदप्रियस्य।  
सप्ताहतोऽस्य दहनप्रतिमो ज्वरः स्या-  
त्त्रिंशद्दिनैश्च स परेतपुरं प्रयाति॥५०॥**

**कलावृतं याहिपदाभिवेष्टितं  
समक्षरं यच्छिरसि स्मरेत् सदा।  
दशाहतोऽसौ प्रति चाट्यते रिपु-  
र्मृतिं तथा मण्डलतः प्रयाति॥५१॥**

**सार्णं\[न्तं\] वायसवर्णं शत्रोः शिरसि स्मरेच्च सप्ताहम्।  
उच्चाटयति क्षिप्रं मारयति वा धियोऽस्य नैशित्यात्॥५२॥**

**स्रवत्सुधावर्षिणमिन्दुसप्रभं  
समक्षरं यच्छिरसि प्रचिन्तयेत्।  
क्षणात् समाप्यायितसर्वविग्रहो  
भवेत् स मर्त्यः सुचिरञ्च जीवति॥५३॥**

**मध्ये तारं तदनु च मनुंवर्णशः कोणषट्के  
बाह्ये चाङ्गं लिखतु कनके रूप्यके चाऽथ ताम्रे।  
पाषाणे वा विधिवदभिजण्याऽथ संस्थापितं त-  
च्चक्रं चोरग्रहरिपुभयध्वंसि रक्षाकरञ्च॥५४॥**

**स्थाने हृषीकेशविदर्भितं च साष्टाक्षरञ्चाप्यभिजप्तमेतत्।  
रक्षां ग्रहादेः सततं विधत्ते यन्त्रंसुक्लृप्तञ्च मनुत्रयेण॥५५॥**

लत्वध्यानमुक्तम्॥४९॥५०॥

  कलावृतमिति। यं यामित्यादिभिरावृतमित्यर्थः। शिरसि स्थितं समक्षरंवायसाकारं हृद्गतं जीवं ग्रसति चेन्मृतिं याति। धीनैशित्यमप्येतदेव॥५१॥५२॥

  स्रवत्सुधावर्षिणमिति प्रयोगोऽमृतमण्डले वं वामित्यादियुक्तश्च कार्यः॥५३॥

  विधिवदभिजप्येति। होमादिपूर्वकमित्यर्थः॥५४॥

  रक्षोघ्नमन्त्रमुद्धरति—स्थानेति॥५५॥



**अष्टाक्षरान्तरितपादचतुष्ककोष्ठं  
कोष्ठत्रयोल्लिखितसाध्यमुदर्शनञ्च।  
रेखाभिरप्युभयतः श्रुतिशः प्रबद्धं  
तत्सप्तकोष्ठमिति यन्त्रमिदं प्रशस्तम्॥५६॥**

**भूर्जे वा क्षौमपट्टे तनुमसृणतरे कर्पटे वाऽस्य यन्त्रं  
मन्त्री सम्यग्लिखित्वा पुनरपि गुलिकीकृत्य लाक्षाभिवीतम्।  
कृत्वा भस्मादिहोमप्रविहितघृतसम्पातपातात्तशक्ति  
जप्तं सम्यग्विदध्यात् प्रतिशममुपयान्त्येव सर्वे विकाराः॥५७॥**

**इति जपहुतार्चनाभिर्यन्त्रविशेषैश्च साधु मन्त्रमिमम्।  
भजते योऽसौ मन्त्री लभते भुक्तिं सुखेन मुक्तिञ्च॥५८॥**

**इति श्रीप्रपञ्चसारे द्वाविंशः पटलः।**

  यन्त्ररचनाप्रकारमाह—अष्टाक्षरेति। रेखाष्टकं लिखित्वा एकान्तरितमुभयतोबद्ध्वा
अष्टाक्षराक्षरद्वयान्तरितगीतात्रिष्टुप्पादचतुष्कयुतकोष्ठचतुष्कं कुर्यात्।प्रथमं पादद्वयमूर्ध्वभागस्थकोष्ठद्वये अपरद्वयमधोभागस्थकोष्ठद्वये मध्यकोष्ठोभयभागस्यकोष्ठद्वययोः सुदर्शनं मध्यकोष्ठगप्रणवे साध्यादिकं लिखेदिति यन्त्ररचनाप्रकारः। श्रुतिशः प्रबद्धमिति। तृतीयतृतीयरेखादिभिः बद्धमित्यर्थः॥५६॥

  मन्त्रीति। यन्त्रहृदयादिकमुक्तम्। भस्मादिना होमप्रविहितघृतसम्पातपातेन चात्तशक्तीत्यर्थः॥५७॥५८॥

**इति श्रीपद्मपादाचार्यकृते प्रपञ्चसारविवरणे  
द्वाविंशः पटलः।**



**त्रयोविंशः पटलः।**

**धर्मवित्तसुखमोक्षफलाप्तौ योषितामपि नृणां प्रवरं यत्।  
मन्त्ररत्नमतिगुह्यमिदानीं वक्ष्यते मतिमतामपि रम्यम्॥१॥**

**दौर्भाग्यव्याधिदारिद्र्यजराशोकभयातुराः।  
भर्त्तृराजाभिभूताश्च स्त्रीविघ्नार्त्तास्तदीप्सवः॥२॥**

**पुत्रभृत्यार्थिनो युद्धजयकामान्यवञ्चिताः।  
भूतार्थाक्लिष्टसंसारवश्यसंवननार्थिनः॥३॥**

**बलिसिद्ध्यर्थिनश्चैव अन्तर्धानाभिकाङ्क्षिणः।  
शत्रुभिः परिभूताश्च सर्वविघ्नैरुपद्रुताः॥४॥**

**मारणोच्चाटनद्वेषस्तम्भाकर्षणकाङ्क्षिणः।  
भजेयुः सर्वथैवैनं मन्त्रं त्रैलोक्यमोहनम्॥५॥**

**हृदयपुरुषोत्तमान्ते त्वप्रतिरूपेति चापि संभाष्य।  
लक्ष्मीनिवासपरतो जगदादौ सकल इत्युदाहृत्य॥६॥**

**क्षोभण सर्वपदान्ते स्त्रीहृदयविदारण त्रिभुवनेति।  
समनोन्मादकरेति च सुरासुरान्ते वदेन्मनुजपदम्॥७॥**

**भूयश्च सुन्दरीजनमनांस्यथो तापयादिकान् वीप्सा।  
तापय दीपय शोषय मारय भृगुकामिकालवान्ते तु॥८॥**

  रक्षाप्रधानसुदर्शनमभिधाय रक्षितस्य शीघ्रं विभूतिसिद्धये श्रीपुरुषोत्तमविधिमाह—धर्मेति। अथवा चक्राधिरूढ़स्य भगवतो विधिमभिधाय गरुड़ाधिरूढ़स्य भगवतो विधिरभिधीयत इति सम्बन्धो वाच्यः। धर्मेत्यादिनाविनियोगउक्तः। योषितामपीति। स्त्रीणामप्यत्राऽधिकार उक्तः। मतिमतामिति। तत्तत्पुरुषार्थविनियोगे बीजविशेषज्ञानामित्यर्थः॥१॥

  भूतार्थाक्लिष्टसंसारेति। प्रभूतानां प्राणिनां प्रयोजनायाक्लिष्टसंसारनिर्वाहादिकमर्थयन्तीति तथोक्ताः॥२॥३॥४॥

  मारणोच्चाटनेत्यादिना स्वार्थप्रयोगकांक्षिणामप्यधिकार उक्तः॥५॥

  मन्त्रमुद्धरति—हृदयेति। तन्द्री श्रीकण्ठाद्यं सश्रवणं कमिति अमुकमिति।



**निद्रां बालिनमाभाष्य ब्रूयादपि ततः परम्।  
मोहय द्रावयेति च भूयश्चाकर्षयेत्युदीर्यान्तः॥९॥**

**समस्तपरमसुभगं सर्वप्रदयोस्तु मध्यतः प्रवदेत्।  
सौभाग्यसृष्टिवह्नीन् ससर्वादिकं कामशब्दञ्च॥१०॥**

**तन्द्री श्रीकण्ठाद्यं सश्रवणं कं हनद्वयञ्च वदेत्।  
चक्रेण वाऽथ गदया खड्गेन च सर्वबाणैश्च॥११॥**

**भिन्दद्वयञ्च पाशेनाऽन्ते घट्टयद्वयंसमाभाष्य।  
भूयोऽङ्कुशेन ताड़य तु \[कु\]रुयुग्मकञ्च किञ्च प्रवदेत्॥१२॥**

**तिष्ठसि तावद्यावत् समीहितं मे समाभाष्य।  
सिद्धं भवतु च हुंफट् नमोऽन्तिकं मन्त्रमुद्धरेन्मन्त्री।  
मन्मथबीजोपेतं ताराद्यं सर्वसिद्धिदं भवति॥१३॥**

**मन्त्रपदानि द्वादश विद्यादाज्ञापदानि तावन्ति।  
सम्बुद्ध्यन्ता हुंफट्पदान्विताश्चेमे मन्त्राः स्युः।  
मध्यनरान्ते च परे गदिता मुनिभिर्मनोरमुष्य पुनः॥१४****॥**

अमुकशब्दं परित्यज्य तत्स्थाने साध्यनामयोग उक्तः। मन्त्रमुद्धरेन्मन्त्रीति। शक्तिश्रीबीजयोग उक्तः॥६॥७॥८॥९॥१०॥११॥१२॥१३॥

  मन्त्रपदानीति। आमन्त्रणपदानि सम्बुद्ध्यन्तपदानीत्यर्थः। तानि द्वादशविद्यात्। द्वादशाङ्गन्यासपूजादिसाधनत्वेन जानीयादित्यर्थः। आज्ञापदानिप्रार्थनपदानीति भावः। तान्यपि तापयादीनि तावन्ति द्वादशसंख्यातानिविद्यात्। वश्याकर्षणक्रूरकर्मादिषु पुष्पाञ्जल्यर्थं जानीयादित्यर्थः।

   तत्र द्वादशाङ्गादिमन्त्राणां द्वादशमूर्तिसंयोगमाह—सम्बुद्ध्यन्ताः पुरुषाद्यन्ताइति सम्बुद्ध्यन्ता मन्त्रांशाः पुरुषाद्यन्ताः। सम्बुद्ध्यन्तानां पदानामुपरि पुरुषादयःप्रयोक्तव्या इत्यर्थः। पुरुष सत्याच्युत वासुदेव संकर्षण प्रद्युम्नानिरुद्ध नारायण-ब्रह्म-विष्णु नरसिंह वराहाःपुरुषादयः।

  आज्ञापदान् विशिनष्टि—हुं फट्पदान्विता इति। आज्ञापदानामुपरिहुंफडिति प्रयोक्तव्यमित्यर्थः।

  पुनरपि मन्त्रणपदानां विशेषं दर्शयन् बीजप्रयोगक्रमं मन्त्रणपदानां द्वादशसंख्यानाञ्चपूरयति—मध्येति।मध्यनरान्ते परे सति मुनिभिः द्वादशमन्त्रागदिताः स्युरित्यन्वयः। बीजत्रितये मध्यस्थो नरः पुरुषः पुरुषोत्तमः



कामबीजरूपी मध्यनरः तस्याऽन्ते पार्श्वे सति पार्श्वद्वयगतशक्तिश्रीबीजद्वयेसतीत्यर्थः। अनेन बीजानां प्रयोगक्रम उक्तः। आमन्त्रणपदानां बीजत्रयेणसार्धं द्वादशसंख्या च पूरिता।

  अवशिष्टं मन्त्रांशमाह—परे सतीति। सम्बुद्ध्यन्तपदानामुपरि चतुर्थ्यन्ते परपदेच सतीत्यर्थः। चशब्देन मन्त्राणामादिभूत प्रणवोपरि मन्त्रमध्यगतनमःपदयोगःसूचितः। आज्ञापदेष्वपि बीजत्रययोगं वदन् तेषामादौ पुरुषोत्तमपदसंयोगमाह—मध्यनरान्ते च पर इति। मध्यनरस्य मध्यमपुरुषस्याऽन्ते उत्तमपुरुषेपुरुषोत्तमे सति परे अन्ये आज्ञामन्त्राः स्युरित्यर्थः।

  अत्रायं द्वादशाङ्गमन्त्रप्रयोगक्रमः। ओं नमो ह्रीं पराय पुरुषात्मने हृदयायनमः। ओं नमः क्लीं पराय सत्यात्मने शिरसे स्वाहा। ओं नमः श्रींपराय अच्युतात्मने शिखायै वषट्। ओं नमः पुरुषोत्तमपराय वासुदेवात्मनेकवचाय हुम्। ओं नमः अप्रतिरूपपराय संकर्षणात्मने नेत्राभ्यां वौषट्।ओं नमो लक्ष्मीनिवासपराय प्रद्युम्नात्मने अस्त्राय फट्। ओं नमः सकलजगत्क्षोभणपराय अनिरुद्धात्मने उदराय नमः। ओं नमः सर्वस्त्रीहृदयविदारणपरायनारायणात्मने पृष्ठाय नमः। ओंनमः त्रिभुवनमनोन्मादकरपरायब्रह्मणे बाहुभ्यांनमः। ओं नमः समस्तपरमसुभगपराय विष्ण्वात्मने ऊरुभ्यां नमः। ओं नमःसर्वसौभाग्यकर पराय नृसिंहात्मने जानुभ्यां नमः। ओं नमः सर्वकामप्रदपरायवराहात्मने पादाभ्यां नमः। इति द्वादशाङ्गन्यासादिमन्त्राः।

  द्वादशाङ्गन्यासानन्तरं लक्ष्म्याद्याःसुदर्शनोक्ताः शक्तयो मूर्धास्यहृद्गुह्यकण्ठनाभ्यक्षिसर्वाङ्गेषु स्वां स्वींस्व्रंस्वेंस्वैं स्वों स्वौंस्वंबीजयुतान्यस्तव्याः। अथाज्ञामन्त्रावश्यादिक्रियासु पुष्पाञ्जल्यर्था उच्यन्ते। ओं ह्रीं क्लीं श्रीं नमः पुरुषोत्तम अमुष्य सुरासुरमनुजसुन्दरीजनमनांसि तापय तापयहुं फट् तुरु तुरु किं तिष्ठसि तावत् यावत् समीहितं मे सिद्धं भवति हुं फणमःइति तापनमन्त्रः। एवमेव दीपन शोषण मारण स्तम्भन द्रावणाकर्षण मन्त्रेषुप्रणवादिबीजचतुष्टयस्य नमसः पुरुषोत्तमपरस्य अमुष्य सुरासुरमनुजसुन्दरीजनमनांसीत्यस्य दीपयेत्यादिवीप्सायां हुंफट्पदयोः तुरु तुरु इत्यादेश्चप्रयोगो द्रष्टव्यः। एते च मन्त्रा वश्याकर्षणेषु प्राधान्येन प्रयोक्तव्याः। मारणमन्त्रव्यतिरिक्ताः षण्मन्त्रा एव वश्यादौ प्रयोक्तव्या इत्यन्ये।

  अथ मारणादौ प्रयोक्तव्या घट्टन ताड़न भेदन हनन मारण मन्त्रा उच्यन्ते। ओं ह्रीं क्लीं श्रीं नमः पुरुषोत्तम अमुकं पाशेन घट्टय द्विः हुं फट् तुरु तुरु किं



**ऋषिस्तु जैमिनिः प्रोक्तश्छन्दश्च जगतीष्यते।  
सर्वलोकशरण्योऽसौ देवता पुरुषोत्तमः॥१५॥**

**पुरुषोत्तमत्रिभुवनमनोन्मादकरेति च।  
हृदयं सकलान्ते च जगत्क्षोभण इत्यपि॥१६॥**

**सलक्ष्मीदयितेत्येवं शिरोमन्त्र उदाहृतः।  
मन्मथोत्तमशब्दान्ते अङ्गजे कामदीपिनि॥१७॥**

**शिखा सुभगशब्दन्तु परमाद्यन्तदन्ततः।  
सर्वसौभाग्य इत्यन्ते करमप्रतिरूपकम्॥१८॥**

**केशवस्मरवर्णान्ते जातिञ्च कवचं विदुः।  
सुरासुरहृदययोर्मध्ये मनुजसुन्दरी॥१९॥**

**विदारणपदं तस्मात् सर्वप्रहरणेति च।  
धरसर्वपदान्ते तु कामिकं हनयुग्मकम्॥२०॥**

**हृदयान्ते बन्धनानीत्यथाऽऽकर्षयं वीप्सयेत्।  
ततो महाबलेत्येतदस्त्रमन्त्रमुदीरितम्॥२१॥**

**त्रिभुवनेश्वरसर्वान्ते जनेत्युक्त्वामनांसि च।  
हनदारययोर्युग्मं पृथङ्मे वशमानय॥२२॥**

**नेत्रं तारादिकाः सर्वे हुंफड़न्ता नमोऽन्तिकाः।  
त्रैलोक्यमोहनान्ते तु हृषीकेशाऽप्रतीति च॥२३॥**

**रूपमन्मथ सर्वस्त्रीहृदयाकर्षणेति च।  
आगच्छाऽऽगच्छ च नमो मन्त्रः स्याद्व्यापकाह्वयः॥२४॥**

**आवाहादिविसर्गान्तेषूक्तोऽयं चापि सूरिभिः॥२५॥**

तिष्ठसीत्यादिर्घट्टनमन्त्रः। अथाऽङ्कुशेन ताड़य ताडयेत्यादिस्ताडनमन्त्रः।ओं ह्रीं क्लीं श्रीं नमः पुरुषोत्तम अमुकं चक्रेण गदया खड्गेन सर्वबाणैःभिन्द भिन्द हुं फट् तुरु तुरुकिंतिष्ठसीत्यादिर्भेदनमन्त्रः। तथा हनहनेत्यादिहननमन्त्रः। तथा मारयमारयेत्यादिर्मारणमन्त्रः इति॥१४॥

  ऋष्यादिकमाह—ऋषिरिति॥१५ —२४॥

  उक्तोऽयं चापीति। पूर्वोक्तावाहनादिमन्त्रसमुच्चयार्थोऽपिशब्दः॥२५॥



**सुदर्शन महाचक्रराजेत्युक्त्वाधमद्वयम्।  
सर्वदुष्टभयान्ते तु कुरुच्छिन्दयुगन्ततः॥२६॥**

**विदारयद्वयान्ते तु परमन्त्रान् ग्रस ग्रस।  
भक्षयद्वयभूतानि त्रासयद्वयवर्मफट्॥२७॥**

**चक्राय नम इत्येष चक्रमन्त्रःप्रकीर्तितः।  
शङ्खमन्त्रो जलचराय स्वाहेति परिकीर्तितः॥२८॥**

**कौमोदकि महान्ते तु बले सर्वासुरान्तकि।  
प्रसीद हुंफट् स्वाहेति गदामन्त्रउदाहृतः॥२९॥**

**संवर्त्तकान्ते मुसल पोथयद्वितयं ततः।  
हुंफट् स्वाहा मौसलकः शार्ङ्गाय सशराय च॥३०॥**

**शार्ङ्गस्य खड्गतीक्ष्णान्तेछिन्दयुक् खड्गन्त्रकः।  
अङ्कुशाद्यं घट्टयुगं चाऽङ्कुशस्य समीरितः॥३१॥**

**सानन्तलोहितवकौ बन्धाकर्षयवीप्सकौ।  
वह्निजाया च पाशस्य स्वमुद्राभिर्न्यसेदिमान्॥३२॥**

**स्वाहान्तः पक्षिराजाय तस्य मन्त्रः प्रकीर्त्तितः।  
त्रैलोक्यमोहनायान्ते विद्महे तु समुच्चरन्॥३३॥**

**स्मराय धीमहीत्युक्त्वातन्नो विष्णुः प्रचोदयात्।  
गायत्र्येषा तयाऽर्चासु स्थानद्रव्याणि शोधयेत्॥३४॥**

**व्यस्तैर्द्वादशभिर्मन्त्रैर्नमोऽन्तैश्चाऽर्च्यते हरिः।  
भृगुः सबिन्दुः खड्गीशो देव्या मन्त्र उदाहृतः॥३५॥**

**सूक्ष्मामरमहासेनक्लीबहीनैः स्वरैरसौ।  
लक्ष्म्यादीनान्तु शक्तीनां मन्त्राः पूजाविधौ स्मृताः॥३६॥**

  चक्राद्यायुधाष्टकमन्त्रानुद्धरति—सुदर्शनेति। शङ्खादिमन्त्रेष्वपि महाशब्दः।पाञ्चजन्याय नमः।कौमोदक्यै नमः। इत्यादिकमन्त्रेप्रयोक्तव्यम्॥२६॥२७॥२८॥२९॥३०॥३१॥३२॥

  गरुडमन्त्रमाह—स्वाहेति॥३३॥३४॥

  व्यस्तैर्द्वादशभिरिति। नित्यपूजासु सम्बुद्ध्यन्तैः द्वादशभिरितरत्राऽऽज्ञामन्त्रैर्यथायोगमित्यर्थः। श्रीमन्त्रमाह—भृगुरिति॥३५॥३६॥



**उद्यदिनेन्दुपयोदभ्रमरपिकारावकुसुमसौरभ्ये।  
सुमनोहरे च कल्पकवृक्षोद्याने रमापतिं ध्यायेत्॥३७॥**

**अरुणारविन्दकर्णिकामध्यगगरुड़ोपरि स्थितं देवम्।  
उद्यद्दिनकरकोटिप्रतिमं सिन्दूरनवजवाकान्तिम्॥३८॥**

**दरचापमुसलपाशान् चक्रासिगदाङकुशान् भुजैर्दधानम्।  
अतिहृद्ययौवनोन्मुखसौन्दर्यातिशयसाम्यनिर्मुक्तम्॥३९॥**

**अतिविह्वलं स्मरस्य शरैरतिरुचिरा + +।  
    +     +      +     + ॥ ४०॥**

**औदार्यकान्तिसौरभलावण्यसुधारसैर्जगत् सकलम्।  
सिञ्चन्तमिव समस्तानुग्रहिणं श्रीमुखाब्जसक्तसुदृशम्॥४१॥**

**वामोरुजङ्गगतयाऽऽलिङ्गितदेहं श्रिया मदोत्कटया।  
तद्वक्त्राम्बुरुहासवपिपासितभ्रान्तनेत्रवषट्पदया॥४२॥**

**रोमाञ्चहर्षनिर्गतजलमुक्तालङ्कृताङ्गया सततम्।  
वामकरस्थाम्बुजया प्रतप्तकनकाभयाऽतिसुन्दर्या॥४३॥**

**अनुपमसौन्दर्येण च सर्वाभरणैरुपेतयाऽतिमुदा।  
विष्वग्बहुप्रकारानेकैः सपरिच्छदैश्च देवगणैः॥४४॥**

**गन्धर्वदैत्यरक्षोयक्षपन्नगैर्मुनीन्द्रैश्च।  
संसेवितं पुरन्ध्रीवृन्दैश्चाऽनङ्गवाणसन्तप्तैः॥४५॥**

**भावहावमधुरस्मितवक्त्रप्रेक्षणस्खलितभाषणजातैःI  
स्पष्टकक्षजघनस्तनभारैः स्रस्तवस्त्रचिकुरैर्मदलोलैः॥४६॥**

**क्षरितमदनवारिस्वेदकम्रैर्विवस्त्रै-  
र्मदनविगतलज्जैः स्पन्दमानाधरौष्ठैः।  
मृदुतरकरपद्माक्लृप्तनत्यञ्जलीकैः  
शिरसि मुषितधैर्यैः कम्पिताशेषगात्रैः॥४७॥**

  \[ध्यानमाह—उद्यदिति सार्धैस्त्रयोदशभिः। मदनलुलितघूर्णितं ताम्रं चनेत्रपद्मं यस्य तम्।अनेकैः भूषणैःदिव्याभ्यामम्बराभ्यां गन्धपुष्पाभ्यां चसमुज्ज्वलम्। इति सम्बन्धदीपिकाकारः॥३७-५०॥



**ज्वरार्त्तैःश्वसद्भिः पतद्भिः शरीरैः  
शरैर्दारितैर्मन्मथस्याऽतिघोरैः।  
समाप्यायितैस्तस्य लावण्यदृष्ट्या  
समुत्थाय विष्णोस्तमेवाऽभियातैः॥४८॥**

**करतलकल्पितकोकनदैस्तत्पदयुगलं च पुनः परिपूज्य।  
नयनजलैः सगद्गदवाक्यैर्भव परमेश्वर पतिः शरणं नः॥४९॥**

**इत्थं संप्रार्थितं तं सकलसुरवरस्त्रीसहस्रेरजस्रं  
दिव्यैर्भोगार्थिभिश्चाऽप्यखिलमुनिवरैर्भक्तितो मुक्तिकामैः।  
ध्यात्वा लक्षार्धसंख्यं जपतु मनुमिमं प्राप्तमन्त्रा\[दीक्षोऽ\]भिषिक्ता  
द्रव्यैरेतैश्च जुह्वन् भवति मनुवरस्याऽधिकारी क्रियासु॥५०॥**

**शतं दधि घृतं पयः पृथगथाऽयुतं साज्यहविषा  
शृतेन पयसा हुनेद्रविमितं तथा साक्षततिलैः।  
तथा दशदशो\[शतो\]न्मितं त्रिमधुभिर्वरैश्चार्त्तवफलैः  
पलाशसमिधां शतं समभितोषयेत् स्वं गुरुम्॥५१॥**

**ततो लक्षत्रयं जप्त्वा कुण्डे चाऽर्धेन्दुसन्निभे।  
हुनेदम्भोरुहैर्जातिकुसुमैश्च यवैरपि।  
दशांशं वैष्णवे वह्नौ ब्राह्मणांश्चैव तोषयेत्॥५२॥**

**अम्भोधाराः सदा भिन्ने सेतौ संसिद्धयोऽखिलाः।  
यथाऽम्भोनिधिमायान्ति तथा यान्ति निरन्तरम्॥५३॥**

**मन्त्रिणः कृतकृत्यत्वं काङ्क्षमाणाः पुनः पुनः।  
पीठे तु वैष्णवे नित्यं पूजयेत् पुरुषोत्तमम्॥५४॥**

**अङ्गानि कर्णिकायामग्न्यादिदलेषु चाऽष्ट लक्ष्म्याद्याः।  
ताश्च स्युर्लसरप्रीकीकातुप्वाद्याः सुदर्शने ज्ञेयाः॥५५****॥**

  कियत्संख्यो होमस्तदाह—शतमिति॥५१॥५२॥५३॥

  प्रथमावरणं प्रागादिदलेषु लक्ष्म्याद्यावरणं पूजयेत्। ताश्चलसरप्रीकीकातुप्याद्याः स्युः। लादिः लक्ष्मीः। सादिः सरस्वती। रादी रतिः। प्र्यादिःप्रीतिः। क्यादिः कीर्तिः। कादिः कान्तिः। त्वादिस्तुष्टिः। प्वादिः पुष्टिः॥५४॥५५॥५६॥५७॥५८॥५९॥



**दरचक्रगदामुसलाः पूर्वाद्याशासु चाऽथ कोणेषु।  
वह्न्यादिषु शार्ङ्गखड्गाङ्कुशपाशा दिशाधिपाः पूज्याः॥५६॥**

**अङ्गानि देववर्णानि मदविवशाः शक्तयोऽष्ट लक्ष्म्याद्याः।  
चामरहस्ताः सर्वाः स्वलङ्कृताश्चाऽथ सुन्दर्यः॥५७॥**

**योऽर्चयेत् सकृदप्येवं पुरुषः पुरुषोत्तमम्।  
प्राप्य राज्येप्सितां लक्ष्मीं प्राप्नोत्यमरवन्दिताम्॥५८॥**

**दुर्भगो वसुसहस्रहुतेन स्यादतीव सुभगश्च मनोज्ञः।  
दीप्तिमत्प्रभवतैलवरेण व्याधिमोक्षणपरस्तु तथैव॥५९॥**

**श्रीफलैः प्रजुहुयात्कमलैर्वाऽकिञ्चनोऽपि रविसहस्रमतोऽसौ।  
स्याद्धनाधिपसमोऽयुतसंख्यं जप्तुराधिरुपयाति विनाशम्॥६०॥**

**यां प्रमदामभिकाङ्क्षति तस्या नामयुतं प्रजपेन्मनुमेतम्।  
पक्षमहर्वदनेऽष्टसहस्रं सा वशमेति न तत्र विचारः॥६१॥**

**हयारिकुसुमैर्हरिं समभिपूज्य चाऽष्टोत्तरं  
सहस्रमपि जुह्वतः शशिभवप्रसूनैः शुभैः।  
भवन्त्यवशगा नृपास्त्रिदशभिर्दिनैः किङ्कराः  
परैर्हृतधनस्तथा कटुभवेन तैलेन वा॥६२॥**

**समिद्भिरथ बोधिजैर्दशशतं तथाऽष्टोत्तरं  
त्रिमासमथवा जपेद्दशशतं तथा नित्यशः।  
स एव पुनरेत्य तद्वसु समाहृतं मन्त्रिणं  
प्रणम्य पुनरर्पयेत्समभितोष्य चोपायनैः॥६३॥**

**राजीश्चाऽष्टोत्तरशतं जप्त्वाशत्रुगृहे खनेत्।  
हयारिकुसुमं वापि पक्षे शुक्लेऽसिते क्रमात्॥६४॥**

**शुक्लं रक्तं वेष्टितञ्च केशैश्चाऽटनकृद्रिपोः।  
नित्यं नेत्रसमिद्भिस्तु चाऽष्टोत्तरसहस्रकम्॥६५॥**

**षण्मासन्तु ततस्तेजोवत्यास्तैलं सहस्रकम्।  
जुह्वतो म्रियते शत्रुर्द्वेष्टा मासचतुष्टयात्॥६६॥**

  होमादीनां फलभेदानाचष्टे—श्रीफलैरिति॥६०-७२॥



**अनेन विधिना वाऽथ स्तम्भनं स्यात्तथैव च।  
तथैवाज्याक्तदूर्वाणां होमतो मुच्यते भयात्॥६७॥**

**पयोव्रतोऽर्चाजपतत्परश्च त्रिमासमङ्कोलघृतं सहस्रम्।  
नित्यं हुनेच्चैव ततस्त्रिमासे पूर्णे हुताशेऽपि च हूयमाने॥६८॥**

**प्राप्ते च मध्ये दिवसस्य वह्नेः पार्श्वे शशाङ्कप्रतिमा सुदीप्ता।  
संदृश्यते वै गुलिका सभानुः सहस्रमष्टोत्तरमेव मन्त्रम्॥६९॥**

**प्रतिमन्त्र्यच तां वहतो गुलिकाममरैरपि दर्शनमस्य भवेत्।  
इह सिद्धिरथाऽस्य भवत्यखिला वड़वामुखपुष्करयानमुखा॥७०॥**

**इति सिद्धमुनीन्द्रयक्षविद्याधरगन्धर्वसमहाप्सरोरगाद्यैः।  
प्रतिसेवितमुत्तमं विधानं गदितं तत् पुरुषोत्तमस्य विष्णोः॥७१॥**

**इति जपहुतपूजाध्यानकैः श्रीधरं यो  
भजति स तु समग्रां सम्पदैश्वर्यलक्ष्मीम्।  
अधरकृतविपक्षां प्राप्य लोकैकवन्द्यो  
व्रजति पदमनन्तं लोकवन्द्यस्य विष्णोः॥७२॥**

**इति श्रीप्रपञ्चसारे त्रयोविंशः पटलः।**

इति श्रीपद्मपादाचार्यकृते प्रपञ्चसारविवरणे  
त्रयोविंशः पटलः।  
—————



**चतुर्विंशः पटलः।**

**अथोच्यते श्रीकरनामधेयमष्टाक्षरं लोकहिताय तावत्।  
येन प्रजप्तेन समर्चितेन हुतेन सिद्धिं समुपैति मन्त्री॥१॥**

**सर्गादर्कः क्षतो विंशतियुगमियुतं शान्तगं चन्द्रबिम्बं  
श्रीबाहुः शुक्रमेदोहरिशयनहकारा मनुः श्रीकराख्यः।  
ऋष्याद्या वामपङ्क्तीहरिरपि पुनरङ्गानि यान्तैर्हुमन्तै-  
र्भीषत्रासप्रमर्दप्रसहितगदितध्वंसरक्षैर्द्विरुक्तैः॥२॥**

**मूर्धाक्षिकण्ठहृदयोदरसोरुजानु-  
पादद्वयेषु लिपिशो न्यसतुस्वदेहे।  
विप्रादिकान्मुखकरोरुपदेषु वर्णां-  
श्चक्रादिकानपि करेषु ततस्तदस्त्रान्॥३॥**

**दुग्धाब्धिद्वीपवर्यप्रविलसितसुरोद्यानकल्पद्रुमाधो-  
भद्राम्भोजन्मपीठोपरिगतविनतानन्दनस्कन्धसंस्थः।  
दोर्भिर्बिभ्रद्रथाङ्गं सदरमथ गदापङ्कजे स्वर्णवर्णो  
भास्वन्मौलिर्विचित्राभरणपरिगतः स्याच्छ्रिये वो मुकुन्दः॥४॥**

**दिक्पत्रेषु श्रीरतिधृतिकान्तीःकोणगेषु मूर्तीश्च।  
इष्ट्वाऽभितो निधीशौविष्वक्सेनञ्च दिक्पतीन् प्रयजेत्॥५॥**

**आराध्य चैवं विधिनाऽथ विष्णुं मन्त्री पुनर्होमविधिं करोतु।  
श्रीवृक्षदुग्धोत्थसमितिरब्जैःसाज्येन दौग्धेन च सर्पिषा च॥६॥**

  विभूतिप्रदश्रीपुरुषोत्तमानन्तरं तथाविधमेव श्रीकरं सविनियोगमाह—अथोच्यत इति। मन्त्रीति। तत्तत्सिद्ध्युचितबीजयोग उक्तः॥१॥

  श्रीबाहुः श्रीकरः। श्रीं बीजम्। स्वाहा शक्तिः। हरिरपीति।श्रीकरविष्णुरित्यर्थः। यान्तैर्हुमन्त्रैरिति। क्रमेणोभयान्तत्वं भीषादीनाम् विप्रादिन्यासोऽप्यक्षरैः सार्धमेव कार्यः॥२॥३॥

  श्रिये वो मुकुन्द इत्यनेनैव श्रीदेव्या सह ध्यानमित्यवगन्तव्यम्॥४॥५॥

  मन्त्री पुनर्होमविधिमिति। जप पूजा होमादिषु प्रणवश्रीबीजयोग



**पृथगष्टशतं क्रमेण हुत्वा कनकाद्यैरपि तर्पिते गुरौ च।  
अभिषिच्य तथाऽभिपूज्य विप्रान्मनुमेनं प्रजपेदथाऽष्टलक्षम्॥७॥**

**द्रव्यैस्तैः प्रतिजुहुयाद्दशांशमानै-  
राचार्यं पुनरपि पूजयेज्जपान्ते।  
स प्राप्नोत्यपरिमितां श्रियञ्च कीर्त्तिं  
कान्तिञ्चाऽचिरमनुरज्यते च लोकैः॥८॥**

**दूर्वांघृतप्रसिक्तां जुहुयादयुतं नरस्तु हुतशिष्टैः।  
आज्यैश्चरुमुपयुञ्ज्याद्दद्याद् गुरवे च दक्षिणां शक्त्या॥९॥**

**परिभोजयेच्च विप्रांस्तेषु दिनेषु स्वशक्तितो भक्त्या।  
अपमृत्युरोगपापान् विजित्य स तु दीर्घमायुराप्नोति॥१०॥**

**अनुदिनमादित्याभिमुखः प्रजपेदूर्ध्वीकृतस्वबाहुयुगः।  
तस्य गृहेऽन्नसमृद्धिश्चिराय संजायते सुष्ठुतरा॥११॥**

**एवं प्रोक्तैःप्रतिजपहुतार्चादिभिर्मन्त्रमेनं  
भक्त्या यो वा भजति मनुजो नित्यशः सोऽचिरेण।  
इष्टैः पुत्रैर्धनधरणिधान्यादिभिर्हृष्टचेताः  
स्यादप्यन्ते परमपरिशुद्धं परं धाम विष्णोः॥१२॥**

**अथ कथयामि विधानं महावाराहाभिधानमन्त्रस्य।  
साङ्गं सजपं सहुताराधनमपि मन्त्रिणामभीष्टाप्त्यै॥१३॥**

**वाक्यंप्रोक्त्वाहृदाख्यं तदनु भगवते युग्वराहं च रूपा-  
येत्युक्त्वाव्याहृतीनामुपरि च पतये भूपतित्वञ्च मेऽन्ते।  
देहीत्याभाष्य दान्तं सुमतिरथ पुनर्दापयस्वेति हान्तं  
प्रोक्त्वातारादिकं प्रोद्धरतु मनुवरं तं त्रयस्त्रिंशदर्णम्॥१४॥**

उक्तः॥६॥७॥

  द्रव्यैस्तैरिति। श्रीदुग्धसमिदादिभिः दीक्षाहोमाय कथितैरित्यर्थः॥८॥९॥१०॥११॥१२॥

  विभूत्यतिशयार्थं वराहमन्त्रमाह—अथेति। मन्त्रिणामभीष्टाप्त्यै इति।अभीष्टविशेषेषु बीजविशेषयोगार्थः॥१३॥

  सुमतिरिति। भूपतित्वमित्यत्र साध्यनामग्रहणमुक्तम्। हूं बीजम्।



**ऋषिस्तु भार्गवः प्रोक्तोऽनुष्टुप् छन्द उदीरितम्।  
वराहो देवता चाऽस्य कथ्यन्तेऽङ्गान्यतः परम्॥१५॥**

**अस्यैकशृङ्गो हृदयं शिरोऽपि व्योमोल्कतेजोऽधिपती शिखा च।  
स्याद्विश्वरूपः कवचं महादिदंष्ट्रोऽस्त्रमुक्तं स्वयमेव चाऽङ्गम्॥१६॥**

**ससप्तभिः पुनः षड्भिः सप्तभिश्चाऽथ पञ्चभिः।  
अष्टभिर्मूलमन्त्रार्णैर्विदध्यादङ्गकल्पनाम्॥१७॥**

**जान्वोरापादमुद्यत्कनकमिव हिमप्रख्यमाजानु नाभेः  
कण्ठादानाभि वह्निप्रभमथ शिरसश्चागलं नीलवर्णम्।  
मौलेर्व्योमाभमाकं करलसदरिशङ्खासिखेटं गदाश-  
क्त्याख्येष्टाभीतिहस्तंप्रणमत वसुधोल्लासिदंष्ट्रं वराहम्॥१८॥**

**सजलाम्बुवाहनिभमुद्यतदोः परिघं धराधरसमानतनुम्।  
सितदंष्ट्रिकाघृतभुवं त्वथवा प्रविचिन्तयेत् सपदि कोलममुम्॥१९॥**

**हेमप्रख्यंपार्थिवे मण्डले वा नीहाराभं नीरजेऽग्नेस्तदाभम्।  
वायोः कृष्णंद्युप्रभं वा दिविष्ठं क्रोडं व्याप्तं सत्यसंस्थं यजेद्वा॥२०॥**

**अष्टपत्रमथ पद्ममुल्लसत्कर्णिकं विधिवदारचय्य च।  
मण्डलं रविसहस्रसन्निभं शूकरं यजतु तत्र सिद्धये॥२१॥**

**प्राग्दक्षिणप्रत्यगुदग्दिशासु चत्वारि चाऽङ्गानि यजेत् क्रमेण।  
अस्त्रंविदिक्षूर्ध्वमधश्च चक्राद्यस्त्राणि पूज्यानि वराहमूर्त्तेः॥२२॥**

**अरिशङ्खकृपाणखेटकसंज्ञान् सगदाशक्तिवराभयाह्वयांश्च।  
अभिपूज्य दिशाधिपान् यथावद्वरगन्धाक्षतपुष्पधूपदीपैः॥२३॥**

  स्वाहा शक्तिः॥१४॥१५॥१६॥१७॥१८॥

  सजलाम्बुवाहेति। द्विभुजस्य ध्यानमुक्तम्॥१९॥

  स्तम्भनशान्तिकवश्याद्युच्चाटनशून्यताकरणादिषु पृथिव्यादिबीजयुक्तस्य ध्यानविशेषानाह—हेमप्रख्यमिति। एते च ध्यानविशेषाः सर्वमन्त्रेषु समानाः। सत्यसंस्थमिति। मुमुक्षोर्ध्यानमुक्तम्। स्वस्वमहिमस्थमित्यर्थः। प्राणसंस्थमितिचार्थः॥२०॥

  उल्लसत्कर्णिकमिति। वराहबीजविशिष्टकर्णिकमित्यर्थः। विधिवदारचय्येति। स्वरकेसरं चतुश्चतुर्वर्णलसद्दलाष्टकं बहिर्व्यञ्जनावेष्टितं



**दंष्ट्रायां वसुधा सशैलनगरारण्यापगा हुंकृतौ  
वागीशी श्वसितेऽनिलो रविविधू बाह्वोश्च दक्षान्ययोः।  
कुक्षौ स्युर्वसवो दिशः श्रुतिपथे दस्रौ दृशोः पादयोः  
पद्मोत्थो हृदये हरिः पृथगमी पूज्या मुखे शङ्करः॥२४॥**

**एवं काले कोलमभ्यर्चयित्वा जप्यो मन्त्रोऽसौ पुनर्लक्षसंख्यम्।  
होमं कृत्वा तद्दशांशैश्च पद्मैस्त्रिस्वाद्वक्तैःप्राप्नुयाद्भूसमृद्धिम्॥२५॥**

**ध्यानादपि धनसिद्धिर्मन्त्रजपाच्चाऽधरो भवेत् सधरः।  
जपपूजाहुतविधिभिर्मङ्क्षु नरो धनधरेन्दिरावान् स्यात्॥२६॥**

**ध्यातः सन् भूगृहेऽसौ भुवमतुलतरां वारुणे शान्तिमुच्चै-  
राग्नेये वश्यकृत्या\[कीर्त्या\]दिकमनिलपुरस्थोऽयमुच्चाटनादीन्।  
रक्षां व्योम्नोऽरिभूतग्रहविषदुरितेभ्योऽनिलाग्न्योश्च पीडां  
युद्धे वह्नीरयोर्वैजयमपि सुतरां संविधत्ते वराहः॥२७॥**

**हरिस्थेऽर्केऽष्टम्यामथ सितरुचौ कोलवपुषा  
सितां गव्यैः सर्वैर्युतमयुतजप्तामपि शिलाम्।  
उदग्वक्त्रोमन्त्री मनुजपरतः स्थापयतु  
तामयत्नं क्षेत्रेषु द्रुतमरिनिरोधं शमयति॥२८॥**

**भौमे वारेऽथ भानूदयमनु जपवान् सन् गृहीत्वा मृदंशं  
कोलात्मा वैरिरुद्धादपि च कुतलतस्तञ्च कृत्वा गुणांशम्।  
एकं जातौ विलिम्प्यात् पुनरपरतरं माकपात्रेतथाऽन्य-  
त्तोये तस्मिन् सदुग्धे प्रतिपचतु हविः संस्कृते हव्यवाहे॥२९॥**

**आराध्य चाऽष्टोर्ध्वशतं प्रमाणं साज्येन मन्त्री हविषाऽथ तेन।  
सप्तारवारं जुहुयाद्यथावत् क्षेत्रोत्थितापत्प्रशमं प्रयाति॥३०॥**

भूकोणस्थबीजमारचय्येत्यर्थः॥२१॥२२॥२३॥२४॥

  एवं काले इति। प्रातरेवेत्यर्थः॥२५॥

  ध्यानजपादीनां फलभेदमाचष्टे—ध्यानादपीति। अधरः धरारहितः॥२६॥२७॥

  सितां गव्यैरिति। दशपलमितां बिल्वादिपात्रस्थामित्यर्थः। मन्त्रीमनुजपरत इति। भूबीजसाहित्यमुक्तम्॥२८॥२९॥

  साज्येन मन्त्रीत्यपि तथैव॥३०॥३१॥३२॥



**भृगुवारे च मुखेऽह्नः संगृह्य मृदं हविः सुसम्पाद्य।  
जुहुयादीरितविधिना बलिमपि दद्यान्महीविरोधेषु॥३१॥**

**हुतक्रियैवं दिवसैश्च सप्तभिः प्रणाशयेद्भूमिविवादसङ्कटम्।  
परेतवेतालपिशाचडाकिनीसमुत्थिताञ्चाविकृतिं विधिस्त्वयम्॥३२॥**

**विलोड्य तामेव मृदञ्च दुग्धे हुनेदघृतेनाऽष्टयुतं सहस्रम्।  
द्विमण्डलादेव मही महार्घ्यास्यान्मन्त्रिणोऽस्यैव तु निःसपत्ना॥३३॥**

**नृपतरुसमिधामयुतं मन्त्रेणाऽनेन यो हुनेन्मन्त्री।  
गृहयात्राऽस्य न सीदेत् क्षेत्रादिकमपि वर्धते क्रमशः॥३४॥**

**अष्टोर्ध्वशतं मन्त्री दिनशो यो वा जुहोति शालीभिः।  
स तु वत्सरेण मन्त्रीविराजते व्रीहिपुञ्जपूर्णगृहः॥३५॥**

**मन्त्रेणाऽनेन सर्पिर्जुहुत दशशतं मण्डलात् स्वर्णसिद्धिः  
स्वाद्वक्तेनाञ्चलिन्या अपि कुसुमसहस्रेण वा वाससाञ्च।  
लाजानां कन्यकाया अपि च मधुयुजां होमतो वाञ्छितायाः  
सिद्धी रक्तोत्पलानामपि मधुरयुजां स्याद्धुताच्छ्रीःसमग्रा॥३६॥**

**दण्ड्यर्घीशो व्योमासनस्तु वाराहमुच्यते बीजम्।  
अमुना तु साधितेन प्राप्स्यन्ति नराः सिद्धिमतुलतराम्॥३७॥**

**तारेऽमुमपि लिखित्वा तद्बाह्येऽनलपुरं समापुटितम्।  
तद्बाह्यके चतुर्दलमब्जं स्यात्तद्बहिस्तथाऽष्टदलम्॥३८॥**

**बाह्ये षोड़शपत्रं मण्डलमाखण्डलीयमपि बाह्यम्।  
शूकरबीजे साध्यक्षेत्राख्यञ्चक्रमन्त्रमस्रिषु च॥३९॥**

**रन्ध्रेष्वङ्गमनूनपि दलमूलेऽष्टार्णकेसराणि लिखेत्।  
अष्टावष्टौ दलमनु शूकरमन्त्रस्य चाऽक्षरान् क्रमशः॥४०॥**

  स्यान्मन्त्रिण इत्यपि एवमेव। हुनेन्मन्त्रीत्यपि। तथा शतं मन्त्रीतिवराहबीजयोगमाह। मन्त्री विराजत इत्यस्मिन्नेव प्रयोगे बीजयोगउक्तः॥३३॥३४॥३५॥३६॥

  अमुना तु साधितेनेति। ऋषिदेवते पूर्वोक्ते। गायत्री छन्दः। दीर्घयुजास्वेनैवाऽङ्गानि। ऊं बीजम्। हं शक्तिः। ध्यानपूजादिकं पूर्ववत्॥३७॥३८॥३९॥४०॥४१॥४२॥४३॥



**अन्तेऽवशिष्टमक्षरमथाऽष्टपत्रे स्वराख्यकिञ्जल्के।  
वर्णांश्चतुश्चतुरपि तथाऽष्टमे पञ्च चालिखेत् पत्रे॥४१॥**

**व्यञ्जनकिञ्जल्केऽन्त्ये द्वौद्वौ त्रयमन्त्यके दले विलिखेत्।  
तारमहीकोलार्णैः प्रवेष्टयेत् साध्यवर्णपरिपुटितैः॥४२॥**

**तद्बाह्ये मनुवर्णैर्विदर्भिताभिश्च साध्यपदलिपिभिः।  
क्ष्माबिम्बचतुष्कोणे गर्भगसाध्याक्षरं भूबीजम्॥४३॥**

**अष्टसु शूलेषु तथा वाराहं वायुधेन संयुक्तम्।  
लाक्षाकुङ्कुमचन्दनलघुकर्पूरैः सरोचनैर्विलिखेत्।  
गोशकृदम्भोयुक्तैर्लेखन्या हैमया दिने प्रवरे॥४४॥**

**सौवर्णे राज्यसिद्धिं रजतजफलके ग्रामसिद्धिञ्च ताम्रे  
साहस्रस्वर्णसिद्धिं भुजदललिखितं चाशु संसारयात्राम्।  
क्षौमे लाभं धरायाः पिचुतरुफलके कार्यसिद्धिं निजेष्टां  
मन्त्रं सञ्जप्तमेतद्घृतहुतकृतसम्पातपातं करोति॥४५॥**

**मन्त्रीसमास्थाय वराहरूपं साध्यप्रदेशे निखनेच्च यन्त्रम्।  
स्थिराख्यराशावभिवाह्य कोलमङ्गानि दिक्षु क्षिपतां यथावत्॥४६॥**

**यन्त्रममुं रक्षायै रोगग्रहवैकृतेषु जन्तूनाम्।  
संयज्य शिरसि बध्यात् स तु नीरोगस्त्वयत्नतो भवति॥४७॥**

**इत्येवं प्रणिगदितो वराहमन्त्रो  
यस्त्वेनं प्रभजति नित्यशो जपाद्यैः।  
स प्राप्नोत्यखिलमहीसमृद्धिमस्मिन्  
देहान्ते व्रजति हरेः परं पदं तत्॥४८॥**

**इति श्रीप्रपञ्चसारे चतुर्विंशः पटलः॥**

  तथा वराहमिति। साध्यादिनामसहितमित्यर्थः।\[यन्त्रं संजप्तक्लृप्तमितिक्वचित्\]॥४४॥४५॥

  निक्षिपतां यथावदिति। गर्तेषु सितपाषाणादिषु आवाह्य संपूजयेदित्यर्थः॥४६॥४७॥४८॥

इति श्रीपद्मपादाचार्यकृते प्रपञ्चसारविवरणे चतुर्विंशः पटलः।  
———



**पञ्चविंशः पटलः**।

**अथ प्रवक्ष्यामि नृसिंहमन्त्रस्याऽनुष्टुभः संग्रहतो विधानम्।  
साङ्गं सजापं सहुतक्रमञ्च सार्चाविधानं निजवाञ्छिताप्त्यै॥१॥**

**उग्रं वीरयुतं महान्तिकमथो विष्णुं ज्वलन्तान्वितं  
संप्रोक्त्वाऽथ च सर्वतोमुखनृसिंहार्णांस्तथा भीषणम्।  
भद्रं मृत्युयुतं च मृत्युमपि तच्चोक्त्वानमाम्या युतं  
भूयोऽहम्पदमुद्धरेत् मनुमिमं मन्त्रीसमस्तार्थदम्॥२॥**

**ब्रह्मा प्रजापतिर्वा प्रोक्त ऋषिर्नारदश्च विद्वद्भिः।  
छन्दोऽनुष्टुवुदाहृतमथ विष्णुर्देवता नृसिंहाख्यः॥३॥**

**वर्णैश्चतुर्भिरुदितं हृदयं शिरश्च  
तावद्भिरष्टभिरथाऽस्य शिखा प्रदिष्टा।  
षड्भिश्च वर्म नयनञ्च चतुर्भिरस्त्रं  
प्रोक्तं क्रमेण मनुनाऽक्षरशः षड़ङ्गम्॥४॥**

**सशिरोललाटदृग्युगमुखकरपत्सन्धिकेषु साग्रेषु।  
उदरदृग्दोर्गलपार्श्वेष्वपरे ककुदि क्रमान्न्यसेद्वर्णान्॥५॥**

**प्रतिपत्तिरस्य चोक्ता प्रसन्नताक्रूरताविशेषेण।  
द्विविधा प्रसन्नया स्यात् साधनपूजाऽन्यया प्रयोगविधिः॥६॥**

**जान्वोरासक्ततीक्ष्णस्वनखरुचिलसद्बाहुसंस्पृष्टकेश-  
श्चक्रं खड़्गञ्च दोर्भ्यां दधदनलसमज्योतिषा ग्रस्तदैत्यः।  
ज्वालामालापरीतं रविशशिदहनत्रीक्षणं दीप्तजिह्वं  
दंष्ट्रोग्रं धूतकोशं वदनमपि वहन् पातु वो नारसिंहः॥७॥**

  वराहविधानानन्तरं नृसिंहविधानं वदन् विनियोगमाह—अथेति॥१॥

  मन्त्री समस्तार्थदमिति। तत्तदर्थविशेषेषु बीजविशेषयोग उक्तः। हं बीजम्। ईं शक्तिः॥२॥३॥४॥५॥

  प्रसन्नां प्रतिपत्तिमाह—जान्वोरिति। बाहुसंस्पृष्टकेश इति। कश्चेशश्चकेशौ। को ब्रह्मा। ईशो रुद्रश्च॥६॥७॥



**उद्यद्भास्वत्सहस्रप्रभमशनिनिभं त्रीक्षणं विक्षरन्तं  
वह्नीनह्नाय विद्युत्ततिविततसटाभीषणं भूषणैश्च।  
दिव्यैरादीप्तदेहं निशितनखलसद्बाहुदण्डैरनेकैः  
सम्भिन्नं भिन्नदैत्येश्वरतनुमतनुं नारसिंहं नमामि॥८॥**

**नरसिंहममुंधियैव पूर्वं प्रणिपातार्घ्यकपाद्यसाचमाद्यैः।  
प्रयजेत् सहगन्धपुष्पधूपादिभिरेवं प्रवरैश्च नृत्यगीतैः॥९॥**

**सुविशदमतिरथ बहिरपि सम्यक् संपूज्य वैष्णवं पीठम्।  
तत्रावाह्य च नरहरिमुपचारैः सम्यगर्चयेत्प्रवरैः॥१०॥**

**अङ्गैःप्रथमावृतिरपि पक्षीन्द्रानन्तशर्वकमलभवैः।  
सहश्रीह्नीधृतिपुष्टिभिरपरोक्ता लोकपालकैरन्या॥११॥**

**प्राक्प्रत्यग्यमशशिनां दिगाश्रिता मूर्तयोऽनलादिषु च।  
स्युः शक्तय इत्येवं भक्त्या परया युतोऽर्चयेद्देवम्॥१२॥**

**द्वात्रिंशतिकसहस्रैरधिकृतिरयुतैर्भवेत् पुरश्चरणम्।  
तावद्भिस्तावद्भिर्लक्षैः सिद्धिः समीरिता चाऽस्य मनोः॥१३॥**

**विकृतिद्विगुणसहस्रैर्जुहुयादाज्यान्वितैश्च दुग्धान्नैः।  
जपपरिपूर्त्तौमन्त्रीदिनशः संपूजयेच्च नरसिंहम्॥१४॥**

**विधाय तद्बीजविशिष्टकर्णिकं चतुश्चतुर्वर्णलसद्दलाष्टकम्।  
सुलक्षितं मण्डलमन्यलक्षणैर्विधाय तस्मिन् कलशं प्रपूर्य च॥१५॥**

**यथोक्तमार्गेण समर्च्यसाष्टकं सहस्रसंख्यं प्रजपेन्मनुंततः।  
त्रिरुच्चरन्मन्त्रमथाऽभिषेचयेद्यमेष मृत्योः प्रतिमुच्यते मुखात्॥१६॥**

  क्रूरां प्रतिपत्तिमाह—उद्यदिति। अतनुमिति सूक्ष्मादिरूपमुक्तम्॥८॥

  नरसिंहममुमिति। मानसपूजा। सा च सर्वमन्त्रेषु समाना॥९॥

  विशदमतिरित्याधारशक्त्यादीनां ध्यानं सूचितम्। सम्यगिति। मूलप्रकृत्यादिमन्त्रयोग उक्तः पीठपूजायाम्। स च सर्वत्र समानः॥१०॥११॥१२॥१३॥

  जपपरिपूर्त्तौमन्त्रीति। ब्रह्म द्वादशाक्षर पञ्चाक्षर गरुडपञ्चाक्षरानन्तसप्ताक्षरादयः सूचिताः। \[हं कमलासनाय नमः इति ब्राह्मनवाक्षरः इति सम्बन्धदीपिकाकारः\] क्षिपान्ते तारं स्वाहेति गरुडपञ्चाक्षरम्। आमन्तेऽनन्ताय नम इत्यनन्तमन्त्रः॥१४॥१५॥१६॥



**वर्णान्त्यानलभुवनबिन्दुभिरुक्तं नृसिंहबीजमिदम्।  
तन्नास्ति सम्यगमुना मन्त्रविदा साधितेन यदसाध्यम्॥१७॥**

**ऋष्यादिकमपि पूर्ववदङ्गं बीजेन दीर्घयुजा।  
ध्यानार्चनादिकमन्यदशेषं समानं स्यात्॥१८॥**

**विभवानुरूपतोऽस्मै दातव्या दक्षिणा च निजगुरवे।  
प्राणप्रदानकर्त्रेन च कार्यं वित्तशाठ्यममलधिया॥१९॥**

**संप्रीणयित्वा गुरुमात्मशक्त्या संपूजयेद्विप्रवरान् यथावत्।  
स त्वैहिकींशुद्धिमवाप्य शुद्धं परं परत्रापि पदं समेति॥२०॥**

**दूर्वात्रिकैरष्टसहस्रसंख्यै-  
राराध्य मन्त्री जुहुयादथाप्सु।  
शान्तिं प्रयान्त्येव तदोपसर्गा  
आपो हि शान्ता इति च श्रुतिः स्यात्॥२१॥**

**उत्पाते सति महति ह्युपद्रवाणां  
होमोऽयं भवति च शान्तिदो नराणाम्।  
यद्वाऽन्यन्निजमनसेप्सितञ्च कामं  
तत्प्राप्नोत्यखिलनृणां प्रियश्च भूयात्॥२२॥**

**दुःस्वप्नेष्वपि दृष्टेष्ववशिष्टा जाग्रता निशा नेया।  
जपमानमन्त्रशक्त्या सुस्वप्नो भवति तत्क्षणादेव॥२३॥**

**चरन् वने दुष्टमृगाहिघोरव्यालाकुले मन्त्रमिमं जपेद्यः।  
असाधितं साधितमेव तस्य न विद्यते भीर्बहुरूपजाता॥२४॥**

**जप्तेनाऽष्टसहस्रं कलशेनाऽप्यहिविषार्त्तमभिषिञ्चेत्।  
अतिविषमेण विषेणाऽप्यसौ विमुक्तः सुखी भवति॥२५॥**

  सम्यगमुनेत्यङ्गर्ष्यादिकं सूचितम्। ब्रह्मा ऋषिः। गायत्री छन्दः। नृसिंहोदेवता। दीर्घयुजा स्वेनाऽङ्गानि। ओं बीजम्। षं शक्तिः। ध्यानादिकं पूर्ववत्।मन्त्रविदेति। तत्तत्साध्यानुरूपबीजयोग उक्तः \[ऋष्यादिकमपीति श्लोकःक्वचिन्नदृश्यते\]॥१७॥१८॥१९॥२०॥

  मन्त्री जुहुयादथाप्स्विति। नृसिंहं भीषणमिति निष्कीलमन्त्रेणेत्यर्थः।  
॥२१॥२२॥२३॥२४॥२५॥२६॥२७॥२८॥२९॥३०॥



**मूषिकलूतावृश्चिकबहुपादाद्युद्भवं विषं शमयेत्।  
अष्टोत्तरशतजापान्मनुरयमभिमन्त्रितञ्च भस्माद्यम्॥२६॥**

**सशिरोऽक्षिकर्णहृद्गलकुक्षिरुजाज्वरविसर्पवमिहिक्काः।  
मन्त्रौषधाभिचारिककृतान् विकारानयं मनुः शमयेत्॥२७॥**

**नरहरिवपुषात्मना गृहीतं हरिणशिशुंनिजवैरिणं विचिन्त्य।  
क्षिपतु गगनतः क्षितौ सुदूरं यमनुदिनं प्रतिचाट्यते स मासात्॥२८॥**

**याञ्च दिशं प्रति मनुनाक्षिप्तोऽसौ तां दिशं प्रयात्यचिरात्।  
पुत्रकलत्रधनादींस्त्यक्त्वान पुनर्निवृत्तये सहसा॥२९॥**

**नरहरिवपुषात्मना निजारिं खरनखराग्रसमग्रभिन्नदेहम्।  
क्षणमिव निहतं विचिन्त्य खादन्निव जपतां मनुमेष नाशमेति॥३०॥**

**पूर्वतरे मृत्युपदे विधाय निजसाध्यनाम मन्त्रितमः।  
क्रूरेण चक्षुषा तं दहन्निवालोक्य जपतु सप्तदिनम्॥३१॥**

**दिनशोऽष्टोर्ध्वसहस्रं म्रियते रिपुरस्य नाऽत्रसन्देहः।  
मारणकर्म न शस्तं क्रियते यद्ययुतमथ जपेच्छान्त्यै॥३२॥**

**वश्याकृष्टिद्वेषणमोहोच्चाटादिकानि यदि वाञ्छेत।  
तदर्हया प्रतिपत्त्या तत्तत्कर्म प्रसाधयेन्मन्त्री॥३३॥**

**दिनमनु दिननाथं पूजयित्वा दिनादौ  
नरहरिमपि सम्यक् प्रोक्तमार्गेण मन्त्री।  
तदनु तदनुमत्या भस्मना मन्त्रितेन  
प्रतिरचयतु राज्ञे वाऽप्यभीष्टाय रक्षाम्॥३४॥**

**न्यासोक्तेषु स्थानेष्वपि न्यसेद्भस्मना च मन्त्रार्णान्  
अखिलोपद्रवशान्त्यै सम्पत्त्यै वाञ्छितार्थसिद्ध्यैच॥३५॥**

**अथ परराष्ट्रजयेच्छो राज्ञः कुर्यात्प्रयोगविधिमेवम्।  
नरहरिमपि विधिना तं हिरण्यकशिपुद्विषं समभ्यर्च्य॥३६॥**

  साध्यनाम मन्त्रितम इति। चक्षुषि नृसिंहबीजन्यास उक्तः॥३१॥३२॥

  साधयेन्मन्त्रीति। स्तम्भनादिषु पृथिवीबीजादियोग उक्तः॥३३॥

  प्रोक्तमार्गेण मन्त्रीति। रक्षायां नृसिंहबीजयोग उक्तः॥३४॥३५॥३६॥३७॥३८॥३९॥



**तस्य पुरस्ताद्विधिवन्निधाय वह्निंबिभीतकतरुकाष्ठैः।  
उज्ज्वलिते च ज्वलने समूलतूलैः शरेध्मशतदशकैः।  
खादन्निवोच्चरेन्मनुमरींश्च भिन्दन्निव क्षिपेत् समिधः॥३७॥**

**हुत्वा परराष्ट्रेभ्यः पृतनां सन्नाह्य सम्मुखे तस्याः।  
निघ्नन्तं रिपुसेनां स्मरेन्नृसिंहं पुरेव दितितनयान्॥३८॥**

**यावज्जितारिरेष्यति नृपतिस्तावज्जपेत् स्मरन्देवम्।  
सेन्द्रसुरासुररक्षोयक्षानपि जयति का कथा मनुजे॥३९॥**

**श्रीकामः श्रीप्रसूनैर्दशकमथ शतानां हुनेद्बिल्वकाष्ठै-  
स्तत्पत्रैर्वा प्रसूनैः सुमतिरथ समिद्धिः फलैर्वा तदीयैः।  
पुत्रेप्सुः पुत्रजीवेन्धनचितदहने तत्फलैर्वा सहस्रै-  
र्दूर्वाभिस्त्वायुषेऽब्दादभिमतमखिलं प्राप्नुयान्मन्त्रजापी॥४०॥**

**ब्राह्मीं वचां वाऽष्टशताभिजप्तां प्रातः समद्यान्नृहरिं विचिन्त्य।  
संप्राप्य मेधां स तु वेदशास्त्रनिष्णातधीः स्यादपि वत्सरेण॥४१॥**

**उक्तैःकिमत्र बहुभिर्मनुनाऽमुनैव  
संप्रार्थितं सकलमेव लभेद्विधिज्ञः।  
तस्मादमुंभजत तत्प्रतिपन्नचित्ताः  
संसारसागरसमुत्तरणार्थिनो ये॥४२॥**

**पाशाङ्कुशान्तरितशक्तिनृसिंहबीजे  
वर्मास्त्रयुङ्मनुरयंकथितः षड़र्णः।  
ऋष्यादिकाः स्वभवपङ्क्तिकनारसिंहा  
वर्णैश्च मन्त्रनिहितैः कथितं षड़ङ्गम्॥४३॥**

**अव्यान्निर्व्याजरौद्राकृतिरतिविकृतास्योल्लसत्तीक्ष्णदंष्ट्र-  
श्चक्रं शङ्खञ्च पाशाङ्कुशकुलिशगदादारणाख्यान्दधानः।  
रक्ताकारश्च नाभेरध उपरि सितो दिव्यभूषाविशेषो  
देवोऽर्काग्नीन्दुनेत्रो निखिलसुखकरो नारसिंहश्चिरं वः॥४४॥**

  सुमतिरिति। श्रीबीजयोगरत्नाभिषेकध्याने कथिते। प्राप्नुयान्मन्त्रजापीत्यनुजप उक्तः। षडक्षरस्य क्ष्रौं बीजम्। ह्रीं शक्तिः॥४०॥४१॥४२॥४३॥



**षट्कोणस्थसुदर्शनं वसुदलप्रोल्लासिताष्टाक्षरं  
बाह्ये द्वादशवर्णपत्रकमलं तत् षोड़शार्णच्छदम्।  
द्वात्रिंशन्मनुवर्णपत्रकमलं वृत्तोल्लसन्मातृकं  
मध्योत्थं ध्रुवमूर्तिबीजवलयं चक्रं नृसिंहात्मकम्॥४५॥**

**हृल्लेखान्तःस्थसाध्यं दहनपुरयुगास्रिस्थमन्त्रार्णमन्तः-  
सिंहानुष्टुप् चतुर्वर्णकलसितदलाढ्यं कलाकेसरञ्च।  
वृत्तोद्यद्व्यञ्जनावेष्टितमवनिपुरान्तःस्थ वृत्तो \[चिन्तो\]पलं तद् यन्त्रंरक्षःपिशाचा मयरिपुविषविध्वंसनं नारसिंहम्॥४६॥**

**इति विरचितयन्त्रप्रोज्ज्वले मण्डले प्राक्-  
समभिहितकषायाम्भोभिरापूर्य कुम्भम्।  
प्रतियजतु तदङ्गैरस्त्र****भेदैस्तदीयै-  
स्तदनु शतमखाद्यैः साधु वज्रादिकैश्च॥४७॥**

**रथचरणशङ्खपाशाङ्कुशकुलिशगदाह्वयानि चाऽस्त्राणि।  
दारणमुद्राकरयोर्ययोस्तदीयौ कृपाणखेटाख्यौ॥४८॥**

**इति कृतदीक्षःप्रजपेदक्षरलक्षप्रमाणात्मकं मन्त्रम्।  
जुहुयाच्च षट्सहस्रं जपावसाने घृतेन शुद्धेन॥४९॥**

**खरमञ्जरीसमुत्थं जुहुयादथ मञ्जरीसहस्रयुतम्।  
प्रस्नातपञ्चगव्यं सप्तदिनं भूतशान्तये मन्त्री॥५०॥**

**छिन्नरुहां समिधां त्रिसहस्रं यश्च जुहोति चतुर्दिनमात्रम्।  
दुग्धयुतं नचिरान्मनुजानां होमविधिर्ज्वरशान्तिकरः स्यात्॥५१॥**

**अस्य यन्त्रमभिलिख्य भूर्जके साधु वाऽथ तृणराजपत्रके।  
मन्त्रजप्तमथ शीर्षबन्धनाज्जूर्तिविभ्रमशिरोरुजापहम्॥५२॥**

**रक्तोत्पलैः प्रतिदिनं मधुरत्रयाक्तै-  
र्यो वा जुहोति नियमेन सहस्रसंख्यैः।**

****  ध्यानमाह—अव्यादिति। \[षट्कोणस्थेति श्लोकः पुस्तकान्तरे नास्ति\]॥४४॥४५॥४६॥४७॥४८॥४९॥

  भूतशान्तये मन्त्रीति। मन्त्रजप्तपञ्चगव्यप्राशनादिकं सूचितम्॥५०॥५१॥५२॥



**मासेन वाञ्छितमवाप्स्यति मन्त्रजापी  
स्याद्वत्सरेण धनधान्यसमृद्धगेहः॥५३॥**

**आरक्तैस्तरणिसहस्रकैः प्रफुल्लै-  
रम्भोजैस्त्रिमधुरसंयुतैर्जुहोतु।  
लक्ष्मीः स्यादतिमहतीमहत्तथायुः  
संप्राप्य सकलजगत्प्रियश्च भूयात्॥५४॥**

**लाजाभिस्त्रिमधुरसंयुताभिरह्नो  
मासार्धं प्रतिजुहुयान्मुखे सहस्रम्।  
कन्यार्थी प्रतिलभते वरोऽथ कन्यां  
कन्या वा भवति वरार्थिनी वराढ्या॥५५॥**

**तिलैः सराजीखरमञ्जरीसमिद्धविर्घृतैश्च द्विसहस्रसंख्यकैः।  
प्रजुह्वतो नैव रुजो ग्रहोद्भवा न वाऽभिचारक्षतिरस्य जायते॥५६॥**

**दशाधिकशतैः पयोघृतयुतैश्च दूर्वात्रयै-  
र्हुनेद्दिनमुखे विभुं नरहरिं विचिन्त्याऽनले।  
अवाप्य स तु दीर्घमायुरखिलैर्विमुक्तो गदैः  
सुखी भवति मानवो निजकलत्रपुत्रादिभिः॥५७॥**

**विस्तारैः किं प्रतिजपति यो मन्त्रमेनं यथोक्तं  
लब्ध्वा कामान् समभिलषितानाशु मन्त्री स भूयात्।  
द्रव्यैराढ्यो द्विजनृपवरैः पूजितः शान्तचेता  
देहान्ते स्यात् परमपरिशुद्धं परं धाम विष्णोः॥५८॥**

**इति श्रीप्रपञ्चसारे पञ्चविंशः पटलः।**

  मन्त्रजापीति। श्रोबीजयोग उक्तः॥५३॥५४॥५५॥५६॥५७॥

  आशु मन्त्रीत्यभिलषितविशेषप्राप्तौ बीजविशेषयोग उक्तः॥५८॥

इति श्रीपद्मपादाचार्यकृते प्रपञ्चसारविवरणे  
पञ्चविंशः पटलः।  
———



**षड्विंशः पटलः।**

**अथ सम्प्रति विष्णुपञ्जरस्य प्रतिवक्ष्यामि समासतो विधानम्।  
जितवांस्त्रिपुरं हरोऽपि येन त्रिदशानामधिपो बलासुरञ्च॥१॥**

**शक्तेर्द्वादशगुणिते यन्त्रे मन्त्राणि मण्डलान्यपि च।  
बीजानि यानि चोक्तान्येभिः क्लृप्तन्तु पञ्जरं विष्णोः॥२॥**

**विष्णुं लिखेन्मध्यगशक्तिबिन्दौ कपोलयोः सिंहवराहबीजे।  
तद्विश्वरूपाह्वयमन्त्रवीतं प्रवेष्टयेत् षोड़शवर्णकेन॥३॥**

**तारं हृदन्ते भगवत्पदं महाविष्णुवासुदेवौ च ङेऽन्तौ।  
विश्वादिरूप शरणं भव मे प्रभविष्णवे नमः स्यान्मन्त्रः॥४॥**

**द्वादशाक्षरमन्त्रान्ते भवेतां कवचास्त्रकौ।  
स्वाहान्तः षोड़शार्णोऽयं मन्त्रः सर्वार्थसाधकः॥५॥**

**क्रमेण तद्वर्णविकारजाताञ्चक्रादिकाः षोड़श मूर्तयः स्युः।  
याभिस्तु विष्णोरिह पञ्जरस्य प्रवर्त्यते शक्तिरनेकरूपा॥६॥**

  नृसिंहविधानानन्तरं रक्षाकरत्वसाम्यात् विष्णुपञ्जरविधानमाह—अथसंप्रतीति। रक्षाकरत्वमाह—जितवानिति॥१॥

  विष्णुपञ्जरयन्त्रं तावदाह—शक्तेरिति। मण्डलानि वृत्तत्रिकोणचतुरश्राणि॥२॥

  अधिकसंशमाह—विष्णुमिति।विष्णुमकारमित्यर्थः। तस्य बिन्दौ विश्वरूपविष्णुरपि लेखनीयः।तस्य हस्तेषु वक्ष्यमाणायुधधारणक्रमेणषोड़शाक्षराक्षराण्यपि लेखनीयानि। कपोलयोरिति। अकारहकारभागद्वन्दयोरित्यर्थः। सिंहवराहशब्दाभ्यामेव तद्बीजे उक्ते। ते चाकारकपोलयोःलेखनीये। बीजे इति तु हकारकपोलयोः गरुड़चक्रबीजलेखनमुक्तम्।तद्विश्वरूपेति। तच्छब्देन मध्यमबीजमुक्तम्॥३॥

  विश्वरूपमन्त्रमुद्धरति—तारमिति। ओं बीजम्। नमः शक्तिः॥४॥५॥

  चक्रादिमन्त्रेषु षोड़शाक्षराक्षरयोगं सूचयति—तद्वर्णविकारजाता इति।याभिरिति। कारणसूक्ष्मस्थूलरूपाभिः भगवद्धस्तवेष्टनबीजपद्मदलादिस्थाभिरित्यर्थः॥६॥



**यन्त्रस्य बीजेषु चतुर्षु पूर्वं प्राग्दक्षिणप्रत्यगुदग्गतेषु।  
विद्वांस्तु चक्रञ्च गदाञ्च शार्ङ्गं खङ्गञ्च मन्त्रैः सहितं विलिख्यात्॥७॥**

**शङ्खहलमुसलशूलान्यग्न्याद्यश्रिष्वथाऽष्टबीजेषु।  
विलिखेत् दण्डं कुन्तं शक्तिं  
     पाशाङ्कुशकुलिशपरशुशतमुखवह्नीन्॥८॥**

**सप्रणवहृदयभगवद्विष्णुस्वाख्यानमूर्तिधरयुक्ताः।  
सेनापतिसहिता निजमन्त्रान्ता मूर्तयोऽत्रलिखितव्याः॥९॥**

**सहस्रारपदं पूर्वं कौमोदकी ततो भवेत्।  
महाशार्ङ्गपदं पश्चात् महाखङ्गपदं पुनः॥१०॥**

  यन्त्रस्य बीजेष्विति। वेष्टनशक्तिबीजेष्वित्यर्थः। विद्वानिति। चित्रकर्मज्ञ इत्यर्थः। मन्त्रैः सहितमिति। ललाटे तत्तन्मन्त्रांश्च लिखेदित्यर्थः॥७॥

  अश्रिष्विति। अश्रिगतबीजबिन्दुष्वित्यर्थः। सिंहवराहमूर्त्योस्तु लेखनंशक्तिवेष्टनपूर्वापरभागयोः। गरुड़चक्रमूर्त्योस्तु शक्तिवेष्टनबाह्ये नृसिंहस्याग्रे॥८॥

  चक्रादिमन्त्रानुद्धरति—सप्रणवेति। नमो योगादेव भगवद्विष्णुपदयोश्चतुर्थ्यन्तत्वमवगन्तव्यम्। स्वाख्यानं स्वस्य चक्रादेराख्यानम्। ततश्च ओं नमोभगवते विष्णवे चक्रायेत्येतत् सिद्धं भवति। स्वाख्यानमूर्तीति। स्वाभिमुख्यार्थमाख्यानं स्वाख्यानं तेन सहिता मूर्तिः स्वाख्यानमूर्तिः। सम्बुध्यन्तो मूर्तिशब्दइत्यर्थः। स्वस्य साधकस्य आख्यानं स्वाख्यानं शोभनप्राप्त्यर्थमाख्यानं स्वाख्यानंमां रक्षेत्याख्यानमित्यर्थः। सुतरामाख्यानं स्वाख्यानं रक्षरक्षेति वीप्सेत्यर्थः।ततश्च चक्रमूर्ते मां रक्ष रक्षेत्येतत् सिद्धं भवति। स्वाख्यानमूर्तिधरयुक्ताः सेनापतिसहिता इति। स्वाख्यानयुक्ताः। स्वाख्यानमूर्तियुक्ताः। स्वाख्यानमूर्तिधरयुक्ताः। स्वाख्यानमूर्तिधराः सेनापतिसहिता इत्यन्वयः। तत्र स्वाख्यानयुक्ता इत्यस्यायमर्थः। ओंनमो भगवते विष्णवे चक्रायेत्यादीनि स्वाख्यानानितैः युक्ता इति। स्वाख्यानमूर्तियुक्ता इत्यस्यायमर्थः। उक्तमन्त्रान्ते चक्रमूर्तयेइत्यादि योजयेदिति। ततः परं चक्रमूर्तिधरायेत्यादि योजयेत्। ततः परंचक्रमूर्तिधरसेनापतये इत्यादि योजयेदित्यवशिष्टस्यार्थः॥९॥

  निजमन्त्रानुद्धरति—सहस्रारेति। पोत्रं धृतधरं विद्वानिति। वराहबीजयोगविद्वानित्यर्थः। विष्ण्वभिख्ययोरन्तरेति। विष्णवे पोत्रधृतधरायमहावराहायेति क्रमेणेत्यर्थः। मन्त्रीति। महावराहमन्त्रस्यान्ते योग इत्यर्थः।



**प्रोक्तानि वर्मास्त्रान्तानि निजमन्त्राणि वै क्रमात्।  
पूर्वं महापाञ्चजन्यं महाहलमनन्तरम्॥११॥**

**ततो महामुसलकं महाशूलं ततः परम्।  
स्वाहान्तानि च मन्त्राणि शङ्खादीनां क्रमाद्विदुः॥१२॥**

**दण्डादीनामथाऽष्टानामन्ते युज्यान्नमःपदम्।  
पोत्रं धृतधरं विद्वान् वाराहे विष्ण्वभिख्ययोः॥१३॥**

**अन्तरा योजयेन्मन्त्री नारसिंहे पुनः सुधीः।  
नखञ्च दलितञ्चैव रिपुविग्रहमेव च॥१४॥**

**योजयित्वा नृसिंहात् प्राक् सिंहमन्त्रं समापयेत्।  
विष्णोरन्ते महापक्षिराजाय च गरुत्मते॥१५॥**

**हरिपूर्वं वाहनाय प्राणात्मन इतीरयेत्।  
नमोऽन्तोऽसौ तु विद्वद्भिर्मन्त्रोगारुत्मतो मतः॥१६॥**

**सत्रिष्टुभा वह्निगृहेण पूर्वं सानुष्टुभेन्दोर्निलयेन चापि।  
गायत्रमन्त्रोल्लसितेन भूयः संवेष्टयेदर्कनिकेतनेन॥१७॥**

**अनुलोमविलोमगैश्च वर्णैरभिवीतं च सुधापुटद्वयेन।  
नलिनं बहिरष्टयुग्मपत्रंप्रविदध्यादथ मुर्तिमन्त्रयुक्तम्॥१८॥**

**तद्बहिर्मण्डलं सर्वलक्षणैरभिलक्षितम्।  
तस्मिन्नावाह्य विधिवद्विश्वरूपं हरिं यजेत्॥१९॥**

**अग्नीषोमात्मकमरिगदाशार्ङ्गखड्गैःसशङ्कै-  
रुद्यद्बाहुंहलमुसलशूलैः सदण्डैः सकुन्तैः।  
शक्त्या पाशाङ्कुशकुलिशटङ्काग्निभिश्चाऽर्कवह्नि-  
द्योतद्वक्त्राङ्घ्रिकसरसिजं तप्तकार्त्तस्वराभम्॥२०॥**

नारसिंहे पुनः सुधीरिति। नृसिंहबीजयोगज्ञ इत्यर्थः। नृसिंहात् प्रागिति।महानृसिंहाय नमः इत्यतः पूर्वमित्यर्थः। नृसिंहमन्त्रं समापयेदित्यनुष्टुभोऽन्तेयोग उक्तः। विष्णोरन्त इति। विष्णवे महापक्षिराजायेत्यादिक्रमेणोच्चारेदित्यर्थः। विद्वद्भिरिति। महापदयोग उक्तः॥१०-१९॥

  अग्नीषोमात्मकमिति। दक्षिणाधोहस्तमारभ्य पञ्चमे पञ्चमे हस्ते चक्रादिचतुष्टयं दक्षिणाधस्तृतीयहस्तमारभ्य पञ्चमे पञ्चमे शङ्खादिचतुष्टयं दक्षिणाधोद्वितीय-



**विष्णुं भास्वत्किरीटं मणिमुकुटकटीसूत्रकेयूरहार-  
ग्रैवेयोर्म्यादिमुख्याभरणमणिगणोल्लासिदिव्याङ्गरागम्।  
विश्वाकाशावकाशप्रविततमयुतादित्यसङ्काशमुद्य-  
द्बाह्वग्रव्यग्रनानायुधनिकरधरं विश्वरूपं नमामि॥२१॥**

**अभ्यर्च्य पूर्ववत् पीठं नवशक्तिसमन्वितम्।  
अर्चयेत् क्रमशो विद्वान् मूर्तिशक्तिचतुष्टयम्॥२२॥**

**चक्रञ्च चक्राङ्ककिरीटमौलिं सशङ्खचक्रं सगदं सशार्ङ्गम्।  
रक्ताम्बरं रक्ततनुंकरालदंष्ट्राननं प्राग्दलकेऽर्चयीत॥२३॥**

**पूज्या गदा गदाङ्कितमौलिः सगदा सचक्रशङ्खधनुः।  
पीताम्बरानुलेपा पीता क्रुद्धा च याम्यसंस्थदले॥२४॥**

**शार्ङ्गं शार्ङ्गाङ्कितकं श्यामं शार्ङ्गारिदरगदाहस्तम्।  
रक्तांशुकानुलेपनमाल्यादि वारुणे यजेत् पत्रे॥२५॥**

**खड्गंसखड्गशिरसं खड्गारिगदाधनुःकरं धूम्रम्।  
विकृताम्बरानुलेपस्रजं समर्चयेदुदक्पत्रे॥२६॥**

**शङ्खं सशङ्खशिरसं शङ्खारिगदाधनुःकरं सुसितम्।  
सितवसनमाल्यभूषं यजेन्महानादमग्निसंस्थदले॥२७॥**

**शङ्खोक्तचिह्नभूषान् स्वास्त्रादिकधरचतुर्भुजानपरान्।  
हलमुसलशूलसंज्ञान् संयजेन्निशाटादिकेषु पत्रेषु॥२८॥**

**दण्डादिकांस्तथाऽष्टौ छिद्रदलेष्वर्चयीत रक्ताभान्।  
स्वस्वायुधप्रधानांश्चतुर्भुजाञ्छतमुखानलान्तांश्च॥२९॥**

**दंष्ट्राग्रलग्नवसुधं सजलाम्बुवाह-  
चोरत्विषं त्वभियजेदथ साष्टबाहुम्।  
चक्रासिबाणसगदादरचर्मशार्ङ्ग-  
शक्त्याख्यकान् दधतमादिमहावराहम्॥३०॥**

हस्तमारभ्य एकैकान्तरितहस्तेषु दण्डाद्यष्टकमित्येवमायुधधारणक्रमः॥२०॥२१॥

  क्रमशो विद्वानिति। वासुदेवादिमन्त्राः सूचिताः॥२२–३२॥



**अर्कानलोज्ज्वलमुखं नयनैस्त्रिभिश्च  
वह्निं वमन्तमवधूतसटाकलापम्।  
शुक्लाभभूषमरिशङ्खगदासिबाहूं  
भूयोऽभिराधयतु खे च महानृसिंहम्॥३१॥**

**अग्रे समग्रबलमुग्रतनं स्वपक्ष-  
विक्षेपविक्षतविलक्षविपक्षपक्षम्।  
खड्गा\[ण्ड\]ाग्रतुण्डममुमण्डजदण्डनाथ-  
माराधयेदथ च पञ्जरकस्य विष्णोः॥३२॥**

**भूयोऽपि केशवेन्द्रादिकान् समभ्यर्चयेच्चक्रवज्रादीन्।  
गन्धादिभिरुपचारैः पञ्चभिरथ संयतात्मको मन्त्री॥३३॥**

**निजोदितो होमविधिश्चकार्योदीक्षाविधानाभिहिते च वह्नौ  
ससर्पिषाऽन्नेन तु वह्निमूर्तीर्हुत्वा तु विष्णोर्मनुना तथैव॥३४॥**

**हुत्वा मनुवर्णसमं षोड़शवर्णं जुहोतु षोड़शशः।  
जुहुयाच्च वासुदेवादिकं शान्त्यादींश्चाऽथ रुद्रसंख्येन॥३५॥**

**दुग्धतरूत्थाः समिधः क्रमेण चक्रादिभिश्चतुर्मन्त्रैः।  
जुहुयादष्टोर्ध्वशतं शङ्खाद्यैर्द्वादशभिरथ मनुभिः॥३६॥**

**तिलसिद्धार्थैर्जुहुयाद्विकारसंख्यं पृथक् पृथङ्मन्त्री।  
त्रिष्टुबनुष्टुप्तत्पदमन्त्रैर्मन्त्रार्णसंख्यकं हविषा॥३७॥**

**सघृतेन केशवाद्यैर्दिनकरसंख्यं तथेन्द्रवज्राद्यैः।  
जुहुयात् पृथगपि वसुमितमथ च महाव्याहृतीर्हुनेन्मतिमान्॥३८॥**

**आराध्य च विसृज्याऽग्निमभिषिच्य सुसंयतः।  
विष्णोस्तु पञ्जरं कुर्यादृषीब्रह्मवृहस्पती॥३९॥**

**छन्दस्यनुष्टुप् त्रिष्टुप् च मुनिभिः समुदाहृते।  
विश्वरूपादिको विष्णुर्विष्णुपञ्जरदेवता॥४०॥**

  संयतात्सको मन्त्रीति। केशवादीनामुक्ता मन्त्राः सूचिताः। वह्निमूर्तिग्रहणंजिह्वादीनामप्युपलक्षणम्।विष्णोर्मनुर्विश्वरूपमन्त्रः। \[निजोदित इत्यत्र निवेदिते इत्यपि पाठः\]॥३३॥३४॥३५॥३६॥

  पृथक् पृथङ्मन्त्रीति। वराहनृसिंहगरुड़मन्त्रैरपि होमं सूचयति॥३७॥



**अष्टार्णचक्रमनुमध्यगतैश्च पादै–  
र्व्यस्तैस्तथा सुमतिरारचयेत् समस्तैः।  
गीतामनोः क्रमश एव तु जातियुञ्जि  
पञ्चाङ्गकानि हरिपञ्जरकल्पितानि॥४१॥**

**विष्णुः प्राच्यादिकमथ जपेन्नारसिंहोऽम्बरान्तं  
त्रींस्त्रीन् मन्त्रान् पुनरपि तथा पञ्चशस्त्वेकविंशम्।  
बुद्धिस्वास्थ्यप्रभृति च तथा पञ्चवारं त्रिगाथां  
भूयो जप्याद्विमलशितधीश्चक्रमन्त्राभिधानम्॥४२॥**

  हुनेन्मतिमानिति। आदौ प्रणवेन होम उक्तः॥३८॥३९॥४०॥

  सुमतिरारचयेदिति। चक्रमनोरूर्ध्वं प्रणवशक्तियोगज्ञ इत्यर्थः॥४१॥

  विष्णुः प्राच्यादिक्रमथ जपेदिति। त्रिष्टुबनुष्टुब्गायत्रीगीतात्रिष्टुब्विश्वरूपषोडशाक्षराणां सकृत् सकृत् जपानन्तरं शतानीक उवाचेत्यारभ्य तन्निबोध महीपतइत्यन्तः सकृत् जप्त्वात्रिष्टुबादिमन्त्रषट्कं त्रिवारमावर्त्याऽनन्तरमित्यथशब्दार्थः।षोड़शाक्षराक्षरवराहनृसिंहगरुड़चक्रबीजैः सप्रणवशक्तिभिः सह तेषां जपःकार्यः।

  अयमत्र प्रयोगक्रमः। ओं ह्रीं ओं विष्णुः प्राच्यां स्थितश्चक्री। ओं ह्रीं नं विष्णुर्दक्षिणतो गदी। ओं ह्रीं मों प्रतीच्यां शार्ङ्गधृग्विष्णुः। ओं ह्रीं भं विष्णुः खड़्गीममोत्तरे। ओं ह्रीं गं हृषीकेशो विकोणेषु। ओं ह्रीं वंहृषीकेशो विकोणेषु। ओंह्रीं तें हृषीकेशो विकोणेषु। ओं ह्रीं वां हृषीकेशोविकोणेषु। ओं ह्रीं सुं तच्छिद्रेषु जनार्दनः। ओंह्रीं दें तच्छिद्रेषु। ओं ह्रींवां तच्छिद्रे। ओं ह्रीं यं तच्छिद्रे। ओं ह्रीं हुं तच्छिद्रेषु। ओं ह्रीं फट् ओं ह्रीं तच्छिद्रेषु। स्वां तच्छिद्रेषु। ओं ह्रीं हां तच्छिद्रेषु। ओं ह्रीं हूंक्रोड़रूपीहरिर्भूमौ। ओं ह्रींक्ष्रौंनरसिंहोम्बरे मम। ओंह्रींक्ष्रौं विष्णुरग्रेस्थितो गरुड़ः। ओं ह्रीं रं विष्णुरग्रे स्थितं चक्रमिति विंशन्मन्त्रांस्त्रिवारं जपेत्।

  नरसिंहोऽम्बरान्तमिति। नृसिंहमन्त्रस्य पञ्जरकल्पनामन्त्रेष्वन्त्यत्वमुक्तम्।नतु ततः परं पञ्जररक्षकमन्त्राभावोऽन्तशब्देन सिध्यति। यतः तत्र पुनरपीतिमन्त्रद्वयसद्भावं सूचयति। तथा पञ्चशस्त्वेकविंशमिति। विश्वरूपमन्त्रेण सार्धंचक्रादिचक्रान्तान् एकविंशतिमन्त्रान् पञ्च पञ्चवारं जपेदित्यर्थः। तत्रविश्वरूपमन्त्रं ओं नमो भगवते विष्णवे विश्वरूपमूर्ते मामित्यादिको ग्राह्यः।



**ॐ नमो भगवते सर्वजिष्णवे विश्वरूपिणे।  
वासुदेवाय चक्रादिसर्वायुधभृते नमः॥४३॥**

**अर्केन्दुवह्निनिलयस्फुरितत्रिमन्त्र-  
शक्तिप्रवृद्धमहसः परमस्य विष्णोः।  
पादारविन्दगलितामृतसिक्तगात्रं  
साध्यं स्मरेज्जपविधावपि साधकेशः॥४४॥**

**विष्णोः सान्निध्यलब्धोल्लसितचलचलद्धस्तदण्डोद्यतास्त्रै-  
श्चक्राद्यैर्भीषणास्येक्षणचरणवचोहासहुङ्कारघोरैः।  
उत्क्षिप्ताक्षिप्तकृत्तस्फुटितविदलितांश्चूर्णितध्वस्तगात्रान्  
ध्यायेद्वेतालभूतग्रहदुरितपिशाचारिनागादिरोगान्॥४५॥**

**पूर्वं स्थाने हृषीकेशमन्त्रयुक्तं विधानवित्।  
विश्वरूपात्मकं जप्याद्वैष्णवं मूलमन्त्रकम्॥४६॥**

**योजयित्वा जपेत् पश्चात् चक्रादिषु यथाक्रमम्।  
चतुर्षु चतुरः पादान् गीतात्रिष्टुप्समुद्भवान्॥४७॥**

**पूर्णेषु षोड़शस्वेवमाद्यं पादं वराहके।  
द्वितीयं नारसिंहे च तृतीयं गारुड़े पुनः।  
चतुर्थं चक्रमन्त्रे च योजयित्वा जपेत् सुधीः॥४८॥**

पूर्वोद्धृतविश्वरूपमन्त्रेण सहाऽयं पञ्चवारं प्रथमतो जप्यः। ततश्चक्रादिमन्त्राः। विमलशितमतिरिति। पञ्जराकाराणां तद्रक्षकाकाराणामायुधादीनामाधारभूतानां त्रिष्टुबादीनां ध्यानमायुधानां मुद्रापूर्वकं जपः त्रिष्टुबादिप्रतिलोमजपश्चेत्यादि सूचितम्॥४२॥

  चक्रमन्त्रमुद्धरति — ओं नमः इति॥४३॥

 \[प्रतिपत्तिमाह—अर्केन्द्विति द्वाभ्याम्। अर्केन्दुवह्नीनां निलयानि मण्डलानि।तेषु स्फुरितास्त्रिमन्त्राः गायत्र्यनुष्टुप्त्रिष्टुभः तेषां शक्तिभिः प्रवृद्धं समेधितमत्युर्जितं महस्तेजो यस्य स तथा तस्य विश्वरूपविष्णोः\]॥४४॥४५॥

  विश्वरूपत्रिष्टुबादीनामपि पञ्चपञ्चवारं जपमाह—पूर्वमिति। विश्वरूपचक्रादिमन्त्रजपात् पूर्वमित्यर्थः। त्रिष्टुबादिजपक्रमं च सूचयति—विधानविदिति। चक्रादिमन्त्रेष्वपि गीतात्रिष्टुबादियोगमाह—योजयित्वेति।



**मन्त्रं सुदर्शनं चेत्थमिम\[ष्ट\]मष्टाक्षरं मनुम्।  
संयोज्य कृच्छ्रेमहति जपेन्मन्त्रीविधानवित्॥४९॥**

**आग्नेये वक्ष्यमाणेन विधानेन समाहितः।  
सिकतोपलचर्वादीन् साधयेदथ तैः क्रियाम्॥५०॥**

**वास्तौ पुरे वा ग्रामे वा विदध्याद्विषयेऽपि वा।  
मध्ये च षोड़शाशान्ते खनेदष्टादशाऽवटान्॥५१॥**

**अष्टादशन्तु चक्रस्य विदध्यात् पुरतोऽवटम्।  
हस्तागाधांस्तथाऽऽयामांश्चतुरस्रान् समन्ततः॥५२॥**

**अन्योन्यतश्चक्रमार्थं शुद्धान् मार्गान् विधाय च।  
गोमयेनोपलिप्यैतानानीय स्थाप्य वस्त्वपि॥५३॥**

  सुधीरिति। गाथाचक्रमन्त्रेष्वपि गीतात्रिष्टुबादियोगज्ञ इत्यर्थः॥४६॥४७॥४८॥

  पादपूर्वोत्तरभागयोरष्टाक्षरस्य च क्रमेण योगमाह—मन्त्रमिति। जपेन्मन्त्रीविधानविदिति। सुदर्शनानन्तरं प्रणवशक्तिषोड़शाक्षराक्षरादिबीजस्तोत्रयोगइत्यादिकं दर्शितम्।

  अयमत्र मन्त्रप्रयोगक्रमः। ओं ह्रीं रं विष्णुरग्रे स्थितं चक्रमित्यन्तमुक्तप्रकारेण त्रिवारं जप्त्वा षोडशाक्षरादिमन्त्रषट्कं त्रिवारमावर्त्य क्षुरान्तमित्यादिविष्णुचक्ररयाहता इत्यन्तमेकवारं जप्त्वाषोडशाक्षरादिमन्त्रषट्कमप्येकैकवारंजपित्वा त्रिष्टुबादिमन्त्रषट्कं पञ्चवारमावर्त्य ओं नमो भगवते विष्णवे विश्वरूपमूर्ते मामित्यादि विश्वरूपमन्त्रमपिपञ्चवारं जपित्वा चक्रादिचतुर्विंशतिमन्त्रान्पञ्चवारमावर्तयेत्। ओं नमो नारायणाय स्थाने हृषीकेश तव प्रकीर्त्यासहस्रार हुं फट् ओं ह्रीं ओं विष्णुः प्राच्यां स्थितश्चक्रीओं नमो भगवते विष्णवेचक्रमूर्ते मां रक्ष रक्ष ओं नमो भगवते विष्णवे चक्राय चक्रमूर्तये चक्रमूर्तिधराय चक्रमूर्तिधरसेनापतये सहस्रार हुं फडिति चक्रमन्त्रः। एवमन्येऽपिमन्त्रा ऊह्याः। एवं रक्षां कृत्वाऽङ्गर्ष्यादिकं विन्यस्योपसंहरेदिति॥४९॥

  शरीररक्षाप्रकारमभिधाय वास्त्वादिरक्षाप्रकारमाह—आग्नेये इति। विधानप्रकारमाह—मध्य इति॥५०॥५१॥

  हस्तागाधानिति।मध्यव्यतिरिक्तानां परिमाणकथनं मध्ये तु त्रिहस्तेन त्रिभौमौ भाव्यम्।वराहनृसिंहयोरपि तत्रैव प्रतिष्ठाया वक्ष्यमाणत्वात्



**शुक्लपुष्करपत्रेषु निदध्याविंशतिष्वपि।  
ततो मध्यगकुण्डस्य प्रविश्य पुरतो गुरुः॥५४॥**

**तदन्तरिष्ट्वापीठञ्च तत्र यन्त्रमनुस्मरन्।  
स्थापयेद्वैष्णवे स्थाने विश्वरूपधिया सुधीः॥५५॥**

**ततः क्रमेण चक्रादीन् दिककुण्डेषु चतुर्ष्वपि।  
पुनः शङ्खादिकांस्तद्वत् कुण्डेष्वस्राश्रितेष्वपि॥५६॥**

**तथा दण्डादिकानष्टौ छिद्राशासु प्रकल्पयेत्  
मध्ये पुनरधश्चोर्ध्वे कोलकेसरिणौ यजेत्॥५७॥**

**चक्रस्य प्राक्तने कुण्डे स्थापयेद्विनतासुतम्।  
ततः समस्थलीकृत्य क्रमात् समुपलिप्य च॥५८॥**

**प्रत्यगासनमासीनो मध्यगस्थण्डिले स्थिते।  
यन्त्रे काञ्चनपट्टस्थे पूजयेत् पूर्ववत् प्रभुम्॥५९॥**

**वादित्रघोषबहुलं निवेद्यान्तं यथाक्रमम्।  
हुनेच्च पूर्वसन्दिष्टैर्द्रव्यैः पूर्वोक्तमानतः॥६०॥**

**आशोपाशान्तराशासु बलिं दद्यात्त्रिशस्त्रिशः।  
क्रमाच्चक्रादिमूर्तीनां पञ्चपूराऽन्धसा सुधीः॥६१॥**

**तत उद्वास्य देवेशं पूजां परिसमाप्य च।  
दत्त्वा सुवर्णवासांसि गुरवे ब्राह्मणानपि॥६२॥**

**प्रतर्प्य विभवैः सम्यक् भोजयेद्देवताधिया।  
तत्रोपसर्गा नश्यन्ति नरनारीमहीस्थिताः॥६३॥**

  एकोनविंशतिकुण्डानि कार्याणि। चक्रस्य पुरतो गरुडस्यापि हि स्थापनमत्रविवक्षितम्। \[पुष्करपत्रेण सहितान् तत्तन्मन्त्रैर्यथाविधि जप्तान् सिकतादीन्विश्वरूपविष्ण्वादिदेवताबुद्ध्यातत्तन्मन्त्रैस्तेषु तेषु अवटेषु उक्तक्रमेण स्यापयेदित्याह— स्थापयेदित्यादिना। मध्ये पुनरिति। मध्यमावटे विश्वरूपहरेरध ऊर्ध्वं चद्रव्यस्थापनपूर्वकं वराहनृसिंहौ पूजयेदित्यर्थः। चक्रस्य प्राक्तन इति। नृसिंहप्रतिष्ठानन्तरं तत्पुरस्थितकुण्डे सुदर्शनचक्रं प्रतिष्ठाप्य तत्पुरस्थितकुण्डे गरुडंप्रतिष्ठापयेदित्यर्थः। पञ्चपूरान्धसेति।दधिसक्तुलाजतिलहरिद्रारजोन्वितमोदनं तेषु विष्णुपार्षदेभ्यो बलिं विकिरयेदित्यर्थः। इति सम्बन्धदीपिका-



**ग्रहक्षुद्रपिशाचाद्या नेक्षन्ते तां दिशं भयात्।  
अश्मपातादिका ये च भया नश्यन्ति तेऽचिरात्॥६४॥**

**शस्यर्द्धिगसमृद्धिश्च प्रजावृद्धिश्च जायते।  
धनधान्यसमृद्धिश्च वर्धते तत्कुलं क्रमात्।  
दारिद्र्यरोगनिर्मुक्तं सुखमाभूतसंप्लवम्॥६५॥**

**रक्षोभिरक्षतबलैरसुरैश्च दैत्यैः  
सर्वैः समुद्यतमहास्त्रधरैः परीतम्।  
विष्णोस्तु पञ्जरमिदं प्रभजन्तमव्यात्  
साक्षादपीन्द्रमपरत्र नरे कथा का॥६६॥**

**इति श्रीप्रपञ्चसारे षड्विंशः पटलः॥**

कारः\]॥५२–६५॥

  अपरत्र नरे कथा केति। एवंविधशत्रुपरीतमिन्द्रमपि अरक्षत्। ततउत्पन्नशत्रुंनरं रक्षितुंसामर्थ्यमस्तीति का कथेत्यर्थः॥६६॥

इति श्रीपद्मपादाचार्यकृते प्रपञ्चसारविवरणे  
षड्विंशः पटलः।  
———



**सप्तविंशः पटलः।**

**अथाऽभिवक्ष्यामि मनुं समासात् प्रासादसंज्ञंजगतो हिताय।  
येन प्रजप्तेन यथाऽर्चितेन हुतेन सिद्धिं लभते यथेष्टाम्॥१॥**

**प्रसादनत्वान्मनसो यथावत् प्रासादसंज्ञाऽस्य मनोः प्रदिष्टा।  
अन्त्यात्तृतीयः प्रतिलोमतः स्यादनुग्रहार्धेन्दुयुतश्च मन्त्रः॥२॥**

**ऋषिरस्य वामदेवः पङ्क्तिश्छन्दश्च देवतेशः स्यात्।  
तेनैवाऽक्लीबकलादीर्घयुजाऽङ्गानि तस्य बीजेन॥३॥**

**शूलाही टङ्कघण्टासिशृणिकुलिशपाशाग्न्यभीतीर्दधानं  
दोर्भिः शीतांशुखण्डप्रतिघटितजटाभारमौलिं त्रिनेत्रम्।  
नानाकल्पाभिरामापघनमभिमतार्थप्रदं सुप्रसन्नं  
पद्मस्थं पञ्चवक्त्रं स्फटिकमणिनिभं पार्वतीशं नमामि॥४॥**

**ईशानादीन् मन्त्रवित् पञ्च मन्त्रा-  
नङ्गुष्ठादिष्वङ्गुलीषु क्रमेण।  
न्यस्येदज्भिर्व्युत्क्रमाद्व्योमगाभि-  
र्ह्रस्वाख्याभिस्ताभिरेवाऽङ्गुलीभिः॥५॥**

**ईशानस्तत्पुरुषाघोराख्यौ वामदेवसंज्ञश्च।  
सद्योजाताह्वय इति मन्त्राणां देवताः क्रमात् पञ्च॥६॥**

  वैष्णवविधानानन्तरं शैवं विधानं वदन् शेवागमसारस्य प्रासादस्य विधानंसप्रयोजनं वक्तुमुपक्रमते —अथेति॥१॥२॥

  देवतेशः स्यादिति। सदाशिव इत्यर्थः॥३॥४॥

  मन्त्रवित् पञ्च मन्त्रानिति। अङ्गुष्ठाभ्यां नम इत्यादियोग उक्तः। ताभिरेवाङ्गुलीभिरित्यस्य मूर्धाननादिषु विन्यसेदिति उत्तरत्रान्वयः॥५॥

  ईशानादिमन्त्रान् विहाय देवतानामभिर्वा बीजसहितैः न्यास इति मन्वानोदेवतानामानि कथयति—ईशान इति॥६॥७॥८॥९॥



**मूर्धाननहृद्गुह्यकपादेषु च नामभिः स्वबीजाद्यैः।  
ऊर्ध्वप्राग्दक्षोदक्पश्चिमगेष्वाननेषु विन्यस्येत्॥७॥**

**प्रतिपाद्य निजं शरीरमेवं प्रजपेदिन्द्रियलक्षकं शिवात्मा।  
जुहुयाच्च दशांशतस्तदन्ते मधुराक्तैः करवीरजप्रसूनैः॥८॥**

**अथवा कुसुमैर्जवासमुत्थैः कमलैर्वा विमलेन पायसेन।  
नृपवृक्षभवैः समिद्वरैर्वा जुहुयात् साधकसत्तमः समृद्ध्यै॥९॥**

**अष्टपत्रगुणवृत्तराशिभिर्वीथिकल्पतरुभिः समावृतम्।  
मण्डलं प्रतिविधाय शूलिनः पीठमत्र नवशक्तिभिर्यजेत्॥१०॥**

**वामा ज्येष्ठा रौद्रीकाल्याख्या कलबलाद्यविकरिण्यौ।  
सबलप्रमथिनिसर्वभूतदमन्यौ मनोन्मनीञ्च यजेत्॥११॥**

**तारादिकं नतिमपि प्रोक्त्वाभगवत्पदं चतुर्थ्यन्तम्।  
सकलगुणात्मपदान्ते शक्तियुक्ताय चेति सम्भाष्य॥१२॥**

**भूयोऽनन्तायेति च योगान्ते पीठात्मने चेति।  
नमसा युक्तं यात् ब्रूपीठाख्योऽयं मनुः समुद्दिष्टः॥१३॥**

**न्यासक्रमेण देहे मन्त्रीगन्धादिभिः समभ्यर्च्य  
पूर्वोक्तदिक्षु मूर्तीर्विदिक्षु सनिवृत्तिपूर्विकाश्च यजेत्॥१४॥**

**सद्यो वेदाक्षमालाभयवरदकरः कुन्दमन्दारगौरो  
वामः काश्मीरवर्णोऽभयवरदपरश्वक्षमालाविलासी  
अक्षस्रग्वेदपाशाङ्कुशडमरुकखट्वाङ्गशूलान् कपालं  
बिभ्राणो भीमदंष्ट्रोऽञ्जनरुचिरतनुर्भीतिदश्चाऽप्यघोरः॥१५॥**

  अष्टपत्रेति। मध्ये प्रासादिकं केसरेषु स्वरान् दलेष्वष्टाक्षरं तद्बहिः वृत्तेव्यञ्जनानि पार्थिवकोणेषु प्रासादं लिखेत्। तद्बहिः गुणवृत्तादिकं लिखेदित्यर्थः॥१०॥

  पीठशक्तीराह—वामेति॥११॥१२॥१३॥

  न्यासक्रमेण मन्त्रीति। पूजायां पञ्चाक्षर्यन्तत्वमुक्तम्। पूर्वोक्तदिक्ष्विति।ऊर्ध्वप्रागित्यत्रेत्यर्थः॥१४॥

  प्रोक्ताः सर्व इति पक्षान्तरम्। बाहुभिः खेटा\[वेदा\]भयवरदकुठारधराश्चास्मिन्पक्षे शर्वो देवः स्वयमपिशूलडमरुकवराभयधरोऽस्मिन् पक्षे पक्षान्तरमाश्रित्य



**विद्युद्वर्णाऽथ वेदाभयवरदकुठारान् दधत् पूरुषाख्यः  
प्रोक्ताः सर्वे त्रिनेत्रा विधृतमुखचतुष्काश्चतुर्बाहवश्च।  
मुक्तागौरोऽभयेष्टाधिककरकमलोऽघोरतः पञ्चवक्त्र-  
स्त्वीशो ध्येयोऽम्बुजन्मोद्भवमुररिपुरुद्रेश्वराः स्युः शिवान्ताः॥१६॥**

**भूतानां शक्तित्वाद्व्याप्तत्वाज्जगति वा निवृत्त्याद्याः।  
तेजोरूपाः करपदवर्णविहीना मनीषिभिः प्रोक्ताः॥१७॥**

**अनन्तसूक्ष्मौ च शिवोत्तमश्च तथैकपूर्वावपि नेत्ररुद्रौ।  
त्रिमूर्तिश्रीकण्ठशिखण्डिनश्च प्रागादिपत्रेषु समर्चनीयाः॥१८॥**

**शूलाशनिशरचापोल्लासिदोर्दण्डभीषणाः सर्वे।  
पद्मासनाश्च नानाविधभूषणभूषितास्त्रिनेत्राश्च॥१९॥**

**पाटलपीतसितारुणशितिरक्तशितिप्रभाश्च धूम्रान्ताः।  
कोटीरघटितविलसच्छशिकलायुताश्च मूर्तयः क्रमशः॥२०॥**

**उमा चण्डेश्वरो नन्दीमहाकालो गणेश्वरः।  
वृषभृङ्गिरिटिस्कन्दाः संपूज्याश्चोत्तरादिकाः॥२१॥**

**कनकविदूरजविद्रुममरकतमुक्तासिताच्छरक्ताभाः।  
पद्मासनसंस्थाश्च क्रमादुमाद्या गुहान्तिकाः प्रोक्ताः॥२२॥**

**पुनराशेशास्तदनु च कुलिशाद्या दिक्क्रमेण संपूज्याः।  
प्रासादविधानमिदं निगदितमिति सकलवर्गसिद्धिकरम्॥२३॥**

**अमुना विधिना महेशपूजां दिनशो यः कुरुते समाहितात्मा।  
स तु सम्यगवाप्य दृष्टभोगान् परमन्ते परिपूर्णमेति धाम॥२४॥**

**वक्ष्यामि शैवागमसारमष्टत्रिंशत्कलान्यासविधिं यथावत्।  
सपञ्चभिर्ब्रह्मभिरीशपूर्वैः सर्ष्यादिकैः साङ्गविशेषकैश्च॥२५॥**

ईशानस्य ध्यानमाह—मुक्तागौर इति। सद्यादीनां स्वरूपमाह—अम्बुजन्मेति। मूर्त्यावरणाद्बहिरङ्गावरणं द्रष्टव्यम्॥१५–२४॥

  प्रासादविधानमभिधाय तदवयवभूतानां पञ्चब्रह्मणां विधानमाह—वक्ष्यामीति। शशिन्यङ्गदेष्टदामरीच्यशुमालिन्यः ईशानकलाः। निवृत्याद्याश्चतस्रस्तत्पुरुषकलाः। तमोमोहाक्षयानिद्राव्याधिर्मृत्युक्षुधातृषा इति अघोरकलाः।



**ईशोऽनुष्टुब्भूरीश्वरास्तत्पुरुषसंज्ञगायत्र्यापः।  
पुनरग्न्यनुष्टुबापो वामकृतिभगा हरस्त्वनुष्टुब्भगयुक्॥२६॥**

**इन्द्रियतारसमेतं सर्वज्ञायेति हृच्छिरस्त्वमृते।  
तेजोमालिनि पूर्वं तृप्ताय ब्रह्मशिरस इति कथितम्॥२७॥**

**ज्वलितशिखिशिखान्ते त्वनादिबोधाय चाऽन्वितेह शिखा।  
वज्रिणे वज्रधराय स्वान्ते तन्त्रायेति वर्म नेत्रञ्च॥२८॥**

**सौ चौ \[वौ\] हौबिन्दुयुतं संप्रोक्त्वाऽलुप्तशक्तये च तथा।  
श्लींपशु हुं फट् अनन्तशक्तये तथा चाऽस्त्रंस्यात्।  
समुनिच्छन्दोदैवतयुक्तं तदङ्गषट्कमिति कथितम्॥२९॥**

**करदेहमुखन्यासं मन्त्रीपूर्ववदाचरेत्।  
कलाः प्रविन्यसेद्देहे वक्ष्यमाणक्रमेण तु॥३०॥**

**ताः स्युः पञ्च चतस्रोऽष्टौ त्रयोदश चतुर्द्वयम्।  
अष्टत्रिंशत्कलाः सम्यक् न्यस्तव्या मन्त्रवित्तमैः॥३१॥**

रजा रक्षा रतिः पाल्या कामा संयमिनी कृशा\[किया\]।  
वृद्धिः स्थिरा च रात्रिश्च भ्रामिणी मोहनी जरा॥

इति वामदेवकलाः।

वृद्धिः सिद्धिर्द्युतिर्लक्ष्मीर्मेधा प्रज्ञा प्रभा सुधा।

  इति सद्योजातकलाः। एताश्च पञ्चब्रह्मकलाभिः सार्धं न्यस्तव्याः। अतस्तैःसार्धं वक्ष्यामीत्याह—सपञ्चभिरिति॥२५॥२६॥

  इन्द्रियतारसमेतमिति। ऐं ह्रीं श्रीं हसखफ्रेंह्सौः सर्वज्ञायसर्वात्मने हृदयाय नमः इति हृन्मन्त्र इत्यर्थः।पञ्चप्रणवयोगः शिरआदिष्वपिसमानः। तृप्ताय इत्यतः पूर्वं नित्यपदं योज्यमित्याचार्याः। अस्त्रेऽपि श्लीमित्यस्यानन्तरं ह्रीमिति योज्यम्। मन्त्रवित्तमैरिति। प्रणवशक्तिप्रासादयोगःपदविभागश्च कथितः।

  ईशानः सर्वविद्यानामीश्वरः सर्वभूतानां ब्रह्माधिपतिर्ब्रह्मणोऽधिपतिर्ब्रह्माशिवो मे अस्तु सदाशिवोम्।

  तत्पुरुषाय विद्महे महादेवाय धीमहि तन्नो रुद्रः प्रचोदयात्।

  अघोरेभ्योऽथ घोरेभ्यो घोरघोरतरेभ्यश्च सर्वतः सर्वशर्वेभ्यः नमस्ते अस्तुरुद्ररूपेभ्यः।



**दिक्षु प्राग्याम्यवारीड्वसुपनिजभुवामैन्द्रवारार्किराज्ञां  
हृद्ग्रीवांसद्वयीनाभ्युदरचरमवक्षःसु गुह्याण्डयोश्च।  
सोर्वोर्जान्वोः सजङ्घास्फिगुभयकटिपार्श्वे च पद्दोस्तलेषु  
घ्राणे के बाहुयुग्मेष्वपि विशदमतिर्विन्यसेदङ्गुलीभिः॥३२॥**

**विन्यासः प्रतिमाकृतौ च नितरां सान्निध्यकृत् स्यादयं  
देहे वापि शरीरिणां निगदितः सामर्थ्यकारीति च।  
आस्ते यत्र तथाऽमुनैव दिनशो विन्यस्तदेहः पुमान्  
क्षेत्रं देशममुञ्च योजनमितं शैवागमज्ञा विदुः॥३३॥**

**न्यस्यैवं पञ्चभिर्ब्रह्मभिरथ शिवमाराधयेदृग्भिराभि-  
र्मध्यप्राग्याम्यसौम्यापरदिशि पुनरङ्गैरनन्तादिभिश्च।  
अन्योमाद्यैर्दिशापैः पुनरपि कुलिशाद्यैर्यजेदेवमुक्तं  
पाञ्चब्राह्मं विधानं सकलसुखयशोभुक्तिमुक्तिप्रदञ्च॥३४॥**

**पञ्चाक्षरविहितविधिं वक्ष्ये जपतामभीष्टसिद्धिकरम्।  
सिद्धेन येन देही प्रेत्येह च वाञ्छितं पदं लभते॥३५॥**

  वामदेवाय नमः। ज्येष्ठाय नमः। रुद्राय नमः। कालाय नमः।कलविकलनाय नमः। बलाय नमः। बलविकलनाय नमः। बलप्रमथनायनमः। सर्वभूतदमनाय नमः। मनोन्मनाय नमः।

  सद्योजातं प्रपद्यामि सद्योजाताय वै नमः। भवे अभवे अनादिभवे भजस्वमां भवोद्भवाय नमः॥२७॥२८॥२९॥३०॥३१॥

  न्यासक्रममाह—दिक्ष्विति।शिरोदिक्ष्वित्यर्थः। ऐन्द्रेत्यादिना वक्त्राणितत्पुरुषन्यासस्थानान्युच्यन्ते। हृदित्यादिना अघोरकलान्यासस्थानानि। गुह्येत्यादिना वामकलान्यासस्थानानि। पद्दोरित्यादिना सद्योजातकलान्यासस्थानानि। अङ्गुलीभिरित्यङ्गुष्ठाद्यङ्गुलीभिः क्रमेणेशानकलादि न्यसेदित्यर्थः।ओं ह्रीं हौंनमः शिवाय ईशानः सर्वविद्यानां शशिन्यै नमः इत्यादयोमन्त्राः॥३२॥३३॥३४॥

  पञ्चब्रह्मविधानमभिधाय तदात्मकस्य पञ्चात्मकस्य विधिं वदन् विनियोगमाह— पञ्चाक्षरेति। जगतामिति। पञ्चाक्षरमन्त्रे सर्वेषामधिकार उक्तः। न केवलंप्राप्तिमात्रेणेष्टसिद्धिः किन्तु साधितेनैवेत्याह—सिद्धेनेति॥३५॥



**दीर्घो विषो विसर्गी मृत्युः साक्षीच सवाक्षरः पवनः।  
ताराद्भवति यदस्मात्तदादिरभिधीयते मनुप्रवरः॥३६॥**

**अस्याऽक्षराण्यमूनि च पञ्च स्युः पञ्चभूतगानि तथा।  
जगदपि भूतारब्धं तेन हि जगदात्मतोदिताऽस्य मनोः॥३७॥**

**प्रोक्तमृष्यादिकं पूर्वमङ्गवर्णैस्तु मन्त्रजैः।  
अङ्गुलीदेहवक्त्रेषु मूलमन्त्राक्षरादिकान्॥३८॥**

**न्यसेत्तत्पुरुषाघोरसद्योवामेशसंज्ञकान्।  
सतर्जनीमध्यमान्त्यानामिकाङ्गुष्ठकेषु च॥३९॥**

**वक्त्रहृत्पादगुह्याख्यमर्धस्वपि च नामभिः।  
प्राग्याम्यवारुणोदीच्यवक्त्रष्वाप च मूर्धनि॥४०॥**

**बिभ्रद्दोर्भिः कुठारं मृगमभयवरौ सुप्रसन्नो महेशः  
सर्वालङ्कारदीप्तः सरसिजनिलयो व्याघ्रचर्मात्तवासाः।  
ध्येयो मुक्तापरागामृतरसकलिताद्रिप्रभः पञ्चवक्त्र-  
स्त्र्यक्षःकोटीरकोटीघटिततुहिनरोचिःकलोत्तुङ्गमौलिः॥४१॥**

**अक्षरलक्षचतुष्कं जप्यात्तावत्सहस्रमपि जुहुयात्।  
शुद्धेस्तिलैर्घृतैर्वा दुग्धान्नैर्दुग्धभूरूहेध्मैर्वा॥४२॥**

**तत्पुरुषाद्याः सर्वे प्रधानसप्रोक्तबाहुहेतियुताः।  
उल्लसितमुखचतुष्कास्तेजोरूपो विलक्षणस्त्वीशः॥४३॥**

**आवृतिराद्या मूर्तिभिरङ्गैरन्याऽपराऽप्यनन्ताद्यैः।  
अपरोमादिभिरपरेन्द्राद्यैरपरा तदायुधैःप्रोक्ता॥४४॥**

**कथयामि मनोर्विधानमन्यन्मुनिपूज्यं प्रवरं पिनाकपाणेः।  
स्वतनौ परिकल्प्यपीठमङ्गान्यपि विन्यस्य तथैव मन्त्रवर्णान्॥४५॥**

**हृन्मुखांसोरुयुग्मेषु षड्वर्णान् क्रमशो न्यसेत्।  
कण्ठमूले तथा नाभौ पार्श्वयुक्पृष्ठहृत्सु च॥४६॥**

  प्रणवस्य भूतयोन्यात्मत्वमितरेषां भूतात्मत्वं च वदन् न्यासादौ मन्त्रविशेषान्आह— तारादिति। अनेन चाऽक्षरतत्त्वन्यासः सूचितः॥३६॥३७॥

  प्रोक्तं पूर्वमिति प्रासाद इत्यर्थः। अं बीजम्। आय शक्तिः॥३८-४९॥



**मूर्द्धास्यनेत्रघ्राणेषु दोःपत्सन्ध्ययकेषु च।  
सशिरोवक्त्रहृदयजठरोरुपदेष्वपि॥४७॥**

**हृदाननपरश्वेणाभीत्याख्यवरदेषु च।  
मुखांसहृदयेषु त्रीन् परान् पादोरुकुक्षिषु॥४८॥**

**ऊर्ध्वाधः क्रमशः कुर्याद्गोलकन्यासमुत्तमम्।  
पुनस्तत्पुरुषाघोरसद्योवामेशसंज्ञकान्॥४९॥**

**ललाटजठरद्व्यंसहृदयेषु क्रमान्न्यसेत्।  
पुनस्तत्प्रतिपत्त्यर्थं जपेन्मन्त्रमिमं सुधीः॥५०॥**

**नमोऽस्तु स्थाणुभूताय ज्योतिर्लिङ्गावृ\[मृ\]तात्मने।  
चतुर्मूर्तिवपुश्छायाभासिताङ्गाय शम्भवे॥५१॥**

**कुर्यादनेन मन्त्रेण निजदेहे समाहितः।  
मन्त्री पुष्पाञ्जलिं सम्यक् त्रिशः पञ्चश एव च॥५२॥**

**पूर्वोक्त एव पीठे प्रागङ्गैर्मूर्तिभिः शक्तिभिस्तदनु।  
वृषपालचण्डदुर्गागुहनन्दिगणपसैन्यपाः पूज्याः॥५३॥**

**पूज्याश्च वासवाद्याः पुनरुपहारैः क्रमेण भक्तिमता।  
अभ्यर्चिते हुते च स्तोतव्यः संस्तवेन पुनरीशः॥५४॥**

**नमो विरिञ्चिविष्ण्वीशभेदेन परमात्मने।  
सर्गसंस्थितिसंहारव्याहृति\[वृत्ति\]व्यक्तमूर्तये॥५५॥**

**नमश्चतुर्धाप्रोद्भूतभूतभौ\[भू\]तात्मने भुवः।  
भूरिभारार्तिसंहर्त्रेभूतनाथाय शूलिने॥५६॥**

**विश्वग्रासाय विलसत्कालकूटविषाशिने।  
तत्कलङ्काङ्कितग्रीवनीलकण्ठाय ते नमः॥५७॥**

**नमो ललाटनयनप्रोल्लसत्कृष्णवर्त्मना।  
ध्वस्तस्मरनिरस्ताधियोगिध्येयाय शम्भवे॥५८॥**

  मन्त्रमिदं सुधीरिति। मन्त्रार्थगतमानप्त इत्यर्थः॥५०॥५१॥५२॥

  मन्त्री पुष्पाञ्जलिमिति। मूलमन्त्रयोगमाह सम्यगिति। सप्रतिपत्तिकमित्यर्थः॥५२–६६॥



**नमो देहार्धकान्ताय दग्धदक्षाध्वराय च।  
चतुर्वर्गे\[र्णे\]ष्वभीष्टार्थदायिने मायिनेऽणवे॥५९॥**

**स्थूलाय मूलभूताय शूलदारितविद्विषे।  
कालहन्त्रे नमश्चन्द्रखण्डमण्डितमौलये॥६०॥**

**विवाससे कपर्दान्तर्भ्रान्ताहिसरिदिन्दवे।  
देवदैत्यासुरेन्द्राणां मौलिघृष्टाङ्घ्रये नमः॥६१॥**

**भस्माभ्यक्ताय भक्तानां भुक्तिमुक्तिप्रदायिने।  
व्यक्ताव्यक्तस्वरूपाय शङ्कराय नमो नमः॥६२॥**

**नमोऽन्तकान्धकरिपवे पुरद्विषे  
नमोऽस्तु ते द्विरदवराहभेदिने।  
विषोल्लसत्फणिवरबद्धमूर्तये  
नमः सदा वृषवरवाहनाय ते॥६३॥**

**वियन्मरुद्धुतवहवार्वसुन्धरा-  
मखेशरव्यमृतमयूखमूर्तये।  
नमः सदा नरकभयापभेदिने  
भवेह नो भवभयभङ्गकृद्विभो॥६४**॥

**स्तुत्वेन्दुखण्डपरिमण्डितमौलिमेव-  
मुद्वासयेत् पुनरमुंहृदयाम्बुजे स्वे।  
अभ्यर्च्य देह\[व\]मपि संयतचित्तवृत्ति-  
र्भूत्वा शिवो जपतु मन्त्रमहेशमेनम्॥६५**॥

**सन्तर्प्य विप्रान् पुनरेवमेव संपूजयेदिन्दुकलावतंसम्।  
जपेद्यथाशक्ति शिवस्वरूपीभूत्वा तथाऽन्ते च शिवः स भूयात्॥  
अमुमेव मनुवरं मनुलक्षं हृल्लेखया अभितो निरुद्धम्।  
जप्त्वा नृपतरुसमिधां मधुरयुजां मनुसहस्रमपि जुहुयात्॥६७॥**

  शक्तिपञ्चाक्षरविधानमाह–अमुमेवेति। ह्राङादियुक्तेन षड़क्षरेण अङ्गानि।ऋष्यादिकं पूर्ववत्। ओं बीजम्। ह्रींशक्तिः। अष्टाक्षरस्याऽप्येवमेव बीजशक्ती। पञ्चार्णोक्तान्यङ्गानि। इति ह्राङादियोगबाधकं न भवति॥६७-७३॥



**वन्दे हरं वरदशूलकपालहस्तं  
साभीतिमद्रिसुतयोज्ज्वलदेहकान्तिम्।  
वामोरुपीठगतया निजवामहस्त-  
न्यस्तारुणोत्पलयुजा परिरब्धदेहम्॥६८॥**

**आवृतिरङ्गेराद्या हृल्लेखाद्याभिरनु वृषाद्यैश्च।  
मात्राशेशैरुक्तं पञ्चावरणं विधानमीशस्य॥६९॥**

**आप्यायिनीशशियुताऽप्यरुणाऽग्निमाया-  
बिन्द्वन्तिका च नकुलीभुवनेन्दुयुक्ता।  
दीर्घीकलायुतविषश्च शिवायवर्णाः  
स्याच्छूलिनो मनुरयं वसुवर्णयोगी॥७०॥**

**वामाङ्कन्यस्तवामेतरकरकमलायास्तथा वामबाहु-  
न्यस्तारक्तोत्पलायाः स्तनविधृतलसद्वामबाहुः प्रियायाः।  
सर्वाकल्पाभिरामो धृतपरशुमृगेष्टः करैः काञ्चनाभो  
ध्येयः पद्मासनस्थः स्मरललिततनुः सम्पदे पार्वतीशः॥७१॥**

**पञ्चार्णोक्ताङ्गाद्यः पञ्चब्रह्मप्रदिष्टपूजश्च।  
वसुमितलक्षजपोऽयं मन्त्रस्तावत्सहस्रहोमश्च॥७२॥**

**इति जपहुतपूजाध्यानकैरीशयाजी  
प्रियतरचरितः स्यात् सर्वतो देहभाजाम्।  
धनविभवयशःश्रीसम्पदा दीर्घजीवी  
तनुविपदि च शैवं तत्परं धाम भूयात्॥७३॥**

**इति श्रीप्रपञ्चसारे सप्तविंशः पटलः।**

इति श्रीपद्मपादाचार्यकृते प्रपञ्चसारविवरणे  
सप्तविंशः पटलः।  
———



**अष्टाविंशः पटलः।**

**अथ प्रवक्ष्यते मन्त्रो दक्षिणामूर्तिसंज्ञितः।  
जपतामिष्टसंसिद्धिविधानसुरपादपः॥१॥**

**अद्रिः क्षिणा कालकर्णकामिकायुग्रयेक्षराः।  
तुध्यामध्यगताः स्युर्भ्यंवटमूलनिवासिने॥२॥**

**नैधातृनिरताङ्गाय नमो रुद्राय शम्भवे।  
तारशक्तिनिरुद्धोऽयं मन्त्रः षट्त्रिंशदक्षरः॥३॥**

**शुकः प्रोक्तो मुनिश्छन्दोऽप्यनुष्टुप् समुदाहृतम्।  
दक्षिणामूर्तिरुद्रोऽस्य देवता समुदाहृता॥४॥**

**तारशक्त्यादिकैर्ह्राङाद्यन्तैर्मन्त्राक्षरैः क्रमात्।  
ऋत्वक्षिवसुवस्वग्निगुणवर्णैर्विभागशः।  
मन्त्री कुर्यात् षड़ङ्गानि जातियुञ्जि समाहितः॥५॥**

**कालिकश्रुतिदृग्गण्डद्वयनासास्यके दश।  
दोःसन्धिकण्ठाननहृन्नाभिकट्यन्धुषु क्रमात्॥६॥**

**पत्सन्धिषु पुनर्द्वाभ्यां मन्त्रविद्व्यापकं न्यसेन्।  
एवं न्यस्तशरीरोऽथ चिन्तयेन्मन्त्रदेवताम्॥७॥**

**मुद्रां भद्रार्थदात्रींसपरशुहरिणां बाहुभिर्बाहुमेकं  
जान्वासक्तं दधानो भुजगवरसमाबद्धकक्षो वटाधः।  
आसीनश्चन्द्रखण्डप्रतिघटितजटः क्षीरगौरस्त्रिनेत्रो  
दद्यादाद्यैः शुकाद्यैर्मुनिभिरभिवृतो भावशुद्धिं भवो वः॥८॥**

  एवं पञ्चवक्त्रस्य शिवस्य मन्त्रानभिधाय दक्षिणवक्त्रप्रधानं सौम्यमन्त्रमाह—अथ प्रवक्ष्यत इति। इष्टेति। विनियोग उक्तः। ओं बीजम्। ह्रींशक्तिः। मन्त्रीकुर्यादिति। सर्वज्ञादियोग उक्तः॥१॥२॥३॥४॥५॥

  द्वाभ्यां मन्त्रविदिति। प्रणवशक्त्योः सर्वत्र योगं जानन्नित्यर्थः \[आद्यन्तप्रणवशक्त्योरेकत्वं जानन्नित्यर्थं इति पदार्थादर्शोद्ध्रतपाठः\]॥६॥७॥

  ध्यानमाह—मुद्रामिति॥८॥



**प्राक्प्रोक्तविधानेन च सम्यक् संपूज्य साधु कलशाद्यैः।  
कृतसंदीक्षोमन्त्रीजप्यादेनं मनुंसमाहितधीः॥९॥**

**द्वात्रिंशदयुतमानं प्रतिजप्य जुहोतु तद्दशांशमितैः।  
दुग्धाप्लुतैस्तिलैर्वा साज्येन पयोऽन्धसा द्वयेनाऽपि॥१०॥**

**जप्त्वैवं मन्त्रमेनं दिनमनु गिरिशं पूजयित्वा च हुत्वा  
स्तुत्वा नत्वा मनोवाक्तनुभिरवहितः प्राप्य कामानशेषान्।  
व्याख्याता चागमानां भुवि कविषु वरः साधु वेदान्तवेदी  
वादीट् सोऽद्वैतविद्याफलममलतरं याति शैवं पदं तत्॥११॥**

**जीवशिखिकर्णरेफान् प्रतिवीप्स्यप्रादिकांश्च पुनरपि तान्।  
मेधाप्यायिनियान्तांस्तानेव तरान्तिकान् सतनुरूपान्॥१२॥**

**आभाष्य चटप्रचटौसकहवमौ बन्धघातयौवीप्स्य।  
प्रोक्त्वावर्मास्त्रावधि समुद्धरेच्छक्तिपूर्वकं मन्त्रम्॥१३॥**

**ऋषिरस्याऽघोराख्यः संप्रोक्तस्त्रिष्टुबुच्यते च्छन्दः।  
रुद्रोऽप्यघोरपूर्वः संप्रोक्ता देवताऽस्य मनोः॥१४॥**

**हृत् पञ्चभिस्तदर्णैः शिरोऽपि षड्भिः शिखा तथा दशभिः।  
तावद्भिरेव कवचं दृगष्टभिर्द्वादशभिरपि चाऽस्त्रम्॥१५॥**

**कदृगास्यकण्ठहृन्नाभ्यन्धूरुषु जानुजङ्घयोः पदयोः।  
एकादशधा भिन्नैर्मन्त्रार्णैर्न्यसतु विग्रहे मन्त्री॥१६॥**

**पञ्चभिरथो सषड्भिर्द्वाभ्मामप्यष्टभिश्चतुर्भिश्च।  
षड्भिश्चतुस्त्रयेण च षड्भिर्द्वाभ्याञ्च भेदितैः क्रमशः॥१७॥**

**कालाभ्राभः कराग्रैः परशुडमरुकौ खङ्गखेटौ च वाणे-  
ष्वासौ शूलं कपालं दधदतिभयदो भीषणास्यस्त्रिनेत्रः।**

  कृतसंदीक्षो मन्त्रीति। शक्त्यनन्तरं पञ्चाक्षरयोग उक्तः \[न्यासमन्त्रादौप्रणवशक्तियोग उक्त इति पदार्थादर्शोद्धृतपाठः\]॥९॥

  द्वयेनाऽपीत्यपिर्वार्थः॥१०॥११॥

  दक्षिणवक्त्रप्रधानमेवाग्नेयं मन्त्रमाह—जीवेति॥१२॥१३॥१४॥१५॥

  विग्रहे मन्त्रीति। न्यासमन्त्रेषु प्रणवशक्त्यादियोगार्थः। हुं बीजम्।

ह्रीं शक्तिः॥१६॥१७॥१८॥१९॥२०॥



**रक्ताकाराम्बरोऽहिप्रवरघटितगात्रोऽरिनागग्रहादीन्  
खादन्निष्टार्थदायीभवदनभिमतोच्छित्तये स्यादघोरः॥१८॥**

**स्वच्छो मुमुक्षोस्तु भवेदघोरः काम्यक्रियायामपि रक्तवर्णः।  
कृष्णोऽभिचारे ग्रहवैकृते च प्रोक्तो जपः स्यादपि लक्षमानः॥१९॥**

**घृतावसिक्तैस्तिलतण्डुलैश्च जपावसाने जुहुयाद्दशांशम्।  
घृतप्लुतैर्वाऽथ हविर्भिरेव तावत्प्रजुह्वन् समुपैति कामान्॥२०॥**

**हृल्लेखास्थितसाध्याक्षरविलसत्कर्णिकं कलावीतम्।  
वर्गाष्टकान्तकेसरमन्त्ये सहलक्षयाक्षरोल्लसितम्॥२१॥**

**मन्त्राक्षरत्रयोद्यद्दलमध्यदलाग्रकञ्च तद्बाह्ये।  
वह्निपुटास्रिसमाश्रितकवचास्त्रं प्रतिविलिख्य यन्त्रमिदम्॥२२॥**

**कृत्वा समाप्य मण्डलमत्र विनिःक्षिप्य पूरयेत् कलशम्।  
पीठे पिनाकपाणेर्गव्यैर्वा क्वाथक्लृप्ततोयैर्वा॥२३॥**

**अङ्गावृतेरनु च हेतिभिरीरिताभिः  
पश्चाच्च मातृभिरथाऽपि दिशाधिनाथैः।  
संपूजयीत विधिनेति षड़क्षरोत्थ-  
मार्गेण वा मनुपरिस्फुरणाय मन्त्री॥२४॥**

**आज्यापामार्गसमित्तिलसर्षपपायसाज्यकैश्च पृथक्।  
रात्रौ सहस्रहोमाद्भूतापस्मारादिशान्तिरुद्दिष्टा॥२५॥**

**सितकिंशुकनिर्गुण्डीकनकापामार्गजन्मनां समिधाम्।  
पृथगपि सहस्रहोमान्निग्रहमोक्षोऽचिराद्ग्रहाणां स्यात्॥२६॥**

  पूजायन्त्रमाह—हृल्लेखेति। साध्याक्षरमिति। साधकाद्यक्षरस्योपलक्षणम्।कलावीतमिति। स्वरवेष्टितमध्यबीजमित्यर्थः। अन्त्ये सहलक्षयाक्षरोल्लसितमिति।अन्त्ये दले सहलक्षयाक्षरोल्लसितम्। क्षयाक्षरं क्षकारः। उक्तं हि भुवनं कषतइति।स एव लकारेण सह वर्तत इति सहलक्षयाक्षरं तेनोल्लसितमित्यर्थः।अथवा हकारलकाराभ्यां सह वर्तमानं क्षकारं तेनाऽन्त्येन उल्लसितमित्यन्त्यदलेऽक्षरत्रयलेखनमनेन दर्शितम्। समाप्य मण्डलमिति। वृत्तराश्यादिकं बहिःकल्पयित्वेत्यर्थः॥२१॥२२॥२३॥

  परिस्फुरणं सिद्धिः। मन्त्रीति। प्रणवशक्तिपुटितत्वमुक्तम्॥२४॥२५॥२६॥



**गव्याक्तैर्जुहुयात् पृथग्दशशतं मन्त्री मयूरेध्मकै–  
र्भू****यस्तैश्चतुरङ्गुलैश्च शिवपञ्चम्यां निशायां हुनेत्।  
सर्पिर्मार्गसपञ्चगव्यचरूभिः सर्पिः ससंपातकं  
हुत्वा तत् प्रतिभोजयेत् प्रतिशमं यान्त्येव सर्वे ग्रहाः॥२७॥**

**षट्कोणे कर्णिकायां स्फुरयुगलयुतां साध्यगर्भाञ्च शक्तिं  
कोणाग्रे प्रस्फुरद्वन्द्वकमथ विलिखेन्मन्त्रवर्णान् दलेषु।  
षड्वेदद्वन्द्वषड्वेदकचतुर्युगषट्संख्यकान् बाह्यषट्के  
वर्मास्त्राणां तदेतद् ग्रहगदभयहृद्यन्त्रमाघोरमाहुः॥२८॥**

**न च रिपवो न च रोगा न ग्रहपीड़ा न शस्त्रबाधा च।  
न क्ष्वेलरुजो मर्त्त्यान् स्पृशन्त्यघोरास्त्रमन्त्रजापरतान्॥२९॥**

**तस्मादघोरास्त्रमनुंप्रजप्यात् समर्चयेत्तद्विहितं विधानम्।  
हुनेच्च तेनैव समस्तवाञ्छासंसिद्धये चाऽथ विमुक्तये च॥३०॥**

**खसप्तमः कर्णयुतोऽर्धचन्द्रवान्  
कुपञ्चमो द्वीन्दुयुतो ध्रुवादिकः।  
मनुस्त्वयं मृत्युजयात्मकः स्फुटं  
समीरितः साधकरक्षणक्षमः॥३१॥**

**ऋषिरस्य कहोलाख्यश्छन्दो देव्यादिका च गायत्री।  
स्याद्देवता च मृत्युञ्जयरुद्रोऽङ्गान्यथाचरेद् भृगुणा॥३२॥**

**पुटितनलिनसंस्थं मौलिबद्धेन्दुरेखा-  
गलदमृतजलार्द्रं चन्द्रवह्न्यर्कनेत्रम्।  
स्वकरकलितमुद्रापाशवेदाक्षमालं  
स्फटिकरजतमुक्तागौरमीशं नमामि॥३३॥**

  मन्त्री मयूरेति। शक्त्यनन्तरं चिन्तामणियोग उक्तः॥२७॥२८॥२९॥३०॥

  शिवस्यैवोर्ध्ववक्त्रप्रधानं मन्त्रवर्यमाह—स्वसप्तम इति॥३१॥

  अङ्गान्यथाचरेत् भृगुणेति। नाभिहृद्भ्रूमध्येषु अक्षरन्यासानन्तरं दीर्घस्वरयुतेन भृगुणा अङ्गान्याचरेदित्यर्थः। जूंबीजम्। सः शक्तिः॥३२॥

  स्फटिकरजतमुक्तावर्णमिति। एकैकाक्षरप्रधानेषु वक्ष्यमाणेषु ध्यानेष्वपिवर्णविशेष उक्तः॥३३॥



**जप्तव्योऽयं मन्त्रवर्यस्त्रिलक्षं दीक्षापूर्वं होमकृत् स्याद्दशांशैः।  
दुग्धाज्याक्तैः शुद्धखण्डैर्गुडूच्या गुर्वादेशात् साधको हव्यवाहे॥३४॥**

**अर्चा कार्या नित्यशः शैवपीठे स्यादप्यङ्गैर्लोकपालैस्तदस्त्रैः।  
सम्यक् पूजावस्तुभिर्मन्त्रजापीप्रोक्तं ह्येतन्मृत्युजेतुर्विधानम्॥३५॥**

**इति जपहुतार्चनादिभिः सिद्धो मन्त्रोक्तमूर्तिविहिततनुः।  
समाचरेन्निजान्तर्योगं कृत्यापमृत्युनाशकरम्॥३६॥**

**तारनालमथ मध्यपत्रकं हाद्यकर्णिकयुतं क्रमोत्क्रमात्।  
चिन्तयेन्नियतमन्तरा शिवं नीरुजे च नियतायुषेऽब्जयोः॥३७॥**

**ऊर्ध्वाधः प्रोतपद्मद्वयदलनिचितैरक्षरैस्तैर्ध्रुवाद्यै-  
राद्यन्तैर्मन्दमन्दप्रतिगलितसुधापूरसंसिच्यमानम्।**

  गुर्वादेशादिति। द्रव्यदेवतैक्यज्ञत्वमुक्तम्॥३४॥

  सम्यक् पूजा वस्तुभिरिति। अमृतमयैरित्यर्थः। मन्त्रजापीति। मन्त्राज्जाता मन्त्रे वीता च। मन्त्रजापीत्यनेनाऽर्चां विशिनष्टि। शिवपदादाविर्भूयतत्रैव विलीनया माययाऽमृतमय्याऽर्चा कार्येत्यर्थः। वक्ष्यमाणमन्त्रेणाऽर्चाकार्येति भावः॥३५॥

  मन्त्रोक्तमूर्तिर्विहिततनुरिति। मन्त्रगततत्तदक्षरानुगतह्रस्वस्वरपञ्चकेन सार्धम्उक्तैरीशानादिमूर्तिभिर्विहिततनुरिति। प्रणवादिप्रधानयोगेषु न्यासविशेषाःकथिताः। तत्र प्रणवप्रधानयोगे ओं एं उंइं अं इति बीजैःसार्धमीशानादिमूर्तिभिः सूक्तवक्त्रन्यासं कुर्यात्। वोमित्यादिभिः सार्धं वा। इतरयोस्तुयोगयोर्ज्वोंसोमित्यादिभिः सार्धं न्यासः कार्यः। सर्वैः सार्धं समष्टिमूर्तेरित्यर्थसिद्धमेतत्॥३६॥

  प्रणवप्रधानं योगमाह—तारेति। क्रमोत्क्रमादिति। ऊर्ध्वाधोमुखपद्मद्दयंक्रमोत्क्रममन्त्रात्मकं चिन्तनीयमित्युक्तम्। चिन्तयेन्नियतमन्तरा शिवमिति।नियतमन्तरा नियतस्य नित्यस्य मायाबीजस्याऽनुलोमविलोममन्त्रमध्यस्थितस्यअन्तरा मध्ये शिवं पञ्चाक्षरमित्यर्थः । ततो ध्यानार्थमीं नमः शिवायईमिति मन्त्रः सूचितः अनुलोमविलोममध्ये। अत्र च शिवः स्फटिकनिभःस्त्रीरूपो वीणावादनपरो ध्येयः॥३७॥

  अस्मिन्नेव योगे मन्त्रान्तरं शिववाचकमाह—ऊर्ध्वाध इति। पूर्ववत् पद्मद्वयंसङ्कल्प्यदलेष्वपि अक्षरत्रयं लेख्यमित्याह—दलनिचितैरक्षरैरिति। स्वरविशिष्टा–



**ईशानं सूक्ष्मरूपं विमलतरसुषुम्नान्तरा सन्निषणं  
ध्यायन्नाप्नोति रोगैर्नियतपरिहृतस्तज्जपाद्दीर्घमायुः॥३८॥**

**आदौ तारं विलिखतु ससाध्याह्वयं कर्णिकायां  
दिक्पत्रेष्वप्यपरमपरं वाऽपि तत्कोणकेषु।  
भूयो भूमेः परमनु मृगाङ्कं तदस्रेषु टान्तं  
जप्त्वाबन्धग्रहगदविषध्वंसि यन्त्रं तदेतत्॥३९॥**

**इति कृतयन्त्रविभूषितमण्डलमध्ये निधाय कलशमपि।  
आपूर्य चाऽभिषिञ्चेच्छ्रीवश्यकरं ग्रहाभिचारहरम्॥४०॥**

**ततश्छिन्नोद्भवानाञ्च समिद्भिश्चतुरङ्गुलैः।  
दुग्धसिक्तैः समिद्धेऽग्नौ षट्सहस्रद्वयं हुनेत्॥४१॥**

**यस्तु वह्नौ जुहोत्येवं यावत्संख्येन साधकः।  
तावत्संख्यैः सुधाकुम्भैरग्निः प्रीणाति शङ्करम्॥४२॥**

**आप्यायितोऽग्निना शर्वः साधकस्येप्सितान् वरान्।  
प्रदद्यादायुराद्यांश्च दुरन्तान् प्रलयान्तिकान्॥४३॥**

**मन्त्रान्ते साध्याख्यां पालययुगलं प्रतीपमपि मन्त्रम्।  
प्रोक्त्वासमापयेन्मनुमयमपि मृत्युञ्जयाह्वयो मन्त्रः॥४४॥**

नामक्षराणां लेखनं कर्तव्यमित्याह— आद्यन्तैरिति। अ आ इत्यादयः अन्तेयेषामक्षराणां तान्याद्यन्तानि तैरित्यर्थः। तस्मात् प्रणवसम्बन्धिभिः स्वरैःकेसरस्थाने संवेष्ट्य जकारसम्बन्धिभिः स्वरैः दलमध्ये वेष्टयित्वा सकारसम्बन्धिभिःस्वरैः दलाग्रे वेष्टयेदित्यर्थः। पूर्वोक्तपद्मेऽपि समानमेतत् वेष्टनत्रयम्। ईशानंसूक्ष्मरूपमिति मन्त्रविशेषमाह। इकारः सूक्ष्मशब्दार्थः। ततः इंईशानाय नमः इं इति मन्त्रः सिद्धः अनुलोमविलोममध्ये। अत्र तु शिवोवीणावादनपरो ध्येयः॥३८॥

  बाह्यप्रयोगाङ्गं यन्त्रमाह—आदौ तारमिति॥३९॥४०॥४१॥

  होमकाले प्रतिपत्तिमाह—तावत्संख्यैरिति॥४२॥४३॥

  मध्यबीजप्रधानमान्तरं योगमाह—मन्त्रान्त इति। मन्त्रमपि प्रोक्त्वा
प्रतीपं प्रतिलोमं समापयेदित्यन्वयः। पालयेत्यस्याऽन्ते ज्वीं नमः शिवायज्वीमित्येतन्मन्त्रमुक्त्वाप्रतिलोममुच्चरेदित्यर्थः। रजतवर्णामुद्रापुस्तकधरा देव्यत्र



**अथवाऽमलकमलपुटान्तरितं शिशुवेशभूषणं रुद्रम्।  
ध्यात्वा जप्याद् यथावद् भूतक्लृप्त्यामृत्युनाशनं दृष्टम्॥४५॥**

**चतुरङ्गुलिपरिमाणैरमृताखण्डैरथाऽर्कसाहस्रम्।  
जुहुयाच्च दुग्धसिक्तैरारोग्यायाऽऽयुषे च लक्ष्म्यैच॥४६॥**

**अमृता वटतिलदूर्वाः पयो घृतं पायसं क्रमेणेति।  
सप्तद्रव्याण्युक्तान्येतैर्जुहुयात् पृथक् सहस्रतयम्॥४७॥**

**तीव्रेज्वरे घोरतरेऽभिचारे सोन्मादके दाहगदे च मोहे।  
तनोति शान्तिं न चिरेण होमः सञ्जीवनं चाऽब्दशतप्रमाणम्॥४८॥**

**सम्भोजयेद्धोमदिनेषु विप्रान् सप्ताधिकान् स्वादुभिरन्नभोज्यैः।  
सतर्णका गाश्चहुतावसाने दद्याद् द्विजेभ्यो हुतकर्मकृद्भ्यः॥४९॥**

**निजजन्मदिने शतं शतं यो जुहुयाद् द्रव्यवरैश्च सप्तसंख्यैः।  
मधुरैः प्रतिभोजयेच्च विप्रानभिवाञ्छन्नियमेन दीर्घमायुः॥५०॥**

**अथवा सप्तभिरेतैर्द्रव्येरेकेन वा सहस्रतयम्।  
जन्मर्क्षहोममात्रान्निरुपद्रवमुत्तमं व्रजेदायुः॥५१॥**

**दूर्वात्रितयैर्जुहुयान्मन्त्रविदेकादशाहुतीर्दिनशः।  
जित्वाऽपमृत्युरोगान् प्रयात्यसावायुषश्च दैर्घ्यमपि॥५२॥**

**जन्मर्क्षाणां त्रितये छिन्नाकाश्मर्यवकुलजैरिध्मैः।  
क्रमशो हुनेत् सहस्रं नश्यन्त्यपमृत्युरोगदुरितानि॥५३॥**

ध्येया।पुनः पूर्ववदक्षरत्रयविशिष्टषोड़शस्वरयुक्तं पद्मद्वयं सञ्चिन्त्य तन्मध्येमुद्रापुस्तकधरं शिवं सञ्चिन्त्य पालयान्ते ज्वीं ईशानाय नमः ज्वीमिति जपित्वाप्रतिलोमं जपेदिति मध्यबीजयोगः॥४४॥

  तृतीयबीजप्रधानंयोगादिकमाह—अथवेति।कमलद्वयं वर्णत्रयंस्वरविशिष्टमत्राप्यनुलोम-विलोममन्त्रात्मकं द्रष्टव्यम्। स्विं नमः शिवाय स्वीमितिदेवीमन्त्रः। स्विं ईशानाय नमः स्वीमिति देवमन्त्रः। तत्र त्रिवर्षं दिग्वाससंविचित्रकिङ्किण्याद्यलंकृतं वामहस्ते अर्धेन्दुधरं तमेव दक्षिणहस्तेन भक्षयन्तंमुक्तावर्णं देवं देवीं च ध्यायेत्। अर्धनारीश्वरो वा सर्वत्र ध्येय इति॥४५॥४६॥४७॥४८॥४९॥५०॥५१॥

  मन्त्रविदेकादशाहुतीरिति। पञ्चाक्षरयोग उक्तः॥५२॥५३॥५४॥



**सितसिद्धार्थैः सहस्राहुत्या नश्यन्त्युपद्रवा ज्वरजाः।  
तद्वदपामार्गहुतान्मृत्युञ्जयमप्यरोगतां लभते॥५४॥**

**प्रोक्तैर्ध्यानजपार्चनाहुतविधानाद्यैश्चमृत्युञ्जयं  
यो मन्त्री प्रभजेन्मनुंप्रतिदिनं प्रातः प्रसन्नाशयः।  
तस्येष्टानि भवन्ति संसृतिरपि स्फीता च पुत्रादयः  
सम्पन्नाः सुसुखी च जीवति चिरं देहापदि स्याच्छिवः॥५५॥**

**इति श्रीप्रपञ्चसारे अष्टाविंशः पटलः।**

प्रभजेद् यो मन्त्रीति । प्रणवान्ते शक्तिबीजयोग उक्तः॥५५॥

इति श्रीपद्मपादाचार्यकृते प्रपञ्चसारविवरणे

अष्टाविंशः पटलः ।  
———



**एकोनत्रिंशः पटलः।**

**अथ सजपहुताद्यो वक्ष्यते साधुचिन्ता-  
मणिरभिमतकामप्राप्तिकल्पद्रुमोऽयम्।  
अनलकषमरेफप्राणसत्यान्तवाम-  
श्रुतिहिमरुचिखण्डैर्मण्डितो मन्त्रराजः॥१॥**

**ऋषिरपि काश्यप उक्तश्छन्दोऽनुष्टुप् च देवतोमेशः।  
यान्तैः षड्भिर्वर्णैरङ्गं वा देवताऽर्धनारीशः॥२॥**

**अहिशशधरगङ्गाबद्धतुङ्गाप्तमौलि-  
स्त्रिदशगणनताङ्घ्रिस्त्रीक्षणः स्त्री****विलासः।  
भुजगपरशुशूलान् खड़्गवह्नीकपालं  
शरमपि धनुरीशो बिभ्रदव्याञ्चिरं वः॥३॥**

**हावभावललितार्धनारिकं भीषणार्धमथवा महेश्वरम्।  
पाशसोत्पलकपालशूलिनं चिन्तयेज्जपविधौ विभूतये॥४॥**

**अथवा षोड़शशूलव्यग्रभुजा त्रिनयनाहिनद्धाङ्गी।  
अरुणांशुकानुलेपनवर्णाभरणा च भगवतीध्येया॥५॥**

**विहितार्चनविधिरथाऽनुदिनं प्रजपेद्दशायुतमितं मतिमान्।  
अयुतं हुनेत्त्रिमधुरार्द्रतरैस्तिलतण्डुलैस्तदवसानविधौ॥६॥**

**शैवोक्तपीठाङ्गपदैर्यथावद् वृक्षेचदुर्गुर्नगसैर्मुखाद्यैः।  
समातृभिर्दिक्पतिभिर्महेशं पञ्चोपचारैर्विधिनाऽर्चयीत॥७॥**

  ऊर्ध्ववक्त्रप्रधानमन्त्रानन्तरमुत्तरवक्त्रप्रधानं मन्त्रं वदन् विनियोगमाह—अथ सजपहुताद्य इति॥१॥२॥

  उमेशदेवतापक्षे ध्यानमाह—अहीति॥३॥

  अर्धनारीश्वरदेवतापक्षेऽप्याह—हावभावेति।पुरश्चरणे नित्यजपपूजादौअर्धनारीश्वरध्यानं नियमयति— जपविधाविति॥४॥

  क्रूरप्रयोगे ध्यानमाह—अथवेति। रं बीजम्। औंशक्तिः॥५॥

  मतिमानिति। उन्मन्यन्तं व्याप्तचित्त इत्यर्थः॥६॥

  अङ्गपदैर्यथावदिति। सर्वज्ञादियुक्तरित्यर्थः। मुखाद्यैरिति। वृं वृषभाय



**आरभ्यादिज्वलनं दिक्संस्थैरष्टभिर्मनोर्वर्णैः।  
आराधयेच्च मातृभिरिति संप्रोक्तः प्रयोगविधिरपरः॥८॥**

**कात्पूर्वं हसलिपिसंयुतं जपादौ  
जप्तॄणां प्रवरमितीह केचिदाहुः।  
प्रासादाद्ययुतजपेन मङ्क्षु कुर्या-  
दावेशादिकमपि नीरुजाञ्च मन्त्रः॥९॥**

**शिरसोऽवतरन्निशेशबिम्बस्थितमज्भिर्वृतमागलत्सुधार्द्रम्।  
अपमृत्युहरं विषज्वरापस्मृतिविभ्रान्तिशिरोरुजापहञ्च॥१०॥**

**निजवर्णविकीर्णकोणवैश्वानरगेहद्वितयावृतत्रिकोणम्।  
विगतस्वरवीतमुत्तमाङ्गे स्मृतमेतत् क्षपयेत् क्षणाद् ग्रहार्तिम्॥११॥**

**वह्नेर्बिम्बे वह्निवत् प्रज्वलन्तं न्यस्त्वा बीजं मस्तके ग्रस्तजन्तोः।  
ध्यात्वाऽऽवेशं कारयेद्बन्धुजीवं तज्जप्तं वा सम्यगाघ्राणनेन॥१२॥**

**शुक्लादिः शुक्लभाः पौष्टिकशमनविधौ कृष्टिवश्येषु रक्तो  
रक्तादिः क्षोभसंस्तोभनविधिषु हकारादिको हेमवर्णः।  
धूम्रोऽङ्गामर्दनोच्चाटनविधिषु समीरादिको मा\[ऽदा\] दिरुक्तः  
पीताभः स्तम्भनादौ मनुरतिविमलो मुक्तिभाजामना\[दा\]दिः॥ १३॥**

**कृष्णाभं प्राणगेहस्थितमथ नयने ध्यातमान्ध्यं विधत्ते  
वाधिर्यं कर्णरन्ध्रेऽर्दितमपि वदने कुक्षिगं शूलमाशु।  
मर्मस्थाने समीरं सपदि शिरसि वा दुःसहं शीर्षरोगं  
वाग्रोधं कण्ठनालेऽवनिवृतमथ तन्मण्डले बीजमेतत्॥१४॥**

  नमः इत्यादिप्रकारेण मुखाक्षराद्यैरित्यर्थः। अथवा देवस्याऽग्रमारभ्यपूजयेदित्यर्थः॥७॥

  अर्धनारीश्वरध्यानपक्षे वृषभादिस्थान आवरणान्तरमाह — आरभ्येति॥८॥

  कात्पूर्वमिति। रेफं परित्यज्य तत्स्थाने इत्यर्थः। प्रासादादित्वमपि तथैव॥९॥१०॥

  निजवर्णविकीर्णेति। निजशब्देन वैश्वानरो मूलमन्त्रश्चोक्तः। अतः सर्वकोणेष्वग्निबीजं लिखित्वा तेषु बीजेषु मूलाक्षराणि षट्कोणपूर्वकोणमारभ्यलिखित्वा मध्यगताग्निबीजे बिन्दौ मूलं लिखित्वा तत्र वक्ष्यमाणक्रमेण मकार-



**प्रालेयत्विषि च स्वरावृतमिदं नेत्रे स्मृतं तद्रुजं  
योनौ वामदृशोऽस्रविस्रुतिमथो कुक्षौ च शूलं जयेत्।  
विस्फोटे सविषे ज्वरे तृषि तथा रक्तामये विभ्रमे  
दाहे शीर्षगदे स्मरेद्विधिमिमं संतृप्तये मन्त्रवित्॥१५॥**

**साध्याया हृदयकुशेशयोदरस्थं  
प्राणाख्यं दृढ़मभिबध्य बीजवर्णैः।  
तेजस्तच्छिरसि विधुंविधाय वाते-  
नाकर्षेदपि निजवाञ्छयैव मन्त्री॥१६॥**

**पारिभद्रसुमनोदलभद्रं वह्निबिम्बगतमक्षरमेतत्।  
संस्मरेच्छिरसि यस्य स वश्यो जायते न खलु तत्र विचारः॥१७॥**

**निजनामगर्भमथ बीजमिदं प्रविचिन्त्य योनिसुषिरे सुदृशः।  
वशयेत् क्षणाच्छिततया मनसः स्रवयेच्च शुक्रमथवा रुधिरम्॥१८॥**

**निजशिवशिरःश्रितं तद्बीजं स्मृत्वा प्रवेशयेद् योनौ।  
यस्यास्तत्सम्पर्कात्ताञ्च स्रवयेत् क्रमेण\[क्षणेन\]वशयेच्च॥१९॥**

**पररेफगर्भधृतसाध्यपदं त्रिकगं हुताशयुगषट्कवृतम्।  
विगतस्वरावृतमगारभुवि स्थितमेतदाशु वशयेद्रमणान्॥२०॥**

सम्बन्धरेफोदरे साध्यं कोदरे मोदरे वा साधकं साधकांशे कर्म च विलिखेदितिसिद्धम्॥११॥१२॥१३॥१४॥

  संतृप्तये मन्त्रविदिति। वकारयोगेऽन्ते पञ्चाक्षरयोगश्चोक्तः॥१५॥

  वातेनेति। काकचञ्चुवातेनेत्यर्थः। निजवाञ्छयैव मन्त्रीति। मूलाधारगतमन्त्राग्नौ साध्यप्रक्षेप उक्तः॥१६॥१७॥

  शिवतया मनस इति।योनिस्थमन्त्ररज्ज्वाबद्धस्य तस्या मनसःस्वलिङ्गनिःसृतकुण्डली- शक्त्याकर्षणध्यानमुक्तम्। स्रवयेच्चेति। यस्य प्रतिबन्ध इष्टः।शुक्रस्य रक्तस्य वा तदाश्रये पृथिवीबीजस्थमर्णंचिन्तयेत्। इतरत्राऽग्निवीजस्थंतत इष्टं भवतीत्यर्थः॥१८॥

  उभयोरपि सहक्षरणार्थमग्न्यमृतस्यप्रयोगान्तरमाह—निजशिवेति। त्रिकगमिति। त्रिकोणगतमित्यर्थः। हुताशयुगात्मकं षट्कोणं हुताशयुगषट्कं तेन वृतमित्यर्थः। अत्राऽपि कोणेषु मन्त्राक्षरयोगो द्रष्टव्यः॥१९॥२०॥



**मधुरत्रयसंयुतेन शालीरजसा पुत्तलिकां विधाय तेन।  
मनुमा जुहुयात्तया\[था\]विभज्य त्रिदिनं यस्य कृते वशीभवेत् सः॥२१॥**

**विषपावकोद्यदभिधानगदं ठगतं कुकोणधृ\[यु\]तलाङ्गलिकम्।  
अहिपत्रक्लृप्तपरिजप्तमिदं शिरसो रुजं प्रशमयेददनात्॥२२॥**

**कण्ठे केनाऽवरुद्ध्याऽर्पितदहनयुजा मज्जया मेन वामं  
दक्षं संवेष्ट्य वक्षोरुहमनलसमीरौभिरंसद्वयञ्च।  
वक्त्रेनाभौ च दीर्घं सुमतिरथ विनिःक्षिप्य बिन्दुं निशेशं  
वक्षस्याधाय बद्ध्वाचिरमिव विहरेत् कन्दुकैरात्मसाध्यैः॥२३॥**

**कृत्वा वह्नेः पुरमनु मनुं बन्धुजीवेन तस्मि-  
न्नाधायाऽग्निं विधिवदभिसंपूज्य चाऽऽज्यैः शताख्यम्।  
त्रैलोहाख्ये प्रतिविहितसंपातमष्टोत्तरं त-  
द्धुत्वा जप्तं दुरितविषवेतालभूतादिहारि॥२४॥**

**साध्याख्यागर्भमेनं लिख दहनपुरे कर्णिकायां षड़स्रं  
बाह्यास्रिष्वङ्गमन्त्रान् दलमनु परितो बीजवर्णान् विभज्य।  
भूयोऽचः कादियादींस्त्रिषु वृतिषु कुगेहास्रके नारसिंहं  
तस्मिन् कार्ये यथावत्कलशविधिरयं सर्वरक्षाकरः स्यात्॥२५॥**

  तया विभज्येति। सव्यपाद सव्यपार्श्व सव्यहस्त शिरो दक्षिणहस्त दक्षिणपार्श्वदक्षिणपादैर्जुहुयात् स्त्रीवश्ये। पुरुषवश्ये तु विपरीतमित्यर्थः॥२१॥

  विषपावको मकारसम्बद्धो रेफः तस्मिन् उद्भूतेन साध्यसाधकाभिधानेनगदेन च संयुक्तमित्यर्थः॥२२॥

  सुमतिरिति। बिन्दुलक्षणेन निशेशेन तस्य जीवं रक्षन्निक्षिप्येत्युक्तम्।\[वश्यकरं प्रयोगमाह— कण्ठं केनेति। साध्यस्य कण्ठं रेफसहितककारेण बद्धा मज्ज्याषकारेण मेन मकारेण च वामदक्षिणहस्तौ संवेष्ट्य अनलसमीरौभिःरेफयकारचतुर्दशस्वरैः अंसद्वयं वक्त्रं च बद्ध्वाऊकारेण दीर्घरूपेण नाभिं बद्ध्वासुमतिः बिन्दुलक्षणेन निशेशेन तस्य जीवं वक्षसि निक्षिप्य गृहीत्वा वश्यैःकीड़ासाधनैरिव विहरेदित्यर्थः। इति सम्बन्धदीपिकाकारः\]॥२३॥

  कृत्वा वह्नेःपुरमिति। बन्धुजीवपुष्परसेन भूमिं विलिप्य तत्र तद्रसेनतत्पुष्पेण त्रिकोणं लिखित्वा तन्मध्ये मन्त्रं च विलिख्य अग्न्याधानादिकंकुर्यादित्यर्थः। अत्र लोहत्रयमपि मूलाक्षरसंख्यं ग्राह्यम्॥२४॥२५॥



**टान्ते लिख्यात् कलाभिर्वृतमनुमनलावासयुग्मेन वह्नि-  
द्योतत्कोणेन बाह्ये तदनु सवितृबिम्बेन काद्यर्णभाजा।  
तद्बाह्ये क्ष्मापुराभ्यां लिखितनृहरियुक्तास्रकाभ्यां तदेतद्  
यन्त्रंरक्षाकरं स्याद् ग्रहभयविषमक्ष्वेलजूर्त्यादिरोगे॥२६॥**

**बिम्बद्वन्द्वेकृशानोर्विलिखतु मनु\[णि\]मेनं ससाध्यं तदस्रि-  
ष्वग्न्यादीन् व्यञ्जनार्णान् स्वरयुगलमथो सन्धिषट्के यथावत्।  
तारावीतञ्च बाह्ये कुगृहपरिवृतं गोमयाब्रोचनाभ्यां  
लाक्षाबद्धं निबध्याज्जपमहितमिदं साधु साध्योत्तमाङ्गे॥२७॥**

**लक्ष्म्यायुःपुष्टिकरं परञ्च सौभाग्यवश्यकृत् सततम्।  
चोरव्यालमहोरगभूतापस्मारहारि यन्त्रमिदम्॥२८॥**

**साध्याख्याकर्मयुक्तं दहनपुरयुगे मन्त्रमेनं तदस्रि-  
ष्वग्निज्वालाश्च बाह्ये विषतरुविटपे साग्रशाखे लिखित्वा।  
जप्त्वाऽष्टोर्ध्वं सहस्रं नृहरिकृतधिया स्थापयेत् तत्र शत्रु-  
व्याघ्रादिक्रोड़चोरादिभिरपि च पिशाचादयो न व्रजन्ति॥२९॥**

**ससिद्धसुरपूजितः सकलवर्गसंसाधको  
ग्रहज्वरविषापहो विविधकामकल्पद्रुमः।  
किमत्र बहुना नृणामभिमतार्थचिन्तामणिः  
समुक्त इह संग्रहान्मनुवरस्तु चिन्तामणिः॥३०॥**

**षष्ठस्वरो हुतवहस्तययोस्तुरीया-  
वादिस्वरो मनुरयं कथितः फड़न्तः।  
अस्य त्रिको निगदितो मुनिरप्यनुष्टुप्  
छन्दश्च चण्डसहितो मनुदेवतेशः॥३१॥**

  रक्षाकरं यन्त्रमाह—टान्त इति॥२६॥

  बिम्बद्वन्द्व इति। बिम्बद्वन्द्वमध्य इत्यर्थः। तदश्रिष्वन्तरालेषु। यथावदिति।आवूकारेण सार्धमित्यर्थः। कुगृहे च नृसिंहबीजं लिखितव्यम्॥२७॥२८॥

  दहनपुरयुगे युगमध्य इत्यर्थः। तदश्रिष्विन्तरालेषु चैनं पूर्ववल्लिखित्वानेमिवाह्येऽग्निज्वालाश्च लिखेदित्यर्थः॥२९॥३०॥

  महेश्वरस्य मन्त्रानभिधाय चण्डेश्वरस्य मन्त्रमाह—षष्ठेति। चं बीजम्।



**दीप्तज्वलज्वालिनिभिस्तटेन च हनेन च।  
सर्वज्वालिनिसंयुक्तैः फड़न्तैरङ्गमारभेत्॥३२॥**

**अव्यात् कपर्दकलितेन्दुकलः करात्त-  
शूलाक्षसूत्रककमण्डलुटङ्कईशः।  
रक्ताभ्र\[भ\]वर्णवसनोऽरुणपङ्कजस्थो  
नेत्रत्रयोल्लसितवक्त्रसरोरुहो वः॥३३॥**

**कृतसंदीक्षोमन्त्री जप्याल्लक्षत्रयञ्च मन्त्रमिमम्।  
जुहुयात्त्रिमधुरयुक्तैःसतिलैरपि तण्डुलैर्दशांशेन॥३४॥**

**व्याघातसमिद्भिर्वा मनुजापीतावतीभिरथ जुहुयात्।  
पूर्वोक्त एव पीठे गन्धाद्यैरर्चयेच्च चण्डेशम्॥३५॥**

**चण्डचण्डाय चेत्युक्त्व प्रवदेद् विद्महेपदम्।  
चण्डेश्वराय च प्रोक्त्वाधीमहिपदमुद्धरेत्॥३६॥**

**तन्नश्चण्ड इति प्रोक्त्वाब्रूयाद् भूयः प्रचोदयात्।  
एषा तु चण्डगायत्री जपात् सान्निध्यकारिणी॥३७॥**

**अङ्गैः समातृभिर्मन्त्री लोकेशैः सम्प्रपूजयेत्।  
कूर्मो विष्णुयुतो दण्डीबीजमस्योच्यते बुधैः॥३८॥**

**वदेच्चण्डेश्वरायेति बीजादिहृदयान्तिकम्।  
अर्चनादिष्विमं मन्त्रं यथावत् सम्प्रयोजयेत्॥३९॥**

**एवं जपहृतार्चाभिः सिद्धे मन्त्रे तु मन्त्रिणः।  
वाञ्छितादधिकं लभ्येत् काञ्चनं नात्र संशयः॥४०॥**

**त्र्यक्षरस्य जपो यावत्तावज्जप्यात् षड़क्षरम्।  
ऐहिकामुष्मिकीं सिद्धिं तथा हि लभते नरः॥४१॥**

**कृत्वा पिष्टेन शाल्याः प्रतिकृतिमनलं चाऽपि काष्ठैश्चिताना-  
माधायारभ्य पुंसस्त्रिमधुरलुलितं दक्षिणाङ्गुष्ठदेशात्।**

फट् शक्तिः॥३१॥३२॥३३॥

  मन्त्री जप्यादिति। प्रणवयोग उक्तः॥३४॥३५॥३६॥३७॥

  मन्त्री लोकेशैरिति। चण्डपार्षदायेति योगः सूचितः॥३८॥

  यथावदिति। प्रणवयोग उक्तः॥३९॥४०॥४१॥४२॥४३॥४४॥४५॥४६॥



**छित्वा छित्वाऽष्टयुक्तं शतमथ जुहुयाद्योषितो बासभागा-  
द्विप्रादीनां चतुर्णां वशकरमनिशं मन्त्रमेतद्धुतान्तम्॥४२॥**

**अनुदिनमष्टशतं यो जुहुयात् पुष्पैरनेन मन्त्रेण।  
सप्तदिनैः स तु लभते वासस्तद्वर्णसङ्काशम्॥४३॥**

**अहरहरष्टशतं यो मन्त्रेणाऽनेन तर्पयेदीशम्।**  
**तस्य तु मासचतुष्कादर्वाक् सञ्जायते महालक्ष्मीः॥४४॥**

**साध्यर्क्षाङ्घ्रिपचर्मणां सुमसृणां पिष्टैश्च लोणैः कृतां  
छित्त्वा पुत्तलिकां प्रतिष्ठितचलां जप्त्वाच रात्रौ हुनेत्।  
सप्ताहं पुरुषोऽङ्गना यदि चिरं वश्यस्त्ववश्यं भवे-  
दस्मिन् जन्मनि नाऽत्र चोद्यविषयो देहान्तरेऽसंशयः॥४५॥**

**इति चण्डमन्त्रविहितं विधिवद्विधिमादरेण य इमं भजते।  
स तु वाञ्छितं पदमिहाप्य पुनः शिवरूपतामपि परत्र लभेत॥४६॥**

**इति श्रीप्रपञ्चसारे एकोनत्रिंश पटलः।**

इति श्रीपद्मपादाचार्यकृते प्रपञ्चसारविवरणे  
एकोनत्रिंशः पटलः।  
———



**त्रिंशः पटलः।**

**अथाऽखिलार्थानुगतैव शक्तिर्युक्ता चतुर्विंशतितत्त्वभेदैः।  
गायत्रिसंज्ञाऽप्यथ तद्विशेषान् सहप्रयोगान् कथयामि साङ्गान्॥१॥**

**ताराह्वयो व्याहृतयश्च सप्त गायत्रिमन्त्रः शिरसा समेतः।  
अन्वर्थकं मन्त्रमिमन्तु वेदसारं पुनर्वेदविदो वदन्ति॥२॥**

**जप्यः स्यादिह परलोकसिद्धिकामैर्मन्त्रोऽयं महिततरो द्विजैर्यथावत्।  
भूदेवा नरपतयस्तृतीयवर्णाः संप्रोक्ता द्विजवचनेन तेऽत्र भूयः॥३॥**

**तेषां शुद्धकुलद्वयोत्यमहसामारभ्य तन्तुक्रियां  
तारव्याहृतिसंयुता सहशिरो गायत्र्युपास्या परा।  
सन्ध्योपासनया जपेन च तथा स्वाध्यायभेदैरपि  
प्राणायामविधानतो मतिमतां ध्यानैस्तथा नित्यशः॥४॥**

  तान्त्रिकमन्त्रानन्तरं वैदिकमन्त्रान् वदन् वेदसाररूपिण्या गायत्र्या विधानंप्रथमतः प्रतिपादयन् तद्वाच्यदेवतायाः तत्त्वमाह — अथाऽखिलेति। अथशब्दस्तान्त्रिकानन्तर्यार्थः। अखिलार्थानुगता शक्तिरेव गायत्रीसंज्ञाऽपि भवेत्। अथ तद्विशेषानपि सहप्रयोगान् साङ्गान् प्रवदामीत्यन्वयः। त्रिसप्तव्याहृतिदशद्वादशप्रणवशक्तिश्रीबीजादियुक्ता गायत्र्याविशेषशब्दार्थः। अखिलार्थानुगतायाएकरूपिण्याः शक्तेः कथं चतुर्विंशत्यक्षरात्मकगायत्र्यात्मकत्वमित्याशङ्क्य शक्तेरपिचतुर्विंशत्तत्त्वात्मता चतुर्विंशतिसंख्यायोगादिति वदन् गायत्र्याक्षरैः सार्धंतत्त्वन्यासं सूचयति— युक्ता चतुर्विंशतितत्त्वभेदैरिति॥१॥

  वदामीति प्रतिज्ञातं विशेषमाह — ताराह्वय इति। अन्वर्थकत्वं साधयति—वेदसारमिति॥२॥

  जपादावधिकारनियममाह — जप्यः स्यादिति।यथावदिति उपनयनादिपूर्वकमित्यर्थः। द्विजशब्देन रूढ़िमाश्रित्य न ब्राह्मणमात्रं गृह्यते इत्याह— भूदेवा इति॥३॥

  द्विजेष्यपि शुद्धानामेव अधिकार इत्याह— तेषामिति। शुद्धानामपि उपनीतानामेवाऽधिकार इत्याह— आरभ्येति। उपासनप्रकारानाह - सन्ध्येति। सन्ध्योपासनादि प्रकारमुत्तरत्र वक्ष्यति॥४॥



**आदौ तारः प्रकृतिविकृतिप्रोत्थितोऽसौ च मूला-  
धारादारादलिविरुतिराविश्य सौषुम्नमार्गम्।  
आद्यैः शान्तावधिभिरनुगो मात्रया सप्तभेदैः  
शुद्धो मूर्धावधिपरिगतः शाश्वतोऽन्तर्बहिश्च॥५॥**

**प्रकाशितादौ प्रणवप्रपञ्चता निगद्यते व्याहृतिसप्तकं पुनः।  
सभूर्भुवः स्वश्च महोजनस्तपःसमन्वितं सत्यमिति क्रमेण च॥६॥**

**भूःपदाद्या व्याहृतयो भूःशब्दस्तदि वर्तते।  
तत्पदं सदिति प्रोक्तं सन्मात्रत्वात् तु भूरतः॥७॥**

  अथ ध्यानार्थं सविशेषाया गायत्र्या अर्थं वदन् प्रणवस्याऽर्थं सानुभवसाधनमाह—आदाविति। आदौ भवो यस्तारः असौ प्रकृतिविकृतिप्रोत्थितः। प्रकृतिः निश्चला परावाग्रूपिणी परप्रणवात्मिका कुण्डलिनी शक्तिः। तस्याविकृतिर्विकारः पश्यन्त्यादिरूपः तद्रूपेण प्रोत्थितः अभिव्यक्तः। एवमुच्चारणात्पूर्वं पूर्णसंविदात्मना स्थितस्य परप्रणवस्य किञ्चिद् बहिर्मुखः सन् स्वातन्त्र्येच्छाज्ञानप्रयत्न शरीरस्पर्शतदन्तर्गत क्रियाज्ञानशक्तिरूप गुरुवक्त्र मनोन्मन्युन्मना समनाव्यापिनीस्पर्शशक्तिनादान्तनादावस्थाः प्राप्तस्य विशेषयत्नरूप निरोधिन्यात्मनाज्वालाप्रवाहशब्द भेदरूप कालबिन्दुबीजात्मना चोच्चारणसमये अभिव्यक्तस्य प्रणवस्यसुषुम्नाप्रवेशक्रमं दर्शयति तेन परानुभवप्रकारं दर्शयितुम् — असावित्यादिना।असावभिव्यक्तः प्रणवः। मूलाधारात् आमूलाधारम् उद्गतो य आरः।आ समन्तात् स्वप्रभया राति गच्छतीत्यारश्चिदग्निः ज्योतिर्लिङ्गाकारःतस्मादलिविरुतिः सन् सौषुम्नमार्गं प्रविश्य शाश्वतो भवतीत्यन्वयः। सौषुम्नमार्गं प्रविष्टे प्रणवे स्थानविशेषे वाचकरूपाकारादिसप्तभेदानुसन्धानं कर्तव्यमित्याह**—** आद्यैः शान्तावधिभिः सप्तभेदैरनुगत इति। वाचकभेदानुगतवद् वाच्यभेदानुगमोऽपि ध्यातव्य इत्याह**—**मात्रयेति। मात्रा कुण्डलिनी शक्तिः। तया चब्रह्मविष्णुरुद्रेश्वरसदाशिवशक्तिपररूपिण्या अनुगत इत्यर्थः। उक्तवाच्यवाचकभेदेसंहारेण शुद्धज्योतिर्मात्रप्रणवो ध्यातव्य इत्याह**—** शुद्ध इति। मूर्धशब्देनसर्वोत्कृष्टं द्वादशान्तस्थं तत्त्वमुच्यते। तत्पर्यन्तं व्यापिन्यादिद्वारेण गत्वाशाश्वतो भवति। अपरिच्छिन्नत्वेन शाश्वतत्वमुपपादयति**—** अन्तर्बहिश्चेति॥५॥

  एवं निर्विशेषब्रह्मार्थत्वं प्रणवस्योत्तमाधिकारिणां प्रदर्श्य मन्दानां सप्रपञ्चार्थत्वमाह**—** प्रकाशितादाविति। ताराद्विभक्तान् त्रिगुणासत्यादावित्यक्षरार्थः॥६॥



**भूतत्वात् कारणत्वाच्च भुवःशब्दस्य सङ्गतिः।  
सर्वस्य स्वीरणात् स्वात्मतया च स्वरिती****रितम्॥८॥**

**महत्त्वाच्च महस्त्वाच्च महः शब्दः समीरितः।  
तदेव सर्वजनता तस्मात्तद् \[त्तु\] व्याहृतिर्जनः॥९॥**

**तपो ज्ञानतया चैव तथा तापतया स्मृतम् ।  
सत्यं परत्वादात्मत्वादनन्तज्ञानतः स्मृतम्॥१०॥**

**प्रणवस्य व्याहृतीनामतः सम्बन्ध उच्यते।  
अकारो भूरुकारस्तु भुवो मार्णःस्वरीरितः॥११॥**

  एवं प्रणवस्य सगुणं निर्गुणं चाऽर्थमभिधाय व्याहृतीनामर्थं वदन् भूरित्यस्यार्थमाह—भूःशब्दस्तदीति तत्पदार्थ इत्यर्थः। भूःशब्दस्य कथं तत्र वृत्तिरितितत्राह—तत्पदं सदिति। तदिति पदं यस्य ब्रह्मणः ‘तत् सदेव सौम्य’ ‘ओं तत्सत्’ इत्यादौ सदिति प्रोक्तम्। भूश्च सत्तार्थः। अतस्तस्य तदर्थत्वं तत्पदत्वं संभवतीत्यर्थः। अतः पूर्वोक्तस्य प्रणवार्थस्य सन्मात्रत्वात् भूःशब्देनापितदेव लक्षणयोच्यते इत्याह—सन्मात्रत्वादिति। मन्दानां चादित्यानुगतं सदादिशब्दवाच्यं सगुणं ब्रह्म भूःशब्देन प्रतिपत्तव्यमिति उक्तम्।

   तुशब्देन भुव इत्यत्र भुइत्यस्य भूतात्मत्वं व इत्यस्य जगद्वमनात्मत्वं जगदुपादनात्मत्वं च स्वीकृत्याह— भूतत्वादिति। भूतत्वं नित्यसिद्धत्वं पारमार्थिकत्वं च।भुवःशब्दस्य संगतिरिति। प्रणवार्थेन लक्षणया मुख्यया वृत्त्या वा सम्बन्ध इत्यर्थः।एवमुत्तरपदानामपि प्रणवार्थेनैव संगतिः। स्वःशब्दस्य स्वर्गसुखात्मकत्वेनात्मार्थत्वंसुवहनार्थत्वं चादायाह—सर्वस्येति॥७॥८॥

  महत्त्वं त्रिविधं देशतः कालतो वस्तुतश्च। महस्त्वं चैतन्यं ज्योतिषि।इतरच्च तदेव इति ब्रह्मैवेत्यर्थः। तस्मात्तद्व्याहृतिर्जन इति शब्दार्थयोरेकत्वमप्युक्तम्॥९॥

  तापतयेति। अज्ञानां संसारतापनिमित्तत्वादित्यर्थः। आदित्यानुगते तुतत्सत्त्वं प्रसिद्धमेव। सत्यं परत्वादिति। अनृतेभ्यः परत्वादित्यर्थः। तत्कथमित्याह—आत्मत्वादिति। तदपि कथमित्याह—अनन्तेति॥१०॥

  एवं केवलनिर्गुणनिष्ठानां केवलसगुणनिष्ठानां च प्रतिपत्तिप्रकारमभिधायसगुणद्वारा निर्गुणपर्यन्तं गच्छतां प्रतिपत्तिप्रकारं वदन् प्रणवमात्राभिः व्याहृतीनांसम्बन्ध इत्याह—अकारो भूरिति। ब्रह्म विष्णु रुद्रेश्वर सदाशिव कारण साक्षि-



**बिन्दुर्महस्तथा नादो जनः शक्तिस्तपः स्मृतम्।  
शान्तं सत्यमिति प्रोक्तं यत् स्यात् परतरं पदम्॥१२॥**

**प्रणवस्य व्याहृतीनां गायत्र्यैक्यमथोच्यते।  
अत्रापि तत्पदं पूर्वं प्रोक्तं तदनु वर्ण्यते॥१३॥**

**तद्द्वितीयैकवचनमनेनाऽखिलवस्तुनः।  
सृष्ट्यादिकारणं तेजोरूपमादित्यमण्डले॥१४॥**

**अभिध्येयं सदानन्दं परं ब्रह्माऽभिधीयते।  
यत्तत्सवितुरित्युक्तं षष्ठ्येकवचनात्मकम्॥१५॥**

**धातोरिह विनिष्पन्नं प्राणिप्रसववाचकात्।  
सर्वासां प्राणिजातीनामिति प्रसवितुः सदा॥१६॥**

**वरेण्यं वरणीयत्वात् सेवनीयतया तथा।  
भजनीयतया सर्वैः प्रार्थनीयतया स्मृतम्॥१७****॥**

णोऽकाराद्यर्थभूताः व्याहृतिभिरपि ध्येया इत्यर्थः॥११॥१२॥

  एवं बहिः प्रणवव्याहृतिपक्षमभिधायाऽन्तःप्रणवव्याहृतिपक्षमाश्रित्य प्रणवाद्यर्थकथनायोपक्रमेते — प्रणवस्येति। प्रणवस्त्रिमात्रः। व्याहृतयश्च तिस्रः। तेषांगायत्र्यैक्यं ओं भूर्भुवःस्वस्तत्सवितुर्वरेण्यमिति प्रकारेण अथवा ओं अं भूःतत् सवितुर्वरेण्यम् ओं उं भुवः भर्गो देवस्य धीमहि ओं मं स्वःधियो यो नःप्रचोदयात्। इत्यैक्यं स्वरूपतोऽर्थतञ्चोच्यत इति।

  अत्रापि तत्पदं पूर्वमिति। प्रथमपाद प्रथमव्याहृत्योरेकार्थत्वद्योतनायेति।अपिना ध्येयवाचकत्वेन द्वितीयैकचनमुपपादयति—अनेनेति। आदित्यमण्डलइत्युपलक्षणम्। कारणमण्डलस्यापि।

  धियो य इत्यत्र यच्छब्देन चास्य सम्बन्ध इत्याह—यत्तदिति। द्वितीयंपादं व्याचष्टे— तत् सवितुरिति। षूङ् प्राणिप्रसव इति धातुः। इतिप्रसवितुर्यस्मात् संकोचकं नास्ति तस्मात् सर्वप्रसविता परमेश्वरोऽस्यार्थः। इति तात्पर्यकथनमेतत्॥१३॥१४॥१५॥१६॥

  परमपुरुषार्थंरूपत्वात् वरणीयत्वम्। असेवितस्य वरणायोमात्। तदर्थंसेवनीयत्वमप्यस्त्यस्य। पूजाभिलक्षणभजनेन विना सेवायोगात् भजनीयत्वमप्यस्ति। प्रार्थनया विना पूजादिलक्षणभजनस्याप्ययोगात् तदर्थं सर्वैःप्रार्थनीयत्वमप्यस्त्यस्य॥१७॥



**पूर्वस्याऽष्टाक्षरस्यैवं व्याहृतिर्भूरिति स्मृता।  
पापस्य भर्जनाद्भर्गो भक्तस्निग्धतया तथा॥१८॥**

**देवस्य वृष्टिदानादिगुणयुक्तस्य नित्यशः।  
प्रभूतेन प्रकाशेन दीप्यमानस्य वै तथा॥१९॥**

**ध्यै चिन्तायामतो धातोर्निष्पन्नं धीमहीत्यदः।  
निगमाद्येन दिव्येन विद्यारूपेण चक्षुषा॥२०॥**

**दृश्यो हिरण्मयो देव आदित्ये नित्यसंस्थितः।  
हीनतारहितं तेजो यथा स्यात् स हिरण्मयः॥२१॥**

**यः सूक्ष्मः सोऽहमित्येवं चिन्तयामः सदैव तु।  
द्वितीयाष्टाक्षरस्यैवं व्याहृतिर्भुव ईरिता॥२२॥**

**धियो बुद्धीर्मनोरस्य छान्दसत्वाद् य ईरितः।  
कृतश्च लिङ्गव्यत्यासः सूत्रात् सुप्तिङुपग्रहात्॥२३॥**

**यत् तु तेजो निरुपमं सर्ववेद\[देव\]मयात्मकम्।  
भजतां पापनाशस्य हेतुभूतमिहोच्यते॥२४॥**

  पूर्वस्याऽष्टाक्षरस्यैवमिति। एवमुक्तेन प्रकारेण यस्मात् सर्वजगत्कारणं सदात्मकंब्रह्म प्रथमपादार्थः तस्मात्तस्य भूरित्येव व्याहृतिरीरितेत्यर्थः।

  भर्गश्चित्प्रकाशः। केन चिन्त्यत इति तदाह — निगमाद्येनेति। प्रथमं प्रणवेनसंचिन्त्य पुनस्तदेव तदक्षरव्याहृतिपादैश्चिन्तनीयमित्यर्थः॥१८॥१९॥२०॥

  अथ एषोऽन्तरादित्यो हिरण्मयः’इत्यादिश्रुतिमाश्रित्य ध्येयस्वरूपंध्यानप्रकारं चाह—दृश्यो हिरण्मय इति। द्वितीयाष्टाक्षरस्यैवमिति। एवमुक्तेनप्रकारेण द्वितीयपादद्वितीयव्याहृत्योरेकार्थत्वात् तयोः संगतिर्योग्येत्यर्थः॥२१॥२२॥

  धियो यो न इति वक्तव्ये य इति वचनमनुपपन्नमिति तत्राहुः—छान्दसत्वादिति। छन्दसि तु लिङ्गव्यत्यासादिकं सम्भवतीत्यत्र प्रमाणमाह— कृतश्चेति।सुप्तिङुपग्रहलिङ्गनराणां कलहल स्वरकर्तृयङां च व्यत्ययमिच्छति शास्त्रकृदेषाम्सोऽपि च सिध्यति बाहुलकेन इति वचनादित्यर्थः॥२३॥

  यच्छब्दार्थः क इति। भर्गशब्देनोक्तः प्रकाश इत्याह—यत्त्विति। निरुपममित्यनेन निर्गुणनिष्ठानां ध्येयं तेज इत्युक्तम्। सर्ववेदमयात्मकमिति।सगुणनिष्ठानां सर्ववेदमयः सूर्यः तदात्मकमित्यर्थः। भर्गपदार्थस्य विशेष्यत्वमितरेष विशेषणत्वं च विवक्षन्नाह—पापनाशस्येति॥२४॥



**न इति प्रोक्त आदेशः षष्ट्यसौ युष्मदस्मदोः।  
तस्मादस्माकमित्यर्थः प्रार्थनायां प्रचोदयात्॥२५॥**

**तृतीयाष्टाक्षरस्याऽपि व्याहृतिः स्वरितीरिता।  
एवं दशपदान्यस्यास्त्रयश्चाऽष्टाक्षराः स्मृताः॥२६॥**

**षड़क्षराश्च चत्वारः स्युश्चतुर्विंशदक्षराः।  
इत्थंभूतं यदेतस्य देवस्य सवितुर्विभाः॥२७॥**

**वरेण्यंभजतां पापविनाशनकरं परम्।  
भर्गोऽस्माभिरभिध्यातं धियस्तन्नः प्रचोदयात्॥२८॥**

**उक्तैवमत्र गायत्री पुनस्तच्छिर उच्यते।  
आपो ज्योती रस इति सोमाग्न्योस्तेज उच्यते॥२९॥**

**तदात्मकं जगत् सर्वं रसस्तेजोद्वयं युतम्।  
अमृतं तदनाशित्वाद्बहुत्वाद्ब्रह्म उच्यते॥३०॥**

**यदानन्दात्मकं ब्रह्म सत्यज्ञानादिलक्षणम्।  
तद्भूर्भुवः स्वरित्युक्तं सोऽहमित्योमुदाहृतम्॥३१॥**

**एतत् तु वेदसारस्य शिरस्त्वाच्छिर उच्यते।  
लक्षणैरिति निर्दिष्टे वेदसारे सुनिष्ठितः॥३२॥**

**फलार्थी फलमाप्नोति मुमुक्षुर्मोक्षमृच्छति।  
उषस्युषसि चोत्थाय कृतशौचविधिर्द्विजः॥३३॥**

  न इति षष्ठी। बहुवचनस्यादेशत्वात् षष्ठीबहुवचनमेवेत्याह—न इति। तस्यतदादेशे प्रमाणमाह— युष्मदस्मदीरिति। युष्मदस्मदोः षष्ठी। चतुर्थीद्वितीयार्थयोर्बहुवचनस्य वस्नसौ इत्येतावादेशौ भवतः। पदसंख्याकथनेन पदतत्त्वन्यासः सूचितः। पदाक्षरसंख्याकथनेन भूमिमन्तरिक्षं द्यौरित्यष्टावक्षराणीत्युक्तमुपासनंसूचितम्। चतुष्पात्त्वकथनेन ‘पादोऽस्य विश्वा भूतानि’ इत्युक्तं चिन्तनं सूचितम्।चतुर्विंशाक्षरत्वकथनेन चतुर्विंशतितत्त्वात्मनोपासनमुक्तम्॥२५॥२६॥२७॥

  उक्तमर्थं संक्षिप्याह— इत्यमिति। सोमाग्निशब्दाभ्यां प्रकृतिपुरुषावुच्येते।न केवलं कारणमात्रमुच्यते किन्तु कारणात्मकं जगदप्युच्यते इत्याह—तदात्मकंजगदिति। रसशब्दार्थमाह—रस इति॥२७॥२८॥२९॥३०॥३१॥३२॥

  वेदसारे सुनिष्ठित इत्युक्तां निष्ठां साङ्गमाह— उषस्युषसीति॥३२-३९॥



**दन्तानां धावनञ्चैव जिह्वानिर्लेखनादिकम्।  
कृत्वा स्नात्वा समाचम्य मन्त्रपूतेन वारिणा॥३४॥**

**आपोहिष्ठामयाद्याभिर्ऋग्भिस्तिसृभिरेव च।  
अभ्युक्ष्य शुद्धदेहः सन्नपः पीत्वा समाहितः॥३५॥**

**सूर्यश्चेत्यनुवाकेन पुनराचम्य पूर्ववत्।  
अभ्युक्ष्य शुद्धदेहः सन् गृहीत्वाऽञ्जलिना जलम्॥३६॥**

**आदित्याभिमुखो भूत्वा तद्गतात्मोर्ध्वलोचनः।  
वेदसारं जपन् ज्योतिर्मूलभूतं परात्परम्॥३७॥**

**हृत्स्थंसर्वस्य लोकस्य मण्डलान्तर्व्यवस्थितम्।  
चिन्तयन् परमात्मानमापस्तुर्ध्वं विनिःक्षिपेत्॥३८॥**

**एनस्ताः प्रतिनिघ्नन्ति जगदाप्याययन्ति च।  
ततः प्रदक्षिणीकृत्य पुनराचम्य संयतः॥३९॥**

**क्रमात्तारादिमन्त्राणामृष्यादीन् विन्यसेत् सुधीः।  
तत्रतु प्रणवस्याऽऽदावृषिरुक्तः प्रजापतिः॥४०॥**

**छन्दस्तु देवी गायत्री परमात्मा च देवता।  
जमदग्निभरद्वाजभृगुगौतमकाश्यपाः॥४१॥**

**विश्वामित्रो वसिष्ठाख्य ऋषयो व्याहृतीरिताः।  
गायत्र्युष्णिगनुष्टुप् च वृहतीपङ्क्तिरेव च॥४२॥**

**त्रिष्टब्जगत्यौ छन्दांसि कथ्यन्ते देवता अपि।  
सप्तार्चिरनिलः सूर्यो वाक्पतिर्वरुणो वृषा॥४३॥**

**विश्वेदेवा इति प्रोक्ताः सप्तव्याहृतिदेवताः।  
हृन्मुखांसोरुयुग्मेषु सोदरेषु क्रमान्न्यसेत्॥४४॥**

**विश्वामित्रस्तु गायत्र्या ऋषिश्छन्दः स्वयं स्मृतम्।  
सविताऽस्या देवता च ब्रह्मा शिरऋषिः स्मृतः।  
छन्दस्तु देवी गायत्री परमात्मा च देवता॥४५॥**

  सुधीरिति। ऋष्यादिन्यासस्थानमुक्तं स्मरन्नित्यर्थः। अथवा तारादिव्याप्तिंजानन्नित्यर्थः॥३९॥४०॥ ४१॥४२॥४३॥४४॥४५॥



**स्थानेषु पूर्वमुक्तेषु सतारा व्याहृतीर्न्यसेत्।  
गायत्रीं शिरसा विद्वान् जप्यात्त्रिःस्यादुपासना॥४६॥**

**हृदयेऽधस्तथोर्ध्वञ्च महादिक्ष्वपि संयतः  
व्यापयेद्व्याहृतीःसम्यग्गायत्रीञ्च शिरोयुताम्।  
सार्थं संस्मृत्य संजप्यात्त्रिविधं जपलक्षणम्॥४७॥**

**आत्मन्यधश्चोपरि च दिग्भ्यस्ताः समुपानयेत्  
गायत्रींपूर्ववज्जप्यात् स्वाध्यायविधिरीदृशः॥४८॥**

**एतत्त्रयं त्रिशः कुर्यादृजुकायस्त्वनन्यधीः।  
निरुच्छ्वासः स विज्ञेयः प्राणायामो मनीषिभिः॥४९॥**

**ध्यानस्य केवलस्याऽस्य व्याख्याने दर्शितः क्रमः।  
त्रिर्व्याहृत्यादिमभ्यस्येद्गायत्रींसन्ध्ययोः सुधीः॥५०॥**

**शतं वाऽथ सहस्रं वा मन्त्रार्थगतमानसः।  
पूर्वं प्रपञ्चयागोक्तान् गाणपत्यजपादिकान्॥५१॥**

**लिपिन्यासादिकान् साङ्गान् ग्रहन्यासादिसंयुतान्।  
सनिजर्ष्यादिकान् सर्वान् विदध्याद्विधिवद्बुधः॥५२॥**

**पादसन्धिचतुष्कान्धुनाभिहृद्गलदोर्द्वये।  
सन्ध्यास्यनासागण्डाक्षिकर्णभ्रुमस्तकेष्वपि॥५३॥**

  पूर्वं कर्तव्यतया उक्तानुपासनाजपस्वाध्यायप्राणायामध्यानान् क्रमेण आह— स्थानेष्वित्यादिना। विद्वानर्थज्ञ इत्यर्थः॥४६॥

  व्याहृतोः सम्यगिति। बहिर्मुखाभिः मुद्राभिः जगत् सर्वं व्याहृतिभिः व्यापयन्नित्यर्थः। समुपानयनमन्तर्मुखमुद्राभिः न्यासं व्यापनमानयनं चेत्यर्थः। एतत्त्रयं त्रिश इति। अविच्छेदेन त्रयं कृत्वा पुनः व्याहृत्यादिसहितां गायत्रीं त्रिशःजपेत्। अयमेकः प्राणायामः। पुनरप्येवं द्विवारं कुर्यादित्यर्थः॥४७॥४८॥४९॥

  ध्यानैस्तथा नित्यश इत्युक्ता ध्यानप्रकाराः कथं कर्तव्या इति तत्र निराकारध्यानप्रकार उक्त इत्याह—ध्यानस्येति। केवलस्येति। केवलस्य निराकारस्येत्यर्थः। अस्येति। प्राणायामादिभिः शुद्धस्येत्यर्थः। सुधीरिति।व्याहृतीनामादौ प्रणवेन स्वरूपध्यानमुक्तम्॥५०॥

  बहिः जपक्रममाह— पूर्वमिति। मन्त्रवित्तम इति। प्रणवशक्त्यादियोगो



**वारुणैन्दवयाम्यप्रागूर्ध्वगेषु मुखेषु च।  
क्रमेण वर्णान् विन्यस्येद्गायत्र्यामन्त्रवित्तमः॥५४॥**

**शिरोभ्रूमध्यनयनवक्त्रकण्ठेषु वै क्रमात्।  
हृन्नाभिगुह्यजान्वाख्यपादेष्वपि पदान्न्यसेत्॥५५॥**

**सब्रह्मविष्णुरुद्रैश्च सेश्वरैः ससदाशिवैः।  
ससर्वात्माह्वयैःकुर्यादङ्गन्यासं समाहितः॥५६॥**

**एवं कृत्वा तु सिद्ध्यर्थं गायत्रीं दीक्षितो जपेत्।  
अथ त्रिगुणिते प्रोक्ते विचित्रे मण्डलोत्तमे॥५७॥**

**शक्तिभिः प्राक्समुक्ताभिः सौरं पीठं समर्चयेत्।  
तत्र निःक्षिप्य कलशं यथापूर्वोपचारतः॥५८॥**

**गव्यैर्वा पञ्चभिः क्वाथजलैर्वा पूरयेत्ततः।  
तस्मिन्नावाह्य कलशे शक्तिमित्थं विचिन्तयेत्॥५९॥**

**मन्दाराह्वयरोचनाञ्जनजवाच्छाभैर्मुखैरिन्दुम-  
द्रत्नोद्यन्मुकुटाङ्गसन्ततचतुर्विंशार्णचित्राऽतनुः।  
अब्जेचाऽरिगदाह्वयौ गुणकपालाख्यौ च पाशाङ्कुशे-  
ष्टााभीतीर्दधती भवेद्भवदभीष्टोद्भाविनी तारिणी॥६०॥**

**सञ्चिन्त्य भर्तारमिति प्रभाणां त्रिशक्तिमूर्तीः प्रथमं समर्च्य।  
आदित्यशक्त्याख्यचतुष्टयेन यजेद्द्वितीयावरणे दिनेशम्॥६१॥**

**प्रह्लादिनींप्रभां नित्यां सविश्वम्भरसंज्ञिकाम्।  
विलासिनीप्रभावत्यौ जयां शान्तां क्रमाद्यजेत्॥६२॥**

**कान्तां दुर्गासरस्वत्यौ विद्यां रूपाह्वयां तथा।  
विशालेशां व्यापिनीं च विमलाख्यां क्रमाद्यजेत्॥६३॥**

**तमोऽपहारिणीं सूक्ष्मां विश्वयोनिं जयावहाम्।  
पद्मालयां परां शोभां पद्म \[भद्र\] रूपां तथा यजेत्॥६४॥**

णियमित्यस्य द्वित्वं चोक्तम्॥५१॥५२॥५३॥५४॥५५॥५६॥५७॥५८॥५९॥६०॥

 
त्रिशक्तिमूर्तीर्ब्रह्माद्याः।आदित्यशक्त्याख्यचतुष्टयेनेति।आदित्यादिपञ्चकसहितेनादित्य-शक्तिचतुष्टयेनेत्यर्थः। तत्रादित्यो मध्ये रव्यादयो दिक्षुउषाद्या विदिक्षु॥६१॥६२॥६३॥६४॥६५॥६६॥६७॥६८॥६९॥



**मातृभिः सारुणान्ताभिः षष्ठ्यथो सप्तमी ग्रहैः।  
आदित्यपार्षदन्तैरप्यष्टमीन्द्रादिभिः सुरैः॥६५॥**

**आवृतिः कथिता चेति विधानं परमीदृशम्।  
गन्धादिभिर्निवेद्यान्तैर्दिनेशं सम्यगर्चयेत्॥६६॥**

**अथ पुनरमुमभिषिञ्चेत् संयतचित्तञ्च देशिकः शिष्यम्।  
कृतहुतविधिमपि विधिवद्विहितबलिं दत्तदक्षिणं गुरवे॥६७॥**

**भूयस्त्वक्षरलक्षं गायत्रींसंयतात्मको जप्त्वा।  
जुहुयात् पायसघृततिलदूर्वाभिर्दुग्धतरुसमिद्भिरपि॥६८॥**

**एकैकं त्रिसहस्रं मन्त्री समभीष्टसिद्धये मुक्त्यै।  
अक्षरसहस्रसंख्यं मुख्यतरैः केवलैस्तिलैर्जुहुयात्॥६९॥**

**दुरितोच्छेदनविधये मन्त्री दीर्घायुषे च विशदमतिः।  
आयुःकामो जुहुयात् पायसहविराज्यैः केवलाज्यैश्व।  
दूर्वाभिः सतिलाभिः सर्वैस्त्रिसहस्रसंख्यकं मन्त्री॥७०॥**

**अथवा त्रिमधुरसिक्तैररुणैजुहुयात् सरोरुहैरयुतम्।  
नष्टश्रीरपि भूयो भवति मनोज्ञः स मन्दिरं लक्ष्म्याः॥७१॥**

**अन्नाद्यर्थ्यन्नैरपि पालाशैर्ब्रह्मवर्चसे जुहुयात्।  
सर्वैरेतैर्जुहुयात् सर्वफलाप्त्यैद्विजेश्वरो मतिमान्॥७२॥**

**इति परमरहस्यं वेदसारस्य सारं  
गदितमज सुशुद्धैर्योगिभिर्ध्यानगम्यम्।  
अमुमथ जपहोमध्यानकाले य एवं  
भजति स तु विमुक्तः कर्मभिर्मुक्तिमेति॥७३॥**

**इति श्रीप्रपञ्चसारे त्रिंशः पटलः॥**

  दुरितोच्छेदनविधये मन्त्रीति I दीर्घायुष्याय मृत्युञ्जयहंसयोग उक्तः।विशदमतिरिति।शुक्लध्यानमुक्तम्। त्रिसहस्रसंख्यकं मन्त्रीत्यपि तथाइति॥७०॥७१॥७२॥७३॥

**इति श्रीपद्मपादाचार्यकृते प्रपञ्चसारविवरणे  
त्रिंशत्पटलः।  
——**



**एकत्रिंशः पटलः।**

**अथ वक्ष्यामि विद्यायास्त्रिष्टुभः प्रवरं विधिम्।  
ऋषिच्छन्दोदेवताभिरङ्गन्यासक्रमैः सह॥१॥**

**मरीचिः काश्यपो नाम ऋषिश्छन्दः स्वयं स्मृतम्।  
देवता जातवेदोऽग्निरुच्यन्तेऽङ्गान्यतो मनोः॥२॥**

**नवभिः सप्तभिः षड्भिः सप्तभिश्च तथाऽष्टभिः।  
सप्तभिर्मूलमन्त्रेण कुर्यादङ्गानि वर्णकैः॥३॥**

**अङ्गुष्ठगुल्फजङ्घासु जानूरुकटिगुह्यके।  
सनाभिहृदयोरोजपार्श्वयुक्पृष्ठकेषु च॥४॥**

**स्कन्धयोरुभयोर्मध्ये बाहुमूलोपबाहुषु।  
प्रकूर्परप्रकोष्ठेषु मणिबन्धतलेषु च॥५॥**

**मुखनासाक्षिकर्णेषु मस्तमस्तिष्कमूर्धसु।  
विन्यसेदक्षरान्मन्त्री क्रमान्मन्त्रसमुद्भवान्॥६॥**

**शिखाललाटदृक्कर्णयुगोष्टरसनासु च।  
सकण्ठबाहुहृत्कुक्षिकटिगुह्योरुजानुषु॥७॥**

**जङ्घाचरणयोर्न्यस्येत् पदानि त्रिष्टुभः सुधीः।  
इति विन्यस्तदेहस्तु कुर्याज्जप्यादिकाः क्रियाः॥८॥**

**उद्यद्विद्युत्करालाकुलहरिगलसंस्थाऽरिशङ्खासिखेटे-  
ष्विष्वासाख्यत्रिशूलानरिगणभयदां तर्जनीञ्चाऽऽदधाना।  
चर्मास्युद्घूर्णदोर्भिः प्रहरणनिपुणाभिर्वृता कन्यकाभि-  
र्दद्यात्कार्शानवीष्टांस्त्रिनयनलसिता चापि कात्यायनी वः॥९॥**

   सावित्र्याविधानमभिधाय आग्नेय्या विधानं वक्तुमारभते—अथ वक्ष्यामीति।\[मन्त्रोऽयमृग्वेदोक्तः प्रसिद्धः तेनाऽत्र नोक्तः\]॥१॥२॥३॥४॥५॥

  अक्षरान्मन्त्रीति। प्रणवशक्त्यादिपूर्वकानित्यर्थः। सुधीरित्यपि तथा।रं बीजम्। ह्रींशक्तिः॥६॥७॥८॥९॥



**दीक्षा प्रवर्त्यते पूर्वं यथावद्देशिकोत्तमैः।  
ततोऽस्त्रक्लृप्तिः सम्प्रोक्ता स्यात्प्रयोगविधिस्ततः॥१०॥**

**दीक्षकाख्याक्षराण्यादौ शक्त्यवेष्ट्य ततो बहिः।  
यन्त्रंषड्गुणितं कृत्वा दुर्वर्णलसितास्रकम्॥११॥**

**बहिरष्टदलं पद्मं प्रोक्तलक्षणलक्षितम्।  
अत्र पीठं यजेन्मन्त्रीक्रमात् सनवशक्तिकम्॥१२॥**

**जया सविजया भद्रा भद्रकाली सुदुर्मुखी।  
व्याघ्रसिंहमुखी दुर्गा त्रिष्टुभोनव शक्तयः॥१३॥**

**तत्राधाय घटं गव्यक्वाथमूत्रपयोऽम्भसाम्।  
एकेन पूरणं कृत्वा आवाह्य च विभावसुम्॥१४॥**

**आवृतेर्बहिरग्न्यादिपादाष्टकविनिःसृताः।  
मूर्तीरभ्यर्चयेदग्नेर्जातवेदादिकाः क्रमात्॥१५॥**

**पृथिव्यम्ब्वनलेरानप्यात्मनेपदसंयुतान्।  
अर्चयेद्दिक्षु कोणेषु निवृत्त्यादीर्यथाक्रमम्॥१६॥**

**दिक्ष्वेकादशसंख्याः स्युर्जार्णाद्या वर्णशक्तयः।  
लोकपालांश्च तद्धेतीर्विधिनेति समर्चयेत्॥१७॥**

**जाग\[ग्र\]ता तपनीवेदगर्भा दहनरूपिणी।  
सेन्दुखण्डा शुम्भहन्त्रीसनभश्चारिणीतथा॥१८॥**

**वागीश्वरीमदवहा सोमरूपा मनोजवा।  
मरुद्वेगा रात्रिसंज्ञा तीव्रकोपा यशोवती॥१९॥**

**तोयात्मिका तथा नित्या दयावत्यपि हारिणी।  
तिरस्क्रिया वेदमाता तथाऽन्या दमनप्रिया॥२०॥**

  यथावदिति। योजनान्तमित्यर्थः। अस्त्रक्लृप्तिः भविष्यतीति॥१०॥

  दीक्षकाख्येति। मध्यशक्तावाख्यादिकं लिखेदित्यर्थः। शक्त्येति। त्रिष्टुभेत्यर्थः। यजेन्मन्त्रीति। प्रणवशक्त्यादित्वं मन्त्राणामुक्तम्॥११॥१२॥१३॥१४॥१५॥१६॥

  वर्णशक्तीनां स्वाद्याक्षराद्यत्वमाह—जार्णाद्या इति। जाद्यर्णाद्या इत्यर्थः।\[एकादशेति प्रतिदिशमेकादशेत्यर्थः\]॥१७॥

  अक्षरशक्तीराह—जागता इति॥१८॥१९॥२०॥२१॥२२॥२३॥



**समाराध्या नन्दिनीच परा रिपुविमर्दिनी।  
षष्ठीच दण्डिनीतिग्मा दुर्गा गायत्रिसंज्ञिका॥२१॥**

**निरवद्या विशालाक्षीश्वासोद्वाहा च नादिनी।  
वेदना वह्निगर्भा च सिंहवाहाह्वया तथा॥२२॥**

**धुर्या दुर्विषहा चैव रिरंसा तापहारिणी।  
त्यक्तदोषा निःसपत्ना चत्वारिंशच्चतुर्युताः॥२३॥**

**अभिषिच्य पुनः शिष्यं कुम्भादीन् गुरुराहरेत्।  
ईदृशं यन्त्रमारुह्य जपेच्छिष्यः सुयन्त्रितः॥२४॥**

**मन्त्राक्षरसहस्रन्तु सिद्ध्यर्थं गुरुसन्निधौ।  
सर्वजापेषु चाग्नेय्या गायत्र्याद्विगुणो जपः॥२५॥**

**कर्तव्यो वाञ्छितावाप्त्यै रक्षायै कार्यसिद्धये।  
तिलराज्यनलक्षीरवृक्षेध्महविराज्यकैः॥२६॥**

**सर्पिःसिक्तैः क्रमाद्धोमः साधयेदीप्सीतं नृणाम्।  
चत्वारि चत्वारिंशच्च चतुःशतसमन्वितम्॥२७॥**

**चतुःसहस्रसंयुक्तं प्रोक्तैर्द्रव्यैर्हुतक्रिया।  
एवं संसिद्धमन्त्रस्य स्वुरस्त्राद्याः क्रिया मताः॥२८॥**

**चत्वारि चत्वारिंशच्च वर्णानामस्त्रमिष्यते।  
विलोमपाठो वर्णानामस्त्रमाहुर्मनीषिणः॥२९॥**

**पादाष्टकमिदं विद्यात्ततोऽष्टाङ्गो मनुस्त्वयम्।  
जप्तुकामो मनुन्त्वेनं पादांस्तु प्रतिलोमतः॥३०॥**

**जपेत्तथा हि मन्त्रोऽयं क्षाल्यते दुष्टदूषितः।  
आद्याः पञ्चाक्षराः पादास्त्रयः सप्ताक्षरः पदः॥३१॥**

**पञ्चमश्चाऽथ षष्ठश्च द्वौ तु पादौ षड़क्षरौ।  
पञ्चाक्षरौ तदन्तौ च तेषां भावो निगद्यते॥३२॥**

  ईदृशमिति उक्तपूजायन्त्रग्रहणं कृतम्॥२४॥२५॥२६॥२७॥२८॥२९॥

  अष्टाङ्गो मनुस्त्विति। अष्टमूर्तिभिः सहाऽष्टपादन्यासः सूचितः।ग्निस्त्येत्यारभ्यपादाक्षरगणना।

  तेषां भाव इत्यादिना तत्त्वन्यासं सूचयति। भावो याथात्म्यम्॥३०॥३१॥३२॥



**आ\[ग्न्या\]द्यं ज्ञानेन्द्रियं कामं द्वितीयं पाञ्चभौतिकम्।  
तृतीयं धातवः सप्त चतुर्थं वर्णसप्तकम्॥३३॥**

**षड्रर्मयः पञ्चमं स्यात् षष्ठः षाट्कौशिको मतः।  
सप्तमश्चाऽष्टमः पादः शब्दाद्यं वचनादिकम्॥३४॥**

**साङ्गः सप्रतिपत्तिकः सगुरुपद्द्वन्द्वप्रणामक्रियो  
जाप्योऽत्यादिषदन्तकोऽन्तविगतो वर्णप्रतीपस्तथा।  
गुर्वादेशविधानश्च विधिवद्ध्यातो मनुर्मन्त्रिणा  
तत्तत्कार्यसमाप्तयेऽखिलविपद्ध्वान्तौघभानूदयः॥३५॥**

**अनुलोमजपेऽङ्गानामपि पाठोऽनुलोमकः।  
प्रतिलोमानि तानि स्युः प्रतिलोमविधौ तथा॥३६॥**

**अन्तपादप्रतीपे हि तथा तानि भवन्ति हि।  
वर्णप्रतीपे हि तथा मात्रा च प्रतिलोमके॥३७॥**

**प्रतिपत्तिविशेषांश्च तत्र तत्र विचक्षणः।  
गुर्वादेशविधानेन प्रविदध्यान्न चाऽन्यथा॥३८॥**

  आद्यपादत्रयं देव्या हैरण्यगर्भरूपार्थः। चतुर्थो देव्या वैराजरूपार्थः।तत्र धातुशब्देन पञ्चीकृतभूतानि तदनुगतनामरूपे चोक्ते। अवशिष्टपादचतुष्कंदेव्येच्छया गृहीतव्यष्टिशरीरगतं तत्त्वजातम्।

  पक्तिपरेशजीवप्रकृतितत्त्वानि क्लीं ह्रीं क्ष्रौंदुर्भिः सह व्यापकत्वेन प्रथमत एवन्यस्तव्यानि॥३३॥३४॥

  अतिदुर्गापदपादवर्णप्रतिलोमानां जपे नियममाह— साङ्ग इति। प्रतिपत्तिरुत्तरत्ररकर्मणि वक्ष्यमाणानामेका। अथवा उक्तैव अष्टभुजाऽतिक्रूरा ध्येया।सहस्रभुजा सहस्रनयना वा। प्रतिजपं देवतारूपो गुरुर्मनसा नमस्कार्यं इत्याह—सगुरुपदिति। अत्यादिषदन्तकः अतिदुर्गा । अन्तविगतः अवसानादारभ्य विलोमेन गतः। पदपादप्रतिलोमावित्यर्थः। वर्णप्रतिलोमानां पृथग्ग्रहणात्। वक्ष्यमाणप्रयोगः प्रतिपत्तयश्च गुर्वादेशेनैव ज्ञातव्या इत्याह—गुर्वादेशेति।मन्त्रिणेति। तत्तत्कर्मोचितबीजादियोग उक्तः॥३५॥

  साङ्ग इत्युक्तमङ्गभेदमाह—अनुलोमेति। वर्णपदन्यासयोरपि समानोऽयं न्यासः।

  सकृत्प्रतिषेधमात्त्रेणाऽकार्यान्मन्दान्न निवर्तयितुं शक्य इति पुनरप्याह—प्रतिपत्तीति॥३६॥३७॥३८॥



**जपः पुरोक्तसंख्यः स्याद्धुतक्लृप्तिस्तथा भवेत्।  
क्षीरवृक्षसमिद्राजीतिलहव्यघृतैः क्रमात्॥३९॥**

**अथवा पञ्चगव्योत्थचरुणा हुतमुच्यते।  
प्रत्यङ्मुखेन कर्तव्यं प्रायोजपहुतादिकम्॥४०॥**

**ततः स्युर्मन्त्रवर्णेभ्यस्तावत्यो वह्निदेवताः।  
प्रत्येकमावृतास्तास्तु पञ्चकेन नतभ्रुवाम्॥४१॥**

**तत्पञ्चकञ्च प्रत्येकमावृतं पञ्चभिः पृथक्।  
प्रत्येकं पञ्चकानाञ्च षोड़शावृतिरिष्यते॥४२॥**

**प्रत्येकं षोड़शानाञ्च कोटयः परिचारिकाः।  
इत्येकाक्षरजात् पूर्वादेकस्मात् षोड़शात्मकात्॥४३॥**

**एतावत्यस्तु जातास्तद्विस्तारं पुनरूहयेत्।  
तत्र त्विन्द्रियजाः प्रोक्ता देवतास्तूर्ध्वदृष्टयः॥४४॥**

**तिर्यञ्चो भौतिकाः प्रोक्ता धातूत्थास्तूभयाननाः।  
ऊर्मिजास्तूर्ध्ववदनास्तिर्यञ्चश्चाऽथ कोशजाः॥४५॥**

  प्रतिलोममन्त्रस्य पृथक्साधनं कर्तव्यमित्याह—जपः पुरोक्तसंख्य इति।प्रायोजपहुतादिकं प्रतिलोमजपहुतादिकमित्यर्थः॥३९॥४०॥

  प्रयोगार्थं मन्त्रवर्णदेवताव्याप्तिमाह—तत इति। सिद्धमन्त्रस्य स्मृत्यनन्तरमित्यर्थः। सर्वासां वर्णशक्तीनां पञ्चभूतात्मकत्वात् पञ्चकेनावृता इति उक्तम्।तासामपि पञ्चभूतात्मकत्वात् आह—तत्पञ्चकमिति। तासामपि भूतगतशब्दादिगुणभेदेन कारणसहितेन षोड़शधा भेदमाह—प्रत्येकमिति। कोटिभेदोऽपिशब्दादिवैचित्र्यादेव ज्ञातव्यः॥४१॥४२॥४३॥

  उक्तां विभूतिमनूद्य विभूत्यन्तरमाह—इत्येकाक्षरजादिति। इति इत्थम्।एकाक्षरजात् पञ्चकात् पूर्वं पूर्वं जातात् प्रत्येकं पञ्चकपरिवृतात्पुनरप्येकैकस्मात् षोड़शात्मकादेतावत्यो विभूतयो जाता इत्यर्थः। तद्विस्तारंपुनरूहयेदित्यस्याऽयमर्थः। कोटीनां मध्ये एकैकस्या पञ्चकोटयः परिचारिकाः।तासामेकैकस्याः पुनः पञ्च कोटयः। तासामेकैकस्याः षोड़शकोटयः। तासामेकैकस्याः कोटिकोटयः। इत्यादिप्रकारेणोहयेदिति॥४३॥४४॥

  इन्द्रियजानामूर्ध्वदृष्टित्वं केवलसमष्टिजत्वेन।प्रत्यङ्मुखत्वात् तिर्यञ्चः।



**क्लीबामुखद्वयोपेता गोचरोत्थाः स्त्रियो मताः।  
अधोमुखाश्च तिर्यञ्च इत्युक्तो मूर्तिसंग्रहः॥४६॥**

**आभिः सर्वाभिरपि च शिखाभिर्जातवेदसः।  
व्याप्यते परराष्ट्रेषु वृक्षगुल्मलतादिकम्॥४७॥**

**आरम्भे मानुषाणि स्युर्नक्षत्राण्याभिचारिके।  
कर्मण्यासुरभानि स्युर्दैवानि स्युस्तथा हृतौ॥४८॥**

**अन्त्याश्वीन्द्वर्कादितिगुरुहरिमित्रानिलाह्वयादैवाः।  
पूर्वोत्तरत्रयीयमहरविधयो मानुषाः परेऽसुरभाः॥४९॥**

**नन्दास्वारभ्य रिक्तासु प्रयोज्याऽऽत्मनि संहरेत्।  
भद्रासु संग्रहं कुर्याज्जयासु तु विशेषतः॥५०॥**

**आरेणारभ्य मन्देन प्रयोज्याऽऽदित्यवारके।  
संहरेत् संग्रहं कुर्याद्वारे त्वाचार्ययोः सुधीः॥५१॥**

**चरैर्विसृज्योभयकैराहरेदभ्यसेत् स्थिरैः।  
दिनास्त्रं दिनकृद्युक्तं वारग्रहसमन्वितम्॥५२॥**

  वराहसिंहादिवदना इत्यर्थः। उभयानना इति। द्विवदना ऊर्ध्वाधोमुखाश्चेत्यर्थः।पञ्चोकृतत्वेनोभयात्मकत्वात् तासाम्। ऊर्मिजानामूर्ध्ववदनत्वम्। तासामध्यात्मस्थूलसूक्ष्मकारणसमष्टिरूपत्वेन विवक्षितत्वात्। तिर्यक्त्वं पूर्ववत् कोशजानाम्। क्लीबत्वं स्त्रीपुरुषमिश्रात्मकत्वात्। गोचरोत्थानां स्त्रीत्वं प्रकृतिप्रधानत्वात्। अधोमुखत्वंबहिर्मुख्यप्राधान्यात्॥४४॥४५॥४६॥

  प्रयोगे प्रतिपत्तिमाह—आभिरिति॥४७॥४८॥४९॥५०॥५१॥  
  \[राशीनपि विदधाति—चरैरिति राशिभिः। इति दीपिकाकारः।\]

  दिनास्त्रमिति। अतिदुर्गादिनास्त्रमेकादशाक्षरं च। दिनकृद्युक्तमिति।दिनकृच्छब्दो द्वादशसंख्यालक्षकः प्राणबुद्धिसहितेन्द्रियदशकयुतमन्त्र इत्यर्थः।आद्यन्तयोः द्वादशादित्यनामयुक्तमिति चाऽर्थः। आदित्यगतदेवताध्यानयुक्तमितिचाऽर्थः। वारग्रहसमन्वितमाद्यन्तयोर्वाराभिमानिग्रहनामभिः समन्वितमन्तेवार्यस्यावरणीयस्य ग्रहेण ग्रहणेन नाम्ना समन्वितं चादित्यमण्डलस्थादिभिःप्रधानाकाराभिर्वारग्रहाभिमानिदेवताभिः षट्कोणस्थाभिः समन्वितमितित्रिधा योज्यम्॥५२॥



**कृत्तिकादि च कृत्यान्तं कृत्यास्त्रं जातवेदसः।  
नक्षत्रात्मा हुताशः स्यात्तिथ्यात्मेन्दुरुदाहृतः॥५३॥**

  कृत्तिकादि चेति। युक्तमिति पदमत्रापि योज्यम्। कृत्तिकादि चादि चकृत्तिकादि। कृत्तिकादिशब्देन सप्तविंशतिनक्षत्राणि उक्तानि कृत्तिकादीनि।आदिशब्देन प्रथमाद्वितीयेत्यादि तिथिपञ्चदशकमुक्तम्। तदेव द्वयमाद्यन्तयोःयुक्तमिति कृत्तिकादि चेत्यस्यैकोऽर्थः।

  कृत्तिका त्वक्। त्वक् च तदादि च कृत्तिकादि। इन्द्रियगणात् पूर्वं त्वगादिधात्वष्टकयुक्तमित्यर्थः। कृत्यान्तं कृत्यावसानम्। साध्यनामान्ते मारय मारयदह दहेति वा क्रियायुक्तमित्यर्थः।

  कृत्तिका कुण्डलिनी तदादि च। कृत्यान्तं कृत्यापि कुण्डलिनी तदन्तं चदिनास्त्रम्। सर्पज्वालायुधादिरूपिणींकुण्डलिनीमुत्थाप्य साध्यं ग्रसित्वाकुण्डलिन्यग्नावानीय दाहान्तं दिनास्त्रमध्यात्मप्रयोग इत्यर्थः।

  कृत्यास्त्रं जातवेदसः। कृत्यास्त्रं नाम प्रतिलोमास्त्रं पञ्चदशाक्षरं च।अतिदुर्गाप्रतिलोमास्त्रमेवेति केचित्। तदप्येवमेव प्रयोक्तव्यमिति शेषः।

  प्रयोगप्रकारं मन्त्रविशेषं चाह—नक्षत्रात्मा हुताशः स्यादिति। नक्षत्राणामात्मा आधारभूतः हुताशः स्यात्।द्वादशादित्य सप्तग्रह तिथीनामुपलक्षणंनक्षत्रग्रहणम्। आदित्यादीनां ग्रहणम्। आदित्य ग्रह नक्षत्र तिथीनामस्त्राद्यन्तयोः चतुर्थीसम्बुद्ध्यन्ततया स्थितानामादौ चतुर्थीसम्बुद्ध्यन्तः अग्निशब्दःप्रयोक्तव्य इत्यर्थः।

  अथाऽन्योऽर्थः। नक्षत्रादय आत्मा आधारो यस्य हुताशस्याऽनुलोमत्रिष्टुभःस तथोक्तः। चतुर्थ्यन्तनक्षत्रादीनामन्तेऽनुलोममन्त्रः प्रयोक्तव्य इत्यर्थः।

  अथाऽन्योऽर्थः। नक्षत्रात्मा सप्तविंशत्यात्मा हुताशः अग्निमन्त्रः स्यात्।अमुष्य त्वचं दह दहेत्यादिकृत्यान्ते रं रं रमित्याद्यग्निमन्त्रःसप्तविंशतिवारमावर्तनीयः इत्यर्थः।

  अन्योऽर्थः। नक्षत्रात्मा सप्तविंशतिज्वालारूपः हुताशः कुण्डल्यात्मा हुताशमन्त्रोऽध्यात्मप्रयोगे ध्येयः। अधिदैवतप्रयोगे सप्तविंशत्यादित्यात्मा इति विशेषः।

  तिथ्यात्मेन्दुरुदाहृत इत्यनेनाऽस्त्रोपसंहारसमये मन्त्रविशेषं प्रतिपत्तिविशेषंचाह। अत्रापि तिथिग्रहणमुपलक्षणार्थम् आदित्यादीनां तिथ्यादीनामात्माइन्दुः सोमः।चतुर्थीसम्बुद्ध्यन्तादित्य ग्रह नक्षत्र तिथीनामादौ तथाविधःसोमशब्दः प्रयोक्तव्य इत्यर्थः।



**ताभ्यां करोति दिनकृद्विसर्गादानकर्मणी।  
इत्येष निपुणो मन्त्री प्रयोगादन्यथात्महा॥५४॥**

  अन्योऽर्थः। तिथ्यादय आत्मा यस्य सोमस्याऽनुलोममन्त्रस्य स तथोक्तः।चतुर्थ्यन्तसोमशब्दान्ते अनुलोममन्त्रः प्रयोक्तव्य इत्यर्थः।

  अन्योऽर्थः। तिथ्यात्मा इन्दुः सौम्यत्वात् गायत्रीन्दुः। स तिथ्यात्मा पञ्चदशात्मा।उपसंहारविधौ प्रतिलोमजपाभावात् तत्स्थाने गायत्रीपञ्चदशकं जप्तव्यमित्यर्थः।

  अन्योऽर्थः। तिथ्यात्मा पञ्चदशात्मा इन्दुः सोममन्त्रः वं वं वं वं वं वं वे वंव वै वं व व वं व व इत्युदाहृतः। सम्बुद्ध्यन्ते तिथ्यादीनामनन्तरपठितानांमम त्वचं पूरय पूरय इत्यादीनामन्ते अमृतमन्त्रः पञ्चदशवारमावर्तनीय इत्यर्थः।

  अन्योऽर्थः। तिथ्यात्मा पञ्चदशात्मा अमृतधारात्मा इन्दुः। परकुण्डल्यमृतरूपोमन्त्रोऽध्यात्मप्रयोगे अधिदैवते पञ्चदशचन्द्रामा उदाहृत इति॥५२॥

  इदानीं प्रयोगप्रकारमाह— ताभ्यामिति। ताभ्यां हुताशेन्दुभ्यां नाड़ीद्वयवर्तिभ्यां करोति दिनकृत्। आदित्यात्मा साधकः मध्यनाडीप्रधानः स विसर्गादानकर्मणीदक्षिणमार्गेणाऽग्निरूपेणाऽग्निरूपाणां देवतानां विसर्गंकृत्वा ताविसृष्टा देवतास्तत्रैव साध्यप्रदेशे संस्थाप्य तन्मूलभूतं कुण्डल्यात्मकं तेजः केवलंतेनैव मार्गेण मूलाधारपर्यन्तमादत्ते। पुनः सोममन्त्रोच्चारणसमये वाममार्गेणमध्यमार्गेण चातिसौम्यतेजोरूपेण कुण्डलिनीं विसृज्य पूर्वविसृष्टदेवतासंख्याभिःअमृतधाराभिस्तासामाप्यायनं वामनाड़ीद्वारेण कृत्वा मध्यनाड़ीद्वारेणात्मनोऽप्याप्यायनं विधाय तामपि कुण्डलिनीं वामनाड़ीद्वारेण गतां तेनैव मार्गेण मूलाधार एवादत्ते। मध्यगतां तु तां तथैव स्थापयतीत्यर्थः। प्रणवान्ते अग्नये धात्रे इतिउक्त्वाअनुलोमत्रिष्टुबन्तेन दुर्गतिं कलौहच्च सच्चस्र औ इति दिनास्त्रम् सं सायै यसायैययं सायै ययंसायया इति कृत्यास्त्रं वोक्त्वाअतिदुर्गाप्रतिलोमं वोच्चार्य अग्नेधातरमुष्य त्वचं दह दह रं ररं रररं रेरैंरररं ररं ररमित्यग्निमन्त्रंसप्तविंशतिवारमावर्तयेत्। इत्यादयः प्रयोगमन्त्राः। प्रणवान्ते सोमाय धात्र इत्यस्यान्तेअनुलोमत्रिष्टुभमुच्चार्य गायत्रीं पञ्चदशवारमावर्त्य सोम धातः अमुष्य त्वचं पूरयपूरय इत्याद्यन्ते अमृतमन्त्रमपि पञ्चदशवारं जपेदित्यादय आदानमन्त्राः। एते चघातृ सूर्य कृत्तिकाप्रतिपदाद्येकषष्टिमन्त्राः प्रयोगादानयोः त्वगादिषु विंशतिषुप्रत्येकं प्रयोक्तव्याः। व्यस्तप्रयोगे। समस्तप्रयोगे तु धात्रादीनां त्वगादीनां चनामानि सकृदेवोच्चार्य एक एव मन्त्रः प्रयोक्तव्यः। निरपेक्षादानसमयेत्वेकषष्टिरेव प्रयोक्तव्यः। आगच्छागच्छेति च तत्र क्रिया एकप्रयोगपक्षे



**रक्षानिग्रहकर्मणोरनुपराग्वक्त्राःप्रधानाकृति–  
प्रख्या मन्त्रविधानविच्च दिशि दिश्येकादशैकादश।  
संस्थाप्य क्रमशोऽक्षरोदितरुचीःशक्तीर्जपेद्वा मनुं  
सम्यग्वा जुहुयादनु प्रतिगतं सिद्ध्यै समाराधयेत्॥५५॥**

**पीताऽयोमुष्टिगदाहस्ता महिषाज्यसंयुतपुलाकैः।  
बैभीतकारिष्टसमित्कोद्रवकैः स्तम्भयेच्च हुतविधिना॥५६॥**

**सुसिता पाशाङ्कुशयुग्विगलद्वारिप्रवाहसम्भिन्ना।  
वैतससमिदाहुत्या मधुरयुजा मङ्क्षु वशयेद्दुर्गा॥५७॥**

**रक्ता पाशाङ्कुशिनी निशि फलिनीकेसरोद्भवैः पुष्पैः।  
चन्दनरससंसिक्तैर्होमाद्दुर्गा वशीकरोति जगत्॥५८॥**

**लवणैस्त्रिमधुरसिक्तैस्तत्कृतया वा जुहोतु पुत्तल्या।  
उडुतरुकाष्ठैर्नक्तं सप्ताहान्नृपतिमपि वशे कुरुते॥५९॥**

**सकपालशूलपाशाङ्कुशहस्ताऽरुणतरा तथा दुर्गा।  
आकर्षयेच्च लावणपुत्तल्या त्रिमधुराक्तया होमात्॥६०॥**

**ध्यात्वा धूम्रां मुसलत्रिशिखकरामस्थिभिश्च तीक्ष्णाक्तैः।  
कार्पासानां निम्बच्छदमेषघृतै र्हुताच्च विद्वेषः॥६१॥**

**धूम्रा तर्जनिशूलाहितहस्ता विषदलैः समाहिषाज्यैः।  
होमाच्च मरित्रसर्षपचरुभिरजारुधिरसेचितैरटयेत्॥६२॥**

**शिखिशूलकराऽग्निनिभा सर्षपतैलाक्तमत्तबीजैश्च।  
मरिचैर्वा राजियुतैर्होमादहितान् विमोहयेद्दुर्गा॥६३॥**

एकेनैवोपसंहारः॥५४॥

  अनुलोमप्रतिलोमयोः कार्यभेदध्यानभेदं चाह—रक्षेति। अनुपराग्वक्त्राइति उभयोरपि रक्षानिग्रहकर्मणोःअनुपराग्वक्त्रत्वं ज्ञातव्यम्। मन्त्रविधानविदिति। रक्षायां चतुश्चत्वारिंशदनुलोमविधानवित्। निग्रहे चतुश्चत्वारिंशत्प्रतिलोमविधानविदित्यर्थः। मूलोक्तमेव सर्वत्र विधानं प्रतिलोमविधानेषुआवरणपूजादिकमपि प्रातिलोम्येन कार्यमिति विशेषः। अक्षरोदितरुचीरिति।रुचयः शक्तयः। चतुश्चत्वारिंशदक्षराणां यावत्यः शक्तय उक्ताः। तावच्छक्तिविशिष्टा एकैकाक्षरशक्तय इत्यर्थः। चतुश्चत्वारिंशत्तत्त्वानि पादाष्टकविभूति–



**कृष्णा शूलासिकरा रिपुदिनवृक्षोद्भवैः समित्प्रवरैः।  
व्रणकृद्घृतसंसिक्तैर्होमान्मारयति मासतो दुर्गा॥६४॥**

**नक्षत्रवृक्षसमिधो मरिचानि च तीक्ष्णाहिङ्गुशकलानि।  
मारणकर्मणि विहितान्यारुष्करस्नेहसिक्तानि॥६५॥**

**नक्षत्रवृक्षसमिधां विलिखितसाध्याभिधानकर्मवताम्।  
सचतुश्चत्वारिंशत्तत्त्वयुजां होमकर्म मारणकरम्॥६६॥**

**मरिचं क्षौद्रसमेतं प्रत्यक्पुष्पीपरागसम्भिन्नम्।  
उष्णाम्भःपरिलुलितं प्रसेचयेदृक्षवृक्षपुत्तल्या॥६७॥**

**हृदये वदने च रिपोः सम्मुखतः संप्रतिष्ठिते वायोः।  
जूर्त्त्यभिभूतोऽरिः स्यात्तत्क्वथनान् पक्षमात्रकान्म्रियते॥६८॥**

**सैव प्रतिकृतिरसकृत्तत्प्रतिष्ठितसमीरणा च विशदधिया।  
तीक्ष्णस्नेहालिप्ता विलोमजापेन तापनीयाऽग्नौ॥६९॥**

**विधिना ज्वरविद्धः स्यादपघनहोमेन हानिरङ्गस्य।  
सर्वाहुत्या मरणं प्राप्नोति रिपुर्न तत्र सन्देहः॥७०॥**

**प्राक्प्रोक्तान् भूतवर्णान् दशदशयुगशो बिन्दुयुक्तान्नमोऽन्तान्  
योनेर्मर्ध्यास्रिमध्येष्वपि पुनरथ सस्थाप्य भूताभवर्णान्।  
वर्णैस्तैः साकमग्नेर्मनुमपि कुलिशाद्यैः स्वचिह्नैः समेतं  
कुर्यात् कर्माणि सम्यक् पटुविशदमतिः स्तम्भनाद्यानि मन्त्री॥३१॥**

**ऊदद्गादिललाः कोर्नसौचतुर्थार्णका वसौ वारः।  
दृष्ट्यैद्वितीयरक्षा वह्नेरद्वन्द्वयोनिकादियषाः॥७२॥**

कथनेन कथितानि तद्बुद्ध्या जुहुयादित्यर्थः॥५५ - ७०॥

  अग्नेर्मनुमपीति। त्रिष्टुभमपीत्यर्थः। स तु मध्ये लेखनीयः। कुलिशाद्यैरितिस्तम्भनाद्युचितपृथिव्यादिमण्डलैरित्यर्थः। मन्त्रीति। तत्तत्प्रयोगोचितानुलोमविलोममन्त्रज्ञ इत्यर्थः। पटुविशदमतिरिति। पूर्वोक्तध्यानविशेषेष्वायत्तमतिरित्यर्थः। अतिदुर्गाप्रतिलोमैश्चमारणोच्चाटन विद्वेषणस्तम्भन मोहनादीनि।गाणिविश्वाग्निदुर्गाभिः वश्यम् अग्निदुर्गया आकर्षणं सोमसिन्धुदुर्गाभ्यांसौम्यप्रयोग इत्यादिमन्त्रविनियोगज्ञ इत्यथः॥७१॥

  मूर्तिवर्णानाह—ऊददिति।



**मरुतः कपोलबिन्दुकपञ्चमवर्णाः शहौ तथा व्योम्नः।  
मनुषु परेष्वपि मन्त्रीकरोतु कर्माणि तस्य संसिद्ध्यै॥७३॥**

**उन्मत्तक्ष्वेलनेत्रद्रुमभवसमिधां सप्तसाहस्रकान्तं  
प्रत्येकं राजितैलालुलितमथ हुनेन्माहिषाज्याप्लुतं वा।  
कृष्णाष्टम्याद्यमेवं सुनियतचरितः सप्तरात्रं निशायां  
निःसन्देहोऽस्य शत्रुस्त्यजति किल निजं देहमाविष्टमोहः॥७४॥**

**सामुद्रे च सहिङगुजीरकविषैः साध्यर्क्षवृक्षाकृतिं  
कृत्वाऽधोवदनां जले घटकटाहादिश्रिते क्वाथयेत्।  
सप्ताहं ज्वलनं जपन् विषतरोर्यष्ट्या शिरस्ताड़नं  
कुर्वन् सप्तदिनान्तरे यमपुरक्रीड़ापरः स्यादरिः॥७५॥**

**अर्कस्यन्दनबद्धपन्नगमुखग्रस्ताङ्घ्रिमाशाम्बरं  
न्यग्वक्त्रं तिलजाप्लुतं विषहतं दीप्तं करैर्भास्वतः।  
वायुप्रेरितवह्निमण्डलमहाज्वालाकुलास्यादिकं  
ध्यायन् वैरिणमुत्क्षिपेत् जलममुं मन्त्रं जपन् मृत्यवे॥७६॥**

**आर्द्रांशुकोऽग्निमनुना त्वथ सप्तरात्रं  
सिद्धार्थतैललुलितैर्मरिचैर्जुहोतु।  
आरभ्य विष्टिदिवसेऽरिनरः प्रलाप-  
मूर्च्छान्वितेन विषयीक्रियते ज्वरेण॥७७॥**

  \[भूतवर्णान् विभजते—ऊदद्गादीति सार्धेन। उकारश्च ऊकारश्चऊ।दत् दन्ताक्षरः ओकारः। गादयो गजडदबाः। लकारलकारौ च। एते दशकोः पृथिव्या वर्णाः। नसोः नासिकापुटयोरक्षरे ऋकारऋकारौ। औकारश्च।चतुर्थार्णकाः घझढधभाः। वकारसकारौ च। इत्येते दश वारः जलस्य वर्णाः। दृष्ट्योरक्षरे इकारईकारौ। ऐकारश्च। द्वितीयाः खछठथफाः। रेफक्षकारौ च।एते दश अग्निवर्णाः। अद्वन्द्वमिति। अकारआकारौ। योनिरेकारः। कादयःकचटतपाः। यकारषकारौ च। इत्येतानि दश वायोरक्षराणि। कपोलयोरक्षरेऌकारॡकारौ च। बिन्दुः पञ्चदशस्वरः। ङञणनमाः शकारहकारौ च। इत्येतेदश आकाशस्य वर्णा इत्यर्थः। अयं विधिः सर्वमन्त्रसाधारण इति ब्रूते—मनुषुपरेष्विति। इतिसम्बन्धदीपिकाकारः \]।

  मन्त्री करोत्विति। तत्तन्मन्त्रयोग इत्युक्तः॥७२–८०॥



**तालस्य पत्रे भुजपत्रके वा  
मध्ये लिखेत् साध्यनराभिधानम्।  
अथाऽभितो मन्त्रमिमं विलोमं  
विलिख्य भूमौ विनिखन्य तत्र॥७८॥**

**आधाय वैश्वानरमादरेण समर्च्य सम्यङ्मरिचैर्जुहोतु।  
तीव्रो ज्वरस्तस्य भवेत् पुनस्तत्तोये क्षिपेद्वश्यतमः स भूयात्॥७९॥**

**सिंहस्थां शरनिकरैः कृशानुवक्त्रै–  
र्धावन्तींरिपुमनु धावमानमेनाम्।  
संचिन्त्य क्षिपतु जलं दिनेशबिम्बे  
जप्त्वाऽमुंमनुमपि चाटनाय शीघ्रम्॥८०॥**

**कृत्वा स्थण्डिलमङ्गणे भगवतीं न्यासक्रमादर्चयेद्–  
गन्धाद्यैः पुनरन्धसा च विकिरेन्मन्त्रीनिशायां बलिम्।  
जप्त्वा मन्त्रममुञ्च रोगसहिताः कृत्या निकृत्या कृता–  
स्तांस्तान् भूतपिशाचवैरिविहितान् दुःखानसौ नाशयेत्॥८१॥**

**विधिवदभिज्वाल्याऽनलमन्वहमाराध्य गन्धपुष्पाद्यैः।  
सन्ध्यासु जपाच्च मनुरयमाकाङ्क्षितसर्वसिद्धिकल्पतरुः॥८२॥**

**कुसुमरसलुलितलोणैर्वारुणवदनो जुहोतु सन्ध्यासु।  
मन्त्रार्णसंख्यमग्नेरैक्येन द्रावयेदरीनचिरात्॥८३॥**

**शुद्धैश्च तण्डुलैरथ हविरपि निष्पाद्य पञ्चगव्यमपि।  
सघृतेन तेन जुहुयादष्टसहस्रं समेतसम्पातम्॥८४॥**

**प्राशितसम्पातस्य स्याद्रक्षा सर्वथैव साध्यस्य।  
प्राङ्गणमन्दिरयोरपि निखनेत् द्वारेऽवशिष्टसम्पातम्॥८५॥**

**कृत्या नश्यति तस्य वीक्षितेन ग्रहादयो भीत्या।  
कर्त्तारमेति कुपिता कृत्या सर्वात्मना च नाशयति॥८६॥**

**ब्रह्मद्रुमफलकान्ते मन्त्रितमः सप्तसप्तकोष्ठयुते।  
कोणोदराणि हित्वा मायाबीजं सकामं मध्यगते॥८७॥**

  मन्त्री निशायामिति। पञ्चदुर्गादिभिः बलिदानमुक्तम्॥८१-८६॥  
  मन्त्रितमः सप्तेति। सर्वकोष्ठेषु मायाबीजलेखनमुक्तम्॥८७- ९४॥



**विलिखेत् क्रमेण मन्त्राक्षरांश्च शिष्टेषु तेषु कोष्ठेषु।  
तत्रमरुतः प्रतिष्ठां विधाय निधाय वह्निमपि जुहुयात्॥८८॥**

**आज्येनाऽष्टसहस्रं फलकोपरि सम्यगात्तसम्पातम्।  
विप्रतिपत्तिधरायां निखनेन्नश्यन्त्युपद्रवाः सद्यः॥८९॥**

**सिकताचरुगव्याश्मकमृदां प्रतिष्ठा विधीयते सिद्ध्यै।  
प्रस्थाढ़कघटमाना गृहपुरराष्ट्राभिगुप्तये सिकताः॥९०॥**

**मध्येऽष्टाशान्तासु च कुण्डानामारचय्य नवकमपि।  
विधिना निवपेत् क्रमशः सिंहधनुश्छागयायिनि दिनेशे॥९१॥**

**तिथिषु तु कालाष्टम्यां भेषु विशाखाग्निमूलभाग्ये\[गे\]षु।  
वारेषु मन्दवाक्पतिवर्जाः सर्वे प्रशस्यन्ते तथा॥९२॥**

**हस्तश्रवणमघासु प्राजापत्ये च कर्म कुर्वीत।  
द्वादशसहस्रसंख्यं प्रजपेद्गायत्रमपि यथा प्रोक्तम्॥९३॥**

**मध्ये च मूलमनुना तदायुधैरष्टदिक्षु चक्राद्यैः।  
सकपालान्तैः पृथगपि संस्थापनकर्म निगदितं विधिवत्॥९४॥**

**तास्ताश्च देवता अपि परिपूज्य यथाक्रमेण मन्त्रितमः।  
कुर्याद्बलिं दिनग्रहकरणेभ्यो लोकपालराशिभ्यः॥९५॥**

**सिकताषोड़शकुड़वं ब्रह्मद्रुमभाजनेऽन्नगव्याक्तम्।  
निर्वपति यदि विधिना तं देशं ग्रामं करोति चतुरब्दात्॥९६॥**

**अर्केऽजस्थेऽब्धिगायामपरिमितजलायां समादाय शुद्धाः  
सम्यक् संशोषयित्वातपमनु सिकताः शूर्पकोर्विशोध्य।  
संशुद्धे पञ्चगव्ये सुमतिरथ विनिःक्षिप्य ताः कुम्भसंस्था  
मन्त्राग्नौ मन्त्रजापी द्विजितरुसमिधा भर्जयेत् कार्यहेतोः॥९७॥**

**एवं मृदुपलयोरधः संस्थाप्यन्ते सपञ्चगव्यास्ताः।  
वसुधाविप्रतिपत्तिक्षयञ्च पुष्टिञ्च कुर्वते क्रमशः॥९८॥**

   यथाक्रमेण मन्त्रितम इति। चक्रादिमन्त्रैः पूजनं सूचितम्। ग्रहादिबलिमन्त्राश्च सूचिताः॥९५॥९६॥

  सिकतोपादानशोधनसंस्कारक्रममाह—अर्केऽजस्थ इति।सुमतिरिति।अग्निमन्त्रदेवतासिकताना-मैक्यज्ञ इत्यर्थः॥९७॥९८॥९९॥१००॥१०१॥



**रथचरणदरगदाम्बुजहस्ता निष्टप्तशातकुम्भनिभा।  
सघृतपयोऽन्धोहोमान्महतींलक्ष्मीं समावहेद्दुर्गा॥९९॥**

**व्रीहिभिरन्नैः क्षीरैः समिद्भिरपि दुग्धवीरुधामाज्यैः।  
मधुरत्रयमधुरैर्महतीमृद्धिं करोति हुतविधिना॥१००॥**

**यद्यद्वाञ्छति पुरुषस्तत्तदमुष्य प्रभावतः साध्यम्।  
सग्रहनक्षत्राढ्यां सगिरिपुरग्रामकाननां वसुधाम्।  
साहिझषोपलमुदधिं दहति हि मतिमानयत्नमेतेन॥१०१॥**

**एवं प्रोत्थापयति च मन्त्रेणाऽनेन निशितधीर्मन्त्री।  
पुंसा केन कियद्वामन्त्रस्याख्यायतेऽस्य सामर्थ्यम्॥१०२॥**

**तस्मादेनं मनुवरमभीष्टाप्तये संयतात्मा  
जप्यान्नित्यं सहुतविधिमप्यादरादर्चयीत।  
भक्त्या कुर्यात् सुमतिरभिषेकादिकं कर्मजातं  
कर्तुं वाऽन्यत् प्रवणमतिरत्त्रैव भक्तः सदा स्यात्॥१०३॥**

**इति श्रीप्रपञ्चसारे एकत्रिंशः पटलः।**

  निशितधीर्मन्त्रीति। पूर्वोक्तास्त्रप्रयोगध्यानज्ञताऽस्त्रमन्त्रप्रयोगज्ञता चोक्ता॥१०२॥१०३॥

इति श्रीपद्मपादाचार्यकृते प्रपञ्चसारविवरणे  
एकत्रिंशत्पटलः।  
——



**द्वात्रिंशः पटलः।**

**अथ लवणमनुंवदामि साङ्गं सजपं सप्रतिपत्तिकं सहोमम्।  
विधिवद्विहितेन येन सर्वांजगतीमात्मवशे करोति मन्त्री॥१॥**

**लवणाम्भसि चेत्याद्या द्वितीया लवणेति च।  
दहेति तृतीया स्यात्तं दग्ध्वेति च चतुर्थ्यपि।  
ऋक् पञ्चमीच या ते स्याद्यथा प्रोक्तमथर्वणि॥२॥**

**ऋग्भिराभिस्तु पञ्चाङ्गं पञ्चभिर्वा समीरितम्।  
विद्याक्षरैः षड़ङ्गं वा प्रणवाद्यैर्निगद्यते॥३॥**

**पञ्चभिश्च त्रिभिरपि पञ्चभिः करणाक्षरैः।  
सपञ्चभिर्युगार्णेन जातियुक्तैःसमीरितम्॥४॥**

**अङ्गिराः स्यादृषिश्कन्दोऽनुष्टुप्त्रिष्टुप् च देवताः।  
अग्नीरात्रिस्तथा दुर्गा भद्रकाली समीरिताः॥५॥**

  अथाऽग्निदुर्गादिदैवत्यस्य लवणमन्त्रस्य विधानमाह—अथ लवणेति।करोति मन्त्रीति। चिटिमन्त्रवानित्यर्थः। तारपाशशक्त्यङ्कुश यं लं वं इतिउक्त्वालवणाम्भसि तीक्ष्णोऽसि उग्रोऽसि हृदयं तव लवणस्य पृथिवी माताऽन्तेलवणस्य वरुणः पिता। प्रथमा। लवणे हूयमाने तु पुनः कुतो निद्रा कुतोरतिः। लवणं पचति पाचयति। लवणं छिन्दति भिन्दति अमुकस्य दहगात्राणि दह मांसं दह त्वचम्। द्वितीया। दह त्वगसृङ्मांसमेदोऽस्थिभ्योमज्जिकां दह यदि वसति योजनशते नदीनां वा शतान्तरे। तृतीया। तं दग्ध्वानय मे शीघ्रमग्रे लवणस्य तेजसा लोहप्राकारे नगरे कृष्णसर्पवृतार्गले अत्रैववशमायातु। लवणमन्त्रपुरस्कृतः। चतुर्थी।

या ते रात्रिः शल्यविद्धस्य शूलाग्रारोपितस्य च।  
या ते रात्रिर्महारात्रिः सा ते रात्रिर्महानिशा॥ इति पञ्चमी।

  क्रों बीजम्। ह्रीं शक्तिः।

  ॐ आं ह्रीं क्रों चिटि चिटि चण्डालि महाचण्डालि अमुकं मे वशमानयस्वाहा। इति चिटिमन्त्रः।लवणवदेव बीजादिकमस्यापि॥१॥२॥३॥४॥५॥६॥७॥८॥९॥



**अरुणोऽरुणपङ्कजसन्निभः स्रुवशक्तिवराभययुक्तकरः।  
अमितार्चिरजात्तगतिर्विलसन्नयनत्रितयोऽवतु वो दहनः॥६॥**

**नीलतरांशुककेशकलापा नीलतनुर्निविड़स्तनभारा।  
साङ्कुशपाशसशूलकपाला यामवती भवतोऽवतु नित्यम्॥७॥**

**करकमलविराजच्चक्रशङ्खासिशूला  
परिलसितकिरीटा पातितानेकदैत्या।  
त्रिनयनलसिताङ्गी तिग्मरश्मिप्रकाशा  
पवनसखनिभाङ्गी पातु कात्यायनी वः॥८॥**

**सुरौद्रसितदंष्ट्रिका त्रिनयनोर्ध्वकेशोल्वणा  
कपालपरशूल्लसड्डमरुकत्रिशूलाकुला।  
घनाघननिभा रणद्रु****चिरकिङ्किणीमालिका  
भवद्विभवसिद्धये भवतु भद्रकाली चिरम्॥९॥**

**अयुतं नियतो मन्त्री मन्त्रमृक्पञ्चकान्वितम्।  
प्रजपेत्त्रिसहस्रं वा सम्यगेनं समाहितः॥१०॥**

**दशांशेन हुनेत्सिद्ध्यै हविषा घृतसंयुजा।  
एवं कृते प्रयोगार्हो मन्त्री भूयान्न चाऽन्यथा॥११॥**

**वह्निरात्री वरे स्यातां वश्याकर्षणकर्मणोः।  
दुर्गाभद्रे तथा देव्यौ शस्ते मारणकर्मणि॥१२॥**

**आरभ्य कर्मकृन्मन्त्रीतृतीयां कृष्णपक्षजाम्।  
संदीक्षितो भवेत्पूते मन्दिरे मन्त्रजापवान्॥१३॥**

**निखन्यात्तत्र कुण्डञ्च दोर्मात्रं त्र्यासमेखलम्।  
चतुष्कं सुन्दराकारं पुत्तलीनाञ्च कारयेत्॥१४॥**

**एकां साध्यर्क्षवृक्षेण शालीपिष्टेन चाऽपराम्।  
चक्रिहस्तमृदा चाऽन्यां मधूच्छिष्टेन चाऽपराम्॥१५॥**

  अयुतं नियतो मन्त्रीति। प्रणवपाशाङ्कुशवायुपृथिव्यमृतयोग उक्तः।समन्वितं चिटिमन्त्रमिति शेषः॥१०॥

  मन्त्री भूयान्न चाऽन्यथेति। मारणादिषु तदुचितबीजयोग उक्तः॥११॥१२॥

  आरभ्य कर्मकृन्मन्त्रीति। कर्म विशेषपूजादिकम्। मन्त्रीत्याग्नेये दौर्गेवा



**तासु हृद्देशलिखितसाध्याख्यासु समाहितः।  
सम्यक् संस्थापयेत् प्राणान् साध्यादानीय साधकः॥१६॥**

**उत्तानां दारवींकुण्डे खनेन्मन्त्राभिमन्त्रिताम्।  
पिष्टजां विष्टरस्याऽधः पादस्थाने च मृन्मयीम्॥१७॥**

**लम्बयेदम्बरे सिक्थमयीमूर्ध्वमधोमुखीम्।  
पुनः कृष्णाष्टमीरात्रौ पूर्वयामे गते सति॥१८॥**

**रक्तमाल्याम्बरो मन्त्रीकृतरक्तानुलेपनः।  
सम्यक्कृतलिपिन्यासः प्राणायामादिकृच्छुचिः॥१९॥**

**कुड़वं पोतलवणं सुश्लक्ष्णं परिचूर्णितम्।  
दधिक्षौद्रघृतक्षीरैः प्रोक्षयित्वा सुशोधितम्॥२०॥**

**आलोड्य गुड़मध्वाज्यैर्विस्पष्टावयवामथ।  
तेन पुत्तलिकां मन्त्री चार्वङ्गींकारयेद्बुधः॥२१॥**

**तस्याञ्च स्थापयेत्प्राणान् गुर्वादेशविधानतः।  
अष्टोर्ध्वशतसंख्यं वा तथाऽष्टोर्ध्वसहस्रकम्॥२२॥**

**ऋक्पञ्चकं पञ्चविंशत्संख्यं प्रतिकृतिं स्पृशन्।  
जपित्वाऽङ्गानि विन्यस्येत् स्वाङ्गेप्रतिकृतावपि॥२३॥**

**सतारैश्चिटिमन्त्रार्णैश्चतुर्विंशतिसंख्यकैः।  
शिरोललाटदृक्कर्णनासास्यचिवुकेष्वपि॥२४॥**

**सकण्ठहृदयोरोजनाभिकुक्षिकटीषु च।  
मेढ़्रपायूरुजान्वग्रजङ्घाङ्घ्रिषु च विन्यसेत्॥२५॥**

**अधोगुह्यादभेदः स्यादूर्ध्वं भेदो द्विके सति।  
आत्मन्येवं प्रविन्यस्य पुनः प्रतिकृतौ न्यसेत्॥२६॥**

उक्तपूजामन्त्रकलापग्रहणमुक्तम्॥१३॥१४॥१५॥१६॥१७॥१८॥

  मन्त्री कृतरक्तानुलेपन इति न्यासादिभिः मन्त्रात्मत्वमुक्तम्॥१९॥२०॥

  पुत्तलिकां मन्त्रीति। मन्त्रं जपता पुत्तलीका कार्येत्युक्तम्॥२१॥

  गुर्वादेशविधानत इति। प्रतिकृतिहृदि प्राणप्रतिष्ठायन्त्रस्थापनपूर्वकमित्यर्थः।वश्यमारणादौप्राणप्रतिष्ठाप्रकारभेदश्चाऽनेन सूचितः॥२२॥

  स्वाङ्गे प्रतिकृतावपीति। स्वाङ्गेकर्मोपक्रम एव न्यासः कार्यः॥२३–३१॥



**अङ्गुष्ठसन्धिप्रपदजङ्घाजानूरुपायुषु।  
सलिङ्गनाभिजठरहृदयेषु स्तनद्वये॥२७॥**

**कन्धराचिवुकास्येषु घ्राणदृक्कर्णयुग्मके।  
ललाटशिरसोर्न्यस्येत् प्रतिमायाञ्च संघशः॥२८॥**

**उपलिप्तेऽथ कुण्डेऽन्तर्बहिर्गोमयवारिणा।  
साध्यसंमुखमासीन आदध्याद्धव्यवाहनम्॥२९॥**

**प्रज्वाल्य साध्योडुतरुकाष्ठैरभ्यर्च्य दिक्क्रमात्।  
राजीकुशीतपुष्पाद्भिश्चषके राजतादिके॥३०॥**

**देवतां प्रति पाद्यार्घ्यं दत्त्वा कार्यार्थसिद्धये।  
उपतिष्ठेद्धुतस्यादावन्ते मन्त्रैरितीरितैः॥३१॥**

**त्वमाननममित्रघ्न निशाया हव्यवाहन।  
हविषा मन्त्रदत्तेन तृप्तो भव तया सह॥३२॥**

**जातवेदो महादेव तप्तजाम्बूनदप्रभ।  
स्वाहापते विश्वभक्ष लवणं दह शत्रुहन्॥३३॥**

**ईशे शर्वरि शर्वाणि ग्रस्तं मुक्तं त्वया जगत्।  
महादेवि नमस्तुभ्यं वरदे कामदा भव॥३४॥**

**तमोमयि महादेवि महादेवस्य सुव्रते।  
त्रियामे पुरुषं हुत्या वशमानय देव्यु\[हि\]मे॥३५॥**

**दुर्गे सर्गादिरहिते दुर्गसंरोधनार्गले।  
चक्रशङ्खधरे देवि दुष्टशत्रु \[सत्त्व\]भयङ्करि॥३६॥**

**नमस्ते दह शत्रून् मे वशमानय चण्डिके।  
शाकम्भरि महादेवि शरणं मे भवाऽनघे॥३७॥**

**भद्रकालि भवाभीष्टे भद्रसिद्धिप्रदायिनि।  
सपत्नान् मे हन हन दह शोषय तापय॥३८॥**

**शूलासिशक्तिवज्राद्यैरुत्कृत्योत्कृत्य मारय।  
महादेवि महाकालि रक्षाऽस्मानक्षतात्मिके॥३९॥**

  \[उपस्थानमन्त्रं दर्शयति—त्वमाननमित्यष्टभिः। इति सम्बन्धदीपिकायाम्।क्वचित् 'त्रियामे’ इत्यत्र ‘स्त्रिया में पुरुषं गत्वा’ इति पाठः।



**पुनः प्रतिकृतेरङ्गसप्तकं निशितायसा।  
दक्षपादादिकं छित्त्वा पञ्चर्चं प्रजपेन्मनुम्॥४०॥**

**साध्यं संस्मृत्य शितधीर्जुहुयात् सप्तसंख्यया।  
दक्षिणं चरणं पूर्वं ततो दक्षार्धकं पुनः॥४१॥**

**दक्षहस्तं तृतीयं स्याद्गलादूर्ध्वं चतुर्थकम्।  
पञ्चमं वामहस्तं स्यात् षष्ठं वामार्धमेव च॥४२॥**

**सप्तमं वामपादं स्यादन्याऽपि स्याद्धुतक्रिया।  
सप्त सप्त विभागो वा क्रमादङ्गेषु सप्तसु॥४३॥**

**एकादशांशभिन्नैर्वा तदङ्गैः सप्तभिर्हुनेत्।  
होमोऽन्यथा वा पूर्वन्तु दक्षिणं चरणं भवेत्॥४४॥**

**द्वितीयो दक्षिणकरस्तृतीयं शिर उच्यते।  
वामबाहश्चतुर्थन्तु मध्यादूर्ध्वन्तु पञ्चमम्॥४५॥**

**अधोभागस्तु षष्ठः स्याद्वामपादस्तु सप्तमः।  
हुत्वैवं पूर्वसंप्रोक्तैरुपस्थाय च मन्त्रकैः॥४६॥**

**अर्चयित्वा दण्डदीर्घं प्रणमेद्धव्यवाहनम्।  
सस्वर्णाञ्च समुक्तां गां शोणां दद्यात् सतर्णकाम्॥४७॥**

**दक्षिणां सप्तकर्षन्तु दद्यान्मारणकर्मणि।  
अंशुकं रुचकं धान्यं दत्त्वा संप्रीणयेद्गुरुम्॥४८॥**

**एवं कृतेन मन्त्रीष्टंलभते होमकर्मणा।  
अथवा मारणाकाङ्क्षी साध्यवामाङ्घ्रिपांशुभिः॥४९॥**

**सनिम्बतिलसिद्धार्थव्रणकृत्तैलसंयुतैः।  
हिङ्गुत्रिकटुकोपेतैर्महिषीमूत्रपेषितैः॥५०॥**

**वराहपारावतयोः पुरीषेण समन्वितैः।  
एतैर्विमिश्रयित्वा तु लोणं पूर्वोक्तसंख्यकम्॥५१॥**

**पूर्ववत् पुत्तलींतेन लोणचूर्णेन कारयेत्।  
प्राणान् प्रतिष्ठापयेच्च तत्र पूर्वोक्तसंख्यया॥ ५२॥**

  सस्वर्णाञ्च समुक्तामित्यत्र सकर्षस्वर्णयुक्तामिति क्वचित्। मूत्रपेषितैरित्यत्रमूत्रविङ्विषैरिति क्वचित् \]॥३२-५६॥



**पूर्वोक्ताभिः पुत्तलीभिः कुण्डे दक्षिणदिङ्मुखः।  
दुर्गांवा भद्रकालींवा प्रणिपत्य यथोचितम्॥५३॥**

**उपस्थितेऽर्धरात्रे तु सव्यपाणिस्थशस्त्रकः।  
वामपादं समारभ्य जुहुयात् पूर्वसंख्यया॥५४॥**

**समापयेद्दक्षपादे विकारेणाऽयसो वशी।  
त्रिसप्ताहप्रयोगेण मारयेद्रिपुमात्मनः॥५५॥**

**तस्यां रात्र्यामुपोष्याऽथ परेऽहनि तु साधकः।  
प्राणायामादिभिरपि गायत्रीजपहोमकैः॥५६॥**

**विमुक्तपातको भूत्वा स पुनर्विहरेद्वशी।  
यां कल्पयन्त्यपामार्गराजीघृतहवींषि च॥५७॥**

**पृथगष्टोत्तरशतावृत्त्या हुत्वा बलिं हरेत्।  
दशस्वशासु दिवि च मन्त्रैरेतैर्यथाक्रमम्॥५८॥**

  यो मे पूर्वगतः पाप्मा पावकेनेह कर्मणा इन्द्रस्त्वं देवो राजाजम्भयतु स्तम्भयतु मोहयतु वशयतु मारयतु नाशयतु बलिं तस्मैप्रयच्छतु कृतं मम शुभं मम शिवं मम शान्तिः स्वस्त्ययनं मम।

  यो मेऽग्निगतः। यो मे यमगतः। यो मे निर्ऋतिगतः।यो मे वरुणगतः।यो मे वायुगतः।यो मे सोमगतः। यो मेईशानगतः। यो मे अधोगतः। यो मे ऊर्ध्वगतः।यो मे पातालगतः।

  यो मे दिवि गतः पाप्मा पावकेनेह कर्मणा सूर्यस्त्वं देवोराजा जम्भयतु स्तम्भयतु मोहयतु वशयतु मारयतु नाशयतु बलिं

  यां कल्पयन्तीत्यस्य ब्रह्मानुष्टुप्प्रत्यङ्गिरस ऋष्याद्याः। ॐ बीजम्।ह्रीं शक्तिः। अष्टचतुश्चतुश्चतुः षड्भिरक्षरैरङ्गानि। भ्रूमध्यनयनद्वयगलबाहुद्वयहृन्नाभिपार्श्वद्वयकटिद्वयान्धुपाददयेषु न्यासः। खड़्गचर्मधरा कृष्णा मुक्तकेशीदिगम्बरा सदंष्ट्रा ससर्पा\[र्वा\]भरणा भक्षितारिर्ध्येया।

यां कल्पयन्ति नोऽरयः क्रूरां कृत्यां वधूमिव।  
तां ब्रह्मणाऽपनिर्नुद्मःप्रत्यक्कर्तारमृच्छतु॥इति मन्त्रः॥५७॥५८॥

  \[अनेन मन्त्रेणोक्तद्रव्यैरुक्तसंख्यं हृत्वा बलिं दद्यादित्याह—यो इति।



तस्मै प्रयच्छतु कृतं मम शुभं मम शिवं मम शान्तिः स्वस्त्ययनंमम। यो मे सर्वगतः।

**एवं दिशासु दशसु देवताभ्यो बलिं हरेत्।  
बलावेवं कृते शत्रोराशु कृत्या प्रणश्यति॥६०॥**

**प्रणवयुगलं भूयुग्मान्तस्थितं ठगतञ्च  
तद्वसुकुलिशगं तेषां मध्ये ध्रुवं भुवमन्तरा।  
अमरपतिदिक्कोणे ग्लौंपाशाङ्कुशान्तरमायया  
बलयितमथो जम्भाद्यष्टौ लिखेत् कुरुते जडम्॥६१॥**

**जम्भयस्तम्भयौ वीप्स्यतथा बन्धयमोहयौ।  
इत्यनन्तास्तथा स्युस्ते जम्भाद्यष्टौ द्विठान्तिकाः॥६२॥**

**अथवा लवणैः परागभूतैर्मधुराक्तैःपुनरष्टमीनिशाद्यम्।  
जुहुयाच्च चतुर्दशीनिशान्तं कुड़वोन्मितमेभिरेव मन्त्रैः॥६३॥**

**नारींनरं वा नगरं नृपान् वा  
ग्रामान् जनान् वा मनसोऽनुरूपम्।  
वशीकरोत्येव हुतक्रियेयं  
चिराय नैवाऽत्र विचारणीयम्॥६४॥**

**इति लवणमनोर्विधानमेवं प्रणिगदितं विविधप्रभेदभिन्नम्।  
    विधिवदमुमादरेण संप्रयुञ्जन् व्रजति फलं निजवाञ्छितं चिराय॥**

**इति श्रीप्रपञ्चसारे द्वात्रिंशः पटलः।**

  इत्यादिमन्त्रेष्वाद्यन्तौ मन्त्रौ पूर्णपुटितौ। इतरेऽपि तथैव ऊह्याः॥५८॥५९॥

  बलिप्रदानप्रकारमाह—दशस्विति॥६०॥६१॥६२॥

  मधुरत्रयावसिक्तलवणचूर्णमुद्राभिः वश्याकर्षणादिषु जुहुयादित्यभिधत्ते—अथवेति॥६२॥६३॥

  अस्य मन्त्रस्याऽन्येऽपि विविधभेदाः सन्तीति सूचयन् उपसंहरति—इतिलवणमनोरिति। इति सम्बन्धदीपिकायाम्॥६४॥\]

इति श्रीपद्मपादाचार्यकृते प्रपञ्चसारविवरणे  
द्वात्रिंशत्पटलः।  
————



**त्रयस्त्रिंशः पटलः।**

**अथाऽभिवक्ष्ये महितस्य मन्त्रस्याऽनुष्टुभः संग्रहतो विधानम्।  
ऋष्यादिकैरङ्गपदैर्यथावद्दीक्षाजपार्चाहवनक्रमेण॥१॥**

**ऋषिरभिहितो वशिष्ठश्छन्दोऽनुष्टुप् च देवता रुद्रः।  
त्र्यम्बकपदादिकः स्यान्मनुनाऽमुनैव षड़ङ्गक्लृप्तिरिह कथिता॥२॥**

**त्रिभिस्तु वर्णैर्हृदयं शिरश्च चतुर्भिरष्टाभिरथो शिखा च।  
उक्तं नवार्णेः कवचं तथाऽक्षि पञ्चार्णकं त्र्यम्बकमस्त्रमाहुः॥३॥**

**प्राक्प्रत्यग्याम्यसौम्ये शिरसि च वदनोरोगलांसेषु नाभौ  
हृद्देशे पृष्ठकुक्ष्योरथ शिवगुदयोरूरुमूलान्तयोश्च।  
जान्वोस्तद्वृत्तयुग्मस्तनतटयुगपार्श्वेषु पत्याणिनासा–  
शीर्षेष्वप्यूर्ध्वतोऽर्णैर्न्यसतु पुनरधस्तोऽपि मन्त्रीतथोर्ध्वम्॥४॥**

**चरणाग्रसन्धिगुह्याधारोदरहृदयकन्धरासु पुनः।  
बाह्वोः सन्ध्यग्रास्यौष्ठघ्राणदृक्श्रुतिभ्रूशीर्षेषु॥५॥**

**वर्णान् न्यस्य शिरोभ्रूद्दग्वक्त्रगलहृदुदरगुह्येषु।  
ऊर्वोर्जान्वोः पदयोः पदैश्च मनुवित् क्रमेण विन्यस्येत्॥६॥**

**वशिष्ठादिक्रमेणैव अङ्गन्यासं समाचरेत्।  
वशिष्ठस्त्र्यम्बकश्चैव त्रिनेत्रश्च तथैव च।  
अनुष्टुप्छन्दसे चेति जातियुक्तेन मन्त्रवित्॥७॥**

**अच्छः स्वच्छारविन्दस्थितिरुभयकराङ्कस्थितं पूर्णकुम्भं  
द्वाभ्यां वेदाक्षमाले निजकरकमलाभ्यां घटौ नित्यपूर्णौ।  
द्वाभ्यां तौ च स्रवन्तौ शिरसि शशिकलाबन्धुरे प्लावयन्तौ  
देहं देवो दधानः प्रदिशतु विशदाकल्पजातः श्रियं वः॥८॥**

  मारणवश्यादिकर्तुरायुःक्षयत्वसंभवादायुः प्रदं मन्त्रं वक्तुमारभते—अथाऽभिवक्ष्य इति \[मन्त्रोऽयं वैदिकत्वान्नोक्तः\]॥१॥२॥३॥

  मन्त्री तथोर्ध्वमिति। प्रणवशक्तिप्रासादयोग उक्तः। ॐ बीजम्। ह्रींशक्तिः॥४॥५॥६॥

  मन्त्रविदिति। पञ्चाक्षरप्रणवशक्तिबीजयोगः सूचितः॥७॥८॥



**प्रासादोक्ते च पीठे गव्यैर्वा दुग्धतरुकषायैर्वा।  
संपूर्ण कलशमस्मिन् महेशमावाह्य पूजयेद्भक्त्या॥९॥**

**अङ्गैराद्याऽर्काद्यैः पुनरावृतिरष्टभिर्द्वितीया स्यात्।  
मन्त्रार्णशक्तिभिः स्युः पुनश्चतस्रो दिशापवज्राद्यैः॥१०॥**

**अर्केन्दुधरणितोयानलेरवियदात्मसंज्ञकास्ते च।  
आनुष्टुभमित्यष्टावरणं प्रोक्तं विधानवरमेवम्॥११॥**

**रमा राका प्रभा ज्योत्स्ना पूर्णोषा पूरणी सुधा।  
विश्वा विद्या सिता प्रह्वा सारा सन्ध्या शिवा निशा॥१२॥**

**आर्द्रा प्रज्ञा प्रभा मेधा कान्तिः शान्तिर्धृतिर्मतिः।  
धरोमा पावनी पद्मा शान्ताऽमोघा जयाऽमला॥१३॥**

**द्वात्रिंशदिति निर्दिष्टाः शक्तयोऽनुष्टुभः क्रमात्।  
शिवानुभावतो नित्यं जगदाप्याययन्ति याः॥१४॥**

**इति परिपूज्य महेशं कलशजलैः समभिषेचयेच्छिष्यम्।  
कनकांशुकरत्नाद्यैर्गुरुमपि परिपूज्य मनुमतः सिद्ध्यै॥१५॥**

**प्रजपेल्लक्षावृत्त्या द्रव्यैर्जुहुयाज्जपावसाने च।  
बिल्वपलाशौ खदिरवटसिद्धार्थदौग्धदुग्धानि॥१६॥**

**दधि दुर्वेति दशैतान्याज्यसमेतानि होमवस्तूनि।  
एकैकशः सहस्रं दशभिर्हुत्वा प्रतर्प्य विप्रांश्च॥१७॥**

**भवति नरः सिद्धमनुर्मन्त्रेण च सर्वकर्मकर्ता स्यात्।  
बिल्वैरयुतं हुत्वा महतींलक्ष्मीमवाप्नुयाद्विप्रः॥१८॥**

**तावद्भिर्द्विजवृक्षैर्द्विजः श्रियं पुष्कलामवाप्नोति।  
खदिरसमिदयुतहोमात्तेजोबलपुष्टिमाप्नुयादिष्टाम्॥१९॥**

**न्यग्रोधायुतहोमाद्धनधान्यसम्मृद्धिमेति न चिरेण।  
अयुतं तिलैः प्रजुह्वन्नपमृत्योः पाप्मनो विमुक्तः स्यात्॥२०॥**

**सिद्धार्थायुतहोमैर्वैरिणमपमृत्युमपि विनाशयति।  
पायसहुतेन परमां रमामथायुर्यशो लभेन्मर्त्त्यः॥२१॥**

  प्रासादोक्ते पीठे कलशमापूर्य तस्मिन् भगवन्तमावाह्य पूजयेदित्याह—प्रासादोक्त इति। अष्टमूर्तीराह— अर्केति। मन्त्रवर्णशक्तीराह—रमेति। \[‘प्रभा’



**दुग्धहुताच्छान्तिः स्यात् परकृत्या नश्यति श्रियं लभते।  
दधिहोमतोऽन्नवान् स्यात् संबलनकरं च तद्वदन्ति बुधाः॥२२॥**

**दूर्वायुतेन जुह्वन् रोगान्निर्वास्य सर्वमपमृत्यम्।  
गर्वितधीरब्दानां विप्रवरः सर्वथा शतं जीवेत्॥२३॥**

**निजजन्मदिने पयोऽन्धसा वा शतवीर्यात्रितयैः पयोघृताक्तैः।  
जुहुयाच्च शतं च विंशतिं यः स लभेदायुररोगितां चिराय॥२४॥**

**काश्मर्यदारुसमिधां त्रिशतं समेत–  
सर्पिः पयोऽन्नसहितं त्रिदिनं जुहोतु।  
विप्रान् प्रतर्प्य च गुरून् परिपूज्य सम्य–  
ग्दीर्घं विमुक्तगदमायुरवाप्तुकामः॥२५॥**

**स्नात्वा चाऽर्कमुखोऽग्भसि स्थित इमं मन्त्रं सहस्रं जपे–  
दायुष्यं प्रतिपर्व दुग्धहविषा होमो महाश्रीप्रदः।  
लाजाभिर्निजवाञ्छिताय हवनात् कन्याशु संदीयते  
स्वाद्वक्तस्तनजद्रुहोमविधिना वर्णान् वशे स्थापयेत्॥२६॥**

**गायत्रिवर्णपरिपूर्णतनुश्च भानु-  
स्त्रिष्टुब्विशिष्टमहिमा महितः कृशानुः।  
आनुष्टुभाक्षरसमग्ररुचिः शशाङ्को  
दद्युःसमुद्यतममीपरिवाञ्छितं वः॥२७॥**

**एभिस्त्रिभिर्मनुवरैस्तु शताक्षराख्यो  
मन्त्रोऽभिकाङ्क्षितफलाप्तिदकामधेनुः।  
प्रोक्तो हिताय जगतां मुनिभिः कृपार्द्र–  
चित्तैर्यथोक्तमथ संग्रहतो वदामि॥२८॥**

**ऋष्याद्याः पूर्वोक्तास्त्रिविधाः स्युर्हृत्त्रयोदशभिर्वर्णैः।  
शिर एकादशभिश्च द्वाविंशद्भिस्तथा शिखा कवचम्॥२९॥**

इत्यत्र परेति ‘कान्ति’रित्यत्र कीर्तिरिति क्वचित् \]॥९-२६॥

  आयुःप्रधानमेव शताक्षरमाह—गायत्रिवर्णेति।अनेनैव गायत्रीध्यानवदेवाऽस्य सकलस्य ध्यानमुक्तं भवति।त्रिष्टुबनुष्टुभौ तु तस्याः सामर्थ्यप्रकाशरूपाविति च॥२७॥२८॥



**नयनं पञ्चदशार्णैः ससप्तभिर्दशभिरस्त्रमङ्गविधिः।  
विन्यासञ्च मनूनां मन्त्रज्ञः पूर्ववत् क्रमात् कुर्यात्॥३०॥**

**स्मर्तव्याखिललोकवर्ति सततं यज्जङ्गमं स्थावरं  
व्याप्तं येन च यत्प्रपञ्चविहितं मुक्तिश्च यत्सिद्धितः।  
यद्वास्यात् प्रणवत्रिभेदगहनं श्रुत्या च यद्गीयते  
तद्वः काङ्क्षितसिङ्धयेऽस्तु परमं ज्योतिस्त्रयोत्थं महः॥३१॥**

**लक्षायतो जपविधिः शताक्षरस्याऽथ होमविधिरुक्तः।  
अयुतावधिको द्रव्यं दौग्धान्नं सर्पिषा समायुक्तम्॥३२॥**

**सौरे पीठे पूजा प्रोक्तैरङ्गैः समावृतिः प्रथमा।  
प्रह्लादिन्याद्याभिस्तिस्रः प्रोक्ताः क्रमात् समावृतयः॥३३॥**

**पञ्चम्यावृतिरुक्ता त्रैष्टुभ इव जागतादिभिस्तदनु।  
स्याच्च रमादिभिरावृतिचतुष्कमुक्तं दशम्यथेन्द्राद्यैः॥३४॥**

**इति शताक्षरमन्त्रसमर्चना निगदितेह दशावरणायुधैः।  
प्रभजतामभिकाङ्क्षितसिद्धये निखिलसंसृतिमोक्षपदाप्तये॥३५॥**

**दुग्धाक्तैर्जुहुयात् सहस्रममृताकाण्डैस्तु दीर्घायुषे  
दूर्वाणां त्रितयैस्तथा घृतपयःसिक्तैर्घृतेनैव वा।  
लक्ष्म्यैकोकनदैश्च शोणरुचिभिस्त्रिस्वादुयुक्तैस्तथा  
रक्तैरुत्पलकैस्तदह्नि विकचैर्वैल्वैःप्रसूनैरपि॥३६॥**

**अनुदिनमघशान्त्यै संयतात्मा सहस्रं  
प्रतिजुहुतु तिलैर्वा मन्त्रविन्मासमेकम्।  
अपि दिनकरसंख्यान् भोजयीत द्विजातीन्  
विविधरसविशिष्टैर्भक्तितो भोज्यजातैः॥३७॥**

**शतं शतं प्रातरतन्द्रितोद्यतो जपेद्द्विजो मन्त्रममुं शताक्षरम्।  
आरोग्यजुष्टंबहुलेन्दिरायुतं शतं प्रजीवेच्छरदां सुखेन सः॥३८॥**

**सर्वान् कामानवाप्नोति मन्त्रमेनं जपेत्तु यः।  
सर्वं साधयते मन्त्री अस्त्रशस्त्रादिलक्षणम्॥३९॥**

  मन्त्रज्ञः पूर्ववदिति। अजपापरमात्मयोग उक्तः॥२९–३५॥

  मन्त्रवित् मासमिति। मृत्युञ्जययोग उक्तः॥३६॥३७॥३८॥३९॥



**प्रणवव्याहृत्याद्या व्याहृतितारान्तिका च मन्त्रिवरैः।  
जप्या शताक्षरीस्यादिह परलोकप्रसिद्धये दिनशः॥४०॥**

**मनुममुमथ शान्त्यै तत्पदाद्यं प्रजप्याद्-  
गदगणरहितायाऽप्यायुषेऽनुष्टुबाद्यम्।  
विमलमतिररातिध्वंसने त्रिष्टुबाद्यं  
दिनमनु दिनवक्त्रेवत्सरं संयतात्मा ॥४१॥**

**शताक्षरमनोरयं क्रम उदीरितः संग्रहा-  
द्भजेदमुमतन्द्रितो दिनश एव मन्त्रीरहः।  
अभीष्टफलसिद्धये सुयशसे च दीर्घायुषे-  
ऽप्यशेषजनरञ्जनाय चिरमिन्दिरावाप्तये॥४२॥**

**संवादसूक्तविहितं विधानमथ साङ्गदेवतारूपम्।  
वक्ष्यामि साधकानामनुदिनमभिवाञ्छितप्रदानकरम्॥४३॥**

**ऋषिरपि संबलनोऽस्याऽनुष्टुप्सत्रिष्टुबुच्यते छन्दः।  
संवादाद्यः प्रोक्तः संज्ञानाद्यश्च देवता चाऽग्निः॥४४॥**

**ब्रह्माख्यो हृदयमनुः शिरश्च विष्णू  
रुद्रः स्यादिह तु शिखेश्वरश्च वर्म।  
नेत्रत्वे भवति सदाशिवस्तथाऽस्त्रं  
सर्वात्मेत्यथ कथितं षड़ङ्गमेवम्॥४५॥**

**धवलनलिनराजच्चन्द्रमध्ये निषणं  
करविलसितपाशं साङ्कुशं साभयञ्च।  
सवरदममलेन्दुक्षीरगौरं त्रिनेत्रं  
प्रणमत सुरवक्त्रं मङ्क्षु संवादयन्तम्॥४६॥**

  मन्त्रिवरैरिति। व्याहृत्यनन्तरमजपामृत्युञ्जयपरमात्ममन्त्रयोग उक्तः॥४०॥

  विमलमतिररातीति। तत्तन्मन्त्रादित्वे तत्तन्मन्त्रोक्तध्यानं सूचितम्॥४१॥

  मन्त्री रह इति। तत्तत्कार्यानुगुणबीजयोग उक्तः। गायत्र्यक्षराणिबीजानि। त्रिष्टुबक्षराणि शक्तयः॥४२॥

  सं समिद्युवस इत्याद्यृक्चतुष्टयात्मकसंवादसूक्तविधानं वक्तुम् उपक्रमते—संवादेति। संवादस्य तृतीया ऋग् बीजम्। द्वितीया शक्तिः। संवादाद्य



**सहस्रकाणां दशकैश्चतुर्भिरथो सहस्रैश्च चतुर्भिरन्वितम्।  
जपेन्मनुं सम्यगथाऽभिदीक्षितः पयोऽन्धसाऽन्ते जुहुयाद्दशांशकम्॥४७॥**

**यजेत् पुराऽङ्गैश्च तदर्चनाविधौ पुनर्द्वितीयावरणेऽग्निमूर्तिभिः।  
अनन्तरञ्च त्रिदशेश्वरादिभिः क्रमेण वह्निंविधिनेति पूजयेत्॥४८॥**

**संवादसूक्ते विधिनेत्यनेन संसाधिते कर्म करोतु मन्त्री।  
चतुःशतञ्चापि दशोत्तरेण चतुश्चतुष्कं प्रजपेद्धुनेच्च॥४९॥**

**पायसेन मधुरत्रयभाजा विप्रराजतरुजैः कुसुमैर्वा।  
सर्पिषा स्तनजवृक्षसमिद्भिर्वाञ्छितार्थविधये प्रजुहोतु॥५०॥**

**जुहुयात् कलाचतुष्कैः प्रत्यृचमायोज्य कादिवर्गचतुष्कैः।  
तद्वच्च पयशलाद्यैर्वर्गैः संयोज्य पूर्वसंख्यकं मतिमान्॥५१॥**

**तद्वदृचं प्रतियोज्य त्रिष्टुप्पादांश्च पूर्वसंख्येन।  
जुहुयात् सर्पिःसिक्तं पायसमचिरेण कार्यसमवाप्त्यै॥५२॥**

इति। संवादसंज्ञानाग्निः देवतेत्यर्थः॥४३॥४४॥४५॥४६॥४७॥

  आग्नेये पीठे पूजा॥४८॥

  कर्मकरोतु मन्त्रीति। होमतर्पणजपकर्मसु प्रयुज्यमानमन्त्राणां प्रणवशक्तिपूर्वकत्वमुच्यते। चतुःशतं चापीति। त्रिष्टुप् (स्वत्रिष्टुबृक्स्वत्रिष्टुबृक्) स्वत्रिष्टुप्त्रिष्टुबनुष्टुब् गायत्री महागणपति पादमन्त्र व्याहृत्यनुकूलमन्त्रैः सह सूक्तं दशधाऽऽवर्त्त्यवैश्वानर जातवेद इहावह लोहिताक्ष सर्वकर्माणि साधय स्वाहा।ॐ भूर्भुवःस्वः स्वाहा। ॐ भूर्भुवःस्वः अग्ने जातवेद इहावह सर्वकर्माणिसाधय स्वाहा। उत्तिष्ठ पुरुष हरिपिङ्गल लोहिताक्ष सर्वकर्माणि साधय स्वाहा। इत्यग्निमन्त्रान् सकृत् सकृदावर्तयेदित्यर्थः। प्रतिकूलं मे नश्यत्वनुकूलं मेवशमानय स्वाहा। इत्यनुकूलमन्त्रः। होमादिकमप्येवमेव कार्यम्॥४९॥५०॥

  कलाचतुष्कैः प्रति ऋचमायोज्येति। ॐ ह्रीं अं आं इं ईं इति उक्त्वा संसमिद्युवस इत्यस्या ऋचोऽन्ते स्वाहेति तर्पयामीति वा वदेत्। एवमेव ॐ ह्रींउं ऊंऋं ॠंसंगच्छध्वमित्यादिकमूहयेत्। एवं मातृकां सप्तत्रिंशद्वारमावर्तयेत्। एवंकृते संख्या पूर्णा भवति मिश्रहोमपक्षे। अमिश्रहोमपक्षे तु अष्टादशवारमेवमातृकामावर्तयेत्। आदावन्ते चत्रिष्टुब्महागणपत्यग्निमन्तैः होमादिकमाचरेदित्यर्थः। एतत् सर्वं सूचितं मतिमानिति॥५१॥

  ऋचं प्रतियोज्य त्रिष्टुप्पादानिति। चतुष्पादा अष्टपादा वा त्रिष्टुप्पादाः।



**प्रतिपादमथर्क्पादं प्रतियोज्य जुहोतु पूर्ववन्मतिमान्।  
तेनाऽभीष्टावाप्तिर्न चिरेण नरस्य हस्तगता॥५३॥**

**अक्षरपादत्रिष्टुब्युक्तैः सूक्तैस्तु पूर्वसंख्येन।  
जुहुयात् समाजरूपं संवादयितुं प्रतर्पयेद्वाऽद्भिः॥५४॥**

  अत्रायं योगक्रमः। ॐ ह्रीं जातवेदसे सुनवाम सोममिति उक्त्वासं समिद्युवसइति ऋचम् अभिधाय होमादिकमाचरेत्। ॐ ह्रीं अरातीयतो निदहाति वेदःइत्यादिपादत्रयेण सार्धं सूक्तं समापयेत्। एवमेकादशोत्तरशतवारं सूक्ते आवर्तितेसति संख्या पूर्णा भवति मिश्रहोमपक्षे। अमिश्रहोमपक्षे तु पञ्चपञ्चाशद्वारमावर्त्याऽन्ते अग्निमन्त्रेचतुष्टयेन होमादिकं कर्तव्यमिति चतुष्पादपक्षः। अष्टपादपक्षेऽपि मिश्रहोमपक्षे चतुष्पादपक्षामिश्रहोमवत् क्रमः। अमिश्रहोमपक्षे तु सप्तविंशतिवारमावर्तनीयम्। आदावन्ते च त्रिष्टुब्महागणपत्यग्निमन्त्रैःहोमादिकं कर्तव्यमित्यर्थः॥५२॥

  प्रतिपादमथ ऋक्पादमिति। पादं पादं प्रतिपादं प्रतिपादमन्त्रम् पादमन्त्रंप्रतीत्यर्थः। ऋचश्च तत्पादाश्च ऋक्पादम् एकैकपादमन्त्रेण सार्धमेकैकाम्ऋचं जपेत्। अथवा एकैकेनैव पादमन्त्रेण चतुर्वारमावर्तितेन सह ऋक्चतुष्टयंजपेत्। पुनरप्यपरेणाऽप्येवं जपेत्। इति पादमन्त्राणाम् ऋचां च संयोगक्रमः। पादमन्त्राणामृक्पादषोड़शकानां च संयोगक्रम एवमेव द्विधा विज्ञातव्यः। तत्रपादमन्त्राणामृचां च संयोगे पक्षद्वयेऽपि मिश्रहोमपक्षे सूक्तस्यैकादशोत्तरशतवारमावृत्तिः कार्या। अमिश्रहोमपक्षे तु पञ्चपञ्चाशद्वार-मावृत्याऽन्तेऽग्निमन्त्रचतुष्टयेन होमादिकं कर्तव्यम्। पादमन्त्राणामृक्पादसंयोगपक्षद्वयेऽपिमिश्रहोमपक्षे सप्तविंशतिवारमावर्तनीयम्। आदावन्ते च त्रिष्टुब्महागणपत्यग्निमन्त्रैः होमादिकं कर्तव्यम्। अमिश्रपक्षे तु त्रयोदशवारमावर्तनीयम्। आद्यन्तयोः त्रिष्टुबनुष्टुब् गायत्र्यग्निमन्त्रचतुष्टय गणपतिचतुर्मूर्ति प्रणवाजपापरमात्ममन्त्रैश्चहोमादिकं कर्तव्यमित्यर्थः। भद्रं नो अपि वातय मनः। मरुतामोजसे स्वाहा। इन्द्रो विश्वस्य राजति। शन्नो भव द्विपदे शं चतुष्पदे। इति पादमन्त्राः। मतिमानिति। उक्तमन्त्रसंयोगज्ञ इत्यर्थः॥५३॥

  अक्षरपादत्रिष्टुब्युक्तैरिति। पञ्चपञ्चाशदक्षराण्यक्षरशब्दार्थः।पादशब्देनपादमन्त्राउक्ताः। पादत्रिष्टुब्युक्तैरिति। त्रिष्टुभः पादचतुष्टयेन युक्तैरित्यर्थः।

  अयमत्र क्रमः। ॐ ह्रीं अं भद्रं नो अपि वातय मनः। जातवेदसे सुनवाम



**उद्दिश्य यद्यदिह मन्त्रितमो जुहोतु  
सूक्तैरमा निगदितैस्त्रिविधैश्च मन्त्रैः।  
व्यस्तैर्यथाविभवतो विधिवत् समस्तै–  
स्तत्तस्य सिध्यति समग्रमयत्नमेव॥५५॥**

  सोममिति उक्त्वासं समिद्युवसे इति ऋचमुक्त्वातर्पणादिकं कुर्यात्। पुनः ॐ ह्रींआं मरुतामोजसे स्वाहा। अरातीयतो निदहाति वेदः। संगच्छध्वमित्याद्युक्त्वातर्पणादिकं कुर्यात्। ॐ ह्रीं इं इन्द्रो विश्वस्य राजति। स नः पर्षदतिदुर्गाणि विश्वा। समानो मन्त्र इत्यादि। पुनः ॐ ह्रीं ईं शन्नो भव द्विपदेशं चतुष्पदे। नावेव सिन्धुं दुरितात्यग्निः। समानीवः इत्यादि। पुनरप्येवमेवमातृकासमाप्तिपर्यन्तमावर्तयेत्। अन्त्यपर्याये अपेक्षिताक्षरस्थाने जिह्वामूलीयंयोजयेत्। पुनरप्येवमेवावर्तयन् द्वितीय तृतीय चतुर्थपर्यायेषु उपध्मानीयं दुस्पृष्टाक्षरद्वयं चाऽन्त्ये पर्याये अवशिष्टाक्षरस्थाने योजयेत्। पुनरप्येवमेव मातृकांचतुर्वारमावर्तयेत्। मिश्रहोमपक्षे आद्यन्तयोश्च त्रिष्टुबनुष्टुबादि चतुर्दशमन्त्रान्उक्तान् योजयेत्। अमिश्रपक्षे तु जिह्वामूलीयोपध्मानीयाभ्यामेव संयोज्यमातृका द्विवारमावर्तनीया। आद्यन्तयोश्च त्रिष्टुबनुष्टुबादि चतुर्दशमन्त्रान्योजयेत् इति। :क इति जिह्वामूलीयम्|:प इति उपध्मानीयम्।ल्भल्भइत्येतद्द्वयं दुस्पृष्टाक्षरम् ॥५४॥

  मन्त्रितमो जुहोतु सूक्तैरमा निगदितैस्त्रिविधैश्चमन्त्रैरिति। सूक्तैः संसमिदाद्यैःअमा निगदितैः सह पठितैः त्रिविधैर्मन्त्रैः त्रिप्रकारैःमन्त्रैः त्रैपुरैर्मन्त्रैरित्यर्थः।कथं तेषां सूक्तैः सहोच्चारणं कर्तव्यमिति तत्राह— व्यस्तैः समस्तैरिति। व्यस्तानांवाग्भवादिबीजानामाद्येन सूक्तत्रयेण संयोगः समस्तानां चाऽन्त्यसूक्तेनेत्यर्थः। एवंशुद्धाद्येकादशमन्त्रैः सार्धं दशवारमावर्तयेत्। मिश्रहोमपक्षे। अमिश्रहोमपक्षेपञ्चवारं प्रथमतश्च महागणपतिमन्त्रेण सकृत् तर्पणादिकं कुर्यात्। अन्ते चशैवद्वादशाक्षराष्टाक्षरपञ्चाक्षरैः सकृत् सकृत् तर्पणादिकं कुर्यादित्यर्थः। यथा—विभवत इति। प्रतिबन्धप्रावल्यानुसारेणेत्यर्थः। विधिवदिति। द्वादशाक्षरादिसंयोग उक्तः। आं ईं औं। ऐं ईं औंइति शुद्धा। ऐं क्लीं सौः इति बाला।हैं ह्क्लींह्सौः। ह्सैं ह्स्क्लीं ह्स्सौः। ह्स्रैंह्स्कलरींहस्रौः। हसरङैंहसकलरडीं हसरडसौः। हसरडसैं हसकलरडसींहसरडस्सौः। हसरडसहैंहसकलरडसहींहसरडसहसौः। हसरडसह्रैंहसकलरडसह्रींहसरडसह्रसौः।



**ऋग्वारुणी ध्रुवास्वाद्या या सा त्रिष्टुब्निगद्यते।  
ऋषिर्वशिष्ठस्त्रिष्टुम् च छन्दो वारीट् च देवता॥५६॥**

**अष्टभिः सप्तभिः षड्भिः पुनस्तावद्भिरक्षरैः।  
षड़ङ्गानि विधेयानि तन्मन्त्रसमुदीरितैः॥५७॥**

**अङ्गुल्यग्रससन्धिपायुशिवसंज्ञाधारनाभिष्वथो  
कुक्षौ पृष्ठहृदोरुरोजगलदोःसन्ध्यग्रवक्त्रेषु च।  
गण्डघ्राणविलोचनश्रवणयुग्भ्रूमध्यमस्तेषु के  
सर्वाङ्गेषु तथा न्यसेद्विशदधीर्वर्णैर्मनूत्थैःक्रमात्॥५८॥**

**अच्छांशुकाभरणमाल्यविलेपनाढ्यः  
पाशाङ्कुशाभयवरोद्यतदोःसरोजः।  
स्वच्छारविन्दवसतिः सुसितः प्रसन्नो  
भूयाद्विभूतिविधये वरुणश्चिरं वः॥५९॥**

**अङ्गैरष्टभिरहिभिर्दिशाधिपैः समभिपूज्य वारीशम्।  
कलशजलैः पुनरभिषिञ्चेत् परमगुरुर्मन्त्रजापिनं शिष्यम्॥६०॥**

**वसुभिः प्रसाद्य देशिकमथ शिष्यो मनुमिमं जपेल्लक्षम्।  
जुहुयाच्च दुग्धपक्वैरन्नैरयुतं घृताप्लुतैर्मतिमान्॥६१॥**

**ऋगियमृणमोचनीस्याज्जपैर्हुतैस्तर्पणैश्च मन्त्रविदः।  
संप्राप्तदुर्गतेरपि सद्यो हृद्याञ्च संवहेल्लक्ष्मीम्॥६२॥**

**इक्षोः सितस्य शकलैर्घृतसिक्तैर्यश्चतुर्दिनं जुहुयात्।  
सकलोपद्रवशान्त्यै तथर्णमुक्त्यै च सम्पदे सुचिरम्॥६३॥**

  हसरडसहरडैंहसकलरडसहरडीं हसरडसहरडसौः इति शुद्धाद्येकादशमन्त्राः।तद्धयुता तत्सयुता तद्रयुता तड्डयुता तत्सयुता तद्धयुता तद्रयुता तड्डयुताबालैवान्या विद्याविद्याः इत्युक्तत्वात्॥ ५५॥

  अथ वैदिकमेव ऋणमोचनफलदमनुंदर्शयति—ऋग्वारुणीति। \[वैदिकत्वान्नोक्तः\]। सुधा कुमुदिनी पूर्णा वारुणी विश्वतोमुखी तरङ्गिणी सुरसा सुशीताव्यापिन्यो वरुणनवशक्तयः॥५६॥५७॥५८॥५९॥६०॥६१॥

  तर्पणैश्च मन्त्रविद इति। व्यस्मदृणपाशं वरुण इति योगः सूचितः।॥६२॥६३॥६४॥६५॥६६॥६७॥६८॥६९॥



**वेतससमिदयुतहुताद्वृष्टिमकालेऽपि वितनुते वरुणः।  
गव्यक्षीरसमेतात्त्रिदिनकृताद्दिनमुखेषु मुदितमनाः॥६४॥**

**शतभिषजि समुदितेऽर्के चतुःशतं पायसं हुनेत् सघृतम्।  
ऋणमोचनाय लक्ष्म्यैजनसंवननाय शुक्रवारे च॥६५॥**

**पाशनिबद्धं वैरिणमङ्कुशसंप्रोतमम्बुधेः पारे।  
ध्यायन् परे क्षिपन्तं वरुणं जुहुयाच्च तथा प्रजपेत्॥६६॥**

**पाशनिबद्धं वैरिणमसिनाच्छिद्याशु नाशयन्तममुम्।  
ध्यायन् वेतससमिधो गोमूत्रयुता हुनेत्तदपहत्यै॥६७॥**

**दौग्धान्नैर्भृगुवारे घृतसंसिक्तैः कृतश्च हवनविधिः।  
ऋणमोक्षदश्च विविधोपद्रवशमनकृद्रमाकरः प्रोक्तः॥६८॥**

**पश्चिमसन्ध्यासमये पश्चिमवदनोऽनलं समाराध्य।  
ऋचमेनामभिजप्याच्चतुःशतं सकलदुःखशमनाय॥६९॥**

**शालीर्घृतसंसिक्ताः सरिदन्तरितो जुहोतु परसेनाम्।  
संस्तम्भयितुंत्रिदिनं सुमना मन्त्री चतुःशतावृत्त्या॥७०॥**

**प्रत्यङ्मुखोऽथ मन्त्री प्रतर्पयेद्वाजलैः सुशुद्धतरैः।  
यः स ह्युपद्रवाणां रुन्ध्यान्निचयं श्रियं समृच्छति च॥७१॥**

**बहुना किमनेन मन्त्रिमुख्यो मनुनाशु प्रसाधयेदभीष्टम्।  
हवनक्रिययाऽथ तर्पणैर्वा सजपैः पाशभृतो महामहिम्नः॥७२॥**

**इति श्रीप्रपञ्चसारे त्रयस्त्रिंशः पटलः।**

  सुमना मन्त्रीति।मध्ये समुद्रध्यानं मन्त्रे पृथिवीयोगश्चोक्तः॥७०॥

  मन्त्री प्रतर्पयेदिति। उचितबीजयोग उक्तः॥७१॥७२॥

इति श्रीपद्मपादाचार्यकृते प्रपञ्चसारविवरणे  
त्रयस्त्रिंशत्पटलः।  
————



**चतुस्त्रिंशः पटलः।**

**अथ यन्त्रविरचनाभिर्मन्त्रविशेषान् बहुप्रकारयुतान्।  
कथयिष्ये मन्त्रविदामैहिकपारत्रिकाप्तये सुधियाम्॥१॥**

**त्रिगुणितसंज्ञे मायालङ्कृतकोणे तयाऽभिसंवीते च।  
या या विशेषक्लृप्तिस्तां तामपि संग्रहेण समभिदधे॥२॥**

**कोणोल्लसितसुधाक्षरगलदमृतस्फुरितवह्निपरिवीतात्।  
बिन्दोर्मध्यगतबीजस्थितां सुधाधारया परिस्रुतया॥३॥**

**पूर्णसुषुम्नारन्ध्रांसाध्यतनुं संस्मरच्छिरसि बध्यात्।  
तेनाऽरोगी पुरुषः प्रज्ञावान् दीर्घमायुराप्नोति॥४॥**

**शीतांशुमण्डलस्थंकूर्मचतुर्थात्तकोणलसितमिदम्।  
शीतप्रलिप्तजप्तं कधृतं च शिरोरुजाज्वरार्तिहरम्॥५॥**

**तद्यन्त्रयुगं विलिखेदभिलषितसाध्यसाधकाख्ययुतम्।  
साध्यमधस्तात् कृत्वा बद्ध्वाऽत्र स्वपितु साधको नित्यम्॥६॥**

**विधिनाऽनेन तु सद्यः साध्योऽस्य वशे भवेदयत्नेन।  
तत्तु खनित्वागारे तत्राऽन्नं सिद्धमत्तु वश्यकरम्॥७॥**

  पूर्वोक्तानां त्रिगुणितादियन्त्राणां प्रयोगविशेषज्ञापनाय नानाविधमन्त्रविशेषज्ञापनायनानाविधमन्त्र-विशेषविधिप्रदर्शनाय च पटलान्तरमारभते—अथ यन्त्रेति।मन्त्रविदामिति। यन्त्रजीवादिविदामित्यर्थः। सुधियामिति। प्रयोगानुरूपध्यानविदामित्यर्थः॥१॥

  अत्रोच्यमानविशेषेण पूर्वोक्तयन्त्राणां न बाधः किन्तु समुच्चय इत्याह—त्रिगुणितसंज्ञ इति॥२॥

  कोणोल्लसितेति। त्रिगुणितस्य कोणेषु लिखितमायामध्ये उल्लसितसुधाक्षरात्वकारात् गलितामृतेन स्फुरितमध्यशक्तिवह्निना परिवीतात् बिन्दोः परिस्रुतयासुधाधारया पूर्णसुषुम्नारन्ध्रां साध्यतनुंस्मरन् शिरसि त्रिगुणितं बध्नीयादित्यर्थः॥३॥४॥

  यन्त्रान्तरमाचष्टे—शीतांशुमण्डलस्थमिति॥५॥

  वश्यकरं यन्त्रमाह– तद्यन्त्रयुगमिति॥६॥७॥



**साध्याख्यां शक्तिवह्नौ नरहरिमपि रन्ध्रत्रये च त्रिशक्तौ  
कर्मालिख्याऽथ लोष्टे सततगमपि संस्थाप्य जप्त्वा स्वशक्त्या।  
आगारे स्थापयित्वा नरमुदकनिधेश्चितपत्रे लिखित्वा  
दीपाग्नौ तापयित्वा स्त्रियममलधियः सम्यगाकर्षयेयुः॥८॥**

**त्रिगुणितविहिता विधयः षड्गुणिते च प्रयोजनीयाः स्युः।  
रक्षाकर्मणि विहितं तत्प्रायः प्रचुरमन्त्रयुक्ततया॥९॥**

**पाशाष्टाक्षरवीतशक्तिदहनप्रोल्लासि साध्याह्वयं  
शक्तिश्रीस्मरसंवृतं कुयुगरन्ध्राबद्धचिन्तामणि।  
इत्थं षड्गुणितं विलिख्य जपितं मन्त्री दधानोऽसकृ-  
द्राज्ञां वामदृशां प्रियो भवति संग्रामे पुरे वा चिरम्॥१०॥**

**चिन्तारत्नाश्रितास्रित्रियुगमथ नृसिंहावृतान्तःस्थबीजं  
प्रादुः साध्याभिधानं बहिरपि लिपिभिः प्रानुलोमाभिवीतम्।  
क्ष्माबिम्बद्वन्द्वरन्ध्रप्ररचितचतुरर्णं ग्रहोन्मादभूत–  
व्याधिघ्नं यन्त्रमस्मिन् कृतकलशविधिर्गर्भरक्षादिकारी॥११॥**

**द्वादशगुणितेऽस्रिलसन्नृसिंहाबीजं महेन्द्रपुरवीतम्।  
शीतालिप्तं पुरलघुधूपितमन्तःप्रबद्धकर्मयुतम्॥१२॥**

**चतसृषु दिक्षु निखन्यात् सीमायां द्वारतोरणाधो वा।  
देशाभिगुप्तिरेषा गुप्ततमा सूरिभिः पुरा प्रोक्ता॥१३॥**

**अलदलनिशाकुशीतैर्मसृणे पट्टे विलिख्य यन्त्रमिदम्।  
सेरस्थापनकर्म प्रतिजप्तं प्राङ्गणे खनेन्मन्त्री॥१४॥**

  आकर्षकरं यन्त्रमाह—साध्याख्यामिति। शक्तिवह्नाविति। मध्यशक्तिवह्नावित्यर्थः। रन्ध्रत्रये कोणत्रय इत्यर्थः। त्रिशक्ताविति। वेष्टनशक्तिष्वित्यर्थः।अमलधिय इति। ध्यानसामर्थ्यमुक्तम्॥८॥९॥

  षड्गुणितप्रयोगमाह—पाशाष्टाक्षरेति। मन्त्री दधान इति। धारयितुःशक्तिमन्त्रज्ञता उक्ता। चतुरर्णं सूर्यचतुरक्षरम्॥१०॥११॥

  वास्तुरक्षाकरं द्वादशगुणितयन्त्रविशेषमाचष्टे– द्वादशगुणित इति॥१२॥१३॥

  कुशीतैर्मन्त्रीति।लेखनद्रव्यस्य मूलेन पूजोक्ता। खनेन्मन्त्रीति।पूजाबल्यादि मन्त्रज्ञ इत्यर्थः॥१४॥१५॥



**तत्र विशन्ति न चौरा ग्रहकृत्याः स्यान्निकेतरक्षा च।  
अश्माभिपातवारणमभिवृद्धिः सम्पदाम्भवेदचिरात्॥१५॥**

**तद्वद्घटार्गलाख्यं यन्त्रं नीले विलिख्य पट्टवरे \।  
मोचकसाध्यप्रतिकृतिहृदये गुलिकां विधाय निःक्षिप्य॥१६॥**

**त्रिमधुरयुक्ते पात्रे विन्यस्याऽभ्यर्च्य गन्धपुष्पाद्यैः।  
बलिमपि विकिरेद्रात्रिषु सप्ताहादानयेद्वधूमिष्टाम्॥१७॥**

**तामेवाथ प्रतिकृतिमग्नौ किञ्चित् प्रतापयेज्जपन्।  
शक्तिं पाशाङ्कुशमनुसाध्याह्वविदर्भितां समाहितधीः॥१८॥**

**विधिनाऽमुना त्रिरात्राद्गर्वितधियमपि सुराङ्गनां मन्त्री।  
आकर्षयेन्निजवाञ्छाप्रदायिनींमदनवाणविह्वलिताम्॥१९॥**

**यन्त्रंतदेव लाक्षाताम्रावीतं निधाय कलशनले।  
जप्त्वा भानुसहस्रकमभिषिञ्चेद्रजतकाञ्चनाभ्याञ्च॥२०॥**

**तद्वद्विधाय कलशं तद्यन्त्रंधारयेत् पुनर्नित्यम्।  
वाञ्छितसिद्धिं लभते भक्त्या प्रणमन्ति देवता अपि तम्॥२१॥**

**यन्त्रंतदेव मन्दिरभित्तावभिलिख्य पूजयेद्दिनशः।  
चौरादिभूतनागा अपि तं देशं न वीक्षितुं शक्ताः॥२२॥**

**आलिख्य वीरपट्टे यन्त्रमिदं स्वमस्तकार्पितं कृत्वा।  
युध्यन् प्रत्यर्थिनमपि हत्वा यात्यव्रणाङ्कितो योद्धा॥२३॥**

**गजमदविलिखितमेतद्यन्त्रं जप्तञ्च मस्तके न्यस्तम्।  
करिणीमपि मदयेत् द्राक् चण्डतरे का कथा करेणुवरे॥२४॥**

**बहुनेति भाषितेन किमेभ्यो मुख्यं न किमपि च यन्त्रेभ्यः।  
तस्मादमूनि सद्भिर्धार्याणि च विश्ववश्वमिच्छद्भिः॥२५॥**

**गजमृगमदकाश्मीरैर्मन्त्रितमः सुरभिरोचनायुक्तैः।  
विलिखेदलक्तकरसालुलितैर्यन्त्राणि सकलकार्यार्थी॥२६॥**

  मन्त्रजपादिसहितं घटार्गलयन्त्रमाकर्षणकरमित्याचष्टे—यद्वदिति॥१६॥१७॥

  सुराङ्गनां मन्त्रीति। घटार्गलोक्तषोड़शाक्षरस्यापि जप उक्तः॥१८॥१९॥

  रजतकाञ्चनाभ्यां चावीतमिति अनुषज्यते। प्रयोगान्तरं चैतत्॥२०–२५॥

  मन्त्रितम इति। यन्त्रसामान्यज्ञः इत्यर्थः॥२६॥



**राज्या पटुसंयुतया सपाशशक्त्यङ्कुशेन मन्त्रेण।  
स्वाद्वक्तयाऽभिजुह्वन् निश्युर्वीशांस्तथोर्वशींवशयेत्॥२७॥**

**हृल्लेखाग्निस्थसाध्याह्वयमथ बहिरांक्रोंवृतं वह्निगेह–  
द्वन्द्वास्रिस्वस्तिकाढ्यं प्रतिलिखतु दले यन्त्रकं नागवल्ल्याः।  
जप्त्वा शक्तिं तु पाशाङ्कुशलिपिसहितां तापयेद्दीपवह्नौ  
नक्तं भक्त्या नताङ्गी स्मरशरविवशा प्रेमलीलाऽभियाति॥२८॥**

**शक्तिस्थं निजनाम वह्निभवनद्वन्द्वोदरे मान्मथं  
बीजं साध्यविदर्भया परिवृतं शक्त्या बहिः पार्थिवम्।  
तत्कोणे स्मरमन्यपुष्टनयनप्रोत्थैः पुनः कण्टकै-  
स्ताम्बूले लिखिताभिजप्तमदयेद्योषिन्मनोमोहनम्॥२९॥**

**शक्त्यन्तःस्थितसाध्यनाम परितो बीजैश्चतुर्भिः समा-  
बद्धं शक्तिमनोभवाङ्कुशलिपिप्रोम्भिः समावेष्टितम्।  
शाल्युत्थे प्रतिलिख्य पिष्टविकृतौ प्राणान् प्रतिष्ठाप्य च  
त्रिस्वादौ परिभर्ज्यतत्समदतः साध्यो वशे तिष्ठति॥३०॥**

**सान्तं शिखीलवयुतं दहनांशसाध्यं  
मायांशसाधकमथाऽभिवृतं कलाभिः।  
मध्योल्लसद्द्विमुखशूलमिदन्तु भर्त्तु-  
र्यन्त्राह्वयं नरनताङ्गिवशीकरं स्यात्॥३१॥**

**मृत्काराङ्गुलिकात्तया सकृकलासान्तर्वसायुक्तया  
साध्यस्याऽङ्घ्रिरजोयुजा मृदुमृदा क्लृप्तस्य शक्तिं हृदि।  
रूपस्याऽभिविलिख्य तद्विवरके साध्यं तदीरान् प्रति-  
ष्ठाप्याजप्य निखन्य तत्र दिनशो मेहेच्चिरं वश्यकृत्॥३२॥**

  स्त्रीवश्यकृद्यन्त्रमाह—हृल्लेखेति। बहिरिति। मध्यशक्तेः बहिरित्यर्थः॥२८॥

  अन्यदप्याह—शक्तिस्थमिति॥२९॥

  वश्यकृदपरं यन्त्रमाचष्टे—शक्त्यन्तरिति। समावेष्टितमिति। समाबद्धमित्यस्यव्याख्या॥३०॥

  वश्यकरं यन्त्रविशेषमाचष्टे—सान्तमिति। शिखीलवेति। शिखीई लवेतिपदच्छेदः। यन्त्रान्तरमाह— मृत्कारेति॥३१॥३२॥



**वामाक्ष्याः प्रतिलिख्य नाम निशया वामोरुदेशे निशा–  
मध्ये वामकरेण संशितमतिः संछादयंस्तन्मनाः।  
पूर्वं रुद्रपदं ततश्च दयिते योगीश्वरि त्विन्दुम–  
न्मन्त्रं जप्यति चेदनङ्गविवशां सद्यः प्रियामानयेत्॥३३॥**

**मायाहृदोरथाऽन्ते ब्रह्मश्रीराजितेऽक्षरान् प्रोक्त्वा।  
राजयुतपूजितेऽर्णान् जये सविजये सगौरि गान्धारि॥३४॥**

**त्रिभुवनवशङ्करीति च सर्वलोकान्तिके वशङ्करि च।  
सर्वस्त्रीपुरुषवशङ्करि सुदुघे वाक्षरान् प्रवीप्स्यततः॥३५॥**

**मायाद्विठान्तिको मनुरेकाधिकषष्टिवर्णकः प्रोक्तः।  
ऋषिरस्याऽजो निवृच्छन्दो गौरीच देवता प्रोक्ता॥३६॥**

**सचतुर्दशभिर्दशभिस्तथाऽष्टभिश्चाऽष्टभिस्तथा दशभिः।  
एकादशभिर्मन्त्राक्षरैः क्रमादुच्यते षड़ङ्गविधिः॥३७॥**

**असकलशशिराजन्मौलिराबद्धपाशा–  
ङ्कुशरुचिरकराब्जा बन्धुजीवारुणाङ्गी।  
अमरनिकरवन्द्या त्रीक्षणा शोणलेपां–  
शुककुसुमयुता स्यात् सम्पदे पार्वतीवः॥३८॥**

**अयुतं प्रजपेज्जुहुयाद्घृतप्लुतैः पायसैर्दशांशेन।  
आराधयेत्तदङ्गैर्मातृभिराशाधिपैश्च निशितमनाः॥३९॥**

**तिलतण्डुलकैर्लोणैस्त्रिमधुरसिक्तैः फलैश्च मधुरतरैः।  
आज्यैररुणकुवलयैस्त्रिदिनं हवनक्रियाशु वश्यकरी॥४०॥**

**नित्यञ्चादित्यगतां देवीं प्रविचिन्त्य तन्मुखो जप्यात्।  
अष्टोत्तरशतमह्नामादौ भुवनं वशीकरोत्यचिरात्॥४१॥**

**वार्णादर्वाङ्मन्त्रीप्रयोजयेत् साध्यनामकर्मयुतम्।  
प्रजपेद्वाहवनविधौ वाञ्छितसिद्धिप्रदस्तथा मन्त्रः॥४२॥**

  आकर्षकरं यन्त्रमाचष्टे—वामेति॥३३॥

  ब्रह्मश्रीमन्त्रमुद्धरति—मायेति। ब्रह्मश्रीमन्त्रस्य ह्रीं बीजम्। स्वाहा शक्तिः।शाक्ते पीठे पूजा।अङ्गब्रह्माणीन्द्रवज्रादिभिरावरणपूजा। वार्णादर्वाङ्मन्त्रीति।प्रणवशक्त्यादिकत्वमुक्तम्॥३४॥३५॥३६॥३७॥३८॥३९॥४०॥४१॥४२॥



**सतारराजमुख्यन्ते राजाभिमुखिवर्णकान्।  
आभाष्य वश्यमुखि च ह्रींश्रींमारार्णकान् वदेत्॥४३॥**

**वीप्स्य देवी महादेविपदं देवाधिदेवि च।  
प्रोक्त्वासर्वजनस्येति मुखं मम वशं वदेत्॥४४॥**

**कुरु कुर्विति ठद्वन्द्वान्तिकं मन्त्रं समुद्धरेत्।  
सप्ताधिकैः सदशभिस्तथा त्रिंशद्भिरक्षरैः॥४५॥**

**दशभिः सप्तभिश्चैव चतुर्भिः करणाक्षरैः।  
पञ्चभिः सप्तदशभिर्वर्णैरङ्गक्रिया मनोः॥४६॥**

**ब्रह्मश्रीमन्त्रसंप्रोक्ता प्रतिपत्तिरमुष्य च।  
मन्त्रस्य जपक्लृप्तिश्च तथा होमविधिः स्मृतः॥४७॥**

**मन्त्री सर्वजनस्थाने कुर्यात् साध्याह्वयं मनोः।  
प्रजपे हवने वाऽथ तथा तर्पणकर्मणि॥४८॥**

**देवीध्माष्टशतं प्रसूनवदथ त्रिस्वादुयुक्तं हुनेत्  
सप्ताहं भसितेन तेन विहितं पुण्ड्रादिकं वश्यकृत्।  
आज्यैस्तत्कृतहोमपातितसमाजप्तं घृतं प्राशयेत्  
साध्यं निष्परिहारकञ्च तदिदं वश्यम्भवेद्देहिनाम्॥४९॥**

**शक्तिं साध्यर्क्षवृक्षप्रतिकृतिहृदि संलिख्य संस्थाप्य जीवं  
जप्त्वा खन्याऽङ्गणेऽस्मिन्विधिवदनलमाधाय पुष्पैर्जवायाः।  
देवीमन्त्रेण रात्रौ दशपरशतसंख्यैस्तु काचन्दनाक्तै-  
र्हुत्वा तां सप्तरात्रंसरिति निखननादुत्तमं वश्यकर्म॥५०॥**

**अन्नं मह्य\[य्य\]न्नं मे देह्यन्नाधिपतये ममेत्युक्त्वा।  
अन्नं प्रदापयेति च ठद्वयान्तोऽन्नप्रदायको मन्त्रः॥५१॥**

  राजमुखीमन्त्रमुद्धरति—सतारेति। राजमुखीमन्त्रस्यापि ब्रह्मश्रीमन्त्रवदेवबीजादिकं सर्वम्। क्लीं बीजम्। ह्रींशक्तिरिति वा॥४३॥४४॥४५॥४६॥४७॥

  मन्त्री सर्वजनस्थान इति शक्त्यादित्वमुक्तम्॥४८॥४९॥

  वश्यकरं प्रयोगान्तरमाचष्टे—शक्तिमिति॥५०॥

  अन्नाधिपतिमन्त्रंदर्शयति—अन्नमिति।अन्नमन्त्रस्य वैश्रवण ऋषिः।अनुष्टुप्छन्दः। भूश्रियौ देवते। ग्लौं बीजम्। श्रीं शक्तिः। ग्लांश्रामादि-



**करणेन्द्रियरसधातुद्वयवर्णैरङ्गमस्य मन्त्रपदैः।  
द्व्ययुतजपावधिरेष द्विसहस्रहुतश्च सर्पिरन्नाभ्याम्॥५२॥**

**दुग्धाब्धौ रूप्यवप्रावृतकनकमयद्विपवर्ये सुराढ्ये  
कल्पद्रूद्यानकाधो मणिमयलसिते वित्तपस्याऽग्रभागे।  
आसीने भूश्रियौवाञ्छितवसुनिचयं मन्त्रिणे संसृजन्त्यौ  
मन्त्रीसंचिन्तयानो जपतु दिनमुखे सम्पदेऽन्नस्य मन्त्रम्॥५३॥**

**नत्यादिभगवत्यन्ते माहेश्वरिपदं वदेत्।  
अन्नपूर्णेऽग्निजायान्तो मन्त्रोऽन्नप्रदसंज्ञकः॥५४॥**

**मायाविहितषड़ङ्गो दिनमुखे जप्यश्च षोड़शसहस्रम्।  
प्रोक्तो जपावसाने सघृतैरन्नैर्दशांशको होमः॥५५॥**

**रुद्रताण्डवविलोकनलोलां भद्रवक्त्रनयनां भवकान्ताम्।  
अन्नदाननिरतां जननींतां संस्मरन् जपतु चित्रदुकूलाम्॥५६॥**

**वैश्रवणः पक्वाशः पिङ्गलविविधौ तथैव वित्तेशः।  
सकुवेरः स्वाहान्ताः सव्याहृतयः समीरिता मन्त्राः॥५७॥**

**वित्तेशस्याऽन्तराले दशवटसमिधः सर्पिषाक्ता विविक्ता  
होतव्या द्रव्यसिद्ध्यै कनकघटकरण्डात्तदोस्तुन्दिलोऽसौ।  
हेमाभो रत्नदीप्तो दरकमलनिधिद्योतितो रत्नपीठे  
ध्येयो न्यग्रोधमूले हुतभुजि विदुषा वैश्वदेवावसाने॥५८॥**

**मन्त्रैरेतैर्घृतयुतपायसहोमोऽपि मन्त्रिणां विहितः।  
लक्ष्म्यैसघृतैश्च तिलैर्बिल्वसमिद्धोमतस्तथैव फलम्॥५९॥**

  युतैरक्षरैरङ्गानि। वैष्णवे पीठे पूजा।अङ्गपृथिव्यादिवलाक्यादीन्द्रवज्रादिभिरावरणपूजा॥५१॥५२॥  

  मन्त्रमूर्तिं दर्शयति—दुग्धाब्धाविति। मन्त्री सञ्चिन्तयान इति। प्रणवश्रीपृथिव्यादित्वमुक्तम्॥५३॥

  अन्नपूर्णामन्त्रमुद्धरति—नत्यादीति। अन्नपूर्णया ह्रीं बीजम्। स्वाहा शक्तिः।ब्रह्मा ऋषिः। अनुष्टुप् छन्दः। माहेश्वरी देवता। शाक्ते पीठे पूजा।अङ्गब्रह्माणीन्द्रवज्रादिभिरावरणपूजा॥५४॥५५॥५६॥

  मन्त्रिणो विहृत इति। वैश्रवणमन्त्राणां प्रणवशक्त्यादित्वमुक्तम्॥५७॥५८॥५९॥



**भया भारेन्दुयुक् सैव विबिन्दुर्हस्ताक्षरैः।  
बालिस्थयोनिनत्यन्तो वसुवर्णो मनुर्मतः॥६०॥**

**वसुसाहस्रजापश्च तावच्छतहुतो मतः।  
होमः सर्पिष्मताऽन्नेन बीजेनाऽङ्गक्रिया मता॥६१॥**

**रत्नस्वर्णांशुकादीन्निजकरकमलाद्दक्षिणादाकिरन्तं  
वासोराशौ निधायाऽपरममरगुरुं पीतवस्त्रादिभूषम्।  
ध्यायन्नासीनमप्यापणभुवि शतसंख्यं सविंशत्कमेवं  
भीतापुष्पैर्घृताक्तैस्त्रिदिनमथ हुनेत् स्वर्णवस्त्रादिसिद्ध्यै॥६२॥**

**वययोरन्तरा स्त्रमेदेहिशुक्राक्षरा द्विठः।  
मन्त्रोऽयुतजपः सर्पिःसहस्रहवनक्रियः॥६३॥**

**शुक्रास्ये शुक्लपुष्पैर्हुतभुजि गुणशः सप्तशोऽप्येकविंश–  
द्वारं होतव्यमेषोऽप्यतिसितकुसुमालेपनो वामदोष्णा।  
वासोरत्नानि कार्त्तस्वरमपि सततं साधकाय प्रयच्छन्  
ध्यातो व्याख्यानमुद्राकलितवरकरस्त्वापणालिन्दसंस्थः॥६४॥**

**राजेरस्थोऽहिपो दण्डीवेदान्तेऽसौ विदाहकः।  
सायान्ते नतिरप्यष्टवर्णो वैयासिको मनुः॥६५॥**

  बृहस्पतिमन्त्रमाचष्टे—भयेति। बृहस्पतिमन्त्रस्य ब्रह्मानुष्टब्बृहस्पतयऋष्यादयः। वृं बीजम्। नमः शक्तिः। बीजेनाऽङ्गानि। अङ्गेन्द्रवज्रादिभिरावरणपूजा॥६०॥६१॥६२॥

  शुक्रमन्त्रमाह—वययोरिति। शुक्रमन्त्रस्य ब्रह्मविराट्शुक्राद्या ऋष्यादयः।ओं बीजम्। स्वाहा शक्तिः। बीजेनाऽङ्गानि मन्त्रपदैर्वा। अङ्गेन्द्रवज्रादिभिरावरणपूजा।

  गुणशः सप्तशोऽप्येकविंशद्वारमिति। तत्र गुणश एकविंशद्वारहोमःमालतीमल्लिकाजातिभिः। सप्तशः एकविंशद्धोमः पङ्कजकुमुदकह्लारकुन्दमन्दारनन्द्यावर्तसेवन्तिकाभिः। मिश्रहोमपक्षे द्विचत्वारिंशदाहुतिसंख्या।अमिश्रहोमपक्षे दशाधिकद्विशतसंख्या आहुतयः॥६३॥६४॥

  व्यासमन्त्रमाचष्टे—राजेरस्थ इति। व्यासमन्त्रस्य ब्रह्मानुष्टब्वेदव्यासाःऋष्यादयः। व्यं बीजम्। नमः शक्तिः। बीजेनाङ्गानि॥६५॥६६॥६७॥



**मुनिव्रातावीतं विमलधियमम्भोदरुचिर–  
द्युतिं व्याख्यामुद्राकलनविलसद्दक्षिणकरम्।  
परं जानौ कृत्वा दृढ़कलितकक्षैकविवरं  
समासीनं व्यासं स्मरत निरतं पुण्यचरितम्॥६६॥**

**प्रकृतिसहस्रजपोऽयं दशांशकृतपायसाज्यहवनविधिः।  
निरुपमकविताप्रज्ञाव्याख्याश्रीसम्पदावहो मन्त्रः॥६७॥**

**करचरणपार्श्वमूलद्युलोंहरेबिन्दुदुंसरसनार्णाः।  
अलिकाद्यो वर्मास्त्रद्विठान्तिको मनुरयं ध्रुवादिः स्यात्॥६८॥**

**अयुतं प्रजपेच्च षट्सहस्राधिकमन्ते जुहुयाद्दशांशमानैः।  
तिलसर्षपतण्डुलैः सशालीहविराज्यैः सुसमेधिते कृशानौ॥६९॥**

**उत्तुङ्गाद्रिः प्रचेता अपि दहनसमीरौ धराव्योमसंज्ञे  
प्राक्प्रत्यग्दक्षसौम्यास्वध उपरि च दिक्षु प्रबद्धप्रभाः स्युः।  
तन्मध्यस्थान्विपक्षादिकहरिरुरुदन्तीन्द्रनागान् सचोरान्  
हन्त्येतैर्मन्त्रिमुख्यो मनुविहितबलव्याकुलान् सद्य एव॥७०॥**

**निजरिपुमचलाद्यैस्तैः ससम्बाधवीतं  
मनुविदथ हलोभ्यां रुद्धनिश्वासवेगम्।  
तदुपरिगतबीजैः साधुसंस्यूतवक्त्रं  
दहतुसकवचास्त्रैर्द्वीन्दुभिः स्वेच्छयैव॥७१॥**

**योनिर्वियत् सनेत्रं परमेवर्णास्तथाऽस्थिगं मेदः।  
रक्तस्थदृक् द्विठान्तस्ताराद्योऽयं मनुर्दशार्णयुतः॥७२॥**

  शत्रुजयोपायमन्त्रमाह—करेति।महासङ्कोचकमन्त्रस्य दुं बीजं ह्रींशक्तिः। ब्रह्मानुष्टुप् पर्वतादय ऋष्यादयः। अकचटतपैर्हलोंह्रामादियुक्तैरङ्गानि॥६८॥६९॥

  ध्यानमाह—उत्तुङ्गाद्रिरिति। मन्त्रिमुख्य इति प्रणवादित्वं मन्त्रस्योक्तम्॥७०॥

  मनुविदिति। साध्यादिपदयोग उक्तः॥७१॥

  अश्वारूढ़ामन्त्रमुद्धरति—योनिरिति। अश्वारूढ़ाया प्रणवानन्तरं पाशशक्त्यङ्कुशत्र्यक्षरं योज्यम्। तथाच त्रयोदशार्णा भवन्ति। द्वाभ्यां हृदयम्। शक्त्याशिरः। अङ्कुशेन शिखा। पुनर्द्वाभ्यां कवचम्। पञ्चभिर्नेत्रम्। द्वाभ्यामस्त्रम्।



**अयुतं जपेन्मनुमिमं सहस्रवारं हुनेत्तथाज्येन।  
ध्याताऽपि गिरिसुतेयं जगतीं विश्वां वशीकरोत्यनिशम्॥७३॥**

**अश्वारूढ़ा कराग्रे नवकनकमयींवेत्रयष्टिं दधाना  
दक्षेऽन्येनानयन्तीस्फुरिततनुलता पाशबद्धां स्वसाध्याम्।  
देवी नित्यं प्रसन्ना नवशशधरबिम्बा त्रिनेत्राभिरामा  
दद्यादाद्याऽनवद्यां प्रवरफलसुखप्राप्तिहृद्यां श्रियं वः॥७४॥**

**विद्ययाऽनुदिनहृद्ययाऽनया होमकर्म वरहेमदायि तत्।  
कामितां सपदि वामलोचनामानयेदपि च मारपीड़िताम्॥७५॥**

**हवनक्रिया सपदि वश्यकरीमधुरावसेकपटुना पटुना।  
सदृशो न कश्चन जगत्यपरो मनुनाऽमुनाऽऽनयनकर्मविधौ॥७६॥**

**वाणीस्यात्ताररूपा शिरसि गिरिसुता शक्तिरूपा ललाटे  
रव्यग्न्यक्ष्णोस्तथात्मा विधुरपि वदनावेष्टने टान्तरूपः।  
श्रीर्जिह्वायां स्वरूपाऽप्यभिमतकरिरूपौस्वहौ दीर्घयुक्ता–  
वेवं न्यासो मुखे श्रीविभवसुखयशः कान्तिमेधाकरः स्यात्॥७७॥**

**इति श्रीप्रपञ्चसारे चतुस्त्रिंशः पटलः।**

ॐ बीजम्। ह्रीं शक्तिः।स्वाहा वा शक्तिः। शाक्ते पीठे पूजा।पाशाङ्कुशत्र्यक्षरविधानेन पूजा। षोड़शकोष्ठानि लिखित्वा मध्यचतुष्के प्रणवंससाध्यं लिखेत्। अवशिष्टेष्ववशिष्टान् वर्णान् विलिखेत्। सर्ववश्यकरमिदंयन्त्रम्॥७२॥७३॥३४॥७५॥७६॥

  अमठन्यासमाह—वाणीति। लक्ष्मीनारायण बृहती श्रिय ऋष्यादयः। श्रींबीजम्। क्लीं शक्तिः॥७७॥

इति श्रीपद्मपादाचार्य कृते प्रपञ्चसारविवरणे  
चतुस्त्रिंशत्पटलः।  
———



**पञ्चत्रिंशः पटलः।**

**प्राणप्रतिष्ठानमनोर्विधानं प्रवक्ष्यते संप्रति सर्वसिद्ध्यै।  
यस्मादृतेऽमीकथिताः प्रयोगा व्यर्था भवेयुर्गतजीवकल्पाः॥१॥**

**प्रोक्त्वापूर्वममुष्यशब्दमथ च प्राणा इह प्राणका-  
स्तद्वज्जीव इह स्थितेति च तथा सर्वेन्द्रियाणीति च।  
तद्वद्वाङ्मनसीदृशं श्रुतिमथो घ्राणञ्च सप्राणकं  
सैवेहागमथो त्ययुक् सुखचिरे तिष्ठन्तु ठद्वन्द्वयुक्॥२॥**

**मन्त्रस्याऽस्य विधिर्हरिश्च हर इत्येते मुनित्वे स्थिता–  
श्छन्दश्चर्ग्यजुषं ससामकमथोऽतिच्छन्दसं वा भवेत्।  
स्रष्ट्रीया जगतामनादिनिधना सर्वस्य चेष्टाकरी  
प्राणाख्या प्रकृतिः क्रियामयवपुर्देवी परा देवता॥३॥**

**प्रत्येकं कादिवर्गैःप्रतिगतलिपिभिर्बिन्दुयुक्तैर्धराद्यैः  
शब्दाद्यैः श्रोत्रमुख्यैर्वदनकरमुखैस्तत्क्रियाभिः क्रमेण।  
बुद्ध्याद्यैश्चात्मनेऽन्तैरुपरि च विलसज्जातिभिः षड्भिरेवं  
कुर्यादङ्गानि सम्यग्विशदमतिरथो विश्वरूपत्वसिद्ध्यै॥४॥**

**नाभेर्दशादापदं पाशबीजं हृद्देशादानाभिदेशञ्च शक्तिम्।  
आहृद्देशं मस्तकादङकुशाख्यं न्यस्त्वा यादीन् धातुषु न्यस्य सप्त॥५॥**

**प्राणे जीवे चैव हंसद्वयार्णेन्यस्येन्मूलं व्यापकं मस्तकादि।  
एवं न्यस्य प्राणशक्तिस्वरूपां विद्यां ध्यायेदात्मरूपाञ्च देवीम्॥६॥**

  उक्तसर्वमन्त्रजीवभूतस्य प्राणप्रतिष्ठामन्त्रस्य विधानं वतुमारभते—प्राणप्रतिष्ठानेति॥१॥

  प्रोक्त्वापूर्वममुष्येति। प्रोक्त्वाआपूर्वमिति पदच्छेदः। ॐ आं ह्रीं क्रों इतिप्रोक्त्वेत्यर्थः। मूलमन्त्रस्यैवंरूपत्वात्। ब्रह्मविष्णुमहेश्वरा ऋषयः। ऋग्यजुः—सामाथर्वाणि अतिच्छन्दांसि। श्रीमूलप्रकृतिः प्राणशक्तिर्देवता। आं बीजम्।क्रों शक्तिः॥२॥३॥

  सम्यग्विशदमतिरिति। अङ्गमन्त्राणां स्वरपुटितत्वं सूचितम्। अं ङं घं



**रक्ताम्भोधिस्थपोतोल्लसदरुणसरोजाधिरूढ़ा कराब्जैः  
पाशं कोदण्डमिक्षूद्भवमथ गुणमप्यङ्कुशं पञ्च बाणान्।  
बिभ्राणाऽसृक्कपालं त्रिनयनलसिता पीनवक्षोरुहाढ्या  
देवी बालार्कवर्णा भवतु सुखकरीप्राणशक्तिः परा वः॥७॥**

**ध्यात्वा देवीमेवं प्रजपेल्लक्षं मनुं समाहितधीः।  
आज्येनाऽन्ते जुहुयाच्चरुणा वा तद्दशांशतो मन्त्री॥८॥**

**शाक्ते पीठे देवींषट्कोणस्थैः प्रजेशहरिरुद्रैः।  
वाणीलक्ष्मीगिरिजासहितैरङ्गैश्चमातृलोकेशैः॥९॥**

**प्रयजेच्चतुर्भिरेवं परिवारैर्नित्यमेव मन्त्रितमः।  
एवं संसिद्धमनुर्वश्याद्यान्यारभेत कर्माणि॥१०॥**

**पाशाङ्कुशान्तरितशक्तिमनोः परस्ता–  
दुच्चार्य यादिवसुवर्णगुणं सहंसम्।  
पश्चादमुष्य पदमुच्चरतु प्रयोग–  
मन्त्रोऽयमित्थमुदितो ग्रहसंख्यया वा॥११॥**

गं खं कं पृथिव्यप्तेजोवाय्वाकाशात्मने आं क्रीं हृदयाय नमः। इत्यादिमन्देणअङ्गमन्त्रा द्रष्टव्याः॥४॥५॥६॥७॥

  तद्दशांशतो मन्त्रीति। ॐ आं स्वाहा ॐ ह्रींस्वाहा ॐ क्रों स्वाहा ॐ यंमृतायै स्वाहा। एवं राद्यक्षरयुताभिः वैवस्वताद्याभिः सकृत्सकृद्धुत्वा ॐ क्षंसं हं सः ह्रींॐ इत्यक्षरैरपि तथा हुत्वा मूलेनोक्तसंख्यं जुहुयादित्यर्थः॥८॥

  प्रजेशहरिरुद्राः ब्रह्मविष्णुरुद्राः। ते च षट्कोणस्यप्राङ्निर्ऋतिवायुकोणस्थाः। वाण्याद्याः ईशानाग्निवरुणकोणस्थाः। मन्त्रितम इति। ब्रह्मादीनां स्वस्वबीजयोग इत्युक्तः॥९॥१०॥

  ग्रहसंख्यया वेति। प्राणप्रतिष्ठामन्त्रसंग्रह उक्तः। ग्रहशब्देन नवसंख्यालक्षिता। नवमन्त्रैर्वा प्राणप्रतिष्ठेत्यर्थः। यं रं लं वं शं षं सं हों हंसःइत्येभिरित्यर्थः। गुणशब्देन ॐ तेन होमिति। पाशादित्र्यक्षरयोगस्तु पदद्वयेऽपिसमानः। अन्यथापूर्तेः। अथवा ग्रहसंख्यया वेत्यस्यायमर्थः। यादिवसुवर्णगुणंग्रहसंख्यया सप्तसंख्यया युक्तं वेति। याद्यष्टकानन्तरं प्रणवं क्षं सं हं सः ह्रीं ॐ  
इति च संयोज्यमित्यर्थः \[ग्रहसंख्ययैवेति राघवभट्टधृतपाठः\]॥११॥



**मृता वैवस्वता चैव जीवहा प्राणहा तथा।  
आकृष्या ग्रथना चैव प्रमादा विस्फुलिङ्गिनी।  
क्षेत्रज्ञप्रतिहारीति प्राणदूत्यश्च यादिकाः॥१२॥**

**बद्धा साध्यं पाशबीजेन शक्त्या  
गृह्णन्नाकृष्याऽङ्कुशेनाऽथ यादीन्।  
दूतीश्चोक्त्वासाध्यनामाऽथ धातू-  
नेवं मन्त्रो यावदात्मा सवीर्यः॥१३॥**

  दूतीमन्त्रानुद्धरति—मृतेत्यादिना। आं ह्रीं क्रों यं रं लं वं शं षं सं हों ॐ क्षंसं हं सः ह्रीं ॐ यं मृते अमुष्य मृतात्मकान् प्राणान् इहाहर। अमुष्य मृतात्मकाःप्राणा इह प्राणा इति वा। इहैवागत्य सुखं चिरं तिष्ठन्तु स्वाहा ॐ क्षं सं हं सःह्रीं ओं इत्यभिधाय आं ह्रीमित्यादि ओमन्तमुक्त्वायं मृते अमुष्य मृतात्मकंजीवमिहाहर। अमुष्य मृतात्मकजीवः इह स्थित इति वा। इहैवेत्यादिकमभिधाय आंह्रीमित्याद्योमन्तमुक्त्वायं मृते अमुष्य मृतात्मकानि सर्वेन्द्रियाणिवाङ्मनश्चक्षुः श्रोत्र घ्राण प्राणानिहाहर। अमुष्य मृतात्मकानि सर्वेन्द्रियाणिवाङ्मनश्चक्षुः श्रोत्र घ्राण प्राणा इति वा। इहैवागत्य सुखं चिरं तिष्ठन्तु स्वाहा।ॐ क्षं सं हं सः ह्रीं ओमिति वदेत्। एष मृतामन्त्रः। एवं वैवस्वतादिमन्त्राऊहनीयाः॥१२॥

  प्राणप्रतिष्ठाप्रकारमाह—बद्ध्वेति। साध्यस्य शक्तिं पाशशक्तितेजोऽङ्कुशमहाभ्रमरकालदण्डरूपेण पञ्चधा निःसार्यपाशबीजमुच्चरन् साध्यं पाशेन गले बद्ध्वाशक्तिबीजतेजसा तं स्ववशे कृत्वा अङ्कुशेनाकृष्याऽग्रतः संस्थाप्य याद्यष्टकमुच्चरन्साध्यस्य त्वगादीन् व्याप्याऽतिक्रम्य महाभृङ्गेण साध्यं कबलीकृत्य कालदण्डताड़नेन सुप्तं तं संबोध्य क्षं इति सपरिवारं तमुन्मूलीकृत्य समिति स्वप्राणशक्तिरूपमहाभ्रमरेण बाधयित्वा हंस इति स्वैक्यं संभाव्य ह्रीं ओमिति वश्यादौ जीवनायप्लावनं कृत्वा यं मृते इत्यादिना स्वमृतां संबोध्य अमुष्य मृतात्मकाः प्राणा इहप्राणा इत्यादिना स्वमृताप्राणानितरमृताप्राणैः संयोज्य रमितिसाध्यमृतातन्तुच्छेदंविधाय
सकीटयन्त्रहृदयायांपुत्तल्यामात्मनि वा साध्यमृताप्राणान् संस्थाप्यपूर्ववत् आं ह्रीं इत्यादि सप्रतिपत्तिकं जपन् साध्यहृदयं गत्वा तस्य मृताजीवादिकमप्येवमेवानयेदिति मृताप्राणप्रतिष्ठामन्त्रक्रमः। एवमेव वैवस्वतादिप्राणाअपि स्थापनीयाः। युगपदेव वा मृतादिप्राणान् संस्थापयेत्।



**सुप्तेऽशेषजने निशीथसमये साध्ये स्वपित्यादरा-  
दारुह्य स्ववशं निधाय हृदये साध्याकृतेः कीटकम्।  
बद्ध्वातञ्च निपीड़मेव सहसा कालस्य यष्ट्या शिर-  
स्याताड्य क्षुभिताखिलेन्द्रियगणं साध्यं स्मरेत् साधकः॥१४॥**

**वायव्याग्नेयैन्द्रवारीण्महेश–  
क्रव्यात्सोमप्रेतराण्मध्यगेषु।  
स्थानेष्वेतेष्वष्ट यादीन् सहंसान्  
भृङ्गान् ध्यायेत् स्वीयबिन्दुप्रबद्धान्॥१५॥**

  अथ यादीनिति। अथाऽनन्तरं यादीन् होमन्तानुक्त्वा साध्यस्य धातून् जीवं चसपरिकरं स्वहृदयाम्बुजमध्ये वायुना स्वमण्डले संकोचितं कबलीकृत्य सयादिकदूतीश्चस्वस्य सम्बुद्ध्यन्ताः साध्यस्य चामुष्य मृतात्मकान् प्राणानित्यादिक्रमेणोक्त्वाचशब्देनक्रियां चोक्त्वापुनरपि साध्यनामादिकम् अमुष्य मृतात्मकाः प्राणा इह प्राणाइत्यादिक्रमेणोक्त्वाअथानन्तरं पुनरपि धातून मृतादींश्च एवं पूर्वोक्तक्रमेणजीवाद्याहरणार्थमुक्त्वा इत्यनुषज्यते। सवीर्यः सप्राणादिकः साध्यस्य जीवो यावत्साधकस्य आत्मा भवति साधकात्मना एकीभवति तावत् यादिके आवर्तिते सतिप्रयोगमन्त्रो भवतीति यादीनां त्र्यावृत्तिरभिहिता। प्राणजीवसर्वेन्द्रियाकर्षणार्थंकेचिद् यादीनां चतुरावृत्तिं वर्णयन्ति। प्राणजीवेन्द्रियसामान्यतद्विशेषाणामाकर्षणार्थं केचित् पञ्चावृत्तिं वर्णयन्ति। प्राणसामान्य जीवेन्द्रियसामान्य तद्विशेषप्राणविशेषाणामाकर्षणार्थं केचिन्नवावृत्तिं वदन्ति॥१३॥

  मन्त्रोक्तानां सर्वेषां प्रत्येकमाकर्षणार्थं प्राणप्रतिष्ठायाः कालमाह—सुप्त इति।आदरादिति। तात्पर्येणेत्यर्थः। आरभ्येति। साधकः स्वयं पाशादिपञ्चात्मना निष्क्रम्य साध्यं पाशेन बद्ध्वा शक्त्या वशीकृत्य अङ्कुशेनाकृष्यतस्यान्तः प्रविश्य तस्य हृदयकमलमारुह्य महाभृङ्गेण तं कबलीकुर्वन् वशेनिधायेत्यर्थः। साध्याकृतेः कीटकमिति। प्राणप्रतिष्ठारम्भात् प्रागेव साध्यप्रतिकृतेः हृदये प्राणप्रतिष्ठायन्त्रं लिखित्वा संस्थाप्य वा तत्र किञ्चित् कीटादिसजीवं निक्षिप्याच्छाद्य प्रयोग आरम्भणीयः इत्युक्तम्। तं चेत्यादिना कालदण्डेनताड़यित्वा तस्य बोधनमुक्तम्। अन्यथा प्राणप्रतिष्ठायोगात्॥१४॥

  स्वहृदये साध्यहृदये पुत्तलीहृदये च मृतादिदूतीनां स्थानमाह—वायव्येति। यादीन् सहंसान् भृङ्गान् ध्यायेदिति। याद्यक्षररूपमृतादिनवकं



**स्वीयेऽप्येवं संस्मरेद्धृत्सरोजे  
भृङ्गीरूपान्निर्गतान् श्वासमार्गैः।  
साध्याब्जस्थान् चञ्चरीकान् गृहीत्वा  
स्वीयं स्थानं पूर्ववत् संप्रविष्टः॥१६॥**

**बीजानि रक्तानि तु वश्यकर्मण्यम्भोधराभाख्यभिचारकाले।  
धूम्राणि विद्वेषविधौ सहोमे पीतानि संस्तम्भविधौ स्मरेच्च॥१७॥**

**अथवा साध्यप्राणान् मण्डूकाकारधारिणो ध्यायेत्।  
स्वीयान् भुजगाकारानभिचारादौ नृशंसकर्मविधौ॥१८॥**

**प्राणप्रतिष्ठाकर्मैवं विधायैकादशावरम्।  
पुत्तल्यादौ स्वचित्ते वा तांस्तु संस्तम्भयेद्भुवा॥१९॥**

**आकृष्टानां साध्यदेशादसूनां  
पुत्तल्यादावप्ययं स्यात्प्रकारः।  
किन्तु स्वीये हृत्सरोजे प्रवेशो  
वश्याकृष्ट्योरेव नात्राभिचारे॥२०॥**

भृङ्गरूपेण साध्यहृदयकमलपत्रेषु कर्णिकायां चोक्तक्रमेण स्मरेदित्युक्तम्। स्वीयबिन्दुप्रबद्धानिति। भृङ्गमस्तकबिन्दुगततन्तुभिः परस्परबद्धानित्यर्थः॥१५॥

  स्वहृदये विशेषमाह—स्वीय इति। निर्गतान् श्वासमार्गैरिति। तदानींवहन्नासापुटेन निर्गम्य ऋज्वा नाड्या साध्यहृदयं प्रविश्य पूर्ववत्तत्सर्वमादायान्यया तयैव वा नाड्या निर्गम्य पुत्तल्याम् ऋज्वा नाड्या प्रविश्य तद्धृदयपङ्कजेसर्वं संस्थाप्य ग्लौंबीजात्मना महाकीटेन संस्तभ्य यथागतं स्वदूतीभिः सह पुत्तल्यानिर्गम्य निर्गमननाड्या साध्यहृदयं प्रविश्य प्रवेशनाड्यानिर्गम्यनिर्गमनाड्या स्वहृदयं प्रविश्य स्वदूतीं स्वहृदयपङ्कजे स्थापयित्वा मयि प्राणा इह प्राणाः मयितद्वज्जीव इह स्थितः इत्यादिमन्त्रं जपित्वा पुनरप्येवं कुर्यादित्यर्थः। साध्यहृदयाद् यथागतं चेन्निर्गच्छति तर्हि पुत्तल्या निर्गतस्य पुनः न साध्यहृदयप्रवेशःकर्तव्यः। किन्तु स्वहृदयमेव प्रवेष्टव्यम्॥१६॥१७॥

  मारणे विशेषप्रयोगमाह—अथवेति। भुवेति। ग्लौं बीजेनेत्यर्थः॥१८॥१९॥

  पुत्तलीस्वहृदादिष्वप्याकृष्टानां साध्यप्राणानां भुवा स्तम्भनं कार्यमित्याह—आकृष्टानामिति। आभिचारकर्मणि साध्यप्राणाः सर्वात्मना पुत्तल्यामेवस्थापनीयाः। वश्याकर्षणादौ एकमंशं पुत्तल्यां संस्थाप्य अंशान्तरं स्वदूतीभिः



**पाशाद्यत्रिकयुक्तमूलहृदयभ्रूमध्यसूत्रायिता  
साग्निः साध्यललाटरन्ध्रपथतोऽप्यामूलमाजग्मुषी।  
योन्यामात्महृदब्जमेवमनिशं भ्राम्यत्यसौ चिन्तिता  
शक्तिर्जन्मशतान्यपीह वश्येत् साध्यं तथाकर्षयेत्॥२१॥**

**प्राणप्रतिष्ठाविधिरेवमुक्तः  
साङ्गः सयोगो विनियोगयुक्तः।  
अस्मिन् प्रवीणो गिरिकाननादीन्  
प्रचालयेत् किं पुनरात्मयुक्तान्॥२२॥**

**इति श्रीप्रपञ्चसारे पञ्चत्रिंशः पटलः।**

सह स्वहृदये स्थापनीयमित्याह—किन्त्विति॥२०॥

  सर्वाकृष्ट्यादिकरं योगमाह—पाशाद्यत्रिकयुक्तेति। अष्टदलमध्यगतशक्तौसाध्यादिकं लिखित्वा पाशाङ्कुशाभ्यां तां संवेष्ट्यंयाद्यष्टकमष्टदलेषु लिखित्वाऽवशिष्टेन बहिः संवेष्ट्यभूपुरद्वये पाशाङ्कुशौ लिखेत्। इति यन्त्रविधिः॥२१॥२२॥

इति श्रीपद्मपादाचार्यकृते प्रपञ्चसारविवरणे  
पञ्चत्रिंशत्पटलः।  
———

  \[अतीतपटलोक्तसकलमन्त्रयन्त्रादीनां प्राणप्रतिष्ठाविध्यन्तानां गुरूपदेशलब्धानामेव यथोक्तफलसाधनत्वं नलिखितपठितानामिति शिष्यदेशिकार्थमाह—प्राणाग्निहोत्रमिति। अनलास्त्रं त्रिष्टुप्पटलोक्तम्। अलिप्रयोगोऽस्मिन् पटलउक्तः। योगः प्रणवपटलादावुक्तः। इति उपान्त्यश्लोकव्याख्यानावसरे सम्बन्धदीपिकायाम्। एतन्मतेऽत्राधिकः श्लोको विद्यत इति प्रतीयते \]।



**षट्त्रिंशः पटलः।**

**अथ सन्तानसंसिद्धिसमाकुलितचेतसाम्।  
तदुत्पत्तिकरं योगं प्रवक्ष्ये गृहमेधिनाम्॥१॥**

**नचाऽपुत्रस्य लोकोऽस्ति पितरोऽधः पतन्ति च।  
तस्मात्तु सकलोपायैर्यतेताऽपत्यसिद्धये॥२॥**

**देवर्षिपितृपूजामु विरतानामभक्तितः।  
गुरुमातृपितृश्राद्धवञ्चकानाञ्च नित्यशः॥३॥**

**अर्थिभ्योऽर्थमदातॄणां विद्यमानेऽर्थसञ्चये।  
अदत्त्वैवाऽतिथिभ्यीऽन्नं भोक्तॄणां पापचेतसाम्॥४॥**

**हरिशङ्करयोः पादपद्मार्चारहितात्मनाम्।  
स्वभार्यानिन्दकानाञ्च लोकवेदविरोधिनाम्॥५॥**

**इत्यादिदोषदुष्टानां पापानां गृहमेधिनाम्।  
दुष्प्रतिग्रहदोषाद्वाजायते त्वनपत्यता॥६॥**

**एवमादिकदोषापनोदिनी सुतसिद्धिदा।  
अशेषपापहन्तीच वक्ष्यते यजनक्रिया॥७॥**

**पुत्राप्तये गृहस्थी दीक्षाविधिना चतुर्दशीरात्रिम्।  
सह पत्न्या गमयित्वा कृत्वा पौर्वाह्निकीक्रियाः सकलाः॥८॥**

**संयोज्य किञ्चन यथाविधि पञ्चगव्यं  
संकोचकेन मनुना प्रतिमथ्य वार्णम्।  
संमन्त्र्यचाऽष्टशतकं समवद्यभूत-  
मन्त्रैः पिबेत् स्वयमसावपि गर्भधात्री॥९॥**

  उक्तमन्त्रानुष्ठानयोग्यं पुत्रोत्पत्तिकरं प्रयोगविशेषं वक्तुमारभते—अथसन्तानेति। न केवलं पुत्रानुत्पत्तिहेतुदोषाणामेवाऽयं प्रयोगो नाशहेतुः किन्तुसर्वपापापनोदक इत्याह—अशेषपापेति॥१॥२॥३॥४॥५॥६॥७॥

  दीक्षाविधिनेति।ब्रह्मचर्याधःशय्यापयोव्रतादिनियमेनेत्यर्थः। कृत्वा पौर्वाह्निकीःक्रियाः सकलाः पञ्चदश्यामिति शेषः॥८॥

  यथाविधि पञ्चगव्यमिति। आत्माष्टाक्षरस्थमन्त्रैरुक्तमानक्लृप्त्या संयोज्येत्यर्थः।



**तत्राऽग्निमाधाय चरुञ्च कृत्वा सङ्कल्प्यतद्दक्षिणमुत्तरञ्च।  
भागक्रमात् पैतृकदैविकं तत्प्रीत्यै तु पूर्वं जुहुयात् क्रमेण॥१०॥**

**स्मृत्वा निजं पितरमप्यधरान्निषणं  
सान्नाय्यपिण्डयुगलं घृतसंप्लुतं तत्।  
हुत्वा ध्रुवेण घृतसंपुटितं तथैव  
मन्त्री पितामहमथ प्रपितामहञ्च॥११॥**

**व्याहृतीभिरथ पक्वहोमतः सर्वशः प्रतिजुहोतु सर्पिषा।  
मातृवर्गगुरुतत्पितृद्वयं पूर्ववत्समवदाय साधकः॥१२॥**

**कलायुतैः षोड़शमूर्तिमन्त्रैर्व्यस्तैरथाऽष्टाक्षरजैश्च वर्णैः।  
अष्टौ समस्तेन च तेन पञ्चाक्षरेण चाऽष्टाक्षरवज्जुहोतु॥१३॥**

संकोचकमनुरत्र भविष्यति। पात्रद्वयेऽवदानद्वयं कृत्वा प्रथमं स्वयमेकं हस्तेसंगृह्य इतरं गर्भधात्र्यादद्यात्। अस्मिन् प्रयोगे आत्माष्टाक्षरोक्तविधानेनात्मानंसकलीकृत्य स्वयं परशुचक्रगदात्रिशूलधरः सिन्दूरकाञ्चनवर्णः शङ्खरनारायणोध्येयः पूज्यश्च। अङ्गैः प्रथमावृतिः। ईशानादिभिर्द्वितीया। अष्टाक्षराक्षरमूर्तिभिः तृतीया केशवादिषोड़शमूर्तिभिश्चतुर्थी। इन्द्रादिभिरन्येत्यावरणक्रमः॥९॥

  तत्राऽग्निमाधायेति। देवस्योत्तरे भागे। दक्षिणे भाग इत्यन्ये। चरुं चोक्तप्रकारेण योग्यपरिमाणं कृत्वा देवपितृभागं विभजयन् पलाशसमिधादेवभागमधिकं कल्पयेत्॥१०॥

  निजं पितरमप्यधरान्निषणमिति। पित्रादीन् देवोपाससत्कृतेन पीठसमीपेस्मृत्वेत्यर्थः। सान्नाय्यशब्देन चरुरुच्यते। घृतसंप्लुतमिति। हविषो घृतबहुलत्वमुक्तम्। घृतसंपुटितमिति। स्रुवेण जुह्वामुपस्तीर्याऽवदानद्वयं तत्र निधायस्रुवेणाऽभिघार्य होतव्यमित्यर्थः। ध्रुवेणेति। मन्त्राणां प्रणवादित्वमुक्तम्। अमुकगोत्राय अमुकनाम्ने अस्मत्पित्रे स्वाहेत्यादिमन्त्राः सूचिताः मन्त्रीति॥११॥

  पक्वहोमान्तरं सप्रणवव्याहृतीभिः होमः कर्तव्य इत्याह—व्याहृतीभिरिति।प्रथमस्तु सप्रणवव्याहृतिहोमः प्रसिद्ध एव। मातृपितामहप्रपितामह्यःमातृवर्गः। तद्गुरुर्मातामहः। तत्पितृद्वयं मातुः पितामह मातुःप्रपितामहलक्षणम्॥१२॥

  एवं पितॄणां पक्वनवकं हुत्वा देवभागेन देवहोमः कर्तव्य इत्याह—कलायुतैरिति। षोड़शमूर्तयः केशवाद्याः। अष्टाक्षरवदिति। ओं नमः



**पक्वाहुतीनामिति वर्णसंख्यं चतुर्गुणं चापि घृताहुतीनाम्।  
हुत्वाऽवदानद्वितयञ्च पुंस्त्रीभेदप्रभिन्नं हविषा करोतु॥१४॥**

**पञ्चाक्षरेण पुरुषात्मकमन्यदष्ट–  
वर्णेन चाऽष्टशतयुग्ममथ प्रजप्य।  
संयोज्य तद्युगलमप्यभिजप्य विष्णु–  
र्योन्यादिकेन मनुना च कपर्दिसंख्यम्॥१५॥**

**पुरुषः पुरुषात्मकं प्रकृत्यात्मकमन्याथ समाहितोपयुज्य।  
अवदानयुगं क्रमान्मनस्वीपुनराचम्य समर्चयेद्धुताशम्॥१६॥**

**गुरवेऽप्यथ दक्षिणां प्रदत्त्वाऽनलमुद्वास्य च भोजयेद्द्विजातीन्।  
प्रतिपर्वकमेवमेकवृद्ध्या मतिमान् वत्सरकं प्रपूरयीत॥१७॥**

**एकह्रासादन्यमब्दं द्विजातीन् संभोज्याऽन्नं पूरयेदेकवृद्ध्या।  
संपूर्यमाणादेवमेव त्रिकाब्दादर्वाक् पुत्रो जायते दैवशक्त्या॥१८॥**

**पितृदेवताप्रसादान्मेधायुः कान्तिसंयुतो विद्वान्।  
लक्ष्मीतेजोयुक्तो धर्मरुचिर्भवति सन्ततेः कर्त्ता॥१९॥**

**समुनिसुरपितृभ्यो ब्रह्मचर्येण यज्ञै–  
स्त्रिविधमृणमपत्यैश्चैव संमोचयेद्यः।  
श्रुतिवचनकृदस्मिन्वाऽपि लोके परस्मि–  
न्निति स तु गृहमेधीपूज्यते साधुलोकैः॥२०॥**

**वर्गादिको हलोमन्तः सङ्कोचाख्यो ध्रुवादिकः।  
मन्त्रः स्याद्भूतमनवः स्युश्च भूतात्मनामभिः॥२१॥**

शिवाय स्वाहा इत्यादिक्रमेणाऽक्षरैः हत्वा ॐ नमः शिवाय स्वाहेत्यपि पञ्चवारंजुहुयादित्यर्थः॥१३॥

  हुताहुतिसंख्यामाह— पक्वाहुतीनामिति। वर्णसंख्यमिति। एकपञ्चाशत्संख्यातमित्यर्थः। अवदानद्वितयमिति। भागद्वयादामलकप्रमाणं हविरादायमिश्रीकृत्याऽवदानद्वयं स्त्रीपुंसयोर्विभागेन करोत्वित्यर्थः॥१४॥१५॥१६॥१७॥१८॥१९॥२०॥

  भूतात्मनामभिरिति। भूतवीजैरात्मशब्देन नामभिश्च भूतमनवः स्युरित्यर्थः।लं पृथिव्यात्मने नमः। इत्यादयो भूतमन्त्राः॥२१॥



**अतो हिताय जगतां प्रथितं शितचेतसाम्।  
अथ संक्षिप्य वक्ष्यामि लक्षणं गुरुशिष्ययोः॥२२॥**

**स्वच्छः स्वच्छन्दचरितोऽतुच्छधीस्त्यक्तहृच्छयः।  
देशकालादिविद्देशे देशे देशिक उच्यते॥२३॥**

**अग्रगण्यः समग्रज्ञो निग्रहानुग्रहे क्षमः।  
षड्वर्गविजयव्यग्रोऽनुग्रो विगतविग्रहः॥२४॥**

**शुक्लशुक्लांशुकोऽक्लिष्टकर्माऽविक्लवमानसः।  
वेदवेदाङ्गविद्यादिवेदिता विदितागमः॥२५॥**

**इष्टदोऽनिष्टसंहर्ता दृष्टादृष्टसुखावहः।  
रतोऽविरतमर्चासु परं पुरमुरद्विषोः॥२६॥**

**दाता दान्तः शान्तमना नितान्तं कान्तविग्रहः।  
स्वदुःखकारणेनापि परं परसुखोद्यतः॥२७॥**

**ऊहापोहविदध्यात्मव्याकुलो मोहवर्जितः।  
अज्ञानुकम्पीविज्ञातज्ञानो ज्ञातपरेङ्गितः॥२८॥**

**निरंशः सांशवित् सर्वसंशयच्छिदसंशयः।  
नयविद्विनयोपेतो विनीतनीतिरात्मवान्॥२९॥**

**व्याधिरप्रापितव्याधिः समाधिविधिसंयुतः।  
श्रुतिशूरोऽतिधीरश्च वीरो वाक्यविशारदः॥३०॥**

**वर्गोपेतसमारम्भो गभीरो दम्भवर्जितः।  
आदर्श इव विद्यानां न तु दर्शनदूषकः॥३१॥**

**असौ मृग्यश्च दृश्यश्च सेव्यश्चाऽभीष्टमिच्छता।  
शिष्यस्तदावर्जनकृद्देहेन द्रविणेन च॥३२॥**

**तस्य पादारविन्दोत्थरजःपटलभूषणः।  
स्नानमप्राप्य न प्राप्यं प्रायो बुद्धिमतेप्सितम्॥३३॥**

  \[गुरुशिष्यलक्षणं सफलमाह—अतो हितायेति॥२२॥\]  
  \[तत्र गुरुलक्षणमाह—स्वच्छ इति। हृच्छयः रागः। शुक्लःशुचिः। आत्मवान्प्रशस्तबुद्धिः। व्याधिः विगतमानसव्यसनः। वीरः अध्यवसायान्तगामी।वर्गोपेतसमारम्भः पुरुषार्थसम्बन्धिव्यापारवानित्यर्थः॥२३–३१॥\]



**नित्यशः कायवाक्चित्तैस्त्रिद्व्येकाब्दाधिकावधि।  
परिचर्यापरः शिष्यः स्यात् सुसंयतमानसः॥३४॥**

**तं तथाविधमालक्ष्य तथाऽवितथवादिनम्।  
मातृतः पितृतः शुद्धं बुद्धिमन्तमलोलुपम्॥३५॥**

**अस्तेयवृत्तिमास्तिक्ययुक्तं मुक्तिकृतोद्यमम्।  
अकलङ्कं मृषाहीनमहीनद्रव्यमानसम्॥३६॥**

**ब्रह्मचर्यरतं नित्यं परिचर्यापरं गुरोः।  
अल्पाशनिद्रं पूजायामनल्पकृतकल्पनम्॥३७॥**

**अधीतवेदं स्वाधीनमनाधिं व्याधिवर्जितम्।  
तरुणं करुणावासं परितोषकरं गुरोः॥३८॥**

**सुवेषमेषणातीतममलं विमलाशयम्।  
सुप्रसन्नमसन्नाङ्गं सदा सन्निहितं गुरोः॥३९॥**

**परोपकारनिरतं विरतं परदूषणे।  
मातृवद्गुरुपत्नीञ्च भ्रातृवत्तत्सुतानपि॥४०॥**

**स्मरन्तमस्मराबाधं स्मितोपेतमविस्मितम्।  
परिग्रहेत् परीक्ष्यैवं शिष्यमेवंगुणं गुरुः॥४१॥**

**अलसं मलसंक्लिन्नं क्लिष्टं कष्टान्ववायजम्।  
दम्भान्वितमगम्भीरं चण्डं पण्डितमानिनम्॥४२॥**

**रागिणं रोगिणं भोगलालसं बालसम्मितम्।  
रौद्रं दरिद्रं निद्रालुमाद्यूनं क्षुद्रचेष्टितम्॥४३॥**

**नृशंसमन्धं बधिरं पङ्गुंव्यङ्गममङ्गलम्।  
अतिदीर्घमतिह्रस्वमतिस्थूलं कृशात्मकम्॥४४॥**

**परदारपरं भीरुंदारुणं वैरिणं सताम्।  
तुच्छं त्वलब्धवैराग्यं स्तब्धं लुप्तकबान्धवम्॥४५॥**

**आदित्सुं कुत्सितं वत्सं बीभत्सं मत्सरात्मकम्।  
सुखिनं मुखरं दुष्टं दुर्मदं मूर्खमानसम्॥४६॥**

  \[शिष्यलक्षणमाह—शिष्यस्तदिति। एषणा पुत्रवित्तलोकेच्छा॥३२—४१॥\]  
  \[शिष्यत्वेनाऽग्राह्यानाह—अलसमिति। चण्डो मूर्खः। आद्यूनं बह्वाशिनम्।



**प्रत्यग्रमुग्रं व्यग्रेहमग्रगण्यं दुरात्मनाम् ।  
भ्रष्टव्रतं तमःस्पृष्टं क्लिष्टमिष्टापहं नृणाम्॥४७॥**

**स्वार्थकृत्ये प्रसक्तार्थं निरर्थारम्भणं शठम् ।  
ईदृग्विधं गुरुः शिष्यं न गृह्णीयात् कथञ्चन॥४८॥**

**यदि गृह्णाति तद्दोषः प्रायो गुरुमपि स्पृशेत्  
मन्त्रिदोषो यथा राज्ञि पत्यौ जायाकृतो यथा॥४९॥**

**तथा शिष्यकृतो दोषो गुरुमेति न संशयः ।  
स्नेहाद्वालोभतो वापि योऽनुगृह्णाति दीक्षया ।  
तस्मिन् गुरौ सशिष्ये तु देवताशाप आपतेत्॥५०॥**

**मधुद्विषि महादेवे मातापित्रोर्महीभृति ।  
भक्तिर्या सा पदाम्भोजे कार्या निजगुरोः सदा॥५१॥**

**छायाज्ञापादुकोपानद्दण्डांश्च शयनासने ।  
यानं मनोगतं चाऽन्यदन्तेवासीन लङ्घयेत्॥५२॥**

**व्याख्यां विवादं स्वातन्त्र्यं कामितां कामजृम्भिकाम् ।  
निद्राकुतर्कक्रोधांश्च त्यजेद्गुरुगृहे सदा॥५३॥**

**सग्राम्यधर्मविण्मूत्रोत्सर्गनिष्ठीवनादिकम् ।  
परित्यजेत् परिज्ञाता वमिञ्च गुरुमन्दिरे॥५४॥**

**ग्राहोक्तिमन्नृतं निद्रामृणञ्च क्रयविक्रयम् ।  
परित्याज्यं गुरौ तस्य सपत्नैश्च समागमम्॥५५॥**

**इष्टं वाऽनिष्टमादिष्टं गुरुणा यत्तु गुर्वपि ।  
त्वरया परया कुर्याद्बुद्ध्या सम्यगजिह्मया॥५६॥**

**कर्मणा मनसा वाचा सदा भक्तियुजा गुरुम् ।  
निर्व्याजं पूजयेच्छिष्यो निजकार्यप्रसिद्धये॥५७॥**

**लोकोद्वेगकरी या च या च मर्मनिकृन्तनी ।  
स्थित्युच्छेदकरीया च तां गिरं नैव भाषयेत्॥५८॥**

बीभत्सं जुगुप्सितम् । दुर्मदं दुर्मानम् ।प्रसक्तार्थं यथासिद्धप्रयोजनम्॥४२—५०॥\]

  \[दीक्षितशिष्यस्याचारमाह—मधुद्विषीति॥५१-६१॥\]



**रम्यमप्युज्ज्वलमपि मनसोऽपि समीहितम्।  
लोकविद्वेषणं वेशं न गृह्णीयात् कदाचन॥५९॥**

**इत्याचारयुतः सम्यगाचार्यं यः समर्चयेत्।  
कृतकृत्यः स वै शिष्यः परत्रेह च नन्दति॥६०॥**

**देवानृषीनपि पितॄनतिथींस्तथाऽग्नी–  
न्नित्योद्यतेन मनसा दिनशोऽर्चयेद्यः।  
इष्टानवाप्य सकलानिह भोगजातान्  
प्रेत्य प्रयाति परमं पदमादिपुंसः॥६१॥**

**इत्थं मूलप्रकृत्यक्षरविकृतिलिपिव्रातजातग्रहर्क्ष-  
क्षेत्राद्याबद्धभूतेन्द्रियगुणरविचन्द्राग्निसंप्रीतरूपैः।  
मन्त्रैस्तद्देवताभिर्मुनिभिरपि जपध्यानहोमार्चनाभि–  
स्तन्त्रेऽस्मिन् पञ्चभेदैरपि कमलज ते दर्शितोऽयं प्रपञ्चः॥६२॥**

**यदाश्रया विप्रकृतिस्वभावतो  
विभिन्नतारादिसमुत्थितौजसः।  
जगन्ति पुष्णन्ति रवीन्दुवह्नयो  
नमोऽस्तु तस्मै परिपूर्णतेजसे॥६३॥**

**इति श्रीप्रपञ्चसारे षट्त्रिंशः पटलः।**

\*॥समाप्तोऽयं प्रपञ्चसारः॥\*

  \[निगदितं सकलमप्यर्थमनूद्य उपसंहरति—इत्थमिति। मूलप्रकृतिश्चासौअक्षरं चेति मूलप्रकृत्यक्षरं भुवनेशीबीजम्। लिपिव्रातं मातृका। क्षेत्राणिराशयः। आदिपदेन तिथिकरणग्रहः। गुणाः सत्त्वादयः। क्षेत्राद्यैराबद्धाये भूतेन्द्रियादयः तैः संप्रोतं रूपं येषां मन्त्रादीनां तैःसह जगत्प्रपञ्चो विस्तारोविज्ञानप्रपञ्चो वा तन्त्रे दर्शित इति योजना। कमलज इति सम्बुद्धौ॥६२॥\]  
\[मङ्गलमाचरन् प्रारब्धग्रन्थमुपसंहरति—यदाश्रयेति॥६३॥\]

इति श्रीपद्मपादाचार्यकृते प्रपञ्चसारविवरणे  
षट्त्रिंशत्पटलः॥  
———



**\*श्रीरस्तु\***

**प्रपञ्चसारविवरणव्याख्या**

**प्रयोगक्रमदीपिका।**

**प्रथमः पटलः**

**देवतायै नमो वृत्तिं बृहद्विवरणस्य तु।  
कुर्मः प्रपञ्चसारस्य प्रयोगक्रमदीपिकाम्॥**

  विवरणारम्भे मङ्गलाचरणं विवरणकृत् करोति—अवर्णविग्रहमिति। देवं नमामि स्तौमि संश्रय इत्यन्वयः। देवशब्देन वक्ष्यमाणसर्वमन्त्रदेवतात्मिकैका सतीपरदेवतोच्यते। अवर्णविग्रहमिति। तस्याः सकलरूपेणविशेषणम्। अ इत्येतद्वर्णो विग्रहश्च यस्येति समासः। अ इति सामान्यवैखरीगृह्यते। वक्ष्यति हि—वर्णजापी अकारजापी वेति। स्ववाच्याविभक्तस्वसामान्यादिपूर्वान्वितश्चाऽयमकारः। तत्र वाचकांशस्य वर्णत्वं वाच्यांशस्य चविग्रहत्वमर्थाद्भवति। वर्णविग्रहवर्जितमिति। निष्कलरूपेण विशेषणम्। वर्णविग्रहवेत्तारमिति। सकलनिष्कलरूपेण विशेषणम्। वेत्ता साक्षी।इह सर्वाऽपि वक्ष्यमाणा मन्त्रदेवतेयतीप्रतिपत्तव्येत्यपि सूचितम्।किञ्चसर्वमन्त्रदेवतासामर्थ्यात्मिकायाः परदेवताया अ इत्ययं मन्त्र इत्यपि सूचितम्।तत्र पीठन्यासः शैवो वैष्णवोऽन्यो वा गोमूर्त्याकारोऽपि व्याप्तिपटलभावीन्यङ्गानिसामान्यपटलोक्ता न्यासाः सर्वमन्त्रन्यासाश्चेह कार्याः। एवं हकारप्रणवशक्तिमातृकाजपापरमात्मगायत्र्यादीनामप्यवबोद्धव्यम्। तेषामपि सामान्यमन्त्ररूपतया सामान्यपटलेष्वभिमतत्वात्। नमामि स्तौमि संश्रय इति कायवाग्बुद्धिभिःपरदेवतोपसृतिः क्रियते। यद्वाक्रियमाणविवरणव्यापारस्य प्रपञ्चसारप्रतिपाद्यायां परदेवतायां समर्पणमेतदारम्भे क्रियते। तत्र वाग्व्यापारस्तावद्विवृतिः। सा च परदेवताया गुणकर्माद्यभिधानतया स्तुतिः स्यात्। तथा चतदेकनिष्ठो मनोव्यापारः संश्रयणं कायव्यापारश्च तत्प्रवणतायोगान्नतिरेवेति।अत्रैतदपि सूचितम् देवतां ध्यात्वा कर्मसमर्पणं विधायेति यन्मन्त्रदेवतायां सकलकायिकादिसमर्पणं वक्ष्यते तदप्येतेन प्रकारेण स्यादिति।

  इह खल्वित्यादि। इह तदनुग्रहाय ग्रन्थंचिकीर्षुरित्येवं सम्बन्धः। ग्रन्थकरणमेतदुचितमिहेत्यनेन सूचितम्। इह हि देशे काले चेति। अयंहि तावत्प्रसिद्धोदेशः। नह्यत्र कस्यचिल्लौकिकेनोपायेन दुःखात्यन्तनिवृत्तिर्लक्ष्यते।एवं कालेऽपि ज्ञेयमिति।लोकानुग्रहैकरसतया कृतशरीरपरिग्रह इति



ग्रन्थकरणे सामान्यहेतुरुक्तः। मीमांसोपनिषत्सांख्ययोगकामसूत्रादिव्याख्यानतः
तत्तदधिकार्था(र्य)नु-ग्रहयोगाल्लोकग्रहणम्। भगवानिति पूजया स्वगुर्वनुस्मरणंग्रन्थारम्भे क्रियते। यद्वाभगवदवतारोऽयमिति प्रसिद्धेः तथा तदनुस्मरणमेतत्।

  ननु परानुग्रहमात्रार्थतया शरीरपरिग्रहासंभव इत्याशङ्कायां तद्धेतुरुच्यते।स च हेतुः सिद्धितत्साधनलक्षणम्। तत्राऽपरोक्षीकृतपरदेवतात्मतत्व इतिस्वसाधनलक्षणो हेतुः। परदेवतैव साधकात्मनस्तत्त्वम्। मन्त्रन्यासजपयोगादिभिश्चतदपरोक्षीकरणम्। परमां विभूतिकाष्ठां प्राप्त इति सिद्धिलक्षणो हेतुः।परकैवल्यसिद्धिपर्यन्तां विभूतिमिति भावः। अत्र तदनुग्रहायेति यत्प्रयोजनंदर्शयिष्यते तत्प्रकारोऽपि दर्शितः। परदेवतात्मकत्वापरोक्षीकरणोपायतःपरमविभूतिकाष्ठाप्राप्तिरूपोऽयमनुग्रह इति। अथैतद्धेतुक एव ग्रन्थकरणेविशेषहेतुरुच्यते—स्वयमेकाकिसम्पदा लज्जमानो दुःखिजनकारुण्याक्रान्तमानसश्चसन्निति।परमां विभूतिकाष्ठां प्राप्तोऽपर इहासुलभ इत्यसौ स्वसिद्धिरेवैकाकिसम्पद्भवति। तया स्वयं लज्जमान इति। सतां ह्येष स्वभाव इति भावः। चकारः प्रागुक्तहेतोरपि समुच्चयार्थः। तदनुग्रहायेति। दुःखितजनानामनुग्रहसिद्धय इत्यर्थः। नानासिद्धिप्रक्रमा परमकैवल्यपर्यन्ता कृत्स्ना विभूतिः तत्प्राप्तिश्चायमनुग्रहः। ईदृगनुग्रहकरणे पर्याप्तताऽप्याचार्यस्योक्तविशेषणैः सूचिता।

  समस्तागमाः सत्त्वसागरसंहितादयः तेषां संग्रहः प्रपञ्चागमः तस्यापिसारसंग्रहरूपमिति प्रपञ्चसार एवायमभिप्रेतः। अनेनाऽस्याप्युक्तानुग्रहसाधनेपर्याप्तता साधिता। किञ्च परोक्षाणां भूयसामर्थानां सद्भावोऽपीह सूचितः।

  अभिमतसकलप्रयोजनसिद्धय इति। मन्त्रदेवतानां स्वबुद्धौसमवभासःसमुचितपदवाक्यादिस्फुरण-मित्येवमादीनां फलवदारम्भान्वयिनां सद्भावात्सकलग्रहणम्। परदेवतातत्त्वानुस्मरणमिति। प्रधानपदेन गुणपदैश्चेति भावः। आशीर्लक्षणं चेति शिष्याणामभिमतार्थाशासनमुक्तम्। ग्रन्थारम्भौपयिकमिति ग्रन्थारम्भसमये युक्तमुचितं तदप्रतिपत्तौ शिष्याणामिह प्रवृत्त्ययोगादिति भावः।

  शारदा व इति। काश्मीरमण्डले प्रसिद्धेयं देवता। तत्र निवसताआचार्येणाऽयं ग्रन्थः कृत इति तदनुस्मरणोपपत्तिः सकलागमानामधिदेवतेयमिति।व इति युष्माकम्। यदनुग्रहायाऽयमारम्भस्तेषां शिष्याणां कालपरम्परयाऽवस्थितानां ग्रहणमेतत्। चेतसः परिशुद्धिमिति। वक्ष्यमाणमन्त्रदेवताप्रति-पत्त्याद्युचितामिति भावः।वितरणं दानम्। यद्यपि शारदायाविश्वयोन्यादिगुणयोगितयाऽनुस्मरणमिह क्रियते तथापि संभाविताशङ्कोत्तरतया



तेषामन्वयो न विरुध्यत इति तथा विशेषणानि योज्यन्ते। तत्र प्रथमंसामान्यजनचार्वाकाद्यभिप्रायेणाऽऽशङ्कामाह—चित्तादिसङ्घातव्यतिरिक्ताया इति। चित्तादीनां सङ्घातः शरीरमेव। तच्च शारदायाः साधकस्यैव वा गृह्यते।चित्तस्य शुद्धिं हि चित्तादिसङ्घातातिरिक्तैव साधयितुमर्हतीति भावः। तदेवकुत इति। सत्त्वे तावत् सिद्ध एव तस्याश्चित्तशुद्धिवितरणसामर्थ्यं निरूपणीयमितिभावः। विश्वकार्यकारणत्वेनेति। विश्वशब्देनेदं कृत्स्रं जगदुगृह्यते। तत्कार्यंसन्निवेशादियोगात्। कार्यञ्च कारणपूर्वकं प्रसिद्धमिति भावः। इह व्यष्ट्यभिप्रायेणाशङ्का समष्ट्यभिप्रायेण परिहारः। तेन तयोरभेदोऽपीहोपदिष्टो भवतीतिज्ञेयम्। अपूर्वपरिणामत्वाभ्युपगमादिति। सकलकायिकादिकर्मणामनुष्ठितानां यदुत्तरकालं स्थायिरूपं तदपूर्वमुच्यते। कर्मापूर्वस्यैव परिणामएतद्विश्वमिति जैमिनीयानामभ्युपगमः। कर्मणोऽपीति स्वापूर्वद्वारेति भावः।

  अनुमानमिति। यदेतदुपन्यस्तमनुमानं तदिति भावः। कार्यत्वेनाऽनित्यत्वादिति। कर्मापूर्वस्य ह्यनित्यत्वादुपादानान्तरसापेक्षत्वमेव। अतो नतन्मूलकारणं स्यादिति भावः। मूलग्रहणेन कर्मापूर्वस्येह सहकारिकारणत्वमभ्युपगतम्। वक्ष्यति हि—सृष्टिहेतुकर्मोन्मुख्यानन्तर्यार्थोऽयमथशब्द इति।

  सर्वसाक्षिण्या इति नित्यत्वे हेतुरुक्तः। साक्ष्यस्यैव ह्यनित्यत्वं युक्तं न तुसाक्षिचिद्रूपस्येति भावः। साक्षित्वेऽपि उपादानत्वमिष्यत एव। वक्ष्यति च—शारदैव तद्द्वारेण जगदुपादानं निमित्तं चेति। राद्धान्तः सिद्धान्तः। प्रधानादेरिति परमाण्यादिग्रहणम्। सांख्याभिप्रायेणाशङ्का सांख्यबार्हस्पत्याद्यभिप्रायेणपरिहारः। चेतनानधिष्ठितस्येति प्रधानादेरपि कथञ्चित् कारणत्वमभ्युपगतम्।वक्ष्यति हि—प्रकृतिपुरुषकाला द्विविधा इत्यादि। सर्वाधिष्ठानसमर्थेत्यमुमर्थंविवृण्वन् दर्शयति—सकलं कारणमिति। नहीह प्रचितोऽर्थउपेक्षणीयःसकलस्य जगतोऽधीशेति। परमार्थसत्त्वस्येति। सत्त्वमस्तित्वम्। तच्च द्विविधंपरमार्थसिद्धं प्रतीतिसिद्धञ्चेति। निमित्तमात्रत्वमेवेति। न तूपादानत्वमपीतिभावः। निरीश्वरसांख्यादिपक्षेषु तु न कर्मणोऽतिरिक्तं निमित्तकारणमस्ति।सेश्वरसांख्यादिपक्षमिति। पाशुपतादिग्रहणम्। सर्ववर्णतदर्थसमष्ट्यात्मकस्येति।परमसमष्टिर्विवक्ष्यते। अध्यस्तत्वेनेति। अध्यास आरोपः। तद्द्वारेणेति। तस्मिन्सति तथा प्रतीत्युपपत्तेरिति भावः। तच्छेषत्वमिति। तदीयकार्यैकनिष्ठत्वम्।विग्रहग्रहणं त्वेतत्प्रतिपादनार्थमेवेति भावः।

  विरचितपदं विवृणोति—शरीरवत्त्वेनेति। शिष्टपदानि तु स्थूलविषयकथन



एव व्याख्येयानि। स्वातन्त्र्येहेतुमिति। हेतुरिह लिङ्गमेव। सकलजगतोरधीशनेन स्वातन्त्र्यप्रस्वभावता गम्यत इति भावः। तर्ह्यधिष्ठातृत्वेनेति। सकलजगतोरधीशनं हि तयोर्यथेष्टविनियोगं प्रति पर्याप्तत्वं तदेव चाधिष्ठातृत्वम्। अतः प्रवर्तकत्वाद्विकारित्वं स्यादिति भावः।

  शाश्वतेति नित्या।स्वसन्निधिमात्रेणैव प्रवर्तकत्वेनाऽविकारित्वादिति भावः।तर्हीति। प्रधानप्रवृत्तौ तदप्रवृत्तौ च निर्विशेषावस्थत्वमेकरूपत्वम्। परमार्थतस्तदभावेऽपीति। वास्तवसमीक्षीयामित्यर्थः। मायाद्वारेणेति। मायैवतावच्चिद्वस्तुनि स्वामवभासयति। ततश्च स्वाधिष्ठानस्य स्वतन्त्रस्य तस्यचिद्वस्तुनः कारणत्वमप्यवभासयति। ततस्तस्मात् बुदुद्ध्याद्यर्थजातमपीति भावः।पक्षान्तरेष्विति क्रमोपन्यस्तचार्वाकजैमिनीयाद्यभ्युपगमे। एवंविधकारणत्वस्यापीति। प्रातीतिकस्याऽपीति भावः। पारमार्थिककारणत्वस्याऽत्यन्तानुपपत्तिरपिशब्देनोक्ता। सा चाऽनुपपत्तिस्तत्र तत्रैवोक्तैवेति। चित्तशुद्धिवितरणसामर्थ्यं चेति। तस्या द्विमात्रविग्रहत्वात् सकलजगदधीशेत्यादियोगाच्चेति भावः।

  इह शारदायाः स्वरूपतः स्थूलरूपपर्यन्तं तत्त्वस्वरूपपर्यन्तं चाऽवरोहमारोहं च विदधतैतदपि सूचितम्। साधकानामनुष्ठानावशेषकालेषु मन्त्रदेवतायाःस्वरूपतः स्थूलरूपपर्यन्तं ततः स्वरूपपर्यन्तं चाऽवरोहारोहावृत्त्याऽनुसन्धानं कार्यमिति। किञ्च शारदाया ईदृशीं स्थितिं वदन्नेतदपि दर्शयति। परदेवतायास्तत्तदायतनेषु सन्निहितानि विश्वेश्वरमहालक्ष्म्यादिरूपाण्येवमेव प्रतिपत्तव्यानीति।

  अथ विषयादिकं वदन् विषयं तावद्विभजते—स्थूलेति। विषयस्तावदभिधीयते। स चैवं पञ्चविध इत्यर्थः। प्रथमार्धेनेति। अकचटतपयेत्यमी वर्णाआद्यायेषामिति समासः। ननु कथं विराडत्रोक्त इति तत्राह— मातृकाक्षरन्यासस्थानमिति। यस्याऽवयवक्लृप्तिरियं विराट् स इति भावः। स चेह समष्टिव्यष्टिरूपोऽभिप्रेतः। मूले बाहेति बाह्वभिधानम्। मध्याख्यं पवर्गस्थानम्। हृच्छब्देनहृत्प्रदेशग्रहणम्। तत्र हि दशदिक्क्रमेण व्यापकानां न्यासः। ककारस्तुसमासान्त एव। अत्राऽभिप्रायान्तरं दर्शयति— मध्यशब्द इत्यादिना।

  अर्थान्तरमाह—आख्यशब्देनेति। आख्याय्यते एभिरितीति। प्राणादिमात्रभाजामात्मनामनभिव्यक्तानां त्वगादिसङ्घातयोगाचैत्रमैत्रादितया ज्ञानं व्यवहारश्चभवतीति भावः। इतीति। सूचित इत्युपरि सम्बन्धः। यादिन्यासस्थानानीति। त्वगादिबुद्ध्याहृदि न्यासो व्यापकन्यासो वा विवक्षितः। यत्तु मातृकापटलेवक्ष्यते—हृद्दोर्मूलेत्यादि। तेन सहाऽस्य विकल्पः। तेषां याथात्म्यमिति तत्त्वम्।



यथा धातूनां सङ्घाततयात्मनां व्यवहारसाधनत्वमिति तत्तदन्वर्थाभिः तत्तद्याथात्म्यमनुसन्धेयमित्यप्यनेन सूचितम्। यतो वक्ष्यते—हृदयं बुद्धिगम्यत्वादित्यादि।

  धात्वादियोग इति। यं त्वगात्मने नम इत्यादि। हं ब्रह्मात्मने नमः। इं मायात्मने नमः। क्षं परमात्मने नम इति। त्वगादिस्थानन्यासविधौ चाऽयं तद्योगः।

  सर्वमन्त्रजपादेः शेषतयेति। त्वगादीनामाख्यत्वेन सामान्याकृतित्वात् तत्तन्मन्त्राणाञ्च विशेषाकृतित्वादिति भावः। तत्तन्मन्त्रजपध्यानयोगतर्पणोपस्थानादिषुतत्तन्मन्त्रन्यासात् प्राक् तच्छेषतया मातृकान्यासोऽपि कर्तव्य इत्यपीह सूच्यते।तत्प्रकारस्तु सौस्थानिकौत्थानिकेत्यादिना वक्ष्यते। न्यासस्त्वसावर्थात् कृत्स्नायामातृकाया इत्यवसेयम्। यद्वासर्वमन्त्रशेषतया जपादेरिति पाठः। परमात्ममायादीनां मातृकाशेषताभिधानेन तद्वाचकाजपापरमात्मप्रणवहृल्लेखादीनांस्वप्रधानानामपि तत्तन्मन्त्रशेषतया न्यासः सूचित इत्यर्थः। वक्ष्यति च—नित्यलिपिन्यासानन्तरमिति। हंसपूजां सङ्कल्प्येति। सामान्यपटलोक्ता न्यासाःसर्वत्र कार्या इति च। साधकशरीरे सन्निधाने सतीति। सर्वन्यासकार्यमनेनोपदिश्यते। सन्निधानं चैतत्तादात्म्यपर्यवसितमिति बोद्धव्यम्।

  देवतावयवविशेषकल्पनार्थमिति। इह त्रिविधो मातृकान्यासः। साधकशरीरोत्पत्त्यर्थन्यासः सर्गन्यासः। यद्वक्ष्यति—मूलाधारात् स्फुरिततटिदाभेत्यादि।तथा शुद्धन्यासेन सकलीकृत्येत्यादि। तत्संहृत्यर्थन्यासः संहारन्यासः। यच्चवक्ष्यति—तत्रोक्तचतुर्विधलिपिन्यासानामिति। साधकशरीरे देवतात्मनस्तादात्म्यस्थित्यर्थन्यासः स्थितिन्यासः। सोऽपि त्रिविधः। अनैश्वरगुणसंहारप्रधानःसंहारन्यासः। ऐश्वरगुणोदयप्रधानः सर्गन्यासः। तत्स्थितिप्रधानः स्थितिन्यासः।तत्रैश्वरगुणोदयप्रधानोऽयं न्यासोऽभिप्रेयते। गुणोदयार्थत्वेऽप्यस्याऽऽद्यत्वात्। गुण्युदयार्थत्वमप्यस्तीति कल्पनार्थत्वमित्युक्तम्।

  क्षकारादित्वं स्यादिति। परमात्ममायादिक्रमोपपत्तेरिति भावः। सर्वत्रैवसामान्यविशेषात्मकं हीति कालाभिप्रायम्। हिशब्देनाऽऽगमोपपत्तिसिद्धमेतदिति सूचितम्।न्यासेनोत्पाद्यत इति। यद्यपि समष्टिव्यष्ट्यात्मकंदेवताशरीरम् किन्तु साधकशरीरे तथा न रूढिः। यद्वातत्र समष्टिशरीरतयान रूढिः तदर्थं तस्य सन्निधानं न्यासेनोत्पाद्यत इत्यर्थः।

  न च संहारक्रमेणेति। साधकशरीरसंहृत्यर्थः संहारन्यासोऽयं विवक्षितः।उभयोरप्यात्मन्येव संहारादिति। साधकशरीरस्य देवताशरीरत्वारूढावयं संहारः। तदा च सामान्यतो देवताशरीरतावगतौ मातृकया तत्संहारसंभवः।



तदा च कृत्स्नस्य साधकशरीरस्य संहार्यत्वात् तस्य तदधिष्ठानसाक्षिचिद्रूपे देवतातत्त्वे संहार इति ज्ञेयम्। विशेषसंहारक्रमचिन्ताया इति। सामान्यसंहारानन्तरं विशेषसंहार इति क्रमः। कर्तव्यत्वादिति। चिन्ता तावदुभयथापिशक्यत एव किन्तु संहारसंस्कार एवमेव स्यात्। आगमप्रामाण्यादिति भावः।यदापि देहोत्पत्त्यर्थो मातृकान्यासः। वक्ष्यति च—तत्रोक्तचतुर्विधलिपिन्यासानामित्यादि। तत्रापि समानमेतत्। न्यासान्तरेऽप्येतत् सर्वं यथायोगं योज्यमिति।

  प्राणादिरूपसूक्ष्मादिकथनमिति। प्राणमायापरमात्मानः प्राणादयः सूक्ष्मकारणसामान्यसाक्षिणः सूक्ष्मादय इति नानुपपन्नमित्यर्थः। तेन विनेति।स्थूलादीनां केवलत्वेऽप्येकैकांशेन मिथःसमावेशोऽस्त्येवेति भावः। विराजोऽपिसर्वात्मत्वादिति। विराणाम स्थूलमात्राभिमानिन्यपि देवता कृत्स्नैव स्यादितिभावः। प्राणबुद्धिजीवस्थितिकरा इति। स्थूलदेहगत एव कश्चिदंशः प्राणादीनांतस्मिन्नासक्तिं विदधत्ततश्च्युतिं प्रतिबध्नातीति भावः। अन्नादिशब्दवाच्या इति। ‘अन्नमयं वै सौम्य मन' इत्यादि प्रसिद्धिरुक्ता। यत् तु वक्ष्यति—अत्र प्राणशब्देनेन्द्रियादिप्रवृत्तिकारणमन्नमुच्यत इत्यादि। तत्र पक्षे हृत्केति प्राणबुद्धिजीवानां वा ग्रहणं स्यादिति। स्थूलसमावेशिनां त्वितरेषां इहाविशेषं वेत्यभिप्रायेणाह—अस्मिन् पक्ष इति। बिन्दुनादादिभिरिति। सर्ववर्णानां बीजबिन्दुनादशक्तिशान्तांशयोगादिति भावः।

  सौस्थानिकानुष्ठान इति। सुस्थानं साधकस्य स्वस्थावस्थतया तदुचितकालसंभवः। उत्थानं तस्यैवावश्य- कार्यान्तकार्यान्तरोद्युक्तावस्थतया तदुचितावसरायोगः। स्नानादीति। स्नानतर्पणोपस्थानपूजा-स्तुतिनमस्कारसवनसपर्यानित्यसेवारम्भावसानमन्त्रोद्धारव्याख्यानश्रवणादिग्रहणम्। स्नानादीनां पृथगुपादानादेतदवसीयते। सौस्थानिकमौत्थानिकं च देहशुद्ध्यादियोगजपपर्यन्तं प्रधानं कर्मविवक्षितमिति। तेन स्नानादीन्युभयोरवस्थयोर्नभिद्यन्ते। भोजने तु स्नानतोविशेष इत्याह—भोजनकाल इति। मातृकायाः स्वप्रधानत्वे मन्त्रान्तरशेषत्वेऽपिसमानमेतत्सर्वं भवति। किञ्च मन्त्रान्तराणामपि न्यासभेदसंभवे सौस्थानिकादिष्वेषारीतिरनुसर्तव्या। देशकालाद्यपेक्षयेति। सौस्थानिकेऽपि कुदेशसंभवे सर्वं लघ्वनुष्ठेयम्। औत्थानिकेऽपि पुण्यायतनसम्भवे सर्वं विततमनुष्ठेयमित्याद्यवबोद्धव्यम्।

  अथवेत्यादि। समस्तमन्त्रपारायणोद्धारार्थेति। न केवलमातृकाया एवेहमन्त्रपारायणमिति समस्तमन्त्रग्रहणम्। यतो वक्ष्यते—तत्तन्मन्त्रभेदेनेत्यादि।न च समस्तमन्त्राणामेव पारायणम् किन्तु तेषामपि मन्त्रपारायणमिति। यस्या



मन्त्रदेवताया यो मन्त्रवर्गोवक्ष्यते ब्रह्मसरस्वतीविष्णुश्रीत्यादि तथा तेषामवान्तरवर्गोऽपि कृष्णवर्गो नरसिंहवर्ग इति तस्या मन्त्रानुष्ठानविधौ तद्वर्गजपोमन्त्रपारायणम्। सकलमन्त्राणामप्येकैकस्य वर्गसंसर्गवैचित्र्यतो यावान् विस्तरस्तज्जपस्तस्य मन्त्रस्यापि मन्त्रपारायणमिति न्यासस्थानकथनादुद्धारग्रहणम्।

  मातृकाया मन्त्रपारायणं तावद्द्विविधम् स्वरव्यञ्जनभेदात्।तत्र प्रथमंस्वरपारायणमुच्यते। अकचटतपयाद्यैरित्यादि। अकचटतपयवर्गसम्बन्धिभिरितिषट्सु समासो विवृतः। किमिह सिद्धं भवतीत्याह—पञ्चाशद्वर्णानामिति।

  प्रयोगप्रकारं दर्शयति—लिपिन्यासस्थानेष्विति। प्रधानं वर्णमितिपरितः सतां षोड़शस्वराणां तत्परिवारत्वमपि सूचितम्। सकृन्मातृकां विन्यस्यैतदारब्धव्यम्। जपेच्च जपप्रिय इत्येकं वाक्यम्। ध्यायेदिति। न्यासस्थानेष्वेतदित्यवबोद्धव्यम्। वर्णानां तेजोरूपेण शक्तिरूपेण रेखारूपेणैव वा ध्यानम्।ओं अं ओं नमः इत्यादिप्रणवपुटितनमोऽन्तवर्णोपादानेन सर्वमन्त्रन्यासविधावप्येवं तदीयवर्णपदादिप्रयोग इत्यपि दर्शितम्। ओंअं नम इत्यत्र जघन्यपक्षोऽपि सूचितः। न्यासादीति जपध्यानग्रहणम्। यद्वातर्पणपूजाहोमादीनामपि ग्रहणम्। ननु कदा पुनरेतन्न्यासादि कार्यमिति। उच्यते। मातृकान्यासविधौ वर्णन्यासे कृते पारायणन्यासः। वक्ष्यति च—तत्तदक्षरन्यासे तत्पारायणव्याप्त्यविस्मरणमिति। मातृकाजपे कृते तत्पारायणजपः। ध्यानकाल एव ध्यानमिति।

  अथ व्यञ्जनपारायणक्रम इत्यादि। उक्तैरिति।स्थूलं विषयमाहेत्यत्रेतिशेषः। विविधरचनमित्यत्राऽयमाशयः। इहाऽकारोऽपि व्यञ्जनत्वेन कल्पनीयः। अकखादिषट्त्रिंशद्वर्णानां प्रत्येकं षोड़शस्वरानुषङ्गः। यथा—अ आ इ ई कका कि की इत्यादि। तेषामेकैकस्य तथा षट्त्रिंशता योग इति व्यञ्जनपारायणंषोड़शविधम्। तत्र प्रथमं ब्रह्मब्रह्मपारायणम्। ओं अं ओं नम इत्यादि अकखादि षट्त्रिंशद्वर्णस्थानेषु षोडशदलानि पद्मानि विभाव्य तत्कर्णिकायां तंतं प्रधानं वर्णं विन्यस्य दलेष्वेकैकं तत्तदनुबद्धं तत्तद्वर्णयुक्तं स्वरं विन्यस्य तं तंस्वरं परितस्तत्तत्स्वरानुबद्धान् केवलाकारयुक्तान् अकखादिषट्त्रिंशद्वर्णान्विन्यसेदिति प्रकरणार्थः। विसर्गान्तं समानमिति। अकारपद्मस्य षोड़शे दलेयो विसर्गस्तदन्तमित्यर्थः। इह त्वाकारादिपद्मेषु न न्यासो मन्त्राभेदात्। यद्यपिपूर्वं स्वरपारायणे अकारपद्मदलेषु न क का कीत्यादीनां न्यासोऽस्ति तथापीहतथा न्यासो मन्त्रभेदोपपत्तेरिष्यते। इहब्रह्मब्रह्मपारायणादिसमाख्यातोवर्गश एषां प्रयोगो यथा स्वरपारायणमिति लभ्यते। किञ्च तत्तद्वर्णेषु



तत्तन्मूर्त्यनुसन्धानमपि सूचितम्। कर्णिकायां परा सरस्वती शक्तिः दलेषुतदंशतया ब्रह्मब्रह्मादिषोड़शमूर्तयः तत्परितस्तत्तदंशा ब्रह्मब्रह्मकलारूपाइति। एवमुत्तरेष्वप्यवबोद्धव्यम्। स्वरपारायणेऽपि समानमेतत्। अं आं नमइत्यादि। अस्मिन् पारायणे प्रतिदलं षट्त्रिंशद्वर्णानामकारयोग इत्येव भेदः।अः आं नम इत्यादि। अस्मिन्निकारयोगः। एवमुत्तरेष्वपि ज्ञेयम्।

  अथेमामेव रीतिं समस्तमन्त्रेष्वपि दर्शयति—पारायणक्रमवदिति। उक्त–पारायणक्रमवन्मन्त्रभेदानामपि पारायणस्याऽक्षरविरचनारूपत्वात् सोऽपिपारायणक्रमो विरचितेत्यनेन सूचित इति सोपस्कारं योज्यम्। अत्र कचटतपयाद्यास्तत्तन्मन्त्रसंभविनो वर्णाः मुखबाहादिशब्दाश्च तत्तन्मन्त्रवर्णस्थानपराः।अयं भावः समस्तमन्वेष्वपि तत्तद्वर्णस्थानेषु यावद्वर्णदलानि पद्मानि विचिन्त्यकर्णिकायां तं तं वर्णं दलेषु तद्वर्णयोगिनः सर्वांस्तत्तन्मन्त्रवर्णान् विन्यसेदिति।

  यद्वासमस्तमन्त्राणां सामान्यतोऽयमुद्धार उच्यते—पारायणक्रमवदिति।सोऽपीति। स समन्त्रभेदोऽपीत्यर्थः। अत्र तु मुखबाहादिशब्दैःसर्वमन्त्रेषुतत्तदवयवन्यासभाजस्तत्तद्वर्णा गृह्यन्ते।

  अथेति समस्तमन्त्रोद्धारानन्तरमित्यर्थः। उक्तैरिति। स्वरपारायणतयाव्यञ्जनपारायणतया चोक्तैरिति भावः। वर्णवर्गैरित्येतस्य विवृतिर्मन्त्रवर्गैरिति ।कदा पुनस्तत्तन्मन्त्रपारायणमिति। उच्यते। यदि तावत्तत्तन्मन्त्राणां वीर्याधानार्थमेतत् स्वतन्त्रतया कर्तव्यम् मातृकाव्याप्त्यनुस्मरणार्थत्वे तु न्यासविधौ स्यात्।यदि पुनस्तत्तन्मन्त्रविभूत्यर्थं तदा तत्तन्मन्त्रपुटितमातृकान्यासानन्तरमेतत्कार्यमिति। अलमित्यादि स्थूलविषयोपसंहारः। अन्यदप्येवंविधं शक्यं वक्तुमित्यलमित्यनेन सूचितम्। तेन सप्तभिर्वर्णवर्गैरिति षड़ध्वप्रचयोऽपि सूचितः।

  वर्णपदमन्त्रास्त्रयः प्रत्यक्षा मन्त्रवर्गाः कलातत्त्वभुवनानि च त्रयः परोक्षाःतत्समष्ट्यात्मको मूलवर्णाङ्गरूपः सप्तमो वर्गः। तथाविधैर्वर्णवर्गैर्विरचिततत्तदुचितावयवेति। तस्या बुद्धिगतत्वादपि कलाभिरवयवैरित्यादि वरणोपपत्तिः।लिपिन्यासे कृते चायं न्यास इति। कलाभिरिति। यद्यपि षड़ध्वानो देवताविग्रहगताः तथापि व्यष्टिसमष्ट्योरभेदात् साधकविग्रहेऽपि नामावयवादियोगादेवमभिधानोपपत्तिः। तानि चेति। शून्यात्मने नमः स्पर्शात्मने नमइत्यादयो मन्त्राः। इच्छादीन्यपि मध्यमान्तर्गतान्येव प्रसरपुष्पाञ्जलौ यद्वक्ष्यते—वामायै ज्येष्ठाया इत्यादि। ततोऽर्थादुभयत्रापि स्थानादिविकल्पो वैखरीन्यासात्पूर्वमेवेति। परा पश्यन्ती मध्यमा वैखरीत्यमुना क्रमेणाऽयं न्यास इति भावः।



  मातृकान्यासविधौ चैव न्यासः स्यात्। तत्तन्मन्त्रन्यासविधौ तु मूलपुटितमातृकान्यासात् पूर्वमेते परादिन्यासाः स्युः। अथवा भूषणन्यासानन्तरमेतन्न्यासचतुष्टयं कार्यम्। किन्तु तदा जपपूजावसाने गुणितयोगात् पूर्वं वैखरीमध्यमादिक्रमेण संहाररीत्यैते न्यासाः स्युरिति। तपउपचयादिशब्दवाच्यमिति। ‘सतपोऽतप्यत’ ‘तपसा चीयते ब्रह्म’इत्यादि प्रसिद्धिरुक्ता। कारणात्मन इति।सामान्यमेव तावत्कारणम्। किन्तु तस्य सृष्ट्याद्युन्मुखं यद्रूपं तत्कारणाकाराभिव्यक्तेस्तथा व्यपदेश्यं भवतीति भावः। सृष्ट्याद्युन्मुखमित्यादिशब्देन संहारफलोत्पत्त्यादिग्रहणम्। शाश्वतत्वमिह व्यावहारिकमिति। आदिसर्गादीति। ब्रह्मसर्गप्रलयाभिप्रायेण। आदिमहेति। तयोर्विशेषणोपादानम्। सदादिरूपत्वाच्चेति। परस्परव्यावृत्तेषु घटपटाद्यर्थेषु अनुवृत्ततयानवच्छिन्नत्वात् सत्तामात्रमपि शाश्वतंभवति। अत एव महासत्तेति व्यपदिश्यते। एवं चिदानन्दयोरपि ज्ञेयम्।

  अथ परातदर्थात्मकमिति। सामान्यरूपं विषयमाहेत्यन्वयः। आत्माविभक्तान्तर्मुखकारणात्मकमिति। देवतात्मनः स्वरूपस्याशेषद्वैतनिर्वाहकं यच्छक्तिमात्रं तत्स्वरूपविश्रान्तिलक्षणायां प्रलयदशायां ततः स्वाधिष्ठानचिद्रूपतो नविभक्तम्। अतएवान्तर्मुखं तत्स्वरूपमात्रविमर्शस्वभावं सत् सकलाद्वैतनिदानतया वस्तुतः कारणं भवति। तदेतत्सामान्यमित्यर्थः। शक्तिरूपमिति। बीजबिन्द्वादिषु मध्य इति भावः। विश्वयोन्यै नम इति मन्त्रः। अवशिष्टमिति साक्ष्यभिप्रायः। अव्यवहार्यमिति लक्षण्योक्तौ हेतुः। साक्षिणस्तु स्वयमेव सिद्धत्वान्नन्यासः। यद्वाशारदायै नम इति प्रथमत एव व्यापकमिष्यते। एवं मन्त्रान्तरेषुतत्तन्मन्त्रेण प्रथमतो व्यापकम्। विश्वेश्वरमहालक्ष्म्यादिष्वपि समानमेतत्। स्थूलादिलक्षणमिति। स्थूलसूक्ष्मकारणं समष्टिव्यष्ट्यात्मकं भोग्यभोगायतनभोक्तृविग्रहाद्यात्मकम्। तद्ददाति। कायिकादिसकलकर्माराधिता सतीति भावः। भुक्तिरूपं फलमेतत्। तत्कारणं चेति मुक्तिरूपं फलम्। तच्छब्देन स्थूलादिग्रहणम्।तत्कारणशब्देन च सामान्यस्य ग्रहणम्। ब्रह्मविद्याधिरूढा सतीति। देवतायायदनारोपितं रूपं तद्ब्रह्म। तद्विषया वक्ष्यमाणा शेषयोगपर्यन्तजन्यामनोवृत्तिर्ब्रह्मविद्या। द्यतीति। दो अवखण्डन इति धातोः श्यनि रूपम्। शारदाशब्दार्थ उभयत्रापि समान एव। व्याख्येयमिति। शारदाशब्दस्य स्वतः सर्वशुक्लायांदेवतायामेव वृत्तेरिति भावः। शारदापदमित्थं विवृण्वन्नेतदपि दर्शयति— विश्वेश्वरमहालक्ष्म्यादिपदं हृल्लेखासरस्वत्यादिपदमप्येवं परदेवतार्थतया नेयमिति।

  प्रयोजनकथनेनैवेति। प्रयोजनमात्रेऽप्यारम्भेऽभिहिते तदर्थिनस्तत्र प्रवृत्ति–



रवश्यं स्यादेवेति सामान्यतोऽधिकारिसिद्धिः। वितरत्वित्यादिनेति। श्लोकशेषेणेति शेषः। इह केवलकैवल्यार्थी मुख्याधिकारी। भुक्तिक्रमेण तदर्थीमध्यमः। केवलभुक्त्यर्थी अधमः। वश्याकर्षणादिप्रयोगमात्रार्थी क्षुद्राधिकारीतिभेदः। कथंविधोऽसावनेन सिद्ध इत्याह—शुद्धान्तःकरण इति।

  दीक्षेह द्विविधा लौकिक्यागमिकीच। तत्र लौकिकीवाचिक्यादिदीक्षा।आगमिकी तु त्रिविधा आणवीशाक्ती शांभवी चेति। तत्र वाचिकीयं शारदावश्चेतसः परिशुद्धिं वितरत्वित्येवमाशीर्लक्षणा स्थूला। तथापि संस्कृतस्य ग्रन्थश्रवणादावधिकारः। अनेनैतदपि सूचितम्। प्रपञ्चसारं व्याचिख्यासुनैतत्श्लोकद्वारेणेयं वाचिकी दीक्षा श्रोतुः कार्येति। यद्यपीयमेका दीक्षैव तथाप्यनयाऽर्थोपलक्षणाभ्यां विशेषाधिकार्यपि सूचितः स्यात्। ततः शुद्धान्तःकरण इत्यर्थितार्थकथनं वक्ष्यमाणार्थश्रवणशेषतया चित्तशुद्ध्याशासनात्। गुरुणेत्यादिनोपलक्षितार्थ उक्तः।दीक्षाभेदलक्षणार्थत्वात् अस्या इति।

  अणुभिर्मन्त्रैरिति। यदुक्तं—मन्त्रात्मकवर्णविशेषपरामर्शरूपत्वादाणव इति।संहृत्येति लिपेः संहारन्यासेन संहारः सर्गन्यासेन च सर्ग इति द्रष्टव्यम्। अनेनकदाचिदियतापि कार्या देहशुद्धिरित्यपि सूचितम्। न्यासरूपाणवीदीक्षाप्रकारइति पूर्वार्धेन सूचित इति भावः। स्वशक्तिसूत्रेणेति। स्वात्मतः शिष्यात्मान्तंसूत्ररूपेणानुस्यूतं शक्तितत्त्वं भावयित्वा तेन मार्गभूतेन यद्वातेन स्वाकारेणेत्यर्थः।प्रविश्येति। सकलजगदधीशेतिपदेन सूचितमेतत्। तत्त्वसंहारं कृत्वेति।शाश्वतेति सूचितम्। तत्त्वग्रहणं षड़ध्वविकल्पोपलक्षणार्थम्। कलाभिरवयवैरित्याद्युक्तत्वात्। तं परदेवतारूपं भावयेदिति। विश्वयोनिरिति सूचितम्। शुद्धतत्त्वसर्गोऽप्यनेनैव सूचितः। शाक्तदीक्षाप्रकार इति। यदुक्तम्—उच्चारणादिव्यतिरेकेण संविद्विकल्पमात्राकारत्वादिति। द्वारभेदपदेनैतदुक्तम्। स्वशक्तिसूत्रस्य शिष्यामान्ततया प्रसृतौ चक्षुःसम्बन्धादीनां द्वारत्वमिति। केवलस्वस्वरूपस्थितिमात्रेणेति गुरोर्यत्स्वरूपं देवतातत्त्वलक्षणं शिष्यस्यापि यत्तदेव स्वरूपं तस्मिन्नखण्डब्रह्मात्मैकत्वलक्षणे स्वस्वरूपे स्थितिरनुच्चलतया स्थानम्। मात्रग्रहणेन यत्रव्युदासः। यदुक्तं—सर्वविकल्पक्षोदव्युदासेन स्वस्वभावमात्रोपपादनप्रवृत्ततयाशाम्भव इति। शिष्यसर्वदेहग्रसनरूपेति। समष्टिव्यष्ट्यात्मकस्थूलसूक्ष्मादिःसर्वो देहः स्वस्वरूपस्थितौ तस्यारोपसिद्धस्य ग्रसनं स्वादिति। शारदेत्यनेनेति। शारं द्यतीति वितृतत्वादिति भावः। मन्त्राणामिह भूयस्त्वादासां दीक्षाणांयथायोगमुपयोगो द्रष्टव्यः। विषयविषयिभाव इति परस्परनियमरूप उक्तः॥१॥



  ग्रन्थारम्भौपयिकमित्युक्तविषयादिकथनेन किमिह साधितं भवतीति तद्वदन् उत्तरश्लोकसङ्गतिं वक्तुमारभते—विषयादिमत्त्वादिति। भवत्ययमिति वक्ष्यमाणगहणम्। तमेवाऽवतारं सङ्गतिरूपमाह— शारदेत्यादिना। पुराणादिष्वेवेति। स्थूलदर्शनाभिप्रायेणाशङ्का सूक्ष्मदर्शनाभिप्रायेण परिहारः। परमकारणत्वानुपपत्तेरिति। कारणत्वं तावदस्त्येवेति भावः। विद्यास्तुत्यादिप्रयोजनयेति।वक्ष्यमाणा मन्त्रा एव विद्याः। आख्यायिका कथा। अथाऽत इत्यत्राऽथशब्दारम्भार्थः। यदारम्भाङ्गतयैतन्मङ्गलाचरणं तस्य चाऽयमारम्भः।

  अर्थान्तरमाह—सृष्टिहेत्विति। पुरा प्रलयावसाने प्रधानाद्ब्रह्महरीश्वराख्याअभवन्निति मूलान्वयः।आख्याग्रहणं पुराणागमादिप्रसिद्धिसूचनार्थम्।तदाख्याश्चेत्यर्थान्तरकथनम्। तेषां वाचका मन्त्राश्चेति तदर्थं उक्तः। पदवाक्यादिरूपत्वेऽपि मन्त्राणामाधेयकल्पा एवेत्याख्याग्रहणम्। पुरेति चिरपूर्वकाले। अर्थान्तरमाह—तेषामिति। पुरेति प्रकृत्यादितृतीया।

  यद्यपि तत उत्पन्नमिति प्रधानं शारदातत्त्वमेव तथापि तदिहाभिप्रेतमित्याह—प्रथितमत्तीति। मायाशक्तिमत्साक्षितत्त्वमिह प्रधानम्।तस्यैकत्वेऽपिकार्यभेदतस्त्रिधा विकल्पः। विश्वमिदं प्रतीतत्वाद्विततत्वाच्च प्रथमं तदत्तीतिप्रथा। तदेव वर्णव्यापत्त्या प्रधानमिति। तद्वाचको हकारश्चेति। सकलवाचकसंहारादिति भावः। त्रितयहेतुत्वश्रुतेरिति। पुराणादिष्वेवेति भावः। प्राधान्येनेत्याधिकारिकत्वात्। साधकवशात्वापेक्षिकमितरत्।

  अस्यैव श्लोकस्याभिप्रायान्तरमाह—सृष्ट्यादावित्यादिना। सृष्टिः शरीरसर्गः। यद्वक्ष्यति— निरवद्यादिमन्त्रैर्व्यापय्येति। आदिशब्देन देवताविग्रहान्तश्चतुर्मूर्तिभावना। तेषु पुष्पाञ्जलिं कदाचित् साधकशरीरस्य समष्टीकरणंदेहसंहार इति सर्वं गृह्यते। ब्रह्महरीश्वराश्चेत्येकशेषेण सर्वेश्वरसिद्धिः। पुराभिमानिनामिति विश्ववैश्वानरादीनाम्। व्यस्तसमस्तप्रणवानन्तर्यमिति सूचितमित्यनुषङ्गः। प्रलयः सर्वमन्त्रनिदानभूतः प्रणवः। गुणप्रभिन्ना इतीत्यस्येति च योग इत्युपरि सम्बन्धः। रजआदयो गुणा एवं सरस्वत्यादयः। सर्वज्ञत्वंसर्वेषामेको गुणः। सदखण्डसंविदादयोऽपि गुणा एव। अयमिह प्रयोगः। ओं अं ह्रीं रजउपाधये स्थूलविराट्शरीराय विश्ववैश्वानरात्मने सर्वस्रष्ट्रे ब्रह्मणेसरस्वतीसहिताय सर्वज्ञाय सदात्मनेऽसङ्गाखण्डसंविदे परमात्मने नम इत्यादि।

  पञ्चममन्त्रं दर्शयितुमाह—मूर्त्यपवादमन्त्रस्त्विति। मूर्त्यारोपः सा क्वचिद्रूपेसामान्याद्यारोपतः सर्वेश्वरादिसंभवस्तद्धानात् केवलता च तदपवादः। अत्र



निरवद्यनिर्गुणायेति गुणांशापवादः। अशीर्याशरीरायेति शरीरांशस्येत्यादिप्रतिपत्तव्यम्। इदानीं प्राक्प्रतिज्ञातां विद्यास्तुतिमधिकारिविशेषणेन सहदर्शयति—प्रधानादभवन्नित्यादिना। विद्यानां महत्त्वमप्यनेनाधिकारिविशेषणेनलभ्यते। महत्त्वकथनं च स्तुतिरिति। किञ्च ब्रह्मादयोऽपि ह्येतन्मन्त्रदेवताभावनादिभिरेव स्वसमीहितं लेभिरे किमुच्यते महाभाग्यमासामित्यपि विद्यास्तुतिः स्यात्। किञ्चाधिकार्युत्पत्तिरपीह सूचिता। प्रलयावसाने प्रधानादभवन्निति। प्रलय इह प्राक्तनदेहक्षयकालः। तदा यत्र स आत्मा सकर्मापूर्वयुक्तः स्थितः तद्देवतातत्त्वं प्रधानम्। तत उद्भवश्च पितृमातृसंबन्धद्वाराविशिष्टकार्यकरणसङ्घातेनोत्पत्तिः। ब्रह्महरीश्वराख्या इति। तेषां स्वतोऽसाधारणत्वमुक्तम्। गुणप्रभिन्ना इति विनयकारुण्यादिगुणैरितरेभ्योऽत्यन्तभेदउक्तः। जगतोऽस्येत्येवं विराडात्मना प्रत्यक्षतोपस्थिता देवतोच्यते। तस्यसृष्टिस्थितिक्षयाः स्वात्मनि न्यासजपयोगलक्षणा एव। तेषु प्राधान्यतोनिविष्टचेष्टाः। यदुक्तं—न्यसेन्न्यासप्रिय इत्यादि। प्रधानादेवं त्रिविधोऽधिकारीसमुत्पद्यते। तावदिति ग्रन्थकृतोऽभिप्रायः॥२॥

  ते विचिन्त्येति। त्रिविधस्याधिकारिणो व्यवहारदशायां निजनिमित्तादिविचारयोगोऽपि सूचितः। स्वरूपविश्रान्तिस्तावत्परमपुरुषार्थः। नित्यत्वे स्वमेव तत्त्वं स्वरूपम्। अनित्यत्वे तु यतः स्वोत्पत्तिस्तदेव स्वरूपमितिस्वनिष्पत्त्यादिविचारोपपत्तिः। तदापत्तिसाधनमेव तावदनुष्ठेयम्। तदेव चस्वोत्पत्तिकार्यं नान्यदिति स्वकृत्यविचारोपपत्तिः। गुणसाम्योपाधिमिति। माय्यभिधाननिबन्धनमुक्तम्। गुणसाम्योपाधिग्रहणञ्च गुणसामान्यरूपस्यसर्वेश्वरस्य ग्रहणार्थम्। वक्तारमिति स्वनिष्पत्त्यादेरिति शेषः। समाविदन्नितिप्रातिभं ज्ञानमुक्तम्। अरूपत्वं तत्रेत्यव्यक्तत्वे हेतुरित्यर्थः। गुणसाम्यस्याऽत्यन्तनिर्विकल्पतया तदधिष्ठानचिद्रूपानतिरिक्तत्वादरूपत्वम्। तदेव च निर्विशेषत्वम्। मायासम्बन्धादिति। गुणसाम्यमात्रं माया भवति। सविशेषत्वमिति।वचनशक्तियोग्याकारत्वमिति भावः। विद्यास्तुत्यादिप्रयोजनयेत्यादिशब्दोक्तमपरमधिकारिविशेषणम्। गुरुविशेषणमप्याह—विचारक्षमा इत्यादिना॥३॥

  अत्रेत्यस्मिन् प्रकरणे। किञ्चैवमुत्पन्नानां स्वनिष्पत्त्यादिविचारिणामधिकारिणां स्वाधिकारमहिम्नेव तादृग्गुरुसंभवस्तत्प्रतिपत्तियोगश्चेह सूचितः।मायिनोऽपीति न केवलं ब्रह्मादीनामेव। यद्वामायित्वमात्रेणैव न वचनोपपत्तिरिति भावः। अवक्तृत्वमिति छेदः। तत्सर्वमिति। स्थानविशेष इह



दुग्धार्णवः। मूर्तिविशेषो नीलोत्पलदलप्रख्यामित्यादिलक्षणः। आदिशब्देनानन्तभोगशय्याग्रहणम्। यद्वाश्वेतद्वीपाद्युपलक्षणार्थमादिग्रहणम्। मूर्त्याभासेनशयितमिति। दुग्धार्णवादीनां स्वबुद्धाववभासेऽपि तच्छयितविग्रहस्य तथाऽनवभासादाभासग्रहणम्। यद्वा दुग्धार्णवानन्तभोगयोः स्वेच्छामात्रविभावितयोरधुनादर्शनं जातम् न तद्वन्मूर्तेरिति। अतएव पश्चात् स्वमूर्तिं स व्यदर्शयदित्यभिधानम्। अत्राभिप्रायान्तरं वदन्नन्वयमाचष्टे—मूर्तिरित्यादिना। मूर्तिर्मायति।निर्विशेषचिन्मात्रस्य मूर्तिप्रख्यत्वात्तस्या इति भावः। आ समन्ताद्भासत इति। यदुक्तं—ओमित्यन्तर्नदति नियतं यः प्रतिपाणिशब्द इति। विग्रहभूतेनेति। शब्दाविभक्तत्वादर्थस्येति भावः। गायकत्राणकथनादिति। ब्रह्मादयःसूक्तिभिः स्तुतिभिः स्तोतृत्वाद्गायकाः तेषां त्राणं च तदीयसर्गादिकृत्योपदेशतस्तत्समीहितसाहाय्यकाचरणम्। देवतां चेति विश्वेशेति। सर्वेश्वराभिधानादितिभावः। ओं बीजं ह्रीं शक्तिः। मूर्तिसंबन्धित्वेनेति। मूर्तिः शक्तिबीजमेव।इह वैष्णव एव पीठन्यासः। सामान्यपटलोक्तन्यासाः सर्वत्र कार्याः। सावरणैस्त्रिभिर्मर्तिभिरिन्द्रादिभिश्व पूजा। ब्रह्मादीनामप्येवमङ्गमूह्यम्। ध्यानपूजे तुस्वावसरे भविष्यतः। तस्य चेति। तस्य च यथाश्रुतस्तावदर्थः। स चस्पष्ट एवेत्यर्थः। तत्र लहर्यस्तरङ्गाः। आमर्शः संस्पर्शः। सर्वेश्वरस्यव्याप्यवस्थस्य मूर्त्यवस्थापत्त्यभिप्रायेणैवमेतद्विवृतम्।

 
गुणोन्मेषावस्थापत्त्यभिप्रायेणाऽप्येतद्विवृणोति—अथान्योऽर्थइत्यादिना। यदुक्तं—व्याप्तिमात्रं गुणोन्मेषो मूर्तिभाव इति त्रिधेति। यद्वाद्विविधाः साधकाःसकलनिष्ठा निष्कलनिष्ठाश्च। वक्ष्यति च—एवं निर्गुणनिष्ठानामित्यादि। तत्रसकल निष्ठाभिप्रायेणैवं विवृतः। निष्कलनिष्ठाभिप्रायेणाऽयमारम्भ इति। मायिनोऽमायिनोऽपि स्थानमूर्तिविशेषाद्यभावे वक्तृत्वमाशङ्क्येत्येतदिहापि समानम्।तत्र ब्रह्मादीनां बुद्धिरेव स्थानविशेषः। तदभिव्यक्तश्चैतन्याभासश्च मूर्तिरितिभेदः। इह मूर्त्याभासेन दुग्धाब्धौशयितमित्येवमन्वयं दर्शयन् विवृणोति—मूर्तिरिति। तदभिव्यक्त इति। मूर्तावभास इति विग्रहोऽपि दर्शितः। चैतन्याभास इति। अतत्तदिवाभासमानमाभासः। इह चिन्मात्रं मायाशक्तिः।तस्यां सत्त्वलक्षणस्वच्छांशस्तत्र चिदाभासः। तस्मिंश्चित्प्रतिबिम्बं तदतिरिक्तंचिन्मात्रलक्षणमेव च बिम्वमिति षट्कोऽर्थः संभवति। तत्र चित्प्रतिबिम्बन्तुसर्वेश्वरादीनामात्मा चिन्मात्रलक्षणं तु बिम्बं साक्षी किन्तु सर्वेऽपि सर्वेश्वरादयः स्थूलसूक्ष्मकारणसामान्यसाक्ष्यंशयोगिन एव। तेषामपि मन्त्रदेवतात्मत्वात्। तत्र



सर्वेश्वरे बिम्बमिह प्राधान्यतो गृह्यते। कृत्स्नार्थप्रतिवचनयोग्यतोपपत्तेः। एवञ्चअजमव्यक्तमरूपमिति साहं मयैवेति चैतत् सर्वमुपपन्नं भवति। ब्रह्मादिषुप्रतिबिम्बं प्राधान्यतो गृह्यते। अभिमतार्थप्रश्नयोग्यतोपपत्तेः।

  किञ्चैवं परब्रह्मसाक्षो सर्वेश्वरादिगुरुक्रमोऽपीह सूचितो भवति। आभासिनः शयन इति। यस्य चैतन्यस्याऽयमाभासः स आभासी साक्षिचिद्रूपः सर्वेश्वरः।कृत्स्नेऽपि मायातत्कार्ये तदधिष्ठानतया तत्साक्षितया च व्याप्तस्य साधकबुद्धौतद्दर्शनयोग्यतयाऽभिव्यक्तिरेव शयनम्। द्वारत्वमिति। आभासे प्रतिबिम्बसंभवात्प्रतिबिम्बस्य च बिम्बतोऽनन्यत्वादिति भावः। ननु बुद्धौ साक्षिचिद्रूपावभासेकिमाभासेन। यदुक्तं—ब्रह्मविद्याधिरूढा सतीति। उच्यते। सर्वेश्वरावभासो हीहवाच्यो न साक्षी चिन्मात्रावभासः। यद्वाब्रह्मादीनामाभासाः व्यष्टयः सर्वेश्वराभासास्तेषां समष्टिः। गुणसाम्योपाधित्वात् सर्वेश्वरेण स्वव्यष्ट्याभासानां स्वसमष्ट्याभासाकरेणाऽवभासनमिहाऽभिप्रेतम्। सकलमन्त्रन्यासजपयोगानामपीयमेव स्थितिरिति। किञ्च साधकानां निजसमष्टिभूतपरदेवता-वबोधप्रक्रियाऽपीहप्रतिपाद्यते। विवेकज्ञानफलं संसारमान्द्यमित्याद्यभिधानाच्चैतदवगम इति।एवञ्च ब्रह्मोपलक्षणभूतज्ञानक्रियाशक्तिसमाकुलतादिसर्वमुपपन्नं भवति। ननुमायायां तावदेतदाभासे न शयनबुद्धाविति। नैष दोषः। मायाया अपिबुद्धावेवावभासादिति तस्य तद्बुद्धाविति शयनमिह स्वतोऽभिव्यक्तिमात्रम्। ततो विवेकतोऽभिव्यक्तिविशेषः ततश्चान्ततस्तद्दर्शनमित्येवंविधमभिप्रेयते। मरुतोऽन्तर्यामिण इत्यवस्थाभेदात्तथानिर्देशः। प्रचारप्रकारैरिति। किरणपदविवरणम्। प्रशान्तसंसारोदय इति। विवेकक्रमस्य परदेवतात्मैकत्वपर्यन्तत्वादिति भावः। परमानन्दाकारेति पूर्णचन्द्रकरपदविवरणम्। जडविषया इति।लडयोरविशेषः। संसारदशाभिप्रायमेतत्॥४॥५॥

  अनन्तभोग इत्येतदिह दुग्धाब्धिविशेषणम्। अनन्ताकाराश्चित्तवृत्तय इति। समाधिवृत्तिरियमुक्ता। यदुक्तं—ब्रह्मविद्याधिरूढा सतीति। तस्याः सजातीयप्रत्ययप्रवाहरूपत्वात् पुनः पुनराविर्भावसंभवः। शार्ङ्गिशब्दो मूर्तिपक्षे शार्ङ्गगदाद्यायुधयोगाभिप्रायः। इहतु मायायोगाभिप्राय इत्याह—तत्राभिव्यक्ताविति। सर्वतो व्याप्तस्यैकरूपस्यापि सत इति भावः। शरणादिति। सामान्यकारणादिरूपेण चिदाश्रयतयाऽवस्थानमुक्तम्। यद्वाचिद्रूपहिंसामोहनमुक्तमरणादिविषयभोगसमर्पणम्। गमनादिति। स्वाधिकारविरतौ निवृत्तिः॥६॥

  तेषु श्रव इति। वेदप्रथितिरुक्ता। विस्तीर्णकीर्तिर्वेति। लोकप्रसिद्धिः।



सूक्तिभिरुक्तैर्मन्त्रैरित्यकारादिमन्त्रायां सर्वेश्वरप्रणवानां तदङ्गानामपि ग्रहणम्।व्यष्टिमन्त्रैरपि समष्ट्यात्मनि प्रत्ययो न्यासपूजादिषु प्रसिद्ध एव। स्तुतिभिरिति।तासामिहानुपयोगादनुपन्यासः। यद्वामासयन्त्रपटलभाविन्य एव ग्राह्याः। स्वमूर्तिं स व्यदर्शयदिति निष्कलविषये। दर्शनमपरोक्षीकरणानुग्रहलक्षणम्।यदुक्तम्—अपरोक्षीकृतपरदेवतात्मतत्त्व इति। इह सूक्तिभिः स्तुतिभिरिति मन्त्रस्तुत्यादिप्रयोगस्य समाधिवृत्तिभिः सह तदपरोक्षीभावापकारित्वमुक्तम्॥७॥

  उन्नसीउन्नतनासिका। विसरणं प्रसरणम्।औदरिकाबन्ध उदरबन्धएव। राजयः पङ्क्तयः। एषा इयं मूर्तिः। मूर्तिवर्णनं तु सकलमन्त्रमुर्तीनामप्येवंसमुचितरूपाभोगप्रतिपत्त्यर्थम्॥८॥९॥१०॥११॥१२॥१३॥१४॥

  भक्तिपरवशचित्ता इति।चित्तशब्देनात्मशब्दो विवृतः। तत्राऽब्रवीदज इति।ब्रह्मगतायाः सर्गशक्तेरुद्बुद्धतमत्वादिति भावः। अजः स्वयंभूर्ब्रह्मा। प्रकारान्तरमाह—अजोऽकारज इति। अकारोऽवर्णविग्रहं देवमित्युक्तः परो देव एव। इह त्रिविधस्य साधकस्य गुरुसमासादनसंभवोऽपि सूचितः॥१५॥

  यद्यनित्या इति। अनित्यत्वे तु यत्कारणं तत्स्वरूपं भविष्यतीति ब्रह्मणोऽभिप्रायः॥१६॥

  मूले परं ज्योतिरिति शार्ङ्गिणो ग्रहणम्। प्रमिताक्षरमिति। प्रमितंपरिमितमक्षरं यस्य भाविविस्तारसङ्ग्रहरूपत्वात् तत् प्रमिताक्षरम्। यूयमक्षरसंभूता इत्यादिवाक्यम्। पुनः प्रश्ने कृते सर्वानित्यमुवाच हेति विस्तारोपक्रमः।

  अत्र प्रकरणान्तरमाह—प्रमिताक्षरमित्यादिना। प्रकर्षेणेत्येतदाख्यातत्रयेणसम्बन्धनीयम्। मीयत इति मीङ्माङोः साधारणं कर्मणि रूपम्। मिनोतीतिकर्मणि डुमिङ् प्रक्षेपणे। कर्मवासनाप्रचयेनाऽविद्यां स्थायिनीं करोतीतितदर्थः। परिच्छिनत्तीति। माङर्थतो गृहीतः। कालपरिच्छेदोऽत्र विवक्षितः। तदभिन्नमित्यस्याऽयमाशयः। हकारमुवाचेति ह्यनेनोक्तं भवति। तदा च तदभिन्नताभावे प्रकृत्याद्यर्थस्याग्रहणादकृत्स्नमुत्तरं स्यादिति। सतत्त्वमपि तत्त्वमेव। तस्येति शार्ङ्गिणोऽभिप्राय इत्येतदन्तं वाक्यम्। द्रष्टव्यमिति। साधकैरितिशेषः। अहमेलनरूपेणेवेति। मेलनं द्वयोरहयोः संसर्गरूपो मध्यमांशः।प्रकृत्यादिमन्त्रो हकार इत्येतदपीह सूचितम्। सार्वेश्वरप्रणववदृषिच्छन्दसी।प्रकृतिपुरुषकालात्मको देवो देवता। हां हीमित्यादिभिरङ्गानि। अर्धनारीश्वरो ध्येयः। तस्य वामदक्षिणमध्यमभागैरेतत्त्र्यात्मकत्वम्। वक्ष्यति च—मुद्राभयशुकवरदकर इत्यादि। मिलित्वेति। प्रकृतिस्वरूपात् कालो भोक्तरि



पुरुषे महदादिभोग्यजातं निष्पादयतीति भावः। तेषु वो जायते लय इति। तदाजिज्ञासितमालक्ष्य उत्तरम्। अभिप्रायान्तरमाह—उपादानत्वमिति। इहत्रिविधस्य साधकस्य स्वात्मपर्याप्तगुरुसमासत्त्यनन्तरं तदुचित प्रश्नोत्तरप्रकारोऽपिसूचितः। अत्र यूयमक्षरसंभूता इति मन्त्रदेवतास्वरूपभूतादक्षरात्तेषामुत्पत्तिरुक्ता। तेनैषामक्षरस्वरूपत्वं निर्धारितं भवति। सृष्टिस्थित्यन्तहेतवइति। यथास्वं न्यास इव योगैककार्यत्वमेषां विग्रहोत्पत्तेरुक्तम्। तेषु वो जायतेलय इति च न्यासादिभिः स्वस्वरूप-भूताक्षराप्ययलक्षणोऽपवर्गोऽप्यभिहित इति।

  अथ यत्प्रागुक्तं प्रकृतिपुरुषकाला हकारश्चोक्त इति यच्चेहापि तदभिन्नं स्वरूपंप्रमिताक्षरमिति तदादिगुरोः शार्ङ्गिणो वचनसिद्धमिति दर्शयन्निहाऽक्षरशब्दस्येयानभिप्राय इति सोपपत्तिकमाह— अत्रेत्यादिना। अत्रेत्यस्य गम्यतइत्युपरिसम्बन्धः। व्युत्पत्त्या प्रकृतिपुरुषकाला रूढ्याहकार इति विभागः। वाच्यस्य साक्षिचिद्रूपस्यैकत्वेऽपि तद्विभूतिवर्गाणां त्रिधाभिन्नत्वात्प्रकृत्यादितयात्रेधा विकल्पसंभवः। इह वाच्यवाचकयोरक्षराभिधाने।

  अयमभिप्रायः वर्णास्तावदक्षराणि प्रसिद्धान्येव। त एव च मन्त्राः। तथाजगदपीदं स्थिरमक्षरं प्रसिद्धमेव। तदेव च तद्वाच्यदेवता। यदेतद्वाच्यवाचकमक्षरं तदेतदेवाक्षरं स्थूलावस्थमेतत्त्वेव साक्षादक्षरमिति॥१७॥१८॥

  अक्षरशब्दोक्तमिति। वाच्यवाचकयोरभेदस्य स्वयंप्रतिपन्नत्वाद्वाचकैकत्वस्यच हेत्येवं श्रुतत्वाद्वाच्यानां त्रित्वेऽपि तदव्यतिरिक्तत्वादेकीकरणोपपत्तिः।सर्वानित्थमुवाच हेत्यस्यायं स्थूलोऽर्थः। मूलार्णादीन् त्रिमूर्तिप्रश्नोत्तरभूतानित्थंवक्ष्यमाणप्रकारेणोक्तवानिति। हकारः पुराकल्पावद्योतनार्थः॥१९॥

  अत्र सूक्ष्ममर्थं दर्शयति—सर्वेषामित्यादिना। समस्तशब्दानुगतमिति।नित्यत्वसमर्थनार्थमुक्तं वाचकं तावदिह हकार एव। तस्य स्वरूपमूलार्णंशक्तिबीजम्। तच्च नित्यं स्वयंमूलार्णतया तस्यापि मूलार्णान्तरायोगात्समस्तमन्त्रानुगततया तेषामेवानित्यतोपपत्तेरिति मूलार्णग्रहणेऽभिप्रायः। ननुहकारस्यैव कथं शक्तिबीजं स्वरूपमभ्युपगम्यत इति। उच्यते। परावाचस्तावच्छक्तिलक्षणं स्वरूपम्। हेति च परावागेव। तदेवस्वान्तस्फुरत्सकलशब्दार्थमात्रात्मकरेफतदुन्मेषनिमेषेशनरूपेकारविलसितमेव शक्तिबीजम्। तच्चतस्योचितं स्वरूपं स्यादिति इह चतुर्धा विकल्पः संभवति। वाच्यवाचकौ मिथोभिन्नौ। वाच्यं प्रधानमितरस्तद्गुणः। वाचकं प्रधानमितरस्तद्गुणः। वाच्यवाचकौ परस्पराभिन्नाविति तत्र पूर्वविकल्पद्वयाभिप्रायेणैतदुक्तम्। वाचकस्य



तावदिति। उत्तरविकल्पद्वयाभिप्रायेणैतदुच्यते। अथवेत्यादि। सर्वेषामेवेति।वाचकस्य वाच्यानां चेत्यर्थः। ननु वाच्यानामुपरि सर्वं वक्ष्यत एव तत इहको विशेष इत्यत आह—संग्रहेणेति। कथं पुनरयमभिप्रायो लभ्यत इत्यत्राह—प्रकृतमित्यादि। उत्तरत्रेति। प्रकृतिः पुरुषश्चैवेत्यस्मिन् प्रकरणे। सर्वात्मत्वकथनाच्चेति पूर्वत्र सम्बन्धनीयम्। इदानीमुक्तविकल्पचतुष्टयानुगुणतया वितृणोतिमूलार्णमित्यादिना। शक्तिबीजं हृल्लेखापटल उद्धरिष्यते। मूलार्णशब्देनप्रणवो वा विवक्षितः। तदुक्तं—मूलार्थमिति प्रणवशक्तिवाचकपक्षाविति।

  परतत्त्वस्योदासीनदशायां वाचकमनुत्तरमकारः। यदुक्तम्—अजोऽकारजइति। तस्य निजशक्तिधर्मितया पुंस्त्वावभासदशायां स एव प्रणवः स्यात्।तच्छक्तिधर्मतया स्त्रीत्वावभास-दशायामीशानाख्यः शक्तिप्रणवः। तस्यैवशक्तिभावयोग्यतादशायां स एव हकारो भवति। साक्षादेव शक्तिदशायांयथोक्तरूपा भुवनेश्वरीति भेदः। एवमुत्तरत्रापीति। केवलमर्थसहितमेवयोजनीयमित्यर्थः। वक्ष्यमाणा इति। शक्तिपटल इति शेषः। कादिक्षान्ताइति तत्रैव वक्ष्यमाणाः। विकृतेर्विकृतय इति मूलपदाभिप्रायः। अङ्गत्वेनेति।गुणतया। तान् सर्वान् ह इतीत्थमाहेति। अत्रेतिशब्दोऽध्याहृतः।

  अयमिहार्थः—मूलार्णादयोऽमी हेत्येतदक्षरमित्युवाचेति हेत्येतन्मूलार्णाद्यात्मकमिति चैतदभिप्रायः। अत्र यत्परोक्षं शार्ङ्गिणो वचनमवभासते मूलार्णोहेत्येवंविधं तदभिप्रायेणोक्तं समस्तशब्दानुगतं स्वरूपमाह मूलार्णमितीत्येतदवबोद्धव्यम्। इह मूलार्णमिति हकारस्याक्षरस्य नित्यप्रश्नोत्तरं स्वरूपप्रश्नोत्तरं च।अर्णविकृतीरित्यादि सर्वं किमात्मकमित्यस्योत्तरम्। नन्वेवं हकारस्य केवलस्यशक्तिबीजस्यापि वा सतो मूलार्णतया नित्यत्वं नित्यत्वे च नित्यानां प्रकृतिपुरुषकालानां वाचकत्वं चोक्तं कथं पुनरिह सत्सु वर्णान्तरेषु हकारस्यैवोभयरूपेणापिपरावाक्तत्त्वमिति नियमः कथं वैवं नियमेऽप्यस्यार्ण-विकृतत्वादिसर्वोपपत्तिरितितदेतदुपपादयति—हकारो हीत्यादिना। प्रत्याहारार्थोऽपि सन्नकारो हकाराभिव्यक्त्यर्थश्चापि स्यादिति। तदुपरि निविष्ट इत्यभिप्रायेणाऽकारहकारामेत्येवंनिर्देशः। तयोश्चेति। सर्ववर्णाद्यनुगमादित्युपरि सम्बन्धः। आद्यन्ताक्षरयोरिति। मातृकाया इति शेषः। गृहीतेतरवर्णयोरिति। हकारस्त्वेवं कृस्नैवमातृका भवति न केवलं तद्वर्णमात्रमिति भावः। इयता हकारस्य वर्णान्तरेभ्यो विशेष उक्तः। एवमयमेव परावाक्तत्त्वमिति नियमः स्यादिति भावः।

  नादाकाररूपेण वेति सर्ववर्णाद्यनुगमादित्यनेनाऽन्वयः। हकारात्मिकाया



मन्त्रदेवतायाः स्थूलसूक्ष्मादिपञ्चविधात्मकत्वात् तदनुरोधेनायं वाच्यवाचकपञ्चकोपन्यासः। नादबुद्धिज्ञानशक्तिविमर्शचितोऽकारहकारयोः स्थूलाद्यंशेषुक्रमेण वाचकांशा इतरे वाच्यांशा इत्यवसेयम्। वाशब्दः सर्वथापि संभवादनियमार्थः। कार्यानुगमे कारणस्य तदनुगमे कार्यानुगमादिति। पारायणवर्णानामादिशब्देन तत्प्रभिन्नानां मन्त्राणां प्रयोगमन्त्राणां च ग्रहणम्। तथातद्देवतानां च ग्रहणम्।नादाकाररूपेण वेत्यकारप्राणादिवाच्यांशानामप्युपात्तत्वात् हेतुस्तावदित्थमुक्तः। अथ साध्यमुच्यते सर्वशब्दार्थेति। हकारस्यकेवलस्य शक्तिरूपस्याप्येवं सावयवद्वारा सर्ववर्णतदर्थसङ्घातरूपत्वात् सवर्णादिषु तदर्थेष्वपि तदवयवद्वारानुगमात् सकलवाच्यवाचकानुगमसिद्धेः सर्वात्मत्वं स्यात्।केनाकारेणास्यैतत्सर्वात्मत्वमित्याह—सर्व शब्दार्थ समष्ट्यात्मक परावागात्मत्वेनेति। केवलमर्थसहितं वेत्येतदिहापि यथास्वं प्रत्येतव्यम्। यत एतस्य केवलस्यशक्तिरूपस्यापि स्वयंनित्यत्वं नित्यप्रकृतिपुरुषकालवाचकत्वं च सम्यगुपपन्नमित्याह—प्रकृतीति। तत्क्रमेणेति। नित्यत्वं सर्वात्मत्वं स्वरूपं चेत्यर्थः। क्रमशब्देनैतदाह प्रथमं तावत्प्रकृतिः पुरुषश्चैवेति प्रकृतिपुरुषकालानां नित्यत्वंततो विभुशब्देन प्रकृते स्वरूपमणोरणीयसीत्यादिशेषेण ततः सर्वात्मत्वं ततःसाहं यूयमिति पुरुषस्य स्वरूपं व्याप्तिश्च ततः सा तु कालात्मनेति कालस्यस्वरूपम् लवादिप्रलयान्तोऽयमित्यादिशेषेण तद्विभूतिरिति।

  देवतातत्त्वं हि चिद्रूपमेकमेव। तस्य स्वशक्तिकल्पित एवायं प्रकृतिपुरुषकालात्मको विकल्प इत्यभिप्रायेण प्रकृतिव्याप्तेरेव प्रबन्धेनाऽभिधानमिति। प्रकृतिःपुरुषश्चैवेत्येवकारस्तेषामेव नित्यतेत्यवधारणार्थः। चकाराविति। तेषां द्वयोर्द्वयोर्मिथो यः सम्बन्धो भोग्यभोक्तादिलक्षणो यश्च मिथोभेदः सोऽपि तद्वन्नित्य एवेतिभावः। कालस्य पृथग्ग्रहणमित्यसमासकरणमुक्तम्। निमित्तत्वावद्योतनार्थमिति। काल एव साक्षान्निमित्तमिति भावः। यत् तूक्तमितरौ निमित्तमिति तत्रपुरुषो भोक्तृत्वेन निमित्तमात्रमिति विशेषः। ननु प्रकृत्यादीनां तत्सम्बन्धभेदयोश्चनित्यत्वे देवतातत्त्वस्य नानात्वापत्तिरित्याशङ्कायां तस्य साक्षिलक्षणस्यैकत्वेऽपितत्साक्ष्याणां भेदसंभवात्तद्द्वारा निरूपण एवायम्। तस्मिन् भेदावभासो न तन्मात्रनिरूपण इत्यभिप्रायेण प्रकृतिपुरुषकालान् साक्षिसाक्ष्यरूपाभिप्राये द्वेधा विभजते— प्रकृतिपुरुषकाला इति। एतच्च शार्ङ्गिणो विवक्षितमिति दर्शयन् परावरस्वरूपमपि दर्शयति— विचिकीर्षुरिति। अत्र विचिकीर्षुर्या युष्मानपि लवादिप्रलयान्त इत्यपरे प्रकृत्यादयः। स्वसंवेद्यस्वरूपा बहुना किं सा तु कालात्मनेति



परे। अत्रापरप्रकृत्यादीनां तद्विभूतिद्वारा प्रतिपत्तिः तद्द्वारेणैव तु परप्रकृत्यादिसाक्षित्वं तद्विग्रहतया चापरप्रकृत्यादिभाव इत्यपि प्रतिपादितम्। वाक्यशेषादिति। द्विविधा इत्यधः सम्बन्धः। मूले सत्तमेति त्रिनियवत्तिस्त्वयैव (?) प्रतिपत्तव्येति सूचितम्। त्र्यात्मकं हीदं जगदिति। यद्वात्रिविभागफलं त्वयैवावसेयमिति। तत्र सरस्वतीत्रिपुरादयःप्रकृतिप्रधानाः सूर्यसोमादयः पुरुषप्रधानाःविष्णुशिवादयः कालप्रधाना इति। अथवा तेषां मन्त्रसेवायां समन्वयस्त्वयैवनिरूपणीय इति। तत्र पूजकः कालः साधको देवता च पुरुषं क्रिया मन्त्रोद्रव्यमिति प्रकृतिरिति यदुक्तं तदाह—

  पुरुषो भगवानिहोपहारः प्रकृतिः कालतनुः स्वयं हि कर्ता। इति।

  प्रकृतेर्व्याप्तिकथनेन भोग्यद्रव्यत्वादिति सिद्धेरिति। अभिप्रायान्तरमाह—विपर्यय इति। प्रकृत्यादीनामनित्यत्वे तेषामप्यन्यैः प्रकृत्यादिभिरेव भाव्यम्।तेषामप्यनित्यत्वे तेषामप्यपरैरितीयमनवस्थेति॥२०॥२१॥

  प्रकृतेः स्वरूपं व्याप्तिं चाहेति पृथग्विनियोगः क्रियते। वाच्याक्षराणामपितदिति हि सामान्यतो विनियोगः। सामान्यतो व्याप्तिमित्यनेनैतदपि सूचितम्।अणोरणीयसीस्थूलात् स्थूलेत्यणुमध्यमस्थूलेषु चराचरेषु विशेषतो व्याप्तिकथनमिति।आदित्येन्द्वादीत्यधिज्योतिषं व्याप्तिः। विभुरिति तु प्रकृतेःस्वरूपाभिधानम्। विभावनलक्षणा शक्तिरस्याः स्वरूपमिति॥२२॥

  न श्वेतरक्तेत्यधिविषयं व्याप्तिः। श्वेतरक्तादिपदैस्तद्गुणानां विषयभूतानांतन्मात्राणां ग्रहणम्। सर्ववर्णानुगमादन्यतमवर्णतया निर्धारणायोगः। नगुणेष्वित्यधिगुणं व्याप्तिः। गुणाः सत्त्वादयः। सर्वस्मिन्ननुगमादेकस्मिन् विशेषतोन व्यवस्थितिः। न भूतेष्वित्यधिभूतं व्याप्तिः। पूर्ववदव्यवस्थितिः॥२३॥

  अन्तरान्तरित्यध्यात्मं व्याप्तिः। अधुना तु तद्दर्शनोपदेशसावसरस्वात्मनिव्याप्तेरपीदानीं सिद्धत्वादित्याशयं दर्शयन्नाह—कथं तर्हीति। मूले देशिकदर्शितैरित्युपायैरित्युपस्कारः। ते चोपाया अनुयोगादयः। दर्शनमपरोक्षानुभवः। स्वसंवेद्यस्वरूपेति च नित्यत्वमपि तत्कालविशेषणम्। स्वयैवाऽहंतयावेद्यं स्वरूपं यस्याः सा तथोक्ता। स्वरूपमिह पारमार्थिक आरोपसिद्धश्वाभिप्रेतः।तद्दर्शयति—अपरप्रकृतिसाक्षित्वेनेति। अत्राऽर्थादेतद्गम्यते। प्रकृतितत्त्वेयाथात्म्यतो निरूप्यमाणे किञ्चित्स्वयैव संवेद्यं किञ्चित्तया संवेद्यं चास्तीति।परप्रकृतिरूपसाक्षित्वेनेति वा पाठः। इह स्वसंवेद्यमस्याः स्वरूपमिति परप्रकृतिस्वरूपमप्युक्तम्। तत्साक्ष्यमचिद्रूपमित्यपरप्रकृतेः स्वरूपमप्युक्तमित्यव–



बोद्धव्यम्। यत् पूर्वमुक्तं विभुरिति तत्सामान्येन स्वरूपकथनमिति भेदः॥२४॥

  सा लब्धेति उपलम्भः परोक्षावभासः। दर्शनं साक्षादनुभवः। लाभस्तद्रूढिरिति भेदः। स्वात्मप्रत्ययसाधकमिति। स्वात्मन्येष प्रत्ययः स्पष्टतयाऽवभासःनिश्चयो विश्वासो वा। यया आकशमित्यस्यायमर्थः। यया लब्धया आकाशस्तमो वापि तेन साधकेनोपलभ्यते। सर्वविशेषाणां तस्यामेव निमग्नत्वादितिसंभाव्यानुपलम्भत्वादाकाशतमसोर्ग्रहणम्। अभिप्रायान्तरमाह—आकाश इति।बुद्ध्यादीनि सर्वाण्यपि कार्याणि सत्त्वादय इच्छादयश्चेति कारणावस्थाविशेषत्वादुक्तम्। त्रिषु तुल्यापीति। तुल्यग्रहणादित्थंविवृतिरिति भावः। विशिष्यत इत्येतदभिप्रायमाह—अङ्गनास्विति प्रकृतेरिति शेषः॥२५॥

  कथमेतत्त्रिषु तुल्यत्वमित्यत आह—गुणभूतादिरूपेणेति। पुंस्त्रीनपुंसकात्मसु तदीयसत्वेच्छादिगुणरूपेण लिङ्गशरीरधात्वादिभूतभौतिकरूपेण वेत्यर्थः। सकलव्याप्तीनां मिथो व्याप्तिरप्यनेन दर्शिता। प्रधानमिति यामाहुरित्यत्र त्रिलिङ्गपदेगम्येषु परोक्षस्त्रीपुंनपुंसकभावेषु व्याप्तिरुच्यते। प्रधानादिग्रहणं तमआदिप्रदर्शनार्थम्। यद्वाप्रकृतेरागमेषु लक्ष्म्युमादिप्रसिद्धेरुक्तव्याप्त्यनुपपत्तिरित्याशङ्कायांप्रधानमिति यामाहुरित्युच्यते। तदाह—शब्दतोऽपीति। या युष्मानपीति चेतनेषुव्याप्तिस्तत्र प्रकारभेदोऽप्युच्यते। एतद्विवृण्वन् प्रकृतिव्याप्त्युपसंहारं पुरुषव्याप्त्युपक्रमं च दर्शयति—किं बहुनेति। व्याप्त्यन्तरमपि बहु संभवति तदुक्तव्याप्तिभिरेवोह्यमिति किं बहुनेत्युक्तम्। जगत्कारणभूतान् युष्मानपीतिहिरण्यगर्भाद्यखिलचेतनातिवृत्तिस्तावत् स्यादिति भावः। नन्वचितश्चिदतिवृत्तौकिं निबन्धनमित्यत इदमुक्तम् मां नित्यमवष्टभ्येति। तदेव च मदवष्टम्भादितिहेतुतया विवृतम्। अत्र मच्छब्देन स्वसंवेद्यस्वरूपा सेत्युक्ता पराप्रकृतिः गृह्यते।यद्वापरपुरुषतत्त्वं साहमिति पुरुषस्य प्रकृतौ व्याप्तिरुक्ता। यूयमित्यादिशेषेणतु तद्व्याप्तायास्तस्या ब्रह्माद्यशेषानुगमकथनेन तथा तेषु व्याप्त्यभिधानम्। पुरुषचिद्रूपे कल्पितायां तस्यां ब्रह्मादीनां कल्पितत्वादेतद्व्याप्तिसंभवः। तथा चाह— युष्माकं विषयवदिति। अत्र यूयमिति मूर्तयः। तथैवान्यदिति सकलचराचरचेतनजातम्। यद्वेद्यमिति प्रकृतेर्विभूतितयोक्ताण्वाद्यखिलार्थग्रहणम्।पुरुषकृत्स्नव्याप्तिरेकैव सतीत्थभुक्ता भवति। अत्र वेद्यग्रहणेन पुरुषाणां वेदितृत्वाभिधानात् पुरुषस्वरूपमपि वेदितृचिल्लक्षणमुक्तं भवति। वेदमेव हि भोगः।

  अत्रपूर्वोक्तशेषतयाभिप्रायान्तरं दर्शयति—त्वदनविक्रम इति। मयिकल्पितत्वेन तस्या इति। सर्वेश्वरस्तावदाद्यः पुरुषः स च निजवेदितृत्वाङ्गभूता–



चिदंशविशिष्ट एव। तत्स्वरूपे च याथात्म्यतो निरूप्यमाणे तद्गतं सारभूतं चिद्रूपंस्वसंवेद्यलक्षणं तद्वेद्यमचिद्रूपं चाऽवसीयते। तत्र चिद्रूपमिह परः पुरुषः।तत्प्रतिबिम्बलक्षणमचिद्रूपमपरः पुरुषः। सर्वेश्वरे चापरपुरुषसद्भावेऽपि तस्यसाक्षितयैवेह विवक्षितत्वात् ब्रह्मादिष्वेवाऽपरपुरुषांशो दर्शयितव्यः। अतएवाह–युष्माकं विषयवदिति। प्रथमं तावच्चिद्वस्तुन्यचिदारोपः। स च प्रकृतिपुरुषयोःसमान एव। नात्र चिद्रूपस्य स्वदृष्ट्या स्वरूपभेदः। अत एव मां नित्यमवष्टभ्यसाहंसा तु कालात्मना सम्यङ्मयैवेत्येकचिदनुगमसंभवः। ततस्तस्मिन्नचिदर्थे क्वचित्तदाश्रयस्य चिद्वस्तुन आरोपः। सोऽपरः पुरुष इति। नन्वपरप्रकृतिकालयोरपि चेतनव्यवहारो बहुलमुपलभ्यत इति। नैष दोषः। यथा हिपुरुषेषु तदीयभोक्तृत्वाङ्गतया प्रकृत्यंशानुगमस्तथा प्रकृतिविकारेष्वपि तदीयभोग्यताङ्गतया चिदंशानुगमोपपत्तेः। एवमपरकालेष्वपि स्यात्। एवं चपीठशक्तीनामिन्द्रियोपहारादिशक्तीनां भूषणायुधादिशक्तीनामपि तदङ्गीभूतदेवपूजाङ्गतया पूजाहोमतर्पणाद्युपपत्तिरिति। अनित्यैवेयं प्रकृतिपुरुषयोर्व्याप्तिः।किन्तु स्थिता विस्तीर्णा प्रलये संक्षिप्तेति भेदः इत्येत्प्रलये व्याप्यत इत्युच्यते।स्थितिसमय इदं जगदित्थंस्वस्वाकारेण वतत इति तावदुक्तम्। प्रलयसमये तुपुनरेतदेव प्रकृतिपुरुषगता चिदंशे संक्षिप्ततया निजनिजशक्तिमात्राकारेणव्याप्यत इत्यस्यायमर्थः। अभिप्रायान्तरमाह—तत्रेति। प्रलये सर्वविकृतीनांसर्वपुरुषाणां च तत्र विलयात् तेषां तत्र कल्पितत्वमवसेयमित्यर्थः॥२६॥२७॥

  ननु प्रलये सर्वविकृतीनां प्रकृतौ व्याप्तिरयुक्ता बुद्ध्यादेस्तदध्यक्षतयाऽवस्थानस्याऽभ्युपेयत्वादित्या-शयेनाशङ्कामाह—ननु प्रलयेऽपीति। मूले सैव स्वांवेत्तिपरमेति। तत्कालविशेषणम्। सैव परमा सती स्वां स्वरूपमुभयविधमपिवेत्तीति। एतद्दर्शयति— परमा साक्षिलक्षणेति। स्वसंवेद्यस्वरूपेति पूर्वोक्तेतियोजनीयम्। तस्या नान्य इति षष्ठी। तस्याः पराया अन्य इति पञ्चमी।

   वैपरीत्येनेति। अपरप्रकृतिः स्वैर्बुद्ध्यादिभिः स्वस्वरूपं परप्रकृतिं च विद्यादितिभावः। जडत्वलक्षणविशेषद्योतक इति। बुद्ध्यादीनां तदध्यक्षचिदनुप्रवेशादेवबोधशक्त्यवभास इति भावः। कालात्मना ज्ञानात्मनेति। कालेनैवं प्रचोद्यतइत्यसावस्य शेष एव। ज्ञाने तु प्रकृतेर्न लवादिकालापेक्षा प्रचोद्यत्वे च तदपेक्षेतिलवादिकथनपूर्वकं कालेनैवं प्रचोद्यत इत्यभिधानम्। सा तु प्रकृतिः कालात्मनामयैव प्रेर्यत इति। कलयति प्रकृतिं जानाति योजयति च पुरुषस्यार्थेष्वितिकालः। योजनमेव प्रेरणम्। सम्यग्ज्ञायत इति प्रकृत्यन्तर्गततदीयानेककार्य–



शक्तिपुरुषनिचयतदीयापूर्वजातज्ञानमप्युक्तम्। सदेति स्थितौ प्रलयेऽपि तुल्यमेतदित्यर्थः। अत्र च प्रकृतिविषयसर्वज्ञानप्रेरणलक्षणचिद्रूपं कालस्य स्वरूपमित्यपि प्रतिपादितमिति।

  अत्र सूक्ष्ममर्थं दर्शयति– कालात्मना ज्ञानात्मनेति। सम्यगित्यस्य साक्षितयाऽव्यवधानेनेत्यर्थः। नात्र बुद्ध्यादिकरणव्यवधानसंभव इति भावः। ननु परकालस्य स्वोपाधिभूतापरकाललक्षणप्रकृत्यंशविषयमेव साक्षित्वं स्यात् न तूपादानलक्षणप्रकृत्यंशविषयमपीति। नैष दोषः। कालोपाधेर्विशुद्धसत्त्वांशतया विशुद्धसत्त्वांशस्य च सर्वावभासकतया तद्द्वारेण सर्वदृक्त्वात् सर्वसाक्षित्वं स्यात्। यद्वापरप्रकृतिपुरुषयोः स्वोपाधिसाक्षित्वम्। परकालस्य तु तदुभयसाक्षित्वं स्वोपाधिसाक्षित्वं चेति। अथवा कृत्स्नायाः प्रकृतेः सूक्ष्मतमो विशुद्धोंऽशः परकालोपाधिः।सा तु प्रकृतिरेव परप्रकृत्युपाधिस्तदंशविशेषः पुरुषोपाधिरिति। परकालस्यापिस्वरूपमिति। कालात्मना ज्ञानात्मनेत्युक्तत्वादिति भावः॥२८॥

  अभिधायेति। कालस्य स्वरूपं तावदुक्तम्। इदानीमेतद्व्याप्तिकथनावसरइति भावः। अपरं कालमिति। कार्यकारणरूपमिति भावः। मूलेलवादिप्रलयान्तोऽयमित्यत्राऽयमिति कालात्मनेति प्रकृतस्य ग्रहणम्। अयमेवकालो लवादिप्रलयान्तोऽपि कालो भवतीत्यर्थः। अस्य कालस्य लवादयोविभूतिरित्यपीहोक्तं भवति। अतएव वक्ष्यति—कालपर्वाणीति। नलिनीपत्रसंहत्यामिति लवस्य मानमुक्तम्। तस्य प्रथमतया प्रतिपत्तौ निरालम्बनत्वादित्यवगन्तव्यम्। लववाचक इति बहुब्रीहिः। सोऽङ्गुलिस्फोटतुल्यश्चेति।मूर्तकालानां प्रथमत्वादुक्तम्। कालेन यावतेति। प्राणायामादिषु उपयोगादुक्तम्। मात्रा सेतिच्छेदः। निश्वासैरिति मात्रात्मकैरहोरात्रैर्मास इतिच्छेदः।

  अयमहोरात्रं दिवौकसामिति पृथग्वाक्यम्।भिन्नैरित्येतद्विवृणोति—चतुस्त्रिद्व्येकसहस्रैरिति। कालवेदिभिरिति + + + + मासमृच्छसीति। तवमास इति भावः। त्वमपीति। जगत्कारणभूतोऽपि सन्नित्यर्थः। अर्थान्तरमाह—एताविति। त्वदायुर्मम निःश्वास इति परः कालो ममेत्युक्तः। यस्य कालस्यानाद्यन्तस्य विभोरेतानि पर्वाणि तस्य ब्राह्मः कालः न दिनस्थानीयोऽपीति किन्तुनिःश्वासमात्रमित्यर्थः। अत्राऽभिप्रायमाह—तेषामिति। परकैवल्याधिकारिणांब्राह्मकालविभूतितोऽपि वैराग्येण भाव्यमिति भावः। कालेनैवं प्रचोद्यत इति।कालेनैव मयैवमुक्तलवादिविकल्पोपपत्त्या प्रेर्यते प्रकृतिरित्यर्थः। एतच्छङ्कोत्तरत्वेनयोजयति—निःश्वासादिमत इति। विषममायुरिति। मनुष्यदेवब्रह्मसु



भेदादिति भावः। वैषम्यनैर्घुण्ये स्यातामिति। पुरुषानुग्रहायैव हि कालाख्यस्येश्वरस्य स्वोपाधिपरिग्रहः। तथा च तेषु समेन दयालुना च तेन भाव्यम्।स चोच्चावचतया तेषु जीवितकालमायुर्विदधद्विषमः स्यात्। मनुष्येष्वल्पमायुर्विदधत्तेषु निर्घृणश्च स्यादिति भावः। पुरुषकर्मानुसारेणेत्येवंशब्दविवरणम्।तस्य प्रथिततया बुद्धिगतत्वाच्चैवमिति ग्रहणोपपत्तिः। वक्ष्यमाणप्रकारेणेत्यत्र नाशङ्का योजनीयेति। एवं तावद्धकारवाच्याक्षरस्य त्र्यात्मकस्य स्वरूपं सर्वात्मत्वंच वर्णितम्॥२९–४०॥

  अथाऽस्यैव प्रकरणस्याऽर्थान्तरं दृश्या देशिकदर्शितैरिति सूचितम् अनेकविधयोगरूपं वक्तुमारभते— प्रकृतिरिति। अकारोकारमकारा इति। वाच्यैर्वाचकग्रहणमिति भावः। नित्या इति। यदा स्वतन्त्रा एते योगाः स्युः।यतो वक्ष्यति—ततो वाक्यार्थप्रतिपत्तिमाहेति। तदा प्रणवहृल्लेखयोः साधकेच्छयाप्रवृत्तिः। यदा तु मन्त्राङ्गभूताः। यतो वक्ष्यति—सयोगान्वक्ष्यमाणन्यासानाचरेदिति। तदा तत्तन्मन्त्रसंयोगोऽप्यनयोरिष्यते। तत्र च पुंवाचकेषु मन्त्रेषु प्रणवःस्त्रीवाचकेषु हृल्लेखा च स्यात्। प्रणवहृल्लेखयोस्तु मन्त्रत्वे केवलयोरेव तयोःप्रवृत्तिरिति सर्वमवबोद्धव्यम्। योगौचित्येनेत्यणुयोगादावकारोकारमकारा एव+ + + त्यादि द्रष्टव्यमिति भावः॥२१॥

  अणोरणीयसीस्थूलात्स्थूला व्याप्तचराचरेत्यत्र प्रकृतिः क्रमेण भवतीत्यर्थाल्लभ्यते। प्रकृतिर्ध्येया अकाराकारेणेति। प्रकृतिरिहाऽपरोपलक्षिता पराविवक्षिता। कुतः। योगानां साक्षिपर्यन्तताभिधानात्। यदुक्तम्—अपरप्रकृतिसाक्षितयेति। वक्ष्यति च—स्वरूपस्थो भवेदिति परमात्मस्वरूपेण सानुभवनीयेति तत्रात्मनो निर्विशेषत्वचिन्तनमिति च। हेत्येवेह प्रतिपत्तव्यम्।रूपमित्याकारग्रहणेनोक्तम्। प्रभारूपेणेति। प्रकृतेः समन्तादपर्यन्ततयाप्रभाप्रसारणमर्थसिद्धम्। तदुपदेशादेव तस्याः प्रकृतेस्तटित्त्वज्योतीरूपत्वमप्युक्तम्। आकाशादेरपीति। स्थूलस्य ब्रह्माण्डतदावरणादेरपि ग्रहणम्।मज्जनीयमिति। प्रभाया द्रवदमृतमयत्वं तदावेशक्रमेणाकाशादेस्तत्र विलयश्चसूचितः। हृल्लेखाश्रयणे हरमाया इतो योज्याः। योगानां स्वतन्त्रत्वेप्रणवावयवैरेवमनुसन्धानमेव कार्यम्। ध्येया सञ्चिन्त्य ध्यात्वेत्येवंनिर्देशात् प्रणवोच्चारणसमये हीत्येवाभिधानाच्च। मन्त्राङ्गत्वे तु न्यासपुरःसरमेवमनुसन्धानं स्यात्। यतो वक्ष्यति—सयोगान् वक्ष्यमाणन्यासानिति। न्यासयोगे चैवं प्रयोगक्रमः।प्रणवेन मूलाधारे त्रिकोणं विभाव्य तन्मध्ये अमिति न्यासेन प्रकृतिं विचिन्त्य



ओं ह्रीमित्युञ्चरन् द्वादशान्तादमृतमास्राव्य तन्मयैरुपहारैः संपूज्य पुनः अं उं मं इत्येतैरुक्तानुसन्धानं कुर्यात्।तत्तन्मन्त्रसंयोगोऽपीह कार्य इति।

  मूल आदित्येन्द्वादीति धामचतुष्टयमुक्तम्। तेजोमदिति मूलाधारत्रिकोणगतचिदग्नितेजोयोग उक्तः। तत्तन्मयीति। कुण्डलिनीरूपायाः प्रकृतेस्तेष्वनुगतिरुक्ता। विभुरिति। व्यापिन्यादिक्रमेण स्वरूपपर्यन्ततया व्याप्तिरुक्तेति।

  चिदग्नीति मूलाधारे प्रणवन्यासेन त्रिकोणं चिदग्न्यधिष्ठितं विभाव्य तदग्नेरणीयसीं ज्वालासुषुम्नान्तरा द्वादशान्तं प्रवृत्तां प्रणवन्यासेनैव विचिन्त्य तत्रमणिपूरकादिषु अं उं मं ॐ इति न्यासेन धामचतुष्टयं विभाव्य संपूज्यतदनुगतायां कुण्डलिन्यामकारादिभिः क्रमेण विलाप्य बिन्द्वाद्यन्तप्रणवोच्चारणेनव्यापिन्यादिक्रमेण स्वरूपपर्यन्ततया व्याप्तिं भावयेदिति। सर्वयोगेष्वपि विभूत्यर्थतायामुन्मनीपर्यन्तत्वं परमकैवल्यार्थतायां साक्षिपर्यन्तत्वमिति विभागः। यतोद्वेधापि वक्ष्यति— परमात्मस्वरूपेण सानुभवनीयेति। स्पर्शव्यापिनीसमन्युन्मनीशक्तिरिति कथ्यत इति च। इह बिन्द्वादयो बिन्दुनादशक्तयः। व्यापिन्याद्याव्यापिनीसमन्युन्मन्यः। ततोऽधिका वा ग्राह्याः। विभुर्भवेदिति॥२२॥

  तयोर्गुणभूतवर्णानामिति। गुणयोगे गुणानां शुक्लरक्तकृष्णवर्णाः। भूतयोगेभूतानां पीतशुभ्रपाटलशितिसितावर्णाः। तेषां सतामपि कुण्डलिनीप्रभावेशवशादनियम इत्यर्थः। गुणादियोगमिति। न गुणेषु विशेषेण व्यवस्थितेतिगुणयोगः। न भूतेषु विशेषेण व्यवस्थितेति भूतयोगः। पूर्वोक्तमण्डलस्थानेष्विति। चिदग्निव्याप्तेत्यादि सर्वं समानमिति भावः। सत्त्वादिगुणगणमिति सत्त्वरजस्तमांसि। अत्र ब्रह्मरन्ध्रेगुणसाम्यमपि भावनीयम्। एकवर्णमिति। स्वानुगतकुण्डलिनीप्रभावेशमहिम्नेति भावः। ज्योतिर्लिङ्गवदिति।प्रतिपत्तव्याकार उक्तः। गुणेषु तदधिष्ठातारो विचिन्तनीयाः। पूर्ववदितिबिन्दुनादादिना व्यापिन्यादिक्रमेणेत्यर्थः। स्वात्मभूते देवतातत्त्वे स्थित इत्यर्थः।हृत्कण्ठेति। चिदग्निव्याप्तसौषुम्नमार्गग्रहणमिहापि तुल्यमेव। मण्डलबीजाधिष्ठातृसहितानिति। यथा हृदये अकारन्यासेन चतुरश्रं पार्थिवं मण्डलंतन्मध्ये पञ्चीकृतादिबीजत्रयं स्ववाच्यसहितम् तत्र च निवृत्तिकलां ब्रह्माणं वातदधिष्ठातारं चिन्तयेत्। एवमुत्तरेष्वपीति। अत्र कारणं मण्डलं वृत्तम्।प्रणवः शक्तिर्वा बीजम्। परशक्तिः परमात्मा वाधिष्ठातेति ज्ञेयम्। संयोजयेदिति।सर्वानुगतां कुण्डलिनीं ध्यायन् विलाप्यैतद्विदध्यादित्यर्थः॥२३॥

  अथास्य योगस्य शेषं दर्शयति—अस्यैवेति। अत्रान्तरा बहिश्चेत्यन्वयः।



व्याप्तेति च शेषः। एतद्दर्शयति—समस्तरन्ध्रद्वारेणेति। कुण्डलिन्याः प्रभांस्वदेहान्तस्ततः सप्तधातुषु चापूर्यसमस्तरन्ध्रद्वारेण बहिर्विसार्याकाशादेरपिव्यापिकां विभावयेदिति भावः। इहाकारादिशक्त्यन्तानां पृथिव्यादिषट्सुविनियुक्तत्वात् तच्छेषैर्व्यापिन्यादिभिस्तत्तदवस्थाक्रमेणोन्मनीप्राप्तिरिति ज्ञेयम्।देहसंहर्त्रीति। सङ्कुचितस्य पूर्णतापादनम्। अर्थात्तस्य संहार एवेतिभावः। पर्यन्तदशामपि दर्शयति— एवमित्यादिना। देशिकदर्शितैरुपायैरित्यणुयोगादीनां देवाः सश्रुतय इत्यादियोगानां च ग्रहणम्। सर्वयोगदपर्यन्तदशा हीयं विवक्ष्यते। परमात्मस्वरूपेणेह साक्षिग्रहणम्। पृथक्त्वेनेति। न साक्ष्यरूपेणेत्यर्थः। अत्र विभूतिविषये साक्षिचिद्रूपे तस्या उन्मन्यास्तादात्म्येनान्तर्भावकैवल्यविषये तस्या विलापनमिति भेदः॥२४॥

  परमपुरुषार्थत्वमिति। सकलद्वैतानवभासे दुःखात्यन्तनिवृत्तेः स्वरूपावभासेच निरतिशयानन्दप्रवृत्तेरिति भावः। पुंनपुंसकयोस्तुल्यापीत्यमुमंशं विवृणोति—पुंनपुंसकयोरिति। वाचि चेत्यङ्गनासु विशिष्यत इति विशेषाभिधानात् स्त्रियाअप्युपसंग्रह इति भावः। इच्छादिशक्तिरूपेण तुल्यापीति प्रकृतिर्विशिष्यते।तस्मिन् साम्यतेजसि स्थितास्वङ्गनास्वित्युपरि संबन्धः। ननु किमिदं तुल्यत्वमभिप्रेतंकथं वेति तदुभयमिहान्तरा दर्शयति—प्रणवोच्चारणसमये हीति। प्रणवग्रहणंहृल्लेखाविकल्पोपलक्षणम्। हिशब्देन स्वानुभवगम्यमेतदिति सूचितम्।

  अयमभिप्रायः। प्रकृतेस्तुल्यत्वं मिथःसमत्वम्। तच्च स्वकीयेच्छादिशक्त्यवस्थायामेव संभवति। तासां मनआदिषु साम्यञ्च मनआदीनामपि साम्यापत्तिःस्यात्। तत्रेच्छादीनां मनआदीनाञ्च द्वयोर्द्वयोस्तादात्म्येन भाव्यम्। तथाविधानाञ्च तत्साम्यमपरशक्तावेव संभवति। तस्यामेवेतरयोः शक्त्योरनुगमोपपत्तेः। तच्चसाम्यं परस्परमोतप्रोतभावलक्षणमेकत्वम्। मनआदीनां तदवस्था च वाक्यरूपोध्वनिरेव। स्वानुभवसिद्धं चैनतदिति। क्रमेणेतीच्छात्मकं मन इत्यादिक्रमेणतादात्म्यमुक्तम्। यद्वाप्रणवविवक्षायां प्रथममिच्छारूपं मनः ततः क्रियारूपःप्राणः तदा च पूर्वस्य तस्मिन्ननुगमात् तयोः साम्यं विवक्षितस्य च प्रणवस्य चबिन्दुतापत्तिः ततो ज्ञानरूपा वाक् तदा च पूर्वयोस्तस्यामनुगमात् त्रयाणांसाम्यमोतप्रोतभावलक्षणमेकत्वम्। स च तदा प्रणवो बीजरूप इत्ययं क्रमउक्तः। एकत्वं तुल्यत्वमिति। तुल्यत्वमेकत्वाकारेण विवृतम्। निबिडेत्यादिनातदेकत्वप्रकारोऽप्युद्दिष्टः। निबिडशब्दस्तेजोध्वन्योर्विशेषणम्। आत्मशब्दआकारवचनः। ज्ञानरूपा वागेव तावद्ध्वनिः। स च नादबिन्दुबीजक्रमोत्पन्न–



त्वान्निबिडः। निबिडध्वनिरूपेण हि तावदेषामेकत्वं भवति। स च निबिडध्वनिरुच्चार्यमाणप्रणवमन्त्राकार एव। तथाविधश्चासौ निबिडतेजोरूप इति तस्यप्रतिपत्तव्याकाराभिधानम्। निबिडतेजोग्रहणादाकाशादेरपि व्यापिनी प्रभासूचिता। यद्वक्ष्यति—प्रभामत्तीति। किञ्च निबिडतेजोग्रहणादेवेच्छात्मकमनसस्तेजोरूपत्वं क्रियात्मकप्राणस्य ततोऽधिकतेजोरूपत्वमपि सूचितमिति।

  इदानीमङ्गनासु विशिष्यत इत्यमुमंशं विवण्वन् प्राक्प्रकृतशेषमाह—तस्मिन्निति। कुण्डलिनीशक्तेर्मूलाधार एव स्थानम्। साम्यतेजश्चार्थान्मूलाधारो देशएव। सैषा परावाग्लक्षणा कुण्डलिनी। तस्यास्तिस्रोऽवस्थाः पश्यन्त्याद्याः ताएवेह परपरापरापरकुण्डलिन्य उक्ताः। तासां क्रमेणेच्छादिभिः सम्बन्धः। अयमहाभिप्रायः। प्रकृतिरेवेयं साम्यरूपापि विशेषं प्राप्नोति। विशेषो वैषम्यं परस्परत उद्रेकः। तच्चापि स्वकीयेच्छादिदशायामेव संभवति। तत्र केवलेच्छादीनांसाम्यम्। तासामेव विभूतयः सकलार्थविषया इच्छादयस्तासां वैषम्यदशेति।विशिष्टा विभिन्ना विषमेति यावत्। सामान्यध्वनिः प्रणवः। तद्विकारा विशेषध्वनयः। वाक्यानि सामान्यान्तर्गताश्च विशेषा इत्येवं क्रमोपपत्तिः ॥२५॥

  ततस्तासामिति कुण्डलिनीत्रयग्रहणम्। प्रथितं त्रयमिति। तासां सकलार्थविषयतया विस्तीर्णत्वात् प्रथितत्वम्। तासामपरपरापरपरक्रमेण च संहारः।मनआदिकमिति। मनआदीनां प्रथममेव साम्यरूपं निबिडतेजः। प्रभामिति।प्रथामिति भावः। प्रभायाः स्थूलसूक्ष्मतया द्विविधत्वमपि नादनादान्तग्रहणाद्भवति। सकृत्प्रणवेनैवायं शक्तियोगः। मन्त्राङ्गत्वे त्वेवं प्रयोगः। मूलाधारेप्रणवं शक्तिनादबिन्दुमकारान्ततया विन्यसन् क्रमेण प्रकृतिं तस्या मनआद्यात्मकेच्छादिशक्त्यापत्तिञ्च तेजोध्वनिवृद्धिक्रमेण विभाव्य प्रणवन्यासेन तत्सामान्यमपिनिबिडतेजोध्वनिरूपं स्वदेहान्तर्विचिन्त्य मकारोकाराकारन्यासेन परपरापरापरकुण्डलिनीरपि तत्तेजोऽन्तर्भागे बहिर्बहिरनुसन्दधीत। पुनरकारादिभिस्तेषामुक्तक्रमेण संहार इति। एवं प्रकृतियोगपञ्चकमुक्तम्। अथ पुरुषयोगं प्रस्तौति—अथ चतुर्मूर्त्यादिचतुर्दशयोगानिति। यद्यप्ययं स्थूलादिसाक्षिनिष्ठतयैकएव चतुर्दशपर्वायोगस्तथापि चतुर्दशयोगानिति नानात्वेनाभिधानम् एषुकतिपययोगस्यापि सूचनार्थम्। तत्र चतुर्मूर्तिचिदवष्टम्भादिशेषैरष्टौ योगाश्चतुर्मूर्तिलिङ्गचिदवष्टम्भसंहाराविकल्पैः पञ्चलिङ्गविरहे चत्वारः संहाराविकल्पयोरेकत्वे त्रय इति ह पञ्चयोगे लिङ्गमेकं वा महत्प्रतिपत्तव्यम्। तदा चतुर्मूर्तयोऽप्येकैव महतीमूर्तिरिति। युष्मान्मामपीति अतिवर्तत इत्युपरि संबन्धः।



नाभिहृद्भ्रूमध्यद्वादशान्तस्थितानिति।चिदग्निव्याप्तसौषुम्नमार्गग्रहणमिहाप्यनुवर्तत एव। मां षोडशान्तः स्थितमिति। मामित्यस्य मूलपदस्यावृत्तिरुक्ता।

  ब्रह्मयोगं वदन् सकलयोगक्लृप्तिमपि दर्शयति—चतुर्ष्वपीति। पीठचिन्तनमप्यर्थात्कार्यम्। सपरिवारमिति। विष्णुशिवयोः स्वपटलभाविनः परिवाराः।ब्रह्मणस्तु दिक्षु वेदाः विदिक्ष्यङ्गोपाङ्गोपवेदागमाः तद्वहिश्छन्दांसीति अङ्गानीति।लोकपालास्त्राणि च सर्वत्र समानानि। विष्णुशिवयोर्मूर्तिसद्भावे ब्रह्मणोमोदप्रमोदहंससामगसत्या मूर्तयः। सर्वेश्वरस्य तु ब्रह्मादय एव सावरणा वामाग्रदक्षिणभागेषु स्युः। सर्व एव लोकेशाद्यावरणमिति भेदाभेदलिङ्गयोगेषु परितएव सर्वेषामावरणानि विविदिषा विभाव्यानीति स्वतन्त्रप्रयोगे चिन्तामात्रम्।

  मन्त्राङ्गत्वे त्वयं क्रमः। ह्रीमिति मूलाधारनाभिहृद्भ्रूमध्यद्वादशान्तषोडशान्तेषु न्यसन् बीजानि विभाव्य तेषु ॐ अं उं मं ॐ ओमिति न्यसंश्चिदग्निब्रह्मविष्णुरुद्रसर्वेश्वरामृतार्णवान् सावरणान् विभाव्य ह्रीमित्युच्चरन्नमृतार्णवादमृतमास्राव्य तन्मयैर्जलादिभिः सावरणं मूर्तिचतुष्टयं संपूज्य पुनर्ह्रीमित्युच्चरन्नमृतास्रवणेनतांस्तदमृतप्लुतानपि विभाव्य प्रणवेन सर्वानुगतचिदग्न्यात्मक-कुण्डलिनीतेजोवृद्ध्याब्रह्मादींस्तस्मिन् संहृत्याऽमृतार्णवादमृतमास्रावयेदिति। एवं ब्रह्मयोगादिष्वपिबोद्धव्यम्। चिदग्नेरावरणयोगे सर्वेश्वरवच्चिदग्निकरणरूपेणावरणकल्पनमेवम-मृतार्णवस्यामृतकरणरूपेणेति च ज्ञेयम्। अभिन्नरूपमिति छेदः। अत्रलिङ्गाकारेणावरणानि। सर्वयोगेष्वपि समोऽयं न्यासः। तत्राणुयोगे तावत्ह्रीमिति सत्रिकोणकर्णिकापीठं मूलाधारे विन्यस्य तन्मध्ये अं इति न्यसन्प्रकृतिमप्यणीयसीं विभाव्य तत्रोग्रादिकोणत्रये बीजमन्त्रविद्या आत्मदेवताब्रह्माणिप्राज्ञतैजसविश्वानीश्वरहिरण्यगर्भविराजः परमाणुमध्यमार्थभुवनान्यणुमध्यस्थूल-चराण्यणुमध्यमस्थूलचराण्यपि बहिर्बहिःक्रमेण भावयेत्। धामक्रमयोगेत्यादिधाम्नां वक्ष्यमाणाग्न्यादिवदावरणकल्पना। ब्रह्मधाम्नस्तु वामाग्रदक्षिणभागेषुसावरणान्यग्न्यादिधामानि। गुणयोगे तु सर्वत्र स्वस्वगुणानि तत्त्वानि मनोबुद्ध्यहंकारचित्तचेतनाः प्राणादयः श्रोत्रादयो वागादयः शब्दतन्मात्रादयोऽपञ्चीकृताःपञ्चीकृताश्चाकाशादयः। गुणसाम्येति गुणत्रयमधिकमिति। भूतयोगे तुतत्तदधिष्ठातॄणां परिवाराः। शक्तियोगे तु कुण्डलिनीत्रयस्य वक्ष्यमाणानित्रिचतुःपञ्चेत्यादीनि बहिर्बहिः स्युरिति। तेजसेति लिङ्गयोगपर्यन्तसिद्धं तेजोविवक्षितम्। स्थूलादिशरीरमिति व्यष्टिसमष्टिशरीरग्रहणम्॥२६॥

  अत्रैवावान्तरं किञ्चित् कर्मास्तीत्याह—चिदवष्टम्भयोगानन्तरमिति।



पिण्डमिति प्रतिपत्तव्याकाराभिधानम्। पूर्वमिति चतुर्मूर्त्यादियोगेषु।कुण्डलिनीरूपेण स्थितेति। मूलाधारगतः शिखावानग्निरुक्तः। परिवारजातमित्यन्यपदविवरणम्। बाह्यं चेति वेद्यपदविवरणम्। तत्तु सा स्मृतेत्येतद्विवृणोति—तत्सर्वमित्यादिना। तत्सर्वं सैवेति। यदेतत्कुण्डलिन्यमृतसर्वमूर्ति-तदावरणबाह्यार्थजातमुक्तम् तत्सर्वं सैवेत्यर्थः। यद्यपीह लिङ्गयोगे नास्तिसर्वमूर्तितत्परिवारजातम् किन्तु चतुर्मूर्त्यादियोगगतमेव एतल्लिङ्गयोगेऽपिएवमवस्थितमिति तथानुवादोपपत्तिः। कीदृशीसैव तत्सर्वमित्यत्र स्मृतेत्येतत्पदंसोपस्कारं योजयति—या हि न इति। या हि नः स्थूलादिशरीररूपिणी प्रकृतिर्विराड्ढिरण्यगर्भकारणरूपेण चिन्तिता सैव तत्सर्वमित्यर्थः। एतदुक्तं—पूर्वं व्यष्टिशरीररूपिणीप्रकृतिः इदानीं समष्टिशरीराकारेण चिन्तनीया। तदातदन्तर्गतं कुण्डलिन्यमृतार्णवादि सर्वं प्रकृत्यात्मकमेव भवतीति।

  प्रलय इति प्रणवे वाचके। तस्यां च वाच्यात्मिकायामितीयता गुणयोगउक्तः। व्याप्यत इत्यादिशेषेण संहारादियोगाः। चराचरमिदं जगदितिवाच्यवाचकरूपमेकपिण्डभूतमुक्तम्। पूर्वं पूर्वमित्यादिना संहारप्रकार उक्तः।एतदादियोगचतुष्टयमप्येवं कारणतापन्नस्य जगतः संहार एवेति तदपीहोक्तमेवेति। तत्र तावद्गुणयोगक्लृप्तिं दर्शयति—अकारोकारेत्यादिना। पूर्वंविराडादित्रयस्येदानीं विराडादिसप्तकस्य पुरा स्थूलादिचतुष्टयस्य चाभिधानादर्थादेषां विकल्प इत्यवसेयम्। तेषां क्रमेणेति। पूर्वोक्तः क्रमोऽभिहितः।एवमधिष्ठानस्थस्येति। चिदवष्टम्भयोगगतचिद्वस्तुस्थस्येत्यर्थः॥२७॥

  ततो वाक्यार्थप्रतिपत्तिमिति। तत्त्वमसि अहं ब्रह्मास्मि इत्यादिवाक्यैस्तदर्थप्रणवहृल्लेखादिमन्त्रैर्वा तदर्थस्य देवतातत्त्वभूतब्रह्मात्मैकत्वलक्षणप्रतिपत्तिमित्यर्थः। मूले सैव स्वामिति वाक्यार्थ उक्तः। वेत्तीति तत्प्रतिपत्तिः।एतद्दर्शयति—सा परशक्तिरिति। ननु पुरुषयोगे कथं प्रकृतिः स्वां वेत्तीत्यभिधानमिति। उच्यते। चिदद्वैतदशायां प्रकृतिपुरुषयोरभेदात् यद्वाचतुर्दशयोगैरपिपुरुषविग्रहतया कृत्स्नाया व्यष्टिसमष्टिजगदात्मिकायाः प्रकृतेश्चिल्लक्षणपुरुषतत्त्वेदेवतावस्तुनि परमात्मनि तदेकशेषतयाऽवस्थापि-तत्वादिति। स्वामित्येतदभिप्रायमाह—ब्रह्मात्मरूपतामिति। स्वस्या इति शेषः। परमेति निरतिशयोत्कर्षं प्राप्तेत्यर्थः। तस्या नान्योऽस्ति वेदितेत्यस्यायमर्थः। तत्स्वरूपतोऽन्यद्वेदित्रादिकंकालत्रयेऽपि नास्तीति। एतद्दर्शयति—वेद्येति। वाक्यार्थप्रतिपत्तिः सकलयोगावसानेष्विष्यत एव। मन्त्राङ्गतया प्रयोगे तु न वैतदुपयोग इति। एवं



पुरुषयोग उक्तः। अथ कालयोगमारभते—अथेति। मूले सा त्विति प्रकृतिः।सा च कालात्मना ज्ञायत इति निर्देशात्। परकालचिद्रूपस्योपाधिरपरकालानाद्यन्तस्वभावादिसकलकार्यकालमूलभूतोन्मनोशक्तिरेव ।कालात्मेति। तस्यास्तदीयलवादिकार्याणां चाध्यक्षभूतः परकालात्मा। सम्यग्ज्ञायत इति। नसाक्ष्यतयैव अपि तु स्वात्मतयापीति। सदेति। वस्तुतस्तु कालत्रयेऽपि न त्विदानीमेवेति। अमुमर्थं दर्शयति— कालस्याऽपरस्येत्यादिना। उन्मनीरूपेणेति।अपरकाल उन्मनीतदुपलक्षितत्वादेवमुक्तम्। यद्वा परोन्मनीचिद्रूपमेवेति। पञ्चदशकालाभिमानिनीत्यपरकाललक्षणोन्मनीरूपा प्रकृतिः। अत्र लवाद्यभिमानिन्या उन्मन्याः स्वात्मभूतपरकालचिद्रूपेणैकताभिधानात् तथाविधो योगोऽप्युक्तो भवति। योगक्लृप्तिमुपदिशति—लवत्रुटीति। मूलाधारमारभ्येति। चिदग्निव्याप्तसौषुम्नमार्गग्रहणमिहाप्यनुवर्तनीयम्। मूलाधारगतत्रिकोणमध्येप्रणवेन हृल्लेखया वा चिदग्निं प्रागुक्तवत् परिकल्प्यप्रणवांशैर्लवादिपर्वाणिकल्पयेदिति ज्ञेयम्। प्रणवमात्रास्विति। लवादीनां प्रणवमात्रा एव स्ववाचकत्वात्प्रतिपत्तव्याकारा इत्यपि सूचितम्। क्रमेण संहृत्येति। मानसपूजानन्तरंलवादिक्रमेण सर्वानुगतापरकालात्मकोन्मन्यां प्रणवांशैर्विलापनमुक्तम्। अकालकलितायामुन्मन्यामिति। उन्मन्या यत् स्वरूपं परकालचिद्रूपं तस्मिन्नित्यर्थः।इहापि प्राग्वदुन्मन्यास्तत्साक्षित्वेन तादात्म्यं तत्र संहारो वा स्यादिति।व्यवतिष्ठेतेति। प्रणवेन हृल्लेखया वेति भावः। उन्मन्यामवस्थितस्येत्याद्यणुयोगादिष्वपि समानमुन्मन्यविशेषादित्येव बोद्धव्यम्॥२८॥

  अप्रयत्नेनैवेति। स्थानकरणादिना मूर्तिध्यानादिना वा प्रसिद्धेन प्रयत्नेनविना मानसमात्रादेव जपात्। यद्वाऽर्थपुरुषकारविनियोगलक्षणेन प्रयत्नेनविनाऽनन्तं फलमिति व्याख्येयम्। लवादिप्रलयान्त इत्यत्रायं काल इत्यस्यायमर्थः। कालात्मना मयेत्युक्तो योऽयं कालः स लवादिप्रलयान्तः सन्निति। सौस्थानिकानुष्ठाने त्विहापि परिवारसंभवः। तत्र लवस्य निरंशत्वेन परिवाराभावः। त्रुटेस्तु स्वांशास्त्रिंशल्लवाः। एवं कालादिष्वपि द्रष्टव्यम्। कालवेदिभिरित्यनेनचैतत्सूचितम्। अत्र मानुषाणां दिव्यानां ब्रह्मणां चाहोरात्रमाससंवत्सराणांपृथक्प्रमाणतो भेदेऽपि जात्यभेदात् पृथगगणनमिति ज्ञेयम्। कल्पो ब्रह्मदिवसः। तथाविधानामब्दानां शतमित्ययं महाकल्पः। स परो व्यावहारिकः काल इति।तदर्धं परार्धं व्यपदिश्यत इति। अत्र त्वदायुर्मम निश्वास इत्येतदन्तेन जपादनन्तंफलमुच्यत इति पूर्वमुक्तम्। इदानीमस्यैवाहोरात्रादियोगार्थत्वमाह—त्वदायु-



रिति।कालयोगेनोन्मन्यामवस्थितस्यायं योगः। यद्वानासौ तच्छेषभूतः।अत्रात्मनः प्रतिपत्तिः कालेनैवं प्रचोद्यत इतीयमेवेति श्वासोच्छ्वासयोरहोरात्रानुसन्धानमेको योगः। शुक्लकृष्णयोः पैत्रयोरहोरात्रयोरनुसन्धानमपरः। संवत्सरार्धयोर्द्रव्ययोरनुसन्धानमन्यः। आदिशब्देन ब्रह्माहोरात्रयोर्द्वयोः परार्धयोरप्यनुसन्धानंयोगान्तरमुक्तम्। त्वदायुर्मम निश्वास इत्ययमुक्तः षष्ठो योग इति। आयुषोऽपित्वद्रूपत्वमिति। त्वदायुर्मम निश्वास इत्यनेनैव सूचितमेतदिति भावः। एतदुक्तंभवति— श्वासयोरहोरात्रयोगे श्वासोच्छ्वासपरिमितमप्यायुरहोरात्रपरिमिततयावर्धत इति। एवं पक्षादियोगेष्वपि। तदावृत्तौ तु तत्संस्कारप्रचय इति। कालेनैवंप्रचोद्यत इतीत्यस्येत्युक्तमित्युपरि संबन्धः। कालेनोन्मन्यात्मकेनैवमहोरात्राद्याकारेण सैवोन्मनीस्वोपाधिरेवं प्रेर्यत इति मूलार्थः। साक्षितयेत्यनेनैतद्दर्शितम्। मूलाधारादाषोडशान्तामतिसूक्ष्मां कुण्डलिनीमुन्मनीशक्तिं ध्यात्वा तदन्तरत्यन्तसूक्ष्मतयात्मानमपि परकालचिल्लक्षणं तत्साक्षितया संविभावयेदिति। सत्तामात्रेणेति कालसम्बन्धात्यन्तहानार्थमुक्तम्। प्रेरक इत्युन्मन्याः स्वरूपतः श्वासरूपस्याह्नो बहिर्मुखतया प्रसरः तत उच्छ्वासरूपाया रात्रेरन्तर्मुखतयोन्मन्यन्तं सङ्कोच इत्येवंद्विधा प्रवृत्तिलक्षणं प्रेरणमुक्तम्। नतु कालमध्यवर्तितयेति। एवं कालयोगोऽप्युक्तः।

  अथेदानीं स जानाति विपाकांश्चेत्यादि विवरणीयम्। ननु यदिह ब्रह्मादिभिर्जिज्ञासितं तत्सर्वमप्येवं सर्वेश्वरेणोपदिष्टम् तत्र कस्तत्त्वसर्गोपदेशस्य प्रसङ्गइति। उच्यते। इह तावत् अक्षरं नाम किं नाथेत्यादि यदन्तेन प्रकरणेनाक्षरंतस्य स्वरूपं नित्यत्वं सर्वात्मकत्वं चोक्तम्। तत्र सर्वस्यापि जगतस्तत एवोत्पत्तौतत्रैव स्थितौ तस्मिन्नेव च प्रलये सिद्ध एव तत्सर्वात्मत्वमुपपन्नं स्यात्। किञ्च तस्यनित्यत्वनियमोऽपि विश्वस्याऽनित्यत्वे सिद्ध एव सिध्येदिति तस्याक्षरस्यैव सर्वात्मवाद्युपपादनार्थोऽयं तत्त्वसर्गाद्यारम्भः।

  अपि च साधकानामक्षरादुत्पत्तिस्तावदथाऽभवन् ब्रह्महरीश्वराख्या इत्यभिहिता। तेषां विराडादिमय- देवतालक्षणया प्रकृत्यावस्थितिरूपन्यासादिकर्तव्यं चसृष्टिस्थित्यन्तहेतव इत्युक्तम्। ततस्तेषां देवतातत्त्वास्थितिलक्षणं फलं च तेषुवो जायते लय इत्युक्तम्। तत्सकलमपि देवतातत्त्वस्यैव स्वशक्त्या साधकावस्थोपपत्तावेवोपपन्नं स्यात्। तदुपपत्तिश्च सर्गादिकथन एव सिध्येदिति चायमारम्भः।अतएव अथ व्यवस्थिते त्वेवमस्य शक्तित्वमिष्यत इत्येतदुभयथापि योजयिष्यते। अत्रायं प्रथमः सर्गपटलः। द्वितीयः सर्गशेषपटलः। तृतीयः स्थितिपटलः। तदवसाने संहारसंग्रह इति विभाग इति॥२९—३९॥



  स जानाति विपाकांश्चेत्यस्य कालेनैवं प्रचोद्यत इत्यनेन सह सङ्गतिंदर्शयति—कालः कर्मापेक्षयेति। पूर्वस्मिन् व्याख्यान इति। कालेनैवंप्रचोद्यत इत्यनेनेति शेषः। यतस्तत्र विवृतं पुरुषकर्मानुसारेण तस्य प्रेरकत्वादिति। सूक्ष्मरूपेण कर्मणामवस्थितिमिति। प्राणिचिद्रूपेष्विति भावः।ईश्वरस्येति। कालात्मनः प्रकृतिपुरुषान्तर्यामिण इति भावः। स जानातीत्यत्रस इत्यस्यार्थमाह—अनन्तरोक्त इति। कालेनैवं प्रचोद्यत इति प्रकृत इत्यर्थः।व्यवहितत्वेनोक्तो वेति। लवाद्यनुक्रमणात् प्रागेवोक्तो वेत्यर्थः। ननु कःपुनरनयोर्भेद इति। सा तु कालात्मनेत्युन्मन्याः स्वोपाधेरपि साक्षी परः कालःकालेनैवं प्रचोद्यत इति तद्विशिष्ट एव परः काल इति भेदः। चशब्दात्तां चेति।प्रचोद्यत इति सा त्विति वोक्तां प्रकृतिमेवेत्यर्थः। तद्गतप्राण्याद्युपलक्षणं चैतत्।विपाकानित्येतद्विवृणोति—परिपक्वानीति। सर्वदेति कृत्स्नेऽपि प्रलयकाले।कादाचित्कीति। नादौ मध्येऽपि किन्त्ववसान एवेत्यर्थः। ईश्वरापरकालादिवशादिति। ईश्वरो भोजयता परः कालः परिपाकं प्रदास्यतीति संभावनोक्त्यातस्येच्छावशात् सृष्टिरिति तावद्दर्शितम्। त्वादृशामायुरन्वीक्ष्येति। महाकल्पमहाप्रलयकालयोरस्त्यहोरात्रवत्कालनियम इत्यायुरन्वीक्ष्येति दर्शितम्। त्वादृशामिति।तव त्वत्सदृशानाञ्च विष्णुरुद्रहिरण्यगर्भविराडादीनामप्यायुः सहस्रकृदुपभोगकालमन्वीक्ष्येत्यर्थः। तत्त्वविकृतिरपीति न केवलं कर्मणामेव विपाक इति भावः।

  ईश्वरवशादिति ब्रह्मादिसर्गोऽपीश्वराधीन एवेति भावः। कालत इवेति।कालतोऽल्पत्वं तावदुक्तम्। त्वदायुर्मम निश्वास इति परस्य कालवपुषोऽनाद्यन्तस्यान्तरायं महाकल्प इति कालतोऽल्पत्वम्। तस्यैव प्रकृतिवपुषोऽनाद्यन्तस्य क्वचिदुद्देश एवेयं महदादितत्त्वविकृतिरिति देशतोऽल्पत्वम्। मूले च प्रकृतेश्चक्वचित् काल इति चकारः परिपाकं प्रदास्यतीति समुच्चयार्थः। प्रतिपादयेदितिप्रापयेत्। एवं तावत्सर्गाभिधित्सया परिकरोऽभिहितः॥४०॥

  तत्त्वविकृतिक्रममिति। सा तत्त्वसंज्ञेत्यत्र मूलेऽयमन्वयः। सा प्रकृतिस्तत्त्वसंज्ञैव सतीतदा क्वचिद्देशे बिन्दुतामभ्येतीति। तदेति परिपाकावसरे।

  सा प्रकृतिरिति। कृत्स्ना प्रकृतिर्विवक्ष्यते। तत्त्वस्येति। चिन्मात्रं यद्देवतातत्त्वमक्षरशब्दोक्तं परप्रकृतिपुरुषकालविकल्पलक्षणमेतत्तदिह तत्त्वमुक्तम्। पारमार्थिकस्येति। प्रकृतिविकृत्यात्मके जगति परमार्थतो वास्तवतो निरूप्यमाणेसिद्धस्येत्यर्थः। साक्षात्तत्वमेतदेव। महदादि त्वापेक्षिकं तत्त्वम्। तत्तद्विकृत्यपेक्षयैव पारमार्थिकत्वादिति भावः। संज्ञैव संज्ञेति। देवतातत्त्वं परं ब्रह्मेत्यादि-



पदैरनुपचारतस्तस्या अपि सह गृहीतेति भावः। तदविभक्तत्वादित्यन्तनिर्विकल्पतया तत्तादात्म्यापन्नत्वादित्यर्थः। किञ्चित्स्थौल्यमित्येतद्बिन्दुतामित्यस्यविवरणम्। किञ्चिद्बहिर्मुखतयेति तत्स्थौल्यप्रकारकथनम्। सृष्ट्युन्मुखकर्माविभक्ततयेति तन्निबन्धनाभिधानम्। कर्मणोऽपूर्वावस्थस्य विपाकावस्थातावदुक्ता—स जानाति विपाकांश्चेति। तस्य कार्यौन्मुख्यावस्थेयमुक्तेति ज्ञेयम्।तरङ्गमूलभूतेत्यादि। दृष्टान्ताभिधानम्। स्वतः स्तिमितस्य समुद्रस्य यो हितरङ्गस्तस्य मूलभूतं तावत् सूक्ष्मं व्याप्तं सञ्चलनं तद्वदिति।

  विचिकीर्षुर्घनीभूतेति च तत्रावान्तरदशाभिधानम्।तदाह—परिपक्वेति।तत्त्वात्मिकाया अपि प्रकृतेः स्वगतकर्मणामपूर्वावस्थातः परिपक्वावस्थायां भेदात्तदविभक्ततया वर्तनमवस्थानम्। स इह घनीभवेदित्यर्थः। तदर्थमिति।निरतिशयसूक्ष्मेच्छाज्ञानक्रियालक्षणोऽयं व्यापारोऽभिप्रेतः। यद्यपि प्रकृतेःस्वातन्त्र्यावस्थेयं विम्बादिशक्तिपर्यन्ता ततः परमेवेच्छादिशक्त्यवस्थाः। वक्ष्यतिच— बहिर्मुखसत्स्वातन्त्र्येच्छाज्ञानप्रयत्नेति। किन्तु तत्राप्यवान्तरावस्थासमीक्षायांतदुचितेच्छाद्युपपत्तिरिति। ननु यद्येवमेवंविधो घनीभावस्तर्हि कीदृग्विधोऽसौबिन्दुरित्यत्राह—बिन्दुः कर्मभिन्नं रूपमिति। प्रकृतेरेव प्रलयावस्थातो यत्परिपक्वदशानन्तरं सृष्ट्युन्मुखैः कर्मभिर्भिन्नं स्वाकारनिरूप्यं रूपं सोऽसौ बिन्दुः। परिपक्वैरेव कर्मभिर्भिद्यमानं रूपं घनीभाव इति भेद इति भावः॥४१॥

  मूले कालेन भिद्यमानस्त्वित्यादेरयमर्थः। स बिन्दुस्त्रिधा भिद्यते। ते चभेदाः स्थूलसूक्ष्मपरा बिन्दुनादबीजलक्षणा इति। चेतनानां मलिनमिश्रशुद्धभेदतस्तदीयमहदादीनां त्रिधा भेदात् तन्निनाद(दान)भूतायां प्रकृतावप्येवं त्रिभेदसंभव इति। बिन्दुनादबीजानि च शब्दार्थप्रक्रिययोः साधारणपदानीत्यवबोद्धव्यम्।

  अर्थान्तरमाह—एवं परस्मादित्यादिना। परस्मादिति तत्त्वादिति शेषः।इच्छासत्त्वादिरूपतामिति। इच्छाज्ञानक्रियारूपतां सत्त्वरजस्तमोरूपतां चेत्यर्थः। तत्रेच्छादिशक्तिभिरुत्तरसर्गेषु तत्तद्विकृतीनां प्रसृतिः सत्त्वादिगुणैश्च तासामुच्चावचोवैचित्र्यमिति विभागः। सम्बध्यमान इति। संभेद इह भेद इति भावः।

  तत्र फलं हेतुतया दर्शयति—नहीति। चित्संबन्धमिति। कालस्येश्वरस्यचिद्रूपत्वादेवमुक्तः। अचिद्रूपस्येति च्छेदः। प्रकृतितत्त्वस्येच्छादिरूपस्येति चशेषः। इच्छादीनामिति त्रिशक्तीनामेव ग्रहणम्। यतो वक्ष्यति—नवानामपिभेदानामिति। मायातच्छक्तितद्गतप्राणिकर्मविषयभेदेनेति। प्रकृतितत्त्व-स्यैवान्तर्गतो विकल्पोऽयमुक्तः। तत्राचिच्छक्तिमात्रं तावत्प्रकृतिः।तस्याः



स्वान्तर्गतं स्वेशितृकालप्रयोज्यं स्वकल्पिततदीयत्रिमूर्तिहिरण्यगर्भाद्यखिलचेतनांशेषु नानात्वादिप्रत्ययकरमवान्तरशक्तिमात्रं माया। तथा च वक्ष्य—मायातत्त्वं स्वरूपाच्छादनविक्षेपात्मकमिति। मायाया अप्यन्तर्गतं तेषां परिच्छिन्नस्वरूपतादिप्रत्ययकरमविद्यालक्षणमवान्तरशक्तिमात्रमिह शक्तिः। माया त्वनयैवस्वकीयकार्यं तेषां संसारित्वलक्षणं विधत्त इति तस्याः शक्तिरियमिष्यते।तस्याः शक्तेरप्यन्तर्गतं यत् तद्गतप्राणिनां प्राक्तनभवोपार्जितं कर्मजातं तदिहकर्म। न च केवलस्य कर्मणोऽवस्थानमिति तत्समवायीमलिनोऽचिदंशोऽप्यभ्युपेयते। यच्छैवप्रक्रियायां प्रकृतितत्त्वं व्यपदिश्यत इति। किञ्च मायातच्छक्त्योरपि किञ्चित्कर्माभ्युपेयते तद्व्यतिरेकेण तयोरभिव्यक्तौ निमित्तोपयोगादिति।तत्र सकलचेतनानां यानि स्वानि स्वानि कर्मापूर्वाणि कानि परिपाकावस्थायां सामान्यविशेषरूपेण द्विधा भिद्यते। तत्र सामान्यांशेन प्रकृत्याद्युत्पत्तिर्विशेषांशैर्निजनिजभोग्याभोगायतनाद्युत्पत्तिः। सामान्यञ्च विशुद्धतरविशुद्धमिश्रमलिनतया भिन्नं प्रकृतिमायादिसमवायि भवतीति विभागः। ततश्चमायादीनामपि विचिकीर्षुर्घनीभूता क्वचिदभ्येति बिन्दुतामित्यवस्थात्रयं समानमेव च। तथा च मायादिष्वपि बिन्द्ववस्थामापन्नेषु स्वस्वाकारनिरूप्येषु सत्सुकृत्स्नापि प्रकृतिर्बिन्द्ववस्थां प्राप्ता संपद्यत इति। मूले स्थूलसूक्ष्मपरत्वेनेति वृत्तानुरोधार्थमुक्तम्। परसूक्ष्मस्थूलत्वेनेत्येवाभिप्रायः। सर्गप्रकरणौचित्यादिति ॥४२॥

  नवानामपि भेदानामिति। प्रकृतेस्तावन्निर्विषयतयैव प्रथममिच्छादीनामभिव्यक्तिः। ततस्तासां मायाविषयतया प्रवृत्तौ क्रियाव्यापारपर्यन्तवेलायां मायास्वोचितसृष्ट्युन्मुखकर्माविभक्ततया स्वाकारनिरूप्योत्पन्ना भवति। ततस्तासांतदीयशक्तिविषयतया प्रवृत्तावेवं तदुत्पत्तिः। ततश्च तासां तदन्तर्गतकर्मविषयतया प्रवृत्तौ तदुचितमलिनाचिदंशयोगतस्तदुत्पत्तिरिति क्रमोऽवबोद्धव्यः। तत्त्वमिति। मायाशक्तिः कर्मेत्येव सिद्धानां याथात्म्यमित्यर्थः। भेदमिति वा पाठः।स्वान्तर्गतं भेदमित्यर्थः। मन्त्रिहितायेति। प्रासङ्गिकमेतदिति भावः। बिन्दुरीश्वरइति। नवस्वपि परिच्छेदादिभेदेषु यश्चित्प्रधानः काललक्षण ईश्वरः स बिन्दुरित्यर्थः। नादस्तस्या इति। प्रकृतेरिति शेषः। चिन्मिश्रमिति। चिदचित्समप्रधानोंऽशो विवक्षितः। बीजमचिदंश इति। प्रकृतिलक्षणोऽचित्प्रधानोंशो गृहीतः।

यत्त्वन्यत्रोक्तं—चित्प्रधानं ततः पूज्यं द्रव्यं प्रकृतिबृंहितम्।  
           तयोः समप्रधानत्वमुपाधिः कालरूपिणः ॥

  इति। तद्व्यापारप्रधानम्। एतत्तु स्वरूपप्रधानमिति भेदः।



  इदानींमन्त्रिणां हितमेव दर्शयति—एतदिति। परेच्छादिनवके बिन्दुनादादित्रयं तथेच्छादित्रिशक्तिमात्रेऽपि त्रयं तथैव बिन्दुतत्त्वमात्रेऽपि त्रयं सर्वत्रैवंसंभवात् तत्सर्वमप्येतदित्युक्तम्। मन्त्रावृत्तिसमय इति निजेष्टमन्त्रजपसमये।वक्ष्यति च हृल्लेखापटले—पुनर्ध्यात्वा संपूज्य जपित्वेति। तथाणुयोगेन जप्त्वेति।तथोक्तं च कालयोगे—जपादनन्तं फलमिति। तत्सर्वमपीहाभिप्रेतम्। नसकृदेवैतदनुसन्धानमित्यावृत्तिग्रहणेन सूचितम्। मात्रावृत्तिसमय इति वा पाठः। प्रणवमात्रमावृत्तिवेलायामिति। उक्तं च योगप्रकरणे—योगौचित्येनबिन्द्वादियोगः सूचित इति। तथा बिन्दुनादादिना व्यापिन्यादिद्वारेणेति। तत्रोन्मनीमात्राया यावत्परेच्छादिसंख्यमावृत्तिरपीह सूचिता। स्वानुभवेनेति।परेच्छादीनां स्वकीयपरेच्छाद्याकारेणेत्यर्थः। अनुगन्तव्यमिति। सर्गक्रमेणवा संहारक्रमेण वादेः प्रभृत्यान्तमनुसन्धेयमित्यर्थः। स्वरूपस्थेनेति।मन्त्रदेवतातत्त्वावस्थेन। वक्ष्यति च लिपिपटले—तामिति परं चिदात्मकमिति। हृल्लेखापटले च—तामिति परध्यानमिति। तथा च योगप्रकरणे— पूर्ववत्स्वरूपस्थो भवेदिति। तच्च स्वरूपमियदिह ग्राह्यमिति मूलवचनेनैव दर्शयतिवक्ष्यति हीति। शब्दब्रह्मेति शब्दावगम्यमर्थं हि कीर्तितमिति च तद्वचनम्। तत्रचायं जातोऽर्थः। तत्त्वं तावत् स्वरूपं तदभिन्नत्वात्। तत्त्वसंज्ञापि तदहन्तानपायाच्चपश्यन्तीवाग्रूपा बिन्दुशक्तिरपि स्वरूपमेवेति। यद्वक्ष्यति— शब्दब्रह्मणोऽप्यूर्ध्वमित्यादि। तथा शब्दोच्चारणकाले तत्साक्षितयान्तरत्वेनावगम्यमर्थं बिन्द्वात्मकमिति। अत्रैवं प्रयोगः। मन्त्रजपसमये स्वयमनवच्छिन्नतत्त्वस्वरूपस्थो(पः सो)न्मनीशक्तिविशिष्टतत्स्वरूपो वा समन्त्रजपं विधाय पुनर्बिन्दुस्वरूपः समन्त्रजपं कृत्वातद्गतबिन्दुनादबीजाकारतया तदन्तर्गतेच्छादिशक्तिमात्रगतबिन्द्वाद्याकारतयापुनर्मायादिविषयोत्तरोत्तरवृद्धेच्छादिगतबिन्द्वाद्याकारतया च जपोऽयं सर्गक्रमः।कर्मविषयक्रियादिगतबीजनादबिन्दुक्रमेण तत्त्वावस्थानिष्ठः संहारक्रमः। एवंयोगतः स्वरूपावस्थितावपि प्रणवमात्राभिर्जप्यमानमन्त्रान्विताभिर्वानुसन्धानंकार्यम्। बिन्दुस्वरूपत्वे तु नादनादान्तादिमात्रा अपि स्युरिति॥४३॥

  मूले बिन्दोस्तस्मादित्यत्र कालेन भिद्यमानस्त्वित्याद्युक्तो भेदोऽभिप्रेतः। अवश्यपश्यन्त्यात्मक एव। परावाग्रूपस्य तु नित्यत्वेनोत्पत्त्ययोगादिति। अत्र सूक्ष्ममर्थमाह—बिन्दुरित्यादिना। उक्त इति। चिन्मात्रज्योतिष इति वा बिन्दुरीश्वर एवोक्तः। उक्तयेति। तत्त्वसंज्ञेति बीजमचिदंश इति वोक्तया। संबध्यमानादिति संभेदः संबन्धः। स चानादिर्नित्य एव। अत्र साक्ष्यादिबिन्दुपर्यन्ता-



र्थगतयोश्चिदचिदंशयोः सम्बन्धोऽभिप्रेतः। तत्र साक्षिणि नित्यो बिन्दुतत्त्वे तुविकृत इति भेदः। साक्षितत्त्वसंज्ञावस्थयोरप्युन्मनीशक्तियोगादेतदुपपत्तिः।यदुक्तं—ज्ञानक्रियाशक्तिरूपेण प्रकाशविमर्शरूपेण चिदानन्दरूपेण वेति। उभयाभेदलक्षण इति चिदचिन्मेलनात्मकः। यदुक्तं— नादस्तस्याश्चिन्मिश्रं रूपमिति।देदीप्यमान इति। निरावरणचिन्मयत्वादिति भावः। परापश्यन्त्यात्मक इति।परायाः संभवमात्रं पश्यन्त्यास्तूत्पत्तिरिति ज्ञेयम्। मूले त्वव्यक्तात्मको व्यक्तात्मकइति चोभयथा पदमित्यर्थात् सूचितम्। रवो नादः। स एवेति। अव्यक्तात्मकत्वात्कुण्डलिनीव्यक्तात्मकत्वं त्वभिलप्यत इति वितृतमित्यपि द्रष्टव्यम्। कोऽसौ रवइति। गवाश्वादिलक्षणः प्रसिद्धः शब्दः अन्धो वेति। मूले श्रुतिसम्पन्नैरित्युपदेशप्रधानत्वं शब्दरहस्यत्वं चोक्तम्। यद्वा शब्दब्रह्मणोऽप्युपासनादि सूचितम् ॥४४॥

  मूलेऽन्तरुदितत्रिभेदं सद्गहनं स्वरूपं महानित्येवं प्रसिद्धस्य तत्त्वस्योक्तम्। तत्रत्रीन् भेदान् विवृणोति—त्रिभेदा इति। प्रकृतितत्त्वे शब्दगुणानामत्यन्तसूक्ष्मतेत्यन्तरुदितपदेन सूचितम्। मूले महतोऽहङ्कृतिस्तथेत्यन्तरुदितत्रिभेदगहनात्मकं भवेदित्यर्थः। ननु कस्तर्हि महदहङ्कारयोर्भेद इत्यत आह—अत्रेत्यादि। सर्वजगदाश्रयभूत इति। तदभावे जगतः प्रलयदशैव स्यादित्यर्थः। ईक्षणादिशब्दार्थ इति। ‘स ईक्षत’ ‘स तपोऽतप्यत’ इत्यादिप्रसिद्धिरुक्ता। कस्येदमीक्षणमित्यर्थात् तदध्यक्षस्येश्वरस्येति ज्ञेयम्। इहेक्षणं वृत्तिरेव। तया तद्वतो महतो ग्रहणमित्यवबोद्धव्यम्। तदभिमान इत्यहङ्कृतिशब्दत एवैतत्सिद्धिरिति भावः॥४५॥

  मूले भूतादिकेत्यत्र भूतादिकानां भेदानां क्रमो यस्मिन्निति समासः। क्रमशब्देनैतदुक्तम्। पूर्वं भूतादिकादहङ्कारात् शब्दतन्मात्रादीनां सर्ग इति। अत एववक्ष्यति— तैजसवैकारिकाहङ्कारयो-र्भूतानुगतयोरिति। भूतादिकतैजसवैकारिकभेदकमादिति क्वचित्पाठः। कालप्रेरितयेति। शक्तेर्नियन्त्रेश्वराख्येन परकालेनापरकालान्वितेन प्रेरितयेत्यर्थः। एतदभिप्रायेणाह—कालो द्विविध इति। गुणघोषयुजेति। सत्त्वादिभिः सूक्ष्मस्थूलभूतानां शान्तघोरमूढादिवैचित्र्ययोगः।घोषेण तु निजनिजवाचकसंबलितत्वम्। यद्वाशब्दसृष्टिमात्रविषयमेवैतत्।प्रागुक्तबैन्दवशब्दतत्त्वस्य विवर्तोविकृतिस्थूलीभावोऽयं शब्दतन्मात्रसर्ग इति।अत एवाह—पूर्वोक्तो रवः शब्दब्रह्मेतीति। शक्त्येत्युपलक्षितादिति शेषः। सर्वत्रस्वकीयकारणजातविशिष्टादेव कार्यात् कार्यान्तरोत्पत्तिरित्यप्यनेन सूचितम्।

  शब्दाद्व्योमेत्यत्र धराद्या भूताः क्रमेण गुणोनाः स्युरित्युपस्कारेण सम्बन्धः।स्युरित्युत्पत्त्यभिप्रायम्। तदाह—धराद्या भूता उत्पन्ना इति।स्पर्शतस्तेन



वायुरित्यत्र शब्दादित्यनुषङ्गः। शब्दादुत्पन्नः स्पर्शस्तेन शब्देनान्विताद्वायुरुत्पन्नइति तदर्थः। एवं ताभ्यां रूपाद्वह्निरित्यादिष्वपि द्रष्टव्यम्। क्रमेण गुणोनाइति। गन्धरसरूपस्पर्शशब्दैः पञ्चगुणा भूमिर्गन्धं विना चतुर्गुणा आप इत्येवंप्रकारोऽभिप्रेतः। शब्दादीनामेवेति। पञ्चीकरणाभ्युपगमादस्मिन् क्रमावृद्ध्यभ्युपगमेभेदोऽनेनाभिहितः। शब्दस्यैव काठिन्यमाकाशः शब्दान्वितस्य स्पर्शस्य काठिन्यंवायुरित्यादि ज्ञेयम् ॥४६॥४७॥

  खमपि सुषिरचिह्नमित्यादि भूतानां स्वरूपकथनमेव न तु लक्षणाभिधानम्।स्वरूपकथनं चेह प्रकृतमेवेति दर्शयति—त्रिभेदगहनात्मकमित्यादिना। सुषिरचिह्नमसाधारणं स्वरूपात्मकं चिह्नं यस्येति समासः। एवमितरेऽपि स्वरूपपरतयाव्याख्येयाः। रसवदिति। रस इह द्रवः। न्यासप्रयोगादिशेषतयेति। न्यासोनिजतत्त्वन्यासो वर्णतत्त्वन्यासश्च। तत्र भूतमन्त्रन्यासे तेषामेवं प्रतिपत्तिः स्यादितिकदाचित्तन्मन्त्रेषु तदनुषङ्गः। यथा ॐ आकाशमण्डलसुषिराकाराय सितवर्णायसदाशिवाधिष्ठिताय नम इत्यादि।

  महदहङ्कारादीनां तु वृत्तमेव मण्डलम्। श्रोत्रादीनां त्वणुमात्रमिति ज्ञेयम्।प्रयोगं तु वक्ष्यति—एतद्यन्त्रं पार्थिवमण्डलगतं स्तम्भन इत्यादि। आदिशब्देनभूतयोगो भूतसंहारसर्गावित्यादिग्रहणम्। यदुक्तं— मण्डलबीजाधिष्ठातृसहितानिति। सितेत्यादिनेति। वर्णानामाकारविशेषणत्वमिति सूचितम्। सितमाकाशमण्डलम्। शितः श्यामः। शेवतरक्तस्तु पाटलः ॥४८॥

  स्वस्तिकं कोणत्रययातमिति सम्बन्धः। शेषेण स्वस्तिकलक्षणमुक्तम्। ज्वालाचेयं भवति। तदुक्तं— दहनहेतियुतं त्रिकोणमिति। मूले अब्जोपेतार्धेन्दुमदित्यस्यायमर्थः। मध्ये वोभयकोट्योर्वाम्बुजयुतार्धचन्द्राकारमिति। बिन्दुविनिर्गताइति।शक्त्यन्वितादहङ्काराच्छब्दादितन्मात्रो-त्पत्तिरित्युक्तप्रकृतितया तदुत्पन्नाइत्यर्थः। निर्गतपदेन स्वातन्त्र्यादियोगोऽपि तासां ख्यापितः ॥४९॥

  प्रयोगाद्यर्थमेवेति। न्यासप्रयोगादिशेषतयेत्यर्थः। भूतन्यासे कृते न्यासः मण्डलबीजाधिष्ठातृसहितानित्यादिषुप्रयोगः। आदिशब्देनौत्थानिक आभिः
सकलीकरणमित्यादि-कमुक्तम्। नादकलादिभूता इत्यस्यायमर्थः। नादबिन्द्वादिभूतकलारूपेण भूता विकृता इमास्तासां प्रकृतय इति। सर्गक्रमाभिप्रायेण नादादिग्रहणम्।

  अर्थान्तरमाह—तासामित्यादिना। स्थूलवाचकांशमिति। सूक्ष्मो वाचकःस्वस्वानुगतशब्दतत्त्वमेव। यद्वा नादबिन्द्वादयः। अथवा ऐ औ ऊ ई आ



वाच्यवाचकद्व्यंश + + य एक एव सर्वः पदार्थ इत्यभिप्रायेणांशग्रहणम्।यद्वक्ष्यति—अभिन्नो रवो वाचकांश इति। नादः कलादयश्चेति समासः।कशब्दस्य मूर्धवाचकत्वादूर्ध्वार्थत्वम्। लादीनामिति। समस्तानामिति भावः।त्रिधा योज्यमित्येकशेषप्रक्रिययेति भावः। कशब्देनैवेति। कमनुस्वारः। तद्योगिनोऽपि कशब्देन गृह्यन्ते। तस्य च नादकशब्देनावयवैकशेषः स्यादिति भावः।नादकलादिशब्दस्य भूतशब्देन योजनां तु वक्ष्यति—तेभ्यो भूता इत्यादि। तन्मात्राभिमानिबीजोद्धार इति। तन्मात्राभिमानिनीनामासां शान्त्यतीतादीनामित्यर्थः। तासां स्थूलवाचकांशमिति ह्युक्तम्। तन्मात्राणामप्येतान्येव बीजानि।

  अपञ्चीकृतबीजोद्धार इत्याकाशमात्रादीन्यपञ्चीकृतभूतानि तदभिमानिनीनामप्येतान्येव बीजानि। लादीनां सर्वेषामिति व्यस्तानामित्यर्थः। लादयआदयश्चेत्यवयवैकशेषः। ल आदिर्यस्येति सिद्धवर्णातिरिक्तस्यैव लभ्यत्वादिहहकारसिद्धिरिति बोद्धव्यम्। ननु नादकलाग्रहणेनैवैतत्सिद्धमिति नेत्याह—नादशब्दोक्तस्येति। सर्वसम्बन्धादिति। लादीनां सर्वेषामिति विवृतमेतदितिभावः। ह्लांह्वीमित्यादिसर्वेषु हकारयोगः कारणान्वयादिति बोद्धव्यम्। यद्वाशब्दाद्व्योमेत्येवमुक्तान्येवापञ्चीकृतानि विवक्ष्यन्ते। ततश्च क्रमवृद्धिपक्ष्येऽप्येतान्येवबीजानि भवन्ति। पञ्चीकृतबीजादीनीति। परस्परयोगेन विकृतानि भूतानिपञ्चीकृतानि। नादकलश्च लादिश्चादिश्चेत्यवयवैकशेषः। तेभ्यो भूता इति।स्ववाचकतो निष्पत्तिरुक्ता। सा च तदभिन्नस्वभावत्वात्तद्रूपेणाभिव्यक्तिरेव।तदाह—तदात्मतयाभिव्यक्त इति। क्व पुनरेषां विनियोग इति। उच्यते।यद्वक्ष्यति—मध्ये पञ्चीकृतभूतबीजं लिखित्वेति। तथा च पञ्चीकृतभूतबीजानिमूर्धादिषु न्यसन्नित्यादि। मण्डलबीजाधिष्ठातृसहितानिति चोक्तमिति॥५०॥

  पुटयोरुभयोरित्यत्र नस उभयोः पुटयोरित्यन्वयः। नस इति नासिकायाः।दण्डसंस्थेति। मध्यगतदण्डसङ्घटनेनोद्भूतो वायुः पृथिव्युदयं सूचयतीत्यभिप्रायः। एवं तोयादीनामपि प्रतिपत्तव्यम्। तोयमध इत्युभयोः पुटयोरितिसर्वत्र योज्यते। तनूद्भवेयमिति। कालोद्भवाप्यस्तीति सूचितम्। वक्ष्यतिच— योगाद्यर्थमेवेति।

तदुक्तं —**वश्यस्तम्भनयोर्भूमेरपां शान्तिकपौष्टिके।  
       मारणे मोहने चाग्नेरुदयो देहकालयोः॥  
       उत्सादोच्चाटयोर्वायोः शान्तिके निर्विषीकृतौ।  
       आकाशस्यैवमन्यानि स्थानान्येषां प्रकल्पयेत्॥** इति



आदिशब्देन कार्यारम्भे फलसिद्ध्यादिपरिज्ञानमप्येवं कार्यमित्याद्यपि सूचितम्॥५१॥

  प्रासङ्गिकमिति पूर्वत्र सम्बध्यते। सर्गक्रमेऽनुपयोगात् प्रासङ्गिकत्वम्।वर्णाद्यभिधानेऽपि समानमेतत्। व्योम्नि मरुदित्यस्यायमर्थः। व्योम्न्यन्तर्भागेक्वचिदेव वायुः तस्मिन्नन्तर्भागेक्वचिदेवाग्निरेवमापः पृथिवी च। पृथिव्यामप्यन्तर्भागे सर्वभूतानि एवमित्थमुत्पन्नानां स्थितिरिति। परतत्त्वे क्वचिदेव प्रकृतिरितितावदुक्तम्— क्वचिदभ्येति बिन्दुतामिति। प्रकृतावप्यन्तर्भागे क्वचिदेव महानेवमहङ्कार आकाशश्चेति द्रष्टव्यम्।

तदुक्तम्– **ब्रह्माण्डं पार्थिवं ह्येतत्सर्वभूतास्पदोदरम्।  
        जलाद्यावरणैश्चैव सप्तभिर्बहिरावृतम्॥** इति।

अर्थान्तरमाह—पञ्चीकरणमाहेति। व्योम्नीतरेषामंशावेशोऽत्रोक्तः। तत्सम्बन्धइति। व्योम्नि यो वायोरंशस्तस्मिन्नित्यर्थः। एतत्प्रागपि तुल्यमेव प्रदर्शनार्थंचैतदिति दर्शयति—मरुति व्योमेत्यादि। लयाद्युपयोगितयेति। भूतसंहारसर्गादिग्रहणम्। व्याप्यस्यैव हि व्यापके संहारः सुप्रतिपादो भवति। यदुक्तं—पूर्वं पूर्वं वाच्यवाचकरूपमित्यादि॥५२॥

  भूतानुगतयोरिति। यथा स्पर्शस्य शब्दान्वितस्यैकं कार्यं वायुर्यथा चाकाशस्यवाय्वादिचतुरन्वितस्यैकं कार्यं स्थूलाकाशः तथा तैजसाहङ्कारस्य शब्दान्वितस्यैकंकार्यं श्रोत्रमित्याद्यवबोद्धव्यमित्यभिप्रायः। क्रमेणेति। तैजसाच्छ्रोत्रादीनांवैकारिकाद्वागादीनामित्यर्थः। क्वचित्पाठविपर्ययः।

तथा चोक्तम्– **वैकारिकात्तु जातानि श्रोत्रं त्वक्चक्षुषी तथा।  
           जिह्वा घ्राणं च पञ्चैव तानि बुद्धीन्द्रियाणि हि॥** इति।

बुद्धेस्तत्तदर्थनिश्चयार्थानीन्द्रियाणि बुद्धीन्द्रियाणि प्राणस्य तत्तदर्थकरणार्थानि कर्मेन्द्रियाणीति भेदः। तन्मात्राणां शब्दस्पर्शाद्याख्यात एव श्रोत्राद्यर्थत्वं सिद्धमिति।

  वागाद्यर्थानाह आचार्यो वचनादाने इति। समनो बुद्धिरहङ्कारचित्तमपिकरणमिति। श्रोत्रादीनां बहिःकरणत्वादेतदन्तःकरणमर्थाद् भवति। महत्तत्त्वस्यांश एव मनश्चित्तमपि। यद्वातेजसाहङ्कारकार्यमुभयमिति। केचिदुभयेन्द्रियाण्यपि वैकारिकाहङ्कारकार्याण्याहुरिति॥५३॥५४॥

  मूले भूतेन्द्रियेन्द्रियार्थैरित्याकाशादीनि भूतानि श्रोत्रादीनि वागादीनि चेन्द्रियाणि शब्दादयो वचनादयश्च तदर्थाः। वचनादीनामपि ग्रहणादापेक्षिकोऽयंसङ्घातः न तु नित्यः। ततश्चाग्निमन्वादिषु वर्णतत्त्वार्थमेतत्। महागणपत्यादिषुमहदहङ्कारमनोयोगोऽनुष्टुबादिषु त्वगादिधातुयोग इत्येवं सर्वमवबोद्धव्यम्।



तत्वपञ्चविंशतिकेति स्वार्थे कः। अभिप्रायान्तरमाह—तत्त्वपञ्चविंशतिकेत्यत्रेति। तत्त्वकल्पनाया इत्यस्या इति शेषः। कुत्सितत्वमिति। (नि)त्यताभ्युपगम एवमितिभावः। व्यानन्दकैश्चेति। गायत्र्यादिषु वर्णतत्त्वापेक्षयायं सङ्घातः।तथाशब्देनापि पूर्ववदित्यवगमादिति भावः॥५५॥

  मूले करणोपेतैरिति नित्यः सङ्घातः। मनोऽहङ्कारबुद्धिचित्तानि तु करणानि।चतुर्विंशतितत्त्वाभिप्रायमेवैतत्। अत्रापि सूक्ष्ममभिप्रायान्तरमाह—तत्त्वान्युक्तानीत्यादिना। इह चित्तशब्देन प्रकृतिर्विवक्षितव्येति भावः। सिद्धमर्थं दर्शयति—तत इति। गायत्र्याप्रादिष्वेवमपि वर्णतत्त्वन्यासः स्यादित्याशयेन विकल्पः। केवलतत्त्वन्यासे त्वीश्वरादीन्येव तत्त्वानि स्युरिति। व्यवहारशेषतयेति। यथा तथाप्रकृतिभेदादिनी(ने)त्यादि। केषाञ्चिन्मन्त्राणामिति + + योग इह तत्त्वयोगः। अर्थात्सोऽपि तत्तन्मन्त्रोचितो योगावसरे कार्य इति गम्यते। तत्र चैवं प्रयोगः। वर्णतत्त्वानि मूलाधाराद्याषोड़शान्तं व्यवस्थितानि सङ्कल्प्यक्रमेण वर्णैः संहृत्यामृतमात्रावयेदिति। आदिशब्देन देहशुद्ध्यादिग्रहणम्। करणोपेतैरव्यक्तमहदहङ्कृतिभूतानीत्यनयोरन्यतरेण देहं संहृत्य सृजेदिति। संहारन्यासेन प्राणायामसहितेन वा संहारः। तथा सर्गन्यासेन सर्ग इति। तत्र प्रणवेन परतत्त्वेन वातत्त्वावस्थां विभाव्य प्रणवेन विचिकीर्षुर्घनीभूतेत्युभयं संभाव्य प्रकृतितत्त्वेन प्रकृतितत्त्वमुत्पाद्य पुनः प्रणवषट्केनेच्छादिसत्त्वादित्रयद्विकं पुनः प्रणवत्रयेण मायातच्छक्तितद्गतापूर्वाभिव्यक्तिञ्च विधाय महदादितत्त्वमन्त्रैस्तत्तत्सर्गं विभाव्य पञ्चीकरणं भावयेत्। शैववैष्णवादिपाठेष्वपि समानमेतदिति॥५६॥५७॥

  मूले सत्त्वंरज इति स बिन्दुर्भवति त्रिधेति प्रागुद्दिष्टत्रिभेदाभिधानम्।तस्या इति परप्रकृतिग्रहणमित्याह—मूलकारणभूताया इति। नैवं विकृतायामहदादेरेव वेति भावः। मूले तत्सम्बन्धादिति। गुणविकाराणां प्रागुक्तमहदाद्यखिलविकारेष्वेवान्तरविभागतयानुगतिकथनम्। तत्सम्बन्धस्तदन्वयः।भेदत्रितयैरिति। शान्तघोरमूढादिलक्षणैरनेकविधैरित्यर्थः। अभिप्रायान्तरमाह—तस्यास्त्रिगुणात्मकत्व इति॥५८॥

  न्यासयोगविशेषांश्चेति। न्यासयोगान् वक्ष्यमाणन्यासानिति। प्रणवादिष्विति। प्रणवहृल्लेखयोः श्रीबीजादीनां च ग्रहणम्। न्यासस्य पृथक्त्वे त्रैपुरगायत्र्यादीनामपि त्र्यंशशालिनां ग्रहणम्। कामनानुरूपेणेति। स्वेच्छयान्यतमकतिपयसमस्तानुष्ठानमुक्तम्। यद्वादेववेदादितत्तदर्थवशीकरणं कामनातदनुसारेणेति। दर्शयन्निति प्रपञ्चयतीत्यधः सम्बन्धः। देवा ब्रह्मविष्णुरुद्राः



सूर्यवाय्वग्नयो वा। स्वरा अनुदात्तोदात्तस्वरिताः। मरुतः प्राणादयः आवहादयोवा। वैश्वानरा अग्नयो गार्हपत्यादयः। काला भूतादयः। शक्तय इच्छाद्याउत्साहप्रभुमन्त्रशक्तयो वा। प्रसिद्धा वेति विवरणम्। पिङ्गलेडासुषुम्ना वेत्यर्थः।अन्यच्चेति। त्रिदोषत्रिलिङ्गादिग्रहणम्। तत् संबध्येति। कारणतानुगम्येत्यर्थः।लोकानां स्थितय इति। सूर्योदयाद्यभावे विश्वक्षयः स्यादिति भावः। चरन्त्यविरतमिति। प्रसिद्धमण्डलाकारेणोदयादिकमुक्तम्। सूर्येन्दुवैश्वानरा रजः सत्त्वतमोऽभिमानिन इति। मण्डलत्रयोपेतमिति। अयमिह प्रयोगः। अं सूर्यमण्डलाय नम इति नाभिपद्मे विन्यस्य ब्रह्मवेदानुदात्तप्राणभूर्लोकगार्हपत्यभूतेच्छाधर्मपिङ्गलावातानप्यन्यतमकतिपयसमस्ततया तत्र विन्यस्य संपूज्यमूलाधारोत्थितचिदग्निशिखया सहोत्तरोत्तरसंहारक्रमेण षोड़शान्तस्थानन्दामृतमण्डलान्तरा-वेश्याऽमृतमास्रावयेदिति। चरन्तीति। चरगतिभक्षणयोरिति धातुः। परमानन्दमिति। यदुक्तं—मां षोडशान्तस्थितममृतमयमिति॥५९॥

  \*एवं तावदग्निसूर्यादिदेवताविषये तत्त्वान्युक्तानि। इदानीं शिवविष्ण्वादिविषये तत्त्वानि वक्तमारभते— ननु सर्वमन्त्रसमानत्वेनेति। नाग्निसूर्यादिमन्त्रप्राधान्येनेति भावः। साक्षादनभिधानादियान् प्रश्नः संभवति। सत्यमुक्तानीति च वक्तुर्वचनं शृण्विति च। चिन्मात्त्रज्योतिः शब्दाभ्यामिति। चिन्मात्रमधिष्ठानम्। तदेव स्वपरावभासकतया ज्योतिः साक्षी भवति। अनाहतत्वमव्याहतिरसङ्गः। अकारलक्षितार्थाविति। सर्वस्वरतन्मात्ररूपोऽकारो बीजमुक्तः।अचिन्मात्रं बीजरूपमाहतशिवः। तस्य चिद्रूपावच्छिन्नत्वादाहतत्वम्। कथ्येत इतिसर्वत्रानुषङ्गः। एतच्छुद्धतत्वपञ्चकमिति शैव इति शेषः। अत्रैवं मन्त्रप्रयोगः।अं अनाहतशिवाय नमः अं अनाहतशक्त्यै नमः। अं आहतशिवाय क्षं आहतशक्त्यै इत्यादि। इत्येवेत्यचिन्मात्रशक्तीच्छाज्ञानक्रियालक्षणत्वन्तु समानमितिभावः। अत्र प्रथमं प्रणवेन परपुरुषतत्त्वमपि ग्राह्यम्। षोयरावलाश्चेति।यथा षों परमेष्ट्यात्मने वासुदेवाय नम इत्यादि। स्वरूपाच्छादनविक्षेपात्मकमिति। स्वाधिष्ठानचित्स्वरूपस्याच्छादनमर्थान्तरप्रत्ययश्चास्याः स्वभावो यथाशुक्तिकायामिदं रजतमितीति भावः। ननु शुद्धपञ्चकेऽपि समानमेतदिति नेत्याह—शुद्धपञ्चके त्विति। कुतो विक्षेप इति भावः। तत्र हेतुमाह—तस्येश्वररूपत्वाद्विद्यावत्त्वेनेति। विद्या चित्स्वरूपस्वभावः तद्योगत ईश्वररूपाण्येतानीत्यर्थः। चिन्मात्रस्याचिन्नियन्तृत्वमिह विशेष इतीश्वरग्रहणेन सूचितम्।

  ननु मायादीनामपि नियन्तासाविति। सत्यम्। किन्तु जीवचिदेषामधिष्ठा–



नमित्यभिप्रायेणाह—मायादिकं त्विति।नन्वेकमनेकशक्तियोगादद्वैतविरोधइत्यत्राह—एकैवेति। अन्तर्मुखत्वं द्वैतास्फूर्तितः स्वाधिष्ठानचिद्रूपनिष्ठत्वम्।विकासतारतम्याच्च विद्यादितत्त्वोपपत्तिः। बहिर्मुखत्वं चिदाभासनिष्ठत्वम्। सङ्कोचतारतम्याच्च मायादितत्त्वसंभव इति। तदुपहित इति मायादिग्रहणम्। तेषामिति शैवानाम्। वैष्णवेऽपि यथार्हमेतत्प्रतिपत्तव्यम्। मायाविक्षेप इति।जाते सतीति शेषः। ईश्वरेच्छैवेति। शिवचिदधिष्ठानत्वमस्या उक्तम्। अस्यच सप्तकस्येति। शुद्धाशुद्धस्येति भावः। जीवतत्व एवेति। तत्त्वं तावत्तदेवव्यपदेशमात्र एव तु भेद इति भावः। अन्तर्भूतमिति यदुक्तं तदुपहित एवजीव इति। पशोरिति। मायादीनां पाशत्वात् पुरुष एव पशुरभ्युपेयते।सुखदुःखमोहलक्षणमिति। सत्त्वादिगुणयोगादिति भावः।

  ननु सत्वाद्युत्पत्त्यनन्तरं मायातच्छक्त्याद्युत्पत्तिः पूर्वमुक्तेति। सत्यम्। किन्तुशैवमार्गे शक्तितत्त्वेऽपि शुद्धतरसत्त्वादियोगेऽपि तथा न व्यवहार इति भेदः।प्राणतत्त्वेनैवेति। परपुरुषस्य जीवत्वविवक्षायां प्रकृतिरपि प्राणो व्यपदिश्यते।जीवनस्य प्राणधारणरूपत्वादिति बोद्धव्यम्। प्रकृतेः स्थूलांशत्वमपि प्राणस्य सूचितम्। शैवे तु + + + बिन्दोस्तस्माद्भिद्यमानादितीति। कालेन भिद्यमानस्त्वित्यादि शैवे वैष्णवेऽपि समानमिति भावः। बिन्दुः शिव इति। परोऽनाहतशिव उक्तः। स चार्थाच्छुद्धविद्यापर्यन्त इत्याह—तस्मादिति। भिद्यमानात्परिणम्यमानात्। कथं परिणाम इत्येवमुक्तेन प्रकारेण। सोऽपि कथमिति मायादिरूपेणायं परिणाम इति।

  अभिन्नो रव इति। मायाद्यर्थाविभक्तः सन्नित्यर्थः। अव्यक्तात्मक इत्यव्यक्तंप्रकृतिरित्याह— प्रकृतितत्त्वात्मक इति। वैष्णवे तु न मायादिरूपेण परिणामोऽस्तीत्येव भेदः। सर्वत्रेति। शैव वैष्णवेऽपीति। अथ शैवेऽवान्तरभेद एव शाक्तमिति शैवानन्तरं शाक्ततत्त्वाभिधानमित्याह—निवृत्तिसंज्ञा चेत्यत्रेति। कथमेतदिह सूचितमित्यत आह—स्युरिति। त्रयोदशेत्युपस्कारः। तावादिभूताविति।बिन्द्वादयो बिन्दुकलानिरोधिकाः। नादादयश्च नादान्तशक्त्यादयः। उन्मन्यादीनांस्वरूपं गायत्रीपटले वक्ष्यति— पूर्णसंविदात्मना स्थितस्य प्रणवस्येत्यादि॥\*

  इदानीमेष सर्गः समुत्पन्न इत्यमुं वादं विवृणोति—अर्थसृष्टेरिति। कार्यस्येत्यवगमसाधनत्वं विश्वस्योक्तम्। यतः प्रपञ्चस्त्वित्यत्र समुत्पन्नशब्दानुषङ्गःकृतः। तदिति चोपस्कारः। ब्रह्मानवच्छिन्नं देवतातत्त्वम्। इत्थं विश्वमिति। विश्वप्रतीतौहीत्यनयोः प्रयोजनवाक्ययोरेष सर्गः समुत्पन्न इत्यत्र



सम्बन्धः। तस्मादिति चार्थादध्याहारः। तदाह—तस्मात्सृष्टिरर्थवतीति।

  अथवेति। एष सर्ग एव समुत्पन्न इति सम्बध्यते। एष इति प्रत्यक्षसिद्धस्यानुवादः। स एवेति। तस्य परोक्षभूतपरात्मरूपतया विधानम्। सृजतीति सर्गपदंकर्तरि व्याख्यातम्। किमिहोक्तं भवतीत्याह— योऽसावित्यादि। कुत इति। कथमेतद्गम्यत इति भावः। सत्प्रकाशत इति च सत्तास्फुर्ती परमात्मलक्षणतयोक्ते। किमितीति। किं प्रयोजनमभिसन्धायेत्यर्थः। तत्साक्षितयेत्यर्थादध्याहारः।

  एतदेव पद्यमिति। शैवतत्त्वावगतिपूर्विकैव त्रैपुरतत्त्वावगतिरितीदानींतदारम्भः। अत्रैवमुत्पन्न एष सर्ग इत्यनुवादः। एष इति प्रकृतशैवतत्त्वपरामर्शः। तदाहेत्थंसमुत्पन्न इति। विश्वं प्रतीयत इति तत्रापूर्वविधानम्।विश्वपदं विवृणोति—प्रमेयप्रमाणेति। प्रतीयत इति संग्रहममीक्षायां श्रुतौचेति शेषः। तत्र श्रुतिमाह—प्रमेति। त्रैपुरमन्त्रानुष्ठानमपि वैदिकमेवेत्यपीहसूचितम्। वक्ष्यति च—सत्संप्रदायादिति। शैवतत्त्वेऽपि कियत्प्रमेयमात्मतत्त्वमित्याद्यपेक्षायामाह—तत्रेत्यादि। मायान्तमिति पृथिव्यादिमायान्तप्रमेयरूपमिति। प्रमातृशिवतत्त्वकल्पितशक्तावारोपितत्वात्। तदुक्तं—युष्माकंविषयवत्प्रकृतिकार्यत्वेन तस्यां कल्पितत्वादिति। वेद्यस्येति। साक्ष्यतयाप्रतीतियोग्यतोक्ता। प्रतीतौ हीत्यर्थात् साक्षिणि सतीति लभ्यते। तदाह—साक्षिणि सतीति। स परमशिवोऽवगम्यत इत्यत्र संबन्धः। यतः प्रपञ्चस्त्वित्यत्रभवतीति शेषः। प्रपञ्चश्चायमुक्तः शैवतत्त्ववर्गत्रयात्मकतत्त्वत्रयरूप इत्यभिप्रायेणाह—यस्मादिति। साक्ष्येव त्वर्थादधिष्ठानमपि सम्पद्यते। किमात्मतयावगम्यतइत्यत उक्तं—सर्वतत्त्वरूप इति। मन्त्रक्लृप्तिस्तु वक्ष्यते—ह्स्रैंआत्मतत्त्वेश्वर्यैइत्यादि। हृल्लेखादिष्वप्येतदिष्यते। प्रासादेऽपि देहोत्पत्तेरकथितत्वादर्थस्यमध्यमान्तत्वाद्वाशब्दसृष्टिमित्यस्यैवैतद्विशेषणम्॥६०॥

  ननु पश्यन्त्यन्त एव शब्दसर्ग उक्तः बिन्दोस्तस्मात् भिद्यमानादिति। उच्यते। गुणघोषयुजेति मध्यमावस्थस्य शब्दस्य ग्रहणम्। तदन्वयविधानाच्च भूतेन्द्रियेष्वपितदनुगतः कृत्स्ना मध्यमापीहोक्तैवेति। नन्विह कियन्मध्यमापर्व वैखरीपर्व वेति जिज्ञासायां कृत्स्नां शब्दपर्वक्लृप्तिमुपदिशति—तत्रेत्यादिना। परावाक्तदर्थरूपिणीति तत्त्वसंज्ञा विशेष्यते। यदुक्तं—तत्त्वस्य पारमार्थिकस्य संज्ञैवेत्यादि।प्रकृतितत्त्वान्तमिति। विचिकीर्षाघनीभावेच्छासत्त्वाद्यवान्तरदशायोगादेवमुक्तम्। यद्वाशैववैष्णवयोराहत- शिववासुदेवादिप्रकृतिप्राणान्तग्रहणार्थमेतत्। इन्द्रियान्तमिति। महदहङ्कारतन्मात्रोभयेन्द्रियार्थमयमित्यर्थः। पञ्चीकृतमिति।



समष्टिव्यष्टिरूपं गृह्यते इति। मूले तदुद्देश इत्यत्र उद्देश उपदेशः। नासौस्वाकारेण किन्तु स्वकार्याकारेणेत्याह—तस्य क्रमेणेति। याथात्म्याभिधानमुपदेशः। प्रवर्त्यत इति। महता प्रकरणेन क्रियत इत्यर्थः। बैन्दवतत्त्वरूपशब्दब्रह्मणोऽपीति। यदुक्तं—बिन्दोस्तस्माद्भिद्यमानादिति। याथात्म्योपदेशन-मकृत्वेति।तद्धि तावत्कर्तव्यं प्रथमप्राप्तत्वात् साररूपत्वाच्चेति भावः। मूलेऽतःपरमिति शब्दब्रह्मणोऽप्युत्तरं तत्त्वमुक्तम्। आत्मा स्वसंवेद्यत्वेनेत्यत्रात्मेति साक्षिणोग्रहणम्। स्वरूपसंवेद्यत्वेनेत्यनन्यगोचरत्वेनेत्यर्थः॥६१॥

  सूक्ष्मो व्यापीति सामान्यवैखर्यात्मकाकारग्रहणम्।सूक्ष्मतया व्यापित्वंहि बृहत्त्वम्। तदेव च ब्रह्मत्वम्। तत्तावदिहास्तीति चाभिप्रायः। शब्दावगम्यमिति सप्तमीसमासः। तत्र चेयानर्थो लभ्यत इत्याह— शब्दोच्चारणकालइति। अर्थशब्द इह पदार्थवचनः। तदाह—बिन्द्वात्मकमिति। बुधास्तत्त्वनिष्णाताः। इह तावन्मुख्यतया शब्दत्वं ब्रह्मत्वं चैषितव्यम्। तदुभयं च तत्रनास्तीति दर्शयन् विवृणोति—इतरस्येति। शब्दे हि प्रकाशकांशो रहस्यमुपनिषद्भूतं भवति तन्न स्थूलस्य रवस्यास्ति। ब्रह्मत्वं च निरतिशयसूक्ष्मतयाव्यापित्वं तदपि नास्तीत्यर्थः॥६२॥

  सर्वत्र संस्यूत इति। संस्यूतिरान्तरतया व्याप्तिः। कारणत्वादिति। बैन्दवंतत्त्वमेतदिति ह्युक्तमिति भावः। सामान्यवैखरीरूपस्य न कारणत्वम्। विशेषावधारणार्थंइति। त्वदुक्तशब्दादयमिह विशेष इति प्रतिपादनार्थ इत्यर्थः।सामान्यवैखर्यास्तु कार्यत्वात् सर्वत्र संस्यूतिनं स्यादिति भावः।अत इत्यनेनैतद्दर्शितम्। यस्मात् स सर्वत्र संस्यूतस्तस्मात्स एव देहेषु यावदर्थविस्तृत आविर्भवति। तदभावात्तु नैवं सामान्यवैखरोरूपो रव इति। अत्र यावदर्थं विस्तृतइति ब्रह्मत्वं साधितम्। आविर्भवति प्रकाशत इति प्रकाशकत्वमपि विवेकः। मूले भूताकर इति पञ्चीकृतभूतानि लोकाद्याकाराण्युक्तानि। सङ्कल्पविकल्पनिश्चयविमर्शनात्मनेति विमर्शरूपेणाविर्भावः। विमर्शश्च मनोबुद्ध्यादिधर्मतया सङ्कल्पादिलक्षण इति भावः। सङ्कल्पादिज्ञानभेदो विमर्शस्तु शब्दस्वभावइत्येवमभिधानमिति॥६३॥

  तस्याविर्भावप्रकारप्रदर्शनार्थमिति। तस्याविर्भावप्रकार एव तावदिदानींदर्शयितव्यः। यद्वक्ष्यति— निर्धारितमर्थमेषेत्यादि। मूलाधारात् प्रथममुदितइत्यादि। अव्यक्तं प्रलपतीत्यादि च। स च मूलाधारादिप्रतिपादनसापेक्षतयादेहोत्पत्तिप्रकारेऽपि दर्शित एव सुप्रतिपदः स्यादित्यभिप्रायः। किञ्च पर-



देवतायाः स्वाविद्ययैव देहित्वमित्यपि दर्शयितव्यम्। यतो वक्ष्यत्याचार्यः—क्रमवृद्धौ परं ज्योतिष्कला क्षेत्रज्ञतामियादिति। तथा—बहुना किं परं पुंसइत्यादि। तदनुक्तौ तु—अथ व्यवस्थिते त्वेवमस्य शक्तित्वमिष्यत इत्याद्यनुपपत्तिः स्यादिति। किञ्च स्थावरादिदेहेष्वपि स्याच्छब्दब्रह्माभिव्यक्तिरिति सर्वजातिकथनम्। परदेवतास्वरूपानधिगमे पर्यायेण सर्वजात्यापत्तिरिति। वैराग्योत्पादनार्थंच गर्भावस्थाकथनमप्येतदर्थम् वक्ष्यति च—उक्तमपि गर्भवासमित्यादि इति।

  मूले कालमुन्नायामिति ईश्वरस्याशेषकार्यनिष्ठतया प्रेरणमुक्तम्। गुणान्तःकरणात्मनीति समष्टिव्यष्टिग्रहणम्। सर्वतत्त्वात्मकत्वोपलक्षणार्थमिति समष्टितत्त्वानां सर्वेषां ग्रहणम्। व्यष्टितत्त्वानां तु लिङ्गदेहान्तानामिति ज्ञेयम्।सत्यामिति चोपस्कारः। यद्वादेहाधिकरणे सप्तमी॥६४॥६५॥६६॥

  मूलेऽम्बुयोनीति। योनिर्भूमिः। अदर्शनादितिच्छेदः। स्वेदजोत्पत्तेरितिच शेषः। आपः प्रधानं येष्विति समासः। पञ्चस्वपि भूवह्न्यापां स्वेदो भेदः+ + + स्त्रीवल्मीककारिणी। क्षणभङ्गुराः स्वल्पकालेनैव विनश्वराः।शुक्लशोणितसंपुटादित्यर्थाद्गवादिमिथुनसंप्रयोगजादिति लभ्यते।कालेनभिन्नादिति। कालोऽपि द्विविध एव। प्रक्रमिष्यतीति सद्यश्चरणमुक्तम्।संभावनया प्रायेणैवमिति सूचितम्। वयोभेदाः पक्षिभेदाः। मूले ग्राम्यातःक्रियातो या स्रुतिस्ततः संभवो यस्येति समासः। पुंस्त्रियोः संप्रयोगो ग्राम्यक्रिया। स्रुतिः तदा शुक्लशोणितयोः स्रवणम्। सर्वतत्त्वानामिति। पुरुषतत्त्वाभिप्रायम्। यद्वाशैववैष्णवादितत्त्वाभिप्रायम्॥६७॥६८॥६९॥७०॥

  मूले स्वस्थानतश्च्युतादित्यादि जननप्रकाराभिधानम्। स्वस्थानतश्च्युतादितिग्राम्यक्रियायामिति शेषः। शुक्लस्य स्वं स्थानं पुंसि शुक्लादयः। शुक्लाद्बिन्दुमितियावति तदाविष्टजीववस्तुव्याप्तिस्तावतो ग्रहणम्। आदायेति योन्यन्तराविष्टलिङ्गाग्रादिति भावः। मारुत इति स्त्रीगतो गर्भोचितो वायुः। शुक्लशोणितयोःप्रभवदिग्भेदाद्वायुभेदः। आर्तवं स्त्रिया रक्ताशयगतं शोणितम्। परमं बीजमिति शरीरपरिणामोचितं बिन्दुमित्यर्थः। अस्याश्चेति ग्राम्यक्रियायाः प्रकृतत्वात्स्त्रिया इति गम्यते। मूलत इति रक्ताशयप्रदेशादेव न तु योनावपि शक्तच्युतिप्रदेशादिति भावः। यदेत्ययं कालो यदा गर्भाशयं प्रविशति तदा गर्भाशयंनेष्यतीत्येवमुक्तो गृह्यते। नेष्यतीति संमिश्र्यमाणस्य गर्भाशयप्रवेशः सूचितः। अथ संमिश्रयेन्मरुदित्यपर एव गर्भोचितो वायुः॥७१॥७२॥

  मायीयं नाम योषोत्थमिति मलमिति संबध्यते। त्वगादीनां स्वदेहत्वेन



स्वात्मतयाभिमाने मायैव प्रधानं निमित्तमिति तत्कारणस्य रक्तस्य मायीयत्वम्। मज्जादीनामेवमभिधाने कर्मैव प्रधानं निमित्तमिति तत्कारणस्य शुक्लस्य कार्मत्वम्। तयोरुभयोरप्येवमभिधाने स्वरूपस्य परिच्छिन्नत्वमेव प्रधानं निमित्तमितितदैक्यस्याणवत्वम्। नामपदेनागमप्रसिद्धिरुक्ता। यद्वाप्रकृतिरेव स्त्री। यदुक्तम्—अङ्गनासु विशिष्यत इति। सैव संप्रयुयुक्षायां माया भवति। तदुत्थत्वान्मायीयम्।पुरुष एव च पुमान् सोऽपि संप्रयुयुक्षायां कर्तृतया भोक्तृतया च कर्ममयः तदुत्थत्वात्कार्मकम्। यस्तु जनिष्यते स प्रागवस्थायां परपुरुषे लीनः सन्नस्यां दशायामविद्योद्बोधादत्यन्तपरिच्छिन्नत्वेनाणुरिति। तत्प्रयुक्तत्वात् तदुभययोगस्याणवत्वमिति।अभिप्रायान्तरमाह—योषोत्थं रक्तमित्यादिना। फलद्वारेह मायीयत्वादिकमुक्तमिति भेदः। अनुशय्यणुत्वहेतुत्वादिति। यो मायादिलक्षणं स्वोपायमनुशेते सोऽनुशयीजनिष्यमाणो जीवः। तस्याणुत्वप्रतीतिः शरीरनिबन्धनेति हेतुरुक्तः। मायीयत्वादिप्रतिपादनस्य वैराग्यार्थत्वात् तदुचिततया शुक्लादीनां मलव्यपदेशः॥७३॥

  मूले सूक्ष्मरूपाणीत्याश्वित्येतदन्तं वाक्यम्। सूक्ष्माणीत्येतच्च तत्कालविशेषणम्। सर्वेषां सर्वोपाधित्वमिति। सर्वेषामपि तत्त्वानां सर्वेऽपि स्थावरादिचतुर्विधा उपाधयो न कतिपयतत्त्वानामेव किन्तु जरायुजे देहे सर्वेषामपिसमभिव्यक्तिर्न तत्त्वेवमितरेषु देहेष्वित्येतदुक्तं भवतीत्यर्थः। लब्धवृत्तीनीत्येतद्युक्तिंव्रजन्तीत्यस्य विवरणम्। चतुर्विंशत्तत्त्वसंयुक्तदेहवानिति तत्त्वानां तत्र सद्भावमात्रमुक्तमिति भेदः। हृदयेन्द्रियगोलकाद्युत्पत्तौ स्फुटो वृत्तिलाभः स्यात्।वक्ष्यति च—बहुद्वारेण कुम्भेनेत्यादि। ततस्तद्गर्भमारुतः संक्षोभ्य संवर्धयतीतिवाक्यम्। गर्भमारुतः स्त्रिया गर्भाशयगतो वायुः। संक्षोभणं विलोडनम्।संवर्धयतीत्याप्रसवं तद्व्यापार उक्तः। वर्धनसाधनं तु मातुर्भुक्तरसात्मवदित्येतद्भवति। ना स्यादिति नृशब्दस्य प्रथमैकवचनम्। पुमानित्यर्थः। स्वगतैरिति। तस्मिन् मिलिते मले तदीयजीवस्य देहमात्रे युक्तिमाशु व्रजन्तीत्युक्तनयेनविद्यमानैरित्यर्थः। क्लेदनं क्वाथनं च सान्द्रीभावकिट्टादिविक्रियानिबन्धनम्।तदह्नैव सान्द्रीभूतं परेऽहनि विजृम्भत इति मूलान्वयः। कथं विजृम्भत इतिमातुरङ्गुष्ठसम्मितमायामि बुद्बुदाकारमिति योज्यम्। मातुर्भुक्तरसात्मवदिति।भुक्तमोदनादि। तस्य रसः सारः। स एव तस्यात्मा स्वरूपमुपचयकरत्वात्तद्युक्तमित्यर्थः॥७४॥७५॥७६॥७७॥

  मिलितादपीत्यत्र तस्मान्मलद्वयात्पूर्वं किट्टभूतं द्वयं पृथगेव समुन्नमेदित्यन्वयः।बीजयुग्ममिति वृषणफलद्वयमुक्तम्॥७८॥



  ऊर्ध्वं तु नुन्नमिति। किञ्चिदिति शेषः। नोदनं प्रेरणम्। तच्च सुषुम्नाख्यानाडी संवृत्ता भवेदिति पुनर्योज्यम्। वृत्तेति वृत्ताकारत्वं वोक्तम्। अग्नीषोमात्मिकीति। मूलादाग्रं चिदग्निशिखाया अग्राद्यामूलं सोमामृतधारायाश्चनित्यसद्भावादेवमुक्तम्। प्रकृतिपुरुषाद्यामिकीचेति। तत्र सोमाग्न्योःप्रकृतिपुरुषात्मकत्वम्। आदिशब्देनबिन्दुनादात्मिकीत्यादिग्रहणम्॥७९॥

  नाड्योर्द्वयमिति सम्बन्धः॥८०॥८१॥

  या वाममुष्कसम्बद्धेत्यादीडापिङ्गलयोर्गतिक्रमाभिधानं प्राणायामेऽनुसन्धानार्थम्। वाममुष्केतिच्छेद इति। यद्यवाममुष्केतिच्छेदस्तदा दक्षिणामित्येव पदमित्येतदपि सूचितम्। तत्रेडापक्षे दक्षिणवृत्ताख्यमांसप्राप्तिः। पिङ्गलापक्षे तु वामांसजत्र्वन्तरप्राप्तिरिति विशेषः। दक्षिणमुष्कोत्थेतिच्छेद इति। यद्यदक्षिणमुष्कोत्थेतिछिद्यते तदा वामरन्ध्रगेत्येव पदं स्यात्। पूर्ववच्च विशेष इति॥८२॥८३॥

  मूले याः प्रोक्ता इति सप्तान्या नाड्यो मता इत्येवमिति भावः। वामनेत्रजिह्वादक्षिणनेत्रं पायुर्दक्षिणवामश्रवणे प्रजननमित्यासामग्रमिति ज्ञेयम्। व्यापिकास्तनाविति। नेत्रादिगोलकपर्यन्ततया वृत्तेरिति भावः। विद्वद्भिरिति ता एवंप्रोक्ता इति शेषः। काचिन्नाडीति तस्य देहमात्रस्य नाभ्यग्रतया बहिर्मुखी नाडीभवति। त्वगिन्द्रियनाडीयं शङ्खिनीविश्वोदरीवा नामेति काचिदित्युक्तम्।

  यया तत्पुष्टिमाप्नोतीति।

तदुक्तम्—**मातुराहारवीर्येण षड्विधेन रसेन च।  
       नाभिस्तत्र निबद्धेन वर्धते स दिने दिने॥ इति ।**

  मातुराहाररसजैरिति पोषणप्रकार उक्तः। मलधातुरसांशेषु धातुरुपचयकरोंऽशः। क्रमादिति कालक्रमो रसासृगादिक्रमश्च गृह्यते॥८४॥८५॥८६॥

  परंज्योतिष्कलेति। या परदेवतायाः स्वाविद्याकल्पिता जीवचिन्मात्रलक्षणा कला चतुर्विंशत्तत्त्वसंयुक्तदेहवानित्युक्ता सा क्रमवृद्धे तस्मिन् हृदयायतनसम्पत्रेसति लब्धवृत्तितया कृत्स्नदेहाभिमानयोगित्वेन क्षेत्रज्ञसंज्ञां लभत इत्यर्थः।

  सदोषदूष्यमिति। वातपित्तश्लेष्माणः त्रिदोषाः। त्वगसृगादिधातवोदूष्याणीति। न तत्सार्वत्रिकमिति। केषुचिद्देहेष्वनुपलम्भादाशङ्कोपपत्तिः + +शारीरार्थविचारका इति योगविदो भिषजो वोक्ताः॥८७॥८८॥८९॥९०॥

  येन देहः प्रवर्त्यत इति। नानाविधचेष्टाभिप्रायम्॥९१॥

  ज्ञानयोगक्रियानिष्ठानां हितायेति। ज्ञाननिष्ठानां तावद्देवतात्मैकतायामवस्थितस्वस्वरूपतस्त्वदायुर्मम निश्वास इत्युक्तरीत्या श्वासेन सकलजगद्द्वैतविकल्प–



लक्षणाहरुन्मेषमुच्छ्वासेन च तदुपरमलक्षणरात्रिनिमेषं चानुसन्दध्यादित्येतद्धितंभवति। योगनिष्ठानां तु श्वासोच्छ्वासयोरहोरात्रानुसन्धानं क्रियानिष्ठानां त्वहनिरात्रौ वारम्भणीयस्य कर्मणः श्वास उच्छ्वासे च प्रवर्तमान आरम्भः। एवमयनद्वयमपि प्रतिपत्तव्यमिति। अपिशब्दोऽग्न्युदयसमुच्चयार्थ इति। अत्र समीरणोऽपिसमुदेतीत्यन्वयः। अग्निरिह चिदग्निः तस्य त्वस्तमयो द्वादशान्त इत्यवबोद्धव्यम्।बाह्योदयसमुच्चयार्थो वेति। अत्र मूलाधारेऽपीत्यन्वयः। बहिर्द्विषडङ्गुलेऽप्युदेतीत्यपिशब्दार्थः। मूलाधारे समुदेतीति। ततो यथायोगमिडापिङ्गलाभ्यांगच्छन्नासिकाविवरेणाग्रतो बहिर्द्वादशाङ्गुलपरिमितो-द्देशेऽस्तमेति पुनस्तत्रोदेति। ताभ्यामेवागच्छन् मूलाधारेऽस्तमेतीति तात्पर्यार्थः। इनः सूर्यः। इतररूपेणेतरेतरदिति। इन्दुरूपेणाधोऽपानवृत्ती रात्रिरित्यर्थः। सूर्यस्य मूलाधारउदयो बहिर्द्विषडङ्गुलेऽस्तमयः। सोमस्य तु विपरीत इति भावः। चिदग्न्युदयपक्षे षोड़शान्तेऽमृतसोमोदयो मूलाधारेऽस्तमय इति ज्ञेयम्। मूले वामदक्षिणनाड़ीभ्यामित्यपरपूर्वपक्षयोरप्युपलक्षणं द्रष्टव्यम्॥९२॥९३॥

  चेतनाधातुरिति + + विरोधार्थेनेति। अत्र बहुधा विदुरपीत्यन्वयः।यद्यपि स स तथा तथा वेद तथापि तदनुपपन्नमिति तदभिप्रायः। तदाह—न हीति। यच्चेतनाधातोरपीति वान्वयोऽभिप्रेतः। रेतःशोणितजमिति। ताम्बूलपूगचूर्णानां योगाद्राग इवेति भावः। तद्द्वारेणेति। मातुरभ्यवहार्यमन्नमनुप्राप्तस्तदभ्यवहारेण तदुदरगतः सन् तत्पाकजरसाविष्टः काचिन्नाडी बहिर्वक्त्रेत्युक्तरीत्या तद्रसेन सह तद्देहमात्रमाविशतीति भावः। केचित्कर्मफलं विदुरित्यत्र प्रागनुष्ठितपुत्रीयकर्मफलत्वं त्वपत्योत्पत्तेः सर्वपक्षेषु समानमेवेत्यभिप्रायेणाऽर्थान्तरं दर्शयति—अपत्यार्थिनामिति। यथोक्तेति वैद्यशास्त्रग्रहणम्। आहारोऽभ्यवहारः। विहारोऽभ्यञ्जनस्नानासनादिः। श्रद्धाऽपत्यवाञ्छा। आदिशब्देनाभिमताकारपुत्र-चिन्तादिकमुक्तम्। तदतिशये च तदीयदेहमाविश्यतद्देहमात्रमाविशतीत्यर्थः। परंधाम्नोव्याप्तिमिति। प्राक्तनकर्मणः परदेवतातत्त्वेपूर्वतयावस्थितस्य विपाकसमये तदुचितदेशसंभविनि मातृगर्भे तत्कर्मवशात्तत्कर्मफलोपभोक्तृतयांशावच्छेदावेशसंभव इति भावः। व्याप्तिमिति। तस्यव्याप्तत्वाद्यत्र यत्रोपभोग उचितस्तत्र तत्रांशावेशः स्यादिति सूचितम्। यद्वाव्याप्तिमात्रमेतदिति।

  तात्पर्यान्तरमाह—सर्वगस्येति। निसर्गतः स्वगतानां मनोबुद्धीन्द्रियादिशक्तीनामभिव्यक्तौ तत्साक्षिणस्तन्निमित्तकोंऽशावच्छेदसंभव इत्यर्थः। कचित्



कर्मप्रकारज्ञ इत्यत्र दीपाद्दीपान्तरं यथेति दृष्टान्ते समस्तं दार्ष्टान्तिकं प्रतिबिम्बितमित्यभिप्रायेणाह— दीपादिति। कश्चिदेवं ब्रूत इत्येवंशब्देन कृत्स्नो मूलवाक्यार्थो गृह्यते। अत्र पितुरिति दीपस्थानीयमुक्तम्। तत्परं धामेति च दीपान्तरस्थानीयम्। तदर्थमाह—तस्य पितुरात्मेति। आत्मान्तरभूतः सन्निति भावः। सौजस्कमिति चाज्यस्थानीयम्। मारुतेन त्विति दीपयितृस्थानीयमुक्तम्। तदादीपस्य संक्रमसमुचितो यः संक्षोभस्तत्स्थानीयं देहात्मनेत्यादिनोक्तम्। शुक्लधातुतइति तु वर्तिस्थानीयमिति विभागः। शुक्लधातुत इति शुक्लधातुद्वारेणसंक्रान्तमित्यर्थः। देहात्मना सकृत्सम्बध्य मदनोद्रेकविलीनादिति संप्रयोगसमये पितुरेव देहाभिमानिजीवचैतन्येन संबध्य शुक्लधातोर्विलयः सकृद्भावातिशयप्राप्तिसमये संभवति। स च विलयो मैथुनव्यापारसिद्धमथनप्रकर्षतो भवत्यतीर्थः। + + अस्मिन् पक्षे जीवस्य नित्यत्वमनित्यत्वं वा स्यादिति॥९४॥९५॥९६॥९७॥

  कश्चित्त्वित्यत्र भौतिकव्याप्ते वपुषीति गर्भाशयगतं देहमात्रमुक्तम्। भौतिकग्रहणेन मनोबुद्ध्यादीनामिन्द्रियाणाञ्च भूतविकृतितया तदभ्युपगमः सूचितः।कुतश्चिदेत्येति यत्र कुत्र प्राक्तनं कर्मफलमुपभोगतः क्षयं नीतं सत एत्येत्यर्थः। अभिप्रायान्तरमाह—अनिमित्तमेवेति। न कुतश्चिदप्यागत्य अपि तु तत्रैव सहसाभिव्यज्येति भावः। जन्मकाल इति प्रसवसमय एव न निषेकादिसमयेष्वित्यर्थः॥९८॥

  बहुना किमिति मतान्तरमप्येवंजातीयकं बहु वक्तुं शक्यते तेन किं स्यात्फलमित्यर्थः। परं पुंसः सान्निध्यात् प्रविजृम्भिता प्रकृतिरेवमापञ्चत्वात् प्रवर्ततइति संबन्धः। चैतन्याभासोदय इति। चैतन्याभासस्य जीवचिल्लक्षणस्यपरंज्योतिष्कलेति प्रागुक्तस्य प्राक्तनदेहापायसमये तस्मिन्नेव परपुंस्यभिन्नतयास्थितस्योदयो मायावच्छक्तितद्गतप्राणिकर्मविषयभेदेनेत्युक्तरीत्याभिव्यक्तिः। पञ्चत्वंकर्मफलोपभोगावसाने देहक्षयो मरणम्। अयं भावः—नात्र गर्भदेहे तदात्मनःप्रवेशः अपि तु स्वोपाधिना प्रकृतिविकृतिलक्षणेन सह पितृशुक्लादिसंपृक्ततयागर्भाशयप्राप्तिः। तस्य चोपाधेरामरणावस्थं प्रवृत्तिरिति।

  यद्वाचैतन्याभासस्योदयोऽनादिसिद्ध एव विवक्षितः। ततः प्रकृतेः प्रवृत्तिरपिनित्यैव। सा चाकैवल्यात् भवतीति। यद्वक्ष्यति—आमोक्षादित्यर्थइति। अत्रप्रकृतेः स्वाधिकारोपरमपर्यन्तमित्थंतत्तद्भवरूपेण पर्यायशो विजृम्भणमित्येव न तुनिष्पद्यमाने देहे तदात्मप्रवेशो नामेत्याशयः। गुणभिन्नेत्येतद्विवृणोति गुणसाम्यावस्थात इति। जीवात्मनः प्राक्तनदेहक्षये
प्रकृतेस्तदुपार्जितकर्मापूर्वेण सह गुणसाम्यदशायां स्थितिरित्यर्थादुक्तम्। इत्यादिनेति। पञ्चत्वादौ प्रवर्तत इत्यन्तेनेति



भावः। उक्तसंक्षेप इति। ‘कालेन भिद्यमानस्तु’ ‘देवाः सश्रुतयः’ ‘शब्दाद्व्योम’ ‘सदोषदूष्यमित्यादिविस्तरोक्तानां संक्षेपेणाभिधानमित्यर्थः। महत्त्वं शरीरावस्थायामिति। तत्तद्भवेषु पर्यायशो महत्त्वं प्राप्तेत्यर्थः। अनेन भावावसाने सङ्कोचोऽप्यर्थात्प्रतिपादितः। पञ्चभिर्भौतिकैश्च गुणैः युक्तेत्यन्वयः। शब्दस्पर्शादयश्च गुणाः।पञ्चेन्द्रियार्थगेत्येतद्विवृणोति पञ्चकर्मेन्द्रियार्थरूपेणेति। बुद्धीन्द्रियार्थानां पञ्चभिश्चगुणैरित्युक्तत्वादेवं विवृतिः। पञ्चबुद्धिप्रभाविनीत्येतद्विवृणोति श्रोत्रादिजन्येति।श्रुतिस्पृष्ट्यादिबुद्धय इहोक्ताः। बाह्यं प्रविजृम्भणमेवमुक्तम्॥९९॥१००॥१०१॥

  अथाभ्यन्तरमारभते—सैवेति। समनुप्रोपसर्गाणामिति। समनुप्रबद्धेत्यत्र सम्बद्धश्चिद्रूपस्य प्रकृत्या सह साक्षितया सम्बन्धः। अनुबन्धः कारणतया सम्बन्धः।प्रबन्धोऽन्तर्यामितया सम्बन्धः। एतत्त्रयं चाविशेषात् परपुंसः सान्निध्यात् प्रविजृम्भितेत्यत्रापि समानमेवेति ज्ञेयम्। यदा तु सङ्कल्पविकल्पकृत्या तदा सा मनइत्यन्वयः। मनसो वृत्तिरिह सङ्कल्पविकल्पेत्युक्ता।

  यदा पुनर्निश्चिनुते तदा बुद्धिसंज्ञा च स्यादिति निश्चयज्ञानं बुद्धेः वृत्तिरितिचोक्तम्। यद्यपि महानेव बुद्धिरपि तथापि तदध्यक्षभेदाद्वृत्तिभेदः। यतउक्तं—सर्वजगदाश्रयभूत ईक्षणादिशब्दार्थ इति।

  यदा ज्ञातारमात्मानं प्रवेत्ति तदाऽहंकृतिः स्यादित्यन्वयः। नेदं साक्षितयाज्ञातुर्वेदनमित्याह—अहमेवेति। अत्रापि प्रागुक्ताहङ्काराद्वृत्तिभेदः। यदुक्तम्—ईक्षितुस्तदभिमानोऽहङ्कार इति।

  यदा सा त्वन्तरभिलीयते तदा चित्तं चेति सोपस्कारमन्वयः। अन्तरित्येतदभिप्रायमाह—साक्षिणीत्यर्थइति। सर्ववृत्तिनिरोधावस्थचित्तमिति भावः।यदुक्तं—योगश्चित्तवृत्तिनिरोधः। तदा द्रष्टुः स्वरूपेऽवस्थानमिति। शरीरान्तंपरिणामकदम्बमिति।कदम्बशब्दः समूहवचनः। सचराचरात्मनि चेति।सर्वशरीरोत्पत्तिः। तत्र स्थावरादिशरीरभेदः प्रकृतौ कालनुन्नायामित्यादिनोक्त इति विवेकः। संग्रहेणेति। विस्तारवचनस्याशक्यत्वाल्लोकादीनां च विस्तारत्वादिति भावः। पूर्वोक्तस्य शब्दब्रह्मण इति। शब्दब्रह्मेति यत्प्रोक्तमित्यत्रयत्प्रतिज्ञातं तदिति भावः। संक्षेपेणेति। द्वितीयपटले विस्तारावसर इति भावः।

  मूले निर्धारितमर्थमित्यत्र यदैषा निर्धारितमर्थं स्वयं करणैर्व्यञ्जयितुं यतेतेत्यन्वयः। निर्धारितं बुद्ध्या निश्चितम् समीक्षितमर्थम्। यदुक्तम्—आत्मा बुद्ध्यासमीक्ष्यार्थान्मनो युङ्क्ते विवक्षयेति। प्रयत्नविशेषैरिति। स्पृष्टत्वमीषत्स्पृष्टत्वं बाह्यौविवारसंवारावित्येवमादयो गृह्यन्ते। इतरैश्चेत्यन्तःकरणानां ग्रहणम्। यदुक्तं–



सङ्कल्पविकल्पनिश्चयविमर्शनात्मनाविर्भवतीति। मूले महीयसीत्यस्य महत्त्वं प्राप्ता शरीरावस्थायामित्येवार्थः। तत्कालविशेषणं चैतत्। बिन्दुस्फुटनोद्भवस्येति। स्फुटनं भेदनम्। यदुक्तं—बिन्दोस्तस्मादित्यादि। रव इह परा वागेव। पश्यन्त्यादिक्रमेणेत्युक्तत्वादिह यतेतेत्येतद्यतनं वागिन्द्रियावस्थायास्तस्या व्यापारः। रवस्तु तस्या मनोबुद्ध्यादिवदवस्थान्तरमिति। सा यतेत रवस्य प्रविजृम्भितमिति भेदाभिधानम्। वैखरीपर्यन्त इति। पञ्चाशद्वर्णपर्यन्तत्वमुक्तम्॥१०२॥१०३॥१०४॥

इति प्रयोगक्रमदीपिकायां प्रथमः पटलः।

** श्रीरस्तु। अथ द्वितीयः पटलः।**

 पटलसङ्गतिमाह —उक्तमपीति। सविशेषमिति। वक्ष्यति च —जन्तुः षडङ्गी पूर्वं स्यात्। प्रयात्यूर्ध्वं यदा प्राण इत्यादि। वैराग्यार्थमिति। यतो वक्ष्यति—प्रसूतिसमये सोऽथेत्यादि। द्वितीयपटलारम्भ इत्यनेनाथ व्यवस्थिते त्वित्यथशब्दार्थोऽप्युक्तः। सोपस्कारं विवृणोति — एवमिति। क्षेत्रज्ञप्रवेशे व्यवस्थित इति। शुक्लस्य प्रकृतिविकारात्मकत्वात् तत्सन्निहितस्य क्षेत्रज्ञस्य तत्र प्रवेशोऽपि नैसर्गिक एवेति तावत् गतपटले स्वसिद्धान्ततया व्यवस्थापितम्। तथैव च सति स्वगतैमरुदग्न्युक्तिरिति तदीयतत्त्वान्तर्गतवाय्वादिसंभवात् तस्य गर्भस्याधानत एव प्रभृति वर्धनोपपत्तिरिति भावः। केषांचिदवयवानां मासेनाभिव्यक्तिः केषां चित्पक्षेणेत्याद्यभिप्रायेण मूले मासपक्षाद्युपादानम्। यद्वात्रसरेखादिपरिमितिसूक्ष्मांशोपचयप्रतिपादनार्थं क्षणाद्युपादानम्॥ १॥

 मूले जन्तुः षड़ङ्गी पूर्वं स्यादिति पूर्वपटलोक्तचतुरश्रदशायामेतदिति ज्ञेयम्। अन्तराधिश्चेति मध्यप्रदेशः। पुनःषडङ्गेष्वित्याद्युरःकक्षस्तनाद्यंचेत्यन्तं वाक्यम्। मुखाद्यङ्गेष्वक्षिनासादिप्रत्यङ्गजातप्रवृत्तिकथनमेतत्॥ २॥

 ततः सर्वाङ्गवान् विभुरिति वाक्यान्तरम्। कालेनेति यदि तस्मिन् वातादिदोषा अनुगुणाः स्युः ततः कतिपयेन कालेनासौ गर्भो यथोक्तलक्षणो जन्तुर्भवति। यदुक्तम् — मासेन तु शिरो द्वाभ्यां बाह्वङ्घ्राद्यङ्गविग्रह इत्यादि। तदनुगुणतायां तत्रैव क्षेत्रज्ञच्युतेरजन्तुत्वं पूयभावो गर्भस्रंसनं वा स्यादिति भावः॥ ३॥ ४॥

 प्रसूतिसमये स जनित्रीं मुहुः क्लेशयेदिति। प्रसववेदनोत्पादनमुक्तम्। संवृतास्यसुषुम्नाख्य इति मोक्षमेव किलेच्छतीत्युपरि सम्बन्धः। संवृतास्या सुषुम्नाख्या नाडी यत्रेति समासः। सुषुम्नाया मुखं द्वादशान्ते मूलाधारे च। तदुक्तम् — अवाङ्मुखत्वमप्यस्तीति। तेन निरतिशयक्कृच्छ्रगतस्यापि स्वस्वरूपा-



नवभासोपपत्तिरिति सूचितम्। यद्वाप्राणापानयोस्तस्यां स्वेच्छाचारनिरोधतस्तदा प्रक्षुभितैरिति प्राणादिक्षोभोपपत्तिरिति। अवाङ्मुख इति। प्रसवानुकूलतयाऽवस्थितिरुक्ता। गर्भाशये + + + स्थितिरिति। अनिलचोदित इति। प्रसूतिवायुप्रेरणयावाङ्मुखताद्युपपत्तिरिति भावः। तस्या ग्रहण्यामिति।

 वक्ष्यति च — तच्चीयमानं विस्माम ग्रहणींपूरयेन्मुहुः। इति। शकृत् तद्गतं पुरीषम्। पुरा कृतानां पापानामित्यनुभूतदुःखाद्युपलक्षणम्।

 तस्याः कायाग्निना दग्ध इति। यथा लोहपात्रे सोदके क्षिप्तोऽग्निना पच्यते तद्वदिति भावः। क्लेदैः क्लिन्नाङ्गबन्धनः इति। क्लेदो गर्भोदकमिति विवरणम्। प्रत्युद्वारपरीतश्चेति। दुःसहदुर्गन्धिनाधस्त्योद्वारेण परीतविग्रहः। तत्पायुद्वारगोचर इति प्रत्युद्गारसंभवकथनम्। यद्वैतदप्यपरं वैराग्यनिमित्तयुक्तम्॥ ५॥ ६॥ ७॥

 तदा प्रक्षुभितैरिति। प्रक्षोभवशाद्दशधा गतिरित्येव बोद्धव्यम्। संपिण्डितशरीरस्त्विति। संपिण्डन + + मोक्षमेव किलेच्छतीति। स्मृत्युत्पत्तिस्तावदयुतं संस्मरन्नित्युक्ता। तथा च मोक्षेऽपि स्मृतिसंभवः। यद्यपि सप्तमे मासि स्मृत्युत्पत्तिः।

 यदुक्तम् —****

**कललघनावयवास्थित्वग्लोमस्मृतिसमुद्भवाः क्रमशः।  
मासेष्वशनोद्वेगप्रसवा गर्भगस्य स्युः॥ इति।**

किन्तु तस्या बाह्यवायुपर्यन्तमनुवृत्तिरिति। इदानीं तद्वचनं स्वावस्थाचिन्तयोद्वेगेऽपि समानमेतत्। परोक्षत्वादिति। गर्भावस्थानामिति शेषः। इदानीमिति। प्रजातप्रवृद्धस्याधिकारावस्थायामिति भावः। मोक्षग्रहणं तत्साधनजातोपलक्षणम्॥ ८॥

 मूले परस्परमिति प्राणेनापानस्तेन च प्राण इत्यर्थः। समानव्यानयोरपिमिथः सम्बन्धोपलक्षणमेतत्॥ ९॥

 प्रयात्यूर्ध्वमिति प्राणापानप्रतिबन्धाभिधानम्। मूलाधारादूर्ध्वं प्रयान्तं प्राणं बहिर्द्विषडङ्गुलेऽपानः प्रतिबध्नाति तं च ततोऽधः प्रयान्तंमूलाधारे प्राणश्च प्रतिबध्नातीति भावः। यदा समान इति समानव्यानसम्बन्धाभिधानम्। कायाग्निर्जाठराग्निः। यद्वक्ष्यति — अधस्तस्याः प्रधानाग्निरित्यादि। सन्धुक्षणं समिन्धनम्। पाचितुमिति। स्वाशयागतमभ्यवहृतं पक्तुमित्यर्थः। वक्ष्यति च — तत्रान्त्रान्तरसंश्लिष्टं पच्यते पित्तवारिणेति। तत्पक्वमुक्तं त्विति। पूर्वं पक्वंततो विमुक्तमित्यर्थः। रसमिति \। मलांशतो विविक्तः सारांशो धात्वभिधो विवक्षितः। वक्ष्यति च—पच्यमानाद्रसं भिन्नं वायू रक्तादितां नयेदिति। व्यानो रसमादाय तं देहमापादतलमस्तकं धावतीत्यन्वयः। अयमनयोर्मिथः सम्बन्धः॥ १०॥ ११॥



 प्राणसहग इति प्राणोदानयोर्मिथः सम्बन्ध उक्तः। प्राणसहगत्वान्नागादिचतुर्णामपि प्रतिपत्तव्यम्। प्राणिनानुग्रहस्य सर्वेष्वप्यविशेषादिति। मृतं च न विमुञ्चतीति। तदा सशरीरे श्वयथुः शकृल्लक्ष्यत इति भावः॥ १२॥ १३॥ १४॥

 वह्नयश्च दशान्धे स्युरिति। प्रागुक्तजाठराग्नेरन्ये तदीयकलात्मका इत्यर्थः। तेषामन्वर्थनामानि वदन् प्राणादिव्यापारवत्तद्व्यापारानपि दर्शयति— भ्राजकेति। त्वग्गतोऽग्निर्भ्राजकःसशीररस्य भ्राजिष्णुतां दीप्तिमावहति। तस्य सन्धुक्षणमपि समान एव स्वांशेन करोति। एवमुत्तरेष्वपि द्रष्टव्यम्। स्वेदक्लेदान्तगाश्च त इति। त्रिदोषगता एवेति भावः। तदुपपत्तिं दर्शयति—पित्तश्लेष्मेति। वच्यति च—यदा पित्तं मरुन्नुन्नमित्यादि। किञ्च प्राणादीनामानुगुण्याभावे तन्मन्त्रजपादिभिस्तदानुगुण्यं साधनीयम्। एवमेषामग्नीनामपीत्यभिप्रायेण चैषामुभयेषां नामोक्तिरिति ज्ञेयम्। किञ्च गुणितयोगे स्यादेषामुभयेषामुपयोगः। यद्वक्ष्यति च + + सा यदा पञ्चगुणितेत्यादि। तथा—दशधा गुणितानां धीर्मर्माशादिविभेदिनीति। मूले त्रिदोषगा इत्यत्र दोषदूष्यादिजिज्ञासायां त्वगसृगित्याद्यारम्भः। कफपित्तैराश्लेष्मपित्तवाताः। तत्प्रेरकोमरुदिति। दोषाणां दूष्येषु प्रवर्तकःसंयोजकः प्राण इत्यर्थः॥ १५॥ १६॥

 मरुत इति। यदि प्राणो वातादिदोषैस्त्वगादिधातून् दूषयति धातुसङ्घात्एव शरीरं तदवस्थानमेव जीवनम् तथा च तेन प्राणव्यापारेण जीवनमेव दूषितं स्यात्। ततः केवलदुःखेन भवितव्यम्। न चैवं लक्ष्यत इत्याशङ्कोपपत्तिः। समं वयत इति। वयनं सन्तननं संयोजनं दोषाणां दूष्येषु सङ्ख्यापनम्। समत्वं च यथा तेषामानुगुण्यमेव स्यात् तथा व्यावृतिरिति। विश्वात्मेति। विश्वस्येह कृत्स्नस्य शरीरस्य तदन्तर्गतानां च दोषधात्वादीनामात्मस्थानीयः। तस्य शरीर-स्थानीयमेव तद्विश्वमतोऽसौ सममेव तस्मिन् वर्तेतेति भावः। विश्वग इति। तस्मिन् विश्वपदार्थे व्यापितयावस्थितोऽसौ तस्यात्मस्थानीयः। विश्वकर्मकृदिति। तत्र विश्वपदार्थे यत् किञ्चित्कर्म संभाव्यते तदशेषमसावेव करोति। यदुक्तम्—ईरणः स्याच्चलनपर इति। अतोऽप्यसौ तस्यात्मस्थानीय इति भावः। विषमवयनादिति। कदाचिदाहारविहारादिदोषवशान्न्यूनाधिकतया विषमं वयनं स्यादिति भावः। स दोषो वेति। स प्राणो दोषो वा न्यूनाधिकभावेन धातूनां दूषकत्वात्प्राणोऽपि त्रिदोषेष्वन्तर्भूतः सन् दोषो भवति। स दूष्यो वेति। स एव प्राणो दूष्यो वा धातुषु व्याप्तोऽसौ पित्तश्लेष्मभ्यां दूष्यो भवतीति भावः। क्रियातः संप्रधार्यत इति। क्रिया सहसोत्पद्यमाना पतनसंन्यासादिलक्षणा सन्निपातादिव्याधीनां



विषमवयनसंभविनां कार्यम्। ततस्तदवगतिरिति भावः॥ १७॥

 वायुप्रसङ्गेनेति। वायुस्तत्प्रेरको मरुदित्युक्तः। तदुक्तिरेव तत्प्रसङ्गः। ततश्च तद्धर्मकथनस्य तावदयमवसरः। ततश्च तत्सहचारिणां बुद्धिदेहधर्माणां कथनस्याप्ययमेवावसर इति भावः। बुभुक्षापिपासे प्राणस्य शोकमोहौ बुद्धेःजरामृती देहस्येति विभागः। धर्मेष्विति। सन्त्येषां भूयांसो धर्मास्तेष्वन्यतमतयेति। तदाह— धर्मत्वेनेति॥१८॥

 ऊर्मिप्रसङ्गेनेति। क्ले (को) शा ऊर्मिसहचारिण इति कोशकथनोपपत्तिः। छाट्कौशिकमिति षड्भिः कोशैःसम्पन्नः॥ १९॥

 धातुगत्वेनेति। प्रकृतिशेष एवायमिति भावः। वह्नयश्च दशान्धे स्युरित्यादि धातुगत्वेन तद्वचनं प्रयोजनमिति कार्यं फलमिति यावत्। ततश्च मूले पाक इति तैरग्निभिरिति लभ्यते। रसादित इत्यस्यायमर्थः। कृत्स्नादभ्यवहृताज्जठराग्निना रसपाकस्तावद्भवति। तत्प्रागुक्तं—यदा समानः कायाग्निमित्यादि। ततस्तस्माद्रसाच्छरीरव्याप्तात्प्रभृति भ्राजकाद्यग्निभिः क्रमेण पाको भवति। कुत्र वा केषां वायं क्रमेण पाक इत्यतः शुक्लान्तेषु धातुष्वित्युक्तम्। रसादिशुक्लान्तेषु धातुषु क्रमात्पाकः रसादीनां शुक्लान्तानां च सारांशानां क्रमात्पाक इति रसधातौतावद्रसपाकादसृग्धातूत्पत्तिस्तत्र तत्पाकान्मांसधातूत्पत्तिरित्यादि द्रष्टव्यम्। शुक्लपाकस्तावदिहोक्तस्तस्मात् किमुत्पद्यत इत्यत उक्तं शुक्लपाकादिति। स्वयमित्योजसो विशेषणम्। तदभिप्रायमाह— प्रधानमित्यर्थ इति। भिद्येदिति भिद्येतेत्यर्थः। अष्टमी दशेति। नासौ धातुः किन्तु महत्कार्यमित्येवेति भावः॥ २०॥

 मूले क्षेत्रक्लृप्तिकथनानन्तरं क्षेत्रज्ञक्लृप्तिकथनाय क्षेत्रज्ञस्य तदोजस्वित्ययमारम्भः। केवलाश्रयमिति। क्षेत्रज्ञस्यैवाश्रय ओजस्तविशिष्टस्याश्रयः शुक्लान्तधातुसंङ्घातोदेह इति भावः। तत्र दृष्टान्तद्वयं यथा स्नेह इत्याद्युच्यते। यथा प्रदीपस्याज्यतैलादि स्थितिकारणमाश्रयः। यथा वा विद्युतो मेघस्फुरणकारणमाश्रयस्तद्वत् क्षेत्रज्ञस्य तदोजः स्थितिस्फुरणकारणतया केवलाश्रयभूतं भवतीत्यभिप्रायः। समीपालोकशक्तिमदिति। सन्निहितपदार्थप्रकाशनसमर्थमित्यर्थः। महात्विष इति प्रथमा महत्यः प्रभा इत्यर्थः। अत्र प्रभा ज्ञानकलास्तासां महत्त्वं बुद्ध्याद्युपबृंहितत्वादभिप्रेतम्। स्वं स्वमर्थग्रहं प्रतीति शब्दस्पर्शादयः श्रोत्रादीन्द्रियाणामर्थाः॥ २१॥ २२॥ २३॥

 नभः श्रोत्र इति श्रोत्रेन्द्रिये स्वांशेन स्थित आकाशः। यदुक्तं—तैजसवैकारिकाहङ्कारयोर्भूतानुगतयोरिति। यद्वाविषयसप्तमीयम्। श्रोत्रेन्द्रियविषय-



तयाकाशस्थित इति। अर्थप्रवर्तनं स्वे स्वेऽर्थे श्रोत्रादीनां प्रवृत्तिः॥२४॥

 कार्यतः संप्रधार्यत इत्युक्तमिति। स दोषो वा स दूष्यो वा क्रियातः संप्रधार्यते इत्यत्रेति भावः। तदाहेति। तत्र दिङ्मात्रमेतदिति बोद्धव्यम्। यदा पित्तमित्यस्यायमर्थः। कदाचित् पित्तं वायुना नोदितं विलीनं द्रवीभावं प्राप्तं स्यात्। तदा च तत्तथाविधं पित्तं धातून् प्रविलापयेत्। प्रविलापं व्यापनम् यद्वाद्रवणम्। तदा च स रक्तधातुर्लसीकां क्षणाद्द्रावयति। लसीका रक्तत्वचोरन्तरालस्थितोऽर्थविशेषः। सा द्रुता रोमरन्धैर्बहिःसर्वत्र कणशः प्रवर्तते। तदा देहे स्वेदो लक्ष्यत इति। स्वेदः प्रतीयत इत्यनेनैतावदेव विद्म इति दर्शितम्॥ २५॥२६॥

 यदा कफ इत्यस्यायमर्थः। कदाचिच्छ्लेष्मा वायुना पित्तेन च प्रेरितः सन् विलीनो द्रवीभावं प्राप्तः सन्नूर्ध्वं प्रवर्तते तदा स + + वाष्पमश्रु नेत्रजलं प्रसेकं लालामास्यजलं च प्रवर्तयेदिति॥ २७॥

 कफात्मिकास्त्वित्यस्यायमर्थः। श्लेष्मदोषविकृतिः कर्णशष्कुलीपूर्वकान् गण्डमालादिकान् वापि व्याधीन् कुर्यादिति। कर्णशष्कुलिः कर्णपिटकः। पूर्वशब्देन+ +। गण्डमाला गलगण्डः। आदिशब्देन + +। कर्मजानिति पूर्वार्जित-कर्मफलभूतानित्यर्थः॥ २८॥

 ग्रहणी नामेति। या ग्रहणी नामोक्ता सा प्रसृताञ्जलिसन्निभा पात्री भवति। तस्याः स्थानं तु तत्र किट्ट' पृथ (असृ) ग्भिन्नमित्यत्रावगम्यं भविष्यति। यदा समानः कायाग्निमित्युक्तयोरग्निसमानयोः स्थानमधस्तस्या इत्युच्यते। प्रधानाग्निरिति। यस्य कला धातुषु त्रिदोषेषु चोक्ताः स प्रधानभूतोऽग्निः। को नामासावित्याह- प्रधानाग्निर्जाठर इति॥ २८॥

 ततः सर्वाङ्गवान् विभुरित्यत्रोक्तस्य क्षेत्रज्ञस्य स्थानं तस्याधस्तादित्युच्यते। तत्रसङ्गत्यन्तरमाह—तत्कारणमाहेति। जाठराग्नेः कारणं चिदग्निः। यद्वातैजसो ज्ञानक्रियाशक्तिमयोऽग्निः प्राणलक्षणस्तस्य विकृतिमात्रं जाठरोऽग्निः। प्राणश्च तैजसकारणं च प्राज्ञः स एव चिदग्निरिति। त्रिकोणाभमिति तप्तहाटकप्रख्यातोपलक्षणम्। ज्योतिराधारमिति क्षेत्रज्ञस्वरूपलक्षणस्य ज्योतिषः स्थानमित्यर्थः।सन्त्यन्यान्यपि स्थानानि तेष्वेतत्प्रकृष्टमित्युत्तममित्युक्तम्। मूलाधारं विदुरिति। यदाचक्षते— गुदात्तु द्व्यङ्गुलादूर्ध्वं मेढ्रात्तु ह्याङ्गुलादधः। इत्यादि॥ ३०॥

 अथ 'मातुर्भुक्तरसात्मवत्' 'यदा समानःकायाग्निं सन्धुक्षयति' 'तस्या ग्रहण्यां शक्वतीत्याद्युक्तं सर्वमवबोधयितुमथाहृतमित्याद्यारम्भः। तत्र फलान्तरं दर्शयति—दोषत्रयमिति। आहारोऽभ्यवहारः। षड्रसमपि मधुरीभवेदित्यन्वयः।



श्लेष्मणानुगतमिति स्वाशयगतेनेति शेषः। नाभेरधस्तादापादतलं वाताशयः। हृदयादधस्तादानाभि पित्ताशयः। हृदयादूर्ध्वं मूर्धान्तं श्लेष्माशय इति विभागः। तस्य प्रभावादिति पवनप्रेरितस्य तस्य श्लेष्मण इत्यर्थः॥ ३१॥

 तत्र स्वाद्विति। स्वादुर्मधुरः। भूतविकृत्येति तत्तद्द्रव्येषु कारणतयानुगतभूतविक्रियानुसारेणेत्यर्थः। यस्य भूतस्य विक्रियया यो रसस्तं तथा दर्शयति—अबाधिक्य इत्यादिना। द्रव्याणां पाञ्चभौतिकत्वादन्यतमाधिक्येनैव रसभेदोपपत्तिरिति सर्वत्राधिक्यग्रहणम्। मतान्तरमाह—क्ष्माम्भ इति। 'द्वयोल्वणैः क्रमोद्भूतैर्मधुरादिरसोद्भवः' इति तत्पद्यस्योत्तरार्धं भवति॥३२॥

 तथैवामाशयगतमिति। तथैवेति श्लेष्मणानुगतं तस्य प्रभावान्मधुरीभवेदित्यर्थः तदा तस्यानुगमनादिति। वायुप्रेरितस्य पित्तस्यानुगमनादित्यर्थः॥३३॥

 तत्रान्त्रान्तरसंश्लिष्टं पच्यते पित्तवारिणेति। अस्यायमर्थः—तत्र पित्ताशयेऽस्त्यान्त्रं नामोदर्याऽवयवः। तस्यान्तरं तदाहृतमन्नं प्राप्नोति। तदा तत्र संश्लिष्टं तत् स्वास्पदगतेन पित्तजलेन पार्क प्राप्नोतीति पित्तस्य द्रवद्रव्यत्वमप्यर्थादुक्तम्। ननु —यदा समानःकायाग्निमधस्तस्याः प्रधानाग्निमित्यादि यदुक्तं तस्य कथमिह संभव इति। उच्यते। तण्डुलपाकवदेतदुपपत्तिः। जाठराग्नि-स्तावत् स्वाशयभाजा समानेन सन्धुक्ष्यमाणः पित्तोदकक्लिन्नं तदन्नंपचति। पित्तस्य चाग्नेयत्वात्तेनापि पित्तेन कश्चित् पाकविशेषः स्यात्। तदभिप्रायेणैव च त्रयस्त्रिदोषगाः प्रोक्ता इत्युक्तमिति। पचमानादिति। पाकसमये स व्यानो रसांशं ततो विविच्य देहं समन्ततो व्यापयति। यदुक्त—तदा तत्पक्वमुक्तं त्वित्यादि। ततश्च स रसधातुः स्वास्पदगवाय्वग्निव्यापारतः क्रमेणासृगादिधातुतां भजते। यदप्युक्तं—रसादितः क्रमात्पाक इति॥ ३४॥

 तत्र किट्टमिति। रसकिट्टविभागसमये किट्टं रसतः पृथग्भिन्नं संग्रहण्यां नाम पात्र्यांवायुः सञ्चिनुत इति। विस्मामेति पुरीषतया प्रसिद्धमित्यर्थः॥ ३५॥

 सा तयेति। पायुमार्गेणेत्यन्तं वाक्यम्। तयेति विषा। तदेवाह—शक्वतेति। वलन + + तत्रैवमवान्तरमाह—तत्पाक इति। तस्याहृतस्य पाकसमय एव तस्य स्वच्छ्जलरूपेण च कणशो मलं भिद्यते। तदा तैजलकणैस्तत्रत्यासु सूक्ष्मसिराश्वावेश्य तन्मुखतो निर्गतैर्वस्तिं नाम पात्रं वायुरापूरयेत्। तदा च स वस्तिस्तथा पूर्णः संस्तज्जलं धारारूपेण विसृजतीत्यर्थः।

 अङ्गस्वेदवदभ्यन्तर्व्याप्तैरिति कणविशेषणम्। यथाङ्गेषु स्वेदकणा व्याप्ता भवन्ति। यदुक्त—रोमकूपैः प्रवर्तते बहिः सर्वत्र कणश इति। तथैव कणा



देहाभ्यन्तरभागे व्याप्ता भवन्तीति भावः। वस्तेर्मेहननिर्गतमिति। वस्तेरिति पञ्चमीमेहनं लिङ्गं भगो वा। वस्तेः सकाशान्मेहनद्वारेण पायुद्वारेण पुरीषमिव निर्गतमित्यर्थः॥३६॥३७॥३८॥

 इहापि पायोर्धातुवद्विषमवयनसंभव इत्याह—अपथ्यभाजामिति। अनयोर्मार्गयोरिति। मूत्रमार्गे पुरीषमार्गे च। दोषदुष्टयोरिति। त्रिदोषैर्वायुवशाद्दुषितयोरित्यर्थः। इह प्राक्—तदा प्रक्षुभितैः स्वीयवायुभिरिति तावदासन्नप्रसवावस्था प्रक्वता। तत्र प्रसङ्गाद्द्वयोर्दशधा गतस्य व्यापारकथनं तत्प्रसङ्गादग्न्यादीयत्पर्यन्तकथनमिति॥३८॥

 इदानींतत्प्रकृतावस्थाशेषं वक्तुमित्थंभूतः स जन्तुस्त्वित्यारम्भः। इत्थंभूत इति। दशधा गतैर्वायुभिः संपिण्डितशरीरावस्थ इति भावः। यद्वादिकर्मणीयं निष्ठा। एवं भवितुं प्रवृत्त इति गर्भेऽन्तरवस्था तावदस्यावसिता। वायुभिर्दशधा गतैरित्ययं बहिरवस्थाया आरम्भो बहिरवस्था चेयं विस्तारेणोक्तेत्येवमभिधानमुपपद्यत इति। जरायुच्छन्नगात्रवानिति। शुक्तशोणितमयेऽतोऽन्तर्भागः शरीरतया प्रवर्तते। बहिर्भागस्तु त्वगाकारेण व्यावर्तते। स जरायुः भवति। यदुक्त—षड्भिर्जरायुणा वीत इति। अपत्यवर्त्मसङ्गम्येति। प्रजननमार्गमित्यर्थः। यद्वाप्रजननप्रधानं जननमरणावस्थाबहुलं संसारमार्गं प्राप्तः खल्वसौ भवतीति भावः। सज्यत इति। प्रेर्यते पीड्यत इति वार्थः॥४०॥

 जायतेऽधिकसंविग्न इति। ततोऽधिकं भीतः सन् प्रजातो भवतीत्यर्थः। जूर्त्योल्वणं निश्वसितीति। जूर्तिपदं विवृणोति— जूर्तिः ज्वर इति। भीत्या च परिरोदितीति। यदिदमतिदुःसहं क्वच्छ्रमनुभूतमधुनापि तथाविधमनुभवितव्यमिति भयोपपत्तिः॥४१॥४२॥

 परिरोदनमिदं न भीतिजं विक्वतिमात्रमपि तु स्वावस्थाद्योतकमनिर्वचनीयं प्रथमतरं वाचो व्यापारमात्रमित्यभिप्रायेण तत्रैव परिरोदने वाग्व्यापारं कृत्स्नंदर्शयितु' मूलाधारादित्ययमारम्भः। तत्र सङ्गतिमाह—यदर्थइति। महान् प्रयासस्तावदियता प्रकरणेन कृतः। सचैतदर्थएव। यत उक्तं—तस्याविर्भावप्रकारप्रदर्शनार्थं देहोत्पत्तिप्रकारमिति। मूलाधारमित्यस्यायं स्थूलोऽर्थः। अस्य जन्तो रुरुदिषोर्मूलाधाराद्यस्तु प्रथममुदितो भावः स पराख्यः पश्चात् स एव पश्यन्ती। अथ हृदयगो बुद्धियुतो मध्यमाख्यः स एव वक्ते वैखरीति। रुरुदिषोरिति। स्वावस्थान्निर्धारितामभिव्यञ्जितुमिदं रोदनम्। यदुक्तं—निर्धारितमर्थमेषा \। यदा पदार्थवचनम्। अथ सूक्ष्ममर्थं दर्शयति—मूलं



जगन्मूलभूतेत्यादिना। चिदात्मनो जगन्मूलत्वम्। यदुक्तं—शारदैव तदुद्वारेण जगदुपादाननिमित्तं चेति। अत उक्तं परिणामिनीति। मायाशक्तिरिति तत्राध्यस्तमचिद्रूपं गृह्यते। तस्याभिव्यक्तिस्थानत्वादिति। तदुक्तम्—तस्याधस्तात् त्रिकोणाभं ज्योतिराधारमिति। तस्मादिति। तदुभयमपि सह गृह्यते। प्रथममुदित इति। यः प्रथममुदितोऽर्थः यश्च भावः स पराख्य इति सम्बन्धनीयम्।

 भावशब्दार्थमाह—जगद्भावयतीति। किमिहोक्तं भवतीत्याह—चैतन्याभासविशिष्टतयेति। चैतन्याभासस्य भावस्य चेत्येकतया प्रतिनिर्देशादयमर्थो लभ्यते। चैतन्याभासयोगे फलं प्रकाशिकेत्युक्तम्। चैतन्याभासविशिष्टतया तथाविधस्य स्वरूपस्य प्रकाशिकेति भावः। नित्यसिद्धत्वान्निष्पन्दत्वम्। सस्पन्दावस्था इति। तस्या इति शेषः। स्पन्दः स्यन्दनम् चलनम्। सामान्यस्पन्दप्रकाशरूपिणीमिति। सामान्यशब्दः स्पन्दप्रकाशशब्दाभ्यां सम्बन्धनीयः। अध्यात्ममित्यधिदैवतमभिव्यक्तिः स्पृ(सृ)ष्टिप्रभृतिनित्यैवाध्यात्मन्तु विवक्षायामेवाभिव्यक्तिभेदः सूचितः। यदुक्त— निर्धारितमर्थमेषेत्यादि।

 मूलाधारादिति। परायास्तु मूलाधार एव स्थानम्। तत्र नित्योदिततयाभिव्यक्तेरित्यवबोद्धव्यम्। सामान्यज्ञानरूपत्वात् पश्यन्तीत्यन्वर्थाभिधानम्। दर्शनमिह स्वार्थस्याऽपरोक्षतयाऽवभासनम्। बाह्यान्तःकरणाद्यात्मिकामिति। यदुक्तम्—इन्द्रियान्तं मध्यमा तदर्थात्मकमिति। विशेषस्पन्दसङ्कल्पादिसतत्त्वादिति। तत्तदर्थविशेषतयावभासनादिशेषस्पन्दः। सङ्कल्पादिशब्देन सङ्कल्पविकल्पनिश्चयविमर्शात्मनेत्येतदुक्तम्। सतत्त्वमपि तत्त्वमेव। प्रेरकवर्गःसर्वोऽपीति। द्विविधः कालो मनोबुद्ध्यादिस्थानप्रयत्नादिरित्येतत्सर्वमुक्तम्। सुषुम्नाबद्धः पवनप्रेरित इति चोभयं पश्यन्त्यादिष्वपि समानम्।

 अथवेत्येकचतुष्पद्यपेक्षया विकल्पः—सूक्ष्मा परेति। प्रथममुदित इति सूक्ष्मा भाव इति च परेत्यवबोद्धव्यम्। सप्तपद्यपि वागिति। मूलशब्देन संविद आधारशब्देन च तत्पूर्वदशायाःशून्यस्य ग्रहणमित्यवबोद्धव्यम्। परादीनामाकारस्तावदभिहितः। शून्यादीनान्तु दर्शयति—तत्रानुत्पन्नेति। सा तत्त्वसंज्ञेत्यक्तरूपानुत्पन्ना भवति। निष्पन्देत्यनेनेह संविदाद्युत्तरावस्थानां सस्पन्दत्वमपि सूचितम्। उत्पन्नावस्था परेति दर्शयति—मूलाधारात्प्रथममुदिता परेति। पूर्वोक्तैवेयमित्येतावदुपादानम्। इह पञ्चपद्यभ्युपगमे सप्तपद्यभ्युपगमे चाकचटतपयाद्यैरित्यत्र व्यापकत्वेनास्या न्यास इति परान्यासात्पूर्वमेवासां न्यासोऽपि स्वमन्त्रैः कर्तव्य इति ज्ञेयम्। परादिपुष्पाञ्जलावपि समानमेतद्॥४३॥



 रोदनव्याजेनेति। स्वावस्थाद्योतकं शब्दरूपमेतदिति स्थितौ रोदनध्वनि-स्तदुपाधिमात्रमेव स्यादिति भावः। किमप्युच्यत इति। शब्दरूपमिति भावः। किमपीति स्वत एवानिर्वचनीयाकारं वर्णपदाद्यनभिज्ञत्वादुत्पन्नमात्रस्येत्यभिप्रायः। कथं वर्णानभिव्यक्तिरिति। तस्यानिर्वचनीयत्वेऽपि केनचिद्वर्णमात्राकारेणावश्यं भाव्यम्। तस्य कथनमभिव्यक्तिरित्यर्थः। यद्वाकिमपीति वर्णानां सद्भावेऽप्यस्माभिरविज्ञानीयमिति भावः। कथं वर्णानभिव्यक्तिरिति तत्र विद्य-मानानामपि वर्णानां कथनमभिव्यक्तिरित्यर्थः। ननु कथं वर्णानां सद्भावो रोदनध्वनाववसीयत इति। उच्यते। वाक्यात्मकस्यैव शब्दरूपस्य स्वावस्था-भिव्यञ्जकतोपपत्तेः वर्णपदतदर्थसम्बन्धाद्यनभिज्ञत्वेऽपि स्वैच्छ्रिकवर्णमात्रसंभ-वात्। श्रूयते हि—वृहस्पते प्रथमं वाचो अग्रं यत्प्रैरतनामधेयं दधाना इति।

 स्रोतोमार्गस्येति। वचःस्रोतो वर्णपदाद्याकारेण प्रवाहः। तस्य मार्गः तत्स्थानलक्षण एव। तदाहाक्षराभिव्यक्तिस्थानस्येति। तत्र तावद्वर्णानां प्रकाशो न जायत इति मूलेऽन्वयः। यावत्कण्ठमूर्धादिभेद इति। भेदो विभक्तत्वकृत्स्न-स्वस्वाकारसंपत्तिः। कण्ठमूर्धाद्यवयवानां सम्यग्भेदे निष्पन्न एव तदन्तर्गत-स्रोतोमार्गोऽपि विभक्तः स्यादिति भावः। कुत एवमित्यत्र यतो वर्णव्यक्तिस्था-नसंस्था अत इति। यस्माद्वर्णानामभिव्यक्तिः कण्ठमूर्धादिस्थानसंस्था तस्मा-दित्यर्थः॥ ४४॥

 एवं तावज्जातमात्रेऽपि वाचः कृत्स्ना प्रवृत्तिरुक्ता। तदेतद्वैखरीमात्रमेव। स यदा सन्निहितजनसंव्यवहारतो वर्णपदतदर्थसम्बन्धाभिन्नः स्यात् तदा विवक्षायां कृत्स्ना वैखरी स्यादिति। तदवस्थायां तथाविधाया वाचो व्यापारविशेष-मभिधित्सुराचार्यो जातमात्रस्य तत्पर्यन्तामवस्थामाह—ज्ञातास्मीति। तत्राभि-प्रायं दर्शयति— गर्भ इति। विवेकवत इति। यदुक्तं— पुरा कृतानां पापानामयुतं संस्मरन्निति। मोक्षमेव किलेच्छतीति च। मायाभाववशादिति। माया-निमित्तको भावोऽन्तःकरणवृत्तिविशेषो मायाभावः। मूले ज्ञातास्मीत्यादि-नाऽहंभावबन्धोऽभिधीयते। जातस्य तावत्तदानीमेव वा स्वल्पकालेनापि वा ज्ञातास्म्यहमित्येवंरूपो मायानिमित्तको भाव उत्पन्नः स्यात्। स यदा तस्योत्पन्न-स्तदा स जन्तुरहङ्कारबुद्धिमान् जातो भवेदिति अहङ्कारेण बुझा चातिशयेन युक्तः। यद्वाहङ्कारेऽहंबुद्धिरहङ्कारबुद्धिः तद्युक्त इति। अत्राहङ्कारग्रहणं प्राणेन्द्रियदेहोपलक्षणम्। एतदाह— तदाहङ्कारादावात्मबुद्धिर्दृढतरा जातेति। तत्र ज्ञातास्मीत्यहङ्कारे बुद्धौ चात्मप्रत्ययः। प्राणिमीति प्राणे। द्रष्टास्मिश्रोता-



स्मीति इन्द्रियेषु। स्थूलोऽस्मि कृशोऽस्मीति देहे। सम्पन्नोऽस्मि विपन्नोऽस्मीति बाह्यार्थेष्विति। मूले चित्पूर्वक इति बन्धुषु च क्रमादित्यन्तं वाक्यम्। तदभिप्रायमाह—अहंकारबद्धस्येति। अहङ्कारपूर्वक इत्यहङ्कारादिष्वहं प्रत्ययपूर्वको भाव इत्यर्थः। मूले क्रमवर्धित इति। कालक्रमेण परिचयक्रमेण च वृद्धिं प्राप्तः सन्नित्यर्थः। पूर्वं मातापित्रोस्तु बध्नाति ततः क्रमाद्बन्धुषु च बध्नातीत्यन्वयः।

 बन्धः सक्तिः ममायं ममायमित्येवं दृढतरप्रत्ययः। स पीत्वेत्यादिना ममभावबन्धस्य पौष्कल्यापत्तिरुच्यते। स्तन्यमिति स्तनभवं क्षीरम्। तां मातरं स्तन्यदायिनीं वीक्ष्यस्तन्यमिच्छन् रोदितीत्यन्वयः। अनेन तत्र स्यादितरेतरबन्ध इत्यत्र निबन्धनमप्युक्तम्। तत्राधिकर्तारमिति तत्रापीत्यन्तं वाक्यम्। तत्रानुषङ्गमाह—तत्रापि ममत्वबन्ध इति। पितापुत्रयोरितरेतरममत्वबन्ध इति भावः। प्रमोदत इति। ममत्वप्रत्ययकृता प्रीतिदर्शिता इति॥ ४५॥ ४६॥४७॥

 विक्षेपशक्तिविलसितमिति। असति सत्वप्रत्ययकरी विक्षेपशक्तिः। तस्या विलसितमियमुक्ता प्रमोदनपर्यन्ता स्वच्छन्दतो वृत्तिः।आच्छादनशक्तेरपि तदिति। सत्यसत्त्वकरी पुनराच्छादनशक्तिः। तदिति विलसितम्। गर्भदशाया विस्मरणात्यन्तासंभावनायामपि तद्विस्मरणपर्यन्ता स्वच्छन्दतो वृत्तिः। यद्यप्याच्छादनपूर्वको विक्षेपः स्यात् किन्तु विक्षेपकार्यं यत्संसारफलं नानाविधप्रमोदरूपं तदास्वादक्रमेणाच्छादनप्रचयक्रमो भवतीति विक्षेपपूर्वकमाच्छादनमुक्तम्॥४८॥

 मूल एवं सम्बद्धसंसारबान्धव इत्यस्यैवं विग्रहः। संसारायैव नतु मोक्षाय। बान्धवा एत एव मातृपितृप्रभृतयस्त एवं संबद्धा येनेति विस्मरणे हेतुरयमुक्तः। यत्रैव बन्धस्तत्रैव मनसः प्रमोदलक्षणाभिरतिरिति विस्मरणोपपत्तिः। विस्मरि-ष्यतीत्याच्छादनशक्तेर्व्यापार उक्तः। संभावनया त्वेतत् सूचितम्। यद्यपि जातमात्रस्य बुद्धेरेव (व) स्तुतयाभिविस्मरणसंभवः किन्तु स्वानुभूतगर्भवासक्लेशस्य तीव्रतरतया दुर्विस्मरत्वेन बुद्धौ चिरकालानुवृत्तिसंभवात् संसारनैरन्तर्याभिरतिवशादेव तद्विस्मरणेन भाव्यमिति। पूर्वकर्म चेति पुराकृतानां पापानामित्येतदुक्तम्। अयमिह मूलाभिप्रायः। गर्भगतस्यैव तावत्परवैराग्यमुमुक्षातिशयोत्पत्त्या परदेवतात्मतत्त्वाधिगमाधिकारो जातः। किन्तु स एवोत्पन्नस्य मायाभावमहिम्ना तिरोहितः स पुनर्बुधनोद्बोध्य वर्धनीय इति॥ ४८॥

 इदानीं वर्णपदाद्यभिज्ञावस्थायां विवक्षमाणस्य कृत्स्ना वैखरी स्यादिति तत्प्रसरप्रकारं प्रथमतः संभविनं दर्शयितुमथ स्वमित्यारम्भः। अविशदाक्षरमाह्वयेदिति योजनीयम्। उत्तारणमुद्वारणम्। यद्वाकृच्छ्रशय्याद्यतिनयनम्। तदा



प्रक्रममाणाया वैखर्यवस्थाया मूलभूततया मूलाधार आविर्भवन्त्याः शब्दब्रह्मावस्थाया वाचो वृत्तिप्रकारं दर्शयितुमप्यव्यक्तमित्याद्यारम्भः। यदा स शिशुरव्यक्तमपि प्रलपति तदा कुण्डलिनी मूलाधारे सुषुम्नावेष्टनीमुहर्विसरतीत्यन्वयः। अपिशब्दोऽव्यक्तप्रलापोपसंग्रहार्थः। किञ्च प्राङ्मूलाधारे प्रथममुदित इत्यनिर्वचनीयावस्थायामव्यक्ततया वेष्टनमपि सूचितम्। कुण्डलिनीति पश्यन्त्यवस्थापर्यन्ता परा वागुच्यते। यदुक्तं— परापश्यन्त्यात्मको रवो भवेत् स एव कुण्डल्यादि— शब्दैरभिधीयत इति। प्रत्यक्चित्तत्वं वलयाकारेण परिवेष्ट्योपरि स्वमुखेनावरणात् कुण्डलिनीव्यपदेशः। सकलीकरणे वक्ष्यति—सुषुम्नां कारणशक्तिकबलीकृतजीवामिति। विविधं सरणमिति। कुण्डलिन्यामपि निष्पन्दांशः परा वाक् तस्यांशस्य नानास्पन्दनं प्रसरणम्। कुण्डलिन्या एव पश्यन्त्यंशोऽयं भवति। वक्ष्यति च—नादसङ्गादित्यत्र पश्यन्तीमध्यमाभाव इति। विविधपद्मादिरूपेणेति। विसरणप्रकारस्याभिधानादवस्थानमित्येवं निर्देशः। विविधानि पद्मानि त्रिदलचतुर्दलादिपद्मानि त्रिगुणितषड्गुणितादियन्त्रपद्मानि च गृह्यन्ते। वक्ष्यति च— त्रिचतुरित्यादि। यन्त्रमन्त्रदेवतादिसकलजगन्मयीति। मन्त्रदेवतादिशास्त्रीयार्थानां सकललौकिकव्यवहारवाक्यतदर्थानामपि ग्रहणं स्यात्। तद्दलावच्छिन्नकर्णिकाभूपुराद्यंशानां तद्दलगतमन्त्रवर्णानां च तत्प्रसरणैरेव सह प्रसरणमित्येवं सर्वपद्मेषूहनीयमिति। सुषुम्नावेष्टनीति सप्तमीसमासः। वेष्टनं च विसरणविशेषणम्। तदाह—सुषुम्नायामिति। मूलाधारान्वयतः सुषुम्नापीह मूलाधारगतैव गृह्यते। मूलाधारे सुषुम्नाया मूलोद्देशान्तर्भाग एवात्मानं वेष्टयति स्वस्वरूपमेव वलयाकारेण स्पन्दयति। यद्यपि निष्पन्दायाः परावाचा भाविकार्यमूलतया तदवयवसङ्ख्यया प्रसरणमात्रमिह भवति। किन्तु तस्याः कुण्डलिन्याकारेणेहाभ्युपगमात् प्रसरोऽपि वलयाकारेणैवाभ्युपेयते। गुणयतीति। कुण्डलिनीरूपा सती स्वाकारमावर्तयत इत्यर्थः। स्थापयतीति। स्वस्वरूपं तथावस्थापयतीत्यर्थः। वेष्टनमिह न मध्यस्थस्य + + वस्त्वन्तरस्य परिवेष्टनम् किन्तु वलयाकारापत्तिमात्रमेवेत्येतावदुक्तमित्यवसेयम्॥ ५०॥५१॥

 मुहुर्वेष्टनमेवेति। मुहुरिति वेष्टनावृत्तिसङ्ख्या। तथाविधवेष्टनसङ्ख्या चाभिप्रेता।तामुभयमपि दर्शयतीत्यर्थः। मूले गुणयेदिति कुण्डलिनी। स्वाकारमिति शेषः॥ ५२॥

 यदा त्रिशोऽथेत्यादेस्तात्पर्यमाह—एवमिति। यन्त्रेति त्रिचतुराद्यवयवयुक्तो यन्त्राभिधः शब्दार्थमयोऽर्थः। मन्त्रेति तथाविधः शब्दप्रधानो मन्त्राभि-



धोऽर्थः। देवतेति तथाविध एव देवताभिधोऽर्थप्रधानोऽर्थः। एषामपि शास्त्रसिद्धानां जगति सद्भावाज्जगदर्थान्तर्भावः। वक्ष्यति चाचार्य एव—इत्थं मूलप्रकृत्यक्षरविक्तलिपिव्रातेत्यादि। ननु यदा विशोऽथ गुणयेदिति सकृदेव त्रिशो गुणनमुक्तम्। तदाकारश्च त्रिगुणिताद्यनेकविध उक्तः। कथमेतदुपपद्यत इति। उच्यते। येऽमी त्रिगुणितादयस्त्रावयवशालिवर्गलक्षणा उच्चावचा अर्था उपलभ्यन्ते तेषां मूलस्तावत्तिस्रस्तिस्रः शक्तयो भवेयुः। तासां याः सामान्यभूतास्तिस्र एव मूलभूताः शक्तयस्तदाकारापत्तिरिह सकृत् त्रिशो गुणनं भवति। तासामपि मूलभूतं शक्तिमात्रं कुण्डलिनीसतत्त्वं परा वाग् भवति। तत्र तिसृषु शक्तिषु विसृतासु पुनर्यस्य वर्गस्योत्पित्सा तन्मूलभूता एव तिस्रो विशेषशक्तय उद्यन्ति। तदपि सामान्यशक्तिविसरणशेष एवेति सकृत् त्रिशो वेष्टनस्य सकलत्रावयववर्गात्मकत्वं सिद्धमिति। मूले विभुरिति नानाविभवनसामर्थ्यमुक्तम्। त्रिकोणसम्बन्धवानिति त्रैपुराभिप्रायम्। अस्या इति। सामान्यशक्तित्रयात्मिकायाः सकृत्त्रिशो गुणनशालिन्या इत्यर्थः। गुप्तमूर्तिरिति। त्रैपुराणामत्यन्तगोप्यत्वमुक्तम्। यद्वा त्रिकोणस्य रहस्यस्थानत्वात् तत्स्थायिनी मन्त्रदेवतापि गुप्ता भवतीति। यद्वा स्ववचने त्रिपुरोद्धाररूपे गूढस्वरूपेत्यर्थः। लोपामुद्रा नाम निष्कीलविद्या त्रिपुरेयमभिप्रेता। वक्ष्यति च—सरमार्धचन्द्रैरित्यत्र सकाररूपिणी शक्तिरित्यादि। अथवाऽऽचार्यस्यैवायमभिप्रायः स्ववचनेऽकचटतपयाद्यैरित्यत्र गूढस्वरूपेति कामराजाभिख्या त्रिपुरेयमभिप्रेयते। कामः कामराजबीजमिति। वक्ष्यति च—वागैश्वर्यातिशयदतयेत्यादि। मध्यमबीजानीति। सर्वाण्यपीति शेषः। अग्निर्वाग्भिव इत्यग्निर्वाग्भूत्वेति श्रुतेरिति भावः। नादो नादप्रधानानीति। वक्ष्यति च— अन्यद्द्युशीतकरेति। त्रैपुराणां वाग्भवादिकत्वेऽपि वाग्भवमध्यकत्वाभिधानं सर्वप्रकारेणापि गुणनयोगादिति ज्ञेयम्। वक्ष्यति च—आदिमादिमनादिं चेत्यादि। बीजत्रयतया विवक्षायांत्रिर्गुणनम्। तदवान्तरवर्णभेदेन विवक्षायां तु यावत्तद्वर्णं गुणनवृत्तिरित्येव बोद्धव्यम्। सर्वमन्त्रेषु सर्वदेवतास्वर्थान्तरेष्वपि समानमेतत्। तारशक्त्योरेकयोरपि त्रिगुणनं सप्तगुणनञ्च मूलोक्तमेवोपपद्यते। मूर्तिमन्त्रोद्धारो वेति। त्रिमूर्तिसर्वेश्वरमन्त्राणामुद्धार इत्यर्थः। गूढमूर्तिपदस्यार्थोऽप्येवं प्रकटितः। यद्यपि तत्तदाकारापत्तिमात्रमिह विवक्षितं तथापि मन्त्रसिद्धिसंभवात्तदुद्धाराविरोध इत्युद्धारग्रहणम्। गूढमूर्तिरित्यत्र ब्रह्मादि मूर्तेर्गूढत्वं रहस्यत्वमुपदेशलभ्यत्वं तेनेह कामाग्निनादात्मनामुपदेशत एव योग इति सूचितम्। तदाह हं हरिहरेत्येवं सिद्धं भवतीति। मन्त्रत्रयेऽपि वा बिन्दुयोगः स्यात्। हरिहरमन्त्रयोर्हकारो व्यञ्जनमात्र-



मेवेष्यते। मूल ओमात्मेति हरेमात्मेति च मन्त्रस्वरूपकथनम्। बहुश्रुता इति श्रुतिस्मृतिनिष्ठा इत्यर्थः। अपर इति आगमनिष्ठा इत्यर्थः॥ ५३॥ ५४॥

 उक्तविद्यार्थरूपाणीति। पुरा त्रिमूर्तिप्रणवशक्तय उक्ता विद्यास्तासां वाच्यार्थरूपाणीत्यर्थः। रूपग्रहणेन शब्दार्थभेदात्तदंश एवायमर्थ इत्युक्तम्। मूले विशिष्यत इति भिद्यत इत्यर्थः। गुणदोषादिग्रहणमन्येषामपि प्राणाग्न्यादीनां त्रयाणामुपलक्षणार्थम्। तदुक्तम्—सकलजगन्मयीति। चतुर्गुणनादिष्वपि समानमेतत्। वक्ष्यति च— अत्र सप्तात्मकात्तारादेरित्यादि। प्रणवशक्त्योरेकरूपतया विवक्षायां सकृदेव गुणनम्। अजपापरमात्ममन्त्रादिविवक्षायां द्विर्गुणनमित्याद्यप्यवबोद्धव्यम्। त्रिप्रक्रमस्य प्रणवशक्त्यादिप्रथितिनिबन्धनत्वादिति। प्रणवशक्त्योः सर्वमन्त्रानुस्यूतयोः देवतातत्त्वप्रधानत्वं निर्वचनेन दर्शयत्याचार्य एतेषामिति। त्रिगुणिताद्युक्तार्थानां तारणं स्थूलसूक्ष्मादिरूपाणामपि तन्मूलभूतवस्तुनि कुण्डलिनीसतत्त्वेदेवतात्मचिद्रूपे प्रापणं स्वसामानाधिकरण्येन स्वनिष्ठैकपरताकरणं तद्वृति-शक्तिरेतेषामेव त्रिगुणितानां तन्मूलभूतवस्तु निर्हरणलक्षणं शकनमिति स्वरूपप्राधान्याच्चानयोर्बिन्दुयोगापत्तिरिति। मूले तदा सूक्ष्मादिस्थानवाचिकीत्यन्वयः। सूक्ष्मादीनि वाचः स्थानानि। तदाह परादीति। केनाकारेण वाचकत्वमिति।सौरचतुरक्षरादिमन्त्ररूपेणेत्यवबोद्धव्यम्। करणं चेत्यन्तःकरणग्रहणम्। तदा पञ्चपञ्चविभेदिनीत्यन्वयः। अयमत्राशयः। भूतेन्द्रियादिरूपेण पञ्चधा गुणनं स्यात्। तथाकाशवाय्वादिरूपेण वाक्पाण्यादिरूपेण चेत्येवं पञ्चधा गुणनं स्यादिति। एवं स्पर्शादिष्वपि ज्ञेयम्। तदाह—पञ्चविंशतितत्त्वादिकमुक्तमिति।

 पञ्चानामक्षराणां चेति मेदिनीति सर्वत्रानुषङ्गः। शैवपञ्चाक्षरपञ्चब्रह्मादीनि पञ्चाक्षरपदेन गृहीतानि। यद्वानादपर्यन्तानां प्रणवशक्त्यंशानां ग्रहणम्। वर्णमरुदादीनां पञ्चाक्षरवाच्यतया ग्रहणम्। यत उक्तमुक्तविद्यार्थरूपाणीति। तदा कोशोर्मिरसभेदिनीत्यन्वयः। त्वगादिषड्धातवः षट्कोशाः। बुभुक्षापिपासादयः षडूर्मयः। षडक्षरादय इह मन्त्राः॥ ५५॥५६॥५७॥५८॥५९॥

 अङ्गा(हा)द्यैरित्यकारादिभिर्हकारादिभिश्चेत्यर्थः। अङ्गेभ्योऽस्यास्तु सप्तभ्य इति सप्तधातुगुणनयोगिन्याः षडङ्गान्येतान्येव प्रणवहृल्लेखावयवरूपाणि। तेभ्यस्तद्वाच्यतया विश्वं जगत् सप्तधा भिद्यत इत्यर्थः। तत्तदुगुणितसङ्ख्यात्मन इति। कुण्डलिन्या इति शेषः। तत्तदात्मकजगदुत्पत्तेरिति। तत्तत्सङ्ख्यार्थवर्गात्मकजगदुत्पत्तेरित्यर्थः॥ ५९॥ ६०॥ ६१॥ ६२॥ ६३॥

 यदाऽष्टधा सेत्यत्राष्टाक्षरादेर्वाच्यतयाऽष्टप्रकृत्याद्रय इति ज्ञेयम्॥६४॥



 मूले आशा दिशः। द्वादशार्णाख्यमभिधत्त इति। यद्यपि द्वादशार्णमन्त्रो वाचकमेव किन्तु सवर्णमात्रार्थरूपेणाभिप्रेतसम्मन्त्रान्तरवाच्योऽपि स्यात्। यथा वर्णशब्दादिशब्दैस्तदर्थाभिधानमिति। मन्त्रान्तरेष्वपि समानमेतत्। तत्सङ्ख्यं चेति यन्त्रपदविशेषणम्। तेन चैतत् सूचितम्॥६५॥६६॥

 \* कुण्डलिन्यादिगुणनसद्भावेऽपि त्रिचतुरादिगुणनाभिधानेऽभिप्रायान्तरं दर्शयत—त्रिगुणितादिष्वित्यादिना। मूलाधारं प्रसिद्धम्। स्वाधिष्ठान + + मणिपूरक + + अनाहत ++ विशुद्धि ++ लम्बिका ++ आज्ञा ++ कला + +। ब्रह्मरन्धमूर्धप्रदेशः। तेषु त्रिचतुष्पञ्चेत्याद्युक्तसङ्ख्यापरिमिता वर्णाः स्युः। तदाह ऋष(?) इति। त्रिचतुरादिवर्णानामन्त्यवर्णा इहोपादीयन्ते। अवधिग्रहणायेति ज्ञेयम्। द्वादशदलपद्मे लवशाद्यष्टवर्णा विसर्जनीयजिह्वा-मूलीयोपध्मानीयदुस्पृष्टवर्णाश्च स्युः। तदाह—अः कः पहेति। पञ्चाशद्दले सर्वांश्च वर्णान् स्मरेत्। नात्र विसर्जनीयादिचतुर्वर्णयोगः। तत्परिवारत्वेनोक्तां विभूतिमिति। कर्णिकास्वकारादितारांशवाच्यतया इष्टदेवतादलेऽष्ट चाकारादिलिपिवर्णवाच्यतयोक्ता विभूतय इति ज्ञेयम्। प्रणवांशग्रहणं हृल्लेखांशविकल्पोपलक्षणम्। तदुक्तम्— अकारोकारहरमाया वेति। संहृत्येति। चिदग्निशिखारूपेण कुण्डलिन्यपि सर्वानुस्यूता विभावनीया। यद्वासा मूलाधारादि द्वादशान्तावधि सूक्ष्मतयावस्थिता सती तत्तदाधारे तथा तथा गुणिता तत्तद्विभूतिपर्यन्तं प्रसरन्तीविभावनीयेति। किञ्चैतदपि विगुणितादिष्वाशयान्तरम्। मूलाधारगतात् कुण्डलिनीसतत्त्वात्तारहृल्लेखात्रिपुराद्यभिमतमन्त्रस्य तदुचितगुणनेनोदयस्तावद्भावनीयः। 'यदा सा सप्तगुणिता' 'शक्तिः कामाग्निनादात्मेत्यादि ह्युक्तम्। ततस्तस्योदितमन्त्रस्य तदुचितसङ्ख्यसकलजगद्रूपेण व्याप्ति-रप्यनुसन्धातव्या। ‘अङ्गेभ्योऽस्यास्तु सप्तभ्यः' 'सूक्ष्मादिस्थानवाचिकीत्यादि ह्युक्तम्। तदेतदुभयमर्थाभिमतमन्त्रपीठन्यासात् पूर्वमेव कार्यमित्यवबोद्धव्यम्। यद्वक्ष्यति—मातृकान्यासं विधाय वक्ष्यमाणक्रमेण पीठन्यासं कृत्वेति। \*

 शिशवाक्यगताक्षरन्यासानुसारेणेति शिशोर्वाक्यान्यप्यव्यक्तं प्रलपति यदेत्युक्तान्येकद्वित्त्राद्यक्षरात्मकानि तद्गतान्यक्षराणि च मातृकाया विकृतिरूपाण्यनित्यस्तेषां स वाक्यरूपसङ्घातस्तदनुसारेणेत्यर्थः। कुण्डलिन्यवस्थानविशेषमिति। तद्वाक्यरूपं प्रणवहृल्लेखात्रिपुरादिरूपं चावस्थानविशेषमित्यर्थः। यद्यपि तद्दाक्यरूपोऽवस्थाविशेषो यदा त्रिशोऽथ गुणयेदित्यादिप्रकरणेऽनुक्त एव किन्त्वप्यव्यक्तं प्रलपति यदेत्यत्रोक्तोऽसाविति तद्वाक्यरूपो व्यवस्थाविशेष इह गृह्यते।



अनुस्वारग्रहणेनैतदुक्तम्। प्रणवहृल्लेखादिमन्त्राणां तावन्नशिशुवाक्यत्वमसंभवादेव। किन्तु या तन्मूलभूता कुण्डलिनी त्रिचतुरादिगुणनयोगिनी तस्या एव सप्रणवहृल्लेखादिमन्त्रोऽपि तच्छिशुवाक्यवदवस्थानविशेष इति सामान्यशक्तिषु विशेषशक्तिवर्गाणां स्फुर्तावपि यथाविवक्षमेव तत्तदर्थाकारेण स्थूलीभाव इति। नित्यसिद्धमातृकाक्षररूपेणापीति। कुण्डलिन्यवस्थानविशेषमित्यनुषङ्गः। नित्यसिद्धेति मातृकाविशेषणम्। शिशुवाक्यस्यानित्यत्वात् ततो विशेषाभिधानमेतत्। यद्वाशिशुवाक्येषु प्रणवहृल्लेखादिमन्त्रेषु च यथासमनुस्यूततयावस्थितत्वान्नित्यसिद्धत्वमिति। ननु पञ्चाशद्धाप्रगुणितेत्येतदपि मातृकाक्षररूपेणैवावस्थानं तत्कोऽत्र विशेष इति। उच्यते। तत्र पञ्चाशदक्षरमात्रलक्षणस्यानित्यस्य शिशुवाक्यस्य मूलभूतायाः कुण्डलिन्या अवस्थानं तद्वाक्यं मातृका च। इह तु मातृकाया एव तदभिज्ञेन तेन पुनरुच्चार्यमाणाया मूलभूतायाः कुण्डलिन्या अवस्थानं सैव मातृकेति विशेषः। पञ्चाशदंशगुणितेत्यत्रैव स्पष्टमेतदिति। अथ सा यदा पञ्चाशदंशगुणिता भवेत्तदा पञ्चाशद्वर्णानीरयतीत्यन्वयः। गुणनावृत्तीनां कृत्स्नरूपापेक्षयांशत्वमिति देवीसतीईरयतीति। देवीशब्देनाचिच्छक्तेरपि कुण्डलिन्या ज्ञानैश्वर्यादियोगितया स्वातन्त्र्यमुक्तम्। तत्समर्थकतयात्मविनिवेशितदिव्यभावेत्येतत्पदं योजयति कथमित्यादिना विवृणोति। प्राप्तचिदानन्दभावेति। आत्मनि स्वस्वरूपे विनिवेशितस्तादात्म्येन प्रापितो दिव्यभावो ययेति विग्रहः। दिव्यशब्देन कुण्डलिन्याः प्रकृतेरधिष्ठानभूतः पुरुष उक्तः। दिव्यत्वमसाधारणत्वम्। तच्चार्थाच्चिदानन्दलक्षणम्। यद्वाद्युशब्देन दीप्तिसर्गवचनेन चिदानन्दग्रहणम्। दिवि भवो दिव्य इति नित्यसिद्धं चैतत् तादात्म्यमेव बोद्धव्यम्। यद्वाप्राग्वर्णसङ्घातान्तररूपेण निष्पन्ना तद्विरत्या ततः स्वस्वरूपान्ततया प्रतिनिवृत्ता सती स्वाधिष्ठानचिदानन्दरूपपुरुषतां प्राप्नोतीति प्रतिपत्तव्यम्। मन्त्रोदयसमयेऽप्यनुसन्धेयमेतत्। चिदानन्दापत्तिफलन्तु वर्णानामपि तत्कलानुस्यूतत्वम्। यतो वक्ष्यति– यस्मात्प्राप्त चिदानन्दभावादित्यादि। परा सती कुण्डलिनी कथं स्थूलान्वर्णानीरयतीत्यत्र सौषुम्नवर्त्मसुषिरोदितनादसङ्गादित्युक्तम्। सौषुम्ने वर्त्मनि मूलाधारप्रदेशे स्थिता कुण्डलिनी तस्यास्तद्वर्त्मसुषिराद्वाङ्मार्गप्रक्रमभूतादुदितेन नादेन स्वकार्यभूतेन यः सङ्गः स्वात्मनोऽवच्छेदः तस्मादिति ल्यब्लोपे पञ्चमी। सङ्गं प्राप्य वर्णानीरयतीति सम्बन्धः। नादशब्देन पश्यन्तीमध्यमावस्थस्थलो नादो विवक्षितः। तदाह– पश्यन्तीमध्यमाभाव इति॥६७॥

**इति प्रयोगक्रमदीपिकायां द्वितीयः पटलः।**



** अथ तृतीयः पटलः।**  
 पटलसङ्गतिमाह— एवमिति। वर्णनिष्पत्तिप्रकारमिति। यद्यपि 'यूयमक्षरसंभूताः' 'सर्वानित्थमुवाच ह' 'प्रकृतिः पुरुषश्चैव' इति वागर्थरूपतया प्रकृतस्याक्षरस्योक्तसर्वात्मतोपपत्तये ततः साधकादिशरीरान्तार्थांशोत्पत्तिस्तदभि-व्यङ्ग्यमातृकावर्णान्ता शब्दांशोत्पत्तिश्चाभिहिता किन्तु तत्रार्थांशव्याप्तिस्तत्त्वानां विश्वव्यापितयाभिधानेनोक्तैव। शब्दांशव्याप्तिरेव त्विदानींवक्तव्येत्येवमभिधानम्।

 तद्विभूतिकथनायेति। तेषां निष्पन्नानां वर्णानां विभूतिरग्नीषोमादिरूपेण व्याप्तिः। यदिह वर्णानामीरणादिकथनं तदपि व्याप्त्यन्तराविष्करणार्थमेव। व्याप्तिश्च विद्यमानानामेवेति स्थित्यवस्थैवेयं भवति। तृतीयपटलारम्भ इत्यनेन मूलगताथशब्दोऽपि दर्शितः। अस्यैवार्थान्तरमाह—अथशब्दो हेत्वर्थ इति। गतपटलान्ते देवीतदात्मविनिवेशितदिव्यभावेति यदुक्तं तदेवामुंहेतुं दर्शयति—यस्मादिति। वर्णेषु तदीयपरमकारणस्याग्नीषोमतया तदनुगमात्तेषां तदात्मकत्वमिति भावः। ननु प्राप्तचिदानन्दरूपपुरुषभावेत्यत्रानन्दग्रहणं किमर्थमिति। उच्यते। चिदानन्दावेवाग्नीषोमौ भवतः शक्तेस्तु तन्मात्रत्वमेव न सोमरूपत्वमिति मतान्तरप्रतिपादनार्थमेतत्। अमृतदीधितिग्रहणममृतस्फारतावबोधनार्थम्। तेनैतदपि सूचितम्। प्रकृतकुण्डलिन्याः स्वरूपचिदग्नावु(व)परिमितामृततया तादात्म्यपर्यन्ततया विनियोगं प्रणवेन शक्त्या वा शान्तान्तोच्चारणेन विधाय ततो मातृकारूपेण मन्त्रान्तररूपेण वोदयः समुचितगुणनतो विभावनीय इति।

 मूलेऽग्नीषोमभेदत इति। वर्णतदर्थानामग्नीषोमाभेदाभिप्रायेणोक्तम्। कथमिह विभाग इत्यत्राह—सर्ववर्णेष्वित्यादि। स्वरेष्वारम्भे व्यञ्जनेष्ववसाने चातिसूक्ष्मत्वेनाकारस्य सद्भावादंशद्वयोपपत्तिः। तदुक्तम्—अकारस्य करणावस्थयान्यानित्यादि। पुरुषप्रकृतिग्रहणमग्नीषोमयोः स्वरूपभेदप्रतिपादनार्थम् नात्र प्रकृतिपुरुषमात्रतया सोमाग्न्यात्मकत्वम् किन्तु भोग्यभोक्तृरूपेणेति तदभिव्यक्त्यर्थमपि चिदग्न्यमृतदीधितिपदोपादानम्। समविभागतो वेति। प्रायिकमेतत् टठान्ततया सोमांशस्य विभागात्। यद्वक्ष्यति— आदिठान्तमुक्तेति।

 गूढमर्थं दर्शयति—अनेन चेत्यादिना। प्रपञ्चयागादिष्विति प्राणाग्निहोत्रग्रहणम्। निवेद्यविधौ देवनिवेद्ययोरन्तरग्नीन्दुभावनापि गृह्यते। तारशक्त्यादिपूर्वकमिति मूलमन्त्रादिग्रहणम्। नमः स्वः स्वाहेति वेति। तावत्येवांशेऽयं विकल्प इति ज्ञेयम्। इतरोऽवशिष्ट इति। तारशक्त्यादिपूर्वकं डादिक्षान्तमुक्ता अग्नये नमः स्वाहेति वाग्निमन्त्र इत्यर्थः। प्राणाग्निहोत्रे त्व (तू) न्मीलिवि(त) वर्णा



वैलोम्येन स्युरिति बोद्धव्यम्। सोमेनाग्निविभागत इत्यत्र इनः सूर्यः। मिश्रं रूपमिति। प्रकृतिपुरुषयोर्वर्णेष्वकारतदितरांशयोरपीति भावः। प्रकाशकप्रकाश्यांशाभ्यां वेत्यत्रापि समानमेतत्। कालात्मैवेह सूर्योऽभिप्रेयते। स्वरस्पर्शव्यापकभेदेन वेत्यनेनोत्तरश्लोकस्य मुख्यार्थोऽपि दर्शितः। अनेन चेत्यादि पूर्ववद्व्याख्येयम्। शोषणादिविधानान्नाभ्यादिषु सूर्यादिमण्डलभावनायामप्येषामुपयोगः॥ १॥

 स्वराख्याः षोडशेत्यत्र सूक्ष्ममर्थमाह—अष्टत्रिंशत्कलान्यास इति। सोमसूर्याग्निकलानामेतद्ग्रहणम्। मण्डलमन्त्रा इति व्यापकमन्त्राः। ते चेह कृत्स्नतया पठिताः। प्राणप्रतिष्ठामन्त्रक्लृप्तिस्तु दीक्षायामेव वक्ष्यते। ननु कश्विदंश इह सूचितः क्व पुनरंशान्तरमिति तदाह— असूचितमिति। उत्तरत्रेति तत्तत्कलाकथने। किञ्चिदिति। सम्प्रदायलभ्योऽवशेष इति भावः॥ २॥

 एषु स्वरा इत्यत्र मुख्यार्थमर्थान्तरं च दर्शयति—स्वराणामेवेति। अत्रैष्वित्येषु वर्णेषु मध्य इत्यर्थः। अत्र ह्रस्वदीर्घशब्दाभ्यां मूर्तिशक्त्यात्मकपुंस्त्रीद्योतकाकारग्रहणम्। तथा च मूर्तिशक्तिरूपेण व्याप्तिरियमुक्ता भवति वाच्यवाचकयो-रभेदात्। तेषामष्टमूर्तितच्छक्त्यादिवाचकत्वायेत्यनेन चैतावल्लभ्यत इति। शैवे भवादयोऽष्टौ मूर्तयो वामदेवादयश्च शक्तयः। वैष्णवे विष्ण्वादिमूर्तयः + + शक्तयः। आदिशब्देनाष्टप्रकृत्यादिग्रहणम्। मिथुनानामेवेह वाच्यतोपपत्तिः।

 मूले पूर्वोह्रस्व इत्यादिना तद्विभागोऽप्युक्तः। स्वराणां द्वये द्वयेपूर्वः पूर्वोह्रस्वःपरः परो दीर्घइत्यर्थः। बिन्दुसर्गान्तिकौ च ताविति ह्रस्वानामन्ततोऽनुस्वारो दीर्घाणां विसर्जनीयः। यद्वायद्वक्ष्यति— दक्षसव्यस्थिते ह्रस्वदीर्घाः पञ्चोदयन्ति चेति। तद्विषयमेतत्। बिन्दुविसर्गौह्रस्वदीर्घाणामन्ततः संयुज्येते इति। वक्ष्यति च— बिन्दुविसर्गौस्त्रीपुरुषाद्यनुगताविति॥ ३॥

 आद्यन्तस्वरषट्कस्येति श्लोकेन व्यात्यन्तरमुच्यते। तदाह—स्वराणामित्यादि। तद्वर्णानां मध्ये नपुंसकमीरितमिति। अत्रैदर्थसिद्धमिति दर्शयति—अवशिष्टह्रस्वपञ्चकस्येति। ह्रस्वदीर्घस्वराणां पुंस्त्रीद्योतकाकारतयेत्थं विभागसिद्धिरिति भावः।

 नन्वाद्यन्तस्वरषट्कस्येतीत्थं विभागाभिधानं किमर्थमिति। उच्यते। केवलं पूर्वषट्कं व्यञ्जनगर्भमध्यमचतुष्कं तत्समवेतयोरेव फलकारयोर्व्यञ्जनमात्रतयैवाभिप्रेतत्वात् केवलस्वरसंयोगरूपमुत्तरचतुष्कं स्वरव्यञ्जनपक्षयोः समौ बिन्दुविसर्गौ स्वरकार्याणि व्यञ्जनानि व्यञ्जनसंयोगरूपश्च क्षकारस्तस्य सकलसंयोग-प्रदर्शनार्थत्वादित्येतत्प्रदर्शनार्थमित्थंविभागाभिधानम्। बिन्दुविसर्गाविति। पुंस्त्रीनपुंसकानामन्तर्मखतया बिन्द्वनुगमो बहिर्मुखतया विसर्गानुगम इति



विभागः। अथेह स्वराणां पुंस्त्रीनपुंसकव्याप्तौ—देवी तदात्मविनिवेशितदिव्यभावेत्यसौ हेतुः। अपितु अन्य एवेति तत्प्रतिपादनार्थमिहागमधनैरीरितमित्येतदित्यभिप्रायेण विवृणोति—आगमधनैरिति अयमर्थ इत्यादिना।

 शिवादितत्त्वावस्थास्तावदमी वर्णाः। तदुक्तं प्राक्— सा तत्त्वसंज्ञेत्यत्रेत्यादि। यस्मान्न किञ्चिदुत्तरं तदनुत्तरमन्तत्वं शिव एव। नाऽत्राहतानाहतभेदो विवक्षितः। तस्य वाचकोऽयमकारः। तस्याभिधायकत्वात् तदीयविमर्शशक्तिमूर्त-रूपत्वात् तदागमधनपदेनैतदुक्तम्। मूलाधारादकारशिवाच्छक्तीच्छादिपूर्वकं भोग्यार्थस्य ईषत्स्फुर्तावानन्देच्छादिमेलनपूर्वकं विसर्गशक्त्यभिव्यक्तावात्ममायादिक्रमेण भोग्यवस्तुनो घटपटाद्याकारेण दर्शनदशापत्तिः। पुनस्तत्रैव शिवे तच्छक्त्युत्क्रमेण प्रविलय इति। वाच्यवाचकयोरभेदादनुत्तरं तत्त्वमेवायमकारः। स च पुंस्त्रीनपुंसकेषु पुरुषः। स्वानन्दशक्तिधर्मित्वात् स्वतन्त्रत्वाच्च। किञ्च स एवेह पुरुषः। अन्ये तु वर्णाः प्रकृतिरेव। ततश्चानुत्तराकार एव पुरुषः तस्य चिद्रूपस्यानन्दितुरानन्द एव तद्धर्मत्वाच्छक्तिः। यद्यप्यस्य स्वरूपमेवा-नन्दश्चिदानन्दैकरसत्वात्तस्य किन्तु स आनन्दस्तद्धर्मत्वेन विकल्पनीयः। यदुक्तं— प्रकाशविमर्शरूपेण चिदानन्दरूपेण वेति। यद्वातस्य स्वातन्त्र्यमेव शक्तिः सा तत्स्वरूपविश्रान्ता। तस्यानन्दलक्षणो विमर्श इत्यानन्दः शक्तिरुपपद्यते। वाच्यवाचकयोः सर्वत्राभेद एव। तद्योगिनः शिवस्य सकलतत्त्वोन्मेषोनतयोरिच्छा प्रथमः शक्तेः प्रसर इकारः। तत्प्रभविष्णुत्वमीशनमीकारः। ततः सकलतत्त्वानामुन्मेषस्फुरणमुत्पत्तिरुकारः। तेषामेव तद्वैलोम्येन जनता संहृतिरूकारः। तदाह—पृथिव्यादिविलयादिति। शिवस्यैवाविद्यावशादवस्थाभेदा एत आनन्दादय इत्यवस्थाग्रहणम्। अवशिष्टतत्त्वावस्थारूपाणीति। शिवस्तावदनुत्तरः प्रथमं तत्त्वम् ततस्तस्यानन्दलक्षणा शक्तिः तत इच्छा सदाशिवः ईशनमीश्वरतस्त्वम् ततस्तून्मेष जनता च विद्यातत्त्वमेव। ततोऽवशिष्टानि तत्वानि मायादीनि तदवस्थारूपाणि इतराक्षराणि तत्र कादीनि पञ्चत्रिंशन्मायादितत्त्वाक्षराणि। तेषामपि पञ्चत्रिंशत्संख्यासम्भवान्मायातः पूर्वमात्मतत्त्वं प्रकृतेरुत्तरं त्रिगुणतत्त्वम् इकारस्तेषां गुणव्यतिकरजन्यभेदावस्थारूपः चकारश्च पञ्चीकृतावस्थारूप इति तेषां तत्वानां परसामान्येनाचिच्छक्तिमात्रेणान्तस्फुरतोपलक्षणमिच्छादिविशिष्टं शिवशक्ति तत्त्वमेव। त्वृवर्णादिचतुष्टयं न तत्त्वान्तरम्। तथानन्देच्छादियोगरूपमेकारादिचतुष्टयम्। तथाविधस्यादितत्त्वस्य कादितत्त्वसंहारावस्थारूपोऽनुस्वारः तत्सर्गावस्थारूपो विसर्जनीयः



नतु तत्त्वान्तरमिति। तत्र कादीनि साक्षादेवावशिष्टतस्वरूपाणि। तेषां सामान्यमात्रमृवर्णादिचतुष्टयम्। तस्य संहारसर्गावस्थौ बिन्दुविसर्गौ शक्तिसदाशिवादियोगमात्रमेकारादिचतुष्टयमिति तान्यपि तत्त्वाक्षराणि स्युरिति।

 अकिञ्चित्कराणीति। न किञ्चिदपि साधयितुं समर्थानि। स्वयं साध्यत्वात् शिवतत्त्वस्य भोगमोक्षार्थतया मायादितत्त्वसिद्धये शक्तिकलापयोगादिति। अयमाशयः। स्वरेष्वकार एव तावत् पुरुषः। स्वयं साधकत्वादाकारादिपञ्चकं स्त्री तदर्थसाधनशक्तित्वात् एकारादिचतुष्टयमपि स्त्र्येव। तद्योगरूपत्वात्। बिन्दुविसर्गौ तु मायाद्यचिन्मात्रस्फुर्तिदशायामूनतोन्मेषरूपत्वात् स्त्रियावेव। व्यञ्जनमात्रलक्षणं त्वृवर्णादिचतुष्टयं साधकतदीयसाधनशक्तित्वाभावेन पुंस्त्रीत्वाभावान्नपुंसकमिति। व्यञ्जनानामप्येवं नपुंसकत्वमेव। पृथिव्यादिविलयादित्यनेनैतदुक्तम्। कृत्स्नस्य शक्त्यादिसाधनपरिग्रहफलस्य जातत्वात् साधनान्तरासम्भव एवेति॥ ४॥

 मूले तच्चतुष्कमित्यादिना व्याप्त्यन्तरमुक्तम्। ह्रस्वाणां विभूतिर्दक्षिणायनम्। दीर्घाणामुत्तरायणम्। ऋलृवर्णयोस्तु तत्संक्रमः। बिन्दुविसर्गयोस्तु तन्निवर्त्तकौ सूर्यसोमौ। तत्प्रेरकश्च प्राणः प्रवाहरूप इति। अस्य पूर्वोक्तव्याप्त्यु-पपादकत्वमप्यस्तीति वदंस्तच्चतुष्कमित्यर्थस्यार्थान्तरं दर्शयति—स्त्रीपुरुषभागयोरित्यादिना। दक्षोत्तरस्थे प्राणाख्य इति। देहस्य दक्षिणोत्तरभागाभिधानम्। तेन दक्षिणवामाख्यौ भागौ पुंस्त्रीविशेषावित्युत्तरपटलेऽवगमात्तयोः पुंस्त्री-भागत्वम्। तयोर्मध्यभागः सुषुम्ना भवति स नपुंसकभाग इति। सुषुम्नास्थे सति प्राण इति। वर्णचतुष्कस्याप्येतदेवाधिकरणं प्रवहस्थानीयत्वाद्वाचश्च प्राणसमवायादित्यवबोद्धव्यम्। अयनयोर्दक्षिणोत्तरगतिरूपयोः स्थितिर्निवृत्तिरूपा। तदाह—अयनसंक्रान्तिरूपां स्थितिमिति। तेषां विनियोगमाहेति यदुक्तं तदपि दर्शयति— तदानीमित्यादिना। ह्रस्वदीर्घाणामुदयाभिधानादेषामप्युदयसिद्धिः। तेषामुदयाभिधानादेव तेषां मन्त्ररूपाणामुदयलाभः। तत्प्रधानानां चेति शास्त्रबीजादिग्रहणम्। नपुंसकात्मकमन्त्राणामप्युपलक्षणमेतत्। तेषां वीर्योद्भवकालमित्येतद् वक्ष्यमाणमिहापि समानम्। दक्षिणसंक्रमण इति दक्षिणायनारम्भ उक्तः। स एवमुत्तरसंक्रमण इति। अत्रायं विभागः। प्राणस्योत्तरभागसञ्चारिणो यदा दक्षिणभागप्रेप्सया सुषुम्नायां तन्मूलाधारे वृत्तिस्तदा तस्य प्रवेशप्रधान ऋकारो निष्क्रमणप्रधान इतरः। तस्यैव तत उत्तरभागप्रेप्सया यदा सुषुम्नायां तन्मूलाधारे वृत्तिस्तदा तत्प्रवेशप्रधान आकारो निष्क्रमणप्रधान इतर इति।

 अथ दक्षोत्तरस्थ इत्यर्थस्यार्थान्तरमाह— अनयनेऽपीति। समप्रकृतेर्नाड़ी-



पञ्चकपरिमितोऽयमयनकाल इत्यभिप्रायेणाह—बाह्यघटिकापञ्चकेनेति। नारम्भे नाड़ीपञ्चकं दक्षिणायनम् ततो नाड़ीपञ्चकमुत्तरायणमित्येवं तद्व्यवस्था भवति। अनेनैतदपि सूचितम्। विषमप्रकृतेर्नाड़ीकृतं श्वासकृतं वायनं स्यादिति। उत्तरत्वेऽपीति। यद्यप्येतदिहोक्तं तथापीत्यर्थः। विड़म्बसम्भवादिति। बाह्ययोरनयो-र्विड़म्बसम्भवात्तावदान्तरायनाभिधानम्। तत्रापि विड़म्बसम्भवादिति भावः। यदैकस्मिन्नयने प्रवृत्ते सतीतरायनकार्यमुपस्थितं स्यात् तदा तत्कार्यप्रयुयुक्षया तदयनप्रतीक्षणे तत्कार्ये कालविड़म्बसम्भवः। कालावयवेति सामान्यतो ग्रहणमहोरात्रादिग्रहणार्थम्। अतएवाह—तत्रेत्यादि। श्वासोच्छ्वासात्मकानीत्यहोरात्रादिषु श्वासोच्छ्वाससम्पादनम्। अहोरात्रात्मकौ वेति। श्वासोच्छ्वासयोरहोरात्रादिसंवाचकानुत्तरपदाद्युत्तरपदाद्यक्षरत्वात् तदुचितानुकरणरूपत्वाद्वाऽस्य तत्प्रतिपादकत्वम्। अत्र श्वासोच्छ्वासग्रहणमिहोक्ताध्यात्मिकायनयोरुपलक्षणम्। मासशब्देन त्वत्ववयवयोर्मासयोर्ग्रहणम्। इच्छावशेनेति। तत्तदुपस्थितकार्यप्रयुयुक्षापेक्षयेत्यर्थः॥५

 अथ दक्षसव्यस्थित इत्यर्थस्य गूढ़ार्थमाह—ह्रस्वदीर्घाणामित्यादिना। तत्प्रधाना मन्त्राः ह्रस्वदीर्घप्रधानाः ग्रहाश्च तत्प्रधाना एव। यथा सूर्यः सोमश्च दीर्घादिः सन् दीर्घप्रधानः बुधः शुक्रश्च ह्रस्वादिः सन् ह्रस्वप्रधान इति। एवं नक्षत्रेष्वपि द्रष्टव्यम्। तिथिराश्यादीनामादिशब्देन ग्रहणम्। बाह्यसूर्योदयादिकालस्य विडम्बसंभवे अयमान्तरसूर्योदयादिपरिग्रहः। इह ह्रस्वदीर्घप्रधानमन्त्राणां स्वयमेव प्रतिपत्तिरित्यग्नीषोमात्मकान्मन्त्रान् प्रतिपादयति—तवेति। क्षहरादिप्रधाना इति खफादिग्रहणम्। खठादिप्रधाना इति भसादिग्रहणम्। तेषां वीर्योद्भवकालमिति यदुक्तं तत्र किं विषयं तद्वीर्यमित्यपेक्षायामाह—ते चेति। ह्रस्वप्रधानानां सौम्यानां च वश्यशान्तिकर्मसु प्रयोगः। स्त्रैणानां वश्ये पौंस्रानां शान्तौ इतरेषां क्रूरकर्मस्विति विभागः। भूतभूतकलाभिः सहोदय इति व्यात्यन्तराभिधानम्। तेषामुदयावगमोपायोऽप्यनेनैव दर्शितः। वर्णानां भूतसम्बन्धस्तु प्राणाग्नीलाम्बुखात्मका इत्यमुना क्रमेण प्रतिपत्तव्यः। भूतलिपिविषये तु भेदः। स्वोक्ते नाडीपञ्चकात्मकेऽयने भूतोदयं तावद्दर्शयति—तत्रेति। राशिशब्देन स्वाभिहितमयनमुक्तम्। आध्यात्मिके तु कथमेषामुदय इत्याह—केनेति॥ ६॥

 स्वराणां सौम्यत्वे हेतुं वदन्निति तिथिकलाव्याप्त्युपपादनविषयमेव। सोमेनाग्निविभागत इत्यत्र तु— देवीतदात्मविनिवेशितदिव्यभावेत्ययमेव हेतुः स्यात्। चिदग्निप्रकृतिसोमतन्मेलनसूर्यात्पन्नतयैव तथात्वादिति। बिन्दुविसर्गयोस्तत्त्वमिति। बिन्दोरादानस्वभावतया चित्सूर्यत्वं विसर्गस्य विसर्जनस्वभावतया



शक्त्यमृताकारत्वं सूर्येन्द्वोरसादानविसर्जनस्वभावत्वादिति भावः। कालनिर्वर्तकत्वेनेत्ययनयगतदिनमा-सकरत्वमुक्तम्। इतरस्वरवदित्ययनद्वयगतदिनात्मकत्वमुक्तम्। पञ्चानामेव दिनानां प्राणाग्नीलाम्बुखात्मकतया तत्स्वभावानां पर्यायतः प्रवृत्तिरयनद्वयेऽपि लक्ष्यत इति। सूक्ष्ममर्थं दर्शयति—अनेनेति। कालरूपतिथ्यात्मकत्वमिति व्याप्त्यन्तरम्। कालोऽत्र मासावयवलक्षणः। अत्र बिन्दोरुभयात्मकत्वमस्ति सोमस्य तिथिनिर्वर्तकत्वे तदङ्गतया सूर्यस्य तत्रोपस्थितत्वादित्यवबोद्धव्यम्। कार्यानुसारेणेति। शान्तिकर्मसु बिन्दुयोगः समृद्धिकर्मसु विसर्गयोगः मिश्रप्रयोग उभययोग इति भावः। तयोर्विकारविस्तार इति। केवलयोर्बिन्दुविसर्गयोर्विभूतिविस्तारः॥७॥

 स्पर्शानां सौरत्वमिति मासकालादिव्याप्त्युपपादनविषयम्। व्याप्तिं च वदनिति। तदन्त्य आत्मेत्यतः प्रभृति तत्त्वरूपेण व्याप्तिकथनम्। ततः प्राक् स्पर्शानां तदौचित्यकथनमिति विभागः। तेषां भूतेन्द्रियमात्रादिसम्बन्धयोग्यतार्थमिति। मात्रास्तन्मात्राः। मनोऽहङ्कारबुद्ध्यव्यक्तात्मवर्गस्यादिशब्देन ग्रहणम्। वाच्य-वाचकलक्षणोऽत्र सम्बन्धः। यद्वाकवर्गस्य भूतैरित्यादिलक्षणः तत्सम्बन्धकथनमेव चार्थाद्व्याप्तिकथनं भवति। पाञ्चविध्यमिति। कखादीनां पुंस्त्रादिसाधारणाकारतया तादृशे पृथिव्याम्ब्वादिसामान्यसम्बन्धे सति तद्वर्गविशेषसम्बन्धस्य तदुचितपाञ्चविध्याधीनत्वादिति भावः। तदन्त्य आत्मा रविः स्मृत इति। मकारस्य जीवसूर्यात्मकत्वमुक्तम्। चिदादित्य एवाध्यात्मम् जीवात्माधिदैवतं च सूर्य इति। तदुक्त—जीवादित्यन्तमहमतनुमिति। तदाहाऽन्त्यो मकार इति। परे क्रमादित्यत्र विवक्षितं क्रमं दर्शयन्नाह—भादय इति। चतुर्विंशतितत्त्वयोग इति। योग-स्तद्वाच्यतया सम्बन्धः। यद्वामन्त्रदशायां संयोगः। तेन स्पर्शाचराः सौरा इत्येतद्विवृणोति—स्पर्शानामित्यादिना। मासात्मिका व्याप्तिरपीहाभिप्रेता। यद्वक्ष्यति— शश्यादिकलारूपतिथिमासभ्राजकादिसम्बन्धेनेति। अत्र तपनताप-नादयो मासमूर्तयः तेन कभादिद्विद्विवर्णवाच्याः। वक्ष्यति च—कभाद्या वसुदाः सौरा इति। तेषां पक्षद्वयलक्षणत्वात्तदुपपत्तिरिति। प्राणाग्नीलाम्बुखात्मका इत्येतत्पञ्चपञ्चविभेदत इत्येतद्विभागाभिप्रायम् किमनेनोक्तमित्यत आह—न चतुर्विंशतितत्वसम्बन्धक्रम इति। उक्त इति शेषः। तथाहि सति नणादीनां स्पर्शत्वादिभिः सम्बन्ध आपद्येतेति भावः। भूतैः सहोदयक्रम इति। कचटतपादिक्रमेण सम्बन्धोऽत्रविवक्षितः। तत्प्रधानमन्त्रग्रहनक्षत्राद्युदयोऽत्रापि समानः। स्पर्शानां व्याप्यन्तरमेतदर्थाद्भवति॥८॥९॥



 पञ्चशो वर्गद्वयत्वमिति। तदुचितस्थूलसूक्ष्मभूताद्यन्वयार्थमेतत्। तेन तादृग्व्याप्तिर्लभ्यते। प्राणाग्न्यादिक्रम इति। प्राणाग्नीलाम्बुखात्मका इत्ययं क्रम इत्यर्थः। प्राग्वद्व्याप्त्यन्तरमेतत्। तत्प्रधानमन्त्राद्युदय इहापि समान एव। ननु भ्राजकादिदशाग्निरूपेण व्याप्तिरेतदुपपादनार्थतया हेतुरपीह दर्शयितव्य इति। तत्राह—व्यापकानामपीति। कालाग्निरेव नृसिंहरूपः। अत्र क्षकारस्याग्न्यात्मकत्वं तदंशात्मकत्वं चेष्यते। तस्य कालाग्निरूपतया पूर्वेषां समष्टिरूपत्वेन तेष्वनुगमोऽत्रप्रतिपिपादयिषित इति ज्ञेयम्। पञ्चाशद्वर्णेभ्यः कथमिति तत्त्रिभेदसमुद्भूता इति एतावद्वर्णेभ्योऽष्टत्रिंशकलोत्पत्तिरुद्देश्या। तदा चेयमाशङ्का स्यादिति भावः। वर्णानां पञ्चाशत्सङ्ख्यत्वेऽपि प्रकारभेदेनाष्टत्रिंशत्सङ्ख्यत्वादिति परिहारः। स च प्रकारः शश्यादिकलारूपेत्यादिनोक्तः। शशीनाग्निकलारूपा-स्तावत्तिथिमासाग्नयः मासानां मूर्तित्वेन भावप्रधानतया मधुमाधवादित्वेन तपनतापनादित्वेन च व्यवहारः। शक्तिभावप्रधानतया च तपनीतापन्यादिव्यवहारः। एवं तिथीनामग्नीनामप्यवगन्तव्यम्। तत्र भ्राजकादयोऽग्नेर्मूर्तयो धूम्रार्चिरादयः शक्तयः अस्मृतो सानद इत्यादयः शशिनो मूर्तयोऽमृतामानदेत्यादयः प्रतिपदाद्याश्च शक्तय इति तत्सम्बन्धस्तद्वाचकभावः। मूले स्वरस्पृग्व्यापकाक्षरा इति स्वरस्पर्शव्यापकवर्णानां ग्रहणम्। मण्डलत्रयमन्त्रैर्व्यापकमिति। शशीनाग्न्युत्थिता इति मण्डलानां स्वकलापेक्षया समष्टिताभिधानादेवमुक्तम्। कलानां वर्णसंयोगं चेति तत्त्रिभेदसमुद्भूता इति वर्णेभ्यस्तदुत्पत्त्यभिधानात्॥१०॥

 मूले स्पर्शयुग्मैरिति कभादिग्रहणम्। वक्ष्यति च— कभाद्या वसुदाः सौरा इति। सोमादिकलारूपेण वर्णानां व्याप्तिरियमुक्ता॥११॥

 अथ ब्रह्मादिरूपेण तेषां व्याप्तिरुच्यते—वर्णेभ्य एवेति। पञ्चाशत्संख्यकाः कलाः समुत्पन्ना इत्यन्वयः। तारस्य भूतगैः पञ्चभेदैस्त्विति। भिन्नेभ्य इति शेषः। वर्णानां विशेषणं चैतत्। प्रणवस्याकारादिनादान्तैःपञ्चभिरंशैर्वर्णानां समुदितानां पञ्चवर्गतया भेदः। ते च प्रणवांशाः पृथिव्यादिपञ्चभूतात्मका इति भावः। अत्र प्रणवांशानां भूतानां च वर्णकलाभिः समष्टितया सम्बन्ध इत्यवबोद्धव्यम्।

 सर्वगास्त्विति। पञ्चभूतानां सकलपञ्चविधार्थानुगमात् तत्कलात्वाच्चासामिति भावः। गूढमर्थं दर्शयति— पञ्चाशत्कलान्यास इत्यादिना। पञ्चप्रणवांशयोगोऽकारादियोगः। स चार्थात् कलानां समुदायतः स्यात्। भूतयोगः पृथिव्यादियोगः। स च समुदायत एव। तत्सम्बन्धिवर्णयोगः कटपटाकारादियोगः। स तु प्रत्येकमेव संभवति। तत्सम्बन्धिसर्वयोगं चेति। पञ्चप्रणवांशभूतसम्बन्धिनां तन्मात्रोभेन्द्रि-



यभूतकलाबीजानां सर्वेषां योगं चेत्यर्थः। सर्वगा इत्यस्यार्थोऽयमुक्तः। दीक्षापटले तु मन्त्रक्लृप्तिं वक्ष्यति—लं पृथिव्यात्मने इत्यादि। वर्णप्रणवांशभूततत्संबन्धिवर्णयोगमिति वा विवरणपाठः। तदा तत्सम्बन्धिवर्णा लं वमित्यादिबीजानि वर्णास्तु कटवषाकारादय इति। मूले तेभ्य एव त्विति वर्णानां केशवकीर्त्यादिव्याप्तिरुद्दिश्यते॥१२॥ १३॥

 तावत्य इति श्रीकण्ठपूर्णोदर्यादिव्याप्तिः। मातृभिरिति रुद्रशक्तीनां तथा प्रथितत्वादुक्तम्। तेभ्य एव त्विति वर्णौषधिरूपेण व्याप्यन्तरमुद्दिश्यते। इह सर्वत्र यस्मात्प्राप्तचिदग्निभावाच्छक्त्यमृतदीधितेर्जाता वर्णस्तस्मादिति प्रागुक्त एव हेतुः प्रत्येतव्यः॥ १४॥

 याभिस्त्विति कलाद्वयमूर्तिशक्तिद्वयौषधिरूपाणां वर्णविभूतीनां प्रयोगभेदतोऽभिमतसकलसिद्धिरुक्ता। मन्त्रिण इति। वर्णौषधिप्रयोगेऽपि तत्तद्वर्णभावनाजपादि सूचितम्। वाञ्छितार्थदामिति कलादिमन्त्रेषु तत्तत्फलोचितबीजयोगोऽपि सूचितः। वक्ष्यति च— मेधाकामस्य ह्सौर्योग इत्यादि॥१५॥

 अथ यथोद्देशं कलादीनामाम्नानम्। तत्रामृतामानदेत्यादिना तेजस्त्रयकलाः। इह प्राग्यदुक्तम्—असूचितमंशमुत्तरत्र सूचयिष्यतीति तदाह कामदायिन्य इतीत्यादिना। मूले कभाद्याः ठडान्ता इति वर्णतत्कलानामभेदाभिप्रायेण तद्योग-क्लृप्तिरुक्ता। हव्यकव्यवहे अपीति हव्यवहा कव्यवहा च॥१६॥१७॥१८॥१९॥

 सृष्टिर्ऋद्धिरित्यादिना पञ्चमूर्तिकलाः। अत्राकारोत्थाइति तारस्य पञ्चभेदैरित्युक्तानुवादः। तत्त्राभिप्रायमाह— अकारोत्थाइति। तत्कलान्यास इति। तत्कलासु प्रत्येकं कखादिवर्णतः पूर्वमकारादिवर्णतोऽभिप्रेयते। कखादिवर्ण-योगनियमस्तु नादकलानां षोड़शसंख्यतया स्वरयोगप्रतीतेर्बिन्दुकलानां च चतुः-संख्यतयाऽष्टादिशेषवर्णयोगप्रतीतेश्वावसीयते। वक्ष्यति च—कलाः कला नादभवा वदन्त्यजा इत्यादि। ब्रह्मजाता इत्यादिनापीति। ब्रह्मणे सृष्ट्यात्मन इत्येवं समुदायतो योग उक्तः। बिन्दुनादकलासु योज्यमाह— बिन्दुजा ईशजा इत्यादिना। या बिन्दुजास्ता ईशजा अपि स्युः। प्रकरणात्। तथा या नादजास्ताः सदाशिवजा अपि स्युरिति। भुक्तिमुक्तिप्रदायिका इत्युभयासामप्युक्तानां कलानां विशेषणमिति मत्वाह—भुक्तिर्बिन्दुकलासु योज्येति॥२०॥ २१॥ २२॥२३॥२४॥२५॥२६॥२७॥

 मूले केशवो नारायण इत्यादिना वैष्णवमूर्तिशक्त्यभिधानम्। मूतयो हलामिति व्यञ्जनानामित्यर्थः। मूर्त्याद्या इत्यादिना मन्त्रक्लृप्तिकथनम्। यथा—अं केशवाय कीर्त्यै नम इत्यादि। यद्वाअं केशवकीर्तिभ्यां नम इत्यादि।



 सधात्वित्यर्धेन यादिषु विशेष उक्तः। यादिसप्तसु त्वगादिधातुयोगःहादित्रिषु प्राणशक्त्यात्मयोग इति विभागः। यत्तु वक्ष्यति मातृकापटले— केशवादिन्यासे विशेषमाहेत्यादि। तद्विस्तराभिप्रायमित्यवबोद्धव्यम्॥२७-३८॥

 श्रीकण्ठोऽनन्तसूक्ष्मौ चेत्यादिना शैवमूर्तिशक्त्यभिधानम्। मूर्त्याद्या इत्याद्युक्तमिहापि समानम्॥३९-५२॥

 अथ वर्णौषधिकथनं चन्दनं कुचन्दनेत्यादि। कुचन्दनं रक्तचन्दनम्। घुसृणं कुङ्कुमम्। चोरं कच्चरम्। ग्रन्थि(?) कर्णीवर्चिलगुहमूलं तृणं चोर्वेरि फुल्ल कुम्भी वदनी गजवदनी। कार्ष्मरीअब्दमुत्तमं आदर पुष्पीशङ्खपुष्पी अग्निमन्यं सिंही कृष्णदरपुष्पीशंखपुष्पीरोहिणं बृहतीचित्रा तुलसी द्विरेफं मुसलिनीअञ्जली श्रीदेवी तलसहं सदाभद्रं (?)॥५३॥५४॥५५॥५६॥

 इह यत्प्रागुक्तं— याभिस्तु मन्त्रिणः सिद्धिं प्राप्नयुरिति तत्रौषधिविषये विशेषो गुलिकाकषायेत्यर्धेनोक्तः। तदाह— ओषधिकथनप्रयोजनमिति। उत्तरवेति लिपिपटले वक्ष्यते—पञ्चाशदोषधिविपाचितपञ्चगव्यजात इत्यादि। कलादीना-मुपयोगोऽपि तत्रैव वक्ष्यते— कलाः कला नादभवा इत्यादि॥५७॥

 ननु वर्णानां व्याप्तिकथनमिह प्रकृतम् तत्र कथं यथा भवन्ति देहान्तरिति तदीरणादिकथनं स्यादित्याशङ्क्य एतदपि प्राक् प्रकृतमेव। किन्तु तदवसरे जात इदानीं तत्कियत इत्यभिप्रायेणाह—पञ्चाशदंगुणितेत्यत्रेति। किञ्चेहाप्य-वान्तरव्याप्तिरस्त्येव। वक्ष्यति च—अकारेकारयोर्योगादित्यादि। यदुक्तमाचार्येण—तयोर्विकारविस्तारः परस्तात्संप्रवक्ष्यत इति। किञ्च पञ्चाशदंगुणितेति या कुण्डलिनीव्याप्तिरुक्ता तत्प्रकारोऽप्ययं भवतीति। अपि च शक्त्यंशस्य तत्सारभूतस्य केवलहकारस्य व्याप्तिस्तावदिह पटले प्रतिपिपादयिषिता। सा च व्याप्तिर्वर्णानां व्याप्तौ प्रतिपादितायां ततस्तेषामपि वर्णानां तद्विभूतितायां प्रतिपादितायां कृत्स्नापि प्रतिपादिता स्यादिति वर्णानां विभूतिकथनानन्तरमिदं प्रकरणमारभ्यते। वक्ष्यति च—एवं हकारस्य प्रकृतिपुरुषात्मकत्वमित्यादि। तथा च पटलोपसंहारः—पूर्वोक्ताद्बिन्दुमात्रादित्यादि इति। तदीरणादिप्रकारमिति। पञ्चाशदीरयतीत्यत्राकाङ्क्षिततया प्रकृतमेवेति भावः। देहान्तर्यथा भवन्तीत्येतस्यार्थमाह—स्वरूपतो यथा भवन्तीति। देहान्तरेव येन येन प्रकारेण भवन्ती-त्येतद्विवृणोति– स्वरमात्रेति। स्वर उदात्तादिः। मात्रा अर्धमात्रादिः। सन्धिरेत्वादिः। स्थानं कण्ठताल्वादिः। प्रयत्नः स्पर्शनमात्रादिः। भूतं प्राणहुताशादिः। षट्कर्माणि स्तम्भनादीनि। स्वरमात्रादीनां भावीक्रमोऽपीह दर्शितः॥५८॥



 स्वरूपनिष्पत्तिप्रकारमाहेति। वर्णानामिति शेषः। मूलाधार एव तावद्वर्णाः सूक्ष्मशक्तिमात्रतया निष्पन्नाः। तदुक्तमधस्तात्—अप्यव्यक्तंप्रलपतीत्यादि। तेषां ततस्तत्प्रेरकप्राणवायुप्रयत्नतो निःसरणं सुषुम्नारन्ध्रनिर्गता इत्युक्तम्। पश्यन्त्यादिक्रमेण वदनं प्राप्तानां स्वस्वाकारेणाभिव्यक्तिरुत्तरार्धेनोक्ता। यदुक्तं— मूलाधारात् प्रथममुदित इत्यादि॥ ५९॥

 अथोच्चैरुन्मार्गग इति श्लोकेन स्वरविषयःप्रकार उच्यते। अत्र सूक्ष्ममभिप्रायं दर्शयति—वर्णानामिति। उदात्तो वर्णः पुरुषवाचकःअनुदात्तः प्रकृतिवाचकः स्वरित उभयवाचकः। स्वरितविषये च प्रतिपत्तिं वक्ष्यति— मुद्राभयेत्यादि। तत्र पुरुषत्वे प्रकृतित्वे च तदुचितो विशेषः कल्पनीय इत्यवबोद्धव्यम्। प्रयोग इति। प्रयोगस्तु प्राग्दर्शितः। ते च वश्यशान्तिक्रूरकर्मसु प्रायेण प्रशस्ता इति॥६०॥

 अथार्धकेत्यनेन मात्राविषयः प्रकार उच्यते। अत्रार्धमात्रं व्यञ्जनमित्यादि ज्ञेयम्। अत्राप्यभिप्रायमाह—पापक्षयेति। हृस्वादीनां पापक्षयादिषु यथाक्रमं विनियोगः। व्यञ्जनानां तु त्रिष्वपीत्यवबोद्धव्यम्॥६१॥

 अथाकारेकारयोरित्यादिभिः सन्धिविषयः प्रकार उच्यते। तस्यैवेत्यकारग्रहणम्। एकारयोगेनेति वृद्ध्यादेशादैकारसिद्धिः। एवमौकारयोगेनेत्यत्रापि द्रष्टव्यम्। अत्रापि सूक्ष्ममभिप्रायमाह—सर्वेषामेवेति। यद्यपि सर्वेषामपि ह्यात्मकं प्रागुक्तम्—सर्वेष्वकारोऽग्न्यात्मकपुरुषांश इतरः प्रकृत्यात्मकसोमांश इति। किन्त्विह तत्तद्वर्णस्यार्धंद्वयेन पुरुषप्रकृतिवाचकत्वं सन्ध्यक्षरेषु त्वकारेकाराद्यर्धद्वयेनेत्येवं विभागोऽभिप्रेतः। इहाकारादेरेकारादिषु व्याप्तिरप्युक्ता भवति॥६२॥ ६३॥

 मूले सन्ध्यक्षराणां मन्त्रताभिधानं प्रदर्शनार्थमेव। सर्वेऽपि वर्णाः केवलाः संयुक्ताः समुचिता अपि सर्वार्थसाधका मन्त्रा एवेति। सर्वार्थसाधकपदस्यार्थान्तरमाह–प्रकृतिपुरुषात्मकोऽर्थ इति। मन्त्रत्वादेषामृष्यादिकमप्युपदेष्टव्यमित्याह— एषामिति। तत्तद्वर्णादियुतैः स्वरैरिति। यो यो वर्णमन्त्रो भावनीयस्तेन तेन वर्णेनादौ युक्तैर्द्विचतुः -षड्द्वादशचतुर्दशान्त्यस्वरैरित्यर्थः। यथा इकारस्य यांयीमित्यादि। कादीनां कांकींखांखीमित्यादि इति। मुद्राभयेति। मुद्रया सहाभयं शुकेन सह वर इत्येवं द्विभुजतोपपत्ति। शुक्लरक्तभागद्वय इति। वामदक्षिणभागद्वयाभिप्रायम्। कोऽपीति I ब्रह्मा विष्णुःशिवःसर्वेश्वरो वाऽन्यो वा गणपत्यादिः। अथवा त्रिपुरासरस्वत्यादिरिति भावः। परमात्मनः सर्वदेवसामान्यरूपत्वात् कोऽपि देव इत्येतदुपपत्तिः। तत्र ब्रह्मादिषु स्त्रीभागः कल्प्यते त्रिपुरादिषु पुंभाग इति भेदः। यथा तत्तन्मन्त्राणामपि वर्णाः



पृथङ्मन्त्राः स्युः तदापि समानमेतत् सकलमित्येव बोद्धव्यम्। तत्रर्ष्यादिसर्वं स्वोक्तमेव। स स देव इहोक्तलक्षणो ध्येयः। सकलवर्णमन्त्रभावनासु न्यासप्रपञ्चः तत्तन्मन्त्रसमान एव। पूजा चाङ्गेन्द्रवज्जादिभिरिति। एवमवर्णस्येवर्णादिभिः सह सन्धिरुक्तः। अथ केवलयोर्ऋलृवर्णयोः स्वांशेन सन्धिरुच्यते लृवर्णॠवर्णयोरिति। व्यक्तिः स्फुटता। लरोस्तदीयस्थूलावस्थारूपत्वादिति भावः। इहायमभिप्रायः। यदेतट्टवर्णान्तरमिति सूक्ष्मं किञ्चित्स्वराकारविलक्षणं लक्ष्यते तदेवोद्रिच्यमान मितरांशन्यग्भावादसौ रेफो भवति। एवं लकारोऽपीति। अत्र स्वरमात्राया मध्ये रलमात्त्रासन्धानमुक्तं भवति। लरोःसम्यगिति। व्यञ्जनान्तरेषु तु न तद्वदिति भावः। तेनैतदपि सूचितम्। सर्वव्यञ्जनतन्मात्रमेव ऋलृवर्णान्तर्गतमिति। चिदानन्दात्मकपुरुषप्रकृत्यंशप्रधानतया तु द्विवर्णोपपत्तिरिति।

 अत्रापि सूक्ष्ममभिप्रायमाह—ऋवर्णलृवर्णयोरिति। व्यक्तिरित्यस्य लरोरि-त्युपरि सम्बन्धः। व्यक्तिपदमन्तरा विवृणोति— व्यंज्यतेऽनेनेति। मन्त्रमूर्तिरिति शेषः। अङ्गसामान्यमिति। षडङ्गेष्वादितो योजनीयो वर्णःलरोर्वर्तमानमित्यर्थाद्गम्यते। कुत्र दृश्यत इत्याह—मूलागमेष्विति। यकारादिभिरिकाराद्यङ्गान्यपि तेष्वेवेति मूलागमेष्वित्येतावदुक्तम्। अत्र इ ए ऐ इत्येषां यां यीमित्यादि उ ऊ औ इत्येषां वां वीमित्यादि इति॥६४॥

 अथ बिन्दुविसर्गयोरपि स्वांशेन सन्धिरुच्यते—बिन्दुविसर्गात्मनोरिति। बिन्दुविसर्गवर्णयोः स्फुटं रूपमजपां स्वांशयोः अं अः इत्यनयोर्वदेदिति तदर्थः। बिन्दुविसर्गमात्रयोरकारेण सन्धानमेतदुक्तम्। अत्राप्यभिप्रायान्तरं दर्शयति— बिन्दुविसर्गाङ्गेष्विति। बिन्दुविसर्गस्वरूपयोः अं अः इत्यनयोः स्वरयोरङ्गसामान्यमजपां हकारसकारात्मिकां क्रमेण वदेदिति तदर्थः। यथा बिन्दोः हांहीमित्यादि विसर्गस्य सांसीमित्यादि इति। नन्विकारादीनां यकारादिसम्बन्धेनिबन्धनं तावत् स्पष्टमस्त्येव किं पुनरिह निबन्धनमिति तदाह—हकारसकारयोरिति। बिन्दोः कार्यसंहारशक्तितया चिद्रूपनिष्ठत्वात् पुरुषत्वं हकारस्य च घोषवत्त्वात् विसर्गस्य तु कार्यसर्गशक्तित्वेनाचिद्रूपनिष्ठत्वात् प्रकृत्यात्मकत्वं सकारस्य चाघोषत्वादिति। अथोपपत्त्यन्तरमपि दर्शयंस्तदुपपत्तिवशादवर्णमन्त्रयोरप्यङ्गेषु हकारयोगसिद्धिरित्यपि दर्शयति—स्थानसाम्यमकारयोगश्चेत्यादि। तदुक्तम्—अकुहविसर्जनीयानां कण्ठ इति। बिन्दोरपि नासिकया सह कण्ठस्थानत्वमिष्यते। अकाराङ्गेष्वपीत्यवर्णयोर्ग्रहणमिष्यते। प्लुतप्रयोगेऽपि सर्वत्र समानमेतदवबोद्धव्यमिति। इहैवं सन्ध्यभिधानं प्रदर्शनार्थम्। तत्तद्वर्णानामपीत्थं



सन्धिभिस्तत्तन्मन्त्रास्तद्विकाराः स्युरिति। तदुक्तं— मन्त्रभेदानामप्यक्षरविरचनारूपत्वादिति। इदानीं विसर्गस्याकारेण नित्यं सन्धिं वक्तुंतस्य सर्ववर्णनिदानतयाप्रथमतः स्थानप्रयत्नं प्रतिपादयितुं च कण्ठादित्याद्यारम्भः। अत्र कण्ठात्त्विति स्थानं निःसरन्निति विसर्जनलक्षणः प्रयत्नः प्राय इति योग्यता द्योत्यते। अचामेकतः पर इति स्वराणामन्यतमः। तत्रापि प्रथमतः परो भवति कण्ठादुद्भवति कण्ठस्यैवोपादानयोगादिति भावः।

 इहाकारयोगो बिन्दुविसर्गयोः सम एवेति मन्यमानोऽभिप्रायान्तरमप्याह—नन्वित्यादिना। बिन्दुविसर्गयोः सर्वस्वरसमानत्वं तावदुक्तम्—बिन्दुसर्गान्तिकौच ताविति। तथा च तयोरकारयोगनियमासंभवः। बिन्दुविसर्गमात्रस्वरूपत्वात् केनचिदपि स्वरेण योगासंभवः। तदसंभवे च कुतोऽजपाया हकारसकारयोग इति आशङ्काभिप्रायः। तयोरिति बिन्दुविसर्गयोर्हि तावत् स्वस्वरूपाभिव्यक्त्यर्थमवश्यमकारयोगः स्यादेव। तन्नियमो हकारसकारयोगोपपत्तिश्च विवृद्धिसमये दर्शयिष्यत इति भावः। अत्र कण्ठात्तु निःसरन्निति बिन्दोरपि स्थानप्रयत्नोप-लक्षणम्। यद्वा कण्ठो बिन्दोरपि स्थानं निःसरणं त्विह मुखविवरतो नासिकाप्राप्तिः। अत्र केन पदेन बिन्दोरुपादानमिति तद्दर्शयति—प्राय इति। प्रैत्यस्मिन् कार्यजातं प्रलीयत इति प्रायशब्दो निर्वक्तव्यः। प्रायमुपाददानस्याभिप्रायमनयोः प्रकृतिपुरुषस्वरूपस्याविष्करणं दर्शयति—सृष्टिरूपप्रकृतिप्रतिभटः संहारात्मकः पुरुष इति। प्रतिभटशब्दः प्रतियोगिवचनः। प्रकृतेः कार्यप्राधान्यं पुरुषस्य स्वरूपप्राधान्यमिति इयदेवेह विवक्षितम्। अयमिहाभिप्रायः। न केवलमिह बिन्दुविसर्गमात्रमभिव्यञ्जिजिषितम्। किन्तु तयोः पुरुषप्रकृतिलक्षणस्वभावोऽपि। तत्र तयोः स्वरूपाभिव्यक्त्यर्थमकारयोगस्वभावाभिव्यक्त्यर्थं च हकारसकारयोगः। तयोर्घोषवदघोषरूपेण हरणसर्जनवदाद्यक्षरतया वा पुरुषप्रकृतिसमुचितत्वादिति। प्रधानत इति। अनुत्तरतत्त्वस्वरूपत्वात् प्रधानत्वम्। यदुक्तम्— अवर्णविग्रहं देवमिति। अनेनाकारयोगनियमोऽप्युपपादितः। कुत एतद्योगस्य तदभिव्यक्त्यर्थत्वं लभत इति तद्दर्शयन्नुत्तरपादं विवृणोति— (अ) तत्परत्वं इत्यादिना॥६५॥

 नश्वरः स्यादिति। नाशोऽसद्भावोऽनुपलम्भो वा। एवं च यदाशङ्कितं तत्सर्वं परिहृतं भवति। किञ्चैवं व्यञ्जनानामप्यभिव्यक्त्यर्थतयोपर्यकारोऽप्युपपादितः। एवं तावद्विसर्गस्य स्थानप्रयत्नमुक्तम्। अथायमेव सकलकार्यमूलकारणभूतो हकारोऽपि भवतीति सोष्मा सप्राणकस्तु ह इत्युच्यते। विसर्ग एवोष्मप्राणविशिष्टःसन्नसीहकार इति तदर्थः। ऊष्मा बलं प्राणःश्वास एव। अनेन हकारस्यापि



स्थानप्रयत्नमुक्तम्। कण्ठ एव स्थानमूष्मप्राणमयश्चप्रयत्न इति। न चात्र विसर्गविभूतितया हकाराभिधानम्। 'सर्वानित्थमुवाच ह' 'प्रकृतिरथ हसंज्ञा भवेदिति च निर्दिष्टत्वात्। किन्तु प्रकृतिपुरुषात्मकत्वमूलकारणतोचितं दर्शितम्। कथं विसर्गत्वेनास्य प्रकृतित्वमूष्मप्राणलक्षणस्य बिन्दुमयपुरुषभावस्य योगेन पुरुषत्वमिति। अत्रैवाभिप्रायभेदमाह— यद्येवमित्यादिना। प्रकृतिपुरुषवाचकाविति। ननु खल्विह प्रकृतिपुरुषवाचकत्वमप्याचार्येणोक्तमिति। नैष दोषः। प्रकृतिपुरुषं तावदजपावस्थायां प्रथितमेव। ततश्चेहापि तत्सिद्धिः स्यादिति। पूर्वं सर्ववाचकत्वमुक्तमिति। सर्वानित्थमुवाच हेत्यत्रेति भावः। प्राणस्य प्राण इति प्राणस्यापि प्राणनकरत्वमुक्तम्। पुरुष इति चाध्याहारः। हकारे तावद्यावूष्मप्राणांशौ तद्वाच्यतया तदभिन्नाविहोष्मप्राणपदवाच्यौप्रकृतिपुरुषौ भवत इत्यभिप्रायः।

 अथ सर्ग इत्यस्यैव वर्णस्य विकृतिरूपेणावर्णकवर्गयोरुत्पत्तेः स्थानस्य चाभिधानम्। तस्य तात्पर्यं दर्शयति— एवं हकारस्येत्यादिना। स हकारलक्षणो विसर्गः कण्ठे वर्तमानोऽपि वर्णसारथिभूतेन प्राणवायुना तत्रैव कण्ठे श्लेषितः सन् तदुचितकरणभेदतोऽकादिमीरयेदिति मूलार्थः। अकादिं वर्गमितिच्छेद इति। अ इत्यवर्णग्रहणम्। कादिपदेन कादिमान्तग्रहणम्। स एव च वर्गः। ननु सर्ववर्णादिकारणत्वं कथमिहोक्तं स्यादिति चेत्। उच्यते। कण्ठे श्लेषितोऽकादिमीरयेत् स्थानान्तरे तु श्लेषितो वर्णान्तराणीत्येवमर्थस्याभिप्रेतत्वादिति। तत्रैवेति कण्ठ एव। यद्वाकण्ठादिस्थानेषु शब्दवत्सामर्थ्याभ्यां प्रतिपादितेष्वित्यर्थः।

 वर्गं स्पर्शनमात्रेणेत्यत्र कं वर्गमिति संबन्धः। कचटतपेत्ययं चेह वर्गः।एवं खादिष्वपि प्रतिपत्तव्यम्। ङश्चबहिर्गत इति। मुखविवरतो बहिर्नासिकायां गत इत्यर्थः। अत्र स्वरेष्वर्थादस्पर्शनं प्रयत्न इत्यवसीयते॥६६॥६७॥

 विसर्गस्तालुग इति। स एव हकाररूपस्तालुगतो वायुना श्लेषितः सन्नित्यर्थः। सोष्मेशं चवर्गं चेत्यत्र सोष्मेत्येकं पदम्। पुनरिशमिति। सोष्मेत्यर्थं दर्शयति—सोष्मा साग्निरिति। इशमित्येतद्विभजते—च शश्चेतिच्छेद इति। इवर्णशकारग्रहणमेतत्। यन्तथेति यकारः। दन्तगस्तथा लृतवर्गलसानित्येकम्। पु इति पवर्ग उक्तः। उपध्मानग्रहणं प्रदर्शनार्थम्। जिह्वामूलाज्जिह्वामूलीयमिति। तत्तत्स्थानगोऽर्णान् समीरयेदिति। एवमित्युपस्कारः। हकारलक्षणो विसर्ग इति प्रकरणाद्भवति। किमनेन क्रियत इत्याह—उपसंहरतीति। स सर्गः श्लेषित इत्यादाविति। वक्ष्यति च—एवं हकारस्य केवलस्य विश्वयोनित्वमभिधायेति॥६८॥६९॥

 इदानीं भूतषट्कर्मविषयः प्रकारो वक्तव्यः। तदाह—वर्णानामिति। 'भूत-



भूतकलाभिः' 'प्राणाग्नीलाम्बुखात्मका' इत्येवमुक्तमपीत्यर्थः। विशदयन्निति। तत्रास्पष्टत्वादिह स्पष्टीकरणोपपत्तिः। मूले ह्रस्वाःपञ्चेत्यत्र परे चेति पञ्चेत्यनुषङ्गः। तदाह—परे च दीर्घा आदयः पञ्चेति। सन्धानेन विकृताः सन्धिविकृताः। यदुक्तम् —अकारेकारयोर्योगादिति। बिन्दुसर्गात्मनोर्व्यक्तिममसोरिति च। परोक्षसन्धिर्बिन्दुरित्येव भेदः। बिन्द्वन्तिका इति विसर्गनिवृत्त्यर्थमुक्तम्। यद्वाचत्वारि सन्ध्यक्षराणीति बिन्दुपरिग्रहार्थमुक्तम्।

 मूले काद्या इत्युपलक्षणम्। चाद्याष्टाद्यास्ताद्याः पाद्या इति। कशब्देन जलग्रहणम्। पृथग्भूतात्मकाः क्रमेण कथिता इति सम्बन्धनीयम्। तैस्तैः पञ्चभिरेव वर्णदशकैरिति। तैस्तैरिति पार्थिवैराप्यैरित्याद्युक्तम्। यथा अआएकचटतप-यषेतीत्यादि। स्तम्भनाद्यमित्याद्युक्तविवरणम्। स्तम्भनाद्यमिति रक्षादिग्रहणम्।

 तदुक्तम् -

**रक्षास्तम्भनकर्माणि वर्णैःकार्यं धरात्मकैः।  
शान्तिकं पौष्टिकं कर्म वर्षणं सलिलात्मकैः॥  
दाहमोहाङ्गभङ्गानि चाकृष्टिं दहनात्मकैः।  
सेनाभङ्गभ्रमोच्चाटद्वेषकर्माणि वायुजेः॥  
कालभस्मानि चूर्णानि विविधान्यथ मारणम्।  
क्षुद्राणां स्थापनं वर्णैर्नाभिसेर्वर्गसंख्यकैः॥ इति।**

शून्यता ग्रामनगरादीनामत्यन्तं मनुष्याद्यभावकारणम्। मन्त्रान्तरैरपि स्तम्भनाद्युपपत्तावेतैः संपुटीकरणं कार्यम्। वक्ष्यति च— संयजेन्मन्त्रीति॥७०॥७१॥७२॥७३॥

 स्तम्भनादिप्रयोगप्रकारमिति। स्तम्भनाद्युचितेषु सीसादिषु मध्ये त्रिकोणं तद्वहिः स्तम्भनाद्युचितं पार्थिवादिमण्डलमप्यालिख्य तत्र त्रिकोणमध्ये पञ्चीकृतभूतादि विलिख्य भूतबीजैर्द्वन्द्वशो मध्यादिषु संपूज्य जप्त्वानिखननादि कुर्यादित्येवंविधः प्रयोगप्रकारोऽवबोद्धव्यः। स्तम्भनाद्यर्थं कल्पितेषु कुण्डेष्वप्येवं कल्पनीयः। संयजेदित्येतद्विवृणोति—संलिख्य सञ्चिन्त्य वा पूजयेदिति। लेखयेत् चिन्तयेत् पूजयेद्वेति वा पाठः। अत्र लेखनं चिन्तनं च विकल्पेनोपलक्षितमिति। सिद्धमन्त्रस्यायं प्रयोग इति। सञ्चिन्तनेनापि स्तम्भनादिकार्यस्य साधनीयत्वादिति भावः। मध्ये पञ्चीकृतभूतबीजमिति। स्वं स्वं भूतबीजमिह विवक्षितम्। भूतबीजानि च नादकलादिभूता इत्यत्र प्रतिपादितानि। तद्बिन्दूर्ध्वाधोभागादिष्विति। भूतबीजस्य मध्योद्देशे तदीयबिन्दुर्लेखनीय इत्यर्थादवसेयम्। तस्य बिन्दोरन्तर्वा बहिर्वोर्ध्वाधोभागग्रहणमिष्यते। तत्रोर्ध्वभागे साधकः। अधोभागे साध्यः। कर्म च यथास्वंतयोर्भागयोः स्यात्। तदसंभवे पार्श्वदिशि कर्म लेखनीयम्। कर्म च



कदाचित् साधकस्य यथा स्यात्। यथा चैत्रो मैत्रं जयत्विति। कदाचित् साध्यस्य। यथा चैत्रार्थे मैत्रो नश्यत्विति। कदाचिद्देवताया एव कर्म भवति। चैत्रं रक्षेति। कदाचित् तु साध्य एवास्ति। यथाऽद्वैवेत्यादि सर्वमूह्यमिति। यन्त्रजीवादियोगश्चेत्यत्र प्रागुक्तमादिपदं संबध्यते। तत्र नियमस्तु वक्ष्यत एव। एतच्चेत्येवमुक्तलक्षणमित्यर्थः। पार्थिवभूतलिपियोगस्त्वर्थाद्भवति। यन्त्राणीत्यभिधानं पार्थिवयन्त्रपरिग्रहनिवृत्त्यर्थम्। तत्तद्भूतयन्त्राणीत्येतदर्थम्।

 इदानीं यन्त्रजीवमाह—ह्सौरिति। मध्यबीजाधोभाग इति। तस्यान्तर्बहिर्वाऽधोभागोऽभिप्रेतः। हमिति लिखेदित्यन्तं वाक्यम्। गुणशोऽष्टदिक्ष्विति लेख्येति शेषः। गुणश इति त्रित्रिवर्णाभिप्रायम्। यन्त्रप्राणबहिरेतल्लेखनमिष्यते। दलेष्विति सत्स्वष्टदलेषु तेषु गुणशो लेखनं चतुर्दलेषु षट् च इत्याद्यूह्यम्। तद्बहिरिति यन्त्रहृदयमिति संबध्यते। लेख्यमिति च शेषः। मध्यबीजे गायत्री चेत् तद्बहिरेतद्दलेषु गायत्री चेद्यन्त्रप्राणबहिरेतदित्यवबोद्धव्यम्। प्राणप्रतिष्ठामन्त्र इति। स तु कलासु वक्ष्यमाणप्रक्रियया प्रतिपत्तव्यः। यन्त्रसामान्यमपीति यन्त्रजीवादि। यदुक्तं—तदन्येष्वपि वक्ष्यमाण्यन्त्रेषु समानमिति भावः। वक्ष्यति च—व्योमाविःसचतुर्दशस्वरविसर्गान्तस्फुरत्कर्णिकमित्येवमादि। येन येन प्रकारेणेति यत्प्रागारब्धं तदिह परिसमाप्तमिति॥७४॥

 पूर्वोक्ताद्बिन्दुमात्रादित्यन्त्यश्लोकस्य तात्पर्यं दर्शयति—एवमिति। पटलत्रयोक्तां सृष्टिमिति। 'प्रकृतेश्च क्वचित् काल' इत्येवारभ्योक्तां सृष्टिमित्यर्थः। ततोऽर्वाक् तु हकारस्य सवाच्यार्थस्य नित्यत्वं स्वरूपं व्याप्तिश्चैवोक्तेति। यद्यपीह स्थितिरिह पटलेऽभिहिता तथापि वर्णनिष्पत्त्यभिधानं सृष्टिरेवेति तथाभिधानम्। यद्यपि स्थितिरपोहाभिहिता न सृष्टिरेव किन्तु संहारप्रतिपादनार्थतयैवायं सर्गानुवादस्तद्व्यत्ययरूपत्वात् संहृतेरिति सृष्टिरेव गृह्यते। अत एवानुवदन्निति निर्देशः। प्रकृतिः स्वयं पूर्वोक्ताहिन्दुमात्रादथ रवतन्मात्रतामभ्युपेतेति सम्बन्धनीयम्। स्वयमित्येतदभिप्रायमाह— निस्तरङ्गा तत्त्वसंज्ञेति। प्रकृतेर्यन्नित्यंस्वरूपं तदभिप्रायमेतदिति भावः। परस्मादुत्पन्नस्य प्रकृतितत्त्वस्येति इयमवस्थेह व्यावृत्त्या भवति। यद्वाप्रकृतिरिह 'प्रकृतिः पुरुषश्चैव' 'प्रकृतेश्च क्वचित्काल' इत्युक्तैव स्यात्। स्वयमेवेति तु कालपुरुषयोस्तस्यामन्तर्भावः स्वकीयनिस्तरङ्गाकारस्य बिन्द्वादिविकारापत्तावप्यनपायो विक्रियायामन्यनिरपेक्षत्वमित्यादि सर्वमुक्तम्। शब्दब्रह्मात्मतामिति। तदुक्तं—बिन्दोस्तस्माद्भिद्यमानाद्रव इत्यादि। मूले अकारादीन् ह्यष्टेत्यत्राप्यभ्युपेतेति सम्बध्यते। तथा तदनुगतान् कादीन्



पञ्चविंशदित्यत्रापि पञ्चविंशदिति पञ्चविंशतिमित्यर्थः। तेषां स्वरैरनुगतिरकारनित्ययोगात् ककादिवैचित्र्याच्चभवति। तथैव संयुक्तधातूनपि यादीनित्यन्वयः। तदनुगतानित्येतत्तथैवेत्युक्तम्।अभ्युपेतेति चानुषङ्ग इति। अत्र 'बिन्दोस्तस्मादित्यत आरभ्य 'पञ्चाशदीरयति पंक्तिश एव वर्णानित्यत उक्ता शब्दसृष्टिरनूदिता। 'यथा भवन्ति देहान्तरित्यादि तु प्रकरणमेतदन्तर्गतमेवेति। गुणसहितैः पञ्चभूतैस्ताभिस्तन्मात्राभिश्चेत्यन्वयः। तदर्थं दर्शयति— अर्थात्मकतामुक्तामित्यादिना। यादीनिति सन्निधानादुक्तम्। यद्वायादिशब्देन सर्ववर्णग्रहणम्। अथवा गुणसहितैस्तन्मात्राभिश्च सहितैर्भूतैः सह यादीनिति संबन्धनीयम्। गुणसहितैरित्यत्र सकलकरणैरित्युपस्कारः। गुणकरणतन्मात्राभूतान्वितान् बिन्दुवर्णानभ्युपेतेति तात्पर्यार्थः। अत्र 'विचिकीर्षुर्धनोभूतेत्यत आरभ्य 'भीत्या च परिरोदितीत्यत उक्तार्थसृष्टिरनूदितेति सर्गानुवादोऽयमेतावान् भवति।

 मूले अथव्यतीत्य व्याप्य हसंज्ञा भवेदित्यन्वयः। तदभिप्रायं दर्शयति—संहारमाहेति। व्यत्ययो यथोक्तव्यापारविपर्ययः। तदाह—कार्यजातमुक्तं स्वात्मन्येव संहृत्येति। स्वस्वरूपाद्येन क्रमेण कार्यजातमुभयविधमुत्पन्नमुक्तं तत्सर्वं तद्व्युत्क्रमेण स्वस्वरूपोपसंहृतं कृत्वेत्यर्थः। विश्वं व्याप्येत्येतद्विवृणोति—विश्वं सर्वमित्यादिना। परिपूर्णस्वभावत्वाद्विश्वमिति देवतातत्त्वमुक्तम्। अत एव ब्रह्मपदोपादानम्। तेनाभिन्नतामिति। सा तत्त्वसंज्ञेतीमामेव प्रकृताग्नवस्थामिति भावः। यद्वाविश्वं व्याप्य व्यतीत्य हसंज्ञा भवेदिति सम्बन्धनीयम्। तथाच सृष्टानां व्याप्तिरपीह पटल उक्तोपसंगृहीता भवति। ह इति संज्ञा वाचकं यस्याः सा हसंज्ञा। सर्वानित्थमुवाच ह इति प्रागारम्भ एवोक्ताक्षरलक्षणा प्रकृतिरिति॥७५॥

इति प्रयोगक्रमदीपिकायां तृतीयः पटलः।

** अथ चतुर्थःपटलः।**

 इह 'के वयं केन भाविता' 'यूयमक्षरसंभूता' इत्यादित एवाक्षरस्य तदिव साधकस्य च प्रकृतत्वादुभयोश्चातोऽनुवृत्तत्वादुभयथापि स्यात् पटलसङ्गतिरिति। पूर्वं तावदक्षरोचितां पटलसङ्गतिमाह—एवमिति। पूर्वोक्ताद्बिन्दुमात्रादित्यनूदितः प्रकार एवमित्युक्तः। हकारस्येति वाच्यवाचकाभेदात्मकस्याक्षरस्य प्रकृतत्वेऽपि वाचकांशस्यैव ग्रहणम्। केवलस्येति रेफाद्यपेक्षयोक्तम्। विश्वयोनित्वमिति। सङ्गतिमात्रमेतदुक्तम् न तु हेतुतया सङ्गत्यभिधानमिति ज्ञेयम्। तेन संहारस्योक्तत्वेऽपि तदनुपादानमिति। आदाविति प्रपञ्चसारारम्भ एव— मूलार्णमर्ण-विकृतिरित्यत्रेत्यर्थः। प्राप्तस्येति। हकारस्य रेफादियोगतस्तत्प्राप्तिर्भवति।



विश्वयोनित्वमिति। नास्मिन् शक्तिपटले विश्वस्य स्थितिसंहाराभिधानमित्येवमुक्तम्। चतुर्थपटलारम्भ इति मूलगताथशब्दार्थोऽप्युक्तः।

 मूल एवं व्यवस्थिते त्वस्य शक्तित्वमिष्यत इत्यन्वयः। विश्वस्य जगतो हलक्षणादुत्पत्तिः तत्र स्थितिः तस्मिन्नेव च प्रलय इत्येतत्तावदेवं व्यवस्थितम्। तथा च सत्यस्य प्रकृतस्य परावाक्तदर्थात्मकस्य हस्याक्षरस्य शक्तित्वमिष्यत इति तद-क्षरार्थः। तत्र जगति कृतकृत्यस्य जगत्येव सततं रूढ़संस्थितेरिति हेतुगर्भं विशेषणम्। हादक्षराज्जगतउत्पत्त्यादिनियमे सति तज्जगद्विषयतया यत्किञ्चित्तस्य कर्तव्यं स्यात् तत्सर्वमविकृतमेव। येन न किंचिदकृतमशक्यमवशिष्यते स तथोक्तः। तथा तस्मिन्नेव जगति सततं सर्वस्मिन्नपि काले देशे च रूढाक्षरमेवायं घटशब्दः तदर्थो वेत्येवं निरूढा संस्थितिर्यस्य स तथोक्तः। जगतस्तत्रैव कल्पिताकारत्वमनेनोक्तम्। यत एवमसौ हो भवति अतोऽनेन शक्त्या भाव्यमित्यवसीयत इति भावः। स्वस्मिन्नेव स्वरूपे स्वस्वातन्त्र्येणैव विश्ववैचित्र्योत्पादनतदवस्थापनविलयनकरत्वं हि तावच्छक्तित्वनिबन्धनमिति। साधकाभिप्राये तु विशेषः। हाक्षरमेव जीवतापत्तितो जन्तुभावप्राप्तौ साधकदशां प्रतिपद्यते। तत्स्वरूपभूताच्च तदक्षरतो वाङ्मनसोर्यावद्विश्वमुक्तिप्रतीतिरूपेण प्रसार इत्येतत्तावदेवं व्यवस्थितम्। तथा च सत्यसौ साधको जगति कृतकृत्यो जगत्येव रूढसंस्थितिश्चसव्यक्तिरेवावसीयत इति महतोऽक्षरस्य कलैव तावदसौ साधकस्तस्य चैतावदेव कृत्यम् यत्तेनैव कृते विश्वस्मिन् जगति स्वाधिकारानुरूपतोऽवभासनमभिधानं च। यदुक्तम्— इत्थं विश्वं प्रतीयतेऽप्यव्यक्तं प्रलपतीति। नातोऽधिकं तदयोगात् तत्सर्वमप्यनेन कृतमेव भवति। तत्र च जगत्यस्य सततं निरूढैव संस्थितिः। तत्तदुक्तिप्रतीतिषु स्वरूपचितोऽपि तत्तदर्थेष्वनुगमात्। अन्यथा तत्प्रतीत्यनुपपत्तेः। तथा च स्वस्वरूप एव स्वस्वातन्त्र्यणैव तत्तज्जगद्वैचित्र्योत्पादनतदवस्थापनविलयकरत्वमेतदेव हि शक्तित्वनिबन्धनमिति महतोऽक्षरस्य जगतोऽपूर्वस्यावभासः। साधकाक्षरस्य तु स्वस्वरूपे तस्य विद्यमानस्यैवावभास इति भेदः। एवं च साधकस्य महाशक्त्यंशमात्रत्वात्तद्रूढिसिद्ध्ये तन्न्यासजपध्यानाद्युपदेशस्तावदिह कर्तव्य इति।

 अस्यैव श्लोकस्य सूक्ष्ममर्थं दर्शयति—अथशब्दोहेत्वर्थ इत्यादिना। स्वयमेवेति। नेहाक्षरतो जगदुत्पत्त्यादिमात्रं तस्य शक्तित्वसिद्धौ निबन्धनम्। तच्च न स्वयमेव वाच्यमिति भावः। उक्तेन प्रकारेणेत्येवंशब्दविवरणम्। 'प्रकृतेश्च क्वचित्काल' इत्यत आरभ्य 'हसंज्ञा भवेदित्यत उत्तः प्रकारोऽयं गृह्यते। कारणत्वेनेति हाक्षरत्वेनेति विशेषणतयाऽध्याहारः। व्यवस्थित इत्युपपादनेन व्यवस्था



हि सिध्यतीति भावः। तुशब्दोऽवधारणार्थं इति प्रकारान्तरेण जगतः सर्गाद्यनुपपत्तेरवधारणसिद्धिः स्यात्। अस्य हकारस्येति। जगतो निमित्तोपादानकारणतया प्रकृतस्येति भावः। शक्तित्वमिति। ननु हाक्षरस्य नित्यतां सर्वात्मतामपि चोपपादयितुं ततो जगतः सर्गाद्युक्तम् तथा च तदुभयमपीहैषितव्यमिति। नैष दोषः। यदुपपादयितुमेतदुक्तं तत्सर्वं प्रकृतिरथ हसंज्ञेत्यत्रार्थादुपपन्नं सिध्यति। किन्तु तत्र शक्तित्वमिह तदीयविभूतिविवक्षयाऽनूद्यत एवेति।

 ननु जगतो हाक्षरत्वे व्यवस्थितेऽपि कथमस्य शक्तित्वमवसीयतामिति। उच्यते। हाक्षरस्य तदुचितशक्तित्वव्यतिरेकेण जगतस्तद्भावानुपपत्तेरेतच्छक्तित्वसिद्धिरिति। अतएव हेतोरपि कारणत्वेन व्यवस्थित इति सप्तम्योपादानम्। शक्तिवाचकमन्त्रत्वमिति। ननु वाच्यवाचकरूपस्य हाक्षरस्य शक्तित्वं तावदिहावसीयते। प्रकृतिरथ हसंज्ञेत्युक्तत्वात् रूढसंस्थितेरित्यत्र रेफेकाराभ्यां शक्त्यसाधारणरूपयोः कार्यशक्तितदीशानयोरपि ग्रहणसंभवाच्चेति। नैष दोषः। वाच्यांशस्य शक्तिमात्रत्वमेवावसेयम्। वाचकांशे तु रेफादियोगोऽपि तद्योगोपपत्त्या त्वपि तस्यां वाच्यशक्तौ कार्यशक्तितदीशयोगप्रतीतिः स्यादिति। गुणत्रयात्मकशक्तिवाचकत्वमिति। सत्त्वादिगुणात्मकत्वमक्षरत्वेऽप्यस्या भवेदेव न तच्छक्तित्वनिबन्धनमिति भावः। रेफेकारयो रजस्तमोवचनत्वेऽपि कार्यशक्तितदीशानाभिधानत्वमविरुद्धमेव। वर्णवाचकानामनेकशक्तित्वाभ्युपगमात्। यत उक्तम्—अथोभयात्मका वर्णास्त एव स्युः त्रिधा भूय इत्यादि। वर्णान्तरसंयोग इति कर्तव्यतयाभिप्रेतो विशेषोऽयमुक्तः। मन्त्रत्वेष्टेरिति। मन्त्रत्वस्येष्टत्वादित्यर्थः। हकारं विशिनष्टीति। दुर्विग्रहत्वाद्विशेषणस्यैतदुक्तम्। रेफोढ इति। रेफमूढवान् धृतवानिति यावत्। ईरित्ययमीकारः। संस्थितेरिति आद्गुण इति सन्धौ प्रथमैकवचनमिति ज्ञेयम्। अत्रत्वीकारस्य ङीबादिस्त्रीप्रत्ययमात्रतयाभिप्रेतत्वात् गोस्त्रियोरुपसर्जनस्येति हृस्वभावोऽपीष्यत इत्यवबोद्धव्यम्। तथा च रूढसंस्थितेरित्यादिनिर्देशोपपत्तिः। व्याप्तत्वात् तस्येति पूर्वत्रान्वय इति।

 इदानीं साधकोचितां पटलसङ्गतिमपि दर्शयति—जातस्येत्यादिना। साधकस्याप्यादित आरभ्यानुवृत्तत्वेऽपि गतपटले तस्यादर्शनादस्येति तत्परामर्शानुयोग इत्यत एतावदुच्यते। अत्रायमाशयः। ब्रह्महरीश्वराख्या इत्यादित एव प्रकृतस्य साधकस्य हाक्षरांशतयोत्पत्तिस्तथोत्पन्नाच्च ततस्तदक्षरप्रसरतयावर्णानामुत्पत्तिस्तदवस्थायामेव च तेषामग्नीषोमादिरूपेण व्याप्तिरित्येतत्सर्वं गतपटलैरुक्तम्। ततश्च शक्तिपटलेऽपि साधकोऽनुवृत्त इति। जातस्य निर्गतानामिति पदाभ्यामाद्य-



पटलयोरपि तदनुगतिरुक्ता। व्याप्त्यादिकमिति। व्याप्तिस्तदुत्पत्तिर्निष्पत्तिरन्यच्चेत्यर्थः। अभिहितमिति। ततश्च मूल एवमस्येति च निर्देशोपपत्तिरिति भावः। अथैवमिति प्राग्वदथशब्दो हेत्वर्थः। स चैवं व्यवस्थित इति स्वयमेव दर्शितः। एतद्विवृणोति—एवं वर्णानामिति। वर्णास्तावदग्नीषोमादय एव। ते च वर्णाहकारस्यैव विकारो हाक्षरमेव साधकस्य स्वरूपमित्यसौ गतपटलगतःप्रकार एवमित्युक्तः। तेन च तथाविधानां वर्णानां हाक्षरत्वलक्षणमेव तत्त्वं व्यवस्थितं भवति। तुशब्दोऽवधारणार्थः। तेषां प्रसिद्धाकारमात्रत्वायोगादुक्तव्यवस्थावधृतिःस्यात्। वर्णोच्चारकस्येति। एवमनुवृत्तस्य साधकस्येति भावः। यद्यपीह जातः शिशुरेवानुवन्तस्तथापि ब्रह्महरीश्वराख्या इत्यादित एव प्रकृतस्य साधकस्याक्षरांशतोपपिपादयिषयैव तस्य जीवजन्तुपुरुषतापत्त्यभिधानाच्छिशुत्वेऽपि न्यासयोगादि-समुचितयोऽवस्थादिप्रतीक्षणोपपत्तेश्च साधकतोपपत्तिरिति।

 ननु वर्णानामेवं तत्त्वे व्यवस्थितेऽपि कथमस्य शक्तित्वमिष्यतामिति। उच्यते। साधकस्वरूपस्य शक्तित्वव्यतिरेकेण ततो विसृतानां वर्णानामित्थंव्यवस्था नोपपद्यते। तथा चास्य शक्तित्वमवसीयते। किन्तु मलिनं परिच्छिन्नं चैतत् शक्ति-तत्त्वमतोऽस्य विशुद्धत्वं महत्त्वं चैषितव्यमेव। एतदभिप्रायेणैव च जगन्मूलकारणशक्त्यात्मकत्वमिष्यत इत्युक्तम्। तथा प्राकृतस्य परिच्छिन्नस्येति चोक्तम्। स्वतो विशुद्धमपरिच्छिन्नमपि हि तत्त्वं भवति। योग्यत्वस्येति। शक्तित्वं हि तावत्साध्यम् तस्य न्यासादिः साधनम्। तेन च स्वशक्तिगतमालिन्यपरिच्छेदादिक्षयतो महा-शक्त्याकाराभिव्यक्तिरित्येवमुक्तम्। किञ्च न्यासानां भूयस्त्वात्तेषामेव चावृत्त्यानुष्ठेयत्वात् तद्रूढियोग्यताप्रधानो न्यासादिरिति चैवमुक्तम्। सम्पाद्यमानत्वादित्यस्मिन्नेव शक्तिपटल इति भावः। सम्पादितत्वाच्चेति (गत) पटलेष्विति भावः। तेषु ह्यणुयोगादय उपदिष्टा इति तथा च तत्रोक्तं— दृश्या देशिकदर्शितैरिति।

 ननु स्वस्वरूपे शक्तितत्त्वे महाशक्तेरनन्यतयाऽनुसन्धानमेव कार्यम् नतु न्यास इति। नैष दोषः। क्रमसाध्यमेव ह्येतदनुसन्धानम्। ततश्च प्रथमं तावत्स्वदेहे स्वशक्तिविभूतिरूपे महाशक्तिविभूतिरूपस्य विश्वजगद्विग्रहस्यानन्यतया सन्निधानं न्यासेन कार्यम्। ततस्तथा जपो ध्यानम् ततस्तन्मूलभूतशक्तिमात्रपर्यन्ततया योगश्चेति। एतदभिप्रायेण च मूले जगतीत्येतत्पदमुपात्तमिति मन्यमानो विवृणोति—जगति सर्वतत्त्वात्मके शरीर इति। कृत्स्नमपि स्थूलसूक्ष्माकारेण सामान्यसाक्षिलक्षणमक्षरशक्ते रूपमिह सम्पादयितुमुचितमित्यनेन सूचितम्।

 सततं रूढसंस्थितेरित्यनेन न्यासादिभिर्यत्नतो जन्यं शक्तिसिद्धिपूर्वावस्थारूपं



फलमुक्तम्। प्रसिद्धेति। स्वात्मन्येव प्रथितेत्यर्थः। संविद्रूपप्रकृत्यात्मकत्वेनेति। चिद्रूपस्य पुरुषस्य स्वात्मविश्रान्तिलक्षणमानन्दरूपं ज्ञानं संविदुच्यते। तदेव च प्रकृतिशक्तिरूपम्। तदुक्तं—प्रकाशविमर्शरूपेण चिदानन्दरूपेण वेति। चिदानन्दयोरेकार्थत्वेऽपि तथा विकल्प्यत्वादेतदुपपत्तिः। यद्वाजगति सततं रूढसंस्थितेरिति संबन्धनीयम्। व्यष्ट्यात्मके स्वदेहे समष्टिदेहन्यासतस्तत्प्रतीतौ तदनुसन्धानप्रचयतस्तत्र समष्ट्यात्मनि सततं रूढा संस्थितिः स्यात्। ततश्च सततं रूढा प्रसिद्धेत्याद्युक्ता स्थितिर्भवेदिति।

 यद्वाथैवं व्यवस्थित इत्यत्राथशब्दः पूर्वोक्तानन्तर्यार्थः। तत्राभिप्रेतं पूर्ववृत्तं तावद्दर्शयति—जातस्येति। वर्णानां व्याप्त्यादिकथनानन्तरमिदानीमस्य तदुच्चारकतयानुवृत्तस्य साधकस्य शक्तित्वमिष्यते। तत्संपिपादयिषया तद्विभूतिकथनमारभ्यत इति तत्र हेतुरेवं व्यवस्थित इत्युक्तः। एतद्विवृणोति—एवं वर्णानां तत्त्वे व्यवस्थित इति। वर्णानां तत्त्वमग्नीषोमाद्यात्मकत्वम्। अयं भावः। वर्णानां तत्त्वं तावत् तेषामग्नीषोमाद्यात्मकत्वम्। तच्च साधकान्तर्गतायास्तत्स्वरूपभूतायाः शक्तेरेव कार्यमर्थादवसीयते। तथा च सति वर्णानां व्याप्तावभिहितायां तेषु वर्णेषु साधकस्याग्नीषोमादिरूपेण स्वान्तर्गतशक्तिकार्यतयाऽवभासमानेषु केवलं सा शक्तिस्तस्य स्वरूपभूता हसतीन तथावभासत इत्येतावदेव जातम्। ततस्तत्सिद्धयेतस्य साधकस्य शक्तित्वमिदानीमिष्यते। शक्तौ तु तथाऽवभासमानायां स्वविभूतितया मन्त्रन्यासजपादिषु सा वर्णविभूतिरवभासत इति। अनेन पुरा गुणितप्रकरणे हृल्लेखादिविभूतीनामिह च वर्णविभूतीनां तत्तन्न्यासजपादिषु तथावभास उपयोग इत्यपि सूचितम्। तत्र हृल्लेखादीनां विभूतयस्तत्तन्मन्त्रन्यासजपादिशेषा एव। वर्णानां विभूतयस्तु मातृकान्यासजपादिशेषाः सर्वमन्त्रन्यासजपादिशेषाश्चेति भेदोऽवबोद्धव्यः। जगन्मूलकारणशक्त्यात्मकत्वमिष्यत इति। वर्णविभूतीनां समष्टित्वात् तत्कारणशक्त्यापि समष्टिभूतया भाव्यमिति भावः। प्राकृतस्येति। शक्तिविपरीततया निरूढात्मनस्तच्छक्त्युपदेशमात्रेण तदात्मकत्वमुपपन्नमिति भावः। न्यासयोगादिभिरिति। न केवलमिह कृत्स्नायाः शक्तेरभिधानं तदवबोधार्थमेव। अपितु तथा न्यासयोगाद्यर्थमपीति भावः। न्यासयोगादिभिश्चात्मनः प्राकृतरूढिप्रक्षयपूर्विका कृत्स्ने शक्त्यात्मन्यपरिच्छिन्नाकारे निरूढिः स्यादिति जगति सततं रूढसंस्थितेरित्युक्तम्। ततश्च शक्तिरेवासौ साधकः सम्पद्यत इति॥ १॥

 एवं तावत्साधकस्य न्यासयोगादिक्रमेण हृल्लेखात्मकशक्तित्वसिद्धये तद्व्याप्तिकथनन्यासमन्त्रस्थानादिप्रतिपादनं चेह प्रस्तुतं भवति। तत्र प्रथमं तावद्धृल्लेखायाः



त्र्यंशप्रधाना साधकगतप्राणतद्धर्माद्यर्थशक्तिलक्षणा व्याप्तिरुच्यते। प्राणात्मकं हकाराख्यमिति। एतदाह— उक्तस्याक्षरत्रयस्येति।रूढसंस्थितेरस्येत्युक्ताया हृल्लेखायास्त्रयाणां वर्णानामित्यर्थः। प्रकृत्यात्मकत्वसिद्ध्य इति। न्यासयोगादिभिस्तन्निरूढिद्वारा तदात्मत्वसिद्ध्य इत्यर्थः। कालपुरुषाविभक्ता प्रकृतिशक्तिरिहाभिप्रेयते। षोड़शाङ्गन्यासमिति। वक्ष्यति च— इतीदं षोड़शाङ्गवदिति। प्रथमतोऽस्याभिधानौचित्यमप्यनेन सूचितम्। साधकस्य तावद् बुभुक्षादयः प्रथिताः। ततस्तेषां शक्त्यंशतयाऽनुसन्धानं सुकरं स्यादिति भावः।

 मूले हकाराख्यं बीजं प्राणात्मकं स्यात् तदुद्भवाः षडूर्मयः स्युरिति योजना। हकार आख्या यस्य हेत्येतस्य तत्तथोक्तम्। बीजशब्देन वाचकवर्णत्वमुक्तम्। प्राण आत्मा स्वंरूपं यस्येति समासः। बुभुक्षा च पिपासा चेत्युक्ताः षडूर्मयः। बुभुक्षादीनां हकारकार्यतायां निबन्धनं तस्य प्राणात्मकत्वमेवेति तेनेत्युक्तम्। ननु कथं शोकादीनां प्राणधर्मत्वमित्यत आह— प्राणे सत्येवेति॥ २॥

 मूले रेफोत्था गुणा इति। के त इत्यपेक्षायां पवनाद्या इत्युक्तम्। तदाह—गुणचतुष्टयमिति। स्पर्शाद्यैरितीति। स्पर्शादिगुणयोग इति भावः। पारतन्त्र्याद्वा गुणशब्दस्तेष्विति। प्राणस्तावदादिशक्तेः क्रियाशक्तिः। सा च बुभुक्षादिशक्तीनां समष्टिः। तस्या ज्ञानशक्तिर्मनआदीनां समष्टिः। तस्या एव कार्यशक्तिराकाशः। स च वाय्वादीनां समष्टिः। प्राणस्य ग्रहणादाकाशस्य च गुणेष्वगणनाद्रेफेकारस्वरूपतया आकाशज्ञानशक्त्योरपि ग्रहणं लभ्यते। तत्र च ज्ञानक्रियाशक्तितन्त्रत्वं कार्यशक्तेरस्तोति पारतन्त्र्याद्वेत्युक्तम्। तेष्विति। यद्यपीकारस्य गुणा इति मनआदयोऽपि गुणा एव। किन्तु तेषां गुणत्वं मननादिवृत्तिप्रधानत्वात् न तु पारतन्त्र्यादिति दर्शितम्। विशिष्टः कार्यकरणसङ्घात इति। अत्र श्रोत्रादीनां करणेष्वन्तर्भावोऽभिप्रेतः। विशिष्टः शरीराकारेण व्यवस्थितः। अवशिष्ट इति वा पाठः। प्राणाद्यंशेषु गृहीतेषु तेषां सङ्घाताकारमवशिष्यते स इत्यर्थः।

 मूले बुधैरिति। बुभुक्षादिशक्तीनां सर्वप्राणिगततया समष्टित्वं प्राणाकाशज्ञानशक्तीनामादिशक्तेर्व्यष्टित्वम् आदिशक्तेरपि कालपुरुषाविभक्तत्वमित्येतत्सर्वमुक्तम्। वक्ष्यति च—प्रणवशक्तिभ्यां व्यापकमिति। न्यासविषये विशेषः। प्राणात्मकपदेन मन्त्र आत्मपदयोग उक्तः। तदभिप्रायेण विवृणोति—प्राणशरीरमिति। बीजत्वादेव तस्य बिन्दुयोगो लभ्यते। तदाह—बिन्दुसहितमिति। स्यादिति शेषः। किं सिद्धं भवतीत्याह—हं प्राणात्मन इति। कृतकृत्यस्येत्युक्तत्वादेव न्यासो बुधैरिति निर्देशाच्च तस्य स्थानमपि सिध्यतीत्यवसेयम्। तेनेति सहार्थे तृतीया।



तदाह— तेन प्राणात्मकेनेति। यथायोग्यमिति। प्राणस्य देहान्तर्व्यापित्वात्तथा व्यापकतया बुभुक्षापिपासयोर्न्यासः मनसो हृद्गतत्वाद्धृदि शोकमोहयोरितरयोर्देह एव व्यापकतया न्यास इत्यभिप्रायः। करणान्यपीति। अत्रापिशब्दात् ज्ञान-शक्तिसिद्धिरिति भावः। मनआदिष्विति। हृद्येव तत्तदुबुदुध्येति भावः। सङ्घातस्य शरीरे व्यापकं भवतीति। अथ मूल ऊकारान्तास्त्वित्यादिना बुभुक्षादिशक्त्यनुगतेभ्यो हकारादिभ्योऽकारादिस्वराणां बुभुक्षादिशक्तिवाचकतयोत्पत्तिरुक्ता।

 हकारस्य महात्मन इति। तस्य जात्या प्राणवाचित्वेऽपि व्यक्तिभिर्बुभुक्षादिवाचकत्वमिति सूचितम्। न्यासविषये विशेषः। बुभुक्षादिभ्योऽकाराद्युत्पत्तिकथनेन मन्त्रेषु तत्तद्योग उक्तः। तत्र विशेषस्तुशब्देनोक्तः। तदाह—तुशब्द इति। अत्र केवलहरमायायोगे तद्युतस्वरयोगे च बुभुक्षादिशक्तीनां सूक्ष्मस्थूलतया भेदो द्रष्टव्यः। ऋं वायुस्पर्शाभ्यां नम इत्यत्रापीत्यादयो मन्त्रा इति सम्बन्धनीयम्। येमित्यपीकार एकारादिश्चसंहित इति ज्ञेयम्। अत्रापि न्यासे प्राग्वत् प्राणाकाशज्ञानशक्तिन्यास इष्यत एव। मूले हकारस्य महात्मन इति। महात्मत्वं स्वव्यष्टिसहितत्वम्। एतच्च प्रदर्शनार्थम्। तेन रेफमाययोरप्येवं महात्मत्वं लभ्यते। न्यासप्रकणत्वाच्च न्यासार्थमेतदपि स्यात्। तदाह— हकारस्येत्यादिना। ऋं ॠ ऌं रेफात्मने नमः। यें यैंयों यौं यंयः ईकारात्मने नम इति मन्त्रद्वयमादिग्रहणेनोक्तम्।

 मूले इतीदं षोड़शाङ्गवदित्यस्यायमर्थः। यदिदमुक्तं तत् षोड़शाङ्गवच्च स्यात्। षोड़शाङ्गानि यस्य शक्तिबीजस्य तच्च षोड़शाङ्गमिति। एतदभिप्रायेण तत्तद्बीजयुतेत्याद्युक्तम्। प्रणवोऽत्रापीष्यते। ॐ हं हां हिं ह्रीं हुं हूं ऋं ॠृंऌं लृृं यें यैंयों यौं यं यः ह्रीं नम इत्यसौ महाव्यापक मन्त्र इति॥३॥४॥५॥६॥

 अथ मूले एभ्यः सञ्जज्ञिर इत्यासां स्थूलानामपि बुभुक्षादिशक्तीनां प्रत्येकं षट्त्रिंशद्विधोद्विधावान्तरभेद उक्तः। हकारादीनामेवैभ्योऽङ्गेभ्य इत्यकारादिविशिष्टानां बुभुक्षादीनां ग्रहणम्। सर्वगा इति। यावन्तो बुभुक्षादीनामवान्तरभेदाः तान् गच्छति वाचकतयेति सर्वगाः। तत्र बुभुक्षाशक्तस्तावत् सत्त्वरजस्तमोभेदेन त्रयो भेदाः। तत्र सत्त्वभेदेऽपि केवलसत्त्वेन रजःस्पृष्टेन तमःस्पृष्टेन तदुभयस्पृष्टेन च सत्त्वेन भेदचतुष्टयम्। तत्रापि तीव्रमध्यमन्दतया भेदत्रयम्। एवं द्वादशविधा सात्त्विकीबुभुक्षा स्यात्। तथा राजसी तामसी चेति। एवं पिपासादिष्वपि संभव इति। न्यासविषये विशेषः। तदाह— एभ्य उक्तेभ्य इत्यादिना। पूर्वोक्तस्वरपारायणन्यासवदित्यनेन षोडशदलानि पद्मानि सञ्चिन्त्य तेषां दलेषु न्यास उक्तः। तानि च पद्मानि वर्णस्थानेष्वेव चिन्त-



नीयानि नतु प्राणादिस्थानेष्वित्येवकारेणोक्तः। अयमिह प्रयोगः। शिरसि षोडशदलं पद्मं सञ्चिन्त्य तत्कर्णिकायां हं बुभुक्षायै नमः विन्यस्य तत्र पूर्वादिदलेषु हं अं बुभुक्षायै नमः हां आंपिपासायै नमः इत्यादिषोडशमन्त्रान्यसेत्। पुनः काम्बुज एव न्यासः। कखादिक्षान्ताक्षरसंयुक्ताः स्वरा इत्युक्तत्वात्। तस्मिन् पद्मे कर्णिकायां हं बुभुक्षायैनम इत्येव विन्यस्य पूर्वादिदलेषु हंकं बुभुक्षायै नमः हां कां पिपासायै नम इत्यादि षोडश मन्त्रान् न्यसेत्। एवं क्षान्तमूह्यम्। अयं कर्णिकायां बुभुक्षान्यासेनैकः पर्यायः। एवं पिपासादिन्यासेन पञ्चदश पर्यायाः स्युः। पिपासादिन्यासभेदा इति वक्ष्यमाणत्वादेतदवसीयत इति।

 अथ मूले तेभ्यो वर्णान्तराः सर्वं इत्येष्ववान्तरभेदेष्वपि प्रत्येकं विषयावान्तरभेदसंभवादवान्तरभेद उक्तः। वर्णान्तरा अकखादय एव। ते च सर्वे भवन्ति। य एतेषामपि भेदानां विषयेषु प्राग्वद्गुणतत्संसर्गतत्तै (यै) वादिभेदतो भूयोऽपि षट्त्रिंशदवान्तरभेदास्तदभेदास्तदभेदात् सर्वत्वमिहाभिप्रेयते। न्यासविषये विशेषः। तदाह—तेभ्य इत्यादिना। अकारपद्मदलेष्विति। शिरसि प्राग्वत् षोड़शदलं पद्मं प्रकल्प्यकर्णिकायां हं बुभुक्षायै नम इति विन्यस्य पूर्वदलमध्ये हं अं बुभुक्षायैनम इति विन्यस्य हं अं अः बुभुक्षायैनम इत्यादि षट्त्रिंशन्मन्त्रान् तत्परिवारत्वेन तत्र परितो न्यसेत्। ततो द्वितीयदलमध्ये हां आंपिपासायै नम इति विन्यस्य परितःहं अं बुभुक्षायैनम इत्यादि षट्त्रिंशन्मन्त्रान् न्यसेदित्यादि प्रतिपत्तव्यम्। काम्बुजदलेष्वित्यत्रापि आकारादिविसर्गान्तस्थानेषु न न्यासः। आदौ हां हिमादियुक्ता इति। पिपासावर्गे हांयोगः। शोकवर्गे हिं योग इत्यादि। आदिह्रस्वैरेवेति। प्राग्वदेवेति भावः। पिपासावर्गे तावच्छिरसि पद्मे कर्णिकायां हां पिपासायै नम इति विन्यस्य पूर्वदलमध्ये हां अं बुभुक्षायै नम इति विन्यस्य हां अं कं पिपासायै नमः हां आंकंपिपासायैनम इत्यादि षट्त्रिंशन्मन्त्रान् परितो न्यसेत्। द्वितीयदलमध्ये हां आंपिपासायैनम इति विन्यस्य परितः हां आं कं पिपासायै नमः हां आं खं पिपासायै नम इत्यादि षट्त्रिंशन्मन्त्रान् विन्यसेत्। एवं शोकादिवर्गेष्वपि ऊह्यमिति।

 द्वितीयदीर्घादिसंयुता इति। द्वितीयो दोर्घआकारः। आदिशब्देन तृतीयह्रस्वादिषोडशविसर्गान्तस्वरग्रहणम्। यद्यपि द्वितीयादिस्वरसंयुता इति वाच्यम्तथापि द्वितीयदीर्घादिग्रहणं द्वितीयस्वरयोगेन एको वर्गस्तृतीयस्वरयोगेनैक इत्यादिवर्गविभागस्फूर्त्यर्थमिति ज्ञेयम्। त्रिबीजं ह्येते मन्त्रा भवन्ति। तत्र तृतीयबीजेष्वयं ब्रह्मविष्ण्वादिस्वरयोगो दर्शितः। ततो मूलमिदं विदुरित्यस्यार्थमाह—



प्रतिपर्यायमिति। प्रतिदलन्यासः प्रतिपद्मन्यासो वात्राभिप्रेयते। ततश्च प्रणवशक्तिभ्यां तत्र तत्र व्यापकं भवति। अत एव व्यापकन्यासा इति बहुवचनमिति॥७॥

 अथ गतो वो बीजतामेष इत्यस्या एव शक्तेस्त्रिबीजप्रधानैव साधकगतव्यक्ताव्यक्तार्थशक्तिलक्षणव्याप्तिरुच्यते। तदाह—गतो व इति। षड़ध्वन्यासः सूचित इति। तथा व्याप्तिं वदतेत्यर्थाल्लभ्यते। साधकस्य प्रकृत्यात्मकत्वसिद्ध्य इत्येतदिह समानम्। गतो वो बीजतामेष इति ब्रह्मादीन् प्रत्यभिधानाद्वइति तेषां ग्रहणम्। एष मन्त्रः स्वांशैर्हकारादिभिर्ब्रह्मादीनां त्रिमूर्तीनां बीजतां प्राप्तस्तदात्मकःसंपृक्त इत्यर्थः। न्यासविषये विशेषः। तदाह—वो युष्माकमिति। ईश्वर सदाशिवयोरपीति। बिन्दुनादयोरेतद्बीजत्वमुक्तम्। यद्यपि त्र्यंशकोऽपि विषडध्वा विद्यत एव। किन्तु नात्रातिसंक्षेपो नाप्यतिविस्तार इति पञ्चांशकः षडध्वा परिगृहीत इति ज्ञेयम्।

 अयमिह प्रयोगः। हं ब्रह्मणे नमः रं विष्णवे नमः ईं रुद्राय नमः ह्रीं ईश्वराय नमः ह्रीं सदाशिवाय नमः इति पादगुह्यहृन्मुखमूधसु न्यसेत्। यतो वक्ष्यति—मूर्तिस्थानेषु न्यास इति। अथ प्राणिष्वेवं व्यवस्थित इत्यस्य त्रिमूर्त्यात्मकस्याक्षरत्रयस्य सकलप्राणिदेहपर्यन्तं व्याप्तिरुच्यते। एवमित्यनेनैतदुक्तम्। यथा पूर्वं हकारादित्रयं प्राणाद्यात्मकं तत्कार्योर्म्यादिद्वारा प्राणिशरीरे व्याप्तमेवमिह त्रिमूर्त्यात्मकंतत्कार्यार्थद्वारा प्राणिशरीरे व्याप्तमिति। तदेतदुक्तम्—एवमुक्तेन प्रकारेण पञ्चमूर्त्यात्मकत्वे सतीति। तत्र प्राणाद्यात्मकम् इह तु ब्रह्माद्यात्मकमिति भेदः। कार्याणामनुगमे कार्यार्थानामप्यवश्यमनुगमादेवमुक्तम्। न्यासविषये विशेषः। तदाह—प्राणिष्विति। अध्वषट्कविशिष्टेषु जीवेष्विति। तेषां शरीरस्वभावत एव षडध्वात्मत्वमिति भावः। तथा च सकलजगदधीशेत्यत्रोक्तं कलाभिरवयवैरित्यादि। एवमित्यत्र सतीत्युपस्कारः। पञ्चमूर्त्यात्मकत्वं चेह विशेषः। तदाह—एवमुक्तेन प्रकारेणेति। यद्वाप्राणिष्वस्मिन् युष्माकं बीजे सतीति मूलार्थः। तदाह—एवमुक्तेनेति। बीजस्य पञ्चमूर्त्यात्मकत्वे सतीति भावः। अध्वाभिमानित्वेनेति। मूर्त्यभिमानित्वात् तद्वारैतद्विवक्षितम्। किमिह सिद्धं भवतीत्याह—अध्वोपाधिकेति। विस्तरस्याशक्यत्वादिति। षडध्वन्यासस्त्विह संग्रहेण विस्तरेणापि वा कार्य इत्यपि सूचितम्। शिवायै इति वेति सकलशक्तिमन्त्रविषयं द्रष्टव्यम्। सद्योजातादय इति। सद्योजातं प्रपद्यामीत्यादिग्रहणम्। पृथिव्यादीनीति पञ्चभूतग्रहणम्।

 अथ ब्रह्माण्डं ग्रस्तमेतेनेति सकलप्राणिशरीरात्मकस्य ब्रह्माण्डकबलीकारेण व्याप्तिरुक्ता। न्यासविषये विशेषः। तदाह—प्रणवेन तानिति। क्रमेणेति। वर्णानां तत्त्वेष्वित्यादिक्रम उक्तः। कथमिह वर्णतत्त्वाद्यध्वनामपि संहारो



लभ्यत इत्याह—ब्रह्माण्डमितीति। अथ व्याप्तस्थावरजङ्गममिति ब्रह्माण्डव्यापिनोऽपि तदन्तर्गतसकलप्राणिषु मूर्त्याद्यनुगमव्यतिरेकेणैकरूपतयाऽन्तर्मुखतया प्रसरलक्षणा व्याप्तिरुक्ता। न्यासविषये विशेषमाह— मूर्त्यधिष्ठेयतयेति। तत्तत्तत्त्वादिवर्तिन इति। तत्त्वेषु वा भुवनेषु वा वर्तमानस्येत्यर्थः। तत्रापि पृथिव्यादीनां भूम्यन्तरिक्षादीनामपि भावात्तत्तच्छब्दोपादानम्। ननु प्राणिष्वध्वषट्कं प्रागुक्तम् ततः कथमिहाध्वसु प्राणिसंभव इति। उच्यते। समष्टिव्यष्टिभेदात् समष्ट्यध्वसु प्राण्यवस्थानं प्राणिषु च व्यष्ट्यध्वसंभव इति शक्तेर्बिन्दुदशेयमुक्ता॥ ८॥

 अथ नादादिदशाभिः स्वरूपपर्यन्तमन्तर्मुखतया व्याप्तिर्नादः प्राणश्चेत्यर्धेनोक्ता। न्यासविषये विशेषमाह— मूर्तिलयानन्तरमिति। न्यासयोगाविति। सर्वान् क्रमेण न्यस्योत्तरोत्तरस्मिन् संहारेण योगं कुर्यादिति भाव इति।

 अथैष पुंस्त्रीनियमितैरिति। हृल्लेस्वायास्त्र्यंशप्रधानैव देहाकृतिशक्तिलक्षणा व्याप्तिरुच्यते। अत्रैष इति हृल्लेखामन्त्र उक्तः। लिङ्गैरिति सहार्थे तृतीया॥ ९॥

 रेफो माया बीजमिति प्रधानविभूतिकथनम्। तद्धिभूतयोऽन्यानि। पुरुषप्रकृत्यादिघटशिलाफलान्ताः सर्वेऽप्युच्चावचपदार्था इति लिङ्गैरिति बहुवचनेन सूचितम्। अत्र रेफपदेन हृल्लेखाया रेफांशवाच्यता पुंशक्तिग्रहणम्। एवं मायाबीजमिति स्त्रीनपुंसकशक्तिग्रहणम्। तच्छक्तीनां कार्यक्रमेण सर्वेऽपि पुंस्त्रीनपुंसकार्था विकाराः स्युः। अत्र तरुवल्लादयो घटशिलादयोऽपि स्ववाचकलिङ्गवशाद् ग्राह्या एव। रेफो माया बीजमित्यभिधानात्। न्यासविषये विशेषः। तदाह—लिङ्गन्यासमाहेति। व्याप्तिं वदन्निति प्रकरणाल्लभ्यते इति। अथ शक्तिःश्रीरित्यादिना शक्तेः सर्वप्रधाना शक्तिलक्षणा व्याप्तिरुच्यते। तदाह— शक्त्यादिन्यासमिति।

 मूल इत्याद्यैरित्यत्रैष समभिधीयत इत्यनुवर्तते। शब्दैरिति च विशेष्याध्याहारः। आदिशब्देनान्येऽपि शक्तिवाचिनः सावित्रीश्रद्धादिशब्दा गृह्यन्ते। अत्र शक्तिः स्वयमेव प्रकृतिः। श्रीसन्नत्यादयस्तद्विकारशक्तयः। सावित्र्यादयस्ततोऽपि बाह्याः शक्तय इत्यवबोद्धव्यम्। न्यासविषये विशेषः। तदाह— इत्येताभिरिति।

 अथ स्वार्थवाचकैरित्यासामेवास्त्रीलिङ्गशब्दवाच्यशक्तिवया व्याप्तिरुक्ता। स्वोऽर्थः शक्त्याद्युक्तलक्षणा स्वयमेव प्रकृतिरेव तद्वाचकाः शब्दाः संवेदनादयः प्रणवादिमन्त्राश्च तैरपि समभिधीयत इति। न्यासविषये विशेषः। तदाह— एतेषामेवेत्यादिना। कुण्डलिन्युच्यत इति शक्त्यादीनां स्वरूपं कुण्डलिन्येवेत्येवमुक्तम्। त्र्यक्षराःप्रणवादयः। त्रिबीजात्मका मृत्युञ्जयादयः। विद्याश्चेति त्र्यंशशालिन्यस्त्रिंपुरादयः। कुण्डलिनीशक्तेर्विश्वयोनित्वादिच्छादित्रिशक्त्यात्मकत्वाच्च त्र्यंशशालिनो



मन्त्रवाचकाः स्युः। प्रथममेकैकबीजमिति। ॐ अं ऐं शक्त्यै नमः। ॐ अं क्लीं शक्त्यै नमः। ॐ अं सौः शक्त्यैनम इत्यादि। एवं प्रणवमृत्युञ्जयादिष्वपि स्यात्। पुनर्द्विद्विबीजमिति संयोज्येत्याद्यनुषङ्गः। ॐ अं ऐं क्लीं शक्त्यै नमः। ॐ अं क्लींसौः शक्त्यै नम इत्यादि। समस्तसंयोगेनापीति। ॐ अं ऐं क्लीं सौः शक्त्यै नम इत्यादि। अथ नानाविकारतां प्राप्तैरिति। तथाविधानामप्यासां ब्रह्मादितया व्याप्तिरुक्ता। स्वावान्तरभेदैः सह स्वार्थवाचकैः समभिधीयत इति भावः।

 न्यासे विशेषमाह—एवं न्यास इति। एकैकबीजादिसंयोगेन न्यासेऽपीति भावः। सर्वमन्त्राणामिति निर्देशेनैतद्दर्शितम्। त्र्यक्षरादिसंयोगतो न्यासः सर्वमन्त्रसाधारणः। ब्रह्मादिसंयोगतो न्यासस्तु तत्तन्मन्त्रविषय इति। सर्वमूलमौलिक-मन्त्रेष्विति। मूलमन्त्रा एत उक्ताः। मौलिकमन्त्रास्तु तेषामपि विभूतयो ब्रह्माष्टाक्षरद्वादशाक्षरादयः। अत्रैतदप्यर्थादवसीयते। ब्रह्मादीनां बीजानां तु संयोगतो न्यास एकैकं बीजं संयोज्येत्यनेन समान एवेति। अथ स्वैःस्वैर्भावैरिति। ब्रह्मादिभावापन्नानामप्यासां शक्तिश्रीप्रभृतीनां गुणव्यतिरेकनिबन्धनरूपतया व्याप्तिरुक्ता। न्यासविषये विशेषमाह—अथैवंविधानामेवेति। अकारककारादिसंबन्धिभिरिति पञ्चाशद्वर्णग्रहणम्। ॐ अं ऐं नमो ब्रह्मणे शक्त्यै नम इत्याकारपद्मकर्णिकायां ॐ अं अं ऐंनमो ब्रह्मणे शक्त्यै नमः ॐ अं आंऐं नमो ब्रह्मणे शक्त्यै नम इत्यादि षोड़शमन्त्रांस्तदीयदलेष्वित्यादि। अथ विकल्पितैरित्येवंविधानामप्यासामवस्थादिभेदतो भूयोऽपि व्याप्तिरुक्ता। स्वैःस्वैर्भावैरित्येतद्विशेष्यते सह स्वार्थचाचकैः समभिधीयत इति। पूर्ववदेव न्यासे विशेषमाह— व्यञ्जनपारायण- (न्यास)मिति। प्राग्वदब्रह्मब्रह्मादिभेदेन षोडशविधो विस्तारः प्रतिपत्तव्यः। सर्वत्र चैष समभिधीयत इत्यनुवृत्तेः मूलेन व्यापकं लभ्यत इति॥१०॥११॥

 अथ तामेनामिति। हृल्लेखायाः केवलहकारप्रधाना मूर्तिशक्तिलक्षणा व्याप्तिरुच्यते। सन्त इत्यनेनैतदुक्तम्। साधकस्य हृद्यहमिति रूढियोगादिदं तावच्छक्त्यात्मत्वनिरूढिकरमिति। एके विदुरिति। केचिन्मूलाधारगतां विदुरिति सूचितम्। तथा चाधस्तादुक्तं—कुण्डलिनी तदा मूलाधारे विसरतीति। कुण्डलिन्येकैव तावत् प्रधानविभूतिरिष्यते। न्यासविषये विशेषं दर्शयति—कुण्डलिनीन्यासं वक्तुमिति। व्याप्तिं वदन्निति प्रकरणाल्लभ्यते। अन्य इति मूलाधारादिषु प्रत्येकं योजनीयम्। मूलाधारनाभिहृदयभ्रूमध्यद्वादशान्तानि क्रमेण स्थानानि सिद्धानि भवन्ति। मूलाधारग्रहणात् षोडशान्तोऽपि ग्राह्यः।

 अथ सा रौतीति। कुण्डलिन्याः शक्तेर्नादशक्तिरूपेण व्याप्तिरुक्ता। सततमिति।



प्राणिनां बहिर्मुखतया व्यापृतिषु तूष्णीमवस्थासु सुषुप्तावपीति भावः।न्यासविषये विशेषमाह—सा रौतीति। सर्वस्थानानुगतेति सततशब्दाभिप्राय उक्तः। नादज्योतिरिति। रौति देवीत्यनयोरभिप्राय उक्तः। मूलाधारगतत्रिकोण- मध्यादतिसूक्ष्मसूत्राकारेण नादज्योतीरूपेणाषोडशान्तं चिन्तनमिति भावः। भृङ्गीसङ्गीतकध्वनिरिति। तस्य ज्योतिष आनन्दामृतात्मकत्वमपि षोडशान्तगतादमृतासारयोगादुक्तम्॥१२॥

 अथाकृतिमिति। नादशक्तेरपि नानाविधमूर्तिशक्तिरूपेण व्याप्तिरुक्ता। तस्या इत्यर्थादुपस्कारः। स्वो भावः स्वकीयनादस्वरूपस्य नानाविधो विकारः। पिण्डनमुपचयः। बहुधेति परब्रह्मसाक्षिचतुर्मूर्त्यादिरूपेण परशक्तिसाक्षिणी चतुर्मूर्त्यादिशक्तिरूपेण चानेकविधतयेत्युक्तम्। तस्या नादशक्तिरूपायाः शक्ते रूपं स्वेन विकारजातेनोपचितं तत्तद्वाच्यनानाविधमूर्तिशक्तिरूपेण बहुधावस्थितं विदुरिति मूलार्थः। अत्र च ब्रह्मसरस्वत्यादीनामपि ये प्रतिस्वंविभूतयः ता अप्युपसंहार्याः। चराचरस्य जगतो मूलत्वादिति निर्देशात्। न्यासविषये विशेषः। तदाह— न्यास-माहेत्यादिना। स्वेन भावेन चेति। समुच्चयार्थश्चकारः। तत्र कुण्डलिनीवाचकहकारेणेति स्वशब्दार्थ उक्तः। कुण्डलिनीबीजेन चेति भावशब्दार्थ उक्तः। भवत्यस्मात्कार्यजातमिति बीजं भावः। पिण्डितामुपचिताम्। स्रमिति कुण्डलिनीबीजम्। ह्स्रं ह्स्रीमिति मूर्तिशक्तितया च तद्विधाम्नातम्। तदाह—ब्रह्माणं सरस्वतीञ्च सञ्चिन्त्येति। न्यसेदित्यधःसम्बन्धः। द्वादशान्तभ्रूमध्यहृदयनाभिष्वित्येकः पचः। त्रिकोणमध्यकोणत्रयेषु वेति पक्षान्तरम्। प्रकृतनाभिविषयमेतत्। एतच्छेष एव चैवं नाभौ न्यसित्वेत्यादि वक्ष्यते। तत्र द्वादशान्तादिषु न्यासविधावेवं प्रयोगः। द्वादशान्ते त्रिकोणं विचिन्त्य तन्मध्ये सर्वेश्वरं मूलप्रकृतिं च स्मरन् हस्रंह्स्रीमिति विन्धस्य परब्रह्मपरशक्त्यादित्रयं व्यापकतया विन्यस्य सर्वेश्वरमूलप्रकृतिन्यासं कुर्यात्। पुनः रुद्रसर्वेश्वरोमामूलप्रकृत्यादित्रयं कोणत्रये न्यस्य तेषां यथा— स्वं परिवारत्वेन रुद्ररुद्रोमोमादित्रयत्रिकं विन्यसेत्। ततो भ्रूमध्ये रुद्रसर्वेश्वरोमाप्रकृतिबुद्ध्याबीजद्वयं विन्यस्य परब्रह्मपरशक्त्यादित्रयं रुद्रसर्वेश्वरोमामूलप्रकृतितदावरणत्रयञ्च न्यसेत्। एवं हृदये नाभौ चोहनीयमिति। नाभौ न्यासविधौ तु नाभिहृदयभ्रूमध्यद्वादशान्तेषु समान एव न्यासः। तदाह— हृदयादिष्विति।

 अथ कुण्डलिनी सर्वथा ज्ञेयेति सकलमूर्तिशक्त्यात्मिकायाः शक्तेरन्तर्मुखतया स्वरूपपर्यन्तमनेकावान्तरक्रमवती व्याप्तिरुक्ता। सर्वथेति सर्वप्रकारेण। सन्ति तत्र बहवः प्रकाराः तैर्ज्ञेयेत्यर्थः। सुषुम्नानुगतैव सेति। तेषां स्वरूपनिष्ठानां



प्रकारभेदानां सुषुम्नान्तर्वर्तित्वमुक्तम्। ते च भेदाः केवलब्रह्मसर्वेश्वरसरस्वतीमूलप्रकृतिचतुष्कप्रभृतयोऽवबोद्धव्याः। न्यासविषये विशेषमाह—कुण्डलिनी सर्वथेत्यादिना। चतुर्मूर्तियोगस्तावदयमुक्त एव। ब्रह्मयोगादय एव तु पुनः कार्याः। किं च चतुर्मूर्तियोगग्रहणेन तत्रापि योगप्रकारः प्रागुक्तः सूचितः। यदुक्त—चतुर्ष्वपि स्थानेष्वित्यादि। ननु तत्रोक्ताच्चतुर्दशयोगादस्य कुण्डलिनीयोगस्य को भेद इति। उच्यते। तत्र चिदवष्टम्भादियोगानां व्याप्तत्वम्। तदुक्तम्— तेजसा बाह्यं स्थूलादिशरीरमित्यादि। इह तु सुषुम्नायामेव सर्वं चिन्तनीयम्। तदिहोक्तं—सुषुम्नानुगतैव सेति। चिदवष्टम्भयोगे सुषुम्नानुगतकुण्डलिनीचित्तेजसा स्वदेशावष्टम्भः स्यादिति। योगानुक्तानिति या युष्मानपीत्यत्रेति भावः॥ १३॥

 मूले चराचरस्य जगत इति। ततो मूलमिदं विदुरित्यादिवद्विश्वयोनितयोपसंहारः। अनेन बहुधा विदुरित्युक्तमूर्तिशक्तितद्विभूतीनामपि विभूतितान्तर्बहिःकरणभूतदेहविषयाणां सूचितम्। न्यासविषये विशेषमाह— केन मन्त्रेणैवमित्यादिना। बीजमेव तदित्यत्रापिशब्दोऽध्याहृतः। तत्र चार्थात्सिद्धं प्रणवस्य तावद्बीजत्वमिति मन्यमानो विवृणोति—न केवलमिति। तदपि बीजमेवेत्यन्वयः। किमिह तदपीत्युक्तमिति तद्दर्शयति—शब्दब्रह्म हकार इति। तच्छब्दलिङ्गोपपत्तये शब्दब्रह्मेत्युक्तम्। किञ्चात्र बीजमेव तदिति हृल्लेखाप्यभिप्रेयते। तेन योगावसाने हृल्लेखया स्वरूपमनुसन्धेयमित्यपि सूचितम्। षडध्वयोगाद्यवसानेऽपि समानमेतदित्यवबोद्धव्यमिति।

 अथ मूलस्य बिन्दुयोगेनेति शक्तेर्हकारप्रधानैव मूर्तिलक्षणा व्याप्तिरुच्यते। मूलशब्देनेह शक्तिगतो हकारी गृह्यते। वक्ष्यति च— हंकाराख्यो भवानित्यादि। शतानन्देति ब्रह्मण आमन्त्रणम्। त्वदुद्भव इति। त्वद्वाच्यत्वादिति भावः। न्यास-विषये विशेषः। तदाह—मूर्तिन्यासमाहेति। व्याप्तिं वदन्निति प्रकरणाल्लभ्यते। त्वदुद्भव इति ब्रह्मशब्दस्य पश्चात्प्रयोगोऽपि सूचितः एवमितरयोरपि॥ १४ ॥

 अथ हंकाराख्यो भवांस्तेनेति ब्रह्मादिविभूतीनामात्मप्रकृतीश्वररूपेण व्याप्तिरुक्ता। तेनेति यस्माद्बिन्दुयुक्तहकारात् त्वदुद्भवस्तस्माद्भवान् हमित्येवं लोके प्रथित इत्यर्थः। हंकार आख्या प्रसिद्धिर्यस्येति समासः। हमित्येतदहमित्येतदेव। अत एव वक्ष्यति— सोहंभावमुपागतेत्यादि। अहमिति च सकलचराचरजातस्यात्मनि प्रसिद्धम्। ततश्च त्वं सकलचेतनानामात्मतयाहमिति प्रथितः। अत एवेत्युक्तं भवति—हरिरित्येष शब्द्यत इति। लोक इति शेषः। हरति मायारूपेणात्मनांस्वरूपप्रथितिमिति हरिर्मायावी विष्णुः। अनेन तनु-



भुवनाद्यात्मकमायाप्रकृतिविग्रहो विष्णुर्हरिः। तथास्य प्रसिद्धिः। अत एवेत्युक्तं भवति—हरत्वमस्य तेनैवेति। लोकप्रथितमिति शेषः। हरति विश्वं संहरतीति हरः कालतनुरीश्वर एव। तदुक्तम्—ईश्वरस्य सर्वज्ञतां चाहेत्यादि। सर्वात्मत्वं ममापि चेति। हकारस्य इकारबिन्द्वादिसवसंयोगादहं भवामि अत एवात्मप्रकृतीश्वराणां समष्टितया मम सर्वात्मत्वमपि लोके प्रथितमिति भावः। अनेनैतत् सिद्धं भवति। शक्तेः प्रधानविभूतिः सर्वेश्वरः तद्विभूतयो ब्रह्मादयः तेषां महाविभूतयश्चराचराणामात्मजातं तदुपाधिजातं प्रकृतिलक्षणमीश्वरश्चेति।

 ननु रुद्रस्य कथमीश्वरो विभूतिरिति। नैष दोषः। रुद्रत्वेऽपि तावदुव्याप्तिसंभवात्। तथा चोक्तम्—ईश्वरः शर्व ईशान इति। न्यासविषये विशेषमाह—उक्तेऽर्थइति। न्यसेदित्यर्थ इति। श्लोकद्वयाभिप्रायोऽयमिति भावः। बीजत्वमेव प्रपञ्चयन्नित्यत्र यदप्यभिप्रेतं तद्दर्शयति— एतदेवेति। ब्रह्मादिकारणत्वादपि कुण्डलिनीवाचकं हकारोऽपि बीजमेवेति एतदभिप्रायः। तेनेहापि प्रणवयोगसिद्धिरिति। इह मूर्तिन्यासमित्याह। हृल्लेखापटले तु योगप्रकरणे हं हरिहरादि-चतुष्प्रणवादि वक्ष्यति। तत्रार्थादयं नियमोऽवसीयते। तत्र न्यासविधावित्थंहरिहरादिचतुष्प्रणवन्यासोऽपि कार्यः। न चैकस्योभयथापि प्रयोगायोगः। अजपापरमात्मप्रणवन्यासानित्यजपापरमात्मप्रणवयोगन्यासानिति चोभयथाभिधानात्। तत्रैषां योगविधानादिह न्यासविधानानन्तरं तच्छेषतया योगप्रकारोऽपि कुण्डलिनीयोगवदुपलक्षणीयः। ततश्च मूर्तिलिङ्गचिदवष्टम्भाद्य विकल्पयोगान्तं सर्वं कार्यम्। यद्वामूर्तियोगमात्रमेव सामान्यसिद्धं कार्यम्। यदुक्तं प्रथमपटल एव— चतुर्ष्वपि स्थानेषु सपरिवारमित्यादि। 'बीजमेव तदित्येतदिहापि समानमेवेति।

 अथास्य बिन्दोरित्यादि विवरीतुमारभते—विभूत्यन्तरमिति। मूर्तिन्यासे षडध्वन्यासादिषु चोक्तेषु व्याप्तिरपि दर्शितैवेति विभूत्यन्तरपदेन दर्शितम्। अजपापरमात्मप्रणवन्यासानिति महाभिधानं सहप्रयोगसूचनार्थम्। तेन यद्वक्ष्यति— हंसपूजां सङ्कल्प्येति। तत्रैषां त्रयाणामपि न्यासयोगौ स्यातामिति। यद्वास्थूलसूक्ष्मपरत्वमेषां सूचितम्। तेन मन्त्रविग्रहसंहारसर्गावेभिः क्रमोत्क्रमन्यासाभ्यां कार्यमिति। तदभिप्रायेण वेह न्यासमात्राभिधानम्। सर्वमन्त्रभावनासु मानसपूजानन्तरमजपापरमात्मप्रणवन्यासैः स्थूलाद्युपाधित्रयं देवतातत्त्वे संहृत्य सञ्चित्सुखाद्वैतमात्त्रस्वरूपो भूत्वा प्रणवपरमात्माजपान्यासैस्तन्मूर्ततामात्रकल्पमुपाधित्त्रयं सृष्ट्वा सकृन्मन्त्रन्यासं कृत्वा मन्त्रजपं कुर्यात्।

 यद्वाबीजबिन्द्वादिक्रमोऽत्र विवचितः। तत्र षोड़शाङ्गन्यासादित्रयाणामन्य-



तमेन वाचकांशे बीजसंहारः। शक्तिःश्रीरित्यादिन्यासेन बिन्दुसंहारः कुण्डलिनीन्यासेन नादस्य पुनः शक्तिन्यासेन शक्तिसंहारः ततो हं हरिहरादिचतुष्प्रणवन्यासयोरेकतरेण वाच्यांशे स्थूलसंहारः। अजपापरमात्मन्यासाभ्यां सूक्ष्मकारणसंहारः पुनः शक्तिन्यासेन सामान्यसंहारः। ततः प्रणवन्यासेन निरुपाधिकदेवतातत्त्वभावः। तदनन्तरं ताराद्विभक्तादितिन्यासेन वाच्यवाचकात्मकदेवताविग्रहः ततः सकृन्मन्त्रन्यासं कृत्वा मन्त्रजपं कुर्यादिति। तदुक्तं— मन्त्रात्मा भूत्वा मन्त्रं संहृत्येत्यादि। षोडशाङ्गन्यासादीनां स्थूलसूक्ष्मक्रमोपपत्त्या चायमप्यभिप्रायो लभ्यत इति।

 किञ्चाऽजपापरमात्मप्रणवन्यासानिति सहाभिधानं तासां व्याप्तीनां हकारेकारप्रधानत्वादपि भवति। तत्र षोडशाङ्गादिव्याप्तिषु शक्तेर्वर्णत्रयमपि प्रत्यक्षमेव। तथा शक्तिः श्रीरित्यादिव्याप्तौ शक्तिः कुण्डलिनीचतुर्मूर्त्योस्तु हकारः प्रत्यक्षः। अजपापरमात्मव्याप्तेर्हकारःप्रत्यक्षः। ईकारस्तु परोक्षः। प्रणवव्याप्तावुभयोरपि परोक्षत्वम्। गायत्र्यादिव्याप्तिषु त्रयाणामपीति। यत एवं भेदोऽत एवायं व्याप्तिक्रम आश्रित इति। तत्र प्रथममस्य बिन्दोरिति पुरुषप्रकृतिलक्षणा व्याप्तिरुच्यते। तत्रास्य बिन्दोरिति शक्तेः प्रधानविभूतिवाचकांशोऽभिहितः। अस्येति प्रकृतस्य शक्त्यंशस्य हकारस्य ग्रहणम्। बिन्दुः ‘क्वचिदभ्येति बिन्दुतामिति पुरोक्तं बिन्दुतत्वं तस्मादस्य समुद्भूतिः। 'तस्माद्भिद्यमानात्' 'तदा तु बिन्दुस्फुटनोद्भवस्येत्याद्युक्तप्रकारेणाभिव्यक्तिः।

 यद्यपि परावाक्सतत्त्वमेवायं हकारः तथापि तस्याकारादीतरवर्णवद्विन्दोरुत्पत्तिसंभवः। तदुक्तं गुणितप्रकरणे— तामेव शक्तिं ब्रुवत इत्यादि। यस्मादस्य हवर्णस्य बिन्दोरुत्पत्तिस्तस्मादसौ स्वकारणानुगमाद्विन्द्वन्तःसन् हमित्येवमुच्यत इति।स इत्यत्राप्येतत्सर्वमनुषज्यते। बिन्दोरेव विसर्गावस्थात्समुत्पन्नस्तावदयं सकारः। कुतः। विसर्गस्य स्थूलदशा सकार इत्यभ्युपगमात्।

 यदुक्तम् -

**ओभावश्च विवृत्तिश्व शषसा रेफ एव च।  
जिह्वामूलमुपध्मेति गतिरष्टविधोष्मणः॥ इति।**

तस्मादसावपि स्वकारणानुगमाद्विसर्गान्तः सन् स इत्येवमुच्यत इति। बिन्दोरेव समुत्पन्नो हकारः। कुतः। बिन्दुतत्त्वादेव सकलवर्णोत्पत्त्यभिधानाद्वर्णेषु हकारस्येतरकारणताभिधानाच्च। यदुक्तं—स सर्गः श्लेषितः कण्ठ इत्यादि। बिन्दुरन्तर्मुखः स एव बहिर्मुखः सन् विसर्गो भवति। निगिरणोद्गिरणप्रयत्नाभ्यां तयोरीर्यमाणत्वादिति॥१६॥१७॥

 हंकारः पुमानित्येतद्वाच्यप्रधानविभूतिरुक्ता। प्रोक्त इत्यनेनैतदुक्तम्—हमित्येतदहमित्येतदेव। तस्य बिन्दोः स्थूलरूपत्वादहंरूपेण प्रत्यगर्थनिष्ठत्वाच्च



पुरुषत्वमिति। मतेत्यनेन चैतदुक्तं—स इत्यस्य विसर्गस्य स्थूलरूपत्वान्नित्यप्रकृतपरागर्थनिष्ठत्वाच्च प्रकृतत्वमिति। न्यासविषये विशेषः। तदाहास्य हस्येत्यादिना। तत्त्वं वदन्निति। हृल्लेखायां यः पुरुषः हकारः स एव हंकारो या प्रकृतिरीकारः। स एव स इत्ययं वर्ण इति तयोस्तत्वमुक्तम्।

 अथाजपेयं स्मृता शक्तिरिति हृल्लेखाशक्तेरियं प्रकृतिपुरुषमयीशक्त्यंशप्रधानैकमूर्तिरूपैव प्रधानविभूतिरित्येतदुक्तम्। शक्तिरियमजया स्मृतेति योजनीयम्। शक्त्यंशप्रधानत्वादजपेत्येवमभिधेया भवति। तथा दक्षिणवामत इत्येकमूर्तित्वेऽपि प्रकृतिपुरुषविभाग उक्तः। इयं स्मृतेत्यनुषङ्गः।

 तत्र व्यवस्था बिन्दुर्दक्षिणभागस्त्वित्युक्ता। अस्याः शक्तेरिति शेषः। बिन्दुशब्देनान्तर्मुखशक्त्यात्मा हंकार उक्तः। विसर्गशब्देन च बहिर्मुखशक्त्यात्मा स इत्ययं वर्णः। तौ च पुरुषप्रकृत्यात्मकाविति। तेन दक्षिणवामाख्याविति तदाकारोऽप्युक्तः। अस्याः प्रधानविभूतेः शक्तेरिति शेषः। तेन बिन्दुविसर्गयोर्दक्षिणवामभागत्वमिह हेतुत्वेनोक्तम्। पुंस्त्रीविशेषिताविति। पुंस्त्रीरूपेण भिन्नावित्यर्थः। न्यासविषये विशेषः। तदाह—देवतात्वेनेत्यादिना। तथा दक्षिणवामत इति न्यास इति शेषः। मूलशिरसोरिति मूलाधारमूर्धाभिप्रायम्। मूलशिरोग्रहणं तु देहस्याधऊर्ध्वार्धांशग्रहर्णाथम्। सर्वेषां चेति। सकलप्राणिनामपीत्यर्थः॥१८॥

 अथ बिन्दुः पुरुष इति प्रधानविभूतेरर्धयोर्विभूतो पुरुषप्रकृतीइत्युक्तम्। पुंप्रकृत्यात्मको हंस इत्येवमियमजपाशक्तिःपृथगपि पुंप्रकृत्यात्मको भवतीत्यर्थः। तदात्मकमिदं जगदिति। बिन्दुविसर्गयोरेव दक्षिणवामभागनियमेनापीत्यर्थः। अत इति। यत एवमतोऽर्धनारीश्वरदैवत्यो हंसमन्त्रः अतएव तथा ध्येयो न्यास-विधावित्यर्थः। सर्वात्मकत्वं वदन्निति। पुंस्त्र्यात्मकत्वाद्विश्वस्येति भावः। न्यासफलमिति जगन्मूलशक्त्यात्मकत्वमभिप्रेतम्। यदुक्तं—साधकस्य प्रकृत्यात्मकत्वसिद्धय इति। योगविधौ त्वेकलिङ्गयोगचिदवष्टम्भयोगादि सर्वं कार्यम्। न्यासे तु किञ्चिदभ्यधिकमुपदिशति अयमत्रेति। द्वितीय इति। मूलमूर्धदक्षिणवामभागन्यासानन्तरमयं न्यास इति भावः। द्वितीयशब्देनैतत्सूचितम्। सामान्यन्यास उक्तो विशेषन्यासस्तु तत्रायमुच्यत इति। मूलेनैवान्ततो व्यापकं सामान्यसिद्धम्। तदुक्तं—ततो मूलमिदं विदुरिति॥१९॥

 अथ पुंरूषंसेति पुरुषप्रधाना व्याप्तिरुच्यते। तत्र सङ्गतिमाह—एवमिति। प्रत्यगात्मनो ब्रह्मणैकत्वप्रतिपादकमिति शक्तेरेव प्रत्यक्षपरोक्षावयवत्वेऽपि हंसस्य हं हरिहरादिवन्मन्त्रत्वम्। तदा च तद्वर्णयोर्लौकिकपदाकारतया समुचितार्थप्रति-



पादकत्वादात्माष्टाक्षरदशप्रणवगायत्र्यादिवद्वाक्यत्वम्। तदा च तत्पदयोः प्रत्यक्-परागात्मनिष्ठतयान्वये प्रत्यगात्मनोऽनुवादेन तस्य परमात्मताविधानात् प्रत्यगात्मनः परब्रह्मलक्षणदेवतातत्त्वैक्यप्रतिपादकोऽयं भवतीति भावः। शक्तेरीकारस्य सकारपरिग्रह एतदेव निबन्धनं यदुक्तार्थाभिधानम्। अतएव प्रकृत्यंशप्रधानत्वमस्या विभूतेरिति। ननु हं पुरुषः सश्च प्रकृतिरुक्ता तत्कथं प्रत्यगात्मपरब्रह्मात्मत्वमनयोरिति। नैष दोषः। वर्णतया पुरुषप्रकृत्योः पदतया जीवपरयोश्च वाचकत्वात्। यद्वापुरुषस्यैव प्रकृत्यैक्यापत्तावपि स पुरुषः स्वान्तर्गतं प्रत्यगात्मानं प्रकृत्यन्तर्गते परब्रह्मण्यैक्येनावेशयेत्। तदर्थत्वात्स्वात्मनः प्रकृत्यैक्यप्रतिपादनस्येति। ननु कदा पुनरनेन मन्त्रेणैवमैक्यानुसन्धानमिति। योगावसान इत्यवगन्तव्यम्। तदुक्तं—ततो वाक्यार्थप्रतिपत्तिमाहेति। यद्वाऽजपामन्त्रावृत्तावेतदिष्यते। गायत्र्येव तदावृत्ताविति। तस्यानेन तत्प्रतिपादकमिति। परब्रह्मणः प्रत्यगात्मनैक्यप्रतिपादकमित्यर्थः। योगावसान इदमनुसन्धानमिष्यते। यद्वाप्रत्यगात्मनः परब्रह्मतया तस्य च प्रत्यगात्मतया व्यतीहारेणानुसन्धानमिहाजपापरमात्ममन्त्रवाक्येन विवक्षितम्। हंसपूजां सङ्कल्प्येत्येतदप्येतदर्थमेव।

 अथवा सौरपटलेऽजपाविधानानन्तरमेतद्विधानमपि तद्वदभिप्रेतम्। तज्जपविधौ चैतदनुसन्धानं भवति। यत्तावच्छक्त्यवयवयोर्बिन्दुविसर्गयोगाद्युक्तमस्य बिन्दोः समुद्भूतेत्यादिना तत्सर्वमिहापि तदेव। किन्तु हकारपरोक्षेकारयोः क्रम एव भेद इति तन्निबन्धनमेव वदन् तत्सर्वं सूचयति—पुंरूषंसेति। सा हृल्लेखा-शक्तिरजपालक्षणा विसर्गःप्रकृतिर्मतेत्युक्ता। स्वावयवेन तेनैव परोक्षेकारलक्षणेन साभिधेया सतीस्वावयवेनैव हमाभिधेयं पुरुषलक्षणं बिन्दुः पुरुष इत्युक्तं सत् स्वस्वरूपं प्रतिपद्यमाना स्वात्मनोऽनुवादेन पुरुषताविधानात् तदुपपत्त्या स्वावयवाभ्यां सोहंभावं प्राप्तो भवति। साधकार्थतयैवेयं प्रकृतेः पुरुषैक्यापत्तिः। सकलमन्त्र-देवतोत्पत्तेरशेषजगदुत्पत्तेश्च तथात्वादित्यं विश्वं प्रतीयत इत्यभिधानात्। तथाच साधकप्रतिपत्त्यनुगुणतया प्रकृतिः स इत्यात्मानमहमिति च पुरुषं ब्रूयादिति।

 ननु कथं स इति पुंलिङ्गं कृतं स्यादिति। नैष दोषः। प्रकृतिलक्षणस्यात्मनो विवक्षितत्वात्प्रकृतौ पुरुषेश्वरान्तर्भावाच्च प्रकृतेः पुरुषनिष्ठत्वादिह पुरुषांशप्रधानत्वमिति। इह सोहंभावमुपागतेत्युक्तत्वादजपायां हसभावेन स्थितिरपि लभ्यते। अत एव प्रत्यगात्मनो ब्रह्मणैकत्वप्रतिपादकमित्युक्तमिति।

 स एष परमात्माख्यो मनुरिति। सेयं प्रधानविभूतिरुभयलक्षणा सती परमात्मा नाम भवति। तदभिन्नतया तदाख्यश्चायं मन्त्रो भवतीति मूलार्थः।



प्रकृतिपुरुषयोस्तद्विविभूतित्वमशेषस्त्रीपुरुषाणां तद्व्यापित्वं च पूर्ववदेव।

 पुंरूपं सेत्यभिप्रायान्तरमाह— सा तावदुपाधिको जीव इति। अत्र सेति हृल्लेखाशक्तिरुच्यते। सा चेह हंस इत्यनेन प्रकृत्यात्मैक्यमापन्नोजीवः। स च तदैक्यमापन्नोऽपि व्युत्थानसंस्कारबलात् ततोभिन्नस्वस्वरूपं पुरुषरूपं विद्वान् स्वात्मतया प्रतिपन्नः प्रकृतेः स्वस्वरूपपर्यन्ततामनुसन्धत्ते सोहमित्येवमित्यर्थः। अस्मिन् पक्षेस इति प्रकृत्यात्मनो यथास्थितं निर्देश उपपद्यत इति। न्यासविषये विशेषः। तदाह—अस्यापीति।सोहंरूपोपपत्त्या मन्त्रो न्यासस्थानं चेति न्यासस्योक्तप्रायत्वम्। व्यापकध्यानादिकमादिशब्देनोक्तम्। तत्र सोहं प्रकृतिपुरुषात्मने नम इति व्यापकम्। परमात्मा देवतात्वेन ध्येयः। व्यापकध्यानादिकमादिशब्देनोक्तम्। अजपायां शक्तिरेवार्धेन पुरुषकारं धत्ते। इह तु पुरुषार्धेन शक्त्याकारमिति भेद इति।

 अथास्य महामनोरिति प्रकृतिपुरुषाभेदलक्षणा विभूतिरुच्यते। तदाह—पुनरेकत्वानुभवसाधनमिति। महामनुशब्देन स्वर्गात्मावध्यातताधामशाखेतीयमवस्थानेन पूरितेति सूचितम्। अस्य सकारं च हकारं च लोपयित्वा पूर्वरूपाख्यं सन्धिं प्रयोजयेदिति योजनीयम्। प्रकृतिपुरुषयोरसाधारणरूपहानात् सकारहकारलोपः। तयोर्व्यतिहारमहिम्नैक्यप्राप्तेः सन्धानमित्यवबोद्धव्यम्। पूर्वरूपाख्यमित्येङःपदान्तादतीत्ययं सन्धिरभिप्रेतः। अत्र हृल्लेखाया हकारसकारावुभावपि परोक्षावेव। तद्वाच्यः परमात्मैव प्रधानविभूतिः। तस्य प्रकृत्यभिन्नः पुरुषः तदभिन्ना च प्रकृतिः। तयोरशेषस्त्रोपुरुषजातं भोक्तृभोग्यांशाभिन्नं व्याप्तिरित्यर्थालभ्यते। न्यासस्तु व्यापकमेव। ज्योतिरेवोभयाभेदलक्षणं ध्येयम्। 'ततो मूलमिदं विदुरित्येतदिहापि समानम्। एकत्वानुभवसाधनमिति एकावसान एतदनुसन्धानम्। यद्वाप्रणवजपविधाविति ज्ञेयमिति॥ २०॥ २१॥

 अथ ताराद्विभक्तादिति शक्तेरर्थप्रकाशविमर्शलक्षणा विभूतिरुच्यते। तदाह उद्धृतस्येति। ननु गुणितप्रकरण उद्धृतस्तावदसौ प्रणवः—तदा तां तारमित्याहुरोमात्मेति बहुश्रुता इति। नैष दोषः। बहुबिन्द्वन्तोऽसौ विवक्षितोऽस्य बिन्दोः समुद्भूतेत्युक्तत्वात्। ततश्च हकारेकारयोरेवेह परोक्षत्वम्। शक्तेर्बिन्दुस्तु स एव। यद्वासोहंभावमिति मकारान्तत्वमिष्यते। हृल्लेखाविकारतयेहोद्धार इति तु भेदो द्रष्टव्यः। न्यासयोगादिकमित्यादिशब्देन ध्यानादिकं गृह्यते। गायत्रीपटले वक्ष्यति— मन्दानां सप्रपञ्चार्थत्वमाह प्रकाशितादाविति। ताराद्विभक्तादित्यादि। विभूतिमित्यर्थप्रकाशविमर्शरूपामिति भावः। ननु कथमिह सकारहकारयोग-



लक्षणस्य प्रणवस्य त्र्यंशत्वमिति। उच्यते। हकारात्तावदकारो भवति। सकारादकारस्तु पूर्वविसर्गान्वयादुकारः स्यात्। कुतः। अकारविसर्गयोरोत्वापत्तावनन्तराकारस्य तदन्तर्भावे चाकारस्य पृथग्भावात्। तत्र मध्ये उकारस्यावस्थितत्वात् मकारस्तु चरमांश इति। ततश्च शक्तेरीकारहकारबिन्दव एवैते परोक्षा इति ज्ञेयम्। ताराद्विभक्तादिति। अ उ म इति वर्णरूपेणेह विभागः। ते च वर्णा अर्थप्रकाशविमर्शैःप्रधानविभूतिभिरभिन्नाः। कुतः। भूतानां तेजसां शब्दानां च व्यष्टीनामभिधानात् तदीयसमष्टित्वाच्चैषामिति। प्रभवन्ति लोक इति सकलभौतिकतैजससमासादिशब्दानां तद्व्याप्तित्वमपि सूचितम्। न्यासविषये विशेषः। तदाह—आकाशात्मने नम इत्यादिना। 'ततो मूलमिदं विदुरित्येतदिहापि समानमिति॥ २२॥

 अथैवमेषेति हृल्लेखायाःपरोक्षसमस्तप्रधाना सवितृलक्षणा व्याप्तिरुच्यते। तदाह—गायत्रीतत्त्वन्यासमिति। गायत्रीदेवताप्येषैव शक्तिरिति प्रधानविभूतिकथनम्। गायत्री नाम देवता गायत्रीदेवता। पुरुषाभिप्रायेण सविता शक्त्यभिप्रायेण गायत्रीति भेदः। सहेतुकमित्यनेनैवमेषां जगत्सूतिरित्येतद्विवृतम्। अत्रैषेति प्रकृता हृल्लेखाशक्तिः। एवं जगत्सूतिरिति नानाविधो विश्वजगत्समुद्भवप्रकारो ह्यत उक्तः। तेन जगतः सवित्रीयं शक्तिर्यतो भवति ततः सा सवितेति प्रथितेति मूलार्थः। सूतिशक्तेः स्वातन्त्र्यप्रधानतायां सवितृत्वमित्यवबोद्धव्यम्। सा च जगत्सूतिरपि सती प्रतिदिनोत्पाद्यार्थयोनितया मण्डलाकारेणावस्थितः सवितेति च प्रतिपत्तव्यम्। वक्ष्यति च गायत्रीपटले— आदित्यमण्डल इत्युपलक्षणं कारणमण्डलस्यापीति। यदेति। यदा सवितेत्यभिधीयत इति पूर्वत्रान्वयः। तदा स्वैस्तत्त्वैश्चतुर्विंशतिधा भिदामेतीति। सवितृविभूतितया प्रकृतिबुद्ध्यादितत्त्वाभिधानम्॥ २३॥

 तद्वर्णभिन्नेति सवितृलक्षणा जगत्सूतिर्विशेष्यते। तेषां तत्त्वानां वर्णास्तत्सवितुरित्यादयश्चतुर्विंशतिः तैर्भिन्ना च सा चतुर्विंशतितत्त्वैर्भिदां प्राप्नुवतीभवति। हृल्लेखायाः समस्ताया एव परोक्षं रूपं गायत्रीमन्त्रः। तद्वाच्या प्रधानविभूतिःसविता। तस्याश्चतुर्विंशतिवर्णवाच्यानि तत्वानि च तद्विभूतयः। जगत्सूतिरित्यनेन तत्वविकारस्य जगदर्थजातस्य तद्व्याप्तित्वमपि सूचितम्। गायत्रीत्यत्रापि पूर्ववज्जगत्सूतिर्विशेष्यते। गायकत्राणनाद्भवेदिति तदाख्याफलं हेतुतयोक्तम्। गायको जापकः। न्यासकाद्युपलक्षणमेतत्। न्यासविषये विशेषः। तदाह— तत्त्वन्यासमिति। तद्वर्णभिन्नेत्यत्र तच्छब्देन किं विवक्षितमिति तत्राह— तच्छब्द



इति। अयमत्र मन्त्रप्रयोगः। प्रकृत्यात्मने नमः बुद्ध्यात्मने नम इत्यादि। न्यासान्ते कृत्स्नां गायत्रीमुक्त्वासवित्रे गायत्र्यैनम इति व्यापकम्। 'ततो मूलमिदं विदुरित्येतदिहापि समानमिति। अथ सप्तग्रहात्मिकेति शक्तेः सप्तांशप्रधाना ग्रहलक्षणा व्याप्तिरुच्यते। तदाह—सप्तग्रहात्मकत्वमिति। यदेयं सप्तभेदिनी तदा सप्तग्रहात्मिका प्रोक्तेति मूलान्वयः। न्यासविषये विशेषमाह—हकारादिशान्तान्तैरिति।षट्सु च कोणेषूक्तमन्त्रैः सप्तग्रहन्यासः। ततो व्यापकमन्त्रेण देहे व्यापकं च। षड्ग्रहन्यासे तु मध्ये सूर्यमन्त्रं शक्तिबुद्ध्याविन्यस्य षट्सु कोणेषु तद्विभूतितया षड्ग्रहमन्त्रान् विन्यस्य तदीयव्यापकमन्त्रेण देहे व्यापयेदिति॥ २४॥

 तदा स्वरेश इति। हकाराद्यंशविकृतितया स्वरादिसप्तवर्गाणां हकारादिवाच्यत्वाच्च सूर्यादीनां तदीशत्वमुक्तम्। न्यासे विशेषमाह— मन्त्रशेषमिति। मूल इति सप्तगुणा त्वियमित्युपसंहारः। शक्तिरिति च शेषः। गुणशब्दस्तस्याः प्रधानभूतायाः विभूतिवचनः। सप्तास्या एवं प्रधानविभूतयः। तद्व्याप्तिश्च तत्तदभिव्यङ्ग्यफलमयं चराचरजातमित्यवबोद्धव्यम्। वक्ष्यति च— सर्वव्याप्ता हि सा शक्तिरिति। न्यासविषये विशेषमाह— इति सप्तगुणेति। अत्रांक्षमित्याद्यन्तग्रहणं सर्ववर्णग्रहणार्थमिति ज्ञेयम्॥२५॥२६॥

 अथ शक्तेरेव रेफादिषडङ्गप्रधानां षड्ग्रहलक्षणां व्याप्तिं वक्ष्यंस्तेषां सवित्रात्मकत्वमिह विशेषं दर्शयति—यथेति। नान्ये स्युरिति। त एव तदनुगता एवेति भावः। व्यञ्जनानामृवर्णकार्यत्वात् तद्गतस्वरांशस्यैव च तदुत्पत्त्युपयोगिशक्तितया तदव्यतिरेकात् तस्य च व्यञ्जनदशायां तेष्वनुगमोपलम्भात् परा नकारोदयवद्विवक्षेति च स्मरणादेवमुक्तम्। न संशय इति। सोमादीनां सवितुरंशावेशादेव भास्करस्वरूपत्वं तद्वित्सु प्रसिद्धमिति सूचितम्। न्यासविषयेऽभिप्रायभेदमाह— तस्या व्यापकत्वमिति। तस्या इति प्रकृता हृल्लेखाशक्तिः गृह्यते। सूर्यात्मकसंविदुव्याप्यत्वमिति। न केवलायास्तस्या व्यापकत्वं किन्तु सवित्रात्मिकाया एव तस्या इत्युक्तम्। सप्तग्रहन्यासविषयमेतत्। यद्वाषड्ग्रहन्यासविषयमेव। तत्र चायंव्यापकमन्त्रः। ह्रींस्वरानुक्ता खराधिपतये सर्वेश्वराय संविद्रूपाय सवित्रे नम इति। नान्ये स्युरिति। तत्कार्यतया तदनुगमनित्यत्वात् तत्कार्यत्वं च षोडशाङ्गव्याप्तावुक्तम्। तदाह— उक्तं हीति॥ २७॥

 अथ सोमादीनां सवित्रात्मकत्वमुक्तं युक्तिसिद्धं वदन् षड्ग्रहलक्षणां व्याप्तिमप्याह आचार्य—इति संलीनसूर्याशंइति। शक्तेर्यः सूर्यांशो हकाररूपः स एवं सोमादिषु संलीनः तदाकारतां प्राप्तो भवति। तदा सोमादिषड्ग्रहभेद्वत द्वयं



शक्तिः षड्गुणापि भवतीति तदर्थः। वर्गषट्क इति। तदीशसोमाद्यभेदाभिप्रायेणोक्तम्। तदा यन्त्रमिति षड्गुणितमर्थादवसीयते। तस्याप्येतद्विभूतित्वमनेनोक्तम्। स्मृतिकोविदैरिति सोमादिविभूतिभूतयन्त्रावयवविद्भिरिति भावः। न्यासविषये विशेषमाह—सप्तग्रहन्यासार्थमिति। हृदयमध्यमिति। अयमाशयः। हृत्प्रदेशे वृत्तमालिख्यांसद्वयगुह्याग्रं जानुद्वयमूर्ध्वाग्रं च त्रिकोणद्वयंमिथः पुटितं विलिख्य तद्बहिर्देहपर्यन्ते वृत्तं भावयेत्। हृद्वृत्तमध्ये शक्तिं विन्यस्य तां परितः शक्त्या श्रीबीजेन कामबीजेन च व्यापय्य वामजान्वादिषडश्रिषु ह्रीं श्रीं क्लीं इति विन्यस्य तदश्रान्तरालेषु शक्तिं विन्यस्य वृत्तबाह्येऽनुलोमया च मातृकया परितो व्यापयेदिति। यन्त्रग्रहणादियानाशयोऽवसीयत इति॥२८॥

 अथ सर्वव्याप्ता हि सा शक्तिरिति ग्रहाणां व्याप्तिः शक्तेः सर्वजगन्मूलत्वं चोक्तम्। सा शक्तिर्भास्कररूपिणो शश्वत् सर्वव्याप्ता हीति योजनीयम्। भास्कररूपिणीति जगत्सूतिःसवितेत्युक्तप्रधानविभूतिरूपा सतीत्यर्थः। सा सदापि स्वयमेव च सोमादिषड्ग्रहविभूतिद्वारा च सर्वमपि जगद्व्याप्य स्थितेति मूलार्थः। तस्य तस्य ग्रहस्य यदभिव्यङ्ग्यं शुभाशुभरूपं फलं तन्मयमेव सर्वं जगदिति तथेयं व्याप्तिर्विवक्षिता। हिशब्देन ग्रहवित्सु प्रसिद्धमेतदिति सूचितम्। तस्या सूर्यतया पृथगपि व्याप्तिः स्वभासेत्युक्ता। स भास्करः शक्तिविभूतिस्वभासा यत्र क्रमते तत्रास्याः शक्तेः स्थितिर्व्यावृत्तिरिष्यत इति मूलार्थः। यत्रेति ग्रहमण्डलानि ब्रह्माण्डोदरभागश्चाभिप्रेतः। पर्यायेण क्रमणेऽपि व्याप्तिर्नित्यैर्वेति स्थितिरित्युक्तम्। न्यासविषये विशेषमाह—न्यासस्येति। सवितृरूपेण ध्यानम्। स च षड्गुणितयन्त्रव्याप्तविग्रह इति ध्यानप्रकारः। ‘ततो मूलमिदं विदुरित्येतदपीह सूचितम्। देवताव्याप्तिं चेति। सर्वन्यासेषु समानमेतदवबोद्धव्यम्॥२८॥

 अथास्यास्तु रजसा चैवेति। हृल्लेखायाश्चतुरंशप्रधानाहोरात्रादिलक्षणा व्याप्तिरुच्यते। तदाह— अहोरात्रन्यासमिति। व्याप्तिं वदन्निति प्रकरणाल्लभ्यते। मूले दिवानिशमित्यहोरात्रे भवत इत्यर्थः। सत्त्वावष्टब्धबिन्द्वात्मेति बिन्दुशब्देन बिन्दुलक्षणं गुणसाम्यं विवक्षितम्। बिन्दुग्रहणाद्रजआद्यात्मतया हृल्लेखाया रेफादयोऽपि ग्राह्याः। तदाह— रेफेकारहकारा इति। सत्त्वस्यावष्टम्भकताभिधानात्तदेव मेरुरिति लभ्यते। सत्त्वेन मेरुरूपेणावष्टब्धोऽवपातादिनिर्मुक्तः स्थिरीकृतो बिन्दुरेवात्मा मण्डलाकारं रूपं यस्य स तथोक्तः। रेफादिरूपा रजआदिलक्षणा अहरादयोऽस्याः प्रधानविभूतय इति मूलाभिप्रायः। 'सर्वव्याप्ता हि सा शक्तिरित्येतदिहापि समानम्। तदीयाहोरात्रयोस्तु पितृदेवाद्यहोरात्रेषु व्याप्तिरिति।



न्यासविषये विशेषमाह— रं अङ्केनम इति। 'ततो मूलमिदं विदुरित्येतदिहापि समानमिति॥३०॥

 अथास्या विकारादिति शक्तेरेव समस्तप्रधाना राश्यादिलक्षणा व्याप्तिरुच्यते। तदाह—राशिव्याप्तिमिति। तत्रास्या विकारादित्यर्धेन राशिरूपा प्रधानविभूतिरुक्ता। अस्या इति प्रकृता हृल्लेखाशक्तिः गृह्यते। विकाराद्वर्णेभ्य इति सामानाधिकरण्यमभिप्रेतम्। वर्णानां तद्विकारत्वं षोडशाङ्गव्याप्तौ 'स सर्गः श्लेषितः कण्ठ इत्यादौ च प्रतिपादितम्। यद्वाशक्तिस्वरूपादेव सर्ववर्णोत्पत्तिरिष्यते। अथ वा राशयस्तावद्गुणलक्षणा हकारादिरूपाः स्युः। वक्ष्यति च—

**चरस्थिरोभयात्मानं चातुर्वर्ण्यं गुणात्मकम्।इति।**

तथा च यस्य राशेर्ये वर्णा वक्ष्यन्ते तदीयाच्छक्त्यवयवात्तेषामुत्पत्तिः स्यात्। तदा च शक्तेर्विकाराद्धकारादेर्येवर्णाः स्युस्तेभ्यो जाता इत्ययमर्थः। न्यासविषये विशेषमाह—राशिन्यासे वर्णयोगमिति। लवादिकालोपचितैरिति लवादीनां राशिविभूतित्वं चक्रस्य च तत्कार्यत्वं तस्य च त्रित्वमुक्तम्। न्यासे विशेषमाह—कालचक्रमध्य इति॥ ३१॥

 ऋक्षराश्यादियुतयेति नक्षत्रादीनां राशिविभूतित्वमेवं विव + + दर्शितः। गतिर्व्यवगमः संहार एवेति भावः। जगतः स्थितिरित्येतद्विवृणोति— जगतः परमात्मरूपेण स्थितिरिति। चक्रसंहारे तद्विभूतेरपि जगतः संहारादेतदुपपत्तिः। वक्ष्यामीति सुबोधमिति। व्याप्तिविषय एतदुक्तम्। वक्ष्यामि चक्ररूपं चेत्याद्यापटलान्तं कालचक्रप्रकरणम्। तच्च महदित्येतदभिप्रायेणैवमभिधानमिति ज्ञेयम्।

 मूले चक्ररूपमिति कालचक्रस्य संस्थानं राशिभिः प्रबद्धं यथा भवति तथा वक्ष्यामीति सोपस्कारमन्वयः। राशिग्रहणं नक्षत्राद्युपलक्षणम्॥३२॥

 षोडशाङ्गादिविभूतीनां रूपं प्रथितमेव नैवं कालचक्रविभूतेरित्येतदारम्भः। तत्रान्तर्बहिरित्यादिप्रकरणस्य न्यासविषयेऽनुष्ठानसंग्रह प्रतिपत्त्यर्थं तात्पर्यार्थं दर्शयति—अन्तर्बहिरित्ययमर्थं इत्यादिना। चतुरश्रत्रयात्मकं सकोणसूत्रमित्यनेन अन्तर्बहिर्विभागेनेत्यस्यार्थोऽपि दर्शितः। पूर्वं समं चतुरश्रं कृत्वा पुनस्तस्य चतुर्षु कोणेषु बाह्यतः संस्पृष्टं चतुर्दिग्गतकोणावसानरेखा लिखेदिति विवरणाशयः। अत्रान्तर्बहिश्चतुरश्रैस्तज्जन्यैर्वा द्वादशभिस्त्रिकोणै राशिमण्डलस्य विभागो मूल उक्तः। षट्कोणाद्युपलक्षणं चैतत्। यद्वाषट्कोणादितिथिचक्रान्तं कृत्स्रमप्यन्तर्बहिर्विभागेनेति गृहीतमेव राशिमण्डलग्रहणं चैवमुपपन्नं स्यादिति। राशिचक्र इति। द्वादशत्रिकोणपङ्क्तिलक्षणे भाग इत्यर्थः। तत्र चतुरश्रकोणेष्विति



++++ राश्यादि मण्डलरचनाप्रकार इति। राशिनक्षत्रतिथिलवजादिमण्डलं तदेव। रचयेद्राशिमण्डलमित्युक्तम्। तस्य चेयानभिप्रायः। तस्मिन् मण्डले च कालत्रयं सुव्यक्तं प्रतिपत्तव्यमिति। मूले भूचक्र एष इति। 'चक्रगतिस्त्रिधेत्युद्दिष्टं भूचक्रं प्रस्तुतम्। एष इति वक्ष्यमाणग्रहणम्। मानुष इति मनुष्याणां शुभाशुभफलाभिव्यञ्जकत्वं मनुष्येषु तथा व्याप्तिश्चोक्ता \। न्यासविषये विशेषमाह—भूचक्र इतीति + + + ॥३३॥

 मूले आद्यैर्मेषाह्वयो राशिरित्यादिना वर्णेभ्यो जाता द्वादश राशय इत्येतत्प्रागुद्दिष्टं विव्रियते। अमःशवर्गलेभ्यश्च बिन्दुविसर्गोष्मचतुष्टयलकारा उक्ताः। शक्तिजृम्भणादिति हृल्लेखाया मूलशक्तेः स्वस्वरूपावस्थानतो बहिर्मुखतया वर्धनादित्यर्थः। तदुक्तम्—अस्या विकाराद्वर्णेभ्य इति। मीनग इति। तत्करणत्वादिति भावः। न्यासविषये विशेषमाह— तेषामेवेति। राशिव्यापकमन्त्राणां तच्छब्देन ग्रहणम्। प्रथमत इत्यारम्भ एव॥३४॥३५॥३६॥३७॥

 अथ स्यातामिति राशीनां विभूतितया तत्तदवयवा नाड्य उक्ताः। पादाधिका इति पञ्चनाडिकशब्दोऽनुवर्तनीयः। युगमिति मिथुनग्रहणम्। पादोनाविति पञ्चनाडिकौ। वणिक्कन्ये च पञ्चक इति। तुला कन्या च पञ्चनाडिकेत्यर्थः।

 त्रिपादोनाविति पञ्चनाडिकावित्यनुषङ्गः। संख्योक्तेति नाडीनामिति शेषः। न्यासविषये विशेषमाह—संख्याया इति। तेष्वेव मन्त्रेषु राशिनाडिकासंख्याया इत्यर्थः। नीरगो मीनः। युङ्मिथुनम्। वणिक् तुला। कुलीरः कर्कटकः। चरा इति पूर्वत्र सम्बन्धनीयम्। वशिष्टा इत्यकारलोपः। यदुक्तम्—वष्टिवागुरिरल्लोपमवाप्योरुपसर्गयोः। इति। वृषसिंहश्चिककुम्भानां ग्रहणमेतत् ॥३७॥३८॥३८॥४०॥

 अथ स्युः कर्कट इति राशीनां ब्राह्मणादिरूपतया तद्रूपेण व्याप्तिरुक्ता। न्यासविषये विशेषमाह— चरादिपीताद्योरिति ॥४१ ॥

 अथाङ्गाराविति राशीनामेवाङ्गारकादीनां निजनिजग्रहतया तथा व्याप्तिरुक्ता। न्यासविषये विशेषमाह—राश्यधिपतिन्यासमिति। गोपतिः सूर्यः। धिषणो बृहस्पतिः। मन्दः शनैश्चरः। बलेश्च कलश इति। दीक्षाकलशपूजायां यो बलिस्तस्येत्यर्थः। वक्ष्यति च— हुते तु देशिकः पश्चान्मण्डले बलिमाचरेदित्यादि ॥ ४२

 अथ लग्न इति। राशीनामेवाभिव्यङ्ग्यफलात्मकतया तथा व्याप्तिरुक्ता। न्यासविषये विशेषमाह— राशिनाम्नइति।राशिव्यापकमन्त्रेष्वेव एतदपि भवति। भूचक्रमेवमुक्तम्। इदानीमित्थंमन्त्राणां निष्पन्नत्वात् तैर्न्यासप्रयोगं



दर्शयति— अयमत्रेत्यादिना। त्रिकोणाग्रकोणस्तेषां मध्ये त्रिकोणानीत्युक्तस्य त्रिकोणस्य शिरोदेशगतकोण उक्तः। एवं सर्वत्रेति। ह्रीं ऋषभराशिप्रथमघटिकायैनम इत्याद्यूह्यम्। तत्र चायं विशेषः। ह्रीं ऋषभराशिप्रथमपादाय नमः। ह्रीं ऋषभराशिद्वितीयपादाय नमः। ह्रीं ऋषभराशितृतीयपादाय नमः। इति कोणत्रये न्यासः। मिथुनराशौ तु ह्रीं मिथुनराशिपञ्चमघटिकायै नम इति चतुरश्रमध्ये न्यासः। यद्वापञ्च घटिकाश्चेत् पञ्चाश्रा राशयः स्युरिति॥४३॥

 अथ ततस्तदूर्ध्वभागस्य इति भुवश्चक्रमुक्तम्। स्वसमाख्ययैवान्तरिक्षवर्तित्वमप्यस्य लभ्यते। सम इति। भूचक्रेणेति शेषः। यस्मिन् पैतृकीनियता गतिरिति तथा व्याप्तिरुक्ता। यदुक्तं—चक्रगत्या जगत्स्थितिरिति। न्यासविषये विशेषमाह—मूलाधारचक्रवदेवेति॥४४॥

 अथ तदूर्ध्वभागसंस्थःस्यादिति स्वश्चक्रमुक्तम्। तादृश इति भूचक्रतुल्यः। न्यासविषये विशेषमाह— मूर्धस्थस्वञ्चक्रेऽपीति। त्रैनभिस्त्वयमिति त्रिधोक्तचक्रविशेषणम्। तद्दर्शयन् न्यासविषये विशेषमाह— चक्रत्रयन्यासानन्तरमिति। ++++ ॥४५॥

 धनुस्त्विति धनुषो लग्नतया प्रसिद्धिनिबन्धनकथनेन दैवराशीनां लग्नादिफलं प्रधानमित्युक्तम्। समासादिति संग्रहात् लग्नमित्येव व्यवहारविधौ तत्तद्विशेषव्यवहारे मेषसिंहयोरपि लग्नत्वं मनुष्यलग्नं पितृलग्नमितीति भावः। दैवलग्ना-दिफलानुगतमितरलग्नादिफलं देवानामितरनियामकतोपपत्तेरित्यनेन सूचितम्। न्यासविषये विशेषमाह— धनुर्मासायेति। समासादित्यत्रापि धनुःशब्दो योज्यः। मासपदसहिताद्धनुःशब्दादनन्तरमित्यर्थः। देवलग्नत्वादित्यस्याभ्यधिकपदस्य मन्त्रेषु योजने हेतुः। देवलग्नं हि महन्मासमात्रलक्षणम्। तस्माद्धनुर्मासयोग इति भावः। मकरमासादियोगोपलक्षणमेतत्। तदेतद्दर्शयति—मासादूर्ध्वमिति। बध्युरिति मिथो बध्नीयुरित्यर्थः। येनैकस्य राशेः गुणे दोषेऽपि वा सतीतरेऽपि तदनुविद्याःस्युः सम्बन्धः स एव च वेधः। न्यासविषये विशेषमाह— वेधन्यासप्रकारमिति। उक्तमित्यथ राशिवेधन्यास इत्यादिना पूर्वमुक्तमित्यर्थः॥ ४६ ॥

 अथ मूलेऽतो वेधस्तु भात्मक इति नक्षत्रप्रकरणारम्भः। तदाह—नक्षत्रन्यासमिति। वदन्नित्यतो वेधस्तु भात्मक इत्यादिप्रकरणेनेति शेषः। व्याप्तिमपि दर्शयन्निति प्रकरणाल्लभ्यते। मूलेऽत इति। राशिवेधो हेतुतया परामृष्टः॥४७

 यथा धनुर्मेषसिंहानां मिथो वेधात्तेषु प्रथमनक्षत्राणां मिथो वेधो द्वितीयनक्षत्राणामपि मिथ इत्यादि तदभिप्रायेण वेधसाम्यादित्युक्तम्। धनुर्मेषादीनां मिथो



वेधस्तद्गतनक्षत्राणां मिथो वेध इत्येवं साम्यं विवक्षितम्। इह प्राग्राशिन्यासस्तदुग्रन्थविवरणपूर्वमुक्तः। इदानीन्तु नक्षत्रन्यासकथनपूर्वकं तु तद्ग्रन्थविवरणं प्रतिपत्तिवैचित्र्यादिति ज्ञेयम्। मूलाश्विन्यादिक्रमेणेति वेधग्रन्थभाविक्रमेणेत्यर्थः।

 नक्षत्रन्यासे प्रकारान्तरमाह— राशिचक्र एव चेदिति। मन्त्रांशा इति शक्तितद्वर्णनमःशब्दाद्ययोगादिति भावः। देवतान्यासस्तावदिह दुर्वह एव। वेधन्यासस्तु राशिवेधन्यासवत्संभवति। तृतीयं प्रकारमपि दर्शयति—प्रथममिति। राशिगतेति। तत्तद्राशौ येऽन्तस्त्रिकोणास्तेषामग्रकोणः पूर्वपादकोणस्ततोऽप्रादक्षिण्येन त्रिपादकोणोऽर्धकोणश्च पूर्वं प्रादक्षिण्येन घटिकापादानां न्यस्तत्वादिति नक्षत्रदेवतावेधन्यासावपि संम्भवत इति। इदानीं मूलाश्विनीमखा बन्ध्युरिति। एवमिति। त्रित्रिनक्षत्रैरेकैकवेधप्रक्रिययेति भावः। याम्यपूर्वादिषु यथान्यासं वा धनुर्मेषाद्युचितक्लृप्त्या वा त्रित्रिनक्षत्रयोगः। याम्यं भरणी। पूर्वा पूर्वफल्गुनी। अनुपूर्वा पूर्वाषाढा। अहिर्बुध्निरुत्तरप्रोष्ठपदा। पादं पादत्रयैर्बन्ध्यादिति। उत्तराषाढाकृत्तिकोत्तरफल्गुनीषु विशाखापूर्वप्रोष्ठपदापुनर्वसुषु च पादत्रिपादानां पर्यायेण वेधः स्यादिति भावः। योजयेदधैमर्धकैरिति। श्रविष्ठामृगशिरश्चित्रास्वर्धानां मिथो वेध उक्तः॥४८॥४८॥

 मूले चरस्थिरोभयात्मानमिति गुणदोषवेधोऽयं ग्रहकृत इत्युच्यते। राश्यधिपा एवं यथोक्ततो वेधविधानतो बन्ध्युरिति। यथा धनुषि तदधिपतिः गुरुः स्थितश्चेत् धनुर्मेषसिंहा गुणविद्धाः स्युः। मेषे तदधिपतिरङ्गारकश्चेत् ते दोषविद्धाः स्युरिति राश्यधिपग्रहणम्। वेधतारतम्यसूचनार्थं शुभाशुभग्रहयोगमात्रे वेधमात्रमिति। चरस्थिरोभयात्मानमिति पूर्वोक्तानुवादेन चरादिवेधः सूचितः। तत्कालविशेषणं चैतत्। राश्यधिपाः सर्वराशिं चरात्मानं स्थिरात्मानमुभयात्मानं विध्येयुरिति। यथा धनुषि गुरुः स्थितः तद्राशिवशान्मेषसिंहावप्युभयात्मानौ कुर्यात्। मकरे स्थिते वृषकन्ये चरात्मानौ कुम्भे स्थितो मिथुनतुले स्थिरात्मानौ मीने स्थितश्च कर्कटकवृश्चिकावुभयात्मानावित्यादि। अयं चरादिवेधः। चातुर्वर्ण्यगुणात्मकमिति पूर्ववत् तत्कालविशेषणम्। चातुर्वर्ण्यात्मकमिति वर्णवेधः। नात्र 'स्युः कर्कट इत्याद्युक्त—वर्णग्रहणम् किन्तु वर्णग्रहसंसर्गनिबन्धनं वर्णत्वं विवक्षितमित्यवबोद्धव्यम्। यथा बृहस्पतिर्ब्राह्मणग्रहः तत्संसर्गाद्धनुर्ब्राह्मणः तद्वेधान्मेषसिंहावपि ब्राह्मणाविति। गुणात्मकमिति गुणवेधः। स चरादिवेधवद्द्रष्टव्यः। इह राशिग्रहणमुपलक्षणम्। नक्षत्रमपि राश्यधिपास्त्वेवं वेधविधानतो बध्नीयुरिति। अत एवायं नक्षत्रवेधावसितायुक्त इति। न्यासविषये विशेषमाह— पूर्वोक्तराशिव्यापकमन्त्रमिति॥५०॥



 मूल एभ्य एव विति राशीनां विभूतितया नक्षत्राभिधानम्। मेषात्तावदश्विनीभरणी कृत्तिकायाश्च पादो जात इत्यादि प्रतिपत्तव्यम्। न्यासविषये तु नक्षत्रवेधोक्तपादत्रिपादार्धप्रयोगसिद्ध्यर्थमेतदिति राशिवर्णानां नक्षत्रेषु तत्कार्यतयानु-गमविशेषः स चापीत्यादिनोक्तः। न्यासविषये विशेषमाह—नक्षत्रन्यास इति। अक्षरयोगक्रममाहेति। नक्षत्रोत्पत्तिकथनपूर्वकमित्युपस्क्रियते॥५१॥

 मूल आभ्यामिति अ आ इत्येताभ्यामित्यर्थः। एर्जातेतीकारात्। लिपित्रयादिति ई उ ऊ इत्यत इत्यर्थः। तदन्त्याभ्यामित्योकार औकारश्चोक्तः। अमसोरिति बिन्दुविसर्गावुक्तौ। केवलो योग इत्ययमेक एव योग इत्यर्थः। रेवत्यर्थमिति। वक्ष्यति च— ताभ्याममोभ्यामिति॥५२॥५३॥

 कत इति ककारात्। चतः पूर्वा चेति। चवर्णात् पूर्वफल्गुनीत्यर्थः। झञयोस्तथा हस्त इति वाक्यम्। बतस्तथा पूर्वाषाढेति बकारादित्यर्थः। भतोऽन्येति भकारादुत्तराषाढेत्यर्थः। मत इति मकारात्। शतभिषक् लत इति लकारात्। षसहेभ्यः परा स्मृतेत्युत्तरप्रोष्ठपदोक्ता॥५४॥५५॥५६॥५७॥

 ताभ्याममोभ्यामिति। यौ पूर्वं रेवत्यर्थं पृथक् स्थितावुक्तौ ताभ्यामित्यर्थः। लकारो रेवत्या वर्णः। बिन्दुविसर्गौच सूर्याचन्द्रमसौ। तथा च तेषां योगो रेवत्यां सूर्येन्दुसङ्गम एव स्यात्। तथा च विषुवति नक्षत्रमण्डलान्ते तिथिमासान्तसम्पन्न इति भावः। + + वत्स्यत इति संभावनया न नित्योऽयं योग इति सूचितम्। सह वत्स्यत इति चाभिधानमप्यमावास्याव्यवहारनिबन्धनमप्येतदिति सूचनार्थम्। सहार्थोऽमाशब्दो भवतीति॥५८॥

 अथ क्षकारस्य षसहैः सह वासो भुवनं कषत इत्युक्तम्। कषणमीषदीषद्विलापक्रमेण प्रलयप्रापणम्। मत्त इति शार्ङ्गिणः स्वात्मपरामर्शः। वर्णव्यष्टीनामेवोत्पत्तिः गुणितप्रकरणादौ साधकस्वरूपादुक्ता। वर्णसमष्टीनामुत्पत्तिस्तु शार्ङ्गिणः स्वरूपादेव सकलभुवनमूलभूतादखिलक्षेत्रज्ञतत्त्वात्मकाद्भवति। वर्णानां च स्वतोभिन्नानामेकार्थान्वयितया मिथो योगे पदतापत्तिः। ततश्च शार्ङ्गी यदा भुवनं कषामीति प्रलये प्रवृत्तो मन्यते तदा तद्गतौ कषवर्णौसंहृतिक्रियैकार्था-न्वयितया पदतापत्तौ कषलक्षणं संयोगं प्राप्नुतः। कषामीत्यत्र कषावयवमात्रनृसिंहस्तस्य देवतेति तदभिमानी मदंशो नरसिंह एवेति शार्ङ्गिणोऽभिप्रायः।

 तदुक्तम् -

**हंसो वराहो विमलो नृसिंहो मूर्तयो हलाम्। इति  
श्वेतो भृगुर्लकुलीशः शिवः संवर्तकस्तथा। इति च॥५८॥**

 स पुनरित्यत्र चायमाशयः। यदा बिन्दुविसर्गयोर्लकारस्य च योगस्तदा



रेवत्याममावास्या स्यादिति तावदुक्तम्। स च तावदब्दान्तः सन् कालस्य कश्चिदवधिर्भवति। तदा चेदसौ चकारोऽप्युपस्थितः स्यात्। तदा विश्वस्य प्रलय आपतेदित्यतोऽयं क्षकारः ततोऽर्वागवस्थित इति॥ ६०॥

 अथ कारस्कराख्येत्यादिना नक्षत्रविभूतितया वृक्षकथनम्। अत्राभिप्रायान्तरमाह—नक्षत्रवृक्षकथनमिति। उत्तरत्रेति यथा ऋक्षवृक्षप्रतिकृतिमित्यादि। कारस्करं काञ्जीरं कृष्णं रोहिणं अम्बष्ठंशबरं वञ्जुलं मधूकम्। अङ्घ्रिपा इति नक्षत्रवृक्षाः। आयुस्कामः स्वर्क्षवृक्षमिति प्रासङ्गिकमुक्तम्॥६०॥६१॥६२॥६३॥

 अश्वियमेत्यादिना नक्षत्रविभूतितयैव देवताकथनं नक्षत्रेभ्यस्तदधिपतितया देवतोत्पत्तिसंभवात्। सुरेड्यो बृहस्पतिः। इन्द्राग्नी इत्येका देवतेष्यते। भानामिति नक्षत्राणाम्। न्यासविषये विशेषमाह— नक्षत्रदेवतान्यासमिति॥६४-६६

 मूल एभ्योऽमावास्यान्ता इति राशीनामेव विभूतितया तिथय उक्ताः। एभ्यो राशिभ्य इति संबन्धः। तत्प्रविभागस्त्वत्र तिथीनामित्युक्तः। न्यासविषये विशेषमाह—तिथिन्यासमिति। राशीनामेव विभूतिं दर्शयन्निति प्रकरणाल्लभ्यते। इह तु ग्रन्थविवरणमध्ये न्यासकथनं प्रतिपत्तिवैचित्र्यादेवेति ज्ञेयम्। हं शुक्लपक्षाय नम इति। तदेन्दुसूर्ययोर्योगादित्यत्रार्थाद्धंसवर्णयोरिह पक्षबीजत्वमवसेयम्। हं अं शुक्लप्रथमकालायै नम इति स्वरव्यञ्जनभेदादेवं पक्षद्वयतिथिष्वन्वयः। तत्र बिन्दुविसर्गयोः हंसावयववर्णतया तिथिद्वयीष्वन्वयेऽपि बिन्दुस्वरान्तराभावात् पञ्चदशीमन्वेति। व्यञ्जनानामर्थाद्विद्विशस्तिथियोगः। तत्र वशषाणां पञ्चदश्यन्वयः। सहौ तिथिद्वयीष्वन्वयं भजेते इति। यद्वाव्यञ्जनानामेव तिथिष्वन्वयः।

तदुक्तम् -

**तिथयः प्रतिपत्पूर्वाः ककाराद्यक्षरैरिह।  
+ न्तैर्जाताः स्वरैः पौर्णमासीतत्सङ्ख्यकैरभूत्॥  
णादिवर्णत्रयोद्भूता प्रतिपत् कृष्णपक्षजा।  
परा दादित्रयोद्भूता पवर्णात् तत्परा अपि॥  
चतुर्विधबभार्णेभ्यः पञ्चम्याद्या यथाक्रमम्।  
मादिलान्ताक्षरोत्थाः स्युरमावास्या स्वरान्त्ययोः॥ इति।**

राशिचक्र एव वेति प्रकारान्तरमुक्तम्। पूर्वार्धत्रिपादकोणेष्विति पूर्वपादकोणेऽर्धकोणत्रिपादकोणे चेत्यर्थः। पूर्वत्रिपादार्धकोणेष्विति वा पाठः। अस्मिन् पक्षे तृतीयाद्या भङ्क्त्वान्यस्तव्या। हं इं तृतीयार्धकलायै नम इति मेषगतत्रिपादकोणे न्यस्य पुनस्तमेव मन्त्रमृषभगतपूर्वपादकोणेऽपि विन्यसेत्। एवमष्टम्यादिष्वपि द्रष्टव्यम् इति।तृतीयं प्रकारमाह— अथवेति। अत्र तिथिचक्रे तिथि-



न्यासो विकल्पनीय इति। इदानीमेभ्योऽमावास्यान्ता इत्यत्राभिप्रायान्तरमप्याह— एभ्य इति। अत्रैभ्य इति न्यस्ततया प्रकृतानां राशीनां ग्रहणम्। तेन राशिचक्र एव तिथिन्याससिद्धिरिति भावः॥६७॥

 तेनेति उक्तस्य हेतुत्वेन निर्देशः। वर्णभेदतो भिन्ना इति। राश्यनुगतवर्णानां तत्कार्यतया तिथिष्वप्यनुगम उक्तः। वर्णविशेषयोगमिति। हंस इति वर्णसामान्ययोगः। पञ्चदशस्वराणामेकत्रिंशद्व्यञ्जनानां च योगो वर्णविशेषयोगः। मूले ता एव स्युरिति तिथीनां पक्षद्वयं विभूतिरित्युक्तम्। अन्त्यपक्षोऽपरपक्षः। न्यासविषये विशेषमाह— ता एवेति॥६८॥

 पक्षव्याप्तौ नियममाह— पक्ष इति। न्यासविषये विशेषमाह— प्रतिपदादिक इति। न्यासमन्त्रांशा इति। हं अं शुक्ल प्रथमाकलायै नम इत्यादावित्यर्थः॥६९॥

 ननु पञ्चदशभिरेव तिथिभिः पक्षसिद्धिः स्यात् पक्षाभ्यां च माससिद्धिरित्याशङ्कायां संज्ञासाम्ये सत्यपाीत्याद्युक्तम्। सौम्यात्तु ह्रासवृद्धित इति। सोमस्य शुक्लपक्षे वृद्धिरपरपक्षेह्रासः। ततस्तिथयो द्वय्य एवेति मूलार्थः॥७०॥

 अग्न्यश्वीति तिथिविभूतितया देवताकथनम्। न्यासविषये विशेषमाह—अग्न्यश्वीति॥७१॥

 मूले राशिभ्य इति तिथिविभूतितया करणाभिधानम्। दिनशब्देनादित्यादिवाराणां ग्रहणम्। राशीनामेव करणपर्यन्तं व्याप्तिरित्यभिप्रायेण राशिभ्यः सदिनेभ्य इत्याद्यभिहितम्। यद्यपि वाराणां कुतश्चिदुत्पत्तिर्नोक्ता तथापीह सदिनग्रहणात् संख्यासाम्याच्च तिथिभ्य उत्पत्तिरित्यवबोद्धव्यम्। शक्तिजृम्भणसमुत्थादिति। हृल्लेखाशक्तेरेव प्रक्षोभाद्राश्याद्युत्पत्तिरकाराद्युत्पत्तिश्चेत्येवमुक्तम्। अक्षरभेदविकारादित्यक्षरभेदलक्षणाद्विकारादित्यर्थः। अनेन तिथ्यनुगतवर्णानां करणेष्वप्यन्वय उक्तः। न्यासविषये विशेषमाह—करणन्यासमिति। विभूतिं दर्शयन्निति प्रकरणाल्लभ्यते। राश्यादिपदोपादानाभिप्रायमाह—राशिभ्य इतीत्यादिना। करणपञ्चकन्यास इति सप्तानां करणानामष्टावृत्त्याषट्पञ्चाशत् करणानि संपद्यन्ते। ततः पक्षिमृगसर्पकीटैः सह षष्टिः करणानि स्युः। तत्र च पञ्चभिः पञ्चभिः करणैरेकैकराशिसंभव इत्येवमुक्तम्। गत इत्याषष्टिसंख्यापूर्तैरेवमित्युक्तम्। तिथियुक्तराशिमन्त्रेणेति। अं आं इं शुक्लप्रथमाद्वितीयातृतीयार्धकलात्मने मेषराशये नम इत्यादिना प्रागुक्तेनेति भावः। प्रतिपर्यायमिति सप्तानां करणानामष्टाविह पर्यायाः। तेषु सर्वेष्वपि पर्यायेष्वित्यर्थः। सप्तग्रहयोग इति शब्देन तदधिपग्रहणादिति भावः। षष्टिसंख्यानामिति। गुणित-



प्रकरणे तावत् पञ्चपञ्चाशद्वर्णा उक्ताः। तत्र हवर्णानन्तरं चत्वारो यमाख्या वर्णाः सामवित्प्रसिद्धो भकारश्च स्यात्। यद्वा मातृकायामेवावर्णादिपञ्चानामेकारादिचतुर्णांच प्लुतसंभवान्नवप्लतास्तत्तदनन्तरं स्युः। एवं षष्टिर्वर्णाः सिध्यन्ति॥७२॥

 मूले सिंहव्याघ्रवराहा इत्यत्रान्त्यात्प्रतिपदर्धादिति संबन्धनीयम्। प्रतिपदिह पूर्वपक्षगतैव गृह्यते। कृष्णगोरित्यपरपक्षाभिप्रायम्। चतुर्दश्या इति च तदीयपूर्वार्धग्रहणम्। अभिविधौ चाकारः। प्रतिपच्चक्रापरार्ध इति चक्रशब्देनेह त्रिकोणग्रहणम्। सर्वेषु तिथिचक्रेषु द्व्यर्धतया विभागः कल्पनीयः। तत्र प्रतिपच्चक्रपूर्वार्धे षष्टितमं करणं न्यसनीयमिति तदपरार्ध इह करणन्यासोपक्रम उक्तः। इह च करणचतुष्क एव गते मेषराशिमन्त्रेण व्यापकं स्यात्। पुनर्गजादित्रये सिंहे व्याघ्रे च गत ऋषभराशिमन्तरेण व्यापकमित्याद्यवगन्तव्यम्। अथ कृष्णचतुर्दश्युत्तरार्धात्प्रभृति यावच्छुक्लप्रतिपदुत्तरार्धतिथ्यर्धेषु करणान्याह—पक्षिमृगसर्पकीटकरणानीति।केतुराहू ग्रहाविति। तयोर्द्वौ पर्यायावित्यवबोद्धव्यम्। अत्र वृषे कुक्कुरे पक्ष्यादित्रये च गते मीनराशिमन्त्रेण व्यापकं भवति। पुनः कीटन्यासः॥७३॥

 मूल एवं सग्रहेति प्रकृतकालचक्रोपसंहारः। दिनशब्देन नक्षत्रग्रहणम्। प्रभेदकशब्दे स्वार्थे कप्रत्ययः। अस्मात्पञ्चविभागादिति तेषामपि विभूतिकथनम्। पञ्चवर्णनिष्पत्तिरिति। वर्णशब्देन तल्लक्षणानां पञ्चभूतानां ग्रहणम्। अत एव क्वाद्या इत्युक्तम्। कुः भूमिः। न्यासविषये विशेषमाह—केवलसमष्टिव्यापकमन्त्रमिति। चक्रत्रयेऽपि व्यापकमिति॥७४॥।

 मूल इति मूलाक्षरविकृतमिति हृल्लेखायाः कालचक्रतयोक्तविभूत्युपसंहारः। मूलाक्षरं हृल्लेखा। तस्य विकृतं विक्रिया। इदमिति—अस्या विकाराद्वर्णेभ्य इत्यादि क्वाद्या इत्यन्तेनोक्तपरामर्शः। वर्णविकृतिबाहुल्यमिति हृल्लेखायास्तावद्विकारो वर्णस्तदुक्तम्—ऊकारान्तास्वकाराद्या इत्यादि। स सर्गः श्लेषितः कण्ठ इत्यादि च। तेषां वर्णानां विकृतयो ग्रहराश्यादयः। तदप्युक्तम्—आद्यैर्मेषाह्वयो राशिरित्यादि। बाहुल्यं विस्तारः। पञ्चभूतानां ग्रहराश्यादिविकारत्वात् तद्विभूतित्वाच्च कृत्स्रस्य जगतो बाहुल्यग्रहणम्। वक्ष्यति च—सचराचरस्य जगत इति। तथा च मूलाक्षरविकृतिरेवैवं ग्रहराश्यादिलक्षणस्तद्विकृतिवर्णविक्रिया विस्तार इत्येवमभिधानोपपत्तिः। न्यासविषये विशेषमाह— सर्वमन्त्रेष्विति। तथा च न्यासारम्भो ह्रींलवाय नम इत्यादि। षोडशाङ्गादिन्यासमन्त्रेषु न तद्योगः तदवयवानां हरमायानां योगादित्यवबोद्धव्यम्। 'ततो मूलमिदं विदुरित्येतदिहापि समानमिति सचराचरस्येत्युक्तम्। भूतविकारत्वाच्चराणां भूतानाच्च कालचक्र-



विभुतित्वात् सचराचरग्रहणम्। न्यासविषये विशेषमाह—व्याप्तिन्यासकथनफलमिति। अत्रास्येति साधकग्रहणम्। बीजस्येति हृल्लेखाग्रहणम्। जगत इति साधकशरीरग्रहणम्। तदुक्तमधस्तात्—जगति सर्वतत्त्वात्मके शरीर इति। चराचरशब्देन कृत्स्ना कालचक्रविस्तृतिरुक्ता। तन्न्यासतो जगतः सचराचरत्वम्। तदेतदाह—अस्य साधकस्येति। बीजशब्दार्थो मन्त्रस्येत्युक्तः। हृल्लेखाभिप्रायं चैतत्॥७५॥

 मूले यां ज्ञात्वेति शक्तिप्रकरणोपसंहारः। यामिति। 'प्राणात्मकं हकाराख्यमित्यादि 'मूलतास्य बीजस्येत्यन्तमुक्ता हृल्लेखाशक्तिः गृह्यते। ज्ञात्वेति। स्वरूपतः षोडशाङ्गादिकलाचक्रव्याप्तितश्च तद्रूढिपर्यन्ततया विज्ञानमुक्तम्। नन्वेकव्याप्तिकथनेनैव तद्विज्ञानं स्यात् किं बहुव्याप्तिकथनेनेति। नैष दोषः। साधकानां विचित्रा हि प्रतिपत्तिर्भवति। यद्वाकृत्स्नापि व्याप्तिरेवं सिद्धा भवति। यद्वाविज्ञानावृत्तिरेवेयं फलतो भवति। सा चावृत्तिरनेकविधेति भेदः। अथवा प्रकृतिपुरुषकालभेदोऽपीह विवक्षितः। प्रथमपटलोक्तयोगवत् तत्र षोडशाङ्गादिव्याप्तिचतुष्टयं प्रकृतिप्रधानं कुण्डलिन्याद्यष्टकं पुरुषप्रधानं पुनः सप्तग्रहव्याप्त्यादिचतुष्टयं कालप्रधानमिति। अथवा व्याप्तिन्यासोऽपीहोक्त एव। तदुक्तं— कृतकृत्यस्य जगतीति। न्यासप्रचयजन्यात् संस्काराच्च तद्रूटिसिद्धिरिति बहुव्याप्तिकथनोपपत्तिरिति।

 सकलं कर्मबन्धमपास्येति। यत्कर्मजातं प्राग्भवेषूपार्जितं शुभाशुभमिश्रलक्षणं भूयोऽप्युच्चावचभवनिमित्तं तस्य तद्विज्ञानप्रचयमहिम्नैव तद्रूढिलक्षणेन संक्षयोऽयमुक्तः। तदुक्तं—तदधिगम उत्तरपूर्वाधयोरश्लेषविनाशौ तद्व्यपदेशादिति।

 ननु किमर्थमेतदुक्तमिति। उच्यते। साधकस्य शक्तिव्याप्तिविज्ञानपूर्वकं तन्न्यासेन तच्छक्तितापत्तिस्तावत्पटलारम्भ उक्ता। तत्र चोच्चावचसंसारोपभोगकरकर्मसद्भावे तदसिद्धिरित्याशङ्कायामेतदुक्तमिति।

 तद्विष्णोःपरमं पदमिति। तदित्युपनिषत्सु प्रथितम्। यद्वा'यूयमक्षरसंभूता इत्यादित एव प्रकृतम्। यद्वा'अस्य शक्तित्वमिष्यत इत्येवेहारम्भे शक्तिपदेनोक्तमिति। विष्णुशब्देन शार्ङ्गिणः स्वात्मन एव परोक्षतयाभिधानम्। शक्तिमतो ममैवेति भावः। शक्तिशक्तिमतोरभेद इह विवक्षितः। तदुक्तं—साहं यूयमिति। पुंरूपं सा विदित्वा स्वमिति च। कृत्स्नाया देवताया ग्रहणार्थमित्थमभिधानमिति ज्ञेयम्। परमपदमिति विभूतिलक्षणमपि पदमेव किन्तु तदवरं चिदानन्दैकरसममृतमभयं परब्रह्मपरदेवतादिपदवाच्यं परमं पदं स्थानमिति शक्तितापत्तेरपि फलावस्थेयमुक्ता। त्रिजगति जन्तुजीवभूतामिति सकलचराचरात्मस्वरूपभूतामित्यर्थः।

 जपत च नित्यमर्चयतेति च मध्यमपुरुषबहुवचनम्। शार्ङ्गिणो ब्रह्मादीन्



प्रति नियोजनमेतत्। ननु तां ज्ञात्वा तत्परमं पदं प्रयातीति तावदिहोपसंहार उचितः। तद्विज्ञानस्यानन्यशेषत्वात् तद्विज्ञानपूर्वकन्यासेन तद्रूढिवशाच्छक्तित्वसिद्धौपुनर्व्यापारान्तरायोगाच्च। तथा च कथं यां ज्ञात्वेत्यादिप्रकरणोपसंहार इति। उच्यते। शक्तेर्विज्ञानन्यासतस्तद्रूढिवशात् तदापत्तिस्तत्प्रसादसाध्या भवति। प्रसादश्च जपार्चनाद्याराधनसाध्येत्येतत्प्रतिपादनार्थमित्थमुपसंह्रियते। तत्र जपतार्चयतेति चाभिधानं तयोरेवावृत्तिविस्ताराभ्यामदृष्टप्रचयप्रकर्षकरत्वान्महता यत्नेन भाव्यमित्यवबोधनार्थम्। न्यासंविषये विशेषमाह— कालचक्रयोगमिति। जपादिकश्चेति हृल्लेखापटलभाविरीत्येति भावः।

 त्रिजगतीति। यद्यपि प्रकृतं प्रकरणमनेनोपसंह्रियते किन्तु त्रिजगति जन्तुजीवभूतामित्येतद्विशेषेण तु कालचक्रयोगार्थमेवेति भावः। चक्रात्मके जगत्त्रय इति भूचक्रस्य कृत्स्नायां भूमौ व्याप्तिरित्यादि द्रष्टव्यम्। तदुक्तम्— अस्मात्पञ्चविभागादित्यादि। तत्र ये जन्तव इति पद्मं च भूतविकारात्मकशरीरभाजो राश्याद्यनुगता इति भावः। तेषु प्रविश्येति। तदुक्तम्—अत्रापि चेतनाधातोरागतिं बहुधा विदुरिति। जीवभूतामित्यनेन जीवावस्था ततः पूर्वापरावस्था च गृह्यते। तदाह— जीवात्मतां प्राप्तां परां चिन्मात्ररूपामिति। ननु 'चक्रसंहारेण स्वरूपस्थितिं सूचयतीति तावदुक्तम्। क इह विशेष इत्यत आह—कालचक्रयोगक्रमः सूचित इति। चक्रत्रयन्यासानन्तरं चक्रत्रयात्मकं जगदात्माभेदेनाऽनुसन्धाय तदनुगतशक्तितेजसा तस्य स्थूलांशस्य तद्गतजीवसमष्टितन्मात्रे संहारं विभाव्य तस्यापि तच्छक्तिमात्त्रसंहारं भावयेदित्यनेनोक्तमिति। सकलं हृल्लेखां ज्ञात्वा जपतेति च। हृद्यमिति। हृद्यं हृदयस्य प्रियोऽभिप्राय इत्यर्थः। हृल्लेखाशक्तिरेव यथोक्तरूपा सतीतत्तन्मन्त्ररूपापि भवतीति ज्ञात्वा तत्तन्मन्त्रमपि जपेदिति चात्राभिप्रेतमिति विवरणार्थम्। अत्र जन्तुजीवभूतामिति तत्तन्मन्त्रदेवताया जीवतादात्म्यापन्नाया ग्रहणम्। यामेवमुक्तव्याप्तिमयीमपि तत्तन्मन्त्रदेवतारूपेण सकलजन्तुजीवात्मिकां ज्ञात्वा तत्पदं याति तां जपत चार्चयत चेति मूलार्थः।

 ननु शक्तिभावनयैव कृत्स्नं कैवल्यं सिद्धम् किं तदवान्तरभेदभावनयेति। नैष दोषः। साधकानां रुचिवैचित्र्यात् तदनुसारतः शक्तेरवान्तरभेदात्मिका मातृका त्रिपुरादिमन्त्रदेवतास्तावदिह भावनीयाः। तासां प्रतिस्वंसर्वात्मत्वमपि प्रतिपत्तव्यम्। इतरथा कृत्स्नापवर्गप्राप्त्यभावात्। तत्र यत्सकलमन्त्रदेवतानां विशेषरूपं वत् स्वस्वप्रकरणेन वक्तव्यम्। यत्तु सामान्यरूपं तत्तावदिह शक्तिलक्षणं शक्तिपटलेऽभिहितमिति हृल्लेखाशक्तेः सामान्यरूपत्वेऽपि तन्मन्त्रस्यास्ति विशेषरूपत्व-



मिति हृल्लेखापटलोपपत्तिः। अत एव— तामेनां जपत च नित्यमर्चयतेत्युक्तम्। तत्तन्मन्त्रजपादिरेवेह प्रधानतयाभिप्रेत इति हृद्यशब्दोपादानमिति॥७६॥

 \*इह तत्तन्मन्त्रजपस्यापि विहितत्वात् साधकानां तत्तद्रुचावपि तदानुकूल्यमपि परीक्षणीयमिति तत्प्रतिपादनार्थमारभते—अत्र लग्न इति। राशिनक्षत्रनामार्यानुकूल्यमिति। राश्यानुकूल्यं नक्षत्रानुकूल्यं नामानुकूल्य' कुलानुकूल्यमृणानुकूल्यंचेति पञ्चविधमानुकूल्यमुक्तम्। तत्र राश्यानुकूल्यंतावदाह—यस्मिन् राश्यक्षरगण इत्यादिना। षोडशकोष्ठमण्डलं कृत्वा मध्ये चतुष्पदीं मार्जयेत्। तदा परितो मेषादिराशयः संभवन्ति। तेषु वर्णानाद्यैर्मेषाह्वयो राशिरित्याद्युक्तक्लृप्त्या लिखेत्।

 तदुक्तम् -

**वेलागुरुखरः शोणः शर्मणैवेति भेदिताः।  
लिप्यर्णा राशिषु ज्ञेयाः षष्ठे शादींश्च योजयेत्॥इति।**

तत्रैकस्मिन् राशौ साधकस्य नामाद्यक्षरं स्यात्। कस्मिंश्चिद्राशौ च मन्त्राद्यक्षरमपि स्यात्। तत्र साधकनामाद्यक्षरयुक्तराशिमारभ्य मन्त्राद्यक्षरयुक्तराशिपर्यन्तं लग्नादिरूपेण गणनमिति। तदेतदुक्तम्—यस्मिन् राश्यक्षरगण इति।

 यन्मन्त्राद्यक्षरयुक्तराशिवर्णा इति। येषां मन्त्राणामाद्यक्षरैर्युक्ता राशिवर्णाः स्युः ते मन्त्रा ग्राह्याः। धनभ्रात्रादिरूपेणात्मनोऽनुकूलत्वादित्यर्थः।

 अन्यथापीत्यत्रैवापरः प्रकारोऽपीत्यर्थः। तत्र गणनक्लृप्तिं दर्शयति—स्वराशिमारभ्य गणनमिति। स्वजन्मराशिमारभ्येत्यर्थः। नक्षत्रानुकूल्यमाह—त्रिनवखण्डमित्यादिना। तेष्वश्विन्याद्यक्षराणीत्याभ्यामश्वयुगित्याद्युक्तानीत्यर्थः।

 तदुक्तम् —

**राज्यलाभोपकाराय प्रारभ्यारि खरः कुरुः।  
गोपालककुटीं प्रायात् फुल्लापीत्युदिता लिपिः।  
नक्षत्रेषु क्रमाद्योज्या स्वरान्त्यौ रेवतोयुजाम्॥ इति।**

स्वनामाक्षरं स्वनक्षत्राक्षरं चेति प्राग्वत्प्रकारद्वयमुक्तम्। एकैकान्तरमिति। षोड़शकोष्ठमपि पदचतुष्टयात्मकावान्तरखण्डचतुष्कतया विभजेत्। तत्र चैशानादिचतुर्षु खण्डेषु यान्यैशानानि पदानि तेषु प्रादक्षिण्यक्रमादकारादिवर्णचतुष्टयं लिखेत्। एवमेकैकपदान्तरितत्वं वर्णानां स्यात्। पुनस्तेषु यान्याग्नेयानि पदानि तेषूकारादिचतुष्टयम्। यानि नैर्ऋतानि तेषु लृकारादिचतुष्टयम्। यानि वायव्यानि तेष्वोकारादिचतुष्टयमिति स्वरलेखनप्रकारः। पुनः खादीन् थादीनपि लिखित्वा हलक्षानपि ऐशाग्नेयनैर्ऋतखण्डगतैशानपदेषु लिखेदिति विवरणाशयः। खण्डचतुष्टयमिति। पदचतुष्टयात्मकखण्डग्रहणम्। जानीयादिति गणयित्वा धारयेदित्यर्थः। पुनः सिद्धखण्डादिखण्डचतुष्टयेऽपि पदचतुष्टयानि सिद्धादित्वेन ज्ञेयानि। सिद्ध-



सिद्धादिनिर्देशोपपत्तेरित्यवगन्तव्यम्। तत्साध्य इति सुसिद्धसाध्य इत्येवं तत्सुसिद्धस्तदरिरित्यत्रापि ज्ञेयम्। अरिसिद्धादय इत्यरिसाध्यतत्सुसिद्धतदरीणां ग्रहणम्।

 नामानुकूल्यं न नित्यमित्याह—नृसिंहार्कवराहाणामिति। वैदिक इति। गायत्रीत्रिष्टुबादयः। पिण्डमन्त्रे चेति चिन्तामणित्रिपुरादयः।

 कुलानुकूल्यमाह—अथ कुलाकुलविभाग इत्यादिना। एकभूतसम्बन्धित्व इति। भूतलिपिक्लृप्तिस्तावद्ध्रसाः पञ्चेत्यादिनोक्तैव। नानाभूतसम्बन्धित्वे तु कुलाभेद इत्यर्थोक्तम्। प्रकारान्तरमाह— आग्नेयानामिति।

 ऋणानुकूल्यमाह—अथर्णधनविभाग इत्यादिना। अज्झल्विभागेनेति। यथा नारायण इत्यस्मिन् नाम्नि नकार आकारो रेफ आकार इत्यादि। अष्टशःपरित्यक्त इति। परित्यागापर्याप्तौ तु तान्येव शेषवद्द्रष्टव्यानीत्यवबोद्धव्यम्।

 दोषाणामपि सूचितत्वादिति। न केवलं वक्ष्यमाणानामेव क्विन्नरुद्धादिदोषाणां विनाशः किन्तु शत्रुमरणादिदोषाणामपि महता यत्नेन प्रशास्यादिति सूचितम्। प्रयोग इति। वीर्ययोजनजननादिरूपो दशविध इत्यर्थः। तत्र प्रथमं वीर्ययोजनमाह—योनिबन्धपूर्वकमिति। बीजबिन्द्वादिक्रमेणेति। स्वात्मनस्तन्मन्त्रसकलीकरणं कृत्वा तन्मन्त्रमुच्चरन् तदीयबीजबिन्दुकलानिरोधिकानादनादान्तस्पर्शव्यापिनीसमन्युन्मनीक्रमेण दुष्टमन्त्रसंहारं विधाय तत्र तदीयस्वरूपे तदभेदेन स्थितः संस्तन्मन्त्रं सहस्रवारमावर्तयेत्। एतन्मन्त्रे तद्वीर्ययोजनम्। तत उन्मन्यादिबीजान्ततया तस्योत्पत्तिं भावयित्वा मानसपूजामाचरेदिति विवरणाभिप्रायः।

 मातृकापद्ममिति। वक्ष्यति च—व्योमाविःसचतुर्दशस्वरविसर्गाविस्फुरत्कर्णिकमित्यादि। तत उद्धरेदिति। दुष्टसंहारोऽपीष्यत एव। पूर्ववत् स्वात्मनःसकलीकरणं मातृकापद्मेमातृकामिष्ट्वा दुष्टमन्त्रस्य मातृकागतनिजवर्णद्वारा तन्मूलभूतोन्मन्यां विलापनं विभाव्य केवलावस्थां कञ्चित्कालमनुसन्धाय ततो मातृकागतनिजवर्णतयोत्पत्तिं विभाव्यान्यत्र स्वोचितपद्मे स्ववर्णांस्तान् क्रमेणोद्धरन्नालिख्य तत्र मन्त्रं पूजयित्वात्मनि नयेदिति विवरणाभिप्रायः। प्रणवान्तरितानिति। प्रणवेन नित्यशुद्धवाक्तत्त्वेन दुष्टमन्त्रस्यानुस्यूतताकरणमेतत्। तेन तत्तेजसा तस्मिन्दोषसंहारः तद्वीर्येण मन्त्रवर्णानामुपबृंहणं च कार्यम्। वायुबीजेनेति। तदीयदोषशोषणकरं ह्येतदिति भावः। अग्निबीजेनेति। तदीयदोषदहनकरं तदीयतेजउद्बोधकरं च ह्येतदिति भावः। स्वतन्त्रोक्तप्रकारेणेति + +। सञ्चिन्त्य मनसेति। मन्त्रं शिष्यवदग्रतः स्थितमनसा विचिन्त्य ज्योतिर्मन्त्रमुच्चरंस्तस्य तदनुप्रवेशं विभाव्य तत्तेजसा तस्य मलत्रयदहनं भावनीयम्। प्रतिवर्ण-



मिति। भूर्जपत्रे लेखनमिहापि समानम्। प्रोक्षणमिहाष्टशतवारं स्यात्। नाम्ना स्वेनेति। जले मन्त्रं सन्निधाप्य तत्र तर्पणमेतदिष्यते। प्राग्वत् संख्या स्यात्। सर्वत्रापि स्वात्मनः सकलीकरणं मन्त्रभावनेत्यादि समानमेव। तारमायारमायोग इति। प्रतिवर्णमेतैरष्टशतवारं संपुटीकरणमेतदभिप्रेतम्। अन्येषामप्रकाशनमिति। दीक्षितानामदीक्षितानां च पत्रलेखनेनोष्ठपरिस्पन्दनादिना वा न प्रकाशनमिति। दशधा शोधित इति। दोषभेदानुसारेणान्यतमः कतिपये सर्वे वा प्रयोगाः स्युरिति भावः। छिन्ना रुद्धा इत्यादय इति।

 तदुक्तम्—

**अपूर्णरूपाश्छिन्नाः स्युः स्तम्भिताश्चानुनासिकाः।  
दग्धाः षट्कर्णगा मन्त्राः स्त्रस्ताः स्युरधिकैर्जपात्॥  
गर्वितास्त्वविधिप्राप्ताः शत्रवो वैरिकोष्ठगाः।  
बाला लघ्वक्षरप्राया वृद्धा गुर्वक्षरान्विताः॥  
निर्जिताः कर्मबाहुल्यादंहसाः सत्त्ववर्जिताः।  
अकालविनियोगेन मूर्च्छिताः स्वापगा जवात्॥  
मत्ताः पत्रेषु पठनादन्यवर्णैस्तु कीलिताः।  
रुद्धाविसन्धिताः प्रातदुःखा वैरिसमन्विताः॥  
खण्डीभूतास्त्वंशजवादङ्गहीनास्त्वसंवृताः।  
अपूर्णेनोपदिष्टा ये हीनवीर्यास्तु ते मताः॥  
सदा प्रयोगात्कण्ठत्वं क्लिष्टतातिविडम्बनात्।  
रुग्नः प्रलेपनैर्जापादन्यमन्त्रैः सहाविलाः॥  
उपेक्षावस्थया जापाद्वैषम्यादवमानिताः।  
पञ्चविंशतिरुद्दिष्टा दोषास्ताञ्छमयेद् गुरुः॥इति।  
इति प्रयोगक्रमदीपिकायां चतुर्थः पटलः।**

 **अथ पञ्चमः पटलः।**

 इह तावत् ‘यूयमक्षरसंभूता' इति प्रकृतस्य वाच्यवाचकोभयाभेदरूपस्याक्षरस्य शक्तित्वमित्थंसमुत्थितम्। साधकस्य तदापत्तिश्च तद्व्याप्तिन्यासेनोक्ता। ततस्तदापत्तिकरतया जपार्चने चोक्ते। तत्र कथं तन्त्र्यासजपार्चनादिकार्यमित्यपेक्षायां तत्प्रकारप्रतिपादनार्थमापरिसमाप्तेर्ग्रन्थशेषारम्भः। तत्र प्रथमं दीक्षा। ततोऽपिपूर्वं तदीयाङ्गजातकथनम्। तदाह—अदीक्षितानामिति। तसिद्धय इत्यधिकारसिद्धय इत्यर्थः। साङ्गोपाङ्गेति पञ्चमपटलार्थो दीक्षेति षष्ठपटलार्थश्चोक्तः।



अत्रोक्तन्यासादिष्विति सामान्यन्यासानुवादेन दीक्षाया अपि सामान्यैवेयमित्यपि सूचितम्। सामान्यदीक्षैव च सकलविशेषार्थोपि भवतीति।

 मूले मनूनां दीक्षाविधानमित्युक्तम्। ननु शक्तेरेव प्रकृतत्वे कथं मनूनामिति तदवान्तरभेदमन्त्रग्रहणमिति। उच्यते। मन्त्रभेदा एव तावदिह प्रतिपिपादयिषिताः। साधकमतिवैचित्र्यात् सर्वानुग्रहार्थत्वाच्चास्य प्रपञ्चसारस्य। तेषु यत्सामान्यं शक्तिलक्षणं तत्पृथगभिहितं तत्तन्मनुषु विशेषणतया विनियोजयिषितम्। वक्ष्यति च—सामान्यपटलोक्ता न्यासाः सर्वत्र कार्या इति। ततश्च सामान्यकथनानन्तरं तद्भेदकथनोपपत्तिरिति। पञ्चमषष्ठपटलारम्भ इति मूलगताथशब्दार्थोऽप्युक्तः। अर्थान्तरमप्याह—अतोऽथशब्द इति। स्वोक्त एवासौ हेतुरित्यत उक्तं—विधिवदिति। मूलागमोक्तरीत्येत्यर्थः। अर्थान्तरमाह—वेदाविरुद्धत्वमुक्तमिति। विधयो वेदगताश्चोदनास्तदर्हतयेति भावः। येनोपलब्धेनेति उपलम्भोऽपीह लाभ एव। यदाह—दीक्षालाभमात्रेणेति। साधकेशा इति तत्कालविशेषणम्। तदभिप्रायं दर्शयति—न केवलमिति॥१॥

 मूले दिव्यभावमिति। मन्त्रदेवतात्मतापत्त्या स्वात्मनोऽसाधारणरूपत्वमुक्तम्। दुरितानीति तत्प्रतिबन्धनिचय उक्तः। तत्त्ववदस्येति। विश्वजगद्वस्तुभूतं देवतातत्त्वलक्षणं स्वस्वरूपमुक्तम्। भयतस्त्रायत इति च सम्बन्धनीयम्॥२॥

 दैवादिकस्य वत्सरस्येति। दैववत्सरस्येत्यर्थः। एतद्दर्शयति—दैवशब्दादय इति। ते च वत्सराः कालचक्रप्रकरण उक्ताः। वत्सरस्यादिश्च पूर्वपक्ष एव। तदाह—आदिं पूर्वपक्षमिति। समग्रसम्पदिति तदपेक्षितपरिकरजातसमृद्धिरुक्ता। दीक्षाकालार्थतयैतद्विवरणम्। अथाचार्यस्य नियमार्थतया विवृणोति—देवा इति। दैवेत्यत्र स्वार्थे तद्धितः। ब्रह्माद्या ब्रह्मविष्णुरुद्रेश्वरसदाशिवाः। ते च विशेषसामान्यतया बीजद्वयबिन्दुकलानिरोधिकात्मकाः। वत्सरो नाद इति निर्देशात्। हृदयादिस्थानानि हृदयगललम्बिकाभ्रूमध्यब्रह्मरन्ध्राणि। मूर्तयश्चाचार्ये साधके चावगन्तव्याः। वक्ष्यति चाभिषेकविधौ— पटुरवाणां मुखे भवेत्यादि। पित्र्येत्यत्रापि स्वार्थे तद्धितः। एषामिति गुरुशिष्ययोस्तदन्तर्गतायाश्च ब्रह्मादिरूपाया मन्त्रदेवताया इत्यर्थः। वत्सान्देवादीनिति कार्यत्वाद्वत्सत्वम्। वक्ष्यति च—कुण्डलिनीमुखान्निष्पततामित्यादि। व्याप्येति। वत्सेषु रौतीत्यर्थाद् व्यापनं सिद्धमिति भावः। रवणं नदनम्। समारभ्येतेतत्समाश्रित्येति विवृतम्। समः शिष्यात्मन इति। समिति जीववाचकम् बीजम् शिष्यजीवपरिग्रहस्त्वर्थादिति भावः। तत्साधकेनेतीह यत्नशब्देन समास इत्यपि लभ्यते + + +॥३॥



 मूले शुभकर्मणीति दीक्षामण्टपकरणाङ्गतया वास्तुपूजाप्रकरणारम्भः। शुभकर्मणीति + + दीक्षायामिति + + मण्टपकरण इतीहैव तावदिति भावः। गृहादिविधिष्विति गृहनिर्माणगृहप्रवेशनादिग्रहणम्॥४॥

 अभवत् पुरेति। वास्तुपूजानादरेऽप्यापद्विष्ण्वादिसम्भवोऽपि सूचितः। विश्रुतो दितिज इति सम्बन्धनीयम्। चतुरश्रसंस्थितिरिति निहितविशेषणम्॥५॥

 तद्देहसंस्थिता य इति सुरगणैरित्युक्तस्य ग्रहणम्। ते यथा मण्डलमध्याद्यर्च्याविश्रुतास्तथा वक्ष्यन्त इति योजना। तत्क्रमेणेति तदुचितः क्रम उक्तः॥६॥

 अष्टाष्टकोद्यतपदां चेति। अष्टानामष्टकेनोद्यतानि सुनिर्मितानि पदानि यस्यामिति समासः। प्रागग्रैरुदगग्रैश्चनवनवसूत्रैरास्फालितैरष्टाष्टकसंख्यासिद्धिः। अत्र चकारो वृत्तपूरणार्थः। अर्थान्तरमाह—चकारेणेति। कोणचतुष्क इति + + चतुष्पदसमन्वितमध्यकोष्ठ इति चतुर्णांपदानामेकीकरणेन समन्वयः। ब्रह्मा त्विति तुशब्दो वृत्तपूरणार्थः। पद्ममात्रे स्वनाममन्त्रेणैवार्चनं भवति।

 अर्थान्तरमाह— तुशब्देनेति। ब्राह्मपीठादिपूजनमिति तदुपरि मूर्तिपूजोक्ता। अणिमादिसर्वसिद्ध्यन्ता इति। अणिमा महिमा लघिमा गरिमा ईशिता वशिता प्राप्तिः प्रकामता सर्वसिद्धिश्चेत्यर्थः। अणिमायै नमः महिमायैनम इत्यादिप्रकारेण प्रयोगः। स्रुक्स्रुवदण्डकमण्डलुधर इति। + + साधकवरेणेत्यनेनैतत्सर्वं सिद्धम्॥७॥

 प्राग्याम्येति। ब्राह्मखण्डस्य चतुर्दिक्षु चतुष्पदैकीकरणेनैकैकखण्डं कार्यम्। तदा च तत्खण्डस्यार्वागर्धप्रान्तयोर्द्वेअर्धकोष्ठे स्याताम्। परागर्धप्रान्तयोर्द्वेपदे तदनन्तरं द्वे अर्धकोष्ठे स्याताम्। तत्र यदर्धपदं तत्कोणद्वयार्धकोष्ठेष्वित्युक्तम्। यत्तु पदं तदश्रे पार्श्वोत्थपदद्वन्द्वेष्वित्युक्तम्। सर्वत्रापि पद्ममात्रेषु स्वनाममन्त्रैरेव पूजा। ॐ अर्धकाय नमः ॐ विवस्वते नम इत्यादि।

 कोणद्वयार्धकोष्ठेष्विति। कोणेषु यानि द्वयान्यर्धकोष्ठानि तेषु द्वौविशेषलक्षणाववयवौ यस्य तत्सामान्यलक्षणं इयम्। तदेतदाह—कोणेष्विति। तज्जयो रुद्रजयः। साप आपेन सहितः। अश्रे पार्श्वोत्थपदे द्वन्द्व इति। अश्रिशब्देन कोणानां ग्रहणम्। अग्न्याद्या इत्येतदिहानुवर्तनीयम्॥८॥९॥१०॥

 अर्धपदाद्यन्तासु चेति। बाह्यदिक्चतुष्टयपङ्क्तीनां प्रान्तयोर्द्वे द्वेअर्धपदे स्याताम्। ताभ्यां सह प्रतिदिशं पदान्यष्टावष्टौ स्युरितीत्येवमुक्तम्। बहिर्वासवयमजलेशशशिनां चतसृषु दिक्ष्विति च योजनीयम्। मन्त्रिणेत्यत्राभिप्रायान्तरमाह— ब्रह्मण इति। अनयोः पृथक्पूजादिकमपि कार्यम्। पीठमूलाङ्गादि तु सर्वं



स्वस्वपटलात्प्रतिपत्तव्यम्। मूले प्रागुदीरिता इति पूर्वदिश्युक्ता॥११-१५॥

 इतीरितानामित्यपि शब्दो ब्रह्मकार्यादिसमुच्चयार्थः। अभिप्रायान्तरमाह—अपिशब्द इति। अत्र साध्वितिशब्देनैव ब्रह्मादिसर्वोक्तदेवताग्रहणम्। रजसा चित्राणि पदानि कृत्वेति। द्विवर्णैःत्रिवर्णैः पञ्चवर्णैर्वा वृत्त्या संपूरणं स्वस्तिककरणं वोक्तम्। तां तां देवतामावाह्येति। पद्ममात्रे स्वनाममन्त्रैरित्यवबोद्धव्यम्। तेषां च पदैश्चतुर्भिर्मन्त्रार्धाभ्यां च षडङ्गानि न्यसनीयानि। मन्त्रविशेषसिद्धैरिति पाशुपतादितन्त्रेषु विशेषसिद्धैःप्रतिदेवतमुक्तैरित्यर्थः। अत्र प्रतिवर्गतन्त्रेषु सिद्धान्युपदिशति—दध्याज्येति। पायसादीनि सप्तान्नानि। आर्यकसावित्रशर्वेशानाग्निनिर्ऋतिवाय्वादयश्च सप्त वर्गा इति ज्ञेयम्॥१६॥

 वास्तुबलिस्तावदुक्तः। अथ भूय इति मण्टपाभिधानम्। तदभिप्रायं दर्शयति—रोमादिकमिति। खात्वा रोमादिपरिहारो भवति। एककलशपक्ष इति। वक्ष्यति च—प्रोक्तेनैवं कलशविधिनैकेन वानेककुम्भैरित्यादि। पञ्चहस्तमिति। मण्टपोऽयं सर्वोऽप्येकयोनिरित्यवबोद्धव्यम्। ततश्च पञ्चहस्तत्वेऽपि पादोनत्वं दशाङ्गुलाधिकत्वं चैषितव्यम्। एवं सप्तहस्तादिष्वप्यवगन्तव्यमिति। सप्तपञ्चकमिति। सप्त च पञ्च च सप्तपञ्च चेत्येकशेषोऽत्राश्रितः। मूले परीणाहत इति चतुर्दिक्षुपृथग्योजनयेति भावः। मण्टपविस्तारप्रमाणमेवैतदुक्तम् न पर्यन्तपरिमाणमिति ज्ञेयम्। स च षोडशस्तम्भयुत इति। कथमित्याह—मध्य इति। प्रान्तेऽवशिष्टा इति। कोणेषु चत्वारो दिक्षु द्वौद्वौसंभूय द्वादशेति भावः। तेषामित्युभयेषामपि ग्रहणम्। फलका इति तोरणस्तम्भयोरूर्ध्वोद्देशे तत्प्रोताग्रतया निधेयस्य फलकस्य ग्रहणम्। ध्वजाष्टकमिति। मूले तोरणग्रहणमेतदुपलक्षणमिति भावः। लोकपालप्रभमिति श्वेतरक्तादिवर्णपताकोज्ज्वलत्वमनेनोक्तम्। मूले पयोभूरुहः क्षीरिद्रुमाः। दर्भस्रक्परिवीतमिति। दर्भमालया नीव्रदेशे परिवीतं त्रिगुणसूत्रपरिवीतमपीष्यते। उज्ज्वलतरमिति। वितानसंभवपरिवेष्टनादिभिरिति भावः। संवृतं समन्ततश्छादितम् उपरि च कटादिभिश्छन्नम्॥१७॥

 इदानींसप्ताहृतो वेति मण्टपकरणीयदीक्षोपयोगितया मङ्गलाङ्कुरसम्पादनाभिधानम्। पुण्याहादिपुरःसरमिति। स्थलशुद्धिनान्दीमुखपुण्याहपीठपूजादिसमुचितकर्तव्यजातमुक्तम्। मूले सपालिकेत्यत्र चतुष्टयशब्दः प्रत्येकं संबन्धनीयः॥१८॥

 कथमेतद्बीजवपनमित्यपेक्षायामन्यस्मिन् भवन इत्यारम्भः। तदर्थमाह—अन्यस्मिन्निति। मूले शुद्धे स्थल इति। लौकिकीमुष्ट्यादिकार्या च स्थलशुद्धिरुक्ता। पदचतुष्कोपेतभानूदरमिति। भानुशब्देन द्वादशपदान्यभिप्रेयन्ते। पदचतुष्कै-



र्मिथो विभक्तस्त्रिभिरुपेता भानवो द्वादश पदानि उदरे यस्य। अथोक्तं तत्संवादप्रकारं दर्शयति— पञ्चस्तप्रमाणानीत्यादिना। पालिकादिमुखविस्तारस्य द्वादशाङ्गुलत्वात् तदुपपत्त्या द्वादशाङ्गुलान्तरत्वमित्यादि प्रतिपत्तव्यम्। दक्षिणोत्तरसूत्राणीति। तान्यप्येवं द्वादशाङ्गुलान्तराणि भवन्ति। पङ्क्त्या सर्वत इति। पदचतुष्काणां परित इत्यर्थः। एतदुक्तं भवति। तत्र मध्यगतस्याष्टाष्टशालिनः प्रागायतपङ्क्तियुगलस्य परितश्चतुर्दिक्ष्वेकांबाह्यां पङ्क्तिं विलोप्य वीथींसंपाद्य पुनस्तास्वष्टसु तत्पङ्क्तियुगलगतासु उदगायतासु द्विद्विपदशालिषु पङ्क्तिषु तृतीयां षष्ठीं च पङ्क्तिं च विलोप्य बाह्यवीथ्यवगाहिन्या वीथ्याविदध्यादिति। मूले प्रतिपदं पीतारक्तसितासितमित्यन्वयः। वह्न्यादिशर्वान्तिममिति। तद्रजोविकिरणक्रम उक्तः। तदुक्तम्—ततश्चोक्तरजसापूर्येति। वीथ्यःश्यामेनेति। तस्य पञ्चवर्णास्विहावशिष्टत्वादिति भावः। याम्योदीच्यसमायातमित्यत्राप्येतत्सर्वं योजनीयम्। मन्त्रिण इति + +॥१८॥

 मूले वैरिञ्च्यइति। विरिञ्चो ब्रह्मा। जलक्षालिता इत्यस्त्रेणेत्यर्थाल्लभ्यते। पश्चिमादि विन्यसेदिति। पश्चिममध्यमपूर्वपदचतुष्केषु क्रमाद्विन्यसेत्। पालिकादिचतुष्काणीति भावः। वह्न्यादिशर्वान्तिक इत्येकैकस्मिन् पदचतुष्केऽपीति भावः॥२०॥

 मूले पृथगपीत्यार्यायाः पूर्वार्धं पङ्क्तिष्वित्येतस्य विशेषणम्। पृथगपीति प्रतिपदमित्यर्थः। उत्तरार्धे विन्यसेदित्यनुषङ्गः। विशेषाभिधानं चैतत्। कङ्गुश्यामानिष्पावखल्वाढकीप्ररोहयोग्यानीति। प्ररोहोऽङ्कुरः। योग्यानीत्यभिधानं देवताविशेषानुसारेण यवशिम्बाद्युपसंग्रहार्थम्। यद्वाप्ररोहयोग्यानामेवैषामुपादानार्थम्॥२१॥२२॥

 मूले मूलबीजेनाभिमन्त्र्य निर्वपेदित्यन्वयः। मूलबीजं हृल्लेखैव। यदुक्तं— मूलार्णमर्णविकृतीरिति। ननु मनूनां दीक्षाविधानमिति तावदुक्तम्। तत्र कथमिति तत्रापि हृल्लेखयैव बीजावापः। यद्वातत्तन्मन्त्रोपलक्षणमेतत्। तदुक्तम्— मूलबीजेन तत्तन्मन्त्रेणेति। विप्राशिषेत्यत्र सहार्थेतृतीया। ब्राह्मणानां गोहिरण्यादिसमर्पणेनाशिषः संपादनीयाः। विधिवत्प्रतिपद्यमानैः शङ्खादिभिर्मुख्यतरैः पञ्चमहास्वनैश्चेति समासः। सहार्थ एव तृतीया। प्रतिपादनं शब्दनं मुख्यतरग्रहणमितरेषां यथायोगमुपसंग्रहार्थम्।

**शङ्खं च काहलं चैव तालकांसौ तथैव च।  
ढक्का चेति च संप्रोक्तं पञ्चवाद्यं मनीषिभिः॥**



**यद्वा—****पणवं मर्दलंचैव तालकांसौ तथैव च।  
काहलं चैव संप्रोक्तं पञ्चवाद्यं मनीषिभिः॥**

अस्मिन् पक्षेशङ्खादिभिः पञ्चमहास्वनैश्चेति द्वन्द्वः। यद्वामहान् प्रभूतः स्वनः शब्दो येषामिति समासः। नात्र रूढिरिष्यते। तदाह— दुन्दुभ्यादय इति। तत्र दुन्दुभ्यादयश्चर्माघातयोगिनो दुन्दुभिपणवढक्कागोमुखादयः। तालादयः कांस्याघातयोगिनः तालजयमङ्गलादयः। वीणादयस्तन्त्रीशालिनो वीणाविपञ्चीरावणहस्तादयः। मुखवाद्यादयो मुखवाद्यकरवाद्यदण्डवाद्यभूमिदुन्दुभ्यादयः। शङ्खादयस्तु पूरणयोगिनः शङ्खकाहलशृङ्गवंश्यादय इति।

 उचिततालशब्दविशेषेणेति + + + यद्वाविधिवदित्यनेन पात्रेषु विष्ण्वादिपूजनं बीजेषु मूलबीजेनावाह्य पूजनं चोक्तम्॥२३॥

 हरिद्राद्भिः सम्यगभ्युक्ष्यवस्त्रैराच्छाद्येति प्रकृततद्रात्रिकर्तव्यशेषकथनम्। हारिद्रापो हरिद्राचूर्णविलोलितजलानि। सम्यगिति प्ररोहानुगुणतयेत्यर्थः। वापमन्त्र एव प्रोक्षणमन्त्रोऽपि स्यात्। वापवदेव चात्र क्रमो ज्ञेयः। अद्भिः सिञ्चतां पञ्चघोषैः सायंप्रातरिति। ततो द्वितीयादिदिवसेषु कर्तव्यमुक्तम्। अद्भिरिति हारिद्राद्यभिप्रायम्। पञ्चघोषैरित्युक्तपञ्चमहास्वनग्रहणम्। सायंप्रातरिति कालाभिधानम्। त्रिषवणं प्रोक्षणमेके मन्यन्ते। मूलबीजसपर्या प्रोक्षणदशायामिष्यत एव। शर्वरीष्वित्यादिशेषेण सर्वरात्रिषु रात्रिदेवतानां बलिदानमुक्तम्॥२४॥

 नवसु वेति। तत्र त्रिरात्रिषु विष्णुग्रहा एव देवताः। वक्ष्यति च—वैष्णवेयं यदि नवरात्रमिति। नक्तरजो हारिद्रचूर्णम्। ईषत्स्फुरिता उडुम्बाः। सम्यक् स्फुरिता लाजाः। केरोदं नालिकेरजलम्। क्वसरं तिलान्नम्। दुग्धान्नंकृसरं च वैष्णवेयं यदि नवरात्रमिति वाक्यान्तरम्॥२५॥२६॥२७॥२८॥

 पात्राणि त्रिविधान्यपि परित इति। बाह्यवीथेरपि बहिः समन्तादित्यर्थः। बलिक्लृप्तिरिति। तिलगन्धाद्यर्चनादुपलक्षितो बलिरित्यर्थः। सार्वकामिकमिति। अथ यत्प्रागुपक्रान्तं भूयो भूमितल इति तच्छेषः प्रागेवेत्यादिनोच्यते। तत्र प्रथमं कुण्डप्रकरणम्। प्रागेवेति प्रथमं तावदित्यर्थः। अर्थान्तरमाह—मण्डलनिर्माणादिति। सम्यगिति कौशलेनेत्युक्तम्। आखण्डलादय इन्द्रयमवरुणसोमाः दिशास्वित्यनेन च सम्बन्धः। + + विलसद्गुणमेखलानीति गुणास्त्रयः॥२८॥३०॥

 विधिष्विति। विंशद्भिश्चतुरधिकाभिरङ्गुलीभिरिति परिमितं भूमिभागमिति सम्बन्धनीयम्। कुण्डावटस्यायाममानमेतदुक्तम्। ताभिश्चेति विंशद्भिश्चतुरधिकाभिरङ्गुलीभिः परिमित + तमेव भूमिभागमित्यर्थः। तत्र विशेषमाह—



मेखलोच्छ्रयेणेति। तावतीभिरित्यङ्गुलीभिः परिमिता इत्यनुषङ्गः। एकामङ्गुलिं त्यक्त्वेति। खातस्य तटोद्देशे परितोऽपीति भावः। तावतीभिरित्युभयतटापेक्षया परिमाणाभिधानम्। यद्वामेखलात्रयापेक्षयैव। तदाह— मेखलाविस्तार इति। उच्छ्र्यश्चैवमेवेत्यन्तर्मेखलोच्छ्रयो द्वादशाङ्गुल इत्यादिप्रकारेणेत्यर्थः॥३१॥३२॥

 मूले सकलसिद्धिदा इति मेखलात्रयमावश्यकमिति सूचितम्॥३३॥

 योनिस्तत्पश्चिमस्यामथ दिशीति स्यादित्यनेन सम्बन्धः। तच्छब्देन मेखलाग्रहणम्। चतुरश्रस्थलारब्धनालेति। चतुरश्रात् स्थलादारब्धो नालो यस्या इति समासः। चतुरश्रशब्देन पृथिवो लक्ष्यते। तदुक्तं—वज्जोद्यच्चातुरश्रं धराया इति। यद्वामेखलाबाह्यमेकाङ्गुलपरिमितं कुण्डाङ्गतया चतुरश्रंपरिकल्पनीयम्। अथ वा मेखलाक्षेत्रबाह्यतोऽङ्गुलमात्रं द्व्यङ्गुलं वोन्नतं चतुरश्रं स्थलं कार्यम्। तदुपर्येव मेखलेत्येतदप्यर्थात् सूचितं भवति। सैवेह कुण्डाङ्गतया भूमिरिष्यते। तदाह—पृथिवीस्थानारब्धनालेति। तन्मध्योल्लासिरन्ध्रेत्यत्र तच्छब्देन नालग्रहणम्। प्रकृतमेखलाग्रहणं वा। तदाह—तस्य नालस्येति। मेखलेह विस्तारत एव गृह्यते। द्वादशाङ्गुला तावद्विस्तारतो मेखला। तस्याः षडङ्गुलावधिप्रदेशयोने रन्ध्रं परिस्तरणार्थं स्यात्। तच्चार्थान्मध्यममेखलोपरि स्यादिति भावः।

 उपरि परिविततेति। सा योनिरुपरि प्रदेशे सम्यग्विस्तीर्णा च स्यात्। ततोऽर्थादधः किञ्चित् सङ्कुचितेत्यपि गम्यते। अश्वत्थपत्रानुकारेति तदाकृतिकथनम्। यथा सनालमश्वत्थपत्रं तद्वदस्याः संस्थानमिति भावः। नालस्य पश्चिमतोऽभिहितत्वादग्रस्य कुण्डान्तर्भाक्त्वमपि लभ्यते।

 उत्सेधायामकाभ्यामिति। उत्सेधेन प्रकृत्यङ्गुला आयामेन विकृत्यङ्गुला च। यद्यपि द्वादशाङ्गुलोन्नता मेखला किन्तु तत्र मूले चतुरङ्गुलोत्सेधो नालोऽष्टाङ्गुलश्च योन्युत्सेधः। यद्यपि द्वादशाङ्गुलवितता मेखला किन्तु योनिस्ततः प्राक् पञ्चाच्च द्व्यङ्गुलाधिका नालस्य द्व्यङ्गुलनिष्क्रमाद्योन्यग्रस्य कुण्डे प्रवेशादिति। यद्वोत्सेधतः प्रकृत्यङ्गुल आयामस्तु प्रकृतिविकृत्यङ्गुलः सप्ताङ्गुल एव। अस्मिन् पक्षे योनिपृष्ठमुपर्युपर्यन्तरावेशनीयं स्यात्। यद्वाष्टौ प्रकृतयः षोडश विकृतयश्च संभूय चतुर्विंशतिः गृह्यते। समविभागेनोत्सेधायामौ द्वादशाङ्गुलौ भवतः। पक्षत्रयेऽप्यष्टाङ्गुला स्यात्। विस्तृत्वेति समानमेव। योनेरुपरीयं विस्तृतिः। यदुक्तमुपरि परिविततेति।द्वादशार्धाङ्गुलमितनमिताग्रेति। द्वादशार्धशब्देन षण्णांग्रहणम्। यत्राष्टाङ्गुलविस्तारः ततोऽग्रे षडङ्गुलविस्तारोऽनेन क्रमेणाङ्गुलमितं कुण्डावटेन मितं चाग्रं स्यादिति।



प्रकारान्तरेण विवृणोति—उत्सेधायामकाभ्यामितीत्यादिना। प्रकृतिविकृतयः सप्त। तासामष्टभिर्योगे पञ्चदशसंख्यासम्पत्तिः। प्रत्येकं पञ्चाङ्गुलेति त्र्यङ्गुल उत्सेध आयामे च मेखलामानतो वर्धनीयमिति। मूले निविष्टैव कुण्ड इति क्रमावनतत्वमप्युक्तमिति। सर्वं चैतदर्धचन्द्राकारादिकुण्डेष्वपि समानम्॥३४॥

 चतुःकुण्डकरणं कलशादिवृदिविषये स्यात्। अन्यत्रैकमेव कुण्डं कार्यम्।तदुक्तमथवा दिशीति। गदितैरपि लक्षणैरिति मेखलादिहासो मा भूदिति भावः। अपघनमङ्गम्। दृष्टिमनोहरं च कान्त्येति सर्वकुण्डसमानं ज्ञेयम्। हस्तमितकुण्डमेवमुक्तम्। तस्य हृतसंख्याभेदेनाल्पत्वं महत्त्वं च विवरणकृदभिधत्ते— शतार्घहोम इत्यादिना। + + अथ कुण्डप्रमितभेदेन तदवयवप्रमितिभेदमाह— सर्वेष्वपीत्यादिना। प्रथममेखलोच्छ्रयेण तुल्यमिति। मेखलोच्छ्रयेण सार्धमिति यदुक्तं तन्नविस्मर्तव्यम्। कण्ठोऽष्टयव इति। यन्मूल उक्तमेकां त्यक्त्वाचाड्गुलिमपीति स इह कण्ठोऽभिप्रेयत इति॥३५॥

 अथ ततो मण्टपमध्ये त्वित्यादिना मण्डलमुच्यते। यत्विह मण्टपसंस्कारादि कर्म तत्सर्वमुत्तरस्मिन् कर्मपटले वक्ष्यते। ईशानकोणावसानत्वमिति अग्न्यादीशान्ततया स्थण्डिलोपलेपनमुक्तम्।अभ्युक्षणादिकं चेति + + +॥३६॥

 मूले प्राक्प्रत्यगात्ताग्रंसूत्रं निधापयेदित्यात्तं गृहीतम्। सूत्रस्य ह्यग्रद्वयं गृहीत्वास्फालनं क्रियते। तत्प्रमाणं तु चिकीर्षितमण्डलचतुरश्रप्रमाणतोऽधिकमिति ज्ञेयम्। विप्राशीर्वचनैः सहेति पूर्ववत्। गुणितेनेत्यर्धेन दक्षिणोत्तरसूत्रास्फालनोपाय उक्तः। मध्यादारभ्य गुणितेनाभितो मत्स्यौ विन्यसेदित्यन्वयः। तत्सूत्रमध्ये गृहीत्वाग्रद्वययोजनया द्विगुणितं कुर्यात्। तेन गुणितेन सूत्रेण प्रागास्फालितसूत्रमभितो दक्षिणत उत्तरतश्च मत्स्यौ कुर्यात्। तदा तत्सूत्रमूलविधानं तु पूर्वसूत्रे तन्मत्स्योपपत्त्या यत्रसंभवति तत्रेति द्रष्टव्यम्। प्रकारान्तरेण विवृणोति— सूत्रमित्यादिना। मध्यादभितोऽभितो मध्यादभितो मत्स्यौ विन्यसेदिति एवमावृत्त्या योजनीयम्। तत्र मध्यादभित इत्यत्र प्रकृतं प्रागास्फालितं सूत्रं संबध्यते। तदाह प्राक्प्रसृतसूत्रस्याभितो मध्यादिति। तस्य मध्यदेशादभितो दक्षिणतश्चोत्तरतश्चेति मत्स्यौ विन्यसेदित्युपरि संबन्धः। कथं तत्र मत्स्यौ संभवत इत्यत्राभितो मध्यादभित इत्युक्तम्। अभितोऽपि कस्य मध्यादित्यव प्रागास्फालितसूत्रे पश्चिमार्धस्य पूर्वार्धस्य च मध्यादित्यर्थाल्लभ्यते। तदेतदाह— द्विगुणितस्याप्युभयतो मध्यादारभ्योभयत इति उभयत इत्युत्तरपदं वामदक्षिणभागाभिप्रायम्। मूलयोजनानुसारादेवमभिधानम्। अयमिह प्रयोगः। गुणितसूत्रमूलं प्रागास्फालितसूत्र-



पश्चिमार्धमध्ये निधाय तदग्रेण दक्षिणतो वामतश्च प्रागास्फालितसूत्रस्यैव मध्योद्देशमभितो रखे कुर्यात्। पुनः प्रागास्फालितसूत्रपूर्वार्धमध्ये निधायापि तद्रेखाभेदिन्यौ रेखे कुर्यात्। तदा तस्य प्राक्पश्चादायतसूत्रस्य मध्यमभितो द्वौमत्स्यौ भवत इति। यद्वाभितो मध्यादारभ्य मत्स्यौ विन्यसेदिति मूलान्वयः। कस्याभित इत्यत्रप्राक्प्रसृतसूत्रस्य गुणितसूत्रस्य चेत्यर्थात् संबध्यते। तदाह—प्राक्प्रसृतसूत्रस्येति। प्रागास्फालितसूत्रस्य दक्षिणतश्चोत्तरतश्च यन्मध्यं तत आरभ्य मत्स्यौ कुर्यात्। द्विगुणितसूत्रस्य च यत्प्रागास्फालितसूत्रे पूर्वतः पश्चिमतश्च मध्यं तत्र सूत्रमूलं निधायाग्रेणोभयतस्तौ मत्स्यौ निष्पादयेदिति॥ ३७॥

 मूले तन्मध्यस्थितेति। तच्छब्देनोक्तमत्स्यद्वयग्रहणम्। सपद्धस्तमानेनेति भाविचतुरश्रोचितमानमुक्तम्। सपद्धस्तः पादाधिकहस्तः त्रिंशदङ्गुलम्। दि‍शं प्रतीति चतसृष्वपि दिक्ष्वित्यर्थः॥३८॥

 मकरानिति। यथा प्रागायतसूत्राग्रमत्स्यनिहितमूलेन दक्षिणायतसूत्राग्रमत्स्यनिहितमूलेन च सूत्रेणाग्निकोणे रेखासम्पाते तत्र मत्स्यसंभव इत्यादि॥३९॥४०॥

 प्राग्याम्येति यथा ततो मध्यादित्युक्तमत्स्येषु मध्ये प्राग्दचिणमत्स्ययोरेकं सूत्रं दक्षिणपश्चिममत्स्ययोरेकं सूत्रमित्यादि॥ ४१॥ ४२॥

 एषु प्राग्वारुणान् सूत्रानिति। प्राक्पश्चिमायतसूत्रस्योभयतो द्वेप्राग्वारुणायते सूत्रे पातयेत्। एवं याम्योदगायतमध्यसूत्रस्योभयतो द्वे याग्योदीच्यायते सूत्रे पातयेदिति। बहुवचनं त्वावृत्त्यपेक्षम्। तेनैतत्सिद्धं भवति। पुनरपि कोणकोष्ठेषूक्तनयेन मत्स्यान् विधाय प्राग्वरुणादिसूत्राणि पातयेत्। पुनरप्येवं पुनरम्येवमिति तथा यत्र पूर्वापरा दक्षिणोत्तराश्च मत्स्याः संभवेयुः। तत्रापि सूत्राणि पातयेदिति। षट्पञ्चाशदिति। यदा शतद्वयादधिकानि षट्पञ्चाशत्पदानि स्युरित्यन्वयः। यदा तत्क्षेत्रं षोडशवर्गात्मकं संपद्येतेति भावः। सुधीरितिपदाभिधाने तदुचितक्षेत्रप्रतिपत्तिकुशल इति भावः।

 पदैः षोडशभिरिति चतुर्वर्गात्मकं क्षेत्रमुक्तम्। वृत्तत्रयान्वितमिति + + तैरष्टचत्वारिंशद्भीराशिः स्यादिति। तच्छब्देन पदग्रहणम्। पद्मक्षेत्रबाह्यपङ्क्तिद्वयगतपदाभिप्रायमेतत्। वीथ्यशीतिभिरिति। ततोपि बाह्यपङ्क्तिद्वयगतपदग्रहणम्। शोभायुग्द्वारकोणकमिति। शोभयोः युगं शोभोपशोभा च। तद्विभागो द्वाराणीत्यादिनोक्तः॥४३॥४४॥४५॥

 पदषट्कानीति। बाह्यपङ्क्तौ मध्यतश्चतुर्भिः पदैरान्तरपङ्क्तौ द्वाभ्यां च द्वारमेवं चतुर्दिक्ष्वपि कार्यमित्यर्थः। शोभाख्याः स्युश्चतुष्पदा इति। द्वारपार्श्वयोर्बाह्य-



पङ्क्तौ पदेनान्तरपङ्क्तौ त्रिभिश्चपदैः शोभा स्यादित्यर्थः। चतुष्पदाश्चोपशोभा इति। शोभयोः सन्निधौ तद्विपरीतपदक्लृप्त्योपशोभा स्यादित्यर्थः। षट्पदं कोणकं भवेदिति। पङ्क्तिद्वयेऽपि त्रित्रिपदैरित्यर्थः॥४६॥

 वृत्तवीथ्योरिति। वृत्तशब्देन वृत्तत्रयान्वितमित्युक्तवृत्तग्रहणम्। प्राग्याम्यवारुणोदीच्यंसूत्रचतुष्टयमिति कोणसूत्रं वर्जयित्वाष्टचत्वारिंशत्पदानि संमार्ज्य चतुर्दिशं मध्यवाग्रेषु प्राग्याम्यं याम्यवारुणं वारुणोदीच्यंप्रागुदीच्यंच सूत्रचतुष्कमास्फालयेत्। तदा त्र्यश्रा द्वादश राशयो निष्पद्यन्त इति भावः॥४७॥

 कर्णिकायाः केसराणामिति पद्मविभागोऽप्युक्तः। कर्णिकादीनां मानं तु भवेन्मण्डलमध्यार्ध इत्येतदुपपत्त्या कल्पनीयम्। मध्यराशिमण्डलार्वाचीनवृत्तयोरन्तरं द्वादशधा विभज्य द्वाभ्यां द्वाभ्यां कर्णिकादिचतुष्टयमेकैकेन दलाग्रादिचतुष्टयमिति वृत्तशब्देन वृत्तत्रयग्रहणम्। शोभोपशोभाभ्यामेव द्वारकोणयोः सिद्धिरिति तयोरग्रहणमिति। एवं बाह्यमानप्रकृतितया पद्मादितदंशमानपक्ष उक्तः। यदुक्तं—ततो मध्यात् सपद्धस्तमानेनेति॥४८॥

 अथ पद्माद्यंशमानप्रकृतितया बाह्यमानपक्षउच्यते—भवेन्मण्डलमध्यार्ध इति। तत्पदं विव्रणोति— मण्डलस्य मध्यमित्यादिना। राशिमण्डलान्त इति। भाग इति शेषः। तस्याप्यर्ध इति। मध्यसीम्न आरभ्यैकस्मिन्नेव भागे राशिमण्डलपराचीनवृत्तपर्यन्तमंशमानमेतत्। तद्वदन्यस्मिन् भागेऽपि मानं स्यादिति मध्य इत्यर्थसिद्धमुक्तम्। तत्र मध्यसीमोद्देश इति भावः। तदङ्गुला इति चतुरङ्गुलाः। तथेति चतुरङ्गुलम्। एवं षोडशाङ्गुलानि गतानि। तदग्रमिति दलानामग्रम्। वृत्तत्रयस्यान्तरालं तत्तदन्तर्भावः। एवं पूर्वैः सह चतुर्विंशतिरङ्गुलानि स्युः। स्वस्ववर्णविभूषितमिति पूर्वोक्तपक्षेऽपि तुल्यमेव। स्वस्वोवर्णः। तदुक्तं कालचक्रप्रकरणे— चापो नीरजयुक्कन्या इत्यादि। षड्भिर्नवभिरेव वेत्येतदर्थमाह—षड्भिरिति। यद्यपीह त्र्यश्रो राशिरुक्तो वृत्तवीथ्योरारचयेदिति। किन्तु षडङ्गुलस्य वृत्ततायां प्रायो नवाङ्गुलं त्र्यश्रंतत्सममिति वृत्तराशिपक्षेषड्भिरित्युक्तम्। षड्भिरष्टाभिरेव वेति पाठान्तरम्। त्र्यश्रे वृत्ते च सम एवायं विकल्पः। द्वात्रिंशदङ्गुलं ह्येतदिति। पूर्वोक्तचतुर्विंशत्यङ्गुलानां राशिगताष्टाङ्गुलानां च योगादेवं संख्योपपत्तिः। राशेरष्टाङ्गुलवं मुख्यमित्यप्यनेन सूचितम्। षड्भिर्नवभिरेव वेत्यत्र त्वेतद्विवृणोति—द्वात्रिंशदङ्गुलमिति। अत्र द्विशब्दस्य द्वाभावो न लौकिक इति ज्ञेयम्। राशेः षडङ्गुलपक्षेणैतदुक्तम्। नन्वेवं त्रिंशदङ्गुलमेवैकमर्धंभवति। सत्यम्। द्व्यर्ध-



मानयोगेनैतदुक्तमिति बोद्धव्यम्। परस्तात्तावदिष्यत इति मण्डलमध्यार्धे हि तावदुभयत एतन्मानमुक्तम्। तस्य बाह्यार्थेऽप्युभयत एतावदेव मानं स्यादित्यर्थः। तत्र पञ्चदशाङ्गुला वीथयः पञ्चदशाङ्गुलमेव द्वारादिकमिति विभागोऽवगन्तव्यः। इह मण्डले पद्मवृत्तत्रययोः वृत्तत्वं तावदुक्तम्॥४९॥५०॥५१॥५२॥

 अथ राशिभागस्य संस्थानविकल्पो वृत्तश्च + + मित्युक्तः तद्विद इति। तत्र राशिभागस्य वृत्तत्वपक्षे राशीनां संस्थानं यदि वा वर्तुलमित्युक्तम्। यदि वर्तुलं वृत्तं राशिचक्रं स्यादिति तत्राराणामपि द्विधा संस्थानं ते स्युरित्युक्तम्। अथराशिभागस्य चतुरश्रत्वपक्षे राशीनां संस्थानं चक्रं च चतुरश्रं चेत्युक्तम्। अत्रापि द्विधा संस्थानमुक्तम्। यदिह पूर्वमुक्तं वृत्तराशिपक्षेषड्भिरिति तत्पङ्कजदलनिभा वेत्येतदिति द्रष्टव्यम्। यद्वापद्मदलाभानामग्रवृत्तत्वमेव वृत्तं पुनरर्धवृत्तं तच्च बुधैः कथिता इत्यत एव लब्धव्यमिति। अथ तद्बहिरिति वीथ्यलङ्काराभिधानम्। चतुरश्र इति प्रतिदिशमिति भावः। वीथीबाह्येचतुरश्रसंपादनीयमिति तद्बहिः पार्थिवमित्युक्तम्। कृष्णकोणकमिति शुक्तद्वाराद्युपलक्षणमिति॥५३–५८

 मण्डलानि चेति सर्वसामान्यतयोक्तस्य राशिचक्रस्य सकलविशेषमण्डलेष्वन्वय उक्तः। मण्डलानि चेति भाविमण्डलाभिप्रायम्। वक्ष्यति च—व्योमाविःसचतुर्दशस्वरेत्यत्रप्रविधाय पद्ममितीति। तथा— वह्नेःपुरद्वितयवासवयोनिमध्येति। दीक्षावाप्त्यैपुरोक्ते रचयतु विधिवन्मण्डलमित्यादि। रुचिराष्टपत्रमथ वारिरुहं गुणवत्तराशिचतुरश्रयुतमिति च। तत्त्वज्ञ इति। कालात्मिकां मन्त्रदेवतां विद्वानित्यर्थः। राश्यन्तान्येवेत्येवकारोऽयोगव्यवच्छेदार्थः। राशावन्यत्रेति। विपर्यये दोषोऽप्यभिहितः। राशेरन्यत्रेति राशिचक्रव्यतिरेकेणेत्यर्थः। उभाभ्यामित्युत्तरत्र संबन्धः। आवाह्येति दृष्टान्तार्थमुक्तम्। उभाभ्यामिति देवताभ्यामित्यर्थः। राशावन्यत्रेत्यत्रोभाभ्यामिति मण्डलशक्तिभ्यामित्यर्थः। तरलश्चञ्चलः स एव दुर्मतिश्च तरलदुर्मतिः। यदिह तत्त्वज्ञ इत्युक्तं तस्यैव विवरणम्॥५९॥६०॥

 कालात्मकस्येत्येतत्++तस्मादित्युपसंहारः। राशीन् साधिपतीन् मण्डलानि चानुरूपाण्यवगम्य सर्वदेवतामर्चयितुं होतुं वोपक्रमेदिति योजनीयम्॥६१॥६२॥

 अथ मण्डलोपयोगिनां स्वस्ववर्णविभूषितमिति प्रसक्तरजसां तत्त्वं रजांसि पञ्चवर्णानीत्युक्तम्। भूतशः पञ्चपञ्च द्रव्यात्मकानि चेत्यन्वयः। रजसां साधनं हारिद्रं स्यादित्यनेनोक्तम्। ताण्डुलं तण्डुलानां विकारः। दोषारजो रजनीचूर्णम्। चार + + दग्धपुलाकोत्थमिति + + विपश्चितेति सात्विकत्वं सूचितम्। शुक्लपीतरक्ताश्चकेसरा इति + + दलान्यच्छानीति सितानि। चित्राकाराश्चेति।



पूर्वोक्तचतुर्दिग्गतकल्पद्रुमावशेषभागेषु विचित्रलतादिलेखनेनेति भावः। सितरक्तनिशासिता इति। निशाशब्देन पीतवर्णग्रहणम्। राशिचक्रावशिष्टानीति। ननु राशिवीथ्योरन्तराभावात् कथमेतत्संभव इत्यवाह— वृत्तराशिपक्षइति। वृत्तं चक्रमुशन्त्येक इत्यस्मिन् पक्षइत्यर्थः। तत्र चतुरश्रतया सूत्रिते पुनः वृत्ततामापादिते कोणदेशानां बहिरेवावस्थानादिति॥६३॥६४॥६५॥६६॥६७॥६८॥६९॥

 वैष्णवादाविति दुर्गाश्रीप्रभृतीनां ग्रहणम्। इह सपद्धस्तमानेनेति सार्धद्विहस्तमानं मण्डलमुक्तम्। द्वात्रिंशदङ्गुलं ह्येतदिति पञ्चहस्तमानम्। यद्वातत्रापि कर्णिकाचतुरङ्गुलेत्यादीनामुभयार्धयोगतोऽभिधाने सार्धद्विहस्तमानं स्यात्। तदेतदेककलशविषये भवति। नवकलशादौ तु मण्डलमेतद्वर्धयितव्यम्। तदुक्त— पञ्चहस्तं मण्डलं नवहस्ते मण्टप इति। कदाचिद्राश्यन्तमेव मण्डलं स्यात्।

 तदुक्तम्— असंभवे तु स्थानानि नेम्यन्तानि न हापयेत्। इति। तदभिप्रायेणैव च राश्यन्तानीत्युक्तम् + +॥७०॥

इति प्रयोगक्रमदीपिकायां पञ्चमः पटलः।

 **अथ षष्ठः पटलः।**

 पटलसङ्गतिस्तावत् प्रागुक्तैव साङ्गोपाङ्गदीक्षाकथनायेति। साङ्गदीक्षाकथनारम्भार्थोऽयं मूलेऽथशब्दः। अर्थान्तरमाह— एवमिति। मूले पुनराचम्येति गुरोर्दीक्षाप्रक्रमे तदङ्गतया द्वितीयमाचमनमुक्तम्। स्नानमपि तदङ्गतया कार्यमेव। स्मृतिप्राप्तत्वादिति ज्ञेयम्। विष्टरोपविष्टः सन्निति। मण्टपे प्रविश्य तत्र नैर्ऋते स्वायतन आसन उपवेशनमभिप्रेतम्। प्राणायामं सलिपिन्यासमिति। प्राणायामो देहशुद्ध्यर्थः। वक्ष्यति च हृल्लेखापटले—अग्नीन्दुयोगविकृता इत्यादि। प्रणवपटलेऽपि—अथवा शोषणदहनेत्यादि। यद्यपीहैव तावत्प्राणायामो वक्तव्यः। किन्तु सोऽनेकविधः संस्तत्तन्मन्त्रप्रकरणे वक्तुमुचितः संप्रदायान्तरसिद्धोऽप्यसाविह ग्राह्य एवेत्यभिप्रायेण हेयदेवोक्तं लिपिन्यासस्त्वसौ मन्त्रन्यासाङ्गतयैवाभिप्रेतः। न्यसेत्तदृष्यादीनिति। तच्छब्देन मनूनामिति प्रकृतस्य दीक्षान्वयिनोऽभिमतमन्त्रस्य ग्रहणम्। न्यासान्तरसंभवेऽपि ऋष्यादिमात्रकथनं तस्यावश्यतमत्वप्रतिपादनार्थम्।

 पुनराचम्येत्यत्राभिप्रायान्तरमाह—पुनराचम्येत्यादिना। ब्राह्मे मुहूर्त इति। रात्र्यांदशमो मुहर्तोऽसौ भवति। तल्पतलान्निद्रातश्चैतदुत्थानमभिप्रेतम्। पूर्वेद्युर्निद्रावसरेऽभिमतमन्त्रदेवतामनुसन्धायाऽजपापरमात्मप्रणवमन्त्रैर्देवता-तत्वेऽवस्थाय हि निद्रा कृता। ततः प्रबोधे तदवस्थानुसन्धानपूर्वकं मन्त्रेणोत्थानं



कार्यम्। देवतां ध्यात्वेति। कृताचमनःस्वासने समुपविश्याभिमतमन्त्रदेवतामनुसन्दधीत। कियदत्र ध्यानमभिप्रेतमिति नातिसंक्षिप्तम्। तदुक्तमधस्तात्—स्नानादावकया (चा) दिवर्गत्रयस्य मुखमध्यपादेष्विति। तदुपपत्त्या गुरुवन्दनादिकं चतुर्मूर्तिभावनादिकं च कार्यम्। यद्वाविस्तारोऽपीच्छया स्यात्। तदप्युक्तमधस्तात्—देशकालाद्यपेक्षया सर्वे वा सर्वत्र प्रयोक्तव्या इति। तदेतदभिप्रेयता ध्यात्वेत्येतावदेवाभिहितम्। कर्मसमर्पणं विधायेति। ह्यस्तनं श्वस्तमं च लौकिकं शास्त्रीयं च कायिकं वाचिकं मानसं च सकलमपि कर्मजातमिह समर्पणीयमभिप्रेतम्। तन्मन्त्रेण समर्पणं भवति। यद्वातन्मन्त्रपूर्वं पूर्वदिने कृतमद्य करिष्यमाणं च सकलमपि कर्माऽस्मत्स्वामिने सदाशिवाय नारायणाय वा समर्पयामीति। यद्वाविभज्य कार्यमेतत्। तदा च भोजनवद्देवतां ध्यात्वोक्तमन्त्रेण ब्रह्मार्पणमन्त्रेण वा ह्यस्तनकर्मसमर्पणं करिष्यमाणस्य तु न वा समर्पणमित्येतदभिप्रायेणैव च कर्मसमर्पणमित्येवोक्तम्। हंसपूजां सङ्कल्प्येति। हंसशब्देनाऽजपात्मिका देवतोच्यते। तदुक्तम्—अस्य बिन्दोः समुद्भूत्येत्यादि। तथा—सर्वमन्त्रशेषतया जपादेर्न्यासश्चेति। तस्य पूजा मानसी। सपर्यायन्तु हृल्लेखापटले वक्ष्यति—अजपापरमात्मप्रणवयोगन्यासानिति। तत्र योगः प्रधानम् इह तु पूजाऽवश्यकार्येति पूजाग्रहणम्। ततश्च तज्जपोऽपि सिद्धो भवति। परमात्मप्रणवावपि वा ग्राह्यौ। अजपापरमात्मप्रणवन्यासानित्येवमभिहितत्वात्। ततश्चायं प्रयोगः। स्वाभिमतमन्त्रदेवतामनुसन्धाय संपूज्य कर्मसमर्पणं विधायासंहरन्नमृतमास्त्राव्य तन्मन्त्रयुक्ताजपाव्यापकेन हंसो भूत्वा मानसीं पूजां विधाय स्वात्मने देवतातत्त्वपर्यन्तं व्याप्तिमनुसन्दधानः तद्युक्तमन्त्रं चतुर्वारं जप्त्वासंहरन्नमृतमास्राव्य परमात्ममन्त्रेणाप्येवं कुर्यात्। तत्र देवतातत्त्वस्य स्वात्मपर्यन्तं व्याप्तिरनुसन्धेया। पुनः प्रणवेनाप्येवं कार्यम्। तत्राखण्डा मिथो व्याप्तिरनुसन्धेया। ततस्तं रूपं संहरन्रमृतमास्राव्याङ्गन्यासं विदध्यादिति। पृथक् समर्पणसंभवे हंसपूजापि पृथगिष्यत इति। सुशुद्ध इत्यावश्यकशौचाचमनमुक्तम्। स्वाचान्त इति। भाविरीत्या मन्त्राचमनमुक्तम्। सकलीकृत्येति।स्नानाङ्गतया सकलीकरणमुक्तम्। यदुक्तम्—स्नानादावकया (चा) दिवर्गत्रयस्येत्यादि। तत्र च स्नानकाले स्नानं भवति। धृत्वेति स्थापनमुक्तम्। मूलेनाभिमन्त्र्येति। भागत्रयमपीति शेषः। भागेनेत्यन्यतमेनेति भावः। आपादमस्तकमिति संबोध्यम्।

 हृन्मन्त्रानीत इति। सूर्यमण्डलाद्धृन्मन्त्रेण तीर्थावाहनमुक्तम्। साङ्गेन मूलेनेति। तत उन्मज्य तत्रैव तिष्ठन्निति ज्ञेयम्। सकलीकत्येति। जले मन्त्रदेवतायाः सकलीकरणमभिप्रेतम्। यद्वास्वात्मनि मानसपूजापूर्वकं पूजां समा-



पयेत्। पुनस्तर्पणार्थमपि सकलीकुर्यात्। पूजाक्रमेण सन्तर्प्येति। पीठमन्त्रैः मूलमन्त्रेणान्तर्मूर्तिमन्त्रैरावरणमन्त्रैः मूलमन्त्रेणावृत्त्या पुनर्ब्रह्मार्पणमन्त्रेणापि तर्पणमुक्तम्। उद्वास्येति। प्रागावाहनाद्यपि गम्यते। सूर्यमुपस्थायेति। तन्मन्त्रेणार्घ्यं दत्त्वातन्मन्त्रमावृत्य जप्त्वापुनरपि तेनार्घ्यं दद्यादित्यभिप्रायः। ततोऽर्थात्तीर्थोहासनपूर्वकमात्मनि निष्कलीकरणमपि स्यात्। मन्त्रजप्तजलपानमपीष्यते। वक्ष्यति च। इदानीं पुनराचमनक्लृप्तिं दर्शयति— वेदमन्त्रैरित्यादिना। ऋग्वेदाय स्वाहेत्यादिभिस्त्रिभिरप आचम्य अथर्ववेदाय नमः अङ्गेभ्यो नम इत्योष्ठमार्जनम् अग्नये नम इति मुखमार्जनं च कृत्वा सूर्याय सोमाय प्राणायापानाय दिग्भ्यो विदिग्भ्य इति नेत्रनासिकाश्रोत्राणि उपस्पृश्य जीवात्मने नमः परमात्मने नम इति हृदयं ब्रह्मरन्ध्रं चालभेतेति प्रयोगक्रमः। पुनः सवित्रेऽर्घ्यं दत्वेति। ॐ सवित्रे नम इत्येव मन्त्रः। सामान्यार्घ्येणेति। गन्धपुष्पमात्रान्वितेन मन्त्रमात्रजप्तेनोदकेनेत्यर्थः। द्वारपूजां कुर्यादिति। कथमित्याह— अस्त्रजप्तोदकेनेति। ऊर्ध्वभागेऽपि दक्षसव्यभागयोरेव पूजा मध्ये गणपतिक्षेत्रपालयोरधश्च गङ्गायमुनयोरित्येव बोद्धव्यम्। देहल्यामित्यलिन्दग्रहणम्। द्वाराभ्यन्तरभागे स्थण्डिल एतद्विवक्षितम्। दिव्यादिव्यविघ्नानिति। दिव्यान्तरिक्षभौमानां क्रमेण ग्रहणम्।

 देहलीं लङ्घयित्वेति + +। निर्ऋतिकोण इति। प्रदक्षिणतयालिन्ददेशेन गत्वा नैर्ऋतकोणोद्देशे स्थित आसीनो वा सन्निति भावः। मण्टपमिति। मण्डपवेदिकाभिप्रायम्। कुण्डोपलक्षणं चैतत्। तोरणादीनां मण्टपालङ्कारत्वान्न विशेषतः पूजोक्ता। यद्वावास्त्वीशब्रह्मपूजानन्तरं बहिर्निष्क्रम्य प्रणवेन हृल्लेखया वा दर्भमालाबन्धनतोरणध्वजपूजामपि विधायान्तरागत्य वेद्यभ्युक्षणं कार्यम्।

 पुण्याहं वाचयित्वेति। वास्तुदेवताः प्रीयन्तामिति तत्र देवतापरिग्रहः। गुरुरितीति गौणोऽयं गुरुशब्दः। क्रियाविज्ञानतो गरिम्णाढ्यःसन्नितीत्यभिप्रायः।

 प्राग्वदनो विष्टरोपविष्टः सन्नित्यभिप्रायमाह—पुनरस्त्रप्रोक्षित इत्यादिना। सन्निति शुद्धत्वं देवताविग्रहत्वं च गुरोरुक्तम्। तत्र शुद्धत्वमस्त्रप्रोक्षित इत्यादिनोक्तम्। देवताविग्रहत्वं च लिपिपद्ममध्यगेत्यादिनोक्तम्। बिन्दूपरि तदीयनादादिमूर्त्याकारतयाऽवस्थानमिहाभिप्रेतम्। लिपिपद्मकर्णिकायामभिमतमन्त्रपद्ममपि वा चिन्तनीयम्। यद्यपीह मध्ये प्रणवो नास्ति 'व्योमाविःसचतुर्दशस्वरविसर्गेति निर्देशात् किन्त्विह तद्बीजहृदयतया प्रणवोऽप्यत एव निर्देशात् कल्पनीय इति बोद्धव्यम्। प्रणवमध्ये चेह बिन्दुरिष्यते। एतच्च प्रागघमर्षणसमयेऽपि समानम्। यदुक्तं— निमज्य मूलं शक्तितोऽनुसन्धायेति। जलपानेऽपि करतल एतत्पद्मं भाव-



नीयम्। वक्ष्यति च— लिपिपद्मं हस्ते सङ्कल्प्येत्यादि। बद्धासन इत्यासनक्लृप्तिः। प्रणवपटले वक्ष्यते—ऊर्वोरुपरि विन्यस्येत्यादि। कथं विष्टरोपविष्टपदे गुरुवन्दनादिचतुष्टयप्रतीतिरिति। तद्दर्शयति—विष्टर इति। विष्टरपदस्य गौणार्थेषु मुख्यमध्यमादिभेदक्रमेण परमात्मादिग्रहणमित्यवबोद्धव्यम्। अत्र ॐ ह्रीं परमात्मादीत्ययं गुरुसमष्टिमन्त्रः। व्यष्टिमन्त्रास्तु परमात्मसाक्षिसर्वेश्वर(?) चतुष्टयं हिरण्यगर्भसदाशिवेश्वरादित्रयं विराड्गिरीशोन्मत्ता गोविन्दशङ्करानन्दाः स्वगुरुत्त्रयं चेति ज्ञेयम्। तदेतद्वक्तारमजमव्यक्तमित्यत्र सूचितम्। प्रणवानुष्ठाने चैवमुक्तम्। त्रिपुरापटले चैतदभिप्रायेण वक्ष्यति—परप्रकाशानन्दनाथश्रीपादुकामित्यादि। अंसोर्विति। वामदक्षिणांसयोर्दक्षिणवामोर्वोश्च ग्रहणम्। अग्रेति। पुरोदेशग्रहणम्। विधिवदित्युभयकनिष्ठादिषु करतलयोस्तत्पृष्ठयोश्चास्त्रव्यापकमूलेन करपुटयोर्व्यापकं चोक्तम्। अकारादिमन्त्रैरिति। अथाभवन् ब्रह्महरीश्वराख्या इत्यत्रोद्धृतानां पञ्चमन्त्राणां ग्रहणम्।यदुक्तं—सृष्ट्यादौ विनियुक्ता इति।

 प्राणायामं सलिपिन्यासमित्यत्राप्यभिप्रायान्तरमाह—अथ प्राणायाम इत्यादिना। प्राणायामान्तर्गतोऽप्यस्ति लिपिन्यास इत्यपीह सलिपिन्यासमिति सूचितम्। यतो वक्ष्यति—स्पर्शवर्णान् विन्यस्येत्यादि। तथा यादिन्यासेन तान् सञ्चित्येत्यादि। पुनरप्यस्ति प्रथितरीत्या लिपिन्यास इत्यपि सूचितः। तदपि वक्ष्यति—सर्वं सृष्ट्वा मातृकान्यासं विधायेति। सूर्यमण्डलद्वयं विवक्षितम्। रेचकादिषु मन्त्रो वायुबीजम्। मात्राश्च षोडशतद्विगुणतद्विगुणाः स्युः। वक्ष्यति च प्रणवपटले—मुञ्चेद्दक्षिणयाऽनिलमित्यादि। अग्निमण्डल इति द्वयोरपि ग्रहणम्। तस्यामिति मूर्धनि चेत्युपस्कारः। मूर्धस्थेनामृतमण्डलेनेति तत्रापि स्वरा न्यसनीयाः। यद्वात एव प्रागपि बाह्य एव। सूर्यमण्डलेऽग्निमण्डले च स्पर्शव्यापकन्यासो भवेदिति।

 सधातुप्राणशक्त्यात्मसु न्यसन्निति संहाररीत्याऽयं न्यासो विवक्षितः। नात्रप्राणादिशब्दानां मुख्यार्थग्रहणम्। पञ्चीकृतभूतेषु संहारायोगादित्यभिप्रायेणाह—अत्र प्राणशब्देनेति। कथमयं संहार इति। तद्दर्शयति—यादिन्यासेनेति। उत्कृष्येत्युत्कर्षणमूर्ध्वं कारणाभिमुखतयाकर्षणं योजनम्। संहारव्यापकेनैतदिष्यते। पञ्चीकृतभूतबीजानीति। तान्यधस्तान्नादकलादिभूता इत्यत्रोद्धारितानि ह्नौंह्रैंह्रूंह्रीं ह्रां इति। आप्याय्येति सर्गव्यापकमिहेष्यते। प्राणायामपञ्चकमिति। प्रणवेन कुम्भकप्राणायामोऽयमुक्तः। मनणञङादिपञ्चकान् न्यसन्निति। तत्तत्स्थानेष्वेवायं न्यासः।तत्र नाभेःहृदन्तं समानः। उदरान्नेत्रान्तमुदानः। देहे व्याप्तो व्यानः। नासिकादिपादतलान्तं पृष्ठतोऽपानः। पादतलादिनासिकान्तमग्रतः



प्राण इति मादिस्थानानि। देहान्तर्व्याप्तो धनञ्जयो बहिर्व्याप्तो देवदत्तो नासिकायां कृकलो नेत्रे कूर्मो वदने नाग इति नागादीनां स्थानानि। अन्तःकरणानि मनोबुद्ध्यहंकारचित्तचेतना हृदय एव। अपञ्चीकृतभूतबीजानि हौं ह्यैं ह्रूंह्रीं ह्नामित्येतानि। प्राणायामपञ्चकमिति पूर्ववत्। नाभ्यादिगतब्रह्मब्रह्मादिष्विति। तदुक्तं कुण्डलिनीव्याप्तिकथने— द्वादशान्तभ्रूमध्यहृदयनाभिष्वित्यादि। अकारादित्रयं नाभिहृदयभ्रमध्येषु ओकारादिचतुष्टयं मूर्धनीति तेषां स्थानानि। प्राणायामषट्कमित्यपि प्राग्वत्। निरवद्यादिमन्त्रैरिति पञ्चभिरिति शेषः। मूर्तिं सङ्कल्प्येति व्यापकेन कल्पनमुक्तम्। वक्ष्यति च—पीठन्यासमूर्तिन्यासानन्तरमिति। न्यासप्रकारोऽपि तत्रैवावगन्तव्यः। तदृष्यादीनित्यत्राप्यभिप्रायान्तरमाह— अङ्गर्ष्यादिकं न्यसेदिति। हृदयशिरसोरित्याद्यनन्तरकथनादेतदवगमः॥१॥

 मूल ऋषिःगुरुत्वादिति सोपपत्तिकमृष्यादिन्यासस्थानमुच्यते। मन्त्रस्य द्रष्टृत्वादादिगुरुस्तावदृषिः। ननु परमात्माद्यशेषगुरुपारंपर्यक्रमेणेति हि गुरुमन्त्रः समान्नात इति। सत्यम्। परमात्मैव हि तत्तदवस्थायां स स ऋषिर्भूत्वा मन्त्रं पश्यति। स एव परमात्मा साक्ष्यादिक्रमेण मन्त्रसंप्रदायं प्रवर्तयते। श्रूयते च—तस्माद्गृत्समदमाचक्षत एतमेव सन्तिरित्यादि। वक्ष्यति चेहैव—स गुरुः स्यादृषिवाचक इति। गुरुत्वादिति। तं प्रत्यात्मनो नित्यप्रवणत्वाच्छिरसि तन्न्यास इति सूचितम्। धार्य इति जपाद्यवसानपर्यन्तं तदनुसन्धानमपि सूचितम्।

 छन्दोऽक्षरत्वादिति। संख्यादिनियमितोऽक्षरसङ्घातश्छन्दो नाम तद्विद्भिर्व्यपदिश्यते। जपविधौ रसनायां तस्य नित्यप्रवृत्ततयावस्थानात् तत्र तन्न्यास इति भावः। रसनागतमिति धार्यइतिवद्द्रष्टव्यम्।

 धियाऽवगन्तव्यतयेति। बुद्ध्याहंभावेनानुसन्धेयत्वादित्यर्थः। बुद्धौ तस्याः समुपारूढत्वात्तत्र न्यास इति भावः। हृदि प्रविष्टेत्यपि पूर्ववदिति॥२॥

 अथैषामनुसन्धिविशेषप्रतिपादनार्थं निर्वचनमृषिवर्णादिकावित्यादिनोच्यते। तत्रर्षिवर्णादीतिपूर्वार्धं विवृणोति ऋगतावित्यादिना। मूल ऋषि इति च वर्णावादी ययोरिति समासः। ऋधातोराद्यन्तवदेकस्मिन्निति तदादिकत्वसंभवः। आभ्यामिति पृथक्पदपूर्वार्धानन्तरं योज्यम्। तदुपस्कारेण विवृणोति आभ्यां निष्पन्न इति।

 शेषमपि पूर्वोत्तरार्धयोः संबन्धं वदन् विवृणोति—अथेत्यादिना। यातीत्येतप्राप्नोतीत्यस्याप्युपलक्षणमेव बोद्धव्यम्। ततश्च द्वयोस्तत्स्वरूपापत्तिर्भवति। तदभिप्रायेणाह—शिष्यो गुरुश्चेति। यत्स्वरूपमिति। यच्छब्दोपात्तस्यैव स गुरुरिति तच्छब्देन परिग्रहः। तदभिप्रायं दर्शयति— स परमात्मैवेति। गुरोर्मन्त्रयोगतः



परमात्मतापत्तावजपापरमात्मप्रणवोक्तनयेन तस्य पुनः गुरुतापत्तिरपि स्यात्। यद्यपि शिष्यस्यापि सममेतत्। किन्तु गुरुः सिद्ध एव। शिष्यस्तु साधकः। स इदानीं तन्न्यासेन तदापत्तिभाग्भवतीति तद्रूपेण न न्यासोपपत्तिः। अतएव गुरुरूपेण स्थित एवेत्युक्तम्। ननु मन्त्रदृशि गुरौ कथमेतदुपपत्तिरिति। उच्यते। स हि तदवस्थायां साधकः संस्तन्मन्त्रयोगतः परमात्मतापन्नः तस्य पुनः स्वतापत्तौ सिद्धः सन् गुरुतामेवापन्नो भवति। अतएव शिष्यो गुरुश्चेत्ययं क्रमो गृहीतः। तदीयैकात्म्यस्य गुरुपरम्परासु नित्यत्वात्। गुरुरूपेणेति सामान्यतो गुरुग्रहणम्। मन्त्रं प्रतिपत्ता शिष्यः प्रयोक्ता साधकः। मन्त्रदृशस्तु न शिष्यत्वम्। स्वयंभावमन्त्रतत्प्रयोगत्वादिति। देवतागुर्वात्मनामैक्यमुक्तमिति तथानुसन्धानं कार्यमिति भावः। तथाविधस्य वस्तुनः + स्वात्मता तन्न्यासेन साध्यते। ननु यद्येवं व्यापकेन भवितव्यमिति। नैष दोषः। शिरसि विशेषतः सन्निधानात् तत्र न्याससंभवः। तदुक्तम् ऋषिःगुरुत्वाच्छिरसैव धार्यइति। तद्द्वारेण चेयतोऽनुसन्धेः संभव इति यत्स्वरूपं याति प्राप्नोति च शिष्यः स गुरुः स्यादिति। स गुरुरिति गुरुदेवतयोरैक्यमुक्तम्।

 अयमिहाशयः। शिष्यस्य मूलाधारादात्मतेज उद्गत्य द्वादशान्तस्थं परमात्मानमेव गुरुंप्राप्नोति। तत एव च तन्मन्त्रं प्राप्नोति। पुनस्तथा स्वायतनमूलाधारमायातीति मन्त्रोदयक्रमोऽनेन सूचितः॥३॥

 इच्छादानार्थकाविति पूर्वार्धं विवृणोति—छटुइत्यादिना। मूले छदाद्यो दादिकश्च धातू स्त इत्यन्वयः। तयोरित्येतद्विदुपस्कारेण विवृणोति—तयो रूपमिति। शेषं विवृणोति—समुदायार्थमिति। साधकाभिमतसकलफलामृतमयाक्षरात्मकत्वं छन्दसोऽनुसन्धेयमित्यनेन सूचितम्। यद्वायत्स्वरूपं याति प्राप्नोति च शिष्यः स गुरुरिच्छां ददातीति छन्द इत्यत्रायमादेशः। शिष्यस्यात्मतेजो मूलाधारादुद्गत्य द्वादशान्तस्थं परमात्मानमेव गुरुं प्राप्नोति। ततः तस्माच्चिदादित्यरूपान्मन्त्रमयममृतं प्राप्नोति। तेन च तदायतने मूलाधारे हृदये वा स्त्रवता कृत्स्नं वपुर्व्याप्नुवता सकलाघसंक्षयं सकलफलसिद्धिं च लभत इति मन्त्रोदयात्प्रागियमधिकारभावना स्यादिति॥ ४॥

 आत्मनो देवताभावेत्यत्रापेक्षितं देवतापदावयवार्थमभिधत्ते— दिवु क्रीडेत्यादिना। समुदायार्थस्तु सुप्रतिपाद एव। देवतालक्षणो भावविशेष इह देवताभाव इत्युक्तः। देवतापदे देवतेत्येतत्क्रीडाद्यर्थस्य दीव्यते रूपम् तेति च तस्य भावस्त्वतलाविति तलस्तनोतेश्चैकं रूपम्। तननं च कृत्स्नं प्रदानमेव। देवतायाः स्वरूपत्वेनाविर्भवत्तयात्मन्यवस्थानमप्यनुसन्धेयमित्यप्यनेन सूचितम्।



 यद्वाअयमिह प्रकरणाभिप्रायः। शिष्यस्यात्मतेजो मूलाधारादुद्गत्य द्वादशान्तस्थं परमात्मानं गुरुंप्राप्नोतीति ऋषिन्यासे विभाव्य तस्मान्मन्त्रमयं महो लब्ध्वा वाक्पथमवतरतीति छन्दोन्यासे विभाव्य तन्महो देवतात्मकं सच्छिष्यहृद्यवतीर्य तस्मिंस्तदात्मतयावस्थितं भवतीति देवतान्यासेऽपि भावयेदिति। मन्त्रोदये कृते पुनः कार्यमेतत्। समस्ततन्त्रेष्वित्यादि सर्वं पूर्वत्रापि समानम्। तन्त्राण्यागमाः। यदुक्तं— समस्तागमसारसंग्रहेत्यादि। अनेनर्ष्यादितत्त्वानुस्मरणमावश्यकमिति सूचितम्। हृदयादिष्वपि समानमेतदवबोद्धव्यम्॥५॥

 मूले हृदयशिरसोरित्यङ्गमन्त्रेषु सामान्यांश उक्तः। अत्राक्षि नेत्रम्। हृदयादिचतुर्थ्यन्तपदेषु नत्यादिपदैर्योजितैः हृदयादिषडङ्गप्रयोग इत्यर्थः॥६॥

 षडङ्गानामेव प्रतिपाद्यार्थं वक्तुंहृदयं बुद्धिगम्यत्वादित्याद्यारम्भः। तत्र हृदयं बुद्धिगम्यत्वादित्यत्रायं प्रसिद्धोऽर्थः। हृदयमिह देवताया एव। तेन च तद्गम्यस्य तदात्मनो ग्रहणम्। तदाह—हृदयं बुद्धिगम्यत्वादिति। तं प्रति साधकस्य सर्वात्मना प्रवणता नमः शब्दार्थः। तदाह— प्रणामः स्यान्नमःपदमिति। तथा च हृदयमन्त्रेण देवताया निजहृदयगम्याय क्षेत्रज्ञभूतायात्मने साधकेन नमस्कारः क्रियते। तदाह—क्रियत इति। अत्र सूक्ष्ममर्थं दर्शयति—हृदयमितीत्यादिना। परमात्मेति देवतायास्तत्त्वमात्रं हृदोऽयं हृदयम् इण् गतावित्यस्याऽयमिति रूपम्। हृच्छब्देन च तत्स्था बुद्धिः गृह्यते। तदाह— हृत्स्थबुद्धिगम्यत्वादिति। बुद्धिश्चेहसाधकस्यैवाभिप्रेयते। शब्दगम्यत्वं तावदवगतिमन्त्रेण बुद्धिगम्यत्वं त्वन्वयव्यतिरेकैरनेकविधैरेव। तथा तस्मिन्नवगते तस्योपादेयत्वेन तदभिमुखतया गतिर्नतिः। सा चात्मनो देवतात्मनश्चैकत्वात्तस्याहंभावेन प्राप्तिरेव। तदाह—हृदयमन्त्रेणेति। विविच्येति बुद्ध्यावगतिरप्युक्तैवेति ज्ञेयम्। ततश्चायंहृदयमन्त्रार्थः। मम हृदोयदयं बुद्ध्यैवयदन्वयव्यतिरेकैरवगतं तस्मै नमः तं प्रति प्रह्वोभवामि तदात्मतापत्त्या तत्र न्यग्भवामि तदेवाहं भवामीति। सर्वमन्त्रेषु तदक्षरन्यासादिषु नतेरेवमुभयथार्थोऽवगन्तव्यः। स्वाहाकारादिष्वपि समानमेतत्॥७॥

 तुङ्गार्थं स्यादित्यत्त्रायंस्थूलोऽर्थः। शिरःशब्देन देवताया देहो गृह्यते। शिरसः प्रधानाङ्गतया कृत्स्नाङ्गोपलक्षकत्वात्। यद्वानिरतिशयसौन्दर्यादियोगितया सकलदेहतो विप्रकृष्टत्वात्। तदाह—तुङ्गार्थं स्याच्छिर इति। तस्मिन्नात्मीयंसर्वमुपभोग्यतया समर्पयितुं स्वाहाकारः। तदाह—स्वेस्वइति। आत्मीयस्यार्थजातस्य नानाविधविषयात्मकत्वात् तदुपभोगस्य च मतिश्रुत्यादिभेदात् स्वे स्व इत्युक्तम्। विषयस्याहरणमुपाहरणम्। द्विठ इति स्वाहाकार उक्तः। उत्तुङ्गविषयाहृतिरिति।



देवतादेहे स्वीयार्थजातस्य सत उपाहृतिरित्यर्थः। सूक्ष्ममर्थं दर्शयति—तुङ्गार्थमित्यादिना। पूर्वं हृदा विवेके देवतातत्त्वस्योपादेयतया प्रतिपन्नत्वाद्धेयापेक्षया तस्योत्तुङ्गत्वं भवति। स्वेस्व इत्यनात्मार्थस्य स्थूलसूक्ष्माद्यनेकविधत्वात् तत्तदुपाहरणे भेदादुक्तम्। तदुक्तम्—उभयोरप्यात्मन्येव संहारादिति। आहरणं च फलतो विलापनमेव। तदाह—हृन्मन्त्रेण विविक्तस्येति। हेयतया पृथगवस्थितस्येत्यर्थः॥८॥

 शिखा तेज इत्यत्रायंप्रसिद्धोऽर्थः। शिखाशब्देन देवतायाः केशकिरीटाद्युपाङ्गजातं गृह्यते। शिखायाः प्रधानोपाङ्गतया सकलोपाङ्गोपलक्षकत्वात्। यद्वाविग्रहोत्थतेजोरूपत्वात्। तदाह— शिखा तेजः समुद्दिष्टेति। तस्यां स्वदेहमप्युपभ्योग्यतया समर्पयितुं वषट्कारः। तदाह—वर्षडित्यङ्गमुच्यत इति। अङ्गस्याहरणमिति भावः। स्वाहाकृतौ प्रदीयमानं द्रव्यमात्रमिह तु द्रव्यं महदिति भेदः। यद्वानम इत्यत्र देवतात्मशक्तेः स्वदेहाप्यायनं तापाद्युपशमनं वापि हुमित्यत्र कवचशक्तेः साधकं प्रति बलवतां बाधकानां दहनमपीति भेदः। तत्र नत्यादिषु साक्षादात्मात्मीयसमर्पणं मदीयोऽसावित्यादिविशेषोत्पत्तिस्तु परोक्षेण हुंफडित्यनयोस्तु समर्पणं परोक्षेण बाधकानां व्यवासनम् दहनविशेषोत्पत्तिस्तु साक्षादिति भेदः। प्रणामादेरनुष्ठीयमानत्वाच्च समर्प्यमाणस्यात्मादेरनुपादानम्। यथा नमो महद्भ्यां स्वाहाग्नये वरुणायेति चावबोद्धव्यम्। तत्तेजोऽस्य तनुरिति। तदात्मतया तदुपभोगोऽपि सूचितः। समर्पणदशापेक्षया शिखायै वषडिति समर्पितदशापेक्षया तत्तेजोऽस्य तनुरिति च निर्देश इत्यवबोद्धव्यम्। सूक्ष्ममर्थं दर्शयति— एवमित्यादिना। तत्त्वस्य ह्यध्यारोपापवादाभ्यां स्वरूपसिद्धिः स्यात्। तदुक्तम्—अध्यारोपापवादाभ्यां निष्प्रपञ्चं प्रपञ्च्यत इति। नन्वेवं पूर्वमारोपेण भाव्यमिति। नैष दोषः। स्वात्मतत्त्वे परमात्मनि जगतो नाद्यारोपिततया तदपवादस्यैव त + + स्वकार्यतया प्राप्तत्वात्। तदुक्तम्— विश्वप्रतीतौ हि यतः प्रपञ्चस्त्ववगम्यते॥ इति। पुनरारोपश्चैतदनारोपिततत्त्वस्थितये स्यात्। यद्वाकृतेऽप्यपवादे पूर्वसंस्कारेणोद्बुद्ध्यमानस्य जगतस्तत्रारोपमात्रसिद्धताप्रतिपत्तिः पुनः क्रियत इति। तेजश्चिदात्मकमिति। यस्मिन् सर्वविषयहुतिः कृता तस्य महतीदीप्तिः स्यादित्येवमुक्तम्। कार्यकारणात्मकं शरीरमिति कृत्स्नस्य देहाद्यर्थग्रहणार्थमुक्तम्। यद्यपि वषडिति समर्पणं किन्तु कृतेऽपवादे देहादेरभावात् समर्पणं नाम तस्मिंस्तदध्यास एवेति शरीरं वषडित्युक्तम्। स्वरूपभूतं तेजस्तनुरिति चिदचिद्भेदापेक्षया शिखायै वषडिति नानात्वम्। तदन्यतापेक्षया चाभेद इति प्रतिपत्तव्यम्। ननु कुत इहाध्यासलब्धिरिति तत्तेजोऽस्य तनुरिति सामानाधिकरण्यस्यान्यथानुपपत्तेरित्याह— तनोस्तत्रेति॥९॥



 कवग्रहण इत्यत्रायंप्रसिद्धोऽर्थः। कवयति सर्वतो गृह्णाति देहमिति कवचम्। तदाह—कव ग्रहण इति। तत्र स्वदेहमात्मीयंच सर्वं रक्ष्यतया समर्पयितुं हुंवौषट्फडित्येतत्त्रयं भवति। तत्र परभीतिकरमभिमतपरिगुप्तिप्रधानं तेजो हुमिति प्रवर्तते। तदाह—हुन्तेज इति। तेजसा देहो गृह्यत इति। तेजसेति सहार्थे तृतीया। तेनैतदपि लभ्यते। हुमित्येतत्कवचस्यैवोक्तविधं तेजोऽभिधत्त इति। गृह्यत इति कवचेनेत्यर्थाल्लभ्यते। साधकस्य देहः कवचेनोक्तविधतेजसा सह सर्वतो गृह्यत इत्यर्थः। अत्र कवचायेति प्रयोगः। समर्पणं समर्प्यमाणस्य च। तेन सर्वतो ग्रहणमिति ज्ञेयम्। सूक्ष्ममर्थं दर्शयति—आत्मनीत्यादिना। मुक्तानां परमात्मनश्च नास्त्यारोपः। जीवन्मुक्तानां साक्षिणश्चात्मन्यनारोपोऽस्ति। बद्धानां ब्रह्मादीनां च तस्मिन्ननात्मन्यारोपितेऽपि पुनरात्मारोपोऽप्यस्ति। देहादावेवाहमाद्यभिमानोपपत्तेः। तदुक्तमधस्तात्—मयि कल्पितत्वेनेति। युष्माकं विषयवत् प्रकृतिकार्यत्वेन तस्यां कल्पितत्वादिति च। कवचेनाहेति योज्यम्। अत्र कर्मणि कवचशब्दः स्यात्। देहः पूर्वोक्त इति। तत्तेजोऽस्य तनुरित्यात्मन्यध्यस्ततयोक्त इत्यर्थः। कवचाय हुं तेजसा देहो व्याप्यत इति च भेदः पूर्ववद्द्रष्टव्यः। कवचमित्युच्यत इति कवचमन्त्राभिप्रायम्॥१०॥

 नेत्रंदृष्टिरित्यत्रायं प्रसिद्धोऽर्थः। देवताया दृगिन्द्रियं नेत्रमित्युच्यते। तदाह—नेत्रं दृष्टिः समुद्दिष्टेति। तत्र स्वदेहार्थमुपभोग्यतया रक्ष्यतया च समर्पयितुं वौषट्कारः। स च प्रदानार्थोऽपि तस्य यत्साधकदेहाद्याह्लादपरं तद्बाधकतापादिकरं सोमाग्न्याद्यात्मकरं तेजस्तदप्यभिधत्ते। ततश्च तद्वृत्तिमुभयविधं दर्शनमप्यभिधत्ते। तदाह— वौषड्दर्शनमुच्यत इति। दर्शनं दृशीति। येन तेजसा देवताया दृगिन्द्रिये साधकतद्बाधकसमुचितं दर्शनं स्यात् तस्य नेत्रमन्त्रो वाचकमित्यर्थः। नेत्राभ्यां वौषडित्यादि भेदः प्राग्वदेव।

 सूक्ष्ममर्थं दर्शयति—अथाध्यासनिवर्तकमित्यादिना। ननु अपवादेनैव तन्निवृत्तिः स्यात्। यदुक्तम्— अन्वयव्यतिरेकैरनात्मनो विविच्यात्मप्रतिपत्तिरिति। नेत्युच्यते। वस्तुमात्रविषयंतद्यौक्तिकज्ञानम्। इदन्तु शाब्दंतदीययाथात्म्यविषयं ज्ञानम् अतएव दर्शनम् तदाकारं ज्ञानमित्यभिधानम्। तेनैव च तन्निवृत्त्युपपत्तिरिति। नेत्रमन्त्रेणाहेति योज्यम्। दृष्टेः दृष्टिरिति। दृष्टौ तत्वतः समीक्ष्यमाणायामस्ति तदन्तरतिसूक्ष्मं तदीयंतत्त्वं साक्षिचिद्रूपं तदेव तस्या दृष्टिकार्यमावहति तदित्यर्थः। दृष्टिरूप इति साक्षाद्दृष्टिरूप इत्यर्थः। येन स्यादिति दर्शनं यस्य वृत्तिस्तस्य ग्रहणम्॥११॥



 असुत्रसादिकावित्यत्रायं प्रसिद्धोऽर्थः। अस्यति बाधकं स्वविषय आक्षिपति त्रासयति च तं स्वावस्थातश्चालयतीत्यस्त्रम्। तदाह—असुत्रसादिकाविति। ताभ्यामित्यस्त्रसंभव इति शेषः। तत्र स्वदेहाद्यर्थं रक्ष्यतयैव समर्पयितुं फट्कारः। स च प्रदानार्थोऽपि तस्य यत्साधकदेहाद्यव्यापत्तिपरं तद्बाधकदाहादिप्रधानं तेजस्तदप्यभिधत्ते। तत्त्विह फट्पदाग्निनेत्येवोक्तम्। अनिष्टमाक्षिप्येति। साधकोऽस्त्रमन्त्रेण स्वदेहाद्यर्थमस्त्रशक्तौ रक्ष्यतया समर्पयंस्तेन स्वबाधकं चेतनसकलं तद्विषयेऽवपात्य फडग्निना स्वावस्थातः संहारान्ततया चालयतीत्यर्थः। अत्राक्षेपं चलनं चास्त्रस्य स्वाभाविको व्यापारः। चालनस्य च दाहसंहारपर्यन्तत्वं फडग्नियोगाल्लभ्यते।

 सूक्ष्ममर्थं दर्शयति— उत्पन्नज्ञानस्येत्यादिना। अस्त्रेणाहेति योज्यम्। ताभ्यामित्यादि सर्वं विवृतप्रायमित्यभिप्रायेण नेह विव्रियते। अत्रानिष्टं संसार एव तापत्रयास्पदत्वादिति बोद्धव्यम्। ननु किमिहास्त्रं विवक्षितमिति। उच्यते। फडग्निस्तावत्परमात्मन एव सकलसंसारदाहकं तेजः। तस्यैवाक्षेपचलनरूपो व्यापारोऽस्त्रमित्युक्तम्। अत एव फट्पदाग्निनाक्षिप्य चालयेदित्येवोक्तम्। फडग्निना स्वव्यापारेणैवास्त्रेणाक्षिप्य प्रचाल्य संहरेदिति। ननु देवतातादात्म्यं हि तावदिहाङ्गन्यासेऽपि साध्यम् 'अस्य शक्तित्वमिष्यत इत्याद्यभिधानात्। तथा च पुनः स्वकीयोऽसावित्याद्युक्तविशेषोत्पत्तिरनुपपन्ना। पुनर्भेदावभासमन्त्रस्याङ्गमन्वेष्वविवक्षितत्वादिति। नैष दोषः। सकलदेवताविषयतयाङ्गमन्त्राणां प्रवृत्तौ फलभावनाद्युपपत्तेः। तदुक्तम्— प्रकृतिं पुनरद्वये तदन्तःस्फुरित इत्यादि। ननु मन्त्रभावनायामात्मन्यनात्मारोपापवादादिति प्रतिपत्तिर्नोपपद्यते। अन्वयव्यतिरेकादीनामसंभवादिति। नैष दोषः। तथाप्यनुसन्धानस्य तदा शक्यत्वात् विवेकतयापि प्रतिपत्तिसंभवात्। तदुक्तमधस्तात्—उक्तविवेकप्रकारेण स्वांवेत्तीति।

 यद्वाऋषिवर्णादिकावित्यादि फट्पदाग्निनेत्यन्तस्य प्रकरणस्यायमभिप्रायः। शिष्यस्यात्मतेजो मूलाधारादुद्गत्य द्वादशान्तस्थपरमात्मानं गुरुं प्राप्य ततो वर्णसङ्घातदेवताभेदलक्षणं मन्त्रं प्राप्य स्वायतनं प्राप्नुवन्मुखोद्देशे तदीयवर्णाभिव्यक्तिं हृदुद्देशे तद्वाच्यदेवतावत्त्वाभिव्यक्तिं च लब्ध्वा तदैकात्म्याच्चिदचिद्विवेकसमर्थः संस्तत्तेजोंऽशैःहृदयाद्यङ्गानि संपादयन् हृदयेनात्मचितः स्थितिं शिरसा कार्याचिदंशस्य शिखया कारणाचिदंशस्यात्मन्येव संहारं कृत्वा कवचेन विग्रहग्रहणं नेत्रेण सर्वज्ञत्वमस्त्रेणाऽज्ञानानैश्वर्याद्यनिष्टक्षपणञ्च करोति। तत्र हृदयादिपदैरङ्गसंपादनं तदनुगतनमःस्वाहादिपदैरात्मचितः स्थापनादिकमिति विवेक इति॥१२॥

 मूले प्रोक्ता इत्युपसंहारः। सर्वतन्त्रेष्विति सर्वागमग्रहणम्।



 मन्त्रिभिरित्येतद्विवृणोति—मन्त्रिभिरितीत्यादि। सर्वज्ञादिपदयोग इति। सर्वज्ञादिपदानां हृदयाद्यङ्गमन्त्रेषु योग इत्यर्थः। कानि सर्वज्ञादिपदानीति। उच्यते। सर्वज्ञो नित्यतृप्तोऽनादिबोधः स्वतन्त्रोऽलुप्तशक्तिरनन्तशक्तिरिति। वक्ष्यति च पञ्चब्रह्मप्रकरणे—इन्द्रियतारसमेतं सर्वज्ञायेत्यादि। अयमिह प्रयोगः। हृदयादिविहितमन्त्रांशमुक्त्वासर्वज्ञाय हृदयाय नमः तथा नित्यतृप्ताय शिरसे स्वाहेत्यादि। देवतालिङ्गान्येतानि पदानि। न तु हृदयादिलिङ्गानीत्यवबोद्धव्यम्। तेन हृल्लेखादिषु भेदःयथास्थद्वारा हृत्स्थबुद्धिगम्यताद्युचितं निष्कलज्ञानमात्रं लक्षयति। एवं नित्यतृप्तादिष्वपीति भावः। तत्र सर्वज्ञपदेन ज्ञानमात्रं नित्यतृप्तपदेनानन्दमात्रमनादिबोधपदेन स्वातन्त्र्यामात्रमलुप्तशक्तिपदेन कालाद्यनवच्छिन्नत्वम् अनन्तशक्तिपदेन च देशाद्यनवच्छिन्नत्वमिति। इह ज्ञानादेःहृदयादेश्चसामानाधिकरण्यसंभवः। कवचे तु इहैतदप्यर्थादवसीयते। निष्कलनिष्ठस्य मन्त्रेण तदंशैरपि वर्णपदादिभिस्तदङ्गभूतैश्च षोडशाङ्गन्यासादिमन्त्रैरपि देवतायास्तत्त्वमेव तत्तदुचितं लक्ष्यमिति। देवताया ध्यानेऽपि समानमेतत्। वक्ष्यति लिपिपटलादिषुतामिति परं चिदात्मकमित्यादि। गायत्रीपटलेऽपि—एवं केवलनिर्गणनिष्ठानामित्यादि। प्रागप्युक्तम्— एवं वागर्थात्मकचतुर्विधविषयकथनेनैवेत्यादि। ततश्चैवं प्रयोगः। तत्तद्वर्णादिन्यासे तत्तदर्थद्वारा तत्साक्षिणि प्रतिपत्तिः। यथा 'मूलपुटितां मातृकां विन्यस्येत्यादि। तत्तन्मन्त्रैर्देवताभिधानेऽपि लक्षणया तत्तत्स्थूलादिरूपान्तर्गतसाक्षिणि प्रतिपत्तिः 'यथाङ्गमन्वेष्विति। सगुणनिष्ठस्य त्विति तैरुच्यत इत्यन्तं वाक्यम्। सर्वज्ञत्वादिशक्त्यात्मकत्वमिति। ज्ञानानन्दादीनामखण्डावस्था देवतातत्त्वं परं ब्रह्म। तेषामेव सर्वार्थभाजामखण्डावस्था स्थूलादि च रूपः सकलो देवतात्मा। तथाविधानां च ज्ञानादीनामुपाधयः सर्वज्ञत्वादिशक्तयः। ताभिर्विभक्ता ज्ञानादयस्तदंशाः सर्वज्ञत्वादिशक्त्यात्मानः सर्वज्ञनित्यतृप्तादिपदवाच्या विवक्षिताः।

 केचित्तत्त्वत एव निर्देशात् सर्वज्ञात्मने हृदयायेत्यादिरीत्या हृदयादिमन्त्रान् वदन्ति। तदात्मकत्वमिह ज्ञानानन्दानामिति बोद्धव्यम्। शक्तिग्रहणेनैतदपि सूचितम्। देवतायाःसर्वज्ञत्वशक्तिःहृदयाङ्गतां प्रतिपद्यते। नित्यतृप्तत्वशक्तिःशिरोऽङ्गतामित्यादिशक्तिताभ्युपगमे च तेषामावरणभावोऽपि संभवति। वक्ष्यति च—हृदयं सशिरस्तथा शिखेत्यादि। धर्माधर्मादीनामपि समानमेतत्।

 हृदयादिशब्दैरपीति। ननु हृदयादिशब्दानामर्थस्तावदिहोक्त एवेति। सत्यम्। किन्तु त्रिविधो हीह मन्त्राणामर्थः स्वतन्त्रः कर्मभाङ्नित्यश्च। तत्र यः शब्दतः स्वरसतयाऽवगम्यते स स्वतन्त्रः। यथा हृल्लेखायां हरतीति। महागणपतौ सर्वजनं



मा वशमानयेति। क्रियमाणकर्मान्वयीकर्मभाक्। यथा हृल्लेखायामाकर्षणादावाहरतीति। महागणपतौनित्यसेवायां सर्वजनशब्देनेन्द्रियाद्यभिधानमिति। वर्णाव्यभिचारी नित्यो यथा हृल्लेखायां प्राणात्मकं हकारमित्यादि। महागणपतौ च तद्वर्णानां पदाद्यनपेक्षयापि तद्देवतात्मनिवृत्तिरिति।

 तत्र हृदयादिशब्दानां स्वतन्त्रोऽर्थोऽयमुक्तः—हृदयं बुद्धिगम्यत्वादिति। हृदयाद्यङ्गतया प्रसिद्धानामर्थानामनुपादानात् तदुपादानेऽपि नित्यादीनामङ्गन्यासेऽनुपयोगित्वात्। अयं तु कर्मभागर्थोऽभिप्रेयते। हृदयादिशब्दैरिति। हृदयाय नमः शिरसे स्वाहेत्येवमादीनां वाक्यात्मकानां ग्रहणम्। सर्वज्ञादिपदानां यदुभयथोक्तं तदन्वयार्थश्चापिशब्दः। अत एवेह सर्वज्ञत्वादिशक्त्यैक्यमित्युक्तम्। साधकगतत्वेन परिच्छिन्नानां देवतागतत्वेनापरिच्छिन्नानां च सर्वज्ञत्वादिशक्तीनामैक्यं परिच्छेदक्षपणेन तदात्मत्वमुच्यत इति। तत्र हृदयादिशब्दैरपरिच्छिन्नशक्तिग्रहणम्। नमः स्वाहादिपदैः स्वात्मनस्तासु तादात्म्येन समर्पणम्। तच्चार्थत्वात् स्वगतपरिच्छिन्नशक्तिसमर्पणं भवतीति। ननु हृदयादिशब्दैरपि कथं सर्वज्ञत्वादिशक्तिग्रहणम्। उच्यते। सर्वदेवतात्मनि याः सर्वज्ञत्वादिशक्तयस्ता एव तस्य हृदयाद्यङ्गतयावस्थिताः। तथा चाङ्गेषु हृदयाद्यर्थानां तेषु सर्वज्ञत्वादिशक्तीनां तासु च ज्ञानानन्दादीनामपि सद्भावः। तथा हृदयादिपदैर्यावदपेक्षं विवक्षेति सर्वज्ञाय हृदयाय नम इति सर्वज्ञपदेन देवतायाः सर्वज्ञत्वशक्त्यात्मलक्षणमंशमुक्त्वाहृदयपदेन तमेव हृदयावस्थस्यात्मनोऽन्तर्गतत्वमुक्ता नमः शब्देन तत्र स्वं तथाविधमंशं तदात्मतया समर्पयतीत्येवं सर्वाङ्गेषु ज्ञेयम्। ननु यद्येवं नमःस्वाहादिशब्दभेदेन किं प्रयोजनमिति। तथा तथा संस्कारार्थमिति ब्रूमः। यदुक्तं—विशेषसंहारक्रमचिन्तायाः कर्तव्यत्वादिति। सामान्येनैतदुक्तम्। तेन निष्कलनिष्ठस्य परिच्छिन्नापरिच्छिन्नज्ञानानन्दाद्यैक्यमित्यपि लभ्यते। अत्र हृदयादीनां ज्ञानादिलक्षणायामुपयोग इति सकलनिष्ठस्य त्वङ्गैक्यमेवोच्यत इति। पूर्वोक्तन्तु सकलनिष्कलनिष्ठविषयम्। वक्ष्यति च मातृकापटलादिषु—भारतीमिति नादाद्यात्मकं सूक्ष्मरूपं कथितमित्यादि। यद्वाकृस्नदेवतात्मनिष्ठविषयम्। यदुक्तं— स्थूलसूक्ष्मकारणसामान्यसाक्षिलक्षणःपञ्चविध इति। अथवा स्थूलादिसाक्षिपर्यन्ततया प्रतिपत्तृविषयम्। यद्वक्ष्यति— सगुणद्वारा निर्गुणपर्यन्तं गच्छतामिति। सकलनिष्ठस्य त्विति केवलसकलनिष्ठो विवक्षितः। अङ्गैक्यमिति। सर्वज्ञत्वादिशक्त्यवस्थारूपाणां हृदयाद्यङ्गानामैक्यं स्वकीयहृदयादीनां देवताहृदयाद्यात्मतेत्यर्थः।

 मूले पञ्चैव यस्येति। पञ्चाङ्गविषये नेत्रलोपविधानम्। तस्य नेत्रलोप



इत्यध्याहारेण योजनीयम्। मन्त्रिण इत्येतदभिप्रायमाह—मन्त्रिण इतीति। न मन्त्रित्वहानिरिति। नेत्रशक्तिकार्यस्याह्लादेः शिखास्त्रशक्तिभ्यामपि लब्धेरलुप्तशक्तेश्चानन्तशक्तावन्तर्भावसंभवादिति भावः॥१३॥१४॥

 मूलेऽङ्गुलिषु क्रमादित्यादिना संक्षिप्तं सकलीकरणमुक्तम्। करयोरङ्गुष्ठादिष्वङ्गुलिष्वित्यन्वयः। करयोरित्युभयोः युगपन्न्यास उक्तः। तद्बाह्यतलयोरिति। तच्छब्देन करयोर्ग्रहणम्। अस्त्रन्यासोऽयमुक्तः। पञ्चाङ्गविषये तु नायं न्यास इत्यवबोद्धव्यम्। सुधीरित्येतद्विवृणोति—कस्यचिदिति। कस्यचिन्मन्त्रस्येत्यर्थः। एतच्च कनिष्ठादिक्रमत्वमित्यादिषु प्रत्येकं संबध्यते। यथा + +॥१४॥१५॥

 मूले तेनैव दश दिशः क्रमाद्बन्धयेदित्यन्वयः। क्रमशब्दाभिप्रायमाह—दिशो दशेति। चकारेण कस्यचिदित्येतदाकृष्यते। तत्तदुचितक्रमेण बध्नीयात्। सर्वमन्त्राणां पूर्वाग्नेयादिक्रमेण बन्धनम्। कस्यचित् तु दिगूर्ध्वविदिगधोभागक्रमेणेति मूलाशयोऽत्र दर्शितः। पञ्चकमेवेति। पञ्चाङ्गयोगिष्वेतदिति। सामान्येयं प्रकल्पनेति। कर्माङ्गतयाचमनं विष्टरोपवेशःप्राणायामलिपिन्यासावृष्यादिन्यासोऽङ्गुलिष्वङ्गुलिन्यासस्तालत्रयदिबन्धनं हृदयादिष्वङ्गन्यास इत्येतत्सर्वं सर्वमन्त्राणां समानम्। किञ्चैतत्सर्वमेकैकस्य सामान्यम्। विशेषास्तु वर्णन्यासादयस्तत्र तत्रावगन्तव्या इत्यभिप्रायः। क्रमोऽन्य इत्यनेन विष्टरोपवेशनानन्तरमेव तालत्रयादिकरणमित्यसौ वा क्रमोऽभिप्रेतः। तदुक्तम्— विष्टरोपविष्ट इत्यनेनैवेत्यादि॥१६॥

 किञ्चिज्जपित्वेति + + मूले शङ्खमित्यस्यायमर्थः। शङ्खं सपादमस्त्रेण प्रक्षाल्यात्मनो वामभागे मण्डले निधाय तस्मिन् मूलेन पुष्पगन्धाक्षतं निक्षिप्य जलेनापूर्य मूलेनावाहनाङ्गन्यासादि विधाय पूजयेदिति। गुरूपदशेनेति। साङ्गमन्त्रन्यासे विशेषो वोक्तः। तदुक्तं—मूलेन संपूर्य हृदयेण चन्दनं शिरसा पुष्पाक्षतक्षेपः शिखयाङ्गुष्ठेन विलोलनं कवचेनावकुण्ठनं नेत्रेणावलोकनमस्त्रेण दिग्बन्धनं पुनर्जलं संशोध्यादित्यात्तेजोऽमृतमावाह्याङ्गानि च कृत्वा मूलं जप्त्वेति। गुरूपदशेनेत्यत्राभिप्रायभेदमाह—वामश्वासाग्रत इत्यादिना। अर्घ्यमण्डलमर्घ्यपात्रस्य शङ्खस्योचितं मण्डलम्। तच्च वृत्तम्। तत्र शङ्खपादवलये।गन्धाक्षतादिकमिति पुष्पग्रहणम्। गालिनीं प्रदर्श्येति। मुद्रालक्षणं तूक्तम्—

**अन्योन्यमाबध्य कनिष्ठिकाद्वयं ज्येष्ठाद्वयं चाप्यथ शेषिताङ्गुलीः।  
अधोमुखीकृत्य निकुञ्चिताग्रिकाः परिभ्रमय्य प्रकरोतु गालिनीम्॥  
हस्तौ परावृत्त्य कनिष्ठिकाद्वयं तर्ज्याद्वयं च प्रकरोतु गारुडीम्।  
बध्नातु मुद्रामवलम्बिताग्रजां चलत्तदन्याङ्गुलिक्लृप्तपत्रिकाम्॥**



**कनिष्ठिकानामिकयोः करद्वये प्रदेशिनीमध्यमयोर्युगं मिथः।  
व्यत्यस्तबद्धाग्रमधोमुखीकृतं प्रकल्प्यमुद्रां प्रकरोतु सौरभीम्॥इति।**

 तीर्थमावाह्येति अर्कबिम्बाद्द्वादशान्ताद्वेत्यवबोद्धव्यम्। लोलिन्येति। गालिन्येव परिभ्रममात्ररूपा लोलिनीभवति। नेत्रेणावलोक्येति। पञ्चाङ्गसंभवे तु जलादिभिः संपूज्येति मूलेन पूजोक्ता। भगवन्तमिति। लब्धत्वेऽप्यादरार्थमुक्तम्। करकोदक इति। सामान्यार्घ्यपात्रं करको गृह्यते। ततः किञ्चिदादायेति। करकादेव शङ्खेजलं किञ्चिन्निषिच्येत्यर्थः। विधा प्रोक्षयित्वेति। पूर्वं फडन्तकारेण पूजोपकरणानां गन्धपुष्पादीनां प्रोक्षणमिष्यते। सर्वंसच्चिदानन्दरूपमिति। प्रणवाग्न्यमृतबीजैरभिमर्शनमुक्तम्। यद्वागन्धपुष्पादिकं सद्रूपेण दीपादिकं चिद्रूपेण निवेद्यादिकमानन्दादिरूपेण भावनीयमित्युक्तम्॥१७॥१८॥

 लौकिकमात्मालङ्करणम्। यद्वायथावत् प्रयजेदिति सूचितम्। तदाह—निजसव्यत इति। न्यासस्थानेष्विति। यथावदित्यात्मपूजापूर्वकमित्यनेनोक्तम्। लिपितत्त्ववर्णाङ्गादिन्यासस्थानेषु तत्तन्मन्त्रैरिति भावः। पीठन्यासस्थानेष्वपि पूर्वं पूजा क्रियते चेत्तदनन्तरं मूर्तिमिष्ट्वावाहनाद्यपि कृत्वा मन्त्रन्यासस्थानेषु पूजा कार्येत्यवबोद्धव्यम्। आत्मानमलङ्कृत्येति। मूलेन चन्दनेन ललाटादिष्वनुलेपनादिकमुक्तम्। सासनमूर्तिपूजापूर्वकमिति। पूर्वं गुरुगणेशस्थाने ॐ गुर्वासनाय नमः ॐ गणपत्यासनाय नमः इत्यासनपूजां कृत्वा तद्वन्मूर्तिपूजामपि कृत्वा तत्तन्मन्त्रेण तांस्तत्र सङ्कल्प्यपूजयेदिति भावः। यथावदित्यनेनैवैतदपि सूचितम्। देवमयानिति। 'यात्याभ्यां यत्स्वरूपं स गुरुः स्यादित्येतदेवाभिप्रेतम्। अभिप्रायान्तरमाह—गुरुध्यानमुक्तमिति। स्वान् महागुरूनिति। महद्ग्रहणं तथानुसन्धानार्थम्। अभिप्रायान्तरमाह—गुं परमगुरुभ्यो नम इत्यादिना। गुरुसमष्ट्यादयोऽप्यत्र यथाक्रमं पूजनीया एव। स्वशब्देनास्मद्गुरुपूजनमिति ज्ञेयम्। अयमिह प्रयोगः। गुरूणां चत्वारि स्थानानि विभाव्य पूर्वोक्तसमष्टिमन्त्रेण सामान्येन पूजयित्वैभिश्चतुर्भिश्चतुर्षु स्थानेषु पूजयित्वा परषट्कादिभिरपि तत्तत्स्थानेषु यथास्वं पूजयेदिति। मूलेऽन्यतश्चेति निजदक्षिणत इत्युक्तम्॥१९॥

 रक्तं धर्मं वृषतनुमिति। धर्मादिभिरेव पीठपूजोक्ता। अत्रापि वा यथावदित्यनुषङ्गः। यथावद्यजत्विति सम्बध्यते। तदभिप्रायमाह तत्रेत्यादिना। मूलेऽग्नौ धर्ममित्यन्वयः। वृषतनुर्ऋषभाकृतिः रक्षोदिशि ज्ञानमित्यन्वयः। हरिमिति सिंहाभिप्रायम्। मरुति भूताकारं वैराग्यमित्यन्वयः। अत्राधारशक्त्यै नमः धर्माय नमः इत्यादयो मन्त्रा ऊह्याः। गात्रग्रहणाद्धर्मादीनां पीठपादत्वं लभ्यते। गात्राणीषीकाः॥२०



 तारवर्णैर्विभिन्नैरिति। अं सूर्यमण्डलाय नमः इत्यादिमन्त्रा उक्ताः। सत्त्वादींश्चेति चकारेण तारवर्णैर्विभिन्नैरित्येतदनुकृष्यते। आत्मयुक्तानित्यत्रापि समानमेतत्। आत्मशब्देनात्मान्तरात्मपरमात्मान उक्ताः। शक्तीरिति नवशक्तिष्वष्टौ केसरेषु। नवमी मध्ये कर्णिकायामित्यर्थः। शक्तयस्तत्तत्प्रकरणे वक्ष्यन्ते। यथा लिपिपटले— मेधा प्रज्ञा प्रभा विद्येत्यादि। सूर्यमण्डलादिवर्णाः सिद्धा एव। श्वेता कृष्णेति सर्वपीठं सामान्येन नवशक्तिवर्णाभिधानम्॥ २१॥ २२॥

 विन्धस्य कर्णिकोपरीति सनियमं कलशनिधानमुक्तम्। तत्र प्रयोगक्रमं दर्शयति—शालिविन्यसनादिकमिति। मूले तदुपरीति वस्त्रान्तरितत्वं सर्वत्र द्रष्टव्यम्। त्रिगुणेन चेति सत्त्वादिग्रहणम्। तेन तन्मन्त्रैस्तन्तुवेष्टनं लभ्यते। यथावदिति तिलयवमाषमात्रान्तरेणेत्यर्थः। यद्वास्त्रक्षालनमूलगन्धालेपनादि सूचितम्। लघुनेति गुल्गुलुग्रहणम्। अलघ्विति पदं + तारजापीति तेन पूजापि कार्या। शोषणाद्यनन्तरं चैतद्भवति॥२३॥२४॥

 न्यस्येति कुम्भस्योत्तानीकरणमर्थसिद्धम्। अक्षताद्यायुतमिति गन्धपुष्पाक्षतशुद्धधान्ययुतमित्यर्थः। सनवरत्नकमिति। नव रत्नानि प्राणाग्निहोत्रन्यासे वक्ष्यन्ते—क्षाद्यास्ते सप्त वर्गा इत्यादि। सहकषादिकान्तगैरिति। कषेति क्षकारो विवक्षितः। अ इत्ययमन्ते गता येषां त आन्तगाः। कषादिकाश्च त आन्तगाश्चेति समासः। लिपिवर्णानां प्रतिलोमपठितानां ग्रहणमेतत्। तैः सह जलैः पूरयेदिति तेषां सकृदुच्चारणमुक्तम्। अभिप्रायान्तरमाह—त्रिश इति। कषादिकान्तगेन मातृकामन्त्रेण सह पूजयेत्। बहुवचनं तु तस्य त्रिरुच्चारणार्थमित्यभिप्रायः। अक्षरौषधिविपाचितैरिति। तदुक्तं व्याप्तिपटले—चन्दनकुचन्दनेत्यादि॥२५॥

 दशमूलपुष्पदुग्धाङ्घ्रिपचर्मोत्क्वथितैरिति। दशमूलानि + + दुग्धाङ्घ्रिपचर्माणि क्षीरवृक्षाः अश्वत्थवटोदुम्बरप्लक्षाः तेषां त्वचः उत्क्कथनमग्नौ पचनम्। त्रयाणां मूलपुष्पत्वग्वर्णानां पृथक् सह वा कषायजलमभिप्रेतम्। तेषां च यावत्तुरीयांशं क्वथनं भवति। स्तनजद्रुमचर्मसाधितैर्वेति। क्षीरवृक्षत्वग्भीरुषितं जलमभिप्रेतमिति ज्ञेयम्। संयतधीरित्येतदाशयं दर्शयति—विनापीति।

 मूले कषायोदकपूरित इत्युपलक्षणम्। येन कलशपूरणं कृतं तदवशेषेण पूरित इति। विलोड्य सम्यगिति यथावद्विलोडनमुक्तम्। विधिना विलोड्येति शङ्खपूरणोक्तप्रकाराभिप्रायम्। तदाह—समूलेन हृदयेनेत्यादिना। शङ्खपादन्यासादिसूर्यमण्डलमर्शनान्तं गालिनीप्रदर्शनादिसोममण्डलाभिमर्शनान्तं च न कार्यम्। अन्यत् सर्वमानन्दरूपान्तं कार्यमित्यभिप्रायः। क्वाथोदकापूर्णमुख इति। कषाया-



द्युक्तजलानामन्यतमेनापूर्णमुखे ईषत्पूर्णमुख इत्यर्थः॥२६॥२७॥

 त्रिविधमिति। वक्ष्यमाणमन्त्रदेवतानां शक्त्यादित्रयेऽन्तर्भावादिति भावः। मन्त्रिणा गन्धाष्टकेन कृते कलशेऽनन्ता तस्य शक्तिः स्यादिति। गन्धाष्टकेन करणं सम्पादनं तज्जलविनिक्षेपेण तन्मयीकरणम्। कपि कण्ठीकर्चूरम्। सान्निध्यकरमिति प्रतिमाद्यभिप्रायम्। लोकरञ्जनकृदिति साधकस्यानुलेपनाद्यभिप्रायम्। ह्रीबेरं बाला असृक् कुङ्कुमम्। अपरं वैष्णवम्। दलं+रुधिरं कुङ्कुमं कुशीतं रक्तचन्दनं रोगं जलम्। अपरं शैवम्। सान्निध्यकरं चेत्येतदिहापि समानमवबोद्धव्यम्॥२८-३०॥

 प्रागुदीरिता इति व्याप्तिपटल इति भावः। गुरूपदेशक्रमत इति न प्रागुदीरित इह क्रम इति भावः। तद्दर्शयति— आग्नेयसौरसौम्यक्रमेणेति। विद्वानित्यावाहनप्रतिपत्त्यभिज्ञत्वमुक्तम्। अभिप्रायान्तरमाह—मण्डलमन्त्राणामिति। मूले विनियोजयेदिति। कषायोदकपूरित इत्युक्ते शङ्खोदक इति शेषः॥३१॥

 याः पञ्चाशत्कला इति ता अपि शङ्खोदके विद्वान् विनियोजयेदित्यभिप्रेयते। ताश्चापि प्रागुदीरिता एव। तारपञ्चभेदसमुत्थिता इति। तदुक्तं—वर्णेभ्य एव तारस्येति। अनेन तारांशैः शङ्खोदके कलात्रयतया पूजनमपि सूचितम्। अभिप्रायान्तरमाह—अकारादिकलान्यासानन्तरमिति। तत्त्ववेदिन इत्यनेन 'भूतेन्द्रियार्थैरुद्दिष्टस्तत्वपञ्चविंशतिक इत्येतत्पञ्चपञ्चकं लभ्यते। यथा ब्रह्मकलासु पृथिवीवाग्घ्राणवचनगन्धयोग इत्यादि। केचिद्वचनादि हित्वा मनोबुद्ध्यहंकारचित्तचेतनां योजयन्ति। मतान्तरमाह— लं पृथिव्यात्मन इत्यादिना॥३२॥

 मूले सप्तात्मकस्येत्यस्यायमर्थः। सप्तात्मकस्तावन्प्रणवस्तस्य यौ पञ्चभेदत उत्तरौ भेदौ शक्तिशान्ताख्यौ तौ यतः परावत्यन्तसूक्ष्मौ तत इतरैः स्थूलसूक्ष्मांशैः सह न सर्वत्र पठ्येते। इह तु तावपि विनियोजनीयाविति।

 अभिप्रायान्तरमाह—शक्तिशान्तकलावाहनमिति। यतः परौ ततः शक्तिशान्ताख्याविति यतोऽत्यन्तसूक्ष्मौ ततः शक्तिशान्ताख्यावेव। शक्तय इच्छाज्ञानक्रियाः शान्तौचिदानन्दौ त एवानयोराख्याः। न त्वकारादीनामिव सृष्टि ऋद्धिरित्याद्या आख्या इति। तदेतद्दर्शयति—एवमिति। विनापि मन्त्रैरिति स्थूलैर्मन्त्रैरित्यर्थः। न पठ्येते परैः सहेत्यत्राप्यभिप्रायान्तरमाह—तत्रेति। प्रागुक्तकलानामपराणि पञ्चकान्यपि सन्ति शक्तिशान्तयोस्त्वपराणि न सन्तीति मूलाशयः॥३३॥

 मूले प्रथमप्रकृतेरिति। शक्तिशान्तयोः पञ्च मन्त्रा उक्ताः। प्रथमप्रकृतिरिति शक्तिग्रहणम्। प्रथम इति वा पदम्। हंस इति हंसः शुचिषदित्येष उक्तः। चतुर्थस्तत्पदादिक इति शान्तस्य मन्त्रद्वयमुक्तम्। तत्पदादिकस्तत्सवितुरित्येषः।



इच्छादिकलाभ्युपगमे त्वकारादिपञ्चानामेवैते मन्त्राः स्युः। तत्र प्रथमप्रकृतिरकारः तारस्य प्रथमोंऽश इत्यवबोद्धव्यम्।

 चतुर्णवतीत्युपसंहारः। इहाष्टत्रिंशत्पञ्चाशश्च कला उक्ताः पञ्च च मन्त्राः। तथा च त्रिणवतिरेव मन्त्राः सन्ति। अत्रापरापि कलार्थाद् ग्राह्या सा मातृकैव। यद्वाबिन्दुकलानामन्त्या क्षकारकलानन्ता। अथवा सोमकलास्वमाकलान्त्येति।

 अभिप्रायान्तरमाह— त्रिण्वतिकलावाहनानन्तरमिति। अयमिह मूलार्थः। चतुर्णवतिशब्देन चतुर्णवतितमस्य ग्रहणम्। त्रिनवतिमन्त्रावाहनानन्तरं चतुर्णवतितमः। तेषामात्मा सती स्वयं देवतापि शङ्खे आवाह्य कलशे पूर्यतामिति। देवताग्रहणं च मूलाभिप्रायम्॥३४॥३५॥

 मूले अत्रया इति हंसः शुचिषदित्याद्यृचां विनियोगक्लृप्तिरुक्ता वास्तारस्य पञ्चभिः कलाप्रभेदैः पृथग्युज्यन्त इति सम्बन्धनीयम्। एकैककलावाहनानन्तरमिति। पृथगित्यस्यार्थोऽयमुक्तः। अकारकलादिष्वित्यकारकलासु ब्रह्ममन्त्रे तदीयपञ्चकमन्त्रे चेत्यर्थः। यद्वैकैककलाशब्देनैकैककलावर्गोगृह्यते। अत्र पृथगिति पञ्चानां पृथगेव योगो न संभूयैकैकत्रेत्यर्थः। अकारकलादिष्विति विकल्पाभिप्रायम्।अकारकलासु ब्रह्ममन्त्रे तदीयपञ्चकमन्त्रे वा योग इति॥ ३६॥

 मूले कुर्यादिति। तत्र तत्र प्राणप्रतिष्ठामन्त्रेण प्राणप्रतिष्ठां च कुर्यादित्यन्वयः। समाहित इति + +॥३७॥

 प्रोक्त्वापूर्वमिति प्राणप्रतिष्ठामन्त्रोद्धारः। अत्रामुष्येति यस्य प्राणाः प्रतिष्ठाख्यास्तस्य तथा निर्देशार्थमुक्तम्। यथाऽकारकलानामित्यादि। एतच्च सकलीकरणेऽप्युक्तं भविष्यति। यथा तत्रैव व्यापककलानामग्नेश्च प्राणप्रतिष्ठां कुर्यादित्यादि। प्राणका इति प्राणा इत्युक्तम्। यथा अकारकलानामित्यादि। अमुष्यशब्दं प्रोच्येत्यर्थः। स्थितेति स्थित इत्युक्तम्। तथेत्यमुष्यशब्दं प्रोच्येत्यर्थः। तद्वदित्यपि तथा। एवं चतुर्भागोऽयं मन्त्र उक्तः। अत्रार्थभेदं दर्शयति— प्रोक्त्वेत्यादिना। आपूर्वमित्याकारःपाशमन्त्रः तत्पूर्वकं भावमुक्त्वेत्यर्थः। तत्तत्पदद्योतनार्थइति साध्यनामाभिप्रायम्। तथा सर्वेन्द्रियाणीत्यपि तथेति वाक्यम्। तथेत्यापूर्वं तत्तत्पदं चोक्त्वेत्यर्थः। वाङ्मनसग्रहणमिति। यथा वाङ्मनश्चक्षुःश्रोत्रघ्राणप्राणा इति॥३८

 सुत्रामवल्लरीतण्डुलानीति चक्रिकागतानां ग्रहणम्॥३९॥

 मूले पुनस्तोयगतं देवमिति। चतुर्नवतिमन्त्रात्मा देवतावाह्यपूर्यताम् इत्युक्तस्य तथावाहितस्य ग्रहणम्। साध्यमन्त्रानुरूपत इति तोयगतमित्यधःसंबन्धः। यो मन्त्रस्तदा साधयितुमिष्यते तदानुरूप्येण कलश आवाहितमिति मन्त्रवाच्य-



त्वाद्देवस्येत्थंनिर्देशोपपत्तिः। सकलीकृत्येति सर्वमपि न्यासजातमुक्तम्। तत्र कलान्यासः सकलीकरणभाविरीत्या कर्तव्य इति ज्ञेयम्। अभिप्रायभेदमाह—सकलीकृत्येतीत्यादिना। आवाहनादिन्यासान्तमिति हृल्लेखापटलभाविप्रक्रिययेति भावः। कलान्यासस्त्विह कलावाहनानन्तरमिष्यते। तत्पूजानन्तरमेतदावाहनं भवति। इह मूर्तिकल्पना तु कलावाहनतोऽपि पूर्वं स्यात्। यदुक्तं—तत्तन्मूर्तिमन्त्रेण मूर्तिं सङ्कल्प्यावाहनेत्यादि। उपचारानित्यर्घ्यादिग्रहणम्। शङ्खपूरणवदिति। तदुक्तं—समूलेन हृदयेनापूर्येत्यादि। अर्घ्यादिपुरणक्रम इत्यनुष्ठानक्रम उक्तः। द्रव्यदेवतासम्बन्धश्चैकात्म्यलक्षण इति। द्रव्याणामर्घ्यादीनां देवतया तैरुपचर्यमाणाया यः संबन्धः स तया तेषामेकात्मभावात्मक इत्यर्थः। + + +॥४०॥

 मूल आसनस्वागत इत्युपचाराभिधानम्। पूजितं पीठमासनतया प्रयोजयेत्। आचम आचमनीयमेव। वसनं + सुमनः पुष्पम्। वन्दनं नमस्कारः। यत्तु सपर्यासप्तकमुक्तम् तज्जलाद्यमुपहारविधानमिति तद्विकल्पाभिप्रायम्। तदा च स्वागतस्य न षोडशसु ग्रहणमिति ज्ञेयम्। तासामेकांशमाश्रयेदिति। देशकालाद्यनुसारेण पूज्य भेदानुसारेण चेति भावः। श्यामाकं \[ श्यामा\]। अब्जं पद्मम्। पङ्कशब्देन पिष्टमार्द्रभूतमुक्तम्। तुलस्याविति + + एतानि दश पुष्पाणीति + + तथेति रक्तनीलोत्पलाभ्यां सह द्वादशसंख्यार्थमुक्तम्। पार्थं + । स्वागमोक्तानि यानि चेति।

 तथा चोक्तम् -

**श्वेतार्कं करवीरकं च कमलं धुत्तूरकारग्वधे  
राजार्कं च सिताम्बुजं च तुलसीसाशोकसच्चम्पकैः।  
कह्लारं बकपाटले वकुलकं द्वेमल्लिके मालती  
पालाशस्थलपद्मदर्भदमनापामार्गदूर्वाङ्कुरैः॥  
तद्वद्ग्रन्थिशमीवृहन्मरुवकैः पुन्नागनागासनै-  
र्नन्द्यावर्ततमालकुब्जविजयामन्दारकाश्मीरकैः।  
शस्तान्युत्पलकर्णिकारकुसुमैः कादम्बबैल्वान्यथो  
नीलं चोत्पलमित्यमूनि कुसुमान्युक्तानि शैवान्यलम्॥  
अम्भोजोत्पलबन्धुजीवविजयापुन्नागनागान्यथो  
जातीकुन्दकुरण्टचम्पकजपायूथीरमापाटलैः।  
बिल्वाशोकहयारिकुब्जदमनैर्मन्दारदूर्वादलै-  
र्नन्द्याह्वाप्यपराजितेति कुसुमान्युक्तानि शाक्तान्यलम्॥  
शस्ते हे तुलसी सिताम्बुजमथो रक्ताब्जपालाशके  
जातीकुब्जकमाधवीदमनकैः पुन्नागनागासनैः।**



**नन्द्यावर्तशमीस्थलाब्जविजयासन्मल्लिकाचम्पकै-  
र्बिल्वं चोत्पलकेतकानि च नवं कुन्दं तथा पाठलम्॥  
लक्ष्मीदेविसहासभृङ्गमुसलीभीतेन्द्रवल्ल्यःसदा-  
भद्रा श्रीपतिलङ्घिता च दशमी दूर्वाथ जम्बुच्छदम्।  
कह्लारं करवीरमेकदलकं पद्मं कुशं कैरवं  
रक्तं चेति विलोमतोऽधिकफलं पुष्पं भवेद्वैष्णवम्॥  
सूर्याग्न्योस्त्रिविधानि चापि कुसुमानीष्टानि विघ्नेशितुः  
शाक्तान्यप्यथ शाम्भवानि च तथा स्कन्दार्यचण्डादिषु।  
शाक्तान्येव मनोजवाग्गिरिसुतादुर्गाष्टमातृप्रिया-  
ण्यम्भोजासनदेवराजकमलाः पूज्यास्तथा वैष्णवैः॥ इति।  
तत्तन्मन्त्रैरेव सर्वत्र पूजा भवति॥४१-५३॥**

 मन्त्री नीचैरित्यत्राभिप्रायमाह—धूप इति। अत्र ॐ नमः परायेत्यत्र मूलं वा प्रयोक्तव्यम्। गन्धादिदान इत्यन्तं वाक्यम्। आसनाद्युपचारेषु तु सर्वत्र मूलमेव भवति। अभिप्रायान्तरमाह—अथवेत्यादिना। शक्तिषु तु स्वात्मसंस्थामजां शुद्धामित्याद्यूह्यम्। अयमत्रस्नानक्रम इति। यदा मण्डले सा सा प्रतिमा कल्प्यते तदैवं प्रयोगोऽर्थाल्लभ्यते। यानेनेति। यानमप्यश्वादिकं प्रतिमार्हं तैजसं गृह्यते। सोपचारमिति। स्नानोपचारैर्वक्ष्यमाणैः सहेत्यर्थः। पीठं समर्प्येति। पूजितं स्नानपीठमित्यर्थः। अर्घ्यादिकमित्यर्घ्यादित्रयग्रहणम्। प्रागुपचाराणां यत्षोडशानां विधानं तत्प्रधानतयैवेत्यवबोद्धव्यम्। तेन तेषामन्याङ्गतया प्रयोगोऽन्येषामपि केशप्रसाधनादीनामवान्तराणां प्रयोगोऽपि स्यादेव। केशप्रसाधनादीनि लौकिकान्येव। तानि पञ्च दत्त्वा कषायोदकेन स्नापयेत्। तच्च कलशपूरणोक्तमेव। पञ्चगव्यपञ्चामृताभ्यां स्नानमित्युभयोः कलशतया पूजापि सूचिता + + गन्धशब्देन चन्दनग्रहणम्। यद्वा“चन्दनागुरुकर्पूरपङ्कं गन्धमिहोच्यते” इत्येतदभिप्रेतम्। अष्टगन्धशब्देन प्रागुक्त स्वंस्वमष्टगन्धं गृह्यते। दिव्यगन्धशब्देन + + पुष्पादिशब्दैःपञ्चभिरुदकशब्दः सम्बन्धनीयः। पुष्पाणि पद्मानीति। फलानि कादलादीनि। मन्त्रोदकमब्लिङ्गशुद्धवाक्याद्यभिमन्त्रितमुदकम्। अर्घ्यादिपूर्वकमिति। यथा केशप्रसाधनादिपञ्चकं दत्त्वार्घ्यादित्रयं दत्त्वा कषायोदकेन स्नापयित्वार्घ्यादित्रयं दत्त्वा पञ्चगव्येन स्नापयेदित्यादि। गन्धानुलेपनगन्धोदकस्नानादिषु सकृदेवार्घ्यादित्रयं भवति। मन्त्रोदकस्नानानन्तरमप्यर्घ्यादि देयम्। कलशपूजायान्तु तत्रैव भावनया स्नानप्रयोगः। स्नानानन्तरं यानमारोप्य स्वस्थानप्रापणमर्थसिद्धं भवति।



इतिशब्दः स्नानप्रकरणसमाप्त्यर्थः। भूषणन्यासानन्तरमिति। यत्र तु भूषणानि न संभवन्ति तद्विषयमेतत्। यद्वात्रिपुरोक्तक्रमेण भूषणन्यासमाचरेदित्येतद्विवक्षितम्। तेनैतदपि सूचितम्। यत्र भूषणानि समर्पयितुमुचितानि तत्रेहैव भूषणन्यासो न न्यासावसान इति। यद्वाअयमपर एव तत्तत्कल्पप्रसिद्धो भूषणन्यासः। तदुक्तम् + + +। मूले सुसितेनेति प्रसङ्गादिह निवेद्यमुक्तमित्यवबोद्धव्यम्। कृते निवेद्ये चेति वक्ष्यमाणत्वात्॥५४॥५५॥५६॥

 वर्णैर्मनुप्रपुटितैरिति। दीपमुच्चैः प्रदापयेदिति यद्देवे दीपेन मूलमन्त्रेण वा पूजनमुक्तं तदनन्तरं मूलपुटितैर्मातृकाक्षरैर्गन्धादिभिर्न्यासक्रमात् पूजयेदित्यर्थः।

 सकलासु मनुदेवतास्विति। विष्णुशिवशक्त्यादिषु सर्वासु समानमेतदिति भावः। मन्त्रीति वर्णानां बिन्द्वन्तत्वं मूलपुटने प्रणवादित्वं प्रणवनमोन्तत्वं चोक्तम्। प्रथमत इति परिवारपूजातोऽपि पूर्वमित्यर्थः। अनेन परिवाराणामपि गन्धादिभिः स्वस्वमन्त्रेण पूजा सूचितेति ज्ञेयम्। अयं प्रयोगस्त्रैलोक्यमोहनमिति प्रथित इत्युपस्कारेण सम्बन्धनीयम्। सौम्यपूजास्वेतदुचितं न क्रूरास्वित्यनेन सूचितम्। यद्वाकाम्यपूजास्वावृत्तिरपि सूचिता। अत्र मातृकायां केवलवर्णैरेव पूजनमर्थाद्भवति। अत्राभिप्रायान्तरं दर्शयति—पुनःपुष्पाञ्जलिमित्यादिना। पुष्पाञ्जलिरयं मूलेनावृत्त्या स्यात्। यद्वान्यैरपि स्वागमाम्नातमन्त्रे स्ववाचकपारायणादिभेदैरप्यभिप्रेयते। प्रसरपुष्पाञ्जलिमिति। स्वावयवशक्तीनां स्वान्तर्मूर्तिशक्तीनां स्वावरणशक्तीनामपि क्रमेण स्वात्मतः प्रसरकृते तु पुष्पाञ्जलिमिति भावः।

 एकाक्षरादिमन्त्रैरिति परादिमन्त्रोपलक्षणम्। यद्वायद्यपि वर्णैर्मनुप्रपुटितैरित्युक्तम् तथाप्येकाक्षरादिमन्त्रैः पुष्पाञ्जलिरवश्यकार्यः। समष्टिमूतेर्निष्पन्नत्वाद्व्यष्टिमूर्तिनिष्पत्त्यर्थत्वाच्चास्य पुष्पाञ्जलेरिति। यद्वैकाक्षरेण परादिमन्त्राणामपि प्रणवप्रभृतीनां ग्रहणम्। परादिक्रम इति। पूर्वं परापुष्पाञ्जलिस्ततः पश्यन्तीपुष्पाञ्जलिरित्येवंविधः क्रम इत्यर्थः। परादिकलायोग इति। विश्वयोनिमहासत्तेत्याद्याः कलाः। अत्र प्रणवादीनां व्यापकबुद्ध्या हृदये पुष्पाञ्जलिः। महासत्तादीनां मूर्धादीन्येव स्थानानि। तदभिधानं तु प्राप्तस्थानानवसानार्थं तेन यत्प्रागुक्तं मूर्धस्तनद्वयमूलाधारेष्विति तस्यापि विकल्पेन परिग्रहो भवति। शक्तिषु वा स्तनद्वयनियम इति अंनम इति पूर्ववद्धृदये हं नम इत्यप्येवमेव। तथेति मूर्धादिष्वेवेत्यर्थः। शून्यादीनां पुरोक्तान्येव स्थानानि। तानि च मूलाधारलिङ्गमूलनाभिहृत्कण्ठलम्बिकाभ्रूमध्यललाटेषु न्यस्तव्यानीति। मूर्धादिष्विति मूर्धभ्रूमध्यहृन्नाभिग्रहणम्। पुनः समस्तव्यस्तेति। अत्र तत्सवितुरित्येषैव ब्रह्मगायत्रीष्यते।



वक्ष्यतीति। नरसिंहपटलेऽनुष्टुप्पटले चेति भावः। तत्सामान्यमन्त्रैरित्यङ्गेभ्यो नमो लोकपालेभ्यो नम इत्यादिभिरित्यर्थः। प्रसरपुष्पाञ्जलिरिति। इह गन्धादिभिरभियजेदित्यभिधानात् पुनः पूजापि कार्येति ज्ञेयम्॥५७॥

 मूले हृदयं सशिर इत्याद्यावरणप्रकरणम्। दिशास्वस्त्रंचेत्यस्त्रस्य चतुरावृत्तिर्भवति। मन्त्रीत्यङ्गमन्त्राणामन्ते नवियोगोऽप्युक्तः॥५८॥

 हारो मौक्तिकम् कलायं + ललनाशब्दः स्त्रीवचनः। प्रधानतनवः प्रधानाभिमुखाः। यद्वाप्रधानदेवताकृतयः। तदाह— पक्षान्तरमिति। निशाचरो निर्ऋतिः अहिपतिरनन्तः। जात्यधिपेति सुरतेजःप्रभृतयो जातयः। अयमिह प्रयोगः। इन्द्राय सुराधिपतये वज्रायुधायैरावतवाहनाय सपरिवाराय नम इत्यादि॥५९-६२॥

 रथचरणं चक्रम्। अचिरप्रभा विद्युत्। करविन्दं \[नीलवर्णम्\]। आवरणपूजानन्तरमिति। परादिपूजामन्तर्मूर्तिपूजामपि कृत्वा पुनरावरणपूजेत्यपि सूचितम्। यद्वान्तर्मूर्तीनामपि स्यादावरणपूजा। प्रसरपुष्पाञ्जलिवैलोम्येनेति। यथा लोकपालेभ्योऽङ्गेभ्यो नमः। पुनर्व्यस्तसमस्तानुष्टुप्त्रयमित्यादि यावद्विश्वयोन्यै नमः। अहन्नम ॐ नमः। पुनर्मूलेन पुष्पाञ्जलिरिति। अर्घ्याद्यष्टकमित्यर्घ्यादित्रयं जलगन्धादिपञ्चकं चोक्तम्। निवेद्यपात्रमिति। देवताग्रतो निधानमर्थाल्लभ्यते। मूलमन्त्रतेजसीति। पात्रोदरे मूलाभिमर्शनमूलयन्त्रभावना वोक्ता। लिपियन्त्रकर्णिकायां वा मूलयन्त्रंभवति। अमृतीकरणमिति। पूर्वमस्त्रेण प्रोक्षणमपि कार्यम्। शङ्खपूरणवदमृतीकरणादि कार्यम्। कवचास्त्राभ्यामिति। कवचेनावकुण्ठनमस्त्रेण सतालत्रयदिग्बन्धनं चेति विभागः। परिषेकादिकमिति। परिषेकोपस्पर्शनाचमनग्रहणम्। सुरभिसंहारेति। तदुक्तम् + +॥६३॥६४॥

 मूले कृते निवेद्ये चेति परिषेकादिकं प्राणाहुतयश्चेत्येतावदेव प्रसिद्धेर्लभ्यत इति। अङ्कुरार्पणगतक्रमेणेति। यदुक्तं— वह्न्यादिशर्वान्तिममिति। यद्वायेन क्रमेण तत्र न्यस्तानि तेनैव क्रमेणेहानीय प्रागादिपरितः स्थापनीयानीति। विष्णवे नम इत्यादिमन्त्रैरिति। यदुक्तं—वैष्णव्यस्त्वथ पालिकाः वैरिञ्च्योघटिकाःशैवाः शरावाह्वाइति॥ ६५॥

 मूले उपलिप्य कुण्डमिति होमप्रकरणमारभ्यते। प्रधानकुण्ड उपलेपनमात्रमेव संस्कार उक्तः। अत्राभिप्रायं दर्शयति— उपलिप्येत्यादिना। चकारेणेत्युपलिप्य चेति मूले पदान्वयोऽप्युक्तः। खननोद्धाराविति। वज्राकारेण कोष्ठेन कुण्डतले खननं तदुद्भूतमृदश्चोद्धरणमभिप्रेतम्। पूरणं हृदेति। शुद्धमृदा खातपूरणमुक्तम्। समीकरणमस्त्रेणेति। पूरितमृदो हस्ताग्रेण समीकरणमेतत्। अस्त्रेण कुट्टनमिति।



दृढ़ीकरणम्। वर्मणेत्यादि चेत्यन्तं वाक्यम्। कलारूपतत्त्वकल्पनमिति। शान्त्यतीवाद्याः पुरोक्ताः पञ्च कलास्तद्रूपाणां तत्त्वानां कल्पनं तत्त्वर्थात्तन्मन्त्रैर्भवति। अस्त्रेण वज्जीकरणमिति + + हृदयेन चतुष्पथीकरणमिति + + कवचेनाक्षपाठनमिति + + कुण्डसंस्कारा इति। विस्तारोऽयमिति भावः। मूले त्वतिसंक्षेप उक्तः। मध्यमक्लृप्तिमाह— अथवेति। मूलेन वीक्षणमस्त्रेण प्रोक्षणमस्त्रेण कुट्टनं वर्मणाभ्युक्षणमित्येषामिह ग्रहणम्। स्वचरणयोग्या इति। तदुक्तम्— उदगायतां पश्चादित्यादि। प्रकल्पयेद्योगविष्टरमिति दर्भनिर्मितविष्टरन्यासः। तत्र शाक्तपीठपूजाप्युक्ता। योगग्रहणान्मन्त्रिशब्दाच्चैतदवगमः। अभिप्रायान्तरमाह— योगविष्टरमित्यादिना। पीठसमष्टिर्वायं मन्त्रो विवक्षितः। तदा तु शाक्तपीठे तेन पूजनं स्यात्॥६६

 मूलेऽथवेति। प्रकारान्तरेण रेखाविधानमुक्तम् \।
प्रकल्पयेद्योगविष्टरमित्यनुषङ्गः। यद्वासमुच्चयोऽत्राभिप्रेतः। षट्कोणावृतत्रिकोणके स्वचरणयोग्या रेखा विलिख्येति तदनुषङ्गेण संबन्धः। गुप्तोक्तविधिनेति। गुप्तं त्रैपुरम्। वक्ष्यति च—वह्नेः पुरद्वितयेत्यादि। महागणपतिपटलोक्तविधिना चेति। वक्ष्यति च—त्रिषट्कोणोल्लसित इति। त्रिकोणत्रयमिति। + + + मन्त्रविशेषानुसारेणेति + + + प्राणाग्निहोत्रविधिनापीत्ययमपि विकल्प एव। वक्ष्यति च—शक्तेः सत्त्वनिबन्धनमित्यादि। अनलस्थाने योगविष्टरं कल्पयेदित्यनुषङ्गः। यद्वास्वचरणयोग्या रेखा विलिख्येत्यनुषङ्गेण संबन्धः।

 अत्राभिप्रायान्तरमाह—मूलाधारेऽपीत्यादिना। अत्र त्वपिशब्दः समुच्चयार्थः। मूलाधारे हि तत्रानलस्थानमुक्तम्। ततश्चायमर्थः। न केवलं कुण्ड एव योगविष्टरं कल्पयेत् अपि तु मूलाधारे प्राणाग्निहोत्रन्यायसिद्धे आवसथीयकुण्डेऽपीति॥६७॥

 मूले तत्राथो सट्टतुमतीमिति। हृल्लेखया शक्तेरेवावाहनसकलीकरणादि पूर्वमुक्तम्। सट्टतुमतीमिति। विशिष्टफलयोग्यृतुयुक्तामित्यर्थः। सौन्दर्यकान्त्याद्यतिशयेनातीन्द्रियाभा भवति। सकलजगन्मयीमिति। शक्तिपटलोक्तलक्षणामित्यर्थः गुरुरेव वागीश्वर इहाभिप्रेतः। अत्राभिप्रायान्तरमाह—उभयत्रापीति। अत्र वागीश्वरोऽपि पृथक् तत्र विष्टरे मूलमन्त्रेणावाहनसकलीकरणपूर्वकं कल्प्यते। सट्टतुमतींबाह्य इति। सच्छब्देनैव तदीयाकारवेषावुक्ताविति भावः। मूले तद्योनाविति। प्रणवेनैव देवभूतस्वेन्द्रियात्मकानुसन्धानमग्नेर्गम्यते। अत्राभिप्रायान्तरं गुरुजनोपदेशेनेत्येतदनुषङ्गसिद्धं दर्शयति—मण्यादिजमित्यादिना। पात्रेणानीयेति शरावेणानीय नाभौ दर्भसंस्तरे निधायैतत्सर्वं क्रियते। क्रव्यादांशं परित्यज्येत्यङ्गारकणं दर्भोद्योतं वा क्रव्यादांशबुद्ध्यानैर्ऋतभागे जह्यादित्युक्तम्। वीक्षणादिभिरिति।



वीक्षणप्रोक्षणताडनाभ्युक्षणग्रहणम्। शिवशक्त्यात्मककुण्डलिन्येति। यदुक्तम्—उभयत्रापि वागीश्वरौकल्पयेदिति। तत्र प्रथमं वागीश्वरान्तर्नीत्वा ततो वागीश्वर्यांनिषिक्तं तत उत्पन्नं च विभावयेदित्यभिप्रायः। प्राणाग्निहोत्रविधिनेति। ॐ ह्रीं क्षं मूलमुक्त्वापरंज्योतिषि जुहोमि सोहं हंसः स्वाहेत्याद्युकारान्तं होम उक्तः। तमग्निमिति कुण्डलिन्यात्मकस्य ग्रहणम्। बैन्दवाग्निनेति त्रिकोणान्तर्गतावसथीयाग्निरुक्तः। यद्वक्षति -- मूलाधारत्रिकोणशक्तिबिन्दुमध्येत्यादि। तदग्निमध्ये कुण्डलिनीशक्तिरवस्थिता। सैव शिवः शक्तिश्च भवतीत्येषां भेदः। शिवग्रहणं तत्तच्छक्तिमदभिप्रायमेव। यदुक्तं— शक्तिमत्समुच्चयार्थं इति। वागीश्वरीवागीश्वरासनाय नम इति च। अमृतमात्राव्येति। तारशक्त्युच्चारणेन द्वादशान्तादेतदित्यवबोद्धव्यम्। पात्राग्नाविति। इदानीं पात्रगतोऽग्निः कुण्डकल्पितवागीश्वरान्तस्तदिन्द्रियरूपेण कल्पनीयः। गुरुरेव वागीश्वरश्चेत् तदन्तरिन्द्रियरूपेण कल्पयेदिति ज्ञेयम्। परिभ्राम्येति। तदिन्द्रियमथनबुद्ध्येति प्रतिपत्तव्यम्। शिवबीजबुद्ध्येति। शिवोऽसौ वागीश्वर एवेति। अत्र गुरूपदेशेनेत्यन्यो वाभिप्रायः। प्राणाग्निहोत्रविधिनेत्येतच्छिष्ये गुरौ च विवक्षितम्। ततश्च तमग्निं शिष्यस्य नासिकाद्वारेण तदीयमूलाधारं नीत्वा तत्रोक्तप्रकारेणामृतस्रावणान्तं विधाय तमग्निं शिष्यस्य क्रियाशक्त्यभिमान्यात्मरूपं श्वासमार्गेणानीय स्वान्तर्मूलाधारं नीत्वैतत्सर्वं कृत्वा वागीश्वरान्तर्नीत्वा तदिन्द्रियरूपेण विभाव्योक्तप्रकारेण देव्या योनौ क्षिपत्विति। यदुक्तं तत्साधकेन यत्नविशेषणयुक्तः सन्निति॥६८॥६९॥७०॥

 ततः प्रविन्यसेदित्यादि ससर्वाङ्गेष्वित्यन्तं वाक्यम्। अत्र विभावसोर्जिह्वामन्त्रैर्देहे गुरोः स्वदेहे विन्यसेदित्येतदपि अभिप्रेतम्। तेनाधुना स्वात्मन्यग्नेः पीठन्यासमूर्तिकल्पनावाहनादिपूर्वकं जिह्वाङ्गमूर्तिन्यासं मानसपूजाञ्च कृत्वाग्न्यात्मा संस्तस्मिन्नग्नावपि सर्वं कुर्यादिति सिद्धं भवति। तदुक्त—पूर्वसाध्यमन्त्रन्यस्तदेहोऽग्निमन्त्रजिह्वादिन्यासं च कृत्वारभतेति। कल्याणरेतस इत्यग्नेः।

 अनलेरार्घीत्यादिपदं जिह्वानां विशेषणम्। अनलो रेफः। ईरो यकारः। अर्घी अर्घीश ऊकारः। यथा स्र्यूंहिरण्यायै। ष्र्यूंगगनायै इत्यादि। दिव्यपूजाविति। तत्तन्मन्त्रदेवतैकात्म्यसिद्ध्यर्थासु पूजावित्यर्थः। यदुक्तम्—अस्य शक्तित्वमिष्यत इत्यादि। स्पर्शव्यापिन्यादिशक्तिं समारभ्येत्यादि च। विपश्चितेति। तास्वप्यवान्तरभेदत्वमुक्तम्॥७१॥७२॥७३॥७४॥ ७५॥७६॥७७॥

 सुरा इति। जिह्वासु देवादीनां क्रमेण पूजनमप्युक्तम्। जिह्वाविति काम्यक्रूरकर्मविषयमेतत्। दिव्यकर्मस्वीश्वरस्यैव पूजा। तदा चाग्नेरास्यगतायां कृष्णा-



ख्यायामेव जिह्वायां होमः। कुतः। वक्त्रैकीकरणादेर्वक्ष्यमाणत्वात्। काम्यादिष्वपीश्वरविषय एवमेव स्यात्। देवादिविषये तु तां तु जिह्वां कृष्णायाः स्थाने कृष्णां चेतरस्याः स्थाने कल्पयेत्। तदुक्तं—यद्देवतात्वेन विवक्षिता या जिह्वा तद्देवतार्चने तां मध्ये संस्थाप्येति। मध्ये च कोणषट्के चेत्यत्रापि समानमेतत् सर्वमित्यवगन्तव्यम्। मता इति तत्तन्मन्त्रजपपूर्वकत्वं सूचितम्। इहैतदपि सिद्धं भवति। यत् कल्पान्तरसिद्धं तत्तदभिप्रेतफलकरं देवपितृगन्धर्वादिवाचकं मन्त्रान्तरं तदपीहोपलक्षणीयम्। किन्तु सामान्यपटलोक्ता न्यासा न कार्याः। तेषामीश्वरात्मकत्वादिति। ततश्चयल्लवणमन्त्रादीनां प्रयोग एव वक्ष्यते तदप्युपपन्नं भवति इति। प्राय इति विश्वमूर्त्यादीनामनिर्वाच्याभत्वमपि सूचितम्॥७८॥७९॥८०॥

 मन्त्रीप्रविन्यसेदित्यङ्गन्यास उक्तः। मन्त्रीति वक्ष्यमाणाग्निमूलमन्त्राभिज्ञत्वमुक्तम्। यद्वाहृदयाय नम इत्यादीनां पटलारम्भ उक्तानां योग उक्तः। अभिप्रायान्तरमाह—सर्वज्ञादिप्रयोग इति। सहस्त्रार्चिषे सर्वज्ञाय हृदयाय नम इत्यादि। यद्वामन्त्रीत्यग्निमूलमन्त्रस्य षण्णांखण्डानां योगोऽपि सूचितः। यथा ॐ वैखानरसहस्त्रार्चिषे सर्वज्ञाय हृदयाय नम इत्यादि। पीठमूर्तिपूजादिकं चाङ्गन्यासात् पूर्वमिति वाक्यम्। कर्तव्यमिति शेषः। आदिशब्देनाग्निमूलमन्त्रेणावाहनादिकमुक्तम्। सर्वं चैतदिह सकलीकरणविधिनैवार्थादवसेयमिति ज्ञेयम्॥८०॥८१॥

 मूले विन्यस्येदित्यष्टमूर्तीरिति भावः। यथावदिति चतुर्थीयोग उक्तः। अभिप्रायान्तरमाह—यथावदित्यादिना। अग्न्यादिपदाष्टकम् 'अग्निं प्रज्वलितमित्येतन्मन्त्रगतसुबन्तपदाष्टकम्। यथा ॐ ह्रीं अग्नये जातवेदसेऽग्नये नमः। ह्रीं अग्नये सप्तजिह्वाय प्रज्वलिताय नम इत्यादि। यद्वाॐ ह्रीं अग्निं वन्दे अग्नये जातवेदसे नमः। ॐ ह्रीं प्रज्वलितं वन्देऽग्नये सप्तजिह्वाय नम इत्यादि। विश्वदेवमुखाह्वयाविति। विश्वमुखो देवमुखश्चोक्तः॥८२॥८३॥८४॥८५॥

 पुनरित्यादि यजेदित्यन्तं वाक्यम्। सम्यगिति परिस्तृतौ परिसमूहनपर्युक्षणयोः पुनः परितो गन्धपुष्पाराधनमग्नेः समूलमन्त्रेण पूजा चोक्ता। अभिप्रायान्तरमाह—सम्यगितीत्यादिना। परिषेको दक्षिणादिदिक्त्रये जलेन सेचनपूर्वकमैशानादि परितः सेचनम्। तेष्विति पूर्वदिशि न परिधानम्। ततस्तत्र परिस्तरण एव पूजा स्यात्। सर्वेश्वर इह चतुर्थीभवति। मध्ये च कोणषट्के च जिह्वाभिरिति वाक्यम्। गन्धादिभिर्यजेदिति चानुषङ्गः। केसरेषु चाङ्गमन्त्रैरिति वाक्यम्। तेषां क्रमश्च 'हृदयं सशिर इत्यत्रोक्तः। ततो बाह्य इति दलाभिप्रायम्। इह षट्कोणावृतत्रिकोणक इत्यत्र षट्कोणाः सन्ति। तद्बहिस्त्वष्टौ दलानि



चिन्तनीयानि। यद्वा तान्यपि पूर्वमेव षट्कोणादिलेखनसमय एव लेखनीयानि यदा तु स्वचरणयोग्याः प्राणाग्निहोत्रविधिनापीति वा तत्र सर्वाण्यपि भावनीयान्येवेति बोद्धव्यम्।

 ततोऽग्निं मनुनानेनेति पुनरपि प्रधानपूजोक्ता।सा त्वर्वागेवकार्येति दर्शयति—पुनर्वैश्वानरमन्त्रेणेति। मातृभैरवावृतिरपीति। वक्ष्यति च त्रिपुरापटले—संपूज्य योनिषु च मातृगणमित्यादि। तद्बहिर्लोकपाला इति सामान्यसिद्धमेतदिति भावः। मन्त्रीति प्रणवयोग उक्तः। अभिप्रायभेदमाह—मनुनेति। वैजादूलोससा इत्यादिवर्णैः षडङ्गानि कल्प्यानि॥८५॥८६॥ ८७॥ ८८॥

 प्ताशब्दो जटावचनः। नमतेति शार्ङ्गिणस्त्रिमूर्तीन् प्रति वचनमिति ज्ञेयम्। जिह्वा ज्वालारुचः प्रोक्ता इति। नतु प्रागुक्तहारस्पटिकादिवर्णा इति भावः। वराभययुतानि चाङ्गानीति वाक्यम्॥८९॥९०॥

 संस्कृतेन घृतेनेति स्वचरणोक्तसंस्काराभिप्रायम्। यत्र चरणेऽभिद्योतनाभावस्तत्राप्यभिद्योतनार्थमभिद्योतनोद्योतितेन चेत्युक्तम्। स्रुवादिसंस्कारोऽपि स्वचरणोक्त एव। अत्राभिप्रायभेदं दर्शयति—आवरणपूजानन्तरमित्यादिना। निरुह्य वायव्येऽङ्गारानिति वाक्यम्। आज्ये क्षिप्त्वेति तत्र संस्पर्शनमुक्तम्। सर्वत्राज्यसंस्क्रियायामेव मन्त्रोऽवबोद्धव्यः। एतदेवेति ताभ्यामेव कुशाभ्यामस्त्रेणैवेति ज्ञेयम्। आज्य इति आज्यस्य मध्य इत्यर्थः। हृदा सहेति। + + सर्वे मन्त्रा इत्युक्तानां सोमादिमन्त्राणां ग्रहणम्। स्वाहेतीति + + संस्कृतेन घृतेनेत्याज्यस्य संस्कारषट्कमुक्तम्। अभिद्योत्यत इत्यभिद्योतनम्। नेत्रं वक्त्रं च तदुद्द्योतितं प्रकाशितमुद्घाटितं येन घृतेन तत्तथोक्तम्। तेन मनुनेति। पूर्वोद्धृताग्निमन्त्र उक्तः। त्रिश इति नात्र नियमः। तेनाष्टादिसंख्यापि भवति।

 वेदव्रतचतुष्टयेति। महान + + महाव्रतमौपनिषदं गोदानमिति तत्तच्चरणवशादूह्यम्। समुद्वाहावसानिका इति समुद्वाहोऽवसांनिको यासामिति समासः। समुद्वाहेऽग्न्याधानमुपलक्षणीयमिति केचित्। अभिप्रायान्तरं दर्शयति— तत्तत्कर्मसमाप्तय इति। समुद्वाहश्चावसानिकाश्चेति समासः। समुद्वाहोऽपि कार्य एव। न समावर्तनमात्रमिति समुद्वाहग्रहणम्। आवसानिका गर्भाधानादीनामवसानभाविन्यः पूर्णाहुतयः। तदाह—तत्तत्कर्मसमाप्तय इति। कार्या इति च शेषः। क्रियाशब्देन तु पञ्चदशानामेव ग्रहणम्। पूर्णाहुतिस्तु मूलेन भवति। ततः पितरावित्यग्नेरिति च शेषः। वागीश्वरं वागीश्वरींचेत्यर्थः आत्महृदये स्थापयित्वेति। नात्मन्युद्वासनमात्रमपि तु + + +॥९१॥९२॥



 मूले जिह्वाङ्गमूर्तिमनुभिरिति। पीठपूजा प्रागग्नेः कृता चेत्पीठमन्त्रैरपि पूर्वं सकृत्सकृज्जुहुयात्। पुनरग्नेः मूलेन हुत्वा जिह्वाङ्गमूर्तिमन्त्रैर्होमः। पुनर्लोकपालादिमन्त्रैरपि कार्य इत्यवबोद्धव्यम्। जिह्वायामित्यादि दशाहुतीरित्यन्तं वाक्यम्। जिह्वायां मध्यसंस्थायामिति। मध्ये च कोणषट्के च जिह्वाभिरित्युक्तत्वाद्धिरण्या मध्यसंस्था भवति। तथा सलिङ्गगुदमूर्धास्येत्याद्युक्तत्वात् कृष्णा च मध्यसंस्था भवति। ततश्चायमर्थः। हिरण्यायां तत्रापि तन्मध्यस्थाग्निमूर्त्यास्यवर्तिन्यां कृष्णायामिति। यत उक्तम्—इदं नेत्रवक्त्रोद्घाटनमिति। ज्वालावलीतनाविति तस्या विशेषणम्। ज्वालावलय इतरा जिह्वाः। तास्तनुरेव यस्या मध्यसंस्थाया आत्मस्थानीयाया जिह्वायाः सा तथोक्ता। ज्वालाग्रहणेनेतरासां ज्वालात्वेनावस्थानम्। मध्यस्थायास्तु रसनात्वेनेत्यपि उक्तम्। अत एव जिह्वायां मध्यसंस्थायामिति जिह्वाग्रहणम्। ज्वालानामावलिग्रहणमनेकधाऽव स्थानप्रतिपत्त्यर्थम्। अयमिहाशयः। यदिदं स्वायतनस्थमग्निमण्डलं तत्तावदग्नेर्विग्रहस्तत्र मध्ये या ज्वालोर्ध्वा व्यवस्थिता हिरण्या सा तदात्मा तन्मध्यगता त्वग्निर्देवतात्मा तत्रापि मध्यस्था या जिह्वा तदास्यवर्तिनीकृष्णा सैवात्मा। इतरास्तद्विग्रह एव। तस्यां च होम इति। मन्त्रिशब्देन तन्मन्त्रेण तदानुसन्धानं सूचितम्। अभिप्रायान्तरमाह—समस्ताग्निमन्त्रैरिति। न केवलमिहैव प्रागुद्धृतेन अपि तु तत्पटले वक्ष्यमाणैरपि समृद्ध्यादिमनुभिरन्यैरपि यथायोगमग्निमन्त्रैरित्यर्थः। यद्वामन्त्री ज्वालावलितनाविति जिह्वामन्त्रैस्तदधिष्ठातृसुरपित्रादिमन्त्रैश्चहत्वा षण्णां मध्योचितजिह्वयैकीकरणमिह प्रतिपादितम्। तदुक्तं— पुनरन्यजिह्वामध्यजिह्वायामायोज्येति। सर्वाजिह्वास्तनुः स्वाकृतिरेव यस्या इति समासः इति।

 गाणपत्येन मनुनैवंभूतेन दशाहुतीःजुहुयात्। कथंभूतेनेति। ताराद्यैर्दशभिर्भेदैः सतेति योज्यम्। पूर्वैः पूर्वैः संभवद्भिर्भेदैः समन्वितैरिति तेषां विशेषणम्। तत्र प्रणवादीनि षड्बीजानि षड्भेदाः स्पष्टा एव। शेषान् भेदानभिधत्ते— गणपतय इत्यन्त इत्यादिना। अयमिह प्रयोगः। ॐ स्वाहा ॐ ह्रीं स्वाहा ॐ श्रीं स्वाहा। ॐ श्रीं ह्रीं स्वाहेत्यादि। अत्र वशमानय स्वाहेत्ययं दशमो भेदः। स च पूर्वैः समन्वितः सन् समस्त एव संपद्यत इति॥९३॥९४॥

 सकृदेतद्बुद्ध्या हुत्वा पुनर्जुहुयाच्च चतुर्वारमित्येतत्कर्तव्यमिति ज्ञेयम्। पुनः साध्येन मनुनेत्येतन्मूलमन्त्रपूजां विधाय कर्तव्यम्। 'पूजायामप्यग्निकार्येद्विठान्त इत्यभिधानादिति। सर्वहोमेष्विति। + + अनलतृप्तय इत्यग्न्यात्मकदेवस्य तर्पणमेतदिति भावः। अत्र विशेषमाह— ततश्चर्वर्थमित्यादिना। चरुर्होमार्थः।



वक्ष्यति च–सर्पिःसंयुतेन पयोऽन्धसेति । साज्यचरुणा वेति च । यद्वाचरुरन्य एवायमभिप्रेतः । वक्ष्यति च—ततश्चर्वर्थं स्थापितेऽग्नाविति । पीठपूजादिकमिति मूर्तिकल्पनमादिशब्देनोक्तम्। अग्निरूपान्तामिति। जिह्वाङ्गमूर्तिन्यासं मूलाक्षरादिन्यासं च कुर्यात् । जिह्वाङ्गाद्यावरणं मन्त्रदेवतावरणं चार्चयेदित्यप्युक्तम् । वक्त्रैकीकरणमित्यग्नि—मन्त्रदेवतयोरिति भावः ।

 सुधीशब्देनैतत्सर्वं लब्धव्यमित्यभिप्रेयन्नाह—सुधीरितोति। तस्यैवार्थान्तरमाह—आत्मवर्तिदेवतैक्यमिति। वह्निदेवतैक्यं तावत् पूर्वं कल्पितम्। तेनात्मनो नाडीद्वारैक्यमेतदितिभेदः। जिह्वाङ्गादिमन्त्रैरित्यग्नेर्देवस्य च परिवारमन्त्रैर्होम उक्तः। महाव्याहृतिपश्चिममित्यादिसमापनमिहापि समानमेव। तदुक्तंपरि— परिवारमन्त्रहोमव्याहृतितारहोमानन्तरं पूर्णाहुतिं कृत्वाग्निजननसमाप्तिरिति। पुनः सावरणां देवतां तेषु संपूज्येति विधानादिह प्रसन्नपूजादिक्रमेण प्रागारब्धपूजापरिसमाप्तिरपि कार्येत्यवबोद्धव्यम्। मूले तान्त्रिकाणामिति + + ।

 पुनः साध्येन मनुनेति दीक्षाङ्गतया प्रधानहोम उक्तः । तदर्थं पुनरपि विधिवत्पूजा कार्या। होमबहुत्वे तु तमग्निं विहृत्य पृथक् पूजयित्वायं होमो भवति। तदाह—कुण्डान्तरेष्वग्निमिति। कुण्डान्तराणि प्रागुक्तानि कुण्डानि। कारयतु सम्यगिति मूलेन। पञ्चविंशतिसंख्यं हुत्वेति पीठमन्त्रहोमानन्तरमेतत्। पुनर्जिह्वाङ्गादिहोम उक्तवत् पूर्णाहुत्यन्तं कर्तव्यः। यद्वा प्रधानद्रव्यहोमानन्तरमेव जिह्वाङ्गादिहोमः स्यात्। विवरण आज्येनेत्यादि हुनेदित्यन्तं वाक्यम्। प्रागुक्तस्याज्येन साध्यमनुनेत्याज्यस्यानुवर्तनात्तद्विकल्पोऽत्रोक्तः। इत्यादीति विधानप्रोक्तद्रव्यहोमविकल्पो महाव्याहृतिहोमादिकं चाभिप्रेयते । मूले सुधीरनलतृप्तय इति सुधीशब्दः साध्येन मनुना हुनेदित्यत्रापि सम्बन्धनीयः। तेनैतत् सूचितं भवति। हूयमानं द्रव्यं रसामृतरूपेण दैवविग्रहे त्वगाद्यात्मान्तं समर्प्यमाणं ततश्च फलामृतरूपेण त्वदादित्वगन्तं निःसरत्तदिन्द्रियरोमकूपेभ्यो बहलसुधाधारारूपेण प्रवर्तमानं स्मरंस्तदाप्लाव्यमानविग्रहं देवपादाब्जगतमौलिं साध्यं च स्मरन् जुहुयादिति। यद्वापूर्वोक्तनाडीसन्धानप्रक्रियया साध्यं देवेनैकीभूतं स्मरंस्तेन फलामृतेनाप्लुतं विभावयेदिति। द्रव्यमपि तदीयसामान्यरूपं वा तदीयान्तःकरणादिवर्गविशिष्टं वा प्रतिपत्तव्यम्। मूले त्वियतीशुद्धिः साधकस्यार्थादुक्ता। विवरणे तु पृथग्विस्तारेण शुद्धिकथनमित्यवगन्तव्यमिति ॥९५॥९६॥९७॥

 द्रव्यैर्विधानप्रोक्तैर्वेति । सर्वास्वपि मन्त्रदीक्षासु सर्पिःसंयुतेन पयोऽन्धसेत्येतत् सामान्येनोक्तम् । तन्मन्त्रविधान-प्रोक्तद्रव्यैर्वेति विशेषेणेति भेदः। ततश्च यत्र स्ववि



धाने द्रव्यभावस्तत्र सामान्यद्रव्यमेवैतद्योग्यं भवति। यथा मातृक + + ति । अथ तत्तद्विधानेषु विविधानि सन्ति द्रव्याणि। तेषां केन परिमाणेन होमः स्यादित्यपेक्षायामेतद्विवरणमारभ्यते—द्रव्यैर्विधानप्रोक्तैरित्यत्रेति। अथ यजमाननाशादिदोषसूचनसंभवे तद्दोषनिवृत्तिकरं नैमित्तिकं दर्शयति—एवंविधेष्विति। पञ्चविंशतिवारमित्युपलक्षणम्। दोषगरीयस्त्वे संख्यावृद्धिरिति॥९७॥९८॥

 मूले भूर्भुवःस्वरिति महाव्याहृतीनामुद्धारः। प्रथमं भूः भुवः स्वरिति पदानि त्रीणि पुनरेकमिति ज्ञेयम्। तेषामग्नये चेत्यादि चतुर्णामर्धानां च क्रमेण योजना। अयमिह मन्त्रप्रयोगः। भूरग्नये च पृथिव्यै च महते च स्वाहेत्यादि। सर्वशो देवतामया इति + + ॥९९॥१००॥१०१॥

 पुनरष्टाविति। महावृ (व्याहृ) तिहोमानन्तरमित्यर्थः। कर्मबन्धविमुक्तय इति इतः+ + । पूर्वमिति ब्रह्मार्पणमन्त्रो-द्धारः॥१०२ ॥१०३॥१०४॥१०५॥

 हुते त्विति। बलिकरणारम्भः। मण्डल इति। यत्र मण्डले कलशो वर्तते तत्रैव। वक्ष्यति च—बलिस्त्वेवं संप्रोक्तः कलशात्मक इति। तत्र नक्षत्राणामिति । बलिदेवताद्युक्तम्॥१०६॥१०७॥

 ताराणामिति। बलिमन्त्रोज्जिहीर्षयैकैकराश्यन्वयितया नक्षत्राणां प्रविभाग उक्तः। ताराणां पादाधिकं द्वयं राशिः स्यात्। द्वेकृत्स्ने नक्षत्रे तृतीयस्य चैकः पादः। अयमेतावानेको राशिरिति। परिमाणप्रदर्शनार्थं चैतत्। तेन पादत्रयमेकं कृत्स्नं तृतीयस्य चार्धमेको राशिरित्येवं सर्वमपि सिद्धं भवति। मेषादिमुक्तेति यावदन्तराल इति। विनियोगोऽयमुक्तः। अत्र व्यवहितमन्वयमाह—नक्षत्रसंज्ञामिति। नक्षत्रसंज्ञापूर्वमिति समासपदं वा। तदा नक्षत्रसंज्ञापूर्वं राशिमुक्तानन्तरं देवताभ्यः पदं प्रोच्येत्यन्वयः। सिद्धं मन्त्रमाचष्टे—अश्विनीति। इत्यादय इति। कृत्तिकात्रिपादरोहिणीमृगशीर्षापूर्वार्ध-नक्षत्रवृषभराशिदेवताभ्यः मृगशीर्षोत्तरार्द्रापुनर्वसुत्रिपादनक्षत्रमिथुनराशिदेवताभ्यः। पुनर्वसुपादपुष्याश्लेषानक्षत्रकर्कट -राशिदेवताभ्य इत्यादि। शेषमूह्यमिति भावः।

 केचिदन्यथा योजयन्ति। मेषादिमुक्तानन्तरं नक्षत्रसंज्ञापूर्वं देवताभ्यः पदं प्रोच्येति। तदैवं मन्त्रः। मेषाश्विनीभरणीकृत्तिकापाददेवताभ्यः। वृषभकृत्तिकात्रिपादरोहिणीमृगशीर्षार्धदेवताभ्य इत्यादि॥१०८॥१०९॥

 मूल एवं राशौ तु संपूर्णे तस्मिन्निति। राशिमण्डले संपूर्ण इत्यर्थः। तद्वदित्यादि तत्र तत्र त्वित्यन्तं वाक्यम्। बलिं प्रयोजयेदित्यध्याहारेण योजनीयम्। तद्वदिति गन्धपुष्पादिपूजोक्तम्। तथेति मन्त्रप्रकार उक्तः। तं दर्शयति—राश्यधिप-



मन्त्रेष्विति। अयमिह प्रयोगः । अश्विनीभरणीकृत्तिकापादमेषराश्यधिपत्यङ्गारकदेवताभ्य इत्यादि । तथा राश्यधिपानां चेत्यत्र च न राश्यादियोगः। अङ्गारकदेवताभ्यो दिवानक्तंचारिभ्यः शुक्रदेवताभ्य इत्यादि तत्तद्राशिष्वेव बलिः राश्यधिपलिङ्गाद्भवति। यद्वामेषाधिपत्यङ्गारकदेवताभ्य इत्यादि। केचित्त्वाचक्षते। राशिचक्र एव चेन्नक्षत्रकल्पना। तदैवं तन्मन्त्राः स्युः। यदा तु पृथङ्नक्षत्रचक्रं भवति तदा पृथङ्मन्त्रा ऊह्याः। यथा मेषराशिदेवताभ्य इत्यादि। अश्विनीनक्षत्र इत्यादि तदा च पृथगेव तिथिमन्त्रैरपि भाव्यम्। वारमन्त्राअप्येवं स्युरिति। नक्षत्राणां सराशीनामि-त्येतन्मूलं साधारणं भवति॥११०॥

 मूले सप्तानामित्याद्यन्तराल इत्यन्तं वाक्यम्। सिंहकरणदेवताभ्य इत्यादि करणबलौ कृते तत्रैव वारबलिरित्येके हरदुर्गागृहविष्णुब्रह्मलक्ष्मीधनदवार + + देवताभ्य इत्यादिश्च मन्त्रोभवति। शुद्धान्नेन चायं बलिरिति ज्ञेयम्। बलिस्त्वेवमित्युपसंहारः। कलशात्मक इति कलशगतदेवताप्रधानकं तच्छेषत्वेनैता देवताः प्रतिपत्तव्या इति भावः॥ १११॥

 पुनर्निवेद्यमुद्धृत्येति कलशकृतदेवतायामर्धकृतपूजाशेष उच्यते। तत्रार्थसिद्धं सर्वं दर्शयति—पानीयमित्यादिना। यथाविधानमिति स्वचरणविहितवदित्यर्थः। गण्डूषदन्तधावनादिकमिति पुनराचमनहस्तमृज्जानुलेपमाल्यभूषाग्रहणम्। पूर्ववत् परिपूज्य चेत्येतदभिप्रायं दर्शयति—दर्पणादिकमिति। अत्र मुखवासकरवासताम्बूलादिदानं गण्डूषाद्यनन्तरं वेहैव वा स्यात्। दर्पणादिकं त्विहैवेति मूलाशयः। दर्पणादिसद्भवे तेषां तदा तदा प्रदानमपि कार्यम्। तदसंभवे तथा कल्पनमात्रमेव भवति। राजोपचारं दत्त्वेति दर्पणादीनामेव तथा प्रतिपत्त्यर्थमुक्तम्। तद्युक्तया स्तुत्या पुनः स्तुत्वेति समुचितपुष्पाज्वल्याद्युपलक्षणम्। तदाह—पुष्पाञ्जलिं विधायेति। यद्वा यथावत् स्तुत्वेति सम्बन्धनीयम्। तदभिप्राय-श्चायमुक्तः। पूजायां प्रवरौ विमाविति। यथायोगमनयोरन्यतरः कार्य इति भावः। किञ्च प्रवरशब्देन निवेद्यतोऽपि श्रेष्ठत्वमस्य नैवेद्यवन्दनानीति प्रागुद्दिष्टस्य चरमोपचारस्याभिहितमिति॥११२॥११३॥११४॥११५॥

 मूले गुर्वाद्या इत्यस्मिन् पूजाप्रकरणे पूजनीयतयोक्तानां मन्दप्रकार उक्तः। गुर्वाद्या लोकेशान्ताः सर्वे पूजामन्त्रास्ते ताराद्याश्चतुर्थी नमोऽन्ताः पूजायामपीति योजना। बलावपीत्यपिशब्देनोक्तम्। यद्वाप्यग्निकार्ये द्विठान्ता इति सम्बध्यते।  
तदा निवेद्ये बलावपीत्युक्तम्। पूजा स्याद्विभक्त्या वियुक्तैरिति वाक्यान्तां + + मूले तु तदैवाभिषेकारम्भ उक्तः। यद्वा यद्वक्ष्यति 'अभिषिञ्चेद्यथावदिति' तत्राय-



माशयः। पूर्वेद्युः स्नातमुपोषितं शिष्यं वाससी च पुनरित्यादिप्रकारेण दत्तदक्षिणमात्मसमीपमानीय संहारक्रमेण संहृत्य दिव्यं देहं समुत्पाद्य सकलीकृत्याभ्यर्च्य भद्रासने संस्थाप्याभिषिञ्चेदिति।

 अत्रैवाभिप्रायभेदं दर्शयति—देवतानुज्ञया त्वित्यादिना। उत्तरत इत्येतदेव ऐशानकोण इत्युक्तम्। तत्र स्वस्तिक-लेखनसामान्यसिद्धम्। हेमवस्त्रादिसंयुक्तामिति। हेमरत्नादि तस्यां सकूर्चं निक्षेप्तव्यम्। वस्त्रं तु पीठार्थं परिवेष्टनार्थं च । अस्त्रदेवतामिति। तत्तन्मन्त्रास्त्रदेवतामिति भावः। तत्र पीठपूजा निजैव। अस्त्रस्याङ्गानि + + अङ्ग लोकपालादि-रावरणपूजेत्यवबोद्धव्यम्। चलासनेनेति। प्रागावाहनसमये प्रतिपत्तिसिद्धमेतदिति ज्ञेयम्। प्रदक्षिणं नयन्निति। मण्टपालिन्दपर्यन्तदेशे तां कर्करींनयन्निति भावः। लोकपालानामिति + + श्रावयित्वेति तत्तद्दिग्भावप्राप्तिसमय इति भावः। तत्त्राभिघारमित्याज्येनोपस्तरणमुक्तम्। मण्डल इति तदर्थं स्वस्तिकादिमण्डलं कार्यमिति गम्यते। सकलीकृत्येति प्रागुक्तरीत्येति भावः। शिखाबन्धाभिरक्षितं कृत्वेति + + नैमित्तिकीमपि मण्डलगतकलशे पूजोक्ता। शुद्धं शिष्यमिति कर्माङ्गतया स्नानादिकृतवन्तमित्यर्थः। दिव्यदृष्ट्या विलोक्येति। + + । मूले ततः परात्मने तनुभृते गुरुवे स्वं दत्वा निजतनुमर्पयेदित्यन्वयः। स्वमित्येतदिह सर्वस्वपदेन विवृतम्॥११६॥११७॥११८॥

 संक्षेपतोऽध्वशुद्धिमभिधत्ते—मन्त्रपदेत्यादिना। संहारक्रमेणेहाध्वानस्तेषां + + न्यासस्थानान्यप्युक्तानि। सघृतैस्तिलैरिति। पीठपूजादिसर्वमर्थात् कार्यम्। अमुकमिति। ॐ मन्त्राध्वानं शोधयामि स्वाहा। ॐ पदाध्वानं शोधयामि स्वाहेत्यादि। पूर्वं पदाध्वादिस्मरणेऽपि ॐ मन्त्राध्वने नम इत्यादि प्रयोगो द्रष्टव्यः। क्रमेण विलाप्येति मन्त्राध्वनि होमेन शुद्धे तं पदाध्वनि विलापयेदित्यादि ज्ञेयम्। तत्रेति शिष्यशरीर इति भावः। देवतामिति कुण्डगतोक्ता । जिह्वाङ्गादीनामित्यग्निसंबन्धिनां पूर्वपूजितानामिति भावः। पुष्पाञ्जलिमित्यमन्त्रकमिति ज्ञेयम्। मूले वाससी चेत्यादि यदुक्तं तदिदानीं भवेदित्याह—सर्वस्वादिक्रमेणेति। यथावदित्येतस्याभिप्रायतयैतावत्कर्मोक्तम्। पुनरपि तदभिप्रायतयैव कर्मशेषमाह—तं दर्भसंस्तर इति। आत्मयागक्रमेणेति। पुनरस्त्रप्रोक्षिते शुद्धे विष्टर इत्याद्युक्तं सर्वं गृह्यते। साध्यमन्त्रन्यासादिकमिति स्नानावधिसर्वमभिप्रेयते।

 मूलेऽथ पटुरवेत्यभिषेक उक्तः। मुख्यवाद्यान्यादौ व्याख्यातानि। द्विजहोमकृतोऽन्ये च दत्तादाना + + सहार्थे च तृतीया। अत्राभिप्रायान्तरं दर्शयति— अभिषिञ्चतो गुरोरित्यादिना + + + ॥११९- १२५॥ इति षष्ठः पटलः।



**अथ सप्तमः पटलः**

 अथ विशेषप्रकरणं विवृण्वन्मन्त्रविशेषेषु मातृकायाःप्रथमतोऽभिधेयतामाह—सर्वमन्त्रजपादेरिति। पूजाहोमादी-नामादिशब्देन ग्रहणम्। न्यासेऽपि लिपेरनुगमाज्जपस्यैवादितयाभिधानम्। लिपिन्यासादिपूर्वकत्वादिति। तदुक्तं—प्राणायामं सलिपिन्यासमिति। प्राणाग्निहोत्रादीनामादिशब्देन ग्रहणम्। सर्वमन्त्रमयज्ञानशक्तिरूपत्वेनेति। ज्ञानशक्तिस्तावदियं मातृका ज्ञानं च सकलपदवाक्यादिमयमर्थावभासकत्वात्। तथा च तत्सर्वमन्त्रमयमपि भवति। समस्तबोधस्थितिदीपिकाया इति। मन्त्रग्रहणेनैतदुक्तम्। मन्त्रविशेषास्तावदिहाभिधेयास्तेषामियं मातृकासमष्टिरिति। प्राधान्याच्चेति स्वव्यष्ट्यपेक्षयेति भावः। वक्तुमारभत इति। मूलगताथशब्दार्थोऽप्युक्तः। अर्थान्तरं वदन् प्रकरणसङ्गतिमप्याह—सर्वमन्त्रसामान्यदीक्षाकथनानन्तर्यमिति। सामान्यदीक्षायामुक्तायां हि तत्र विशेषस्तत्पूर्वको न्यासजपादिश्चवक्तुमुचित इति भावः। प्रदर्शनार्थं चैतत्। तेन सर्वमन्त्राणां स्वरूपव्याप्तिन्यासजपेषु दीक्षापूजाहोमेषु च सामान्यं तावदुक्तम्। विशेषस्त्विदानीं वक्तमुचित इति। पञ्चाशदचराणामधिदेवता तदभिमानिनीशक्तिः। ननु यद्येवं कथं मातृकाविधानमित्युक्तमिति। नैष दोषः। ज्ञानशक्तेः स्वयं मूर्तभावः सामान्यवैखरोरूपोऽकारः। यदुक्तं—अवर्णविग्रहं देवमिति। तस्या एव सर्वमन्त्रविशेषलक्षणव्यष्ट्यावित्सायां तत्पर्याप्त्यवस्था स्यात्। तदवस्थायास्तस्य मूर्तभाव एव मातृकाव्यापिनो मूर्ध (र्तं) दशा नार्थान्तरम्। तदुक्तम्—व्याप्तिमात्रं गुणोन्मेषो मूर्तिभाव इति त्रिधा। इति। अत एव वक्ष्यति—वर्णजाप्यकारजापीवेति।

 समस्तबोधस्थितिदीपिकाया इत्यधिकारफलमुक्तम् । त्रिविधं देवतातः फलं भवति। तत्र यदवश्यं स्यात् तदधिकार-फलम्। साधकाधिकारानुरूपतया विभूत्यपवर्गसिद्धिर्नित्यफलम् प्रयोगजन्यं काम्यफलमिति। समस्तानां बोधानां विज्ञानानां स्थितयो वेदागमकाव्यप्रभृतयस्तेषां दीपिका साधकचित्ते प्रकाशिका तस्या इति सकलवेदागमकाव्याद्य-भिज्ञत्वादिरूपं फलमुक्तम्। अभिप्रायान्तरमाह—समस्तबोधेत्यादिना। कस्या एतदक्षराधिदेवतात्वमुपपाद्यत इति। तस्या अक्षराधिदेवताया एव। का पुनः सा भवतीति तदिहोन्मनोशक्तिरित्युच्यते। ज्ञानशक्तिप्रसारात्मका इति। ज्ञानशक्तिरेव स्वान्तर्गतं तत्तदर्थाकारं स्वाकारेणाभिव्यञ्जती। तत्तद्विमर्शशब्दाकारेण प्रसरतीति भावः। स्थितय इति तन्मात्रसामान्यविशेषमूर्ततया क्रमेण व्यवस्थितानि पर्वाणि। तासां दीपिकेति। स्वान्तर्गतानां तासां स्वेच्छया



बहिर्भावेन प्रकाशिकेत्यर्थः। उन्मनीशक्तिरिति। भवतीति शेषः। स्वेच्छयाक्षराणां तदीयावस्थाविभावनया प्रसारिका हि तदधिदेवता भवतीति भावः। समस्तानां बोधानामिति। पूर्ववज्ज्ञानशक्तिप्रसरात्मकानां शब्दानामित्यर्थः। तस्य प्रकाशि काया इति। कथमित्याह—अस्ति हीति। वाक्यशब्देन तदनुगता वर्णपदात्मकज्ञानशक्तिप्रसरसमष्टिलक्षणा ज्ञानशक्तिर्विवक्ष्यते। समस्ता बोधा इति। ज्ञानव्यक्तीनामेव ग्रहणम्। तस्य सर्वस्य दीपिकाया इति। कथमित्याह—शब्दानुविद्धं हीति। शब्दनं च तस्याः स्वाभाविको व्यापार इति भावः। स्वेच्छयाक्षरैर्देवतातत्त्वं परं ब्रह्मकृत्स्नं विश्वं चाभिधापयन्ती तदधिदेवता भवतीत्यभिप्रायः। विनियोगोक्तिरिति। मातृकालौकिकदुःखप्रशमने कृत्स्नदुःखप्रशमने चापवर्गे विनियोगोऽयमुक्त इत्यर्थः। बिन्दुविसर्गाविति। पञ्चदशषोडशौ स्वरावित्यर्थः। हसाविति त्रयस्त्रिंशद्वात्रिंशयो-र्व्यञ्जनयोर्ग्रहणम्। स्वसंप्रदायमाह—तत इति। मूले प्रवरमित्यन्यदप्यस्ति कर्मेति सूचितम्। तद्यथावसरं वक्ष्याम इति। यदिह नित्यफलमधिकारफलं चोक्तम् तदुचितमर्थान्तरमप्याह—अथवेत्यादिना। अत्र जपादेः समस्तबोधस्थिति-दीपिकायाञ्चाधिदेवतायाश्च अथाक्षराणामिति योजनीयम्। जपादिशब्दश्चावर्तनीयः। प्रणवानन्तर्यमपीति। जपानामादिः प्रथमो ह्यसौ भवतीति भावः॥१॥

 मूले सुमतिभिरीरित इत्यनुवादमात्रम्। अभिप्रायान्तरमाह—सुमतिभिरिति। मातृकासरस्वतीति। तन्त्रेष्वित्यस्याभि-प्रायान्तरमेतदवबोद्धव्यम्। आद्यन्तेति। आदिस्वरषट्केऽन्तस्वरषट्के च यौ लघ्ववरौ ह्रस्वदीर्घौ तयोरन्तर्मध्ये स्थितैरिति। यथा अकखगघङ अं हृदयाय नम इत्यादि सर्वज्ञादिपदयोगोऽपि स्यात्। तदुक्तं—मन्त्रिभिरिति सर्वज्ञादिपदयोगः सूचित इति। हामादियोग इति। हां हीमित्यादिग्रहणम्। नचायं योगो मातृकाङ्गेषु नित्य इत्याह—भुवनेश्वर्यादियोगे चेति। ननु प्रणवादियोगे चेति वक्तव्यमिति। नैष दोषः। व्यस्तयोगस्यापोहाभिप्रेतत्वात्॥२॥

 मूले भास्वत्कपर्देति दीप्तिमद्ग्रहणम्। चिन्ता व्याख्यानमुद्रा लिखितं परं पुस्तकमेव दक्षिणवामोर्ध्वयोरधः करयोश्चैत-च्चतुष्टयमवबोद्धव्यम्। अच्छाकल्पामिति। स्वच्छाभरणम्। अतुच्छशब्दो महद्वचनः। भारतीमिति मातृकासरस्वती।

 अर्थान्तरमाह—भारतीमितीति। भासि नादनादान्तप्रभृतिसमनीपर्यन्तावस्थायां रमत इति भारतीति भावः। परमिति रूपमित्यनुषङ्गः। किं तदित्याह—चिन्तात्मकमिति। उन्मनीस्वरूपलक्षणमित्यर्थः। तामित्यव्यपदेश्यरूपाभिधानादिति भावः। भुवनेश्वर्यादियोगे विशेषं दर्शयति—भारतींतामिति ।



तच्छब्देन भुवनेश्वरी गृह्यत इति भुवनेश्वरौरूपिणीमित्युक्तम्॥३॥

 मूले काननवृत्तेति। कं शिरः। न इति नासिका। अपरगलो गलपृष्ठभागः। जठराननयोरित्यत्रापि हृदयादिपदानुषङ्गः । व्यापकसंज्ञानिति हृदयादिपदैरन्वयः।

 सन्दीक्षित इति दीक्षापटलादनुष्ठानक्रमः। पूजा त्विह वक्ष्यत इत्यवबोद्धव्यम्। विमलधीरिति शुद्धचित्तः। अभिप्राया-न्तरमाह—विमलधीरितीति। चित्तस्याप्यक्षेपेण हि स्मृतिसंभव इति भावः। तत्पारायणव्याप्त्यवस्थानमिति पारायणमपि प्रथमपटलोक्तमक्षराणां व्याप्तिरेव तदविस्मरणेन तत्प्रतिपत्तिर्यथावसरं तन्न्यासश्च लक्षितः। गुरुणानुशिष्ट इति। मन्त्रोपदेशानन्तरं तज्जपक्लृप्त्याद्यप्युपदेशनीयमिति सूचितम्। करयोरङ्गन्यासस्तु प्रागुक्त एवाङ्गुलिषु क्रमादङ्गैरिति।

 अभिप्रायान्तरमाह—गुरुणेत्यादिना। तलादिष्विति। तलयोः पृष्ठयोः पार्श्वयोश्चेत्यर्थः। दक्षकनिष्ठाद्यङ्गुलिष्विति। व्यतीहारेणेति ज्ञेयम्। दक्षज्येष्ठाद्यङ्गुलिषु वायं न्यासः। अङ्गुलिपर्वस्वित्यग्रोपलक्षणम् । यद्वाङ्गुलिपर्वाग्रेष्विति पाठः। कासामेवाङ्गुलीनां पर्वाग्रेषूभयाङ्गुष्ठपर्वद्वयाग्रेषु चेति भावः। व्यतीहारेण क्रमेणैव वायं न्यासः। सृष्टिन्यासोऽयं भवति। चादिव्युत्क्रमेण संहारन्यासः। यादिकाद्यादिक्रमेण स्थितिन्यासः इति चावबोद्धव्यम्। एवं काननवृत्तेत्यत्रापि स्यात्। भूतलिपिन्यासे तु विशेषः। अ इ उ ऋ ऌ ए इत्यादि पञ्चकं कादिषान्तं क्ष ल सहेत्ययं वर्णक्रमः । तेषां स्वे स्वे स्थाने न्यासः । बिन्दोस्तु विसर्गाभावादुभयत्र सह न्यासः। यवर्गकादिपञ्चवर्गैः षडङ्गविधिरिति।

 न्यासान्तरमाह—सामान्यपटलोक्ता इति। सर्वत्रेति सर्वेष्वपि मन्त्रेषु न केवलमिहैवेति भावः। तत्क्रमस्तु हृल्लेखानु-गमौचित्यात्तदीयपटले वक्ष्यते। तेषु च न्यासेष्वकारो योजनीयः। तत्तन्मन्त्रयोगेन तद्विधानादकारस्य मातृकासंग्रहरूपत्वात्। यद्वक्ष्यति। गुरुणानुशिष्ट इति। ब्राह्मे मुहूर्त उत्थायेत्यादि सर्वमपि सिद्धं भवति। गुरुसमष्टिमन्त्रेण शिरसि वन्दनं कृत्वा स्नानादावित्युक्तनयेनाकथादिवर्गत्रयेण मुखमध्यपादेषु व्यापय्याऽङ्गन्यासादि कृत्वा शक्तिमायारेफहकारैरकारान्वितैर्द्वादशान्तादिषु चतुर्मूर्तीरपि विभाष्य मानसपूजां विधाय कर्मसमर्पणादि विदधीत। तथा स्नानादावपि द्रष्टव्यम्। नित्यलिपिन्यासे कृते प्राणाग्निहोत्रादित्रयं विधाय मन्त्रोदयादि सर्वं देहन्यासे मातृकान्यासं पञ्चविंशतितत्त्वन्यासं च कृत्वा शक्तिः श्रीःसन्नतिरित्यादिन्यासं कुर्यादित्यादि। श्रीकण्ठादिन्यासं केशवादिन्यासं च कुर्यात्। या शुद्धश्चापि सबिन्दुक इत्यादिन्यासाः कार्याः। ततो मातृकायाः सर्गादिन्यासं शाक्ततत्त्वन्यासं चेत्यादि प्रणवन्यासानन्तरं षड्भिर्वर्गैः शैववद्गोलक-



न्यासं सप्तमवर्गेण तत्र तत्र व्यापकान्वितं कृत्वाङ्गर्ष्यादिन्यासं विदध्यात्। पुनरावरणन्यासः। परादिन्यासमेकाचरादि-न्यासं च कृत्वा चतुर्मूर्तयः स्वशक्त्या भावनीयाः। जपानन्तरं गुणितयोगादिसर्वमप्याचरेदिति। लक्ष्यं न्यसेदिति सर्वन्यासजातं कृत्वा प्रागङ्गादिन्यासादयं न्यासः कार्य इत्यवबोद्धव्यम्। यावता कालेन चतुर्मासादिलक्षणेन संख्या सम्पादयितुं शक्यते। तावतः कालस्य यावद्दिनं सा संख्या विभज्य प्रतिदिनन्यासजपयोः संख्या सम्पादनीयेत्यवबोद्धव्यम्।

 अभिप्रायान्तरमाह—सुनियत इतीति। स्थानासनयोर्जपे विकल्पः। आदिशब्देन मूलेऽन्तेऽयुतमिति जपसंख्यायां पूरितायां जपशेषतया होम उक्तः। अपि यजेदिति। न जपमेव केवलं कुर्यादिति भावः। अभिप्रायान्तरमाह—अपि यजेदितीति। पुष्पाञ्जलिनमस्कारादीनामादिशब्देन ग्रहणम्॥४॥५॥६॥

 मूले व्योमाविःसेति यजनार्थं पद्ममुच्यते। व्योम्नि हकारे आविर्भूतः सकारो व्योमाविःसः। तदाह—हकारसकारावुद्धृताविति। हसौरिति बीजेन व्यक्ततया दीप्तकर्णिकमिति पदार्थः। किञ्जल्कालिखितस्वरमित्य-ष्टदलेष्वित्यर्थाल्लभ्यते। तेषु केसरस्थाने द्वन्द्वशःस्वरा लेखनीया इति भावः। प्रतिदलं प्रारब्धवर्गाष्टकमिति। प्रतिदलं प्रारब्धानां वर्गाष्टकं यत्रेति समासः। किञ्जल्कालिखितस्वरमित्येवं प्रारब्धानां वर्णानामष्टौ वर्गाः अष्टसु दलेषु लेखनीया इत्यर्थः। कचटतपयशादयः सप्तवर्गा लक्षावष्टम इत्यवबोद्धव्यम्। प्रारब्धशब्दस्याभिप्रायान्तरं दर्शयति—प्रतिदलमिति। वर्गाष्टकमुक्तमेव। वर्गाष्टकस्यारम्भः क्रमेण तेन तद्व्याप्त्यादिरूपशेषवर्णस्वभावोऽपि गम्यत इति भावः। किञ्जल्कालिखितस्वरमित्यत्रापि समानमेतदर्थाद्भवति। यन्त्रान्तरेष्वपि समानमेतत्। यथा 'आख्यां मध्ये सतारे मनुमथ शतसंयुक्तविंशत्पुटेष्वित्यत्र प्रतिवर्णं परितः स्वान्मन्त्रवर्णानपि शक्तितो लिखेदिति। ऋग्वेदादिगतेत्यत्र लेखनं सूचितमिति चशब्दार्थः। यद्वाकिञ्जल्कालिखितस्वरमिति किञ्जल्कशब्देन तत्स्थानीयदलानां ग्रहणम्। तेनैतदपि सूचितम्। केसरदलसन्धिदलतदग्रस्थानीयाश्चतस्त्रोऽत्र दलपतयः सन्ति। कर्णिकां परितो बहिर्बहिरिति स्वरशब्देन स्वराः स्पर्शाव्यापका लक्षाविति चत्वारोऽपि वर्णभेदा लक्ष्यन्ते। चतुर्षु दलेष्वमीचत्वारो वर्गा इति भावः। प्रतिदलमिति। तद्वहिरष्टसु दलेष्वकचटतपयशाद्यष्टवर्गलेखनमुक्तम्। किञ्च प्रतिदलं प्रकर्षेण अ आ इत्यारब्धवर्गाष्टकं यत्रेति समासः। प्रकर्षश्चाष्टानां द्वन्द्वानामपि पृथक्त्वम्। तेन तद्वहिः षोडशदलेष्वकारादिविसर्गान्तलेखनमुक्तम्। प्रकर्षेण प्रारब्धानां वर्गाष्टकं यत्त्रेति च समासः। वर्गाणामष्टकं वर्गाष्टकम्। वर्गाश्चतुर्वर्गाः द्वात्रिंशद्वर्णाभिप्राय-



मेतत्। तेन तद्बहिर्द्वात्रिंशद्दले कादिसान्तलेखनमुक्तम्। तथारब्धानामेवं प्रक्रान्तानां वर्णानां वर्गाष्टकमित्थं लिखितमलिखितं च यत्रेति समासः । प्रकर्षश्च वर्गवर्णानां पृथक्त्वम्। तेन तद्बहिश्चतुःषष्टिदले चतुःषष्टिवर्णलेखनमुक्तम्। तत्र षोडशसु स्वरेषु त्रयोदश प्लुता अधिकाः व्यञ्जनेषु चत्वारो यमा जिह्वामूलीयोपध्मानीयौ चाधिकाविति चतुःषष्टिः लकारदीर्घाभावे लकारो योग इति। अश्राशासु च सप्तमार्णवयुजा क्ष्माबिम्बेन संवेष्टितमित्यन्वयः। चतुर्ष्वश्रिषु सप्तमार्गः। कोऽसौ तदाह—ठकार इति। दिक्षु वकारः। वर्णाब्जमित्यन्तमेकं वाक्यम्। शेषं प्रासङ्गिकं वाक्यान्तरं वर्णाब्जमित्यनुवर्तते। सर्पदष्टस्य शिरसि स्मृतं विषध्वंसीत्यादि द्रष्टव्यम्। स्मरणं चैतत् स्रवदमृतधाराप्लुतसाध्यविग्रह-मित्यवबोद्धव्यम्। अथार्थसिद्धं विशेषमाह—विषध्वंसे गारुडयोग इति। क्षौमिति गरुडबीजाभिप्रायमेतत् । कुत्रास्य योग इति कर्णिकायामेव वा दलेषु प्रतिवर्णमपीति ज्ञेयम् । गदो व्याधिः । उपलक्षणं चैतत् । यथोष्णार्तस्यामृतबीजयोगः शिरोरुजार्तस्य चिन्तामणियोग इत्यादि । स्मृतमिति केवलं स्मृतिमात्रं वा वामकरतले यन्त्रमालिख्य तदभिमर्शने स्मरणं वा स्वर्णपट्टादिषु विलिख्य तद्धारणे स्मरणं वा जलतैलादिषु यन्त्रं विभाव्य तदा सेकादौ स्मरणं वा स्यादिति ॥ ७॥

 प्रविधाय पद्ममितीत्येवमित्यर्थः। दलबाह्ये राशिचक्रमालिख्य तद्बहिर्भूपुरादि कल्पनीयम्। मण्डलानि च तत्त्वज्ञो राश्यन्तानौति युक्तम्। कथितक्रमेणेति। प्रथमं निजसव्यतो यथावदित्याद्युक्तक्रमेणेत्यर्थः। विधिनेति। तत्रोक्तमनुष्ठानमुक्तम्।अभिप्रायान्तरमाह—पृथिव्यनन्तरमिति। विधिनेत्येतत् प्रविधायेत्यत्रापि संबन्धनीयम्। तदाभिप्रायमाह—प्रविधायेति। विधिनेत्यनुषज्यते। यन्त्रजीवादि सर्वं तृतीयपटलान्तेऽभिहितम्—सौरिति यन्त्रजीवमित्यादि । अमुत्रेति पूजिते पीठ इत्यर्थः। अर्थान्तरमाह—अमुत्रेतीति। नित्यपूजाविधिरयमुच्यते। यदुक्तं—यजेद्दिनशोऽक्षरेशीमिति । दीक्षापूजायां तु कलशं पूजयित्वा तत्र पूजेति भेदः। मूर्तिपूजेति सूचितेत्यनुषङ्गः। तनुशब्दस्य मूर्त्यर्थत्वादिति भावः । अं सरस्वतीमूर्तये नम इति मूर्तिमन्त्रः॥८॥९॥

 तदनु च कलायुग्मशइति कलाः स्वराः। यथा अं आं नमः। इं ईं नम इत्यादि। चकारः समुच्चयार्थः । अष्टवर्गांश्चेति वान्वयोऽभिप्रेतः। तदाभिप्रायान्तरमाह—चाष्टवर्गानितीति। अष्टवर्गाश्च पूर्ववत्। कचटतपयशाद्या लक्षौ च। यथा कं खं गं घं ङं नम इति। अत्र स्वरद्वन्दशक्तीनां व्यञ्जनवर्गशक्तीनां च प्रधानवदाकारोऽभिप्रेतः। ब्रह्माण्यादोरिति। मातृृरित्यध्याहारः । तासामाकारं



दर्शयति—अक्षवलयेत्यादिना। शतमखमुखानप्यथो लोकपालानितीन्द्राद्यानित्यर्थः। शतमखमुखाद्यानिति वा पाठः। तद्विवृणोति—शतमखमुखा इति। वर्णान् जापीति वर्णानाभीक्ष्ण्येन जपितुं शीलमस्येति तथोक्तः। सुनियतः प्रजपेच्च तावदित्यस्यैव अयमनुवादः। अर्थान्तरमाह—वर्णान् जापीति। कृत्स्नां मातृकां वा जपेत्। यद्वातत्समष्ट्यात्मक-मकारमेव जपेदित्यर्थः। लक्षं न्यसेदित्येतत् कृत्स्नाया एव। तथा होमोऽपीति ज्ञेयम्॥ १०॥११॥

 वर्गस्वरेत्यादि प्रयोगप्रकरणम्। वर्गशब्देन स्पर्शग्रहणम्। स्पर्शस्वरयाद्यंशा इति वा पाठः। कलधौतं सुवर्णं स्पर्शवर्णोन्मानं सुवर्णमित्यादि द्रष्टव्यम्। इतीत्युक्तोन्मानानुवादः। रुचकमङ्गुलीयकम्। रुचकत्वादेव बालानां ग्रीवायामितरेषामङ्गुलौ च धार्यमवसीयते। तस्य च शोधनपूजाजपसंपातयोगोऽर्थसिद्ध एव । साधकसर्वार्थदायीति ।

 तदुक्तं—

**इयं रक्षःक्षुद्ररोगविषज्वरविनाशिनी।  
व्यालचोरमृगादिभ्यो रक्षां कुर्याद्विशेषतः।  
युद्धे विजयमाप्नोति धारयन्मनुजेश्वरः॥ इति॥१२ ॥**

 त्रिवारमम्भ इत्यत्र हि तया विद्यया त्रिवारमपि परिजप्तमम्भ इत्यन्वयः । मातृकयेत्यर्थः । सुधीरिति । देव्याः पादपद्म-गलदमृतमयध्यानमुक्तम् । विद्ययेत्यत्राभिप्रायान्तरमाह—कर्णिकाबीजयोग इति। व्योमाविःसेत्याद्युक्तेन बीजेन योग इत्यर्थः। सहार्थे तृतीयेत्यपि सूचितम्। योगश्चायं कृत्स्नायास्तद्वर्गाणां वर्णानामेव वोभयतो योजनम्। पुनरप्यभिप्रायान्तरं दर्शयति—अथवेति। दशाक्षरीयोग इति। वक्ष्यति च—मध्ये वद्यक्षरयोरित्यादि। त्रैपुराणामिति । शुद्धादिभेदभिन्नानामिति भावः। आधारेष्विति। मूलाधारादिग्रहणम्। स्वयं देवताविग्रहो भूत्वेत्यादि पूर्वोक्तेऽपि समानम्। परिजप्तमित्यत्र परेः सर्वतोऽर्थत्वात् विसर्गादियोगतस्त्रिर्जपेन सकृत्पानं भवति। त्रिवारमित्यनेन चैवं त्रिवारं पानावृत्तिरपि भवतीति ज्ञेयम्। सप्त त्र्येकवर्गैर्वैति । क्रमेण वा प्रत्येकं वा त्रिवारजप इत्यनेन संबन्धः स्यात्। अनेडमूकोऽपीति। जात्या मूकः+ + ॥१३ ॥

 मूले कमलोद्भवौषधिर्ब्राह्मी। सर्पिरपीति न केवलमुक्तारम्भः। पानेनेति भावः। अभिप्रायान्तरमाह—अप्ययुताभिजप्तमितीति। पूजाहोमादिकमितीति +++ दशाक्षर्यादियोगोऽत्रापि जपे यथार्थमुचित एव। इह वचा कल्कत्वेन विवक्षिता। ब्राह्मीरसं पयोयुक्तं वचापङ्कं वा पयोयुक्तं प्रतिदिनमयुतसंख्यं विभज्य जप्तापिबेत्। यद्वा ब्राह्मीघृतान्तरोपलक्षणमेतत्।



 यदुक्तम्—

**पलं श्वेतवचाचूर्णं कर्षं तुरगगन्धिनी।  
कृष्णा हरिद्रासिन्धूत्थं धात्री रुग्विश्वभेषजम्॥**

**प्रतिनिष्कन्तु संयोज्य घृतप्रस्थे विनिक्षिपेत्।  
ब्राह्मीरसचतुष्प्रस्थे पचेन्मृद्वग्निना शनैः॥ इति ।**

**सिद्धार्थसिन्धूत्थकणामयोग्राब्राह्मीसुगन्धोत्पलकल्कसिद्धम्।  
ब्राह्मीरसे सर्पिरिदं तु रक्षामेधाधृतिश्रीस्मृतिकान्तिदं स्यात्॥ इति ।**

लेहोपलक्षणं चैतत् । यदुक्तम्—

**ब्राह्मीवचा हिरण्यं सरसिजकन्दं च सर्पिषा मधुना।  
पृथगथवाद्यावन्त्या मेधायै लेहयेदलं बालम्॥ इति।  
कविर्भवतीति । कवित्वमेतीत्यर्थः॥१४॥**

 वर्णौषध्या श्रृताभिरिति। वर्णौषधयो व्याप्तिपटल उक्ताः। पक्वाभिः। अमलधीरिति सावधानत्वमुक्तम्। अभिप्राया-न्तरमाह—कमलमित्यादिना। कामना इह मेधेन्दिरायुरित्याद्युक्ता एव। दशशतपरिजप्तेनेत्यत्रैषां योगः स्यात्। पूजाभिषेकयोरपि तद्योगो भवति। आदिशब्देन बीजैर्मातृकया च पृथक्पूजादिकं गृह्यते। जूंसःयोग इति मृत्युञ्जयोपादानम्। कामनान्तरेष्वपि तत्तदुचितबीजोऽभिप्रेयते। यथा अगदे नृसिंहबीजयोगः। + + इत्यादि। नानागुणगणनिलयमिति। मेधेन्दिराप्रभृतय उक्ता अनुक्ता अप्यारोग्यादयो गुणा विवक्षिताः। सर्वयोग इति। क्ष्रौंकलशेऽपि होमादिकार्यमिति ज्ञेयम्। नानागुणेत्यत्रैवामलधीपदयोजनायामभिप्रायान्तरं दर्शयति—अथवेत्यादिना। सर्वैर्बीजैरिति। मेधेन्दिरादिसर्वगुणानुगुणतया सप्तभिस्तद्बीजैः दुंबीजेन चेत्यर्थः। प्रागुक्तवत् तद्युक्तमातृकया पृथग्वा पूजा भवति। शान्तिन्या + + + इत्यष्टमी शक्तिरुक्ता। तस्या अनुक्तगुणानुगुणतया दुंबीजेन पूजा भवति। +++ नवरत्नमुद्रिकायामप्यस्य कलशस्य विनियोग इति तद्वदन् प्रागुक्तत्रिलोहमुद्रिकायामपि। तदाह—त्रिलोहमुद्रिकेति। मुद्रिकाङ्गुलीयकम्। नवरत्नानीहोक्तान्येव मुक्तामाणिक्यादीनि। तेषां क्रमोऽप्ययमेव भवति। अकलितसङ्गतेति + + + कलशजपपूजा होममहिता चेति। स्यादिति शेषः। + + पटलारम्भे प्रवरं विधानमित्यन्यदपि विधानं सूचितम् ।

 यदुक्तम्—

**शान्तिके तु पयःसर्पिस्तिलक्षीरद्रुमेध्मकाः।  
अमृताशकलां चैव पायसं तत्र कीर्तिताः॥**

**गोक्षीरमधुसर्पिर्भिरष्टाष्टाहुतयः पृथक्।  
तैर्मिश्रितैस्तथाष्टौ च खादिरेध्मैश्चपौष्टिके॥इति ।**



**राज्यं विश्वदलैः सजातिकुसुमैः कन्याञ्च लाजैःश्रियं  
दध्नाधोनिथिमाज्यबिल्वसतिलैर्धान्यान्धसीस्वेन तु।  
सम्पत्तिं पयसा घृतेन मधुनार्द्राब्जैश्चकीर्तिं लभे-  
ताज्येन श्रियमम्बुजैरमृतया त्वायुर्लिपेर्होमतः॥**

**वशयेज्जातीकुसुमैराकर्षेल्लवणकङ्गुभिर्हन्यात्।  
गरलाक्तोन्मत्तफलैर्बीजैर्विद्वेषयेच्च कार्पासेः॥ इति**

**हुत्वा लक्षं तिलैः शुद्धैर्मुच्यते सर्वपातकैः।  
पायसान्नेन जुहुयान्मन्त्रीसर्वसमृद्धये॥ इति ॥१५॥**

 मूल आधारोद्यदित्यादिश्लोकेन योग उक्तः। मूर्धेन्दुं ग्रसन्त्याः प्रभाया वक्त्रे पातयेदिति योजनीयम्। मूलाधार-चतुर्दलकमलकर्णिकायां त्रिकोणे प्रादुर्भवन्ती शक्तिः भुवनेशीरूपा। तस्या मध्ये गताद्विन्दोरुत्थिताऽतिसूक्ष्मरूपा या प्रभा। सा सुषुम्नान्तर्वर्त्मनामूर्धानं तल्लक्षितं द्वादशान्तं वा प्राप्ता सतीतत्र साधोमुखसहस्रदलकमलकर्णिकागतं सोमं वेधपूर्वकं व्याप्नोति। तदेव तस्य ग्रसनम्। तस्या वक्त्रं च तदा तदधोभाग एव। तत्र तस्मात्सोमान्मातृकां प्रतिलोमामुच्चरन् क्षकाराद्यकारान्तवर्णान् पातयेत्। तेषां विशेषणं वह्निसोमप्रोतानित्येतत् । प्रोतत्वं व्याप्तत्वम् । तदाह—अग्नीषोमात्मकानिति। द्विद्विबिन्दुतया वर्णानां पातनम्। यद्वैकैकबिन्दुतयैव तदा चार्धद्वयेनोभयात्मकत्वमिति ज्ञेयम्। मन्त्रीति। सकृच्छक्तेर्लिपिप्रतिलोमस्य चोच्चारणमुक्तम्। अभिप्रायभेदमाह—मन्त्रीतीति। अत्र प्रतिवर्णमावृत्तौ रेफवकारयोगश्चेति भेदः। मुच्यते रोगजातैरिति। जातशब्दः समूहवचनः। अत्र पतद्भिर्वर्णैः मूलाधारपर्यन्तं तस्याः प्रभाया दीप्तिरपि विभावनीया ततश्चाशेषदेहव्याप्तिरपि। तत्राग्न्यंशेन दुरितरोगदाहः सोमांशेनाप्यायनमित्यवबोद्धव्यम् । लिपेः सकलीकरणं कृत्वायं प्रयोगः कर्तव्यः। किं च गुणितयोगात्पूर्वमपि नित्यतयायं योगः स्यादिति॥१६॥

 मूले विन्यासैरथेति फलान्तराभिधानेनोपसंहारः। लक्षं न्यसेदित्युक्तत्वाद्विन्यासैरिति बहुवचनोपपत्तिः। ध्यानैश्चेति। पञ्चाशद्वर्णभेदैरिति परसूक्ष्मध्यानयोरप्युक्तत्वादाधारोद्यच्छक्तीति च नित्ययापि योगस्याभिप्रेतत्वात् बहुवचनसंभवः। जरापमृत्युरोगैरिति विमुक्तो भवतीति शेषः। अभिप्रायान्तरं दर्शयति—विन्यासैरितीत्यादिना। अथ विन्यासैरिति संबन्धनीयम्। वक्ष्यमाणन्यासभेदापेक्षया च बहुवचनम्। तदाह—शुद्धविसर्गेति । वक्ष्यति च—शुद्धश्चापि सबिन्दुक इत्यादि। कलाः कला इत्यादि च। अन्यैश्चेत्यात्माक्षरयोगः कामरत्यादियोग इत्यादिग्रह-



णम्। सजपैरित्येतद्विवृणोति—जपाश्चेति। केवलन्यासा एवेति चकारेणोक्तम्। न्यासजपयोः संख्यापि पूर्वोक्तेव भवति। हुतार्चनाद्यैरित्येतदाशयमाह—हुतार्चनाविधीइति। आद्यशब्देन + + + ध्यानैश्चैतदभिप्रायं न्यासे विशेषञ्च दर्शयति—शुद्धन्यास इत्यादिना । सरस्वत्येवेति । न तु मातृकासरस्वतीति भावः । अवशिष्टाः शक्तय इति। देव्यै इत्येतस्य स्थाने पठनीया इति भावः। शक्तेः ऋष्यादिकमिति तद्धृल्लेखपटले—शक्तिः स्यादृषिरस्य त्वित्यादि। द्विरुक्तैर्बीजैरिति। ह्रीं श्रीं क्लीं ह्रीं श्रीं क्लीमित्येभिः षड्भिः क्रमेणेत्यर्थः। इदानीं स श्रीमानित्यादिशेषस्याभिप्रायमाह —स श्रीमानितोत्यादिना । ज्वरापमृत्युरोगादिजय इति बहुवचनाशयोऽप्युक्तः । सर्वं सर्वत्र वेति । तत्तदुचितबीजयोगोऽपि वेष्यते॥१७॥

 वर्णयोगक्रममिति। व्याप्तिपटलोक्तादयमिह भेद इति भावः । सर्वत्र संयोज्येत्युपस्कारः। कलाः संयोज्य नादभवाः कला वदन्तीत्येवं सर्वत्रान्वयः। कलाः संयोज्येति अकारादिस्वरान् संयोज्येत्यर्थः। कचादिवर्णान् संयोज्याजा इत्यकारजाःकला वदन्तीत्यर्थः। षादिकान् संयोज्यानन्तावधिका बिन्दुजाःकला वदन्तीत्यन्वयः। पीताश्वेतारुणाऽसिता अनन्तेतीमान् कला इति भावः। प्रसङ्गाच्चान्यदिति सान्निध्यकृदित्यादेर्मन्त्रोच्चारविधान इत्यादेश्चेहनिबन्धनमुक्तम्॥ १८॥

 पाशाङ्कुशत्र्यक्षरादियोग इत्यजपापरमात्मादिमन्त्राणां ग्रहणम् । मूले सान्निध्यकृत् स इति तच्छ्ब्देन न्यासग्रहणम् । कस्य सान्निध्यकृदिति प्रकृतत्वात् कलाशक्तेरिति गम्यते। प्रतिमाग्रहणात्तु तत्तन्मन्त्रसंयोगतस्तत्तद्देवताया अपीत्यवसीयते। मर्त्यः साधकः। प्रतिमाशिवविष्ण्वादिबिम्बकलशो दीक्षायामभ्युदयार्थोऽपि ग्राह्यः। आदिशब्देन यन्त्राज्यादिग्रहणम्। सान्निध्यफलाभिधानान्यासावृत्तिरपि लक्षपर्यन्ता लभ्यते॥१८॥

 मन्त्रोद्धारविधान इति। तत्तन्मन्त्रस्य वर्णाब्जादुद्धारानुष्ठान उद्धाराभिधाने चेत्यर्थः। आभिर्वर्णव्यत्यासक्लृप्तिर्विशेष-ज्ञैरुद्दिष्टेत्यन्वयः। आभिरिति कलाग्रहणम्। वर्णानां व्यत्यासो विनियमः। तत्तन्मन्त्रवर्णस्य स्थाने नामान्तरयोजनम्। यथा—घनवर्त्मकृष्णगतिशान्तिबिन्दुभिरिति। श्रीकण्ठादिप्रोक्तैर्नामभिर्वेति। वर्णव्यत्यासक्लृप्तिरित्यनुषङ्गः। यथा तारोमायामरेशोद्रिपीठ इति। मन्त्रोद्धारकथनं त्वन्यैरपि नामभिः स्यात्। यथा घनवर्त्मकृष्णगतिशान्तिबिन्दुभिरिति। कदाचित्तु न व्यत्यासः। यथा मध्ये वद्यक्षरयोरिति। मन्त्रोद्धारानुष्ठाने त्वयं नियमो भवति। यथा वर्णाब्जदकारं निवृत्त्यै नम इति वा श्रीकण्ठाय नम इति वोच्चरन् सपुष्पमादानमुद्रयान्यत्र निपानमुद्रया न्यसेत्। तत्र त्वकारं च लिखेदिति । मलसंहार—



रूपत्वमिति मन्त्रवर्णानां छिन्ना रुद्धाइत्यादिरूपं मलं कलाशक्तिभिः श्रीकण्ठादिमूर्तिभिर्वा तादात्म्यापत्तौ संहृतं प्रतिपत्तव्यमिति भावः॥२०॥

 केशवादिन्यासे विशेषमिति ध्याने विशेष इहोक्तः। वर्णयोगो नाम्नां चतुर्थीनतियोगश्चोक्तः। अभिप्रायान्तरमाह—अष्टाक्षरपटल इति। अष्टाक्षरपटलयोगोऽपीति न केवलं ध्येयाकार एवेति भावः। त्रिपुटादियोग इति। त्रिपुटा वक्ष्यते—अथ रमाभुवनेशिमनोभवैरिति। आदिशब्देनाजपादिग्रहणम्। यथा ॐ श्रीं ह्रीं क्लीं हंसः सोहं अं नमो नारायणाय कीर्त्यै नम इत्यादि। ध्येयत्वमिति सूचितमिति शेषः। मूले पुरेव चेति व्याप्तिपटलोक्तरीत्येत्यर्थः। कीर्त्यादिशक्तिभिरपि युतैरित्यनेनोक्तं विशेषमाहेत्येतद्रुद्रादीनित्यत्रापि समानमेव॥२१॥

 श्रीकण्ठादी न्यासे रुद्रादीन् शक्तियुतान्यस्येदिति सोपस्कारमन्वयः। रुद्रशब्देन श्रीकण्ठग्रहणम्। पूर्णोदर्यादयश्च तेषां शक्तयः। विद्वानिति मन्त्रोचिततयाऽर्धनारीश्वरं शक्तियुतमीश्वरं वा ध्येयं जानन्नित्यर्थः। वर्णानां योगस्तु प्रकरणादिभिर्भवति। वर्णान् प्राग्बीजसंयुतान् वापीति श्रीकण्ठादावित्यनुषङ्गः। बीजमिह प्रासादः। अभिप्रायान्तरमाह—रुद्रादीनितीति। रुद्रादीन्वर्णानित्यन्वयः। सर्वन्यासेष्विति कलान्यासे केशवादिन्यासे च तथा शुद्धादिन्यासेष्वपि चेत्यर्थः। पञ्चाक्षरीविद्यायोग इति विद्याग्रहणं देवीमन्त्रस्यापीच्छयापरिग्रहार्थम्। अजपादियोग इति परमात्ममन्त्रादिपरिग्रहार्थम्। यथा ॐ ह्रीं हंसः सोहं अं नमः शिवाय शिखायैश्रीकण्ठाय पूर्णोदर्यै नम इत्यादि॥२२॥ २३॥२४॥

 अथ मूल आत्माष्टाक्षरन्यासः अथानयेत्यादिप्रकरणेनोच्यते। स च मन्त्रो द्विविधो ब्रह्मयागमन्त्रः प्राणाग्निहोत्रमन्त्र-श्चेति। तत्र ब्रह्मयागमन्त्रस्य द्विधा प्रयोगः। प्रपञ्चयागो न्यासमात्रं च। तत्र प्रथमं प्रपञ्चयागः प्रस्तूयतेऽथानयेति। पञ्चविभेदभिन्नयेति पृथिव्यादिभूतलिपिविभेदेन बीजबिन्द्वाद्यंशविभेदेन च भिन्नयेत्यर्थः। कथं मातृकयैवानया प्रपञ्चेन योगोपपत्तिरिति तदर्थमेतदुक्तम्। तेन वर्णहोमे कृत्स्ना प्रतिपत्तिरपि सूचिता भवति। अभिप्रायान्तरमाह—पञ्चाशदिति। पञ्चाशदादिपञ्चसंख्या भेदयुक्तयेत्यर्थः। प्रपञ्चयागस्येत्यनेन प्राणाग्निहोत्रे तु शुद्धादिसप्तविभेदभिन्नयेत्यपि सूचितम्। वक्ष्यति च—शुद्धसबिन्द्वादिमातृकाभेदसंयोगक्रमविदामिति। मूल इह कृत इति न जन्मान्तरापेक्षेत्युक्तम् । प्रपञ्चयागादाविति द्विविधः प्रपञ्चयागो विविधञ्चप्राणाग्निहोत्रं गृह्यते। तत्त्वस्पृहामिति। परदेवतात्मतत्त्वं परमपुरुषार्थतयाधिजिगमिषतामिति भावः॥२५॥

 मूले पूर्वं महागणपतिमिति तदङ्गतया पुरस्ताद्गणपतिभावनोक्ता। द्विविधोऽयं



प्रपञ्चयागोऽभिप्रेयते। स्वतन्त्रोऽभिमतमन्त्रन्यासाङ्गभूतश्च। तत्र स्वतन्त्रतया प्रपञ्चयागेऽभिमतमन्त्रन्यासजपादौ कृत एतद्भवति। मन्त्रन्यासाङ्गभावे तु कालो वक्तव्य इति। तदर्थमभिप्रायमाह—पूर्वमितीति। समुनिच्छन्दो-दैवतमित्याद्युच्यमानाल्लिपिन्यासात्पूर्वमित्याद्युक्तावर्थादन्यस्माल्लिपिन्यासात्पश्चादित्यपि गम्यत इति भावः। मूले स्वविधानसिद्धरूपमिति। वक्ष्यति च—मन्दाराद्यैरित्यादि। निजेष्टविधय इति। यजनस्य वाचिकत्वात्तदङ्गतया गणपतिपूजापि वाचिकीति भावः। अवहितो यथावदिति प्राप्तानुवादः। अभिप्रायान्तरमाह—अवहित इतीति। सिद्धरूपमिति बीजस्य। साङ्गमिति ऋचः। साङ्गमित्यङ्गावरणपर्यन्तं विवक्षितम्। सावरणमिति मालामन्त्रस्य। स च महागणपतिमन्त्र एवेति ज्ञेयम्। अङ्गादिन्यासपूर्वकत्वमिति निजोऽङ्गन्यास इत्यवबोद्धव्यम्। तत्र तु ऋचः पादैरर्धाभ्यां चाङ्गानि। आदिशब्देनर्ष्यादीनां संभवे सति वर्णन्यासादेरपि ग्रहणम्॥२६॥

 मन्त्रितम इति स्वपटलभाविमन्त्रज्ञ इत्यर्थः। अभिप्रायान्तरमाह—मन्त्रितम इतीति। सकृदस्य जपः स्यात् ॥२७॥

 मूले प्रागभिहितेनेति । यथा ब्रह्मा स्यादृषिरस्येत्यादि । ध्यानमपि तदेव भवति । मूले तथेति । विन्यसेदिति भावः । नवग्रहन्यास इति। सप्त च न्यसेदित्युक्तौ तत्प्रतीतेरिति भावः । प्राणाग्निहोत्रार्थमित्यधःसंबन्धः ॥२८॥

 मूले वदन इत्यत्रैवं मन्त्रः स्यात्। ॐ स्वराधिपतये सूर्याय नम इत्यादि। अत्राभिप्रायान्तरं वदन् प्रथमं प्रयोगक्लृप्तिं दर्शयति—अयमत्रेत्यादिना। मङ्गलायेत्यादिषु चवर्गन्यासतद्वचनादिसर्वं प्रकरणाद्गम्यत एव। प्रणवशक्तिमूलमन्त्रादि-योग इत्यजपादिग्रहणम्। स्वतन्त्रेऽपि प्रपञ्चयागेऽभिमतमन्त्रभाजा मूलयोगः स्यादेव। यथावदित्यस्यैवाभि-प्रायान्तरमाह—स्वरानुक्त्वेत्त्येत्यादिना। ग्रहांश्च सप्त तथेत्यनेनैव प्राणाग्निहोत्रार्थं नवग्रहादिन्यासोऽपि सूचित इति मन्यमानो नवग्रहादिन्यासमपि दर्शयति—अथ नवग्रहन्यास इत्यादिना। प्रणवशक्तिमूलमन्त्रादियोगोत्रापि समानः। पूर्वोक्तवैपरीत्येनेति। यथा प्रणवशक्तिमूलाद्यनन्तरं क्षादियान्तमुक्त्वा अग्निमण्डलाय नम इति पादादिनाभ्यन्तं व्यापयेदित्यादि। हंसन्यासे तु भेदः। क्षाद्यकारान्तमुक्त्वा सोहं प्रकृत्यात्मने नम इति पादादिशिरोऽन्तं व्यापकत्वेन न्यस्येत्। वैपरीत्याभिधानादेवैतदपि लभ्यत इति प्राणाग्निहोत्रप्रपञ्चयागन्यासक्रममूलसिद्धमभिधत्ते—हुत्वेत्यादिना॥२९॥

 मूले सप्तग्रहन्यासं कृत्वा प्रपञ्चयागं कुर्यादिति तारश्च शक्तिरित्यनेनोक्तम्। परमात्मबीजमिति सोहमित्येतदुक्तम्। तृतीयलिपिभिरिति। यथा ॐ ह्रीं



हंसः सोहं स्वाहा। ॐ ह्रीं आंहंसः सोहं स्वाहेत्यादि। सकलार्थदायीति गुणफलाभिधानम्। तत्त्वस्पृहामधिकार इति ह्युक्तम्॥३०॥

 ब्रह्मा स्यादृषिरस्येत्येषां पञ्चमन्त्राणां योगस्य मन्त्रान्तरतामापन्नस्येत्यर्थः। सकलपदार्थसदर्थइति परंज्योतिषो विशेषणम्। सकलः पदार्थोऽयमेव जुहूषितः प्रपञ्चः। तत्र यत्मन्मात्ररूपं वस्तु तत्साचितयाऽनुगतं तदित्यर्थः। अत्रास्ये-त्यभिप्रायान्तरमाह—अस्येति। परमान्विता चेत्यत्र चकारः समुच्चयार्थः। तदभिप्रायमाह—स्वयमन्वितेति। प्रकरण-सिद्धमभिप्रायं दर्शयति—स्वयं ज्योतिरिति। ब्रह्मा स्यादित्यत्राप्येतदुभयं प्रकरणसिद्धमभ्युपेयम्। वक्ष्यति च— परमपदेन प्रकाशितः प्रवर इति। यथा परंब्रह्मा ऋषिः परमगायत्री छन्दः परंज्योतिर्देवता। स्वयं ब्रह्मा ऋषिः स्वयं गायत्री छन्दः स्वयं ज्योतिर्देवतेति॥३१॥

 मूले जायाग्नेरित्यात्माष्टाक्षरस्याङ्गकथनम्। स्वयं च वर्मेति शक्त्यभिप्रायम्। हरिहरवर्णमस्त्रं स्यादित्यन्वयः । इह मूल एकमेवाष्टाक्षरं विनियोगमात्रे तु भेदः। ततोऽङ्गर्ष्यादौ न विशेष इत्यर्थोऽवगम्यते। अङ्गमन्त्रेष्वप्यभिप्रायान्तरमाह—शिरश्चेत्यादिना।सोहं च शिर इत्यन्वयः। चकारः समुच्चयार्थः। तदभिप्रायमाह— प्राणाग्निहोत्र इति। हंसात्मा त्वथ च शिखेत्यत्राप्येवमेव चकाराभिप्रायः। तदाह—अथ चेति। अयमिहाङ्गमन्त्रप्रयोगः। स्वाहा हृदयाय नमः। सोहं शिरसे स्वाहा । हंसः शिखायै वषट् । ह्रीं कवचाय हुम् । ॐ नेत्रत्रयाय वौषट् । हरिहर अस्त्राय फडिति । तथा स्वाहा हृदयाय नमः । हंसः शिरसे स्वाहा । सोहं शिखायै वषट् । ह्रीं कवचाय हुम् । ॐ नेत्रत्रयाय वौषट् । हरिहर अस्त्राय फडिति। शक्तेः ध्येयत्वमिति। तारश्च शक्तिरित्युक्तशक्तेरेव। जायाग्नेः हृदयमित्यादि व्युत्क्रमतो गम्यमानायाः स्वयमिति मन्त्रात्माभिधानादिति भावः। ततश्च ‘उद्यद्भास्वत्समाभामित्येतदेव ध्यानमिति लभ्यते॥३२॥

 मूलेऽत्राकारहकाराद्यावित्याद्युक्तमन्त्रव्याप्तिप्रकरणम्। अत्राद्यौ मनू अकारहकाराद्यौ शान्तान्तिकावित्यन्वयः। आद्याविति। तारश्च शक्तिरित्युक्तयोः ग्रहणम्। व्याप्त्यर्थतयैतत्सप्तांशकथनम्। व्याप्तिश्च गुणितप्रकरण उक्तैव। यथाङ्गेभ्योऽस्यास्तु सप्तभ्य इत्यादि। अत्राभिप्रायान्तरमाह—मन्त्राणामिति। ततश्चेह प्रणवस्य तन्मात्रमहदङ्काराः शक्तेस्त्वगादिधातवश्व समुचिता ग्राह्याः। अयमत्र मन्त्रप्रयोगक्रमः। अं शब्दतन्मात्रात्मने नमः। उं स्पर्शतन्मात्रात्मने नमः । मं रूपतन्मात्रात्मने नमः। रं असृगात्मने नमः । ईं मांसात्मने नमः । ह्रींमेद-आत्मने नमः । ह्रीं अस्य्यात्मने नमः। ह्रीं मज्जात्मने नमः। ह्रीं शुक्तात्मने



नम इति तत्तत्स्थानेषु न्यासः। सर्गी च साक्षरः साकारश्चेति। सकारोऽकारो विसर्गश्चेत्यर्थः। आत्ममन्त्रो जीवमन्त्रोऽजपेति यावत्। षडिन्द्रियात्मक इति श्रोत्रादीनां मनसश्च ग्रहणम् । हं श्रोत्रात्मने नमः । अं त्वगात्मने नमः। अं चक्षुरात्मने नमः । सं जिह्वात्मने नमः । अं घ्राणात्मने नमः । अं मनआत्मने नम इति । हकारेति ह अ इत्यनयोर्ग्रहणम् ॥३३॥३४॥

 करणात्मसमायुक्त इति । सं मनआत्मने नमः । ओं बुद्ध्यात्मने नमः । हं अहंकारात्मने नमः । ॐ चित्तात्मने नमः । अं आत्मात्मने नम इति । सवाकारैरिति स व आ इत्येषां ग्रहणम् । वागादीन्द्रियसंभिन्न इति। सं वागात्मने नमः । वं पाण्यात्मने नमः। आं पादात्मने नमः। हं पाय्वात्मने नमः। आं उपस्थात्मने नम इति। ते चेति। गुर्वादिशब्देन गणपत्यादिग्रहणम्। करशुद्ध्यादिकमिति तालत्रयादिग्रहणम्। प्राणायामादिकमिति। मन्वप्राणायामाभिप्रायम्। शोषणादीनामिहासंभवात्। आदिशब्देन कराङ्गुलिषु प्रणवशक्त्यादिन्यासोऽङ्गन्यासो देहे व्यापकमात्माष्टाक्षरपुटित-लिपिन्यास इत्येतत्सर्वमुक्तम्। प्रपञ्चयागमन्त्रानुसारेणेह न्यास उक्तः। तेनैव प्राणाग्निहोत्रेऽपि न्यासः कृतो भवति। यद्वा प्राणायामादि सर्वं यथाक्रमं पृथक् कर्तव्यम्। यद्वा पीठन्यासमूर्तिकल्पनावाहनाद्यपीष्यत एवेति॥३५॥३६॥

 मूले ब्रह्मा बृहत्तया स्यादित्यादि ऋष्यादिनिर्वचनप्रकरणम्। यत् पूर्वमृष्यादिपदनिर्वचनेन तेषां तत्त्वमुक्तमृषिवर्णा-दिकाविति तदन्वयोचितं ब्रह्मादिपदवाच्यमिहोच्यते। ततश्च गुरुणा प्राप्तस्वरूपः अतएव गुरुरूपः शिष्येण च प्राप्यमाणस्वरूपः सन् परमात्मा तावदृषिः स एव बृहत्तया ब्रह्मा स्यात् । तस्य च विश्वोत्कृष्टत्वात् परमत्वमिति। ब्रह्मा बृहत्तयेत्यत्र प्रतिपत्तव्योऽर्थः। एवं छन्दोदेवतयोरप्यवबोद्धव्यम्। प्रवर इति। ब्रह्मणो विशेषणतया पुंलिङ्गनिर्देशः। गायत्रीविशेषणत्वेऽपि स एवार्थः। गायकसन्त्राणनत इति । यत् पूर्वमुक्तमिच्छां ददातीति छन्द इति तत्सामान्यम् । इदं त्वस्या विशेषफलमिति तयोरन्वयोपपत्तिः॥३७॥

 परमन्यदतिशयं वेति। परशब्दो विकल्पेन निरुक्तः। अतिशेत इत्यतिशयः। कर्तरि प्रत्ययः। ज्योतिस्तेज इति ज्योतिःशब्दार्थ उक्तः। निरूपित इत्यादिना तयोर्वाक्यार्थ उक्तः। तेजःशब्दस्त्विह विशेष्यतयानुवर्तनीयः। यन्निरूपितेऽन्यत्नितरामतिशायि च निरूपिताद्भवति तदित्येवं परं ज्योतिर्देवता कथितेत्यन्वयः। निरूपित इति बुद्ध्यैवमिदमित्येवं निरूप्ये विश्वस्मिंस्तेजसीत्यर्थः । तत्र हि तदनिरूप्यतयान्यदेव ज्योतिर्देवतातत्त्वं भवति। तस्य तस्माद्विश्वतस्तेजसोऽतिशयश्च



स्वतः सिद्धचित्प्रकाशयोगात् स्यात् । मन्त्रान्तरेष्वप्येवमृष्यादि निर्वक्तव्यमित्यपीह दर्शितमिति॥३८॥

 अथाङ्गमन्त्राणां निर्वचनम्। स्वेति स्वर्ग इति स्वाहेत्यत्रेति शेषः। स्वर्गशब्देनेह स्वतो निरतिशयानन्दरूपं परमसिद्धानां तदानन्दानुभवस्थानं देवतातत्त्वं विवक्षितम्। स्वेति चात्मेति। स्वशब्दस्यात्मात्मीयादिवचनत्वादिति भावः । आत्मा चेह साधकस्य प्रत्यगात्मा भवति। तदेतदभिप्रयन् स्वशब्दं हाशब्देन योजयन्विवृणोति—हेत्याहुतिरितीति । स्वाहेति युगपत् क्रमेण वैतदुभयं क्रियत इति भावः। वाक्यार्थस्तावदेव लब्ध एव। तात्पर्यार्थस्तूत्तरार्धेनोच्यत इति दर्शयति—हृदयमन्त्रेणेति । मूले धामशब्दश्चिन्मात्त्रवचनः। तस्य साधकगतव्यतिहारदृष्ट्या प्रत्यक् परागात्मपर्यन्ततया व्याप्तिः। सैव च तस्य धाम्नः शिखाभिप्रेयते। शाखाशब्द इह शिखावचनः। हृदयमन्त्रेणेत्यनेनैतत् सूचितम्। यत् प्रागुक्तं 'हृदयं बुद्धिगम्यत्वादिति तेन सहान्वयोऽप्यस्यैवमुपपन्नो भवतीति। सोऽहमित्यादिष्वप्येतत् प्रतिपत्तव्यम्। होमेष्वपि स्वाहाकारस्येयमेव प्रक्रिया। देवतायाः द्रव्यरस आहुतिःद्रव्यरसस्य देवतायां गतिरित्येवं व्यतिहारस्य तादात्म्यं सम्बन्धनिष्ठत्वात्। उपपत्तिमिति । स्वाहाकारो हि होमादिकरणोद्देशपूर्वकं तत्र द्रव्यविनियोगार्थो होमेषु प्रसिद्धः । प्रत्यग्ब्रह्मणोर्व्यतीहारादेकत्वे सति तत्र तदव्यवधानलक्षणं विश्वमपि जगद्धोमतया क्षपयितव्यं भवतीति देवतायामपि रसवतो द्रव्यस्यैवं विनियोगसम्भव इति च ज्ञेयम्॥३८॥

 त्वंपदार्थपर्यन्ततत्पदार्थत्वमिति । तत्त्वमसीति एतावन्महावाक्यं प्रसिद्धम्। तच्चाचार्यस्य शिष्यं प्रत्युपदेशरूपम् । तत्र त्वमिति शिष्ये प्रत्यगात्मा गृह्यते। तदिति च तदा प्राग्वर्णितः परमात्मा। तयोरेकमसीत्युपदिश्यते। ततश्च त्वंपदार्थः प्रत्यगात्मा प्रथितः। तत्पदार्थश्च परमात्मेति ज्ञेयम् । ननु ब्रह्मणः प्रत्यगात्मनैकत्वप्रत्यगात्मप्रतिपादिकत्वमिति हि वाच्यम् । यथा शक्तिपटलेऽजपापरमात्मप्रणवप्रकरण इति। नैष दोषः। तत्त्वमसीत्याद्युपनिषन्महावाक्यव्यापार एव। एवं तत्त्वस्पृहामनुसन्धानानुगुणतया परिणत इति प्रतिपादयितुमेवमभिधानम्। मूले परिततमिति सर्वतो व्याप्तम्। परं तु तेजस्त्विति। तुशब्दो विशेषद्योतनार्थः। परिततत्वं परत्वं चेह विशेषः। तदुक्तं—परमन्यदतिशयं वेति। मय्युदितेऽस्य मनो यत्र सोहमित्युपस्कारेण संबन्धः। तदहमित्येव वा योजनीयम्। मयीति शार्ङ्गिणो यत्र स्वात्मपरामर्शः। एतद्दर्शयन्विवृणोति—देहेन्द्रियादिभ्य इति । प्रत्यग्ब्रह्मणोः शबलशुद्धान्वयैकत्वभेदेन चतस्रोऽवस्थाः। तत्र प्रत्यगात्मनो देहेन्द्रियादितादात्म्यं परब्रह्मणो विराडादितादात्म्यं च



शबलावस्थातः स्वोपाधित उद्गतिरितराः। तत्रोपाधितः पृथग्भावे यद्यप्येकत्वमेवाखण्डचिल्लक्षणं भवति किन्तु तदुपाधिद्वारेतरदवान्तरावस्थाद्वयं स्यात्। तत्र स्वस्वोपाधिसाक्षितया स्थितिः शुद्धावस्था तदान्योन्यैकतान्वयावस्था तदन्योन्याकारविलयादेकत्वमिति भेदः। तत्र देहेन्द्रियादिशबलस्य ततः पृथग्भावे निष्पन्नैकत्वावस्था मय्युदित इत्युक्ता। मनोस्य यत्रेति ततः पूर्वतरा शुद्धावस्थोक्तं परिततं परन्तु तेज इत्यपि शुद्धावस्थैव तदर्थं परग्रहणम्। यद्यप्युपाधिपृथग्भाव एकमेव देवतातत्वमर्थान्निष्पद्यते किन्तु तत्रापि यत्र मनो वर्तते सोहमर्थो यत्र माया वर्तते स सोर्थ इति भावः। तयोः शुद्धयोरयत्नसिद्धमेकत्वमिति मय्युदित इत्युक्तम्। मूले तदिति सकलचित्प्रकाशरूपमिति वाक्यार्थकथनम्। सकलचित्प्रकाशपदेन परिततपरतेजोग्रहणम्। तस्य रूपमेव रूपं यस्येति समासः। ब्रह्मणो रूपमेवास्यापि रूपम्। ब्रह्मैवोक्तप्रकारेण तदहं वस्त्विति मूलार्थः। कथितमित्याद्युपसंहारः।

 प्रकारभेदेन विवृणोति—सकल इति। मूलयोजना त्वेवम्। इत्येवं तदिदं सकलचित्प्रकाशरूपं शिरसोऽपि मन्त्रं कथितमिति। अत्र यः परिपूर्णश्चित्प्रकाशः परिततं परं तु तेज इत्युक्तः तं रूपयति। साधकचिद्रूपतयाहमर्थ-तयाभिव्यनक्तीत्यर्थो विवक्ष्यते। सोऽर्थ एव च वाक्यार्थमाहेत्यभिप्रेत इति ज्ञेयम्। सोहमर्थस्य सकलचित्प्रकाशत्वात्तुङ्गार्थं स्याच्छिर इति शिरसे स्वाहेत्यनेनान्वयोपपत्तिरिति॥४०॥

 अजपाया इति प्रत्यगात्मनः परमात्मपर्यन्तताप्रतिपादकत्वमित्यर्थः। अहमिति पूर्ववच्छार्ङ्गिणः स्वात्मनिर्देशः। मनोऽस्य यत्रेत्येतदिहापि समानम्। सकलप्रकाशनिर्वाणमिति। सकलः परिततः प्रकाशः परं तेजस्तदेव च निर्वाणमुपशान्तरूपम्। अतुलमिति। तदतुलमनुष्णमशीतं यत्तदित्युपस्कारेण मूलान्वयः। वच्छब्देनाहमर्थं ग्रहणम्। तस्यातुलादिरूपं परब्रह्मत्वमनेनोक्तम्। पूर्ववच्छिखायै वषडित्यनेनान्वय इति॥४१॥

 न केवलमनयोरर्थकथनमङ्गोपयोगि। किन्तु प्रपञ्चयागहुतेप्युपयुज्यत इति दर्शयन्नाह—एवमिति। परदेवतात्मतत्त्वं तावदिहाग्निरिष्यते। स चाग्निः स्वाहाकृतौ प्रतिपत्तव्यः। स एव च प्रपञ्चयागहुतेऽधिकरणं भवति। यत्र हूयते तद्धोमाधिकरणम्। स चाग्निर्देवतातत्त्वस्य साधकात्मनश्च भेदेनावभासान्मलिनो वर्तते। तस्य शोधनं चात्मैव देवतातत्त्वं न ततो भिन्नमन्यत्तदेव चात्मा न ततो भिन्रोऽन्य इत्येवमवस्थापनम्। तत्र यद्भेदनिबन्धनं स्थूलसूक्ष्मादिलक्षणं प्रपञ्चवस्तु  
त होमद्रव्यं भवति। नन्वग्निशोधनमपि तावत् स्वाहाकृतावस्त्येव। यदुक्तं—स्वेति वर्ग इत्यादि। नैष दोषः। क्रमेणान्योन्यात्मतया संहितयोः युगपत्तथानुसन्धान-



मखण्डैकत्वरूपमेवैतत्। अतएवोक्तं—स्वर्गात्मावध्यातता धामशाखेति। द्रव्यसंशोधनार्थस्येति। न केवलं कवच एवास्योपयोग इति भावः । होमद्रव्यं तावत्प्रपञ्चरूपम्। तस्यामृतभावे सत्येवाग्नौ होमः स्यात्। अवरप्रकृतितायामेव च ब्रह्मणि विलापनसंभव इति तदापादनमिह शोधनमभिप्रेतम्। मूले स्वगुणैः गुणत्रयानुबद्धं सकलं प्रतिमथ्येत्यनेनैतदपि दर्शितम्। हरतीति शक्तिबीजं निर्वाच्यमिति। स्थावरजङ्गमाभिपूर्णमित्येतज्जगदित्युक्तम्। निजबिन्दुसन्ततात्माखिल-लोकस्थितीति। निजबिन्दौ सन्तत आत्मा स्वरूपं यस्या इति समासः। तादृश्यखिललोकस्थितिर्यत्रेति पुनः समासः। बिन्दुग्रहणं संहारक्रमेण नादाद्युपलक्षणम्। अखिललोकस्य प्रतिमथ्येत्युक्तस्य स्थितिस्तन्मात्रतयावस्थानं यत्र तदाश्रयत्वात्तत्तथोक्तम्। तदाह—सर्वलोकेति। प्रकरणादमृतत्वसिद्धिरित्यवबोद्धव्यम्॥४२॥

 प्रणवस्येति। न केवलं नेत्र एवास्योपयोग इति भावः। अमृतरूपद्रव्योत्पादकस्येति। प्रकृतिरेव तावदमृतं तत्कार्यं तत्तलिपिवर्णतदर्थजगद्रूपं द्रव्यमपि तत्स्थूलाकारत्वादमृतरूपमेव। तस्योत्पादकं प्रणवोऽनुज्ञाक्षरत्वात् । यद्वा अवतीति निर्वचनं स्यात्। अवनं चेह भावनं स्यात्। अनेकार्थत्वादवतेः । तथाच वक्ष्यति—अवरक्षणगतिप्रीतीत्यादि । सर्वभावक इति च। ननु यद्यमृतरूपमेव द्रव्यमुत्पद्यते। तदा शक्तिमन्त्रेण तस्य शोधनासंभवः शुद्धोत्पन्नत्वादिति। नैष दोषः। सत्यप्यमृतत्वे स्थावरजङ्गमादिरूपेणान्यथाभिमानात् पुनः शोधनोपपत्तिः। ब्रह्मत्वेऽपि द्रव्यतयाभिमाना-द्धोमोपपत्तिरात्मब्रह्मतया भेदाभिमानाच्च तस्यापि शोधनोपपत्तिरिति ।

 मूले आद्यैरित्यकारोकारमकारा उक्ताः । तपनान्तिकैरित्यग्नीषोमसूर्याणां नेत्रत्रयशक्त्यात्मनां ग्रहणम् । गुणात्मान एते । तैरेव चास्य प्रपञ्चस्य भावः। स्थावरजङ्गमाद्यात्मकं स्वरूपं तत्कारणात्मा सृजति। सर्वथाप्यर्थानामुत्पत्ति-योगादजस्रमित्युक्तम्। सन्ततमिति च तदर्थः। अभिप्रायभेदमाह—प्रतिहोममिति। मातृकान्यासवदिति पञ्चाशद्वारं होमविधानात् प्रतिहोमं चाष्टाक्षरावृत्तेरेतदुपपत्तिः॥४३

 मूले हृङ्काराख्य इत्यस्त्रांशनिर्वचनम्। हृञ् हरण इति धातुरयमुक्तः। साधकस्यानभीष्टान्यनिष्टान्येव। हरिहरेति हृञावृत्तिरेव। सा च सर्वानिष्टसंहरणार्थेति चार्थादुक्तम्। तस्यास्त्राय फडित्यनेन संबन्ध इति। तारश्च शक्तिरिति तावत्प्रणवादीनां पञ्चमन्त्रतया लिपिसंयोगेन प्रपञ्चयागार्थंत्वमुक्तम्। तेषामेव स्वप्रधानतयैकमन्त्रत्वं यदा लिपि-विहोनोऽयमित्युच्यते। सर्वप्रपञ्चस्य मूलमित्यस्य विनियोगसूचनार्थम् । सकलपुरुषार्थंकरमेतदिति भावः। प्रपञ्चयाग-स्त्वमुनेति पूर्वोक्तानुवाद एव । तस्य द्विधा प्रयोगो वर्णैर्देह इत्युक्तः। प्रपञ्चात्मकैरित्यर्थाल्लभ्यते ॥४४॥४५॥४६॥



 मातृकान्यासवदित्यात्माष्टाक्षरयोगेन लिपिन्यास उक्तः। यदुक्तं—शुद्धसविसर्गेत्यत्रान्यैश्चेति। पञ्चाशद्वारमुत्तममिति त्रिसप्तादिवारमधमादिकमित्यप्यर्थात् सूचितम्। शुद्धादिन्यासेऽपि समानमेतत्। अभिप्रायान्तरमाह—पञ्चाशन्म-न्त्रैरिति। यद्यप्येक एवायं मन्त्रः किन्तु पञ्चाशल्लिपिवर्णसंयोगभेदतः पञ्चाशदेव मन्त्राः स्युरिति भावः। पञ्चाशद्वारमि-त्यस्यार्थोऽनेनोक्तः। यद्वेहापि लिप्यपेक्षयैव पञ्चाशद्वारत्वं स्वप्रधाने प्रपञ्चयागे त्वेवं संभवतीति चावबोद्धव्यम्। प्रपञ्चयागस्वरूपं तावदेभिस्तृतीयलिपिभिरित्युक्तम्। तत्र मातृकान्यासवदित्यकारादिक्रमोऽत्रोच्यते। तदाह—प्रपञ्चयागक्रममिति। सप्तग्रहमण्डलत्रयादिहोममिति। तुशब्दस्य विशेषसूचनार्थत्वादिति भावः। प्राणाग्निहोत्रप्रपञ्च-यागयोरिति तदीयमन्त्राभिप्रायम्। ऋष्यादिकमिति। ब्रह्मा स्यादृषिरस्येत्यत्र विवृतरीत्येति भावः। मूलाधारेति। मूलाधारे चतुर्दलपद्मे कर्णिकात्रिकोणं तन्मध्ये शक्तिः हृल्लेखा। तस्या मध्ये तदीयबिन्दुःवृत्ताकारस्तत्रापि मध्यभागे मध्यादिपञ्चदिक्षु कुण्डानि। वक्ष्यति च—शक्तेः सत्त्वनिविष्टमध्यमित्यादि। मध्येन्द्रवरुणेत्यादि च। अग्नीन् प्रज्वाल्येति। चिदग्निस्वाहाकारगोचरतयोक्त एकोऽपि सन् होमद्रव्याणां पञ्चत्वात्तथा विहृतो गृह्यते। वक्ष्यति च—कल्पान्ताग्निशिखास्फुरत्कुहरकेष्वित्यादि। पादादिमस्तकान्तं व्याप्येति। तदाष्टतिमाह—स्वशरीरात्मकमिति। परमामृतेनेत्यवरप्रकृत्यात्मनेति प्रागुक्तरूपेणेति भावः। एकीकृत्येति + + + ॐ ह्रीं क्षमिति । अत्रैवं प्रतिपत्तिः। प्रणवेन परामृतभूतात् स्वदेहादकारतद्वाच्यरूपं वस्तूत्पाद्य शक्त्या तस्य प्रतीतिसिद्धार्थान्तरताविलापनेनामृतात्मकतामापद्य तदेव क्षमिति होम्यतया प्रतिपद्य परं ज्योतिषि जुहोमीति विनियुञ्जानः सोहं हंस इति तद्द्रव्याश्रयचिद्रूपं ततो विविक्तं प्रत्यग्ब्रह्मरूपं विभाव्य स्वाहेति तस्मिन्नेकवस्तुन्यग्नौजुहुयादिति। मध्यादिकुण्डेष्विति। मध्यप्राग्वारुणसौम्य-दक्षिणकुण्डेष्वित्यर्थः। शाद्याकारान्तमिति। पञ्चपञ्चभिर्वर्णैरेकैकपर्यायेणेति भावः। अकारमिति। स ह्येकपञ्चाशो वर्ण इति भावः। प्रणवशक्तिबीजाभ्यामिति। प्रणवव्यापकेनोत्पादनं शक्तिव्यापकेन तस्यामृतोपादानमिति भेदः। शरीरशब्देनानभिव्यक्तावयवस्य ग्रहणम्। ताभ्यामेव वर्णाभ्याममृतपिण्डमिति। अग्नीनेकीकृत्येति। कुण्डैको-करणेनेति भावः। ॐ ह्रीं अमिति कृतहोमद्वयेऽपि योऽवशेषितोऽकारस्तस्यायं होमो विवक्षितः। इत्यादिनेति। सोहं हंसः स्वाहेत्ययमेव मन्त्रशेषोऽभिप्रेतः। नवग्रहन्यासमन्त्रैर्विधिवद्धुत्वेति। ॐ ह्रीं क्षं लं हं मरकतवर्णाधिपतिं केतुं भगवन्तं परं ज्योतिषीत्यादिरूपेण मन्त्रान्नानमुक्तम्। एवमग्न्यादिमण्डलायन्यासमन्त्रैर्विधिवदित्य-



त्रापि द्रष्टव्यम्। अग्नीषोमन्यासमन्त्राभ्यां हंसन्यासमन्त्रेण चेत्यत्रापि समानमेतत्। मूलमन्त्रादियोगस्तु सर्वहोमेष्वपीष्यत एव। सप्तग्रहन्यासवदित्यत्रापि विधिवदिति संबन्ध इष्यते। मण्डलवयादिष्वपि समानमेतत्। प्रणवेन स्वात्मस्थो भवेदिति सकृत् प्रणवमुञ्चरन्निति भावः॥४७॥

 इह प्रपञ्चयागे प्रणवशक्त्यादिषु प्रतिपत्तिस्तावदुक्ता—आद्यैस्त्रिभेदैरिति। न तु गतवर्णेषु प्रतिपत्तिरिति प्रतिपादनार्थं पञ्चज्ञानेन्द्रियाबद्धाइत्याद्यारभ्यते। यद्यपि वर्णानां काननवृत्तद्व्यक्षीतीत्यत्र स्थानसम्बन्ध उक्तः किन्त्वयमेवेन्द्रिय-सम्बन्धोऽपि स्यात्। तत्र इई इत्यनयोश्चक्षुषा सम्बन्धः । उऊ इति श्रोत्रेण । ऋ ॠ इति घ्राणेन । विसर्गस्य रसेन । एतेषां सर्वेषां त्वगिन्द्रियेण सम्बन्धः। तस्य व्यापित्वात् बहुवर्णसम्बन्धसंभवः। वर्णानामेवेन्द्रियसम्बन्धात् तदप्राप्त-सकलार्थसम्बन्धोऽपि स्यात्। ततश्च तथाविधैर्लिपिवर्णैः स्वसंबन्धात्तदिन्द्रियगोचरं सदूरे भवमितरदपि सर्वं वस्तु ब्रह्माग्नौ जुहुयादिति सम्बध्यते। प्रदर्शनार्थं चैतदुक्तम्। यत्तावदथानया पञ्चविभेदभिन्नयेति वर्णानां पञ्चभूतरूपत्वं तेषां प्रत्येकं स्थूलसूक्ष्मादिरूपत्वं चोक्तम् तद्वेह प्रतिपत्तव्यम्। यद्वाध्यात्मिकाधिदैवतविग्रहयोरेकतया काननवृत्तादिस्थानामेवा-परिमितत्वं प्रतिपत्तव्यमिति सोऽग्निरपि व्याप्त एव। तस्य मुखमात्रमेतद्धोमादिकरणत्वेनाभिप्रेतमित्यभिप्रायेण विशेषणमुक्तम्।

 स्मर्तव्येति। स्मर्तव्याशेषलोकशब्देन तत्तदिन्द्रियगोचरस्यैव ग्रहणम्। यावान् स्मर्तुं शक्योऽशेषो लोकस्तावानेवायं तत्तदिन्द्रियगोचरोऽर्थो भवतीति तदभिप्रायः। यदैश्वरं तेजस्तस्मिन् ब्रह्माग्नाविति सम्बन्धः। देवतैवेश्वरस्तदीयं चिल्लक्षणं स्वरूपमेव च तेजः। यदुक्तं—स्वर्गात्मावध्यातता धामशाखेति। सदा सर्वत्र वर्तिनीति कालदेशाभ्यां तस्यानवच्छिन्नत्वमुक्तम्। यदुक्तं—स इति परिततं परन्तु तेज इति ।

 अभिप्रायान्तरं दर्शयति—एवं समन्त्रकमित्यादिना। विदुषामयत्नसाध्यमिति। मन्त्रन्यासजपयोगादिभिर्विदितदेवता-त्मसतत्त्वाद्विद्वांसः। अनेन तैरप्येवमवस्थेयं यत्नेनानुसन्धेयमनुष्ठानावशिष्टकालेष्वित्यपि सूचितम्। मूले पञ्चज्ञाने-न्द्रियाबद्धा इत्यस्यायमर्थः। श्रोत्रादीन्द्रियगोचर एवायं विश्वः प्रपञ्चः स च वैखरीवाच्य इति सर्वेऽपि लिपिवर्णाः प्रपञ्चवदिन्द्रियसम्बद्धा इति । यद्वानाहतशिवादिविषयान्ततया वर्णसम्बन्धोऽत्रविवक्ष्यते। तदाह—वाचकवर्गस्येति। वाच्यवाचकभेदेन वर्गद्वयमिहाभिप्रेतम्। वाच्यस्यापीति। वर्गस्येत्यनुषङ्गः। स च तत्त्वगणरूप इति तत्त्वगणस्येत्युक्तम्। तदितीन्द्रियसम्बन्धमिति भावः। त्विति विशेषार्थः। समुच्चयार्थो वा। यश्च शब्दस्तथा चैवल्लभ्यत इति भावः। तत्तदिन्द्रियगोचरमिति



श्रूयमाणमस्पृश्यमानादिलक्षणम्। ततः प्रपञ्चमिति मूलार्थः। आरात्तनं सर्वमिति तद्विशेषणम्। तद्व्याचष्टे—दूरात्तनमिति। दूरभवमिति तदर्थः। दूरग्रहणमन्तिकोपलक्षणमाराच्छब्दस्योभयार्थत्वादिति दशैयंस्तद्विभागमपि दर्शयति—दूरमन्तिकं चेति। दूरमधिदैवतमन्तिकमध्यात्ममिति च द्रष्टव्यम्। श्रोत्रादिभिरुभयथाऽप्यर्थग्रहणादेवमुक्तम्। घटादिविषयदर्शनसमय इति प्रचुरसंभवादेतदुपादानम्। श्रवणादिसमयेऽप्येतत् सर्वमिष्यत एव। तत्त्वगणस्येति वर्णविशिष्टस्येति च द्रष्टव्यम्। ननु कथं स्वस्मादुत्पत्तिः कथं वा लय इति। तत्राहतशिवतत्त्वमिति स्वयमवाच्यमवाचकं ब्रह्मेति यदुक्तं तदनाहतशिवतत्त्वमित्यवबोद्धव्यम्। तदुक्तमधस्तात्—अधिष्ठानसाक्षिलक्षणावनाहतशिवशक्ती अकारलक्षितार्थाविति। प्रमातेत्यनाहतदशायां न प्रमातृत्वमपीति भावः। तदप्युक्तं—विश्वं प्रमेयप्रमाणप्रमातृरूपात्मविद्याशिवतत्त्वरूपमिति। प्रमातृप्रमाणादिक्रमप्रतिपत्त्यर्थं च प्रमातृग्रहणम्। तद्विभागश्च तत्रैवोक्तः—तत्र मायान्तं मेयरूपमात्मतत्त्वं सदाशिवान्तं ज्ञानरूपं विद्यातत्त्वमाहतशिवान्तं प्रमातृरूपं शिवतत्त्वमिति। अकारवाच्यार्थ इति तत्त्वप्रसरक्रमेण सह तदविभक्ततद्वाचकवर्णप्रसरक्रमोऽपि सूचितः। तेन सदाशिवादीनामिहादि-वर्णयोगोऽपि लभ्यते। तदुक्तं—इह सवाचकानि सदाशिवेश्वरशुद्धविद्यातत्त्वानीत्यादि। ननु तत्रैव तावत्तत्त्वानां रूपं सिद्धान्ततः किमिह तदभिधानेनेति। नैष दोषः। + + + । परिणामिन्यपरशक्तिरिति धर्म्यभिप्रायः। परशक्तिरनाहतं वस्त्वित्यवरग्रहणम्। परिणामसामर्थ्यमिति धर्माभिप्रायम्। चकारतदर्थरूपिणीति वाच्यवाचकाविभागाभिप्रायम्। विमर्शप्रकाशाभ्यां वेति + + + वेति। तत्तद्विक्षेप इति। मत्तः परिणममानार्थतया विक्षेप इत्यर्थः। अन्याच्छादन इत्यनुवर्तमानस्य चिद्रूपाच्छादन इत्यर्थः। विषयसप्तम्येषा। अवस्थितमिति चान्वयः। प्रसिद्धमेवेत्यनुषङ्गेण सम्बन्धनीयम्। तत्तदवस्थितिव्यपगमेन विलयक्रमोऽप्यूहनीय इति॥४८॥४९॥

 मूले ब्रह्मात्मभिरिति प्रपञ्चयाग एव सूक्ष्मा प्रतिपत्तिरुक्ता। मन्त्रकर्त्रग्निद्रव्येषु ब्रह्मतया प्रतिपत्तिरियं भवति। मन्त्राणामर्थतोऽपि महत्त्वान्महामन्त्रैरित्युक्तम्। तदुक्तं—स्वेति स्वर्ग इत्यादि। ब्रह्मविद्भिरिति। देवतातत्त्वं ब्रह्म तदेवात्मानं विद्वद्भिरित्यर्थः। ब्रह्मार्पणमिति साक्षादेवेति शेषः। अभिप्रायान्तरमाह—अमन्त्रक इति। सर्वेषां वस्तुतो ब्रह्मरूपत्वादिति भावः॥५०॥

 मूले एवं वर्णविभेदभिन्नमिति प्रपञ्चयागोपसंहारेणाभिमतमन्त्रजपाद्यधिकारो



दर्शितः। वर्णविभेदभिन्नमिति। यदुक्तं—मातृकान्यासवत् सार्धं लिपिनेत्यादि। बाल्याद्यवस्थायोगाद्देहस्यादृढत्वम्। मांसान्त्रमज्जावृतमिति जुगुप्सितत्वमुक्तम्। तत्तदिन्द्रियेभ्यो ज्ञानक्रियाप्रसरणात् क्षरत्वम्। अनेन होमद्वारा देहस्य तद्विपरीते ब्रह्मात्मनि विलापनमुचितमित्युक्तम्। सुविशदत्वं निर्मलत्वम्। विमलधीरिति+ + + । तेजःस्वरूपी स्वयं भूत्वेति। तद् ब्रह्मैवेह तेजः। सर्वमन्त्रं जपेदिति प्रपञ्चयागानन्तरं तदङ्गर्ष्यादि विन्यस्याभिमतमन्त्रोदयाद्यारब्धव्यम्।

 अभिप्रायभेदमाह—एवमित्यादिना। तेजःशब्देनेह कलानां ग्रहणम्। तदाह—सकलीकरणन्यासेनेति । परतेजसीति। तदुदरभाग इति भावः। ताभ्यामेव सुषुम्नामिति। सुषुम्नाकारेण न्यासोऽभिप्रेतः। कारणशक्तिकबलीकृतजीवामिति । सुषुम्नान्तर्गते मूलाधार एवैतद्भवति। ताभ्यामेव वर्णात्मकमिति। व्यापकेनेत्यवबोद्धव्यम्। तावद्दलानीति दशद्वादशषोडशदलानि। न्यासेनेयं चिन्ता स्यात्। व्यापककलाय धूम्रार्चिषे नम इत्याद्याः। पादयोर्न्यसित्वेति। तच्चतुःसन्ध्यग्रेष्विति भावः। एवं हस्तयोरित्यत्रापि द्रष्टव्यम्। गलास्यनेवादिष्विति मूर्धग्रहणम्। विसर्गाद्यकारा-न्तस्थानेष्विति। मुखे काननवृत्तेत्येतद्वैलोम्येनेत्यर्थः। शक्तिशान्तकलान्यासस्तु विकल्प्यत इत्यर्थादवसीयते। मूलाधारे त्रिकोणकोणेषु शक्तिकलान्यासः। मूर्धनि द्विदलपद्मे शान्तकलान्यासः। प्राणप्रतिष्ठाचोभयविधा कार्येति। जीवकलानामिति जीवस्योपलक्षणम्। तासामिति परस्योपलक्षणम्। पाशाङ्कुशत्र्यक्षरेति। न कलास्वेवैतद्योगोपि तु ऋक्समष्टिप्राणप्रतिष्ठासु वा कलास्वपीति ज्ञेयम्। मातृकां न्यसित्वेति। यदादावेव कृतं समुनिच्छन्दोदैवतमित्यादि तस्यैवानुसन्धानार्थमेतत्। तेन तदङ्गर्ष्यादिन्यासो गणपतेरङ्गर्ष्यादिन्यासोऽपि स्यात्॥५१॥

 प्राणाग्निहोत्रप्रपञ्चयागशेषत्वेनेति स्वतन्त्रयोरभिमतमन्वशेषभूतयोरप्येतत् संभवति। नन्वभिधायेति तत्त्वे तदभिहि-तमिति। उच्यते। सशक्तिकमलामारन्यासादीनां तावदथानया पञ्चविभेदभिन्नयेत्यत्राभिधानम्। शुद्धादीनां त्वथ हितविधये विदुषामित्यत्र। यद्यप्येतद्भाव्येव किन्तु तस्यापीह गतत्वेनाभिमान इत्यभिधायेत्युक्तामिति बोद्धव्यम्। स्वातन्त्र्येणापीति । ननु स्वातन्त्र्येण फलसम्बन्धोऽपि तावदुक्त एव। यथा—विन्यासैरथ सजपैरित्यादि । केशवादियोगे श्रीबीजयोगे च श्रीरेव फलमित्यादीति। नैष दोषः । तत्र तत्तदर्थिनां तत्तन्यासजपादिकमभिप्रेतमिह तु फलविशेषार्थिनां दशविधन्यास इति भेदः । केशवाद्य इति केशवादियुतः। शक्तिकमलामारैश्चेति युतशब्दोऽनुवर्तते। कमला श्रीबीजम्। मारः कामबीजम्। एकैकश इति तेषां पृथगपि योग उक्तः। वाकारो विकल्पार्थः। सविसर्गः सबिन्दु-



सर्गो मारकमलाशक्तियुतश्चेत्येषां योगः। तेषां पृथग्योगो न ग्राह्य इत्येवं वा दशधा न्यास इति भावः। पृथङ्निगदिता इति। न प्राणाग्निहोत्रप्रपञ्चसहिततया किन्तु स्वतन्त्रतयेति भावः। न्यास एवैवं स्यात्। प्रबन्धेन चैषामावृत्तिरिति ज्ञेयम्॥५२॥

 मूले तेजःस्वरूपी स्वयं भूत्वेति प्रपञ्चयागस्याभिमतमन्वशेषतया प्रयोग उक्तः। स्वतन्त्रतया प्रयोगः प्रपञ्चयाग-स्त्वित्युच्यते। तदाह—समन्त्रकप्रपञ्चयागस्येति। विशेषत इति शुद्धादिन्यासादितोऽभिमतमन्त्रतोऽप्यतिशय उक्तः। मूलेऽपि यत्—प्रपञ्चस्य यापको विनाशकः संसारविशेषस्य सम्पद्रूपस्य यापको नेता परस्य चार्थस्य परो निवेदक इति योजनीयम्। परोऽर्थो मोक्ष एव। प्रकारान्तरेण विवृणोति—विपत्प्रपञ्चयापनमिति। मोक्षापेक्षया विपत्प्रपञ्चो बन्धक +++ तत्कार्यप्रपञ्चः। परश्चेत्यर्थः। अमन्त्रकप्रपञ्चयागपरतया विवृणोति—अमन्त्रकप्रपञ्चयागस्येति। वर्णैः प्रपञ्च यागस्तावदेवमुक्तः। अथ द्रव्यैः प्रपञ्चयाग उच्यते—द्रव्यैर्यथेति। तानीति द्रव्याणि। तथैवेति तत्प्रकारः॥५३॥५४॥

 षष्ठपटलोक्तक्रमेणेति। ताराद्यैर्दशभिर्भेदैरित्याद्युक्तक्रमेणेत्यर्थः। मातृकाविधानेनाग्निजननं पूजा च। तदुक्तं—हुतार्चनाविधौमातृकोक्ताविति। तत्र कलायुग्मशश्चाष्टवर्गानित्यावरणद्वये प्रतिवर्णमात्माष्टाक्षरयोगो विशेषः । मन्त्रितम इत्येभिस्तृतीयलिपिभिरित्येतद्विद्वानित्यर्थः। अभिप्रायान्तरमाह—बीजेनेति। जुहुयाच्च चतुर्वारमित्यतोऽर्वागेतद-र्थादवसीयते। संख्या तु सचतुश्चत्वारिंशद्वारमित्युक्तैव। यद्वा विघ्नान्तिकमिति साध्यमन्त्रस्य पीठपूजादिकं कृत्वेत्यादि मूलेन पञ्चविंशतिसंख्यंहुत्वेत्यतो यदुक्तं तत् सर्वं कृत्वा ततो गणपतिमन्त्रेण चतुर्वारं होमोऽयमभिप्रेतः। ततः पूर्वमयं बीजेन ऋचा च होमो भवति। पश्चाद्विभूतिमन्त्रेणापि सोमः स्यादिति। मूल एकावृत्त्येति मातृकावृत्त्यभिप्रायम्॥५५॥५६॥

 नियुताधिकलक्षसंख्यमिति। नियुतं विंशतिसहस्रम्। लक्षसंख्यमित्येव वा पाठः। मन्त्रीत्यनुवादः। अभिप्रायान्तरमाह—सिद्धिकामस्येति। स स्वैहिकीं सकलसिद्धिमवाप्येत्येतदभिप्रायमेतत्। वाञ्छायोग्यामिति। पुत्रार्थाद्यभिमतविशेषप्रधानामिति भावः। मुक्तिकामस्येति। परतरं च परत्र यातीत्येतदभिप्रायम्। सिद्धिपदमनुषज्यते। प्रणवादित्वं सर्वमन्त्रेषु नित्यमिति तत्पुटनमुक्तम्। मातृकावृत्तिभिरिह सर्वत्र लक्ष्यादिसंख्या भवतीत्यवबोद्धव्यम्॥५७॥

 एकद्विकेति पञ्चशताद्यपि ग्राह्यमेव। अभिवृत्तिरावृत्तिः। विकृतिमिति क्षुद्रग्रहादिकारितामिति शेषः। प्रकोप इति शरीरेन्द्रियादिविक्रियावेगः॥५८॥

 द्वादशसहस्त्रमथवेति पूर्वोक्तशेषः एव । तदाह—होमविधिमिति॥५९॥



अयथाप्रतिपत्ति प्रजपादिति। तत्तद्विहिता प्रतिपत्तिर्यथाप्रतिपत्तिः। न तथेत्ययथाप्रतिपत्तीति क्रियाविशेषणं चैतत्। सहस्रवृत्त्येति सहस्रावृत्येत्यर्थः । वस्तुशब्दो द्रव्यवचनः। रात्रौ तिलहोमश्चेति + + + नृसिंहयोगश्चेति सूचित इत्यनुवर्तते। सविस्मृतीश्चेति दुर्देवतादिकारिता इति शेषः। सापस्मृतिरित्यपस्मृतिरपस्मारः। शापभवानिति गुर्वादिकोपकृताः शापाः। मूले यो मन्त्रीत्यनुवादः। अभिप्रायान्तरमाह—मन्त्रीति। सूचित इत्यनुवर्तत एव। मूले महदृद्ध्येति। महत्या ऋद्ध्येत्यर्थः। लक्षं तदर्धकं वेत्यत्र + + + ॥६०–६३॥

 सद्रव्यैरिति सद्भिर्द्रव्यैरित्ययमनुवादः। अभिप्रायान्तरमाह—सद्रव्यैरितीति। समुचितद्रव्यविशेषसहितैरेभिरित्यर्थः। तत्तत्कर्मयोग्येति। यथा + + + कार्येत्यत्र व्यञ्जनशिथिलोच्चारणेन मात्रापूरणमित्यवबोद्धव्यम्। योग्यपरिमाणमिति संख्याभिप्रायम्। जुहुयादिति च संबन्धः॥६४॥६५॥

 मूले शितधीरिति महदवधानमुक्तम् । न्यासोक्तक्रमत इति तत्तत्स्थानं भङ्क्ताभङ्क्तेति भावः । मंक्ष्विति क्षिप्रमि-त्यर्थः। विधिना तेनैव लोणेन वेति। सप्तरात्रं त्रिमधुराक्तया लवणपुत्तल्या वेत्यर्थः ॥६६॥

 पञ्चाशदोषधिविपाचितेति। जनिते कुण्डाग्नौ घटे पञ्चगव्यं योजयित्वा तत्र वर्णोषधीर्निक्षिप्य यावत्तस्मिन्नग्निरुत्पद्यते तावत्तत् पाचयेत्। तस्मिन्नग्नौ होमः। तदापि पूजादिसर्वं कर्तव्यमेव। तद्यावद्भस्म संपद्यते तावत्तूष्णीमवस्थाय तस्मिन् भस्मनि विधिनाभिसमर्चनं जपश्च भवति। जपोऽप्यस्यैव मन्त्रस्यैति ज्ञेयम्। विधिनेत्येतत् सूचितम्। वर्णौषधीनां तत्तद्वर्णेन संपूज्य जपः कार्यः। फलविशेषापेक्षायान्तु तस्मिन् भस्मनि तदनुरूपमन्त्रस्य यन्त्रविलेखनं पूजा तस्यैवायुजपोऽपि कार्य इति॥६७॥

 मूल एकादशार्धकणिकेत्येकं पदम्। सार्धैकादशकणिकामित्यर्थः। अभिप्रायान्तरमाह—एकेति। दशार्धशब्देन सार्धदशग्रहणम्। दशार्धकणिकां दद्यात्। सैका दक्षिणेत्येवं योजनीयम्। अर्धेऽर्धपञ्चकणिकेति। सार्धपञ्चग्रहणम्। द्विकणा च सार्धेति। सार्धद्विकणिकेत्यर्थः। निजेप्सितमिति द्रव्यप्रपञ्चयागोपसंहारः। तथा प्रपञ्चयागादपि करप्रचेया इति सम्बन्धः। प्रचयनमुपार्जनम्। यथा करेण वृक्षशाखातः फलान्युर्ज्यन्ते तद्वदितोऽपीति भावः। प्रभूतत्वमश्रमलभ्यत्वं चानेनोक्तम्॥६९॥७०॥

इति प्रयोगक्रमदीपिकायां सप्तमः पटलः।

*         *



** अथ अष्टमः पटलः**

 लिपिरेव पटलद्वयेऽपि प्रतिपाद्या। अत इह प्रकरणसंगतिरेव वक्तव्येत्यभिप्रायेणाह—प्रपञ्चयागादिति। क्रमगोप-नार्थमिति। परमरहस्यत्वादनयोरिति भावः। मूलगताथशब्दार्थोऽप्यनन्तरमित्युक्तम्। मूले विदुषां हितविधय इति। स्वेति स्वर्ग इत्याद्युक्तविदामित्यर्थः। अभिप्रायान्तरमाह—शुद्धेति। मूले बद्ध्वा पद्मासनमिति तदुचिततया विशेषत आसनमुक्तम्। यद्वा स्वतन्त्रप्राणाग्निहोत्रापेक्षमेतत्। स्वासनपूजनमिति + + +॥ १॥

 मूले शक्तेः सत्त्वनिबद्धमध्यमित्यग्निहोत्रानुसन्धानमुक्तम्। शक्तिः हृल्लेखा। तस्याः सत्त्वं इकारः। तेन निबद्धं संबद्धं मध्यं यस्य तत्तथोक्तम्। मूलाधारमित्यनेन सम्बन्धः। तस्या एव माया ईकारः स तमोरूपः रजो रेफरूपं ताभ्यां परितो वेष्टितम्। प्राग्रक्षोनिलदिक्षु गतास्त्रिकोणस्याश्रयो यत्र तत्तथोक्तम्। त्रिकोणमध्ये हकारः। त्रिकोणबहिर्मायारजोवेष्टनं तदन्तरेव वा। जठरं मध्य इति जठरस्य मध्य इत्यर्थः। तदभिप्रायमाह—अशनकाल इति। वक्ष्यति च—अनुदिनममुना भजतामित्यादि। योगकाल इति प्राणाग्निहोत्रहुताभिप्रायम्। नामेरित्यत्र निष्कर्षमाह नाभिर्लिङ्गमिति। लक्षणयेति भावः। त्रिकोणान्तर्भागेशक्तेर्बिन्दुस्तदन्तरेव कुण्डानीति ज्ञेयम्। तदुक्तं—मूलाधारत्रिकोणशक्तिबिन्दुमध्येत्यादि। कुण्डैरित्युपलक्षितमिति शेषः। अनारतमित्याहोमान्तमित्यर्थः। अभिप्रायान्तरमाह—अनेनेति। क्रियादिशक्त्यात्मनेति पञ्चवृत्त्यात्मनो ग्रहणार्थमेतत्। क्रियाभेदा एव हि पञ्च वृत्तयः। आदिशब्देन ज्ञानेच्छादिग्रहणम्। तदुक्तमधस्तात्—ज्ञानक्रियाशक्त्यात्मकः प्राण इति। प्राणानामेवात्राग्निभावः। तेषां समष्टिरेकोऽग्निरिति चावबोद्धव्यम्। समतलमृजुतलमित्यर्थः। अभिप्रायान्तरमाह—समो जीवस्येति। सं अ इत्याभ्यामुभयोर्ग्रहणमित्यर्थः। तदुक्तं—स्वेति स्वर्गः स्वेति चात्मा समुक्त इति। तयोरेकतत्त्वमेव प्राणरूपेणाग्न्यात्मनावस्थितमित्यर्थादवसीयते। प्रपञ्चयागे तु समयोर्देहे व्याप्ततयावस्थानमत एव लभ्यते। तयोरेकतत्वे हि स योगो भवति। तदुक्तं—सर्वत्र वर्तिन्यथ हुत्वा ब्रह्म हुताशन इति। मूले योगीति प्राणाग्निहोत्राधिकार्यभिप्रायम्। सिद्धय इति। ते रत्नैरित्यादिसकलफलाभिप्रायम्॥२॥

 मूले मध्येन्द्रेत्याद्यभिधानं वैदिकपञ्चाग्नितयैषां प्रतिपत्त्यर्थम् । कुण्डनामकथनमित्यभिप्रायान्तरमुक्तम्॥३॥

 मूले सकलप्रभाप्रभवकादिति। सकलानामर्केन्द्वादिप्रभाणामुत्पत्तिस्थानभूतादित्यर्थः। कल्पार्कादिति। प्रलयका-लीनादित्याद्द्वादशान्तस्थादित्यर्थः। आस्रा-



वितां जुहुयादिति च सम्बन्धः। अमृतमयीमित्यानन्द एवामृतं भवति। चिदिवार्कोऽग्निरिति। तदाह—आनन्दमयीमिति। मूलेऽच्छामिति। निर्मलामित्यर्थः। त्विति प्रतिकुण्डं क्रमतो हुतावकाशोऽवशिष्यत इति सूचितम्। तदभिप्रायमाह—त्वितीति। कल्पान्ताग्निशिखास्फुरत्कुहरकेष्विति। मूलाधारे तावच्चिदग्निर्वर्तते। तदुक्तं—तस्याधस्तात् त्रिकोणाभ-मित्यादि। तस्य पञ्च शिखा एव पञ्चकुण्डोदरेषु स्फुरन्तीति भावः॥४॥

 क्षाद्यास्त इति वर्णहोमानन्तरं ग्रहहोम उक्तः। पञ्चानामग्नीनामेकीकरणमर्थसिद्धम्। अत्राभिप्रायान्तरमाह—नवग्रह होममिति। अन्त्यशवर्गेति द्वितीयहोमः। त्विति तृतीयहोमः। मन्त्रीति चतुर्थ होमः। अयं पञ्चम इति ज्ञेयम्। क्षाद्यग्रहणं प्रतिलोमप्रयोगाभिप्रायम्। पशुमेदो गोमेदः। व्यापकस्पर्शसंज्ञा इति क्षाद्यानां विशेषणम्। अभिप्रायान्तरमाह—व्यापकेत्यादिपदैरिति। स्वराख्या इत्येतदादिशब्देनोक्तम्। सुमतिरिति मन्त्रप्रयोगाभिज्ञत्वमुक्तम्। अभिप्रायान्तरमाह—परमानन्दतत्त्वविद्भिरिति॥५॥६॥

 मूल इत्येवमित्युपसंहारः। दिनादाविति। प्रातरित्यर्थः। शतार्धमिति। पञ्चाशद्वारमित्यर्थः। वर्णसंयोगतोऽष्टाक्षरा-वृत्तिरियमुक्ता। तदुक्तं—पञ्चाशन्मन्त्रैरिति। यद्वा मातृकावृत्तिरियमभिप्रेयते। स्वतन्त्रे प्राणाग्निहोत्र एव संभवतीत्य-वबोद्धव्यम्। गुणफलमिति । प्रधानफलं तु वक्ष्यति—नित्यानन्दमयस्त्वनादिनिधन इति॥७॥

 मूलेऽन्त्यशेति कुण्डेषु तेषु क्रमादित्युक्तस्यैव विशदीकरणम्। अभिप्रायान्तरमाह—दशभिर्दशभिरिति। अन्त्यः चकारः। वर्गान्त्या मनणञङाः। असिति विसर्गः। वामश्रवणमूकारः। असिता लकारः। अं इत्यनुस्वारः। हलयुतेति हकारलयुतेत्यर्थः। औ इत्यौकारः। परा + + कारः। फादिपञ्चकं फथठकखाः । वर्गादिकाःपतटचकाः॥८॥ ॥१०॥

 व्योम्ना मध्यस्थितेऽग्नाविति तस्मिन्नेव वर्णहोमे प्रतिपत्तिरुच्यते। व्योम्ना शब्दमध्यस्थितेऽग्नौ हुनेदिति सम्बन्धः। तन्मात्राणां स्थूलभूतैवेह होम उच्यते। सकलजगद्धोमसिद्धिरेवं स्यादिति। प्रपञ्चयागेऽप्येवमुक्तम्—पञ्चज्ञानेन्द्रियाबद्धा इत्यादि। स्वेनैव रूपमित्यग्नाविति प्रकृतापेक्षम्। अग्निना सह रूपमित्यर्थः। अभिप्रायान्तरमा—व्योम्नेत्यादिनेति। भूतमन्त्रोद्धार इति। भूतमन्त्रैर्होममित्युक्तानामित्यर्थः। कथमविरतशब्देन सामान्यमुक्तमित्याहाविरतमिति। स्पर्शादिष्वपि समानमेतद्द्रष्टव्यम्। इह व्योम्ना शब्दमिति प्रदर्शनार्थम्। तेन तत्तद्गर्गभाजामिन्द्रियादीनामपि ग्रहणं भवति। तदुक्तम्—आकाशशब्दश्रोत्रेत्यादि।



उभयरुचिरुचिरेष्विति कुण्डेष्वित्यर्थाद्भवति। तद्विवृणोति—चिदानन्दात्मकेति। चिदात्मकः कल्पाग्निः मूलाधारगतः आनन्दात्मकः कल्पार्को द्वादशान्तगतः। ननु तस्यापि चिदात्मकत्वमुक्तम्—चिद्रूपात्सकलप्रभाप्रभवकादिति। नैष दोषः। ज्योतीरुचा स्पृष्टाममृतमयीमास्त्रावितामित्यभिहितत्वादिति। उभयो रुचिभी रुचिरेष्विति विग्रहः। कल्पान्ताग्नि-योगेऽपि कुण्डानां कल्पार्कप्रकाशयोगादतीव परिदीप्तत्वमनेनोक्तम्। पुनरप्यभिप्रायान्तरमाह—उभयरुचिरुचिरे-ष्विति। चिदानन्दात्मकाग्नीषोमदीप्तेष्वित्यग्नीषोममन्त्राभ्यां सप्तहोमः सूचितः। अक्षरौघैरिति। समस्तया मातृकयाष्टमो होम इति भावः। मूले स स्यादित्युपस्कार उत्तरपदेन चान्वयः। सर्वेषां वेद्यानामर्थानां प्रतिमथनं होमतो विलापनं तेन समुद्भासितोऽपरोक्षतया प्रकाशितो ब्रह्मलक्षणः प्रत्यगात्मा यस्येति समासः॥११॥

 सतारशक्त्यादीति प्राणाग्निहोत्रमन्त्रोद्धारस्तदनन्तरं प्रपञ्चयागश्चोक्तः। प्रणवशक्त्याद्यनन्तरमित्येभिः तृतीयलिपिभि-रित्युक्तमालकाग्रहणम्। मूलमन्त्रादियोग उक्त इत्येतद्ग्रहणं च। सूत्रमात्राकृतिरिति। यद्वेद्यार्थेषु सूत्रमनुगतवस्तुमात्रं चिन्मात्रं तदाकारः। नित्यतनुरिति तस्यैव विग्रहत्वान्नित्यतनुत्वं वेद्यं ह्यनित्य + तनुरिति । तदुक्तं—मांसान्त्रमज्जावृतं देहं तत् क्षरमिति। अनयोरभिप्रायान्तरमाह—सूत्रमात्राकृतिरिति + + पूर्वमेवोक्तमिति। कथमित्याह–स्वयं च वर्मेतीति। तदुक्तं—शक्तेर्ध्येयत्वं सूचितमिति। ध्यातस्यैव फलत्वादिति नित्यफल एव नियमादिति भावः। अनेनेति सूत्रमात्राकृतिर्नित्यतनुश्च भूयादित्येतदभिप्रायं सकलापत्तिरपि फलमेवेष्यते। अस्य शक्तित्वमिष्यत इति कृत्स्नशक्त्यापत्तेरभिहितत्वात्। अत एवोक्तं—परमां विभूतिकाष्ठां प्राप्त इति॥१२॥

 समुच्चित्येति तथानुसन्धानस्य कार्यत्वादिति भावः। मूले कल्पादित्यमुख इति पदं मुखशब्दोऽग्रवचनः। चन्द्रार्कयो-र्ग्रहतया मण्डलतया चान्तःस्फुरणं भूततत्कार्यसकलजगत्तद्वर्गान्तर्गतब्रह्मादिमूर्तीनां द्वितीयहोमभाजामप्यन्तःस्फुरणं भवति। संहारोन्मुखतया संह्रियमाणया वैतद्विवक्ष्यते। कल्पादित्यमुखादिरूपत्वेऽपि तस्य कल्पितत्वाद्वस्तुतस्तु तदभावादव्यक्तत्वं लिपिसमष्टित्वादनश्वरत्वाच्चाक्षरत्वम्। तेजोद्वयोद्यत्प्रभ इति + + + नित्यानन्दमयस्त्विति तत्राप्यन्तररूपमुक्तम्। यः स्यात् स हंसात्मक इति। हंसशब्देन हंसः सोहमर्थरूपं देवतातत्वं ब्रह्मोच्यते। य एवमनुसन्धानदृढ़तया स्यात् स हंसस्वरूपो भवतीत्यर्थः। अत्र स्थूलाद्यं दर्शयति—विष्ण्वादिक इत्यन्तेनेति॥१२॥

 मूले अनुदिनमिति। प्राणाग्निहोत्रान्तरारम्भः। तत्राभिप्रायभेदमप्याह—



उक्तेति। अस्ति ह्यशनकालेऽपि प्राणाग्निहोत्रम् तत्रोक्तप्राणाग्निहोत्रयोगिनामेवाधिकारोऽप्यनेनोक्त इत्यर्थः। अनुदि-नममुना विधिना देवतां भजतामिति सोपस्कारमन्वयः। प्राणायाःस्युरिति। प्राणापानादय एव गार्हपत्याद्यग्नयो भावनया इत्यर्थः। केचन मन्त्रा इति। यथान्नं प्राणमन्नमपानमाहुरित्यादि। यद्यपि मूलविवरणपूर्वकं प्रयोगक्रमो वक्तव्यः किन्तु प्रयोगक्रमे प्रतिपाद्यमाने मूलोऽर्थोऽपि स्फुटो भवेत्। न विवरणापेक्षेत्यभिप्रयन्नाह—अयमत्रेति। स्वेष्टदेवतेत्युप-स्थितेऽशने पादप्रक्षालनमन्त्राचमनपूर्वकमेतद्भवति। लिपिन्यासस्तु प्रागुक्त एव—भोजनकाले समस्तस्येत्यादि। इत्यारभ्येति । यथा—श्रद्धायामपाने निविष्टोऽमृतं जुहोमीत्यादि। दक्षिणोत्तरेति षष्ठमन्त्रेणापि मध्यकुण्ड उज्ज्वलनम्। सप्रणव इति स्वाभीष्टमन्त्रस्यापि यन्त्रलिपिपद्मकर्णिकायां कल्पनीयम्। परिषिच्योपस्पृश्येति स्वकल्पोक्तरोत्येति भावः। ओन्तद्ब्रह्मेत्यारभ्याचमनमन्त्रः। ॐ गार्हपत्ये प्राण इति। मूले तु गच्छत्वित्यन्ते तदन्ते स्वाहाकारोऽभिहितः। मन्त्रविदामित्यनेन तु मन्त्रशेषोऽपि सूचितः। नारायणेत्यत्र स्वाभीष्टदेवताख्या चतुर्थ्यन्ता प्रयोक्तव्या।

 मूले पञ्चाग्नीनित्यादिना पञ्चाग्नीनामेकीभाव उक्तः। ततः पञ्चाग्नीन् संयुक्तरोचिषः स्मरेदित्यन्वयः। तदर्थोऽग्नीने कीकृत्योक्तः। मूले गार्हपत्यादिकमिति पञ्चानामग्नीनां प्राणानां च समासेनोच्चारणम्। ततो हिरण्यादिसमासपूर्वं वर्णशब्दोच्चारणम्। शुचयः पावका अग्नीनित्याद्युपचर्येत्यन्तमुच्चारणं चोक्तम्।

 मन्त्रं सर्वमनुक्रम्येति ऊर्ध्वादिसा \[स्वाहा? \] न्तोच्चारणमुक्तम्। जिह्वाः संस्मृत्येति तासामनुसन्धानमुक्तम्। बहुरूपां तु सङ्कल्प्येति षष्ठीप्रधानजिह्वानुसन्धेयोक्ता इत्येवंविधानेन हुत्वापूर्णं तूष्णीं हुत्वेति योजनीयम्। मूले पचाम्यन्ते स्वाहाकारः प्रकरणसिद्ध एवेति ज्ञेयम्। आपूर्णमिति पूर्णान्तमीषत् पूर्णमिति वार्थः।

 उपस्पृश्य विधानत इत्येतदर्थमाह—गण्डूषादिकमिति। वृष्टिरसीत्यादि सर्वं मन्त्रविदामिति सूचितमेव। उद्वयं चित्रमित्यादिनेति। उद्वयं तमसस्परीत्यादिना चित्रं देवानामुदगादित्यादिना च ऋङ्मन्त्रेणेत्यर्थः। मूल आरभ्येत्यस्यायमर्थः। तमग्निमात्मानं स्वमूलाधारगतमपि तव आरभ्यामस्तकमाद्वादशान्तं सूक्ष्मसूत्राकारेणा-नुस्मरेदिति। अत्राभिप्रायभेदमाह—अथ प्रणवेनेति। मूलादारभ्येति द्वादशान्तस्थेन्दुमण्डलान्तर्मूलाधाराग्नेः सूक्ष्मशिखा-रूपेणोद्गमनमुक्तम्॥१४- २१

 क्षेत्रज्ञसंज्ञकमित्यनेन तस्य व्याप्ततयानुसन्धानमुक्तम्। क्षेत्रसंज्ञितममुना मस्तकमुद्गतमपि व्याप्तद्विसप्तभुवनात्मक-मुक्तहोमतर्पितमनुस्मरेदित्यर्थः । प्रकृतिस्थमिति प्रकृतावस्थानाद्धि प्राणादिभावोपपत्तिरिति भावः। आद्यमिति साक्षात्



देवतातत्त्वमेवेति भावः। अनन्यमित्यनारोपितरूपम्। पञ्चाननेति पञ्चाननानि कुण्डानि। तेष्वग्नय एव रसना जिह्वास्तासु दत्तेन प्रकृतमयतया शुद्धेन सान्नाय्येन तदुचितहविषा तथा भुक्तेन स्वरूपानन्दपर्यन्तं व्याप्तिमुपगतेन तर्पितमिति व्याख्येयम्। केन तर्पितमिति। साधकेनेत्यर्थाद् गम्यते। अतर्कितमिति। तर्कयितुमशक्यम्। युक्तिभिरपरिच्छेद्यमित्यर्थः । आत्मरूपं क्षेत्रज्ञमिति। हंसः सोहमर्थभूतमित्यर्थप्रतिपत्तिमात्रमत्रोक्तम्। प्रकृतिस्थमिति। तत्र सोमेऽग्रेणावेशनम्। पञ्चाननाग्नीति पदेन तस्यान्नस्य तच्छिखाद्वारतां प्रकृत्यवस्थामुपगतस्यामृततयास्रावणं तेन तस्याग्नेः सन्तर्पणं चोक्तम्। व्याप्तद्विसप्तेति पदेन तस्य तदमृतसंपर्कतो वर्धमानस्य व्याप्तिरप्युक्ता। प्रणवो मन्त्रस्तु मन्त्रविदामित्येव सिध्येदिति क्षेत्रज्ञसंज्ञकममुमिति श्लोकेन सह सम्बन्ध इत्यारभ्येत्यादिनेत्येवमुक्तम्॥२२॥

 सञ्चिन्त्येति पदस्यार्थं दर्शयति—मातृकयापीति। यत्तद्धविस्तस्मिन् क्षेत्रज्ञे हृतं तमेवं तर्पयद्वर्तते तत् पुनरमृतरूपा-णामक्षराणां शतार्धमयेनाम्भसावसिक्तं सिञ्चेदिति व्याख्येयम्। मूलादारभ्येत्यायुक्तावस्थयैव द्वादशान्तां मातृकया तद्वर्णरूपेणामृतास्रावणमेतदभिप्रेतमिति विवरणाशयः। तैर्जप्त्वेत्यक्षरैर्जप उक्तः। प्रयोगान्तरमाह—तत इति। मूले जप्त्वेत्यत्रोपसंहरेदित्यध्याहार्यम्। अकुटिलान्तराधिःभोज्यानि नित्यं भजन्नित्यनेन संबन्धः। मध्यशरीरमन्तरा-धिरित्युच्यते। सोऽकुटिल ऋजुर्यस्येति समासः। भोजनोचिततयासनमनेनोक्तम्। सन्दीप्तपञ्चानल इत्यग्नीनां क्षुल्लक्षणा लोकिकीसन्दीप्तिरुक्ता भोजनोचिततयावस्थानेनोक्ता। सायं प्रातरिति। नक्तं दिवा चेत्यर्थः। प्राणी न प्रमदोदरं प्रविशतीति। य एवमुभयविधं प्राणाग्निहोत्रं नियमेनामुतिष्ठति स पुनः प्राणी सन् स्त्रिया उदरं गर्भतया न प्रविशति। पुनरावृत्तिहीनां सिद्धिमेव प्रपद्यत इति मूलार्थः॥२३॥

 मूल इति तवेति मातृकोपसंहारः। विरिञ्चेत्यामन्त्रणम्। तदाह—शार्ङ्गी ब्रह्माणं प्रत्याहेति। मूले शास्त्रादीत्यागम-काव्यादिग्रहणम्। तैरुपहिताः सर्वे विकारास्तद्वाच्यार्थास्तेषां सङ्घः समूहो वाचकवाच्चप्रपञ्चः। तस्य माता जननी मूलप्रकृतिः। विश्वस्थितिलयसर्गकरीति + + +॥२४॥

 मूल इति जगदनुषक्तामित्युक्तानुष्ठानोपसंहारः। तामिमां वर्णमालामित्युक्तप्रकारेण न्यसेदिति योजनीयम्। बहुवचनं त्रिमूर्त्यभिप्रायम्। तदाह—सर्वान् प्रत्याहेति। शार्ङ्गत्यनुषङ्गः। जगदनुषङ्गो व्याप्तिः। यदुक्तं—सषडङ्गवेदशास्त्राद्युपहितेति । अथोभयात्मका वर्णाः स्युरित्यादि च॥२५॥

 वर्णमालाग्रहणाशय इतीरितेत्युक्तम् । इतीरितार्णमालिका क्रमोत्क्रमक्रम-



गुणिता मनुप्रतिपुटिता मन्त्रिणामभीष्टसाधनविधयेऽक्षमालिका भवेदिति योजना। क्रमोत्क्रमाभ्यां क्रमेण गुणितेति। गुणनमिह द्विरावर्तनम्। तत् प्रथमं क्रमात् पुनरुत्क्रमाच्च क्रमेण भवेदिति भावः। मनुप्रतिपुटितेति प्रत्यक्षरं मन्त्रेणाभिमतेन प्रतिपुटनञ्च कर्तव्यम्। प्रतिपुटनं चैतद्वर्णद्वयापेक्षया सकृत्प्रयोगरूपमेव न प्रतिवर्णापेक्षया द्विः प्रयोगरूपमिति ज्ञेयम्। यथा मन्त्राकारो मन्त्र इकार इत्यादि।

 अत्रविशेषमुपदिशति—अक्षमालाया इति। मेरुत्वेनेत्यक्षरमालानां महदक्षं मध्ये न्यस्यते। स मेरुरित्युच्यते। मन्त्रसंयोग इति। तत्प्रतिपुटनाभिप्रायेणेति भावः। मन्त्रिणामित्यभिमन्त्रजापिनामित्यर्थः। अभीष्टसाधनविधय इति। शीघ्रसिद्धय इति भावः। इह लिपिवर्णाः शतं संपद्यन्ते। तदन्वयेन मन्त्रस्यैकशतमावृत्तिः स्यादेवमक्षरमालाया मन्त्रावृत्तिः कार्येति॥२६॥

 मध्ये वद्यक्षरयोरिति। ननु मातृकाप्रकरणमुपसंहृतम्। ततः कथं तत्पटलशेषतयाऽयमारम्भ इत्याशङ्क्याह—सरस्वतीदैवत्यामिति। अवश्यं क्वचिद्वक्तव्यमेतत्। तथा चायमेव तदवसर उचित इति भावः। सदवदवाग्वाक्षराणीति दव इत्याभ्यां सहितानि दवाग्वा इत्यक्षराणीत्यर्थः। चन्द्रयुगमिति। चन्द्रष्ठकारः तद्दद्वयं स्वाहाकार इति यावत्। ऋषिप्रमुखा इति ऋषिच्छन्दोदेवताः॥२७॥

 श्रोत्रेति। श्रोत्रनयननासानां द्वयं द्वयं ग्राह्यम्। अन्धुः गुह्यम्। ब्राह्मे मुहूर्ते उत्थाय देवतां ध्यात्वेत्यादि सर्वमिह योजनीयम्। चतुर्मूर्तिषु हरमायासमस्तयोगे वदेत्यादिपदयोगः स्यात्। करन्यासे प्रणवपुटितैर्दशभिर्वर्णैर्दक्षिणाङ्गु-ष्ठादिवामाङ्गुष्ठान्तमङ्गुलिषु न्यासः। पञ्चपदान्युभयाङ्गुष्ठादिकनिष्ठान्तन्यासः। देहन्यासे मन्त्रन्यासावसरेऽयं न्यासो भवति। सृष्टिन्यासोऽयमुक्तः। विपर्ययेण संहारः। नासादिनयनान्ता स्थितिः। ईश्वरपुरुषाष्टप्रकृतयोऽक्षरतत्त्वानि। वदाद्यष्टवर्णैर्दशाङ्गन्यासः स्वाहाकारेण तत्र तत्र व्यापकं चेति विशेषः। भूषणावरणन्यासानन्तरं संपूज्य जपः पुनर्गणितयोगादि सर्वं कर्तव्यम्। सामान्यपटलोक्ता न्यासाः सर्वत्र कार्या इति युक्तम्। सर्वत्र दशाक्षरयोगो विशेष इति। स्वरपुटितैरथ हल्भिरिति मातृकाङ्गान्येव अस्या अप्यङ्गानि इत्युक्तम्। मन्त्रीति सर्वज्ञादियोगः। अभिप्रायान्तरं दर्शयति—अङ्गानीति। अङ्गेषु मन्त्रयोगः सूचित इत्युपरि संबन्धः । यथा अकखगघङ आं वदहृदयाय नम इत्यादि॥२८॥

 मूले भवभयानां भङ्गिनीति विनियोगोऽपि सूचितः॥२९॥

 अक्षरलक्षमिति। पुरश्चरणमुक्तम्॥३०॥

 मातृकोक्तविधिनेति। पीठं विनियुज्येति संबन्धः। अक्षराम्बुज इति + +



+ शक्तिभिरिति मेधादि नव शक्तय उक्ताः। पीठमूर्तिमन्त्राविति। वर्णाब्जासनाय नम इति पीठमन्त्रः + + + मूर्तिमन्त्रः । मूले मनोजदूर इति कामविवर्जितः। वनितां गौरवेण वागधिपेत्यवगच्छन्नित्यन्वयः॥३१॥३२॥३३॥

 न्यासान्वितमिति। न्यासेऽपि सहस्रवारमिष्यते। तन्मन्त्रिता अप इति तथेति सहस्रपदानुकरणार्थः । तथाशब्देन ध्यानं वोक्तम्। बालया सहेति बालायोगोऽनुलोमविलोम बालापुटितत्वं वोक्तम्। मूले हृदयद्वयस इति हृदयमात्रे। चतुरङ्गुलं को + + कमलोद्भवो ब्रह्मा॥३४॥३५॥३६॥३७॥३८॥

 आद्यन्तप्रणवगेति मन्त्रान्तरमुक्तम्। आदिप्रणवगाया अन्तप्रणवगायाश्च शक्तेर्मध्यसंस्थिता वाग्वाग्भव ऐकारः तारशक्तिवाग्भवशक्तितारा इत्यर्थः। भुवि भजमानपारिजात इति। भूमावयं तावद्भजतामभिमतफलदतया पारिजातइत्यर्थः॥३८॥

 नवक इति दृक्श्रुतिनासाद्वयवदनगुह्यपायूनां ग्रहणम्। दक्षिणाङ्गुष्ठादिवामाङ्गुष्ठान्ताङ्गुलिषु तलद्वये युगपच्च करन्यासः। सुषुम्नाग्रादिषु सृष्टिः पाय्वादिषु संहारः नासादिश्रुत्यन्ता स्थितिः। परमात्मेश्वरपुरुषाष्टप्रकृतयोऽक्षरतत्वानि पूर्ववत्पदैर्दशावृत्तिन्यासः। अङ्गानि षट्क्रमाद्वाचेति वाग्भवेनैवेत्यर्थः। अभिप्रायभेदमाह–ऐं ह्रामिति । तदा च तद्युक्तेन तेनाङ्गानीत्यवबोद्धव्यम्॥४०॥

 भसितं भस्म। हरहासः शिवस्य हसितम्। सर्वेषामवदातेत्यनेन सम्बन्धः। विद्यावीणेति। दक्षिणवामाधः करयोरेतदुभयम्। विद्या ज्ञानमुद्रा वा। अमृतमयघटाक्षस्रगिति दक्षिणवामोपरि करयोः। भवदभिमतप्राप्तय इति सकलभोगकैवल्यलक्षणं नित्यफलमुक्तम्॥४१॥

 संयतेन्द्रियो मन्त्रीति मन्त्रश्रवणमुक्तम्। गूढ़मर्थमाह—बालायोग इति। वाग्भवानन्तरमितरयोर्बीजयोरपि योग इति भावः। तदा च त्रयोदशाक्षरोऽयं मन्त्रो भवति। तदा च न्यासे भ्रूयुगमध्य इति स्थानत्रयं प्रत्येतव्यम्। सितसरसिज-नागचम्पकैरिति विकल्पाभिप्रायम्॥४२॥

 पूजायामिति पीठमन्त्रास्त + + + ष्टिमूर्तिमन्त्रश्च मातृकोक्ता एव च लिपिपद्म एव च पूजा भवति। संस्कृता प्राकृता शक्ती भवतः।

 तदुक्तम्—

**दक्षिणे संस्कृता पूज्या योगमुद्राकरद्वया।  
सन्ततं निःसरच्छब्दवदनाऽन्या च वामतः॥ इति**

 केवलवाङ्मयरूप इति तयोर्विशेषणम्। प्रधानदेवतारूप इत्यर्थः। लिपिपद्माभिप्रायं वैतत्॥४३॥४४॥

 इह वागीश्वर्या मन्त्रद्वयमुक्तम्। तयोरिति निगदित इति सहोपसंहारः। तेन



न्यासान्वितं निशितधीरित्यादि यद्दशाचर्याःप्रयोगजातमुक्तम् तदिहापि योजनीयं भवति। सकलदुरितैः परिमुच्यत इति सम्बन्धनीयम्। परमपरमां भक्तिमित्यत्यन्तपरमामित्यर्थः। मन्त्रीति मन्त्रद्वयग्रहणार्थमुक्तम्। अभिप्रायान्तरमाह—दुरितमोक्ष इति। प्रणवशक्तिवाग्भवानामन्यतमानन्तरं योग इष्यते। लक्ष्म्यास्तद्वीजस्येति लक्ष्म्या लाभे श्रीबीजस्य योग इत्यर्थः। प्रदर्शनार्थं चैतत्। फलान्तरविषये तत्तदुचितबीजयोगः स्यादिति॥४५॥

 मातृकाविभेदानिति । केवला शुद्धसबिन्द्वादिभेदा भूतलिपिरित्येतत् सर्वं गृह्यते। मन्त्रद्वयं चेति वागीश्वरीमन्त्रदयम्। चकारस्याभिप्रायान्तरं दर्शयति—मन्त्रान्तरेष्वपीति।

 तदुक्तम्—

**हृदयान्ते भगवति वदशब्दयुगं ततः।  
वाग्देविवह्निजायान्तं वाग्भवाद्यं समुद्धरेत्॥ इति**

 षड्भिः पदैरङ्गानि।

**शुभ्रां स्वच्छविलेपमाल्यवसनां शीतांशुखण्डोज्ज्वलां  
व्याख्यामक्षगुणं सुधाढ्यकलशं विद्यां च हस्ताम्बुजैः।  
बिभ्राणां कमलासनां कुचनतां वाग्देवतां सुस्मितां  
वन्दे वाग्विभवप्रदां त्रिनयनां सौभाग्यसम्पत्करोम्॥**

वसुलक्षं जपस्तंद्दशांशमाज्याक्ततिलैर्होमः। मातृकापद्मेदशाक्षरीवत् पूजाक्रमः। तद्वत्प्रयोगास्तज्जप्तजलपानाद-भिषेकात् तर्पणाच्च मेधा भवति। तज्जप्तगन्धपुष्पादिधारी सभायां पूज्यते वादे विजयीजायते चेति।

**वाचस्पतेऽमृते भूयः प्लुवः प्लुरिति कीर्तयेत्।  
वागाद्यो रुद्रसंख्यार्णो वागाद्यैस्त्वङ्गपञ्चकम्॥ इति।**

**आसीना कमलोत्करे जपपटीं पद्मद्वयं पुस्तकं  
बिभ्राणा तरुणेन्दुनद्धमकुटा मुक्तेन्दुकुन्दप्रभा।  
भावोन्मीलितलोचना कुचभरक्लान्ता भवद्भूतये  
भूयाद्वागधिदेवता मुनिगणैरासेव्यमानाऽनिशम्॥**

रुद्रलक्षं जपस्तद्दशांशं घृतेन च होमः। एकादशाक्षरीवत्पूजाक्रमः। पलाशपुष्पैर्होमे परावाक्सिद्धिः। कदम्बपुष्पैर्बिल्व-फलैर्वा होमे वाचः श्रीर्भवति। कुन्दनन्द्यावर्तपुष्यैर्होमे वाग्वल्लभो भवति।

**ब्राह्मीरसे स्वकल्काढ्येकपिलाज्यं पचेज्जपन् ।  
पिबेद्दिनादौ तन्नित्यं सर्वशास्त्रार्थविद्भवेत् ॥ इति ।**



बिन्द्वर्घीशयुतो वह्निर्विन्दुसद्योम्बुमान् भृगुरिति त्र्यक्षरीद्विरुक्तैर्बीजैरङ्गानि।

**मुक्ताहारावदातां शिरसि शशिकलालङ्कृतां बाहुभिः स्वैः  
व्याख्यावर्णाक्षमालामणिमयकलशंपुस्तकं चोद्वहन्तीम्।  
आपीनोत्तुङ्गवक्षोरुहभरविनमन्मध्यदेशामधीशां  
वाचामीडे चिराय त्रिभुवनविनतां पुण्डरीके निषणाम्॥**

त्रिलक्षं जपः तद्दशांशं पायसेन च होमः। प्राग्वत्पूजाक्रमः। जातिपद्मनन्द्यावर्तकुन्दपुष्पैश्चन्दनाद्रैर्होमेन वाकसिद्धिर्भवति इति। एवमन्यदपि ग्राह्यमिति। प्रतिश्लोकं वाग्भवयोग इत्यादावाद्यन्तयोरादिमध्यान्तेषु वेति बोद्धव्यम्। वाक्-सूक्तादिजपो वेति। चत्वारि वाक् ससर्परी द्वे। यद्वाग्वदन्ती द्वे। बृहस्पते प्रथममहं रुद्रे + + दिति वाक्सूक्तानि। नमो वाचे या चोदितेति। वाग्यजुःसारस्वतसूक्तानामादिशब्देन ग्रहणम्। पावका नः सरस्वतीति। यस्ते स्तनः सरस्वति त्वमियमददादिति सूक्तम्। प्रक्षोदसेति सूक्तद्वयम्। सरस्वतीन्देवयन्तस्तिस्र इति। ध्यानमिति तत्तत्सारस्वतमन्त्रो-चितमुक्तम्॥४६॥

 मूले अचलात्मजा पार्वती। कमला श्रीः। श्रोतुं वक्तुमशिचितोऽनेडमूकः।  
 मूलाधारमुखं तद्गतशक्तिमुखम्। प्रभावशब्दो व्याप्तिवचनः। व्रातशब्दः समूहवचनः। योगीन्द्रैरपीति सम्बन्धः॥ ४७–५४॥

 अविद्यानाशनीविच्छेदः। त्रिमुखी त + + + त्रयीस्वरूप इति। त्रयी वेदः। षडङ्गानीन्द्रियाणि चेति ज्ञेयम्। तदुक्तं—छन्दःपादौचित्यादिति। भक्तिं प्रसीदेति सम्बन्धः। सकर्मकोऽयमिहेष्यते। जपार्चनाहवनवृत्तिष्विति ध्यानाद्युपलक्षणम्। देहापदीति। स्वदेहक्षयसमये नित्यशुद्धं पदं स्थानमेति। यन्मन्त्रजपादिशेषतयायं स्तोत्रजपस्तस्य सकलसिद्धिसाधनत्वादेवमुक्तम्॥५४–६०॥

इति प्रयोगक्रमदीपिकायामष्टमः पटलः।

**अथ नवमः पटलः।**

 एवं ज्ञानशक्तिप्रधानानिति। ज्ञानशक्तिस्तावत् सरस्वती। तदुक्तम्—समस्तबोधस्थितिदीपिकाया इति सर्वमन्त्रमयज्ञानशक्तिरूपत्वेनेति च। तस्याः स्वरूपभूता सा शक्तिः परादिक्रमेण स्थूलार्थविषयतया कार्यदशापन्नेह ज्ञानशक्तिर्विवक्षिता। तत्प्रधानानिति। यद्यप्येवं ज्ञानशक्तिरूपा एवामी मन्त्राः। यत उक्तं—ज्ञानशक्तिप्रसरात्मकानां शब्दानामिति। किन्त्विच्छाक्रियाशक्त्योरपि तेषु गुणतया सद्भाव इति प्रधानग्रहणम्। तेनं ज्ञानशक्तावपि सरस्वत्यां तयोर्गुणतया सद्भावोऽ-



वसीयते। मातृका भूतलिपिः सबिन्द्वादिविकाराः कलादियोगिन्यः शक्त्यादियुक्ता वागीश्वर्यादय इति सर्वापेक्षं बहुवचनम्। वागीश्वर्या वदवदादियोगेऽप्यर्थाभिधानप्रधानतया ज्ञानशक्तिप्रधानत्वमिति ज्ञेयम्। मन्त्रानिति। सारस्वतानिति शेषः। यद्यप्येवं ज्ञानशक्तिप्रधानां सरस्वतीमित्येव वाच्यम्। किन्त्वेवमक्षराणामधिदेवताया इति प्रक्रमात्केवलमातृकैव स्वप्रधाना स्यादिति सर्वेषामप्यमीषां समं सामान्यमिति प्रतिपादनार्थमित्यमभिधानम्। क्रियाशक्तिप्रधानानिति सर्वं पूर्ववदेव। क्रियाशक्तिस्तावत् त्रिपुरा। वक्ष्यति च—त्रिमूर्तिसर्गाच्चेत्यादि। प्रधानग्रहणात् तस्यामिच्छाज्ञानशक्त्योः गुणतया सद्भावोऽवसीयते। हृल्लेखायामपि समानमेतत्। यतो वक्ष्यति—इच्छाशक्तिप्रधानां भुवनेशीमिति ।

 ततश्चैतदपि लभ्यते। एकैवोन्मनीशक्तिरिच्छाशक्तिप्रधाना भुवनेशी ज्ञानशक्तिप्रधाना सरस्वती क्रियाशक्तिप्रधाना च त्रिपुरेति। क्रियाशक्तिप्रधानानां श्र्यादीनां सद्भावात् त्रैपुरग्रहणम्। मध्यमपञ्चकूटः शुद्धा बालेत्यादिसर्वापेक्षं बहुवचनम्। यद्यप्येवं क्रियाशक्तिप्रधानां त्रिपुरामित्येव वाच्यम्। किन्त्वेवं त्रिपुराभिधानां विद्यामिति प्रक्रमान्मध्यमपञ्चकूट एव स्वप्रधानः स्यादिति सर्वेषामपि त्रैपुराणां समं प्राधान्यमिति प्रतिपादनार्थमित्थमभिधानम्। ननु यद्येवं किं मध्यमपञ्चकूटस्य विधानं परिगृहीतमिति। उच्यते। शुद्धा मिश्रा द्विकूटेत्येवमाद्यास्त्रिपुरास्तासां मध्ये वर्तिनीयं विद्या। किं च ताः समकूटा विषमकूटाश्च भवन्ति। तथा च मध्यमपञ्चकूटपरिग्रहे सर्वांसामप्यासां त्रिपुराणां विधानमुपसंगृहीतं भवतीति ज्ञेयम्। ननु त्रिपुरायाः श्रियश्चास्ति क्रियाशक्तित्वम्। तत्र कुतस्त्रिपुरायां विशेष इति। उच्यते। यत्तावदुक्तां—–समस्तबोधस्थितिदीपिकाया इति। तत्र या क्रियाशक्तिः सेयं त्रिपुरा भवति। सा च विमर्शलक्षणा। तदुक्तं—संविदाख्या विमर्शशक्तिरिति। मूलार्णमर्णविकृतिरित्यत्र चोक्तम्—ज्ञानक्रियाशक्तिरूपेण प्रकाशविमर्शरूपेणेति। ततश्च त्रिपुरायाः सर्वमन्त्रमयविमर्शशक्तिरूपत्वेन प्राधान्याच्छ्रोत्रिपुटादिभ्यो पूर्वमभिधानं ज्ञानान्तर्गतत्वाच्च विमर्शस्य सरस्वत्याः पञ्चादित्यवसेयम्। सर्वमन्त्रमयत्वाच्चैवं त्रिपुरायाः सामान्यविशेषमन्त्रत्वमपि मातृकादिवद्भवति। सर्वमन्त्रेषु हृल्लेखायाः शक्तिमात्रतया प्रवृत्तिः। तदुक्तम्—अस्य शक्तित्वमिष्वत इति चराचरस्य जगत इत्यादि च। मातृकायास्तु स्वाविभक्तार्थवाचकतया सर्वमन्त्रेषु प्रवृत्तिः। तदप्युक्तम्—त्वगादिपरमात्मा-न्तस्येत्यादि। स च मातृकायाः स्वार्थवचनव्यापारो विमर्शमयज्ञानलक्षण एवेति गतपटलेषु प्रस्तुतैवार्थादियं त्रिपुरा भवति। किन्तु सरस्वत्याः स्वरस्पर्शादिक्रमनियमो नैवं त्रिपुरायाः कूटाकूटादीनामेव विधाना-



दिति। किञ्च त्रिपुराशक्तिरेव शब्दब्रह्म भवति। प्रस्तुतं—स रवः श्रुतिसम्पन्नैरित्यादि शब्दोच्चारणकाले तत्साक्षितये-त्यादि चेति। तथा सर्वमन्त्रेषु सामान्यतया प्रवृत्तानां हृल्लेखादीनां स्वस्वप्रधानतायां विशेषमन्त्रतेति सर्वमुपपन्नमिति।

 प्रस्तौतीति मूलगताथशब्दार्थोऽप्युक्तः। मूले विद्यामिति मन्त्रविशेषाभिप्रायम्। यदुक्तं—उप्ताथेभाजः पिण्डबीजा-त्मानः पंवाच्याध्यासिताश्च मन्त्राः संवेद्यमानस्फुटार्थरूपा मालामन्त्राः स्त्रीरूपवाच्याध्यासिताश्चविद्या इति। त्रिभेदा इति तां विद्यामित्यधः सम्बन्धः। त्रिबीजतया त्रिप्रभेदत्वम्। तदुक्तम्—यदा त्रिशोऽथ गुण्येदित्यादि। तद्व्याप्त्यपेक्षया त्रिंशत्प्रकारत्वम्। तदप्युक्तम्—त्रिगुणा सा त्रिदोषा सेत्यादि। तथा—देवाः सश्रुतय इत्यादि। इह त्रिंशत्सङ्ख्या तु यथेच्छं सम्पादनीया। त्रिप्रधानत्वात्तु त्रिपुरायास्त्रिंशत्प्रकारेत्यभिधानम्। व्याप्तेर्जगदात्मकत्वाज्जगत्यवाप्तेति विशेषणम्। अभिप्रायान्तरमाह—बीजत्रयरूपेणेत्यादिना। तद्गतबीजबिन्द्वादिभिरिति बीजबिन्दुकलानिरोधिकानाद-नादान्तस्पर्शव्यापिनीसमन्युन्मनीनां ग्रहणम्। त्रयाणां दशभिर्विभागे विंशत्सङ्ख्यासम्पत्तिः। बीजबिन्द्वादीनां जगद्व्यापित्वाज्जगत्यवाप्तेत्येतदुपपत्तिः। यदुक्तम्—जगति सततं रूढ़संस्थितेरिति। त्रिपुरेह मध्यमपञ्चकूटैव। तस्या बीजरूपेण बिन्दुकलाद्यवसानतया पृथगुच्चारणसंभवात् प्रकारनानात्वोपपत्तिः। यत उक्तं—योगौचित्येन बिन्द्वादियोगः सूचित इति। सर्वास्वपि त्रिपुरास्वेतत्संभवति। सर्वेष्वपि मन्त्रान्तरेष्वेवमुपपद्यत इति चावबोद्धव्यम्। मूले सुदुर्लभाप्तिमिति। सुतरां दुर्लभा यस्या उपदेशसिद्धिः गूढमूर्तित्वादिति समासः।

 अभिप्रायान्तरमाह—अथवेति। त्रिंशत्प्रकारविषयतयैवायं विकल्पो भवति। त्रिप्रभेदत्वं प्राग्वदेव। वक्ष्यति च—सर्वेषां त्रिबीजात्मकत्वेनेत्यादि। व्याप्तिरुच्चारणमिति। वाचा व्यापनमस्य विवक्षितत्वादिति भावः। केवलेति मध्यमपञ्चकूटाया विवक्षितत्वात् सैव गृह्यते। स्वरान्ततयावस्थानात् केवला सा भवति। कूटस्थ पृथग्गतौ वेति। द्वित्रादिव्यञ्जनमुपर्यधोभावेन संपिण्डितं कूटो व्यपदिश्यते। कूटे सकृदुच्चार्यतया वर्णानां स्थितौ स मन्त्रः कूटस्थो भवति। यथा ह् स् रै इति। कूट एव पृथगुच्चार्यतया वर्णानां स्थितौ स मन्त्रः पृथग्गतो भवति। यथा ह् स् रैइति।कूटस्थो दुर्वाच्यः पृथग्गतः सुवाच्य इत्यर्थाद्भवति। कूटाकूटपक्षयोरपीति कूटस्थपक्षे पृथग्गतपक्षे चेत्यर्थः। पञ्चानां षड्भिः संभेदे त्रिंशत्सङ्ख्यासम्पत्तिरिति मन्यमान आह—पुनश्चेति। आदिमादिमनादिं चेति त्रिपुरायामादिं वर्णं वाग्भवमादिं प्रथममनादिं च मध्यमोत्तमयोरन्यतरं च कुर्यादित्यर्थः। कामराजशाक्तवर्णयोस्तु



तदितरस्थानयोः वृत्तिरर्थात् सिद्धा भवति। एवमितरपादद्वयमपि व्याख्येयम् । तथा च प्रतिपादं मिथो भित्रौ द्वौद्वौ मन्त्रौ सिध्यतः। संभूय च षट्प्रकारभेदा भवन्ति। यथा आदिमादिमनादिं चेत्यत्र तावद्वाग्भवकामराजशाक्तानि शाक्तवाग्भवकामराजानि च। मध्यं मध्यममध्यममित्यत्र शाक्तकामराजवाग्भवानि वाग्भवशाक्तकामराजानि। अन्त्यमन्त्यमनन्त्यं चेत्यत्रापि कामराजवाग्भवशाक्तानि कामराजशाक्तवाग्भवानीति। त्रिपुरा शीघ्रसिद्धिदेतिसर्वाप्येवं क्रमभेदभिन्ना त्रिपुरा शीघ्रसिद्धिदैव । न त्वेकैवोद्वारक्रमेतिन्यायेनेति केवलसबिन्द्वादिपञ्चसु व्यापित्वादुक्तम् । कूटपक्ष इति कूटस्थपक्षे। अकूटपक्ष इति पृथग्गतपक्षे । सर्वेषामिति द्विविधानामप्येषां त्रिंशन्मन्त्राणामित्यर्थः । सिद्धमिति । सुदुर्लभाप्तिं या त्रिभेदापीति संबन्धादिति भावः । जगत्यवाप्तेति तु तथा मन्त्रवित्सु प्रथितत्वमभिप्रेतम्। मूले विशिष्टामिति प्रशंसार्थमुक्तम् ।

 अभिप्रायान्तरमाह—विशिष्टामितीत्यादिना। भेदपदेन विशिष्टामित्यत्र विशेषांशो विवृतः। चकारोऽध्याह्रियते। न केवलं त्रिपुराभिधानां प्रधानभूतां त्रिपुराम् किन्तु विशिष्टां च विद्यामभिवक्ष्यामीति। विशिष्टामित्येतदुपलक्षणमिति मन्यमान इहाभिप्रेतान्मन्त्रानाह—अविशिष्टेति। केनापि व्यञ्जनेनासंपृक्ता त्रिष्वपि स्थानेषु केवलस्वररूपेत्यर्थः। व्योमेन्दुवह्न्यधरबिन्दुभिरित्यत्राधरादस्वरैरियं भवति। शुद्धा बालेत्यन्यापि बालास्तीति सूचितम्। सा च गतपटले त्रैपुराणामन्यतमयोग इत्यत्रोपदिष्टा। अत एवास्याः प्राधान्यमपि गम्यते। शुद्धा सङ्केतविद्या। अन्या तु कुलसुन्दरीति भेदः। हकारादिव्यञ्जनविशिष्टेति। सैव बालेति शेषः। हकारादिग्रहणेनैतदुक्तम्।रक्ताच्छकेन्द्रशिखिभिरित्य मीभिर्हसकलरेफैरेकद्व्यादिक्रमेण संयोगो विवक्षितः। स चायं व्यज्जनसंयोगस्त्रिधा भवति। त्रिष्वपि स्वरेषु संयोगो द्वयोरपि संयोगेनैकस्मिन् प्रथमे मध्यम उत्तमे वा एकस्मिन्नेव संयोगः न द्वयोराद्यन्तयोराद्ययोरन्त्ययोर्वेति। तथा च सप्तधा विशिष्टा एका च शुद्धेत्यष्टौ भेदा भवन्ति। तत्र द्वित्र्यादिव्यञ्जनसंपिण्डितरूपं कूटाक्षरं व्यपदिश्यते। ततश्च शुद्धा सैकव्यञ्जना कूटस्था पृथग्गतेति चतुर्भेदसंभव इति। सभेदानामेतेषामिति भेदपदेन विशिष्टानां ग्रहणम्। ते चाविशिष्टा च संभूय बहवो मन्त्रा इति बहुवचनम्। यद्वा भेदशब्देनैकस्मिन् द्वयोस्त्रिषु वा स्वरेषु व्यन्जनसंयोग-संभाविनामवान्तरभेदानां ग्रहणम्। कूटाकूटत्वमिति दित्र्यादिसंयोगे कूटत्वमसंयोग एकसंयोगे चाकूटत्वं सिद्धमिति शेषः। विशिष्टामित्यत एवैतत्सिद्धिरिति बोद्धव्यम्। यद्वा समानमित्यनेन संबन्धनीयम्। यथोक्तम्—कूटस्थ पृथग्गतौ वा



सुदुर्वाच्यौमन्त्राविति। यथायोगमिह कूटस्थपृथग्गतविवक्षेति ज्ञेयम्। सुदुर्वचत्वमिति। यदुक्तं—सुलभा दुर्लभा चाप्तिरित्यादि। सर्वेषामिति विशिष्टामित्यभिप्रेतानामित्यर्थः । सिद्धमिति या त्रिभेदापीत्याद्यन्वयादिति भावः।

 पारायणभेदेन चेति शुद्धादीनामेषामवान्तरसकलभेदोपसंग्रहार्थमेतत्। लिपिपारायणवच्चैतदूहनीयम्। तत्राकूटद्वि-कूटादिष्वेव पारायणसंभवो न शुद्धायाम् केवलस्वरूपत्वात्। तत्राकूटे तावत् ऐकारं कादित्रयस्त्रिंशद्व्यञ्जनयुत-मुच्चरेत्। एवमौकारमिति। शुद्धादिभेदोऽत्रापीष्यत एव। द्विकूटे तु कैइत्येतत् कादित्रयस्त्रिंशद्व्यञ्जनपिण्डितमुच्चरेत्। एवं खै गै प्रभृति सैहै पर्यन्तम्। एवमुत्तरबीजयोरपीति। त्रिकूटे तु तेषामेकैकस्यापि त्रयस्त्रिंशद्व्यञ्जनपिण्डन-मित्याद्यूहनीयम्। पारायणन्यासो वेहाभिप्रेतः। मूलाधारहृदयमूर्धसु दशद्वादशषोडशदलकमलकर्णिकासु त्रिकोणानि विभाव्य तेषां रेखासु तिसृषु बहिरेकादशैकादश त्रिकोणानि स्मृत्वा मध्ये शुद्धायास्त्रीन् वर्णान् क्रमेण विन्यस्य परितस्त्रिकोणेषु तत्तदनुवद्धानि कठबाद्येकादश व्यञ्जनानि न्यसेत्। एवमकूटपारायणन्यासः। द्विकूटपारायणन्यासे तु बाह्यत्रिकोणरेखात्रयेषु बाह्यतस्त्रयस्त्रिंशत्त्रिकोणानि विभाव्य तत्तदकूटानुवद्धानि त्रयस्त्रिंशद्व्यञ्जनानि तेषु न्यसेत्। यथा खकैंखखैमित्यादि। एवमुत्तरेष्वप्यूह्यम्। ललितायां पञ्चदशवर्णात्मकस्य कूठस्य विधानाद्द्वत्र्यादिपञ्चदशान्तं कूटसंभव इत्यवबोद्धव्यम्। व्यञ्जनमध्ये स्वरोऽपि कूटतया गृह्यते कामराजविद्यायां तथा दर्शनादिति। अनन्तप्रकारत्वमिति। लिपिपारायणे तावत्परब्रह्मपारायणपर्यन्तत्वात् कथंचित्पर्यन्तो दृष्ट एव। तथा बुभुक्षादिपारा-यणेऽपि। त्रिपुरापारायणे तु नैवम्। प्रतिकूटं तत्तन्मन्त्राणां त्रयस्त्रिंशद्व्यञ्जनानुबन्धयोगादिति भावः। जपो ध्यानमप्येवं भवति। तदुक्तं—न्यसेच्च न्यासप्रिय इत्यादि। त्रिपुरायोगतस्तु यल्लिपिपारायणं यदुक्तमुक्तपारायणमन्त्रान्ते तांस्तान्मन्त्रानुद्धार्यन्यासादिकं कर्तव्यमिति तदन्यदेवेति। त्रिपुराभिधानामित्यवाप्यभिप्रायान्तरमाह—पुनरपीत्यादिना। सत्त्वादिपदेन त्रिगुणशक्त्यादिग्रहणम्। विष्ण्वादिपदेन च त्रिमूर्तीनां लक्ष्म्यादीनामपि ग्रहणम्। तत्तन्मन्त्रपदेन बीजमन्त्राणामेकाक्षरद्व्यक्षरादीनां सर्वेषामपि ग्रहणम्। त्रिप्रभेदादिसर्वं तदनुगतत्रिपुराश्रयमेव। न तु स्वस्वाश्रयमसंभवादिति प्रतिपत्तव्यम्। संयोगेनेत्यत्र भिन्नामित्युपस्कारः। भेदमाहेति प्रक्रमादेवल्लभ्यते। किंचेह सर्वत्रादिमादिमनादिं चेति क्रमभेदे फलभेदो भवति। तत्र वाग्भवकामराजशाक्तक्रमःसर्गक्रमो विपरीतः संहारक्रम इतरः सर्वस्थितिक्रमः। तेषु फलभेद उक्तः—



**धर्मवाक्सिद्धिकामानां जपे सृष्टिक्रमो भवेत्।  
अर्थकामार्थिनां गीतो जपे सद्भिः स्थितिक्रमः॥**

**मुमुक्षूणान्तु सर्वेषां संहारक्रम ईरितः।  
मन्त्रान्तरन्यासविधावपि न्यायमिमं विदुः॥ इति।**

केवलादिष्वपि फलभेदः। यदोक्तफलं प्रतिबन्धप्रचुरं तदा बिन्द्वन्ता मकारान्ता च स्यात्। यदा तत्फलं मन्दं तदापि सर्गान्ता। उभयसंभवे बिन्दुविसर्गान्ता। सामान्येन न तु केवलेति शुद्धा कूटद्वित्रिकूटादिषु च यथोत्तरं फलवृद्धिर्भवति। सङ्केतविद्यादिषु विजयादिषु च फलभेदः। पारायणसिद्धेष्वपि च समानमेतत्। पारायणन्यासे तु वीर्यप्रकर्षो भवति। त्रिमूर्त्यादिमन्त्रयोगे तु तत्तत्फलयोग इति॥१॥

 त्रिमूर्तिमन्त्रेष्विति। ननु विद्यायां त्रिमूर्तिमन्त्रयोग इति वाच्यम्। विद्याशेषतयैषामुक्तत्वादिति। नैष दोषः। विद्यायां त्रिमूर्त्यादिशेषत्वमपि स्यादितीह सूच्यते। तेन त्रिपुरान्यासे त्रिमूर्त्यादिमन्त्रयोगः तन्न्यासेषु त्रिपुरायोगश्च यथासंभवं सिद्धो भवति। यद्वा स्वतन्त्रतया मन्त्रभेदोऽयं विद्यात्रिमूर्त्यादिसंयोगरूपो विवक्षितः तदा चोभयथापि वचने नास्ति विरोध इति। त्रिमूर्तिसर्गाच्चेति। तदुक्तम् —अथाभवन् ब्रह्महरीश्वराख्या इत्यादि। त्रिमूर्तयो विश्वसृष्ट्यादिशक्तिविशिष्टात्मानः तेषां सर्गादपि पुरा सती ह्येषा। अतोऽस्यास्त्रिपुरेति नाम प्रायो भवति। त्रिमूर्तिभ्यः पुराभवत्वात्तन्मन्तेभ्यः प्रागस्याः प्रयोगः स्यात्। यद्वा त्रिमूर्तिषु कारणत्वेनानुगमात्तन्मन्त्रेष्वस्था अनुगमः स्यादिति विवरणाभिप्रायः। प्रायोग्रहणे-नैतद्गम्यते। तेनैतावता नामनिबन्धनं परिपूर्णमिति। तेनैतदवसीयते। न केवलं बाह्यैस्त्रिभिरेव संबन्ध एव त्रिपुरात्वे निबन्धनम् किन्तु तदर्थगम्यं स्वान्तर्गतंत्रित्वमपीति। तेनायमिहार्थः। त्रिभ्यः पुराभवाः स्वयं च त्रयः मतीत्रिपुरेति। त्रिमूर्तिसर्गात् पुरा सती तदीयसृष्ट्यादिशक्तिः। समष्टिशक्तिः तच्छक्तीनामाद्यवस्थायोगिनी स्वयमपि त्र्यंशा भवति। तदुक्तं—यदा त्रिशोऽथ गुण्येदित्यादि। त्रयीमयत्वाच्चेति। देवताकर्माद्यभिधायिन ऋग्यजुःसामलक्षणा वेदास्त्रयी। सा च स्वार्थाभिधानक्रियायोगिनो क्रियाशक्त्यात्मिका भवति। पुरैव त्रयीमयीह्येषा। शेषं पूर्ववत्। तत्समष्टिशक्तावस्यां तदाद्यवस्थासद्भावात् तंत्रशयोगः। लय इति। भूर्भुवःस्वरिति लोकाः त्रिलोकी। सा च महत्यपि प्रत्येकं देशकालादिपरिच्छिन्नैव। तस्याः प्रलयदशायां पूरणी ह्येषा। शेषं पूर्ववदेव। प्राक् स्वस्वरूपतया परिपूर्णत्वेनावस्थित-स्यार्थस्य देशकालादिविशिष्टतया परिच्छिन्नत्वेन व्यवहार-



योग्यतापादनमेव सर्गः। तदुक्तम्—एष सर्गः समुत्पन्न इत्यादि। तस्य पुनस्तद्विपर्ययेण प्रागिव परिपूर्णतापादनमेव संहारः। वक्ष्यति च—एवमुच्चारणात् पूर्वं पूर्णसंविदामना स्थितस्य प्रणवस्येत्यादि। तत्समष्टिशक्तौ तदाद्यवस्था-सद्भावात् तस्याः तंत्रशयोगः तदाद्यवस्थापादनमेव हि त्रयीतिभावः। परशक्तिविवक्षायां सच्चिदानन्दरूपत्वम्। तदुक्तम्—स्वसंवेद्यस्वरूपा सेति। स्वापरप्रकृतियोगविवक्षायां गुणसाम्यात्मकत्वम्। तदप्युक्तं—पुरा प्रधानादिति। यद्वा त्रिमूर्तिसर्गाच्चेति वामाशक्तिरुक्ता। विश्ववमनयोगात् तस्या विश्वस्रष्ट्रादिसर्गशक्तियोगतः तंत्रशयोगः। त्रयीमयत्वाच्चेति ज्येष्ठा शक्तिः। सा हि कर्माद्युपचयतो विश्वं पुष्णती तदुचितदेवताकर्मादिसर्वमनुष्ठानपर्यन्ततयोपदिशन्ती त्रयीशक्तिर्भवति। सा च पुरुषाणां नियोगकारिणी ज्येष्ठाभिधीयते। लये त्रिलोक्या अपीति रौद्री शक्तिः। विश्वनिरोधयोगात् पूर्ववत् प्रयोगः । तस्यां समष्टिरम्बिका। सा च वामादिवंशयोगतस्त्रिपुरेति। अथवा त्रिमूर्तिसर्गाच्चेति त्रिमूर्तिशब्देन वागर्थज्ञानप्रपञ्चानां ग्रहणम्। तेषां परशक्तौ व्याप्ततया स्थितानां मूर्तावस्था हि सा भवति। तत्र वाचः स्वार्थं प्रतिवचनं व्यापारस्तच्च ज्ञानं तद्विमर्शमयमेव वाक् प्रधानाश्चैते भवन्ति। तेषां सर्गः परभक्तेः परादिक्रमेण स्वस्वारनिरूप्यतयोत्पत्तिः। ततोऽपि पुरा सती ह्येषा। शेषं प्रागुक्तवत्। वागादिसमष्टिशक्तेश्च तदादिदशायोगितया तंत्रशयोगः। वाक्प्रधानानामर्थानां प्रभवस्थानत्वादस्या वाग्भवत्वं चार्थादुक्तम्। वाग्भवत्वे चार्थात् स्वयं वाग्रूपत्वं स्वरूपप्रकाशविमर्शस्वभावत्वम्। अतएव चिद्रूपत्वमपि सिद्धं भवति। तदुक्तम्—प्रकाशविमर्शरूपेण चिदानन्दरूपेण वेति। त्रिपुरायाः परविमर्शशरीरिण्या इति च । त्रयीमयत्वाच्चेति स्वरूपरसविषयानन्दा-स्त्रयस्त्रयीपुरैवानन्दत्रयीमय ह्येषा। शेषं प्राग्वत्। सर्वानन्दकरत्वाच्चास्याः कामराजत्वमप्यर्थादुक्तम्। कामराजत्वे चार्थं स्वयमानन्दत्वं च सिद्धं भवति। विमर्शचिदेव स्वात्मविश्रान्तावानन्दः सम्पद्यत इति वाग्भवात्परं कामराजोपपत्तिः। लय इति। त्रिलोक्या वागर्थज्ञानप्रपञ्चत्वेऽप्यर्थं प्रधानत्वं भेदः। प्रलये त्रिलोक्या अपि पूरणी ह्येषा। शेषं प्राग्वदेव। तदादिदशायोगतश्चास्याः तंत्रशयोगः। स्वयं पूर्णेव सती स्वापत्या त्रिलोकीमपि पूर्णां विदध्यादिति तस्याः पूर्णत्वम्। त्रिलोक्या अपीत्युक्तविधार्थप्रपञ्चनिदानतया शक्तित्वमप्यर्थादुक्तं भवति। विमर्शचिदानन्दतां प्राप्तः अतएव तत्रैव पर्यवसितः पूर्णो भवतीति कामराजात्परं शाक्तोपपत्तिः। वागानन्दपूर्णतायोगाद्वाग्भवकामराजशाक्तयोगाच्च त्रिपुरात्वम्। वागादयः शक्ते रूपाणि । तेषु च चिल्लक्षणस्य शिवस्य चिदानन्दरूपाण्यविशिष्टानि। तेषां स्वैरावस्था वा।



वासास्पदत्वाद्वागादिरूपाणां पुरत्वम् त्रिमूर्त्यादीनामावासास्पदत्वाद्वाग्भवादीनामपि पुरत्वम्। ननु वाग्भवादीनां प्रत्येकं त्रिपुरात्वमिहोक्तमिति। नैष दोषः। शक्तेस्त्रिपुरात्वे तदंशानामपि तथात्वं संभवदुचितमेव हि भवतीति। प्रायोग्रहणे-नान्यान्यपि सन्ति त्रिपुराभिधाननिबन्धनानीति सूचितम्।

 तदुक्तम्—

**शिवशक्त्यात्मसंज्ञेयं तत्त्वत्रितयपूरणात्।  
त्रिलोकजननीवाथ तेन सा त्रिपुरा स्मृता॥** इत्यादि॥२॥

 मूले व्योमेन्दुवह्न्यधरबिन्दुभिरिति प्रस्तुतमध्यमपञ्चकूटविद्योद्धारः। व्योमेन्दुवह्नयोऽधरबिन्दू चेति समासः। इन्दुः सकारः। एकमिति प्रकरणाद्वीजमिति लभ्यते। एवमन्यदित्यपि। रक्तो हकारः। अच्छः सकारः। क इति स्वरूप-ग्रहणम्। इन्द्रो लकारः। रमा ईकारः। अन्यदित्यपि बीजम्। द्युशीतकरौ मन्वमन्तौ चेति समासः। द्यौर्हकारः। शीतकरः सकारः। मनुरौकारः। अमन्तो विसर्जनीयः। बीजैरमीभिरिति कूटस्थतया पृथग्गततया वा योजितैरिति भावः। अत्रैकमन्यदपीत्येवं निर्देशेनैतदपि सूचितम्। यद्यपीह वाग्भवकामराजशाक्तक्रमः परिगृहीतः तथापि नैवं नियम इति तेनैषां बीजानां व्युत्क्रमोपक्रमश्चसिद्धो भवति। तदुक्तम्—आदिमादिमनादिं चेत्यादि। अत्रामन्तेति बिन्दुविसर्गयोर्वा ग्रहणम्। विकल्पाभिप्रायं चैतत्। तेन तृतीयबीजमृतभेदेन बिन्द्वन्तमप्युक्तं भवति। इहाधरबिन्द्वो-रमार्धचन्द्रयोर्मन्वमन्तयोश्च पृथक्करणात् शुद्धोद्धारोपिता (पपत्तिः ? ) सेयं सङ्केतविद्येत्युच्यते । इह समानं परशिवः स एवापरशक्तिप्रवृत्तिद्वारा निरूप्यमाणः परशक्तिर्भवति। तदपरशक्तिमात्रं शब्दार्थपरसमष्टिः स एव स्वाधिष्ठानपरशिवशक्तिविमर्शलक्षणः सन्नकारः। तदुक्तम्—अनाहतशिवशक्ती अकारलक्षितार्थाविति। स चैवं परशिवशक्तिविमर्शमात्रतयान्तर्मुखोऽपि संस्तदा ह। अनेनैव त्रिमूर्तिसर्गाच्चेति उक्तविधवाक्प्रपञ्चप्रसवस्थानतया तदुचितयोन्या खैकारपरिग्रहोऽपि सन् वाग्भव ऐकारो भवति। विमर्शयोगितया च सद्रूपः परशिवः प्रकाशलक्षणोऽपि भवति। स च प्रकाशविमर्शस्य स्वरूपविश्रान्ततयानन्दो भवति। तदीयो विमर्श एवानन्दनम्तदुचिततया सोऽकारो वाङ्मात्ररूपोऽवस्थान्तरं प्राप्नुवन्निकारः। स चैवमन्तर्मुखोऽपि संस्त्रयीमयत्वाच्चेत्युक्तस्वरूपरसविषयानन्दतया विवृद्धत्वाच्छक्त्यात्मकत्वाच्च तदुचितमीकारं परिगृह्णन् कामराज ईकारो भवति। स चानन्दरूपः प्रकाशस्तदीया-नन्दनरूपविमर्शस्य तत्रैव पर्यवसितत्वात्पूर्णो भवति। तदीयश्च सविमर्श इकाररूपोऽवस्थान्तरं प्राप्नुवन्नुकारः स चैवमन्तर्मुखोऽपि सन् लये त्रिलोक्या अपीत्युक्तरूपसकलार्थ निदानशक्तिस्तत्स्वभावभूतोन्मेषोनतारूप-त्वाच्छक्तित्वाच्च तदु-



चितमूकारं तथानुवृत्तस्वप्रकाशरूपा + + रोधित्सयादितोकारं वाङ्मात्ररूपं च परिगृह्णन्नौकारः शक्तिर्भवति। सेयं शुद्धा सकलवर्णेषु स्वस्वार्थप्रत्ययपरेषु नित्यत्वादेकद्वित्र्यादिवर्णयोगिनी स्यात्। सर्वन्यासेषु च वर्णपदादिवाचकानामियान् त्रिरूपो विमर्श व्यापारोऽभिप्रेत एव।

**तदुक्तम्—कृतकृत्यस्य जगति सततं रूढसंस्थितेः॥ इति।**

 वागैश्वर्यातिशयदतयेत्यत्र बालासिद्धिः वाग्भवं बीजमित्युक्तविधे वाग्भवं प्रतीयते। कामराजमुक्तमिति चाजकला-प्रथमावशान्तिभिरिति वक्ष्यमाणं कामबीजमपि प्रतीयते। शाक्तमिति च शक्तिसमूहस्य सकारौकारविसर्गरूपस्य प्रतीतिरिति। यदुक्तं—सकाररूपिणी शक्तिरिति। विसर्गः प्रकृतिर्मतेति च। सेयं कुलसुन्दरीत्युच्यते।

**बालायास्त्रिषु बीजेषु विजयोपरि होयदि।  
जीवविद्या सकारश्चेच्छिवविद्या ह्यसौयदि॥**

**सहौ चेच्छक्तिविद्यैषा कामाख्या त्रिष्वपि युक्।  
मायाद्या मोहनी बाला तन्मध्या क्षोभणी मता॥**

**तदन्ता क्लेदनी सैव श्रीकण्ठाद्या महोदया।  
शोधनीत्वं प्रतिष्ठाद्या व्लेमन्ता मोहनी तु चेत्॥**

**मालिनीपञ्चकूटं चेत् सिद्धा बीजेष्वपि त्रिषु।  
शुद्धा त्रिष्वपि बीजेषु निष्कला वाग्भवे तु वाक्॥**

**सिद्धेर्वोर्ध्वं त्रिरेफेभ्यो उकारे त्वंबिका भवेत्।  
सिद्धा याष्टककारोर्ध्वं भूमेरेवोनलान्मरुत्॥**

**त्रिषु बीजेष्वपि स्याच्चेत् + + + +।  
बालैव कामवाक्छक्तिष्वनन्तानुत्तरारुणाः॥**

**प्राक्छान्तियोनिशुल्क्लेभ्यो यदि सम्पत्करी भवेत्॥**

\[ अत्रादर्शपुस्तके श्लोकैकःपतितः\]

सरमार्धचन्द्रैरित्यत्रभिप्रायान्तरं दर्शयति—सकाररूपिणीत्यादिना। सो रमतेऽस्मिन्निति सरो हकारः। कथमियता हकारसिद्धिरिति। तत्प्रकारोऽपीहोच्यते। सस्तावच्छक्तिः। तदुक्तम्—स इति प्रकृतिर्मतेति। शक्तिश्च शिवे रमते।हकारश्च शिवः। तदप्युक्तम्—हकारः शिव इत्युक्तइति। तथा च सरो हकारो भवतीत्यर्थः। निष्कीलविद्योद्धारप्रकार इति। कीलमाविलम्। तदुक्तम्—वाग्भवः सन्निराविल इति। तद्रहिता निष्कीलविद्या सा च प्रकृतविद्यैव। सा च मध्यमपञ्चकूटा विश्वविद्योच्यते। त्रिंशत्प्रकारापीत्युक्तनयेन सर्वपञ्चकूटा सिद्धा विद्यापि



निष्कीला संभवति। तस्यामुत्पत्तिसिद्धायामपि कीलयोगः अत एव गम्यते। तदुद्धारे तद्विपरीतवर्णयोगे च कृते सैव निष्कीला भवति। यथा वनदुर्गायां वक्ष्यति—वातन्म इत्यक्षराणीत्यादि। मन्त्रशक्तीनां नित्यावदातवया कीलासंभवेऽपि कार्यविशेषापर्याप्तिर्वर्णविशेषतः स्यात्। तत्र तत्कार्यकरवर्णयोगोऽपि कार्य एवेति कीलोद्धारोपपत्तिः। इह सरद्वयस्य तन्मन्त्रेणोपादानमित्यवबोद्धव्यम्। सरः सर इति रेफान्वितःसन् हकार इति च तदर्थः। तस्य चकारबिन्दुयोगः। तथा चेयं भुवनेशो भवति। तदवयवेन ह्रेण केवलरेफस्य कीलतयोद्धार इह विवक्षितः। वक्ष्यति च अङ्गाभिधाने—हसकलहामित्यादि। यद्वा निष्कीलविद्याग्रहणं ललिताभिप्रायम्। त्रिपुरसुन्दरीविद्यायामिह कीलोद्धारः। ललिताया वाग्भवमात्रमेतदुद्धृतम्। शेषं समानमेवेति।

** तदुक्तम्—**

**द्वावन्यौ कामशक्त्याख्यौ वर्णौनिष्कीलकौ मतौ॥ इति।**

यद्वा कामराजशाक्तयोरपीहोद्धारोऽभिप्रेत एव। रक्ताच्छकेन्द्रशिखिभिरित्येतदावर्तनीयम्। क्वचिद्रक्ताच्छकेन्द्र-शिखिभिः सद्भीरक्ताच्छकेन्द्रशिखिभिरिति च योजना। क्वचिदिति चास्यामेव मध्यमबीजाभिप्रायम्। रक्तः सकारः। तेन शक्तिस्तृतीयबीजं लक्ष्यते। शक्तिबीजे यो हकारो रक्ताच्छकेन्द्रशिखिभिरिति सामान्यविधानप्राप्तः सोच्छेरक्तो रक्ताच्छः स के शिरस्युपरि यस्य स रक्ताच्छ्कः। इन्द्रशिखीचेन्द्रशिखिरक्ताच्छक इन्द्रशिखीयेष्विति विशेषणपदस्य समासः। तेनैतदुक्तं भवति। ललितायां शाक्तबीजे नास्त्यादितो हकारः। कामराजबीजे तु सकारात्पूर्वमधि-कृतोऽस्तीति। ततश्च कृत्स्रा ललितेह सिद्धा भवति। तदेतदधस्ताद्गुणितप्रकरणे सूचितम्—शक्तिः कामाग्निनादात्मा गूढमूर्तिः प्रतीयते। इति। किञ्च तत्र सकलजगदधीशा शाश्वता विश्वयोनिरित्यत्र कामराजविद्योद्धारोऽपि सूचितः। तत्र सकलजगदधीशेति शाक्तमुक्तम्। सकारादिवर्णत्रयं भुवनेशी चेति। शाश्वतेति विशेषणयोगे कामराजमभ्युक्तम्। सकौ लजगदधीशेति समासः। शाश्वतेवृत्त्या विशेषणद्वयं भवति। शाश्वतं शिवो हकारस्तद्योगादियं शाश्वता भवति। तद्योगश्चसति पृथक्करणात् तदुपरीत्यवसीयते। पुनः शाश्वत + यस्याः सा शाश्वतेति समासनीयम्। अ इति तत्स्थानस्य शिरसो ग्रहणम्। तेनादावपि हकारयोगः सिद्धो भवति। वाग्भवोद्धारे तु शाश्वता विश्वयोनिरेका यस्यामिति समासः। तद्योगश्चानेनो + क्तति च + कारोपरि भवति। सका ककारसहिता लजगदधीशेति समासः। अत्र कारस्य पृथक्करणात्तदुपरि तद्योगोऽवसीयत इति॥३॥



 मूले वागैश्वर्यातिशयदतयेति त्रिबीजानां वाग्भवादितया प्रसिद्धिस्तन्निबन्धनं चोच्यते। त्रैलोक्यक्षोभणेत्यादिपदमपि हेतुगर्भं विशेषणम्। त्रैलोक्यपदं वशताकृष्टीत्यत्रापि सम्बध्यते। क्ष्वेलापहरकविताकारकमित्येतदपि हेतुगर्भमेव। क्ष्वेलग्रहणं दुष्प्रतिहरसकलदुरितरोगभयाद्युपलक्षणम्। तथा चात्राप्यतिशय उक्तो भवति। अत्राभिप्रायान्तरमाह—व्यस्तविनियोगोक्तिर्वागैश्वर्येतीति। त्रिपुराबीजानां त्रयाणां व्यस्तानामपि साधनमस्तीत्यप्यनेनोक्तम्। विश्वविद्यायां बालायां शुद्धायामन्या + मपि त्रैपुरविद्यानां वाग्भवबीजं केवलमेव वागैश्वर्यातिशयार्थिभिः साधनीयम्। तासामेव कामराजं विश्वक्षोभणाद्यर्थिभिरित्यभिप्रायः। त्रिपुरसुन्दर्यामपि समानमेतत्। किन्तु कामराजप्रधाना सा भवति। तदुक्तमियं मध्यमप्रधाना विद्या बीजत्रयेऽपि कामराजसंयोगादिति। तत्र वाग्भवशाक्तयोरपि जगत्क्षोभणादिसमुच्चयो द्रष्टव्यः। मन्त्रमित्यादिशेषस्याभिप्रायमाह—धर्मेति समस्त विनियोगोक्तिरिति। त्रिपुरसुन्दरी तु + + समस्ता द्विधा भवति। तत्र त्रिबीजोक्ताया भुवनेश्वर्याः सकृदन्त एव योग एकबीजा भवति। तच्च सरमार्धचन्द्रैरिति सकृद्योजनायां सिद्धं भवति। तदुक्तं + + ॥४॥

 मूले नाभेरथाचरणमित्यादिन्यासप्रकरणम्। तत्र यत्सामान्यकर्तव्यं तद्दीक्षापटल उक्तम्—अथ पुनराचम्य गुरुरि-त्यादि। तत्र लिपिन्यासानन्तरमङ्गुलीषु क्रमादङ्गैरित्यादिन्यासानन्तरं नामेरथाचरणमित्यादि सर्वं कार्यम्। पुनरङ्ग-र्ष्यादिन्यासः। तदाह—अङ्गषट्कममुना विधायेति। मूले त्वर्ष्यादिन्यासो नावश्यक इति तदकथनम्। किं पुनस्तदिति तदाहादिनाथेति। त्रिपुराभैरवी सर्वेषां त्रैपुराणां देवता। यद्वा मध्यमपञ्चकूटस्यैव + + बालादीनां तु सा सा देवता ग्राह्या । यथा बालायाः कुलसुन्दरी शुद्धाया अपि सैव। विजयायास्त्रिपुरविजया मोहिन्यास्त्रिपुरमालिनी सिद्धायास्त्रिपुरसिद्धा कामराजनिष्कीलविद्ययोस्त्रिपुरसुन्दरीत्याद्यूह्यमिति। तथा ब्रह्मादिमन्त्रयोगेऽपि ब्रह्मरूपिणो त्रिपुरभैरवीत्याद्यूह्यम्। वक्ष्यति च श्रीपटले। वाग्भवकामराजाविति। हस्रैंबीजम्। \[ मध्यमन्त्यं वा \] शक्तिरिति भावः। तत्तन्मन्त्रेषु तत्तद्वाग्भवकामराजयोरेवं भवति। नाभेरथाचरणमित्यथशब्दो न्यासप्रकरणारम्भार्थः। अभिप्रायान्तरमाह—पीठमूर्ति-न्यासेत्यादिना। ब्राह्मे मुहूर्त उत्थाय देवतां ध्यात्वेत्यादि सर्वमिह समानम्। तत्र प्रबोधसमये स्वनाममहावाक्य- मूलमन्त्राजपापरमात्ममन्त्रप्रणवैरात्मानुसन्धानं कृत्वोत्थानं कार्यम्। पुनर्गतदिनकर्मसमर्पणविधौ च गुरुसमष्टिमन्त्रेण शिरस्यञ्जलिं कृत्वा ऋष्यादिन्यासं विधाय देवतां ध्यात्वा मानसपूजां कृत्वा गतदिनक्कृतकर्म-



समर्पणं कृत्वा योगं विधायोपसंहरेत्। पुनस्तथा शिरस्यञ्जलिं कृत्वा गुरुगणपतिमन्त्रं स्वास्त्रेण तालत्रयादि च कृत्वा प्रणवप्राणायामं सकृन्मातृकान्यासं मूलप्राणायामं तदङ्गैरुभयाङ्गुष्ठादिकलान्तन्यासं मूलेन देहव्यापकं च कृत्वा मूलं समस्तव्यस्तसमस्तसमस्तं मूलाधारादिषु न्यस्याङ्गर्ष्यादिन्यासं विधाय मानसपूजापूर्वकं मूलं त्रिवारं परिजप्य प्रागुक्तवैलोम्येन षोडशान्तादिष्वानन्दार्णवादीन् विभावयेत्। सर्वेश्वरादयः सर्वत्र स्वशक्तिभिर्मूलप्रकृत्युमालक्ष्मी- सरस्वतीभिर्युक्ताः स्युरिति विशेषः। मानसपूजां कृत्वा त्रिवारं मूलं परिजप्य तद्दिनकरिष्यमाणकर्मसमर्पणमपि विधाय योगं विधायाजपापरमात्मप्रणवयोगानपि कृत्वाङ्गर्ष्यादि कुर्यात्। स्नानेऽप्येवं सर्वं योजनीयम्। जपस्थानं कृत्वा लिपिपद्मकर्णिकागतत्रैपुरमध्ये तज्जीवतज्जीवतयोपविश्य गुरुवन्दनमाचरेत्। तत्र ॐ ह्रीं परप्रकाशानन्दाद्यशेषगुरु पारम्पर्यक्रमेण स्वगुरुपादाम्बुजं यावत्तावत् प्रणमामीति गुरुसमष्टिमन्त्रेण शिरस्यञ्जलिं कृत्वा ॐ ह्रीं परगुरुपादुकाभ्यो नमः। ॐ ह्रीं परावरगुरुपादुकाभ्यो नमः। ॐ ह्रीं अपरगुरुपादुकाभ्यो नमः। इति त्रिगुरुमन्त्रैरपि। ॐ ह्रीं परप्रकाशानन्दनाथ श्रीपादूकां पूजयामीत्यादि वक्ष्यमाणगुरुव्यष्टिमन्त्रैरपि शिरस्यञ्जलिं विधाय गुं अस्मद्गुरुभ्यो नमः। गं गणपतये नमः । दुं दुर्गायै नमः । सां सरस्वत्यै नमः । क्षं क्षेत्रपालाय नमः इत्यंसोर्वग्रेषु। ह्रीं परशक्त्यै नम इति हृदये च नत्वास्त्रेण कराङ्गुलिशोधनतालत्रयादिसर्वं कृत्वा करादिमन्त्रैः पादादिमस्तकान्तं व्यापकं विधाय जीवरक्षां विभाव्य + + प्राणायामं सलिपिन्यासमित्यत्र विवृतप्रकारेण वा वक्ष्यमाणवैधकप्राणायामैर्वा भुवनेश्वर्यादिपटल-भाविरीत्या वा देहशुद्धिं विधाय नित्यलिपिन्यास + + प्राणाग्निहोत्रप्रपञ्चयागसकलीकरणान्यपि कुर्यात्। तत्र च मूलमनुवर्तनीयम्। तदुक्तं—प्रणवशक्तिमूलमन्त्रादियोग इत्यादि। ततो मन्त्रोदयमन्त्रप्राणायामावृष्यादिन्यासबीजादि-प्रतिपत्तिमन्त्रव्याप्त्यनुस्मरणानि च कृत्वा पीठन्यासमारभेतेति दीक्षापटलेऽतः सिद्धमिति। पीठन्यासादिषु विशेषमभिधत्ते—पीठन्यासमित्यादिना। यद्दीक्षापटल उक्तमाधारशक्तिमूलप्रकृतीत्यादि तत्सर्वमिह प्राप्तम्। तत्रामृतावादिविशेषोऽयमभिधीयते। या सर्वविधानेषु विकल्पाभिप्रायमेतत्। धर्मादिकं वरदान्तमिति धर्मादिचतुष्कं वरदं चेत्यर्थः। पीठमध्ये पादो वरद इति ज्ञेयम् । अधर्मादिकमित्यवरदान्तमित्यर्थादवसेयम् । पीठमध्यफलकमवरद इति ज्ञेयम्। मूले तु वरदावरदौ नोक्ताविति पुनरनन्तपद्ममण्डलगुणात्मत्रयन्यासं कृत्वा नवशक्तीर्न्यसेत्। तदाहेच्छाज्ञानेति । वक्ष्यति च—वामादि-



शक्तिसहितं परिपूज्य पीठमित्यादि। मूलबीजैरिति यस्या विद्याया मन्त्रोदयादि कृतं तस्या वाग्भवादिबीजैस्त्रिभि-रित्यर्थः। तेषां व्युत्क्रमे प्रक्रमे च तदुपपत्त्या न्यासो द्रष्टव्यः। हृदीति । हृदि हि पीठपद्मकर्णिका भवति। तत्र च नवयोनिचक्रं तन्मध्ये च त्रिकोणमित्येवमुक्तम्। त्रिकोणरेखात्रय इति। प्रागादिरेखासु प्रादक्षिण्येनेति भावः। कोणबाह्येष्विति। अग्न्यादिकोणानां बाह्यप्रदेशेष्विति भावः। कोणत्रितय इति। अग्न्यादिकोणप्रदेशेष्वन्तरिति भावः। वामादीनामष्टाश्रमभ्ययोगिस्थानपक्षे तु तथा न्यासः स्यात्। पुनश्चतुष्पीठन्यास इति। समस्तयोगादोड्याणपीठस्य प्राधान्यमवसीयते। इह धर्मादीनां नवयोनीनां चतुष्पीठानां च यद्यप्यन्यथा स्थितिर्भवति किन्तु तेषामेषु स्थानेषु सन्निधानमित्येव न्यासोपपत्तिः। पूजितानां योगो युक्तानां पूजेति विशेषसंभवः। पीठसमष्टिमन्त्रमाह—ऐं परायै इति। एवं पीठन्यास उक्तः। अथान्तरा पाटुकान्यासमाह—पादुकाः सप्तेत्यादिना। न्यसेदित्यस्य कुत्रेत्यपेक्षायां मन्वाम्नानानन्तरमाह— शिरसीति। संप + ते। अथ मूर्तिन्यासमाह—ऐं क्लीं सौः इति।

 तत आवाहनादिकमिति। तदुक्तमावाहनस्थापनेत्यादि। ततः करन्यासाङ्गुलिन्यासाविति। करयोस्तलपृष्ठपार्श्वेषु मूलेन व्यापय्य बीजैस्त्रिभिर्न्यसत्वित्यमुं न्यासं च कुर्यात्। अयं करन्यासः। तत्राङ्गुलिन्यास इति। मध्यमादिकनिष्ठान्तमङ्गुष्ठतर्जनीतलेषु च त्रिबीजानां न्यासः पूर्वं कार्यः। त्रिपुरसुन्दर्यान्तु विशेषः।

**न्यसेद्बीजानि विद्यायाः पञ्च शङ्खतलद्वये।  
पृष्ठयोर्मूलमध्याग्रस्थानेषु तलयोरपि॥ इति।**

मध्यबीजस्थहकारेणेति। निष्कीलपञ्चकूटाभिप्रायमेतत्। अन्यत्र तु ह्स्रकारो गृह्यते। यद्वा सर्वास्वपि भुवनेश्यात्मकतया हकार एव ग्राह्यः । विनपुंसकह्रस्वयुतेनेति ओ ए उ इ अ इत्येषां ग्रहणम्। मन्त्रानप्यप्रतिपत्त्यर्थं पठति ईशानेति। ननु यद्येवं किमेषां लक्षणकथनेनेति चेत्। उच्यते। देहन्यासे मन्त्रसिद्धार्थमेतदित्यवगन्तव्यम्। वक्ष्यति च—मूर्तय ईशानमनोभवाद्या इत्यादि। पुनः षडङ्गेनेति। तत्प्रकारमपि दर्शयति—सवाग्भवमध्यदीर्घेणेति। मध्यबीजगतैः आ ई इत्यादिदोषैः षडङ्गानि। ते दीर्घा वाग्भवान्ताः स्युरित्यर्थः। यद्वक्ष्यति—मूलबीजमध्यबीजदीर्घानन्तरमिति। तेन सहायं विकल्प इत्यवबोद्धव्यम्। यथा ह्सकलहां ह्स्रैं हृदयाय नम इत्यादि। शुद्धादिषु स्वानि स्वान्यङ्गानीति ज्ञेयम्। मूलपुटितमातृकां न्यसित्वेति। तदुक्तं—बीजत्रयानुलोमप्रतिलोममध्यगतां मातृकामिति। प्रत्येकं बीजैः पुटिता द्विधा ग्रस्ता च मातृका न्यस्यते। श्रीकण्ठादि-



न्यासं कुर्यादिति। यच्छ्रीकण्ठादिन्यासानन्तरमित्युक्तं तदिति भावः। ननु हृल्लेखापटले यद्वक्ष्यति—शैवतत्त्वन्यास-शक्तिश्रोसन्नतिरित्यादिन्यासबुभुक्षादिन्यासश्रीकण्ठादिन्यासेति। तच्च सर्वमन्त्रसामान्यतया विवक्षितम्। तेनेह कथं भाव्यमिति। उच्यते। नेह तदुपेक्ष्यते । किन्तु यदिहावश्यकं तदुच्यत इति। इहैतदपि गम्यते। शैवतत्त्वादीनां सर्वमन्त्रेष्वपि यावदिच्छान्यास इति। मूले नाभेरथाचरणमिति मूलबीजन्यास उक्तः। बीजैस्त्रिभिर्न्यसत्विति संबध्यते। सव्ये दक्षाह्वये च हस्ततले द्वितयमपीति संबन्धः। बीजद्वयन्यासोऽयमुक्तः। तृतीयं बीजमुभयोर्हस्ततलयोः सह न्यसत्विति योजनीयम्। त्रिखण्डन्यासोऽयमुक्तः।****मूर्धनि गुह्यहृदोरपीति पञ्चावृत्तिन्यासः॥५॥६॥

 वाग्भवेन पुनरित्यङ्गन्यास उक्तः। पुनर्वाग्भवेनाङ्गुलिषु न्यसेत्। अथो पुनरुक्तमार्गत इत्यन्वयः। पुनरिति पृथक् पदम् । तालत्रितयादि कुर्यादिति च शेषः। तदुक्तमधस्तात्—अङ्गुलीषु क्रमादङ्गैरित्यादि। इह यत्प्रागुक्तं हस्ततले च सव्य इत्यादि यच्चेदमङ्गुलिष्वङ्गन्यासादिकमुक्तं तद्यथोक्तकालं कार्यम् । यद्वाप्रागेवाङ्गुलिन्यासविधाविति ज्ञेयम्। वाग्भवेन पुनरिति प्रथमबीजेनैव षडङ्गमुक्तम्। अभिप्रायान्तरमाह—वाग्भवेन पुनरितीति। पुनर्वाग्भवेनेति संबध्यते। मूलबीजानि द्विरुक्ता षड्बीजानि संपादनीयानि । तैरेव षड्भिरङ्गान्येके वदन्ति। मध्यमबीजस्य दीर्घा आ ई इत्यादयः षड्गृह्यन्ते। तान्येव सुप्रतिपत्त्यर्थं पठति—ह्रस्रैमित्यादिना। निष्कीलविद्याविषयेऽयमङ्गपाठः। बालादिष्वप्यनेन न्यायेनाङ्गानि कल्प्यानि। पुनरुक्तमार्गत इत्येकं पदमभिप्रयन् विवृणोति—पुनरुक्तं पुनर्वचनमिति। वाग्भवेन विन्यसेदित्यत्र विशेषणमेतत्। वाग्भवस्य पुनः पुनरावृत्तिरेव षट्स्वङ्गेषु स्यात्। न त्वाकारादि तदुचितदीर्घयोग इति तदाशयः। चशब्देनेति। विन्यसेच्चेत्यमुनेति भावः। प्रा (बा) णादिन्यासा इति मूर्तिन्यासो गृह्यते। बहुवचनं तु बीजन्यासाद्यभिप्रायमित्यवबोद्धव्यम्। मूले तद्देवतां विशदधीरिति। स्वच्छमतिः समाहितः सन्न्यस्तमन्त्रदेवतां ध्यायेदित्यर्थः।

 अभिप्रायान्तरमाह—धोवैशद्यहेतुभूतेत्यादिना। न्यासविशेषणमेतत्। न्यासे हि नानाविधे क्रियमाणे देवतायामास्ति-क्यवृद्धौतदनुसन्धानयोग्यता धियः स्यादिति न्यासानां धीवैशद्यहेतुत्वमुक्तम्। न्यासान्तरोपलक्षणं चैतत्। तेन श्रीकण्ठन्यासानन्तरं कामरत्यादिन्यासः—

**कामश्च कामदः कान्तः कान्तिः कामाङ्ग एव च।  
कामचारः कामकल्पः कामुकः कामबन्धकः॥**



**रामणो रामरमणौ रतिनाथो रतिप्रियः।  
रात्रिनाथोरमाकान्तो रममाणो निशाचरः॥**

**नन्दको नन्दनश्चैव नन्दी नन्दयिता ततः।  
पञ्चबाणो रतिसखः पुष्पधन्वा महाधनुः॥**

**भ्रमणो भ्रामणश्चैव भ्रममाणो भ्रमस्तथा।  
भ्रान्तश्च भ्रामकश्चाथ भ्रान्ताचारो भ्रमावहः॥**

**मोहनोमोहको मोहो मोही मोहविवर्धनः।  
मन्मथो मदनश्चैव मातङ्गो भृङ्गनायकः ॥**

**स्याद्गायको गीतिकरो नर्तकः क्ष्वे(खे) लकस्तथा ।  
उन्मत्तो नृत्तजश्चैव विलासीकामवर्धनः॥**

**रतिः प्रीतिः कामिनीच मोहिनी कमलप्रिया ।  
विलासिनो कल्पलता श्यामवर्णा शुचिस्मिता॥**

**विस्मिताविस्मिता चैव लेलिहाना दिगम्बरा।  
वामा कुब्जा परा नित्या कल्याणी मोहनोत्तमा॥**

**सुरोत्तमा सुलावण्या मालिनी कलहप्रिया।  
एकाक्षीचैव जटिलाजटिला नीलिमालिके॥**

**शिखा दग्धा रमा पश्चाद्भ्रामिणो चारुलोचना ।  
रतिप्रिया पलाशाक्षी गृहिणीविकटापि च॥**

**मदारूपधरा माला ह्रादिनी विश्वतोमुखी ।  
नन्दिनी चरमा कालीका (क) लकण्ठा च कन्दरा॥**

**मेघश्यामा मदोन्मत्ता लिपिवर्णैः सह न्यसेत्॥इति।**

**गणपतिविधानवद्विघ्नेशादिन्यासः। पुनर्ग्रहन्यासः।**

**सूर्यः सोमोऽङ्गारकश्च बुधः शुक्रो बृहस्पतिः।  
शनैश्चरश्च राहुश्च केतुश्चैषां तु शक्तयः॥**

**रेणुका च सुधा धात्री ज्ञानरूपा यशस्विनी।  
शाङ्करीचैव शक्तिश्च धूम्रा कृष्णाः नव क्रमात्॥**

**स्वरान्तस्थाः पञ्च वर्गा ऊष्माणो लक्ष एव च।  
हृदधश्च शिरोनेत्रद्वये हृदुपरि न्यसेत्।  
ग्रीवानाभिमुखेष्वेव क्रमात्पादद्वयेऽपि च॥इति।**

**पुनर्नक्षत्रन्यासः। द्विशो वर्णा योज्या हलक्षास्त्वेकश एव।**



**भाले नयनयोः कर्णद्वये नासापुटद्वये।  
कण्ठे स्कन्धद्वये पश्चात्क \[रयो\] र्मणिबन्धयोः।  
स्तनयोर्नाभिकट्यूरुजानुजङ्घापदद्वये॥ इति ।**

**ततो योगिनीन्यासः।**

**कामरूपं वाराणसीनेपालंपौण्ड्रवर्धनम्।  
वरस्थिरं कान्यकुब्जं पूर्णशैलमथार्बुदम्॥**

**आम्रातकेश्वरैकाम्रे त्रिस्रोतं कामकोट्टकम्।  
कैलासं भृगुकेदारं पीठं चन्द्रपुरं पुनः॥**

**श्रीपीठमेकवीरं च जालन्ध्रमथ मालवम्।  
कुलान्तं देवीकोट्टं च गोकर्णं मारुतेश्वरम् ॥**

**अट्टहासं च विरजं राजगृहं महापथम्।  
कोल्लागिरिरलकपुरमोंकारं च जयन्तिका॥**

**उज्जयिनी त्रिरात्रा च क्षीरकं हस्तिनापुरम्।  
ओड्डीशपुरं प्रयागं षष्ठीशं मायापुरं तथा॥**

**गौरशैलं च मलयं श्रीशैलं मेरुसंज्ञकम्।  
गिरिवरं महेन्द्रं च वामनं हिरण्यपुरं पुनः।  
महालक्ष्मीपुरोड्याणं छायाच्छत्रमिति क्रमात्॥इति।**

ततो नाभेरथाचरणमित्युक्तम्। त्रिखण्डन्यासः। स च संहारक्रमेणोक्तः। तत्र मूर्ध्नस्तथा हृदयमित्यादिक्रमेण सर्गः। नाभेराचरणं मूर्ध्न आहृदयं हृदयादानाभि च स्थितिरित्यवबोद्धव्यम्। मूलन्यासान्तरमप्याह—तत्रेति। स्थितिन्यासोऽयम्। सर्गसंहारावपीहेष्यते। ततः शाक्ततत्त्वन्यासः। तदाह—ह्स्रैमित्यादिना। निष्कीलविद्याविषयमेतत्। शुद्धादिषु तु स्वबीजानि ग्राह्याणि। स्वविलोमेनाप्येषां न्यास इष्यते। पुनरहोरात्रत्रिलिङ्गाजपापरमात्मप्रणवन्यासानन्तरमावृत्तिन्यासः। स इह त्रिविधः। तदाह—पादजानुगुह्येत्यादिना। नाभिहृत्कण्ठेषु आस्यभ्रूमस्तकेषु च विभागः। मूर्धगुह्यहृत्वित्यादिन्यासस्तु मूलोक्त एव। नवावृत्तिन्यासो नवयोनिवदिति। तदुक्तम्—मूलबीजैः श्रोत्रद्वय-चिबुकेष्वित्यादि। ततश्चतुर्दशावृत्तिन्यासः। तदुक्तम्—शिरोऽपरभागे दक्षोत्तरब्रह्मरन्ध्रेषु मूलबीजानि व्यस्तानि विन्यसेत्। एवं तैरेव दक्षादिशङ्खद्वयभ्रूमध्येषु नेत्रद्वयघ्राणेषु श्रोत्रद्वयास्येष्वंसद्वयहृत्सु स्तनद्वयनाभिषु प्रपदद्वयाधारेषु जानुद्वयस्वाधिष्ठानेषु कटिद्वयजठरेषु पार्श्वद्वयहृत्सु स्तनद्वयकण्ठेषु अंसद्वयास्येषु श्रोत्रद्वयमस्तकेषु नेत्रद्वय-



भ्रूमध्येषु विन्यसेदिति। पुनः शृङ्खलान्यासः।

**केशान्ते चिबुके वक्त्रे वक्त्रे कण्ठे च चैबुके।  
चिबुके हृदये कण्ठे कण्ठे नाभौ तथा हृदि॥**

**हृदि गुह्ये तथा नाभौ नाभौ गुह्ये च मूलके।**

मूलबीजत्रयं न्यसेदिति। अमृतेश्वर्यादिन्यासमाह—ह्स्रौमिति। रत्यादिन्यासमाह—ह्स्रैमिति। मूर्तिन्यासमाह—मूर्तय इति । सुप्रतिपत्त्यर्थं मन्त्रप्रयोगं दर्शयति—ह्स्रोमिति। पुनरङ्गानि विन्यस्येत्यावरणभूतान्यभिप्रेतानि। वक्ष्यति च—तेनैव चाङ्गानि विदिग्दिशास्वित्यादि। मूर्तिन्यासवदिति। मूर्धास्यान्येव स्थानानि। सुभगादिन्यास इति। ललाटभ्रूमध्य-लम्बिकागलहृदयनाभिलिङ्गमूलमूलाधाराण्यष्टाधाराणि विन्यस्येत्यनेन संबन्धः। बीजपञ्चकं च प्रत्येकं संयोजनीयम्। यथा ऐंक्लींब्लूं स्त्रीं सः सुभगायैनम इत्यादि। आवरणान्तरसद्भावे केषामप्यनया दिशा न्यासः स्यात् । तदुक्तम्—या + + । मूलाधाराद्यष्टाधारेष्वित्युक्ताधाराणामेव वैलोम्येन ग्रहणम्। भूषणन्यासं विधायेति। यत्तु हृल्लेखाविधाने वक्ष्यति—त्रिपुरोक्तक्रमेण भूषणन्यासमाचरेत् अथावरणन्यास इति। ततश्चोभयत्रापि क्रमविकल्पोऽवसीयते। ननु किमिहैव भूषणन्यासोऽभिधीयत इति। उच्यते। इहैव भूषणन्यास आवश्यको मन्त्रान्तरेषु तु प्रकारान्तरेण भूषण न्यासोऽपि स्यादित्येतत्प्रतिपादनार्थमेतत्। विशदधीर्ध्यायेदिति। मूलगतविशदधीपदाभिप्राय इयानुक्त इति भावः। अतएवेत्यर्थ इत्युक्तमिति। भूषणन्यासं दर्शयति—शिरोललाटेत्यादिना। तत्पृष्ठेति। पाणिपृष्ठद्वयमेकमेव गृह्यते। कटकद्वयमप्ये-कमेव। भूषणन्यासानन्तरमायुधन्यासोऽपि कार्यः । तदुक्तं विधृतजपवटीत्यादि॥७॥

 मूल आताम्रार्कायुताभामित्याताम्म्रं रक्तम्। प्ताशब्दो जटापर्यायः। जपवटी माणिक्याक्षमाला दक्षिणोपरिहस्त एतत् पुस्तकं वामोर्ध्वहस्ते। अभीतिरभीष्टं चेतरयोः। बलिलसितविलग्नामिति बलित्रयशोभितमध्यप्रदेशाम्। असृक्पङ्कराजन्मुण्डस्रङ्मालिताङ्गीमिति। मुण्डानामेवासृक्तं सान्द्रमसृक् पङ्कः। तेन राजतां मुण्डानां स्रग्भिरलङ्कृतशरीरामिति। यद्दा असृक् कुङ्कुमं तस्य पङ्कोद्रवः तद्वद्विराजतां मुण्डानां स्रग्भिरिति। अत्राभिप्रायान्तरमाह—असृक्पङ्केत्यादिना। मुण्डपदेनोत्तमाङ्गं लक्ष्यते। तदाह—उत्तमाङ्गरूपाभिरिति। तेन च सर्वोर्ध्ववर्तिनीनां शक्तीनां ग्रहणम्। तदाह—शक्तिव्यापिनीसमनीभिरिति। बिन्द्वाद्युपलक्षणमेतत्। बिन्द्वादिसमन्यन्तस्य सूक्ष्मतया विवक्षितत्वात्। अतएव लिपिपटल उक्तम्—भारतीमिति नादाद्यात्मकं सूक्ष्मरूपं कथितमिति। त्रिधा विभागे



हि वैराजं स्थूलमितरद्वयं त्रयं वा सूक्ष्मं तदुत्तरं परं च रूपं स्यादिति। ननु तर्हि शक्त्यादिग्रहणं किमर्थमिति यावदिच्छं बिन्द्वादीनां संख्यापरिग्रहः शेषाणां च तदन्तर्भाव इति प्रतिवादार्थमेतत्। परपरापरध्यानकथनमेतदिति परं परापरं च ध्यानं समुच्चयेनोक्तमित्यर्थः। परं देवतातत्त्वमुन्मनोशक्तिरेव परं रूपम्। तदुक्तं—तामिति परं चिदात्मकमिति। तदेव त्रिपुरायाः स्वरूपम्। तस्या रूपमिह शरीरं विवक्षितम्। तत्र स्रग्वन्मूर्धादिपादान्तमविच्छिन्नतया वर्तमानाः शक्तिव्यापिनीसमन्यस्तासामाकारश्च कुङ्कुमसान्द्रोपम इत्येतदिह सिद्धं भवति। तच्च परं रूपं स्थूलरूपहृत्कमले-ऽतिसूक्ष्मतद्रूपाभं चिन्तनीयम्। शरीरग्रहणादिति। प्रकारान्तरं दर्शयति—अथवेति। असृगिति असृजतीति कृदन्तमेतत्। तदाहाकारः स्रष्टेति। परावागकार इष्यते। तदुक्तम्—अनुत्तराकारपुरुषस्येति। तस्य सर्गस्तु चिन्मात्रापेक्षया संभवति। तदुक्तम्—वैखरीमध्यमापश्यन्तीपरालक्षणास्तासां दीपिकोन्मनोशक्तिरिति। पर इति परमात्मेत्यर्थः। परग्रहणमेतदेव चिन्मात्त्रात्मकं परं रूपमिति प्रतिपादनार्थम्। सान्द्रीभाव इति। चिन्मात्रपरावाक्तदर्थगतविशुद्धांशवलनतः सान्द्रीभावः स्यादिति भावः। आभास इति। चैतन्याभासाभिप्रायम्। तदुक्तं—मूर्तिर्माया आभासस्तदभिव्यक्तश्चैतन्याभास इति। तेन राजन्तीति तद्योगः। सापि चिन्मयीपरिदीप्ता स्यादिति भावः। मुण्डकुण्डलिनीति। मुण्डत्वमुत्तमाङ्गरूपत्वात् परापश्यन्त्यात्मिका हि शक्तिरध्यात्मवर्तिनी कुण्डलिनी। सा च स्थूलप्रपञ्च शिरः स्थानीया भवति। असृगित्यकारोऽपि सैव भवति। तस्यामिति मूलाधारान्तर्वर्तिन्यामिति भावः। स्रग्वदविच्छिन्नतयेति। समन्यादीनां मन्त्रजपवेलायामविच्छिन्नतया प्रसरोपरमयोः सद्भावादिति भावः। तदुक्तम्—अव्यक्तं प्रलपतीत्यादि। शक्तिभेदा इति । सामान्यशक्तिः कुण्डलिनी तस्या विशेषांशा बिन्द्वादिसमन्यन्ताः शक्तय इत्येवमुकम्। मुण्डस्रज इति। मुण्डानां स्रजो मुण्डस्रज इति समासः। तैरलङ्कृतशरीरामिति कुण्डलिन्यन्तरतिसूक्ष्मतया व्यवस्थितोन्मन्यभिप्रायमेतत्। पूर्वस्मिन् विवरणे सूक्ष्मशरीरवत्युन्मनी। तस्याः स्रग्वसामान्यादयः। इह तु विवरणे सूक्ष्मतेजोरूपोन्मनी। तस्याः समन्तादविच्छेदेन प्रसरोपरमभाजस्तेजोमात्राः समन्यादय इति भेदः।

 पुनरपि प्रकारान्तरं दर्शयितुमारभते—यथा श्रुतो वार्थ इति। स्थूलरूपविषयमेव वैतत्। परादिरूपन्तु पदान्तरगम्यमिति भावः। आताम्रेत्यनेनैवेति। एकमेवैतत्पदं रूपद्वयपरमित्येवकारेणोक्तम्। आताम्राभामर्कायुताभां चेत्येवं विवरणीयमेतत्। तत्रार्कायुताभामिति स्थूलविषयम्। निरतिशयरक्ता तदपेक्षयेति न्यूनतया



च रक्ता आभा ज्योतिर्यस्याः सैवमाताम्राभेत्युक्ता। तत्र निरतिशयरक्तं स्थूलरूपहृदन्तर्वर्तिज्योतिरुन्मनीचिन्मात्रं परं रूपम्। तदुक्तं—तदन्तःस्फुरिते तेजसि बोधमात्ररूप इति। तत ईषनन्यूनस्थूलरूपाभापेक्षया च प्रकर्षाढ्यं रक्तं पररूपप्रभास्थानीयं परापरं रूपम्। तदप्युक्तम्—भगवत्यनलात्मके विदध्यादित्यादि। तदेतत् सर्वं भारतीं तामम्बिकां तामित्यत्रापि समानमेव ध्यानमित्यवबोद्धव्यम्। निष्कीलपञ्चकूट इति। पञ्चकूटविद्या द्विविधा मध्यमपञ्चकूटं सर्वकूटं चेति। तयोर्द्वयोः सहेदं ग्रहणम्। ललिता तु पञ्चकूटग्रहणान्न गृह्यते। सा तु पाशाङ्कुशेक्षुधनुःपुष्पशरधरा भवति। पाशाङ्कुशशूलकपालधरा वेति + हृदं ग्रहणम्। ललिता तु पञ्च। सर्वासामपि रूपभेदविकल्पोपलक्षणमेतत्। शुद्धायास्तावत्—

**शुभ्राब्जस्था त्रिणेत्रामभयवरकरां कुन्दमन्दारगौरां  
पद्माक्षीमङ्गदाढ्यामतिरुचिरविचि त्राकल्पवस्त्रभूषाम्।  
वन्दे देवीं कुमारींशशिशकलसमोपेतमौलिं वहन्ती-  
मज्ञानोद्भेदिनीं तां प्रवरधनधान्यप्रदां कान्तिदां च॥ इति।**

बालायास्तु मूलोक्त एव धवलत्वं विशेषः। यद्वा—

**पीयूषकुम्भवरदाभयपुस्तकोद्यद्वाहामयुग्मनयनाममलाम्बुजस्थाम्।  
अच्छाङ्गरागवसनापघनां नमामि बालेन्दुमौलिमनिशं वचसामधीशाम्॥ इति।**

व्यस्तविधाने तु वाग्भवे।

**धवलनलिनराजच्चन्द्रसंस्थां प्रसन्नां धवलवसनभूषामाल्यदेहां त्रिनेत्राम्।  
कमलयुगवराभीत्युल्लसद्बाहुपद्मां कुमुदरमणचूड़ां भारतींभावयामि॥इति।**

कामराजे च + + शाक्ते च ब्रह्मादिमन्त्रयोगे तु तत्तदायुधादियोगो विशेषः। मिश्रणयोगे तु ब्रह्मादीनां रक्ताभानां वामाङ्के सरस्वत्याद्याका द्विकरा देवी ध्येया। त्रिपुरसुन्दरीयोगेष्वपि समानमेतत् सर्वमिति॥८॥

 मूले दीक्षां प्राप्येति पुरश्चरणमुक्तम्। विशिष्टलक्षणयुत (ज) इति + + सत्संप्रदायादुगुरोरिति। द्विविधः पुरः संप्रदायः साधुरसाधु च। तत्र देव्याः स्थितौ प्रेतासनयन्त्रबन्धः पूजायामासवादिसंयोगः सन्ध्यां त्रैपुरगायत्रीप्रवृत्तिरिति सर्वमस्ति सोऽसाधुः। श्रुतिस्मृतिविरोधात् प्रत्यवायकरत्वाच्च। यत्र सरस्वत्यादिदेवतान्तरोचितमेव सर्वं स साधुः वैदिक-परिग्रहात्। स संप्रदायो यस्य स सत्संप्रदायो गुरुः। अभिप्रायान्तरमाह—वैदिकादितीत्यादिना। वेदसंप्रदायेनैव सार्धं प्रवृत्तः संप्रदायोऽयमभिप्रेतः। तद्दर्शयति—परप्रकाशानन्दनाथेत्यादिना। त्वरितादिनित्यास्वप्ययमेव गुरुक्रमः। नित्यानां विद्यानामविशेषात्। यद्वा



तासु प्रागुक्त एव सर्वसामान्यभूतः क्रमो भवति। ननु कथमिह गुरुसमष्टिमन्त्रः स्यादिति। ॐ ह्रीं परप्रकाशानन्दनाथाद्यशेषगुरुपारम्पर्यक्रमेणेत्येवमूह्यम्। परगुरुश्रीपादुकां पूजयामीत्यादि च प्रतिपत्तव्यमिति। मूले सुनियत इति सकलनियमजातमुक्तम्। अभिप्रायभेदमाह—ब्रह्मचर्यादिमानिति । कामराजबीजादियोगतो मन्त्रमहिम्नैव कामक्षोदसंभवात् तत्परिहाराद्यवश्यविधानार्थमेतदुक्तम्। तत्त्वार्धलक्षावधीति द्वादशलक्षग्रहणम्। अभिप्रायान्तरमाह—तत्त्वानीति। तत्त्वशब्देन चतुर्विंशतिसंख्याग्रहणम्। तत्त्वार्धलक्षावधीति द्वादशलक्षग्रहणम्। व्यस्तसाध \[नेऽ\[ पि समस्तोक्तैव संख्या त्रिमूर्त्यादिमन्त्रयोगे तु सर्वेषां द्वादशलक्षमेव स्यादिति ज्ञेयम्। मूले स्वाद्वक्तैरिति। त्रिमधुरार्द्रैरित्यर्थः। सम्यक्समिद्ध इति जननाद्यभिप्रायम्। अश्वारि करवीरम्। अपिशब्दो विकल्पार्थः। अभिप्रायान्तरमाह—अपिशब्देनेति। भानुसहस्रकमपीति योजनीयम्। द्वादशलक्षजपापेक्षत्वे तद्भानुसहस्राभिधानमिति भावः। काम्यहोमेष्विति। पुरश्चरणाङ्गहोमे मन्त्रविशेषवित्त्वस्यानुपयोगादिति भावः। तत्तत्कामनोचितबीजयोग इति। पलाशपुष्पैर्मधुरत्रयाक्तैरित्यादिवक्ष्यमाणहोमविषयमेतत्। तत्र सौभाग्ये + + लक्ष्म्यां श्रीबीजयोग इत्यादि। यद्वा स्वाद्वक्तैश्च नवैरितीहोक्तमेव होमद्वयं तत्तत्कामनयापि कार्यम्। तत्र तत्तदनुगुणबीजयोगोऽयमभिप्रेतः। तत्र लक्ष्म्यांश्रीबीजयोगो मृत्युञ्जये तद्योग इत्यादि॥९॥

 मूले प्राणायामैरित्यन्तर्यागाभिधानम्। दीक्षितमात्रस्य योनिमुद्रादिबन्धासमर्थत्वान्न्यासानन्तरमेतदभिधानमिति ज्ञेयम्। प्राणायामैरिति। भाविभिरन्यत्र सिद्धैश्च शोषणादिरूपैरित्यर्थः। अभिप्रायान्तरमाह—वेधकप्राणायामसूचनमिति। वर्णवेधः कलावेधो योगिनीवेध इत्येतदपेक्षं मूले बहुवचनम्। वर्णादीनां वेधो नाम शक्तिचिदावेशेन तद्भाव्यापत्तिः। तत्र वर्णभेदमाह—मूलेनेति। प्रागुक्तरीत्या जीवरक्षान्तं विधायैतदारब्धव्यम्। कुम्भकोऽपि प्रतिलोमवर्णपूर्वकेण मूलेन स्यात् । वर्णाश्च काननवृत्तादिव्यापिनः। तेषां स्ववाच्यार्थैः सह संहारः। पर इति प्रकाशमात्रे शिव इत्यर्थः। कलावेधचिकीर्षया सर्गमाह—पुनरिति। बीजानि तु 'नादकलादिभूता इत्यत्रोक्ताः। भूतस्थानेष्विति शिरोमुखहृदय गुह्यपादेषु। सर्वं सृष्ट्वेति तत्तन्न्यासे तथानुसन्धानमुक्तम्। इदानींकलावेधमाह—पञ्चीकृतापञ्चीकृतबीजानीति। इतरा अपीति। रसतन्मात्राबीजं जान्वादिनाभ्यन्तं विन्यसेत्। रूपतन्मात्राबीजं नाभ्यादिकण्ठान्तं स्पर्शतम्मात्राबीजं कण्ठादिकर्णान्तं शब्दतन्मात्त्राबीजं कर्णादिमूर्धान्तम्।



प्रतिन्यासं मूलेनैव प्राणायामेन संहारः। परे सर्वंसंहरेदित्येतस्मिन्नेव च सर्वं संहार्यमिति। योगिनीवेधचिकीर्षयापि पुनस्तन्मात्रा पञ्चीकृतेत्याद्युक्तरीत्या सर्वं स्रष्टव्यम्। योगिनीवेधमाह—पूर्वोक्तेति। पूर्वशब्देन 'प्रकृतिः पुरुषश्चैवेत्यत्र भूतयोगो गृह्यते। तत्र चैवमुक्तम्—हृत्कण्ठतालुभ्रूमध्यब्रह्मरन्ध्रद्वादशान्तेषु मण्डलबीजाधिष्ठातृसहितान् पृथिव्यादि-कारणान्तान् कुण्डलिनीप्रभावेनैकवर्णां ध्यात्वेति। तेष्वधिष्ठात्त्रो निवृत्त्यादिशक्तयः। तदुक्तम्—भूताभिमानिनीरिति कारणे तु शक्तिरेवाधिष्ठात्री। तासामेव च योगिनीवेध इति योगिनोपदेन ग्रहणम्। मूलयुक्तैर्लस्मिवृत्त्यैनम इत्यादिमन्त्रैस्तन्न्यासेन तासां तेषु यथोक्तं कल्पनं षडाधारेषु योगो दृढमनुसन्धानम्। मूलयुतैः स्वैर्मन्त्रैः प्राणायामः संहारश्च षोडशान्तस्थिताधोमुखकमलकर्णिकागतेन्दुमण्डलानन्दसंवित्स्वरूपे परे शिवतत्त्वे। यदुक्तम्—अकारलक्ष्ये पर इति। प्रागपि समानमेतत्। तत्रतु द्वादशान्त एवैवं कल्पनीयम् । यद्वा पूर्वशब्देन 'त्रिवारमम्भः परिजप्त-मेतयेत्येतद्गृह्यते । तत्र चैवमुक्तं—मूलाधाराद्याधारेषु चतुषड्दशद्वादशषोडशद्विदलपद्मेषु वर्णानां वादिबादिडा-दिकाद्यादिहादीनां दीपशिखावद्द्ध्यानमुक्तमिति । योगिनीवेधग्रहणाच्च तत्कर्णिकास्वधिष्ठात्रो योगिन्योऽपि भावनीयाः। ताश्च सकलरडहाद्या \[ योगि\] न्यो हसकलरडाद्या \[योगि\]न्यो वा प्रथिताः। ब्रह्मरन्ध्रे तु प्राग्वदानन्दसंविन्मात्त्रं कल्पनीयम् । योगिनीनां षट्कोणान्तस्त्रिकोणे स्थितिश्चेत् षट्स्वपि कोणेषु स्वादिवर्णाः षड्दीर्घयुता आवरणशक्तयः स्युः। नवयोनिमध्ययोनौ स्थितिश्चेदोकारवद्भिः युग्मस्वरैरन्विताः स्वादिवर्णा नवस्वपि योनिषु स्युरिति चावबोद्धव्यम्। सं कं लं रं डं हं मूलं च न्यसंस्तासां सप्तानामपि कल्पनं कृत्वा तन्मन्त्रैः प्राणानायच्छन्नानन्दसंविच्छक्तिलक्षणे परशिवे संहरेत्। सं षं शं वं सां सींसूं सॄंस्लृं' सें सैंसींसः मूलं साकिन्यै नम इत्येवं मन्त्रप्रयोग इति। डरलकसहाद्या \[योगि\]न्यो वा योगिन्यः स्युरिति। प्राणायामत्रयमिति वेधकप्राणायामत्रयाभिप्रायम्। प्राणायाममन्त्रैरेवेति। योगिनी-वेधप्राणायाममन्त्रैरित्यर्थः। व्युत्क्रमेणेति मन्त्रावयवानामाधाराणां व्युत्क्रमो विवक्षितः। न्यासश्चेहार्थाद्भवति। अयमिह प्रयोगः। मूलं ब्रह्मरन्ध्रे विन्यस्य मूलं हाकिन्यैहां हीं हूं हैं हों हीं हं हं क्षं नम इत्याज्ञायां न्यसेत्। यद्वा मूलं हाकिन्यैनम इति मध्ययोनौ हां होमित्यादि वर्णान्नव योनिषु हं क्षमिति दलद्वये च न्यसेदित्यादि । यद्वा पुनस्तन्मात्रापञ्चीकृतभूतबीज-न्यासं सकृल्लिपिन्यासमपि विदध्यात्। वेधकप्राणायामद्वयमेकमेव वा कार्यम्। तदा तु तत्तन्मन्त्रैरेव सर्गन्यासेन सृष्टिरिति ज्ञेयम् । यद्वा निरवद्यादिमन्त्र-



व्यापकैरेव सृष्टिः स्वादिति। मूले निजाधारराजद्योनिस्थामिति मूलाधारे नवयोनिमध्ययोनौ स्थितां विभाव्येत्युक्तम्। परादिमन्त्रन्यासमेकाक्षरादिमंन्त्रन्यासं च कृत्वा पुनस्तामेव मूलाधारे सावरणां कल्पयित्वा जलादिभिरन्तर्यागः कार्य इति। दिव्यरूपामिति निरतिशयसौन्दर्यादियोग उक्तः। अभिप्रायान्तरमाह—व्यापिन्यादिप्रभाभिरिति। सर्वमन्त्रेष्वपि समानमेतत्। न चैतत्परापरध्यानम्। अपि तु सकलरूपस्यैव व्याप्तिरित्यवबोद्धव्यम्। प्रभाग्रहणं चात एवेति। मूले प्रमुदितमनसेति हर्षादियोग उक्तः। जलगन्धादय इहोपचाराः। यद्वावरणन्यासानन्तरमेव परादिन्यासमेकाक्षरादिन्यासं च कृत्वा मूलाधारे विभाव्यासनस्वागतार्थ्याद्युपचारान्दद्यादिति। पुनः प्राग्वदेव ध्यात्वा योनिमुद्रामाबध्य जपं कुर्यात्। योनिमुद्रा च द्विविधेत्याह—बाह्येऽभ्यन्तरे चेति। तत्र मूले निजगुदलिङ्गान्तरस्थामित्याभ्यन्तरलक्षणम्।

 तदुक्तम्—

**गुदमेढ्रान्तरे योनिस्तामाकुञ्च्य प्रपञ्चयेत्॥इति।**

 बाह्ये च—

**मध्यमे कुटिलाकारतर्जन्युपरि संस्थिते।  
अनामिकामध्यगते तथैव हि कनिष्ठिके॥**

**सर्वा एकत्र संयोज्या अङ्गुष्ठपरिपीडिताः।  
एषा तु प्रथमा मुद्रा योनिमुद्रेति सा स्मृता॥इति।**

ओड्याणजालन्धरखेचरीबन्धार्थं इति। बाह्ये खेचरी।

**सव्यं दक्षिणदेशे तु दक्षिणं सव्यदेशतः।  
बाहुं कृत्वा महेशानि हस्तौ संपरिवर्त्य च॥**

**कनिष्ठानामिके देवि युक्ता तेन क्रमेण तु।  
तर्जनीभ्यां समाक्रान्ते सर्वोर्ध्वमपि मध्यमे॥**

**अङ्गुष्ठौ तु महेशानि कारयेत् सरलावपि ।  
इयं सा खेचरी नाम्ना मुद्रा सर्वोत्तमा प्रिये॥इति।**

आभ्यन्तरे तु—

**चिबुकं योजयित्वा तु षोड़शस्वरमण्डले।  
चन्द्रसूर्यनिरोधेन मूलशक्तिनिकुञ्चनात्॥**

**रसनामन्तरा कृत्वा अ\[व्यक्ते\] धारयेन्मनः।  
एषा सा खेचरीख्याता उन्मनात्वं प्रयच्छति॥इति।**

मानसयोगान्तेऽनुष्टुबादिन्यासं वैखर्यादिन्यासं च कृत्वा हृल्लेखाभाविरीत्या योगान्विदधीत। तत्र प्रथमं स्वीया योगाः स्युः। वक्ष्यति च— जप्त्वाऽर्चयित्वेत्यादि। सर्वयोगान्तेऽयोगेन जप्तान्तर्यागं समापयेदिति। इदानीं बहिर्यागं वक्तुमार-



भते—भूयो द्रव्यैरिति। वक्ष्यमाणप्रकारेणेति नवयोनिविरचनपीठसपर्यादिसर्वं देवतायागार्थं हि भवतीति तस्यारम्भ-रूपत्वमुक्तम्॥१०॥

 मूले वामादिशक्तिसहितमिति विशेषणं संपद्यते। तदाह—वामादिशक्तिसाहित्यमिति। पीठमित्यत्र नवयोनिचक्रा-न्तमेव पीठमभिप्रेतम्। पुनस्तद्गतनवयोनेरप्रथितत्वात्तन्मध्ययोनौ कलशनिधानस्य च वाच्यत्वादत्र प्रकल्प्येत्यादि-वचनसम्भव इति। वामाद्या द्वादश शक्तयो वक्ष्यन्ते। तास्वष्टावष्टदलेषु तिस्रो मध्ययोनिकोणेष्वन्त्या मध्यत इति। ज्ञेयम्। अभिप्रायान्तरमाह—वामादिशक्तिसाहित्यमिति। तत्प्रकारस्तु प्रागुक्तः—द्वादशशक्तिन्यासं कुर्यादित्यादि। यद्वा वामाद्यष्टौ प्रागाद्यष्टयोनिषु तिस्रो मध्ययोनिकोणेष्वन्त्या मध्यत इति। नवशक्तयस्त्विहान्या एव स्युः। तदुक्तं प्राक्—इच्छाज्ञानाक्रियेत्यादि। ननु पीठं परिपूज्यात्रनवयोनिचक्रं प्रकल्प्येत्येवमभिधानं कथं संभवतीति।नैष दोषः। नवयोनिचक्रातमेवैतत् पीठमभिप्रेतम्। तस्य चक्रस्य त्वप्रथितत्वादत्र प्रकल्प्येत्याद्यभिधानं स्यात्। नवयोनिकथना-नन्तरमेव वामादिकथनं चैवमुपपद्यत इति। विधिवदिति वह्नेः पुरद्वयेत्याद्यभिप्रेतम्। अभिप्रायान्तरमाह—विधिवदि-त्यादिना। मातृभैरवबीजानामिति आं क्षामित्यादीनां ग्रहणम्। राशिचक्रविरचनन्तु सामान्यसिद्धमेव। चतुरश्च इति तस्याष्टदिक्षु लेखनमिति। यन्त्रान्तरम्—

**मध्याद्यन्नवयोनिषु प्रविलिखेद्बीजानि वर्णांस्त्रिशो  
गायत्त्रयाः पुनरष्टपत्त्रविवरेष्वालिख्य लिप्यावृतम्।**  
**भूविम्बद्वितयेन मन्मथयुजा कोणेषु संवेष्टितं  
यन्त्रं त्रैपुरमीरितं त्रिभुवनप्रक्षोभकं श्रीप्रदम्॥**

**युद्धे वादे च जयं कवितामायुर्विवृद्विमारोग्यम्।  
पुत्रसुहृद्धनवृद्धिं कुर्यादेतद्धृतं यन्त्रम्॥इति।**  


**कामं षट्कोणमध्ये लिखतु पुनरिमं षट्सु कोणेषु पश्चात्  
पत्रेष्वप्यष्टसंख्येष्वमुमथ परतो व्योमबीजेन वीतम्।  
क्षौणीविम्बान्तरस्थं भुजदललिखितं रोचनाकुङ्कुमाभ्यां  
प्रोक्तं सौभाग्यसम्पन्निरुपमकविताकीर्तिदं यन्त्रमेतत्॥इति।**

**शुद्धा षोडशभिः स्वरैः सुमिलिता तावद्द्विधा स्यात्त्रिवत्  
तान्तः शक्त्युदरे बुधो लिखतु तास्वाद्यां द्वितीये ततः।  
वृत्ते भूतलिपिर्दशाभिमतकार्या\[त\]स्तृतीये पुनः  
लिप्या वेष्टयतु प्रकार इतरासामप्यसाविष्यताम्॥**



**सा मिश्रा यदि षोडशस्वरयुतं स्यात् तत्स्वरव्यञ्जनं  
प्राग्वत् षोडश तान्यथ प्रथम आलेख्यः स्वरः पूर्वंवत्।  
कृत्वा वृत्तमथाधिकं स्वरपुरोभागे लिखेद्व्यञ्जनं  
द्वेचैते दलयोर्द्वयोर्यदि पुनस्त्रीणि त्रिकोणाश्रिषु॥**

**चत्वार्यब्धिदलेषु पञ्च शरपत्रेष्वेव षट् चेत्पुनः  
षट्कोणेष्वथ सप्त पर्वतदलेष्वष्टावथाष्टाश्रिषु ।  
शेषाणामियमेव रीतिरुदिता नावृत्तवर्णः पुनः  
गण्यः स्यादिह भूपुरालि तु बहिः स्याद्वा फलौचित्यतः॥**

**औदर्योऽथ शिरोऽक्षिकर्णकरजाः पादान्तराध्युद्भवा  
धीकर्मेन्द्रियजाश्च वातजनिताःपित्तोद्भवाः श्लेष्मजाः।  
नाशं यान्त्यथ सन्निपातजनिता रोगाः पिशाचादयो  
यन्त्रैः षोडशभिर्धृतेरथ महारोगा अकाले मृतिः॥इति।**

**यन्त्राणां धारणं वा स्याद्यन्वेष्वर्चनमेव वा ।  
अभिषेकोऽथ वा तेषां स्थापनं वा विधीयते॥इति॥११॥**

 मूले वह्नेरित्यस्यायमाशयः। अष्टदलपद्मकर्णिकायां पूर्वापरं सूत्रमास्फाल्य तत्षोडशधा समं भङ्क्त्वा प्रागारभ्य चतुःसप्तद्वादशभागान्तसीमासु दक्षिणोत्तराणि सूत्राण्यास्फालयेत्। तत्र द्वितीयसूत्राग्रद्वयात् पूर्वापरसूत्रपश्चिमाग्रावधि सूत्रद्वयं तृतीयसूत्राग्रद्वयात् तत्पूर्वाग्रावधि च सूत्रद्वयमास्फालयेत्। तदा पुटितं वह्निपुरद्वितयं संपद्यते। यत्तु प्रथमं सूत्रं तत्पूर्वदिग्गतत्रिकोणमध्यगतमेवं भवति। तद्वासवयोनिसंबद्धेत्युक्तम्। पुनस्तदग्रद्वयात् पूर्वापरसूत्रे यत्र तृतीयसूत्रं संलग्नं  
तदवधि सूत्रद्वयमप्यास्फालयेत्। पूर्वनिष्पन्नदक्षिणोत्तरगतत्रिकोणपुरोभागे परं त्रिकोणद्वयं मध्यभागे पश्चिमाग्रं योन्याकारं नवमं त्रिकोणं च संपद्यते । तद्वह्निवरुणेशसमाश्रिताश्रीत्युक्तम्। मुनिभिः पुरैव विहितमिति वैदिकपरिग्राह्य-त्वमुक्तम्। लोकेऽतिदुर्लभमिदमिति गोप्यतरत्वमुक्तम्॥१२॥

 मूले वामा ज्येष्ठेति वामादिशक्त्यभिधानम्। तासां न्यासस्तु प्रागुक्तः 'द्वादशशक्तिन्यासं कुर्यादित्यादि। यद्वा वामाद्यष्टोपप्रागाद्यष्टयोनिषु। वि\[षघ्न्या\]दि तिस्रो मध्ययोनिकोणेषु सर्वानन्दा मध्य इति॥१३॥

 प्राङ्मध्ययोन्योरित्यन्तरा पादुकापूजोक्ता। वाग्भवादिमिति सर्वासां वामादीनामपि च विशेषणम्। तदुक्तम्—ऐं वामादये नम इत्यादि। यद्वा पराभिधानामित्यत्रैवैतत्संबध्यते। तदाह—वाग्भवादित्वमिति। परावरादिपङ्क्त्योरिति



क्रमोऽप्यर्थसिद्ध उक्तः। मूले परावराख्यामपीत्यपिशब्देनाण्डजा \[दि\] चतुष्टयं वा सूचितम्। तदुक्तमधस्तात्—पादुकासप्तकं न्यसेदित्यादि। चतुष्पीठपूजा च प्रागिष्यते। ततो दीक्षायां योनौ निधायेत्यादि कार्यम्। नित्यपूजायां त्वावाह्य तामित्याद्येव कार्यम्। तत् सर्वं प्रागभिहितम्। त्रिपुरभैरवीमूर्तये नम इत्यादि। कामेश्वर्यादौ रत्यादौ च सति देव्या वामदक्षिणाग्रकोणेष्वन्तर्बाह्यक्रमेण तदर्चनमिति ज्ञेयम्। तदुक्तं—वामको यजेद्देव्या इत्यादि॥१४॥

 ततोऽङ्गावरणमाह—तेनैव चेति। वाग्भवग्रहणमेतत्। तच्च वाग्भवेन पुनरङ्गुलिष्वित्युक्तम्। यथोक्तक्रमत इति। तदुक्तम्—हृदयं सशिरस्तथा शिखेत्यादि। मूलयोग इति षट्स्वप्यङ्गेषु समस्तमूलयोगोऽभिप्रेतः। यत्तु प्रागुक्तं 'मूलबीजमध्यमबीजदीर्घानन्तरमिति। तत्र व्यस्तयोग इति भेदः। तन्मध्ययोनेरिति बाणावरणमुक्तम्। अभित इति बहिः परितः प्रागादिदिक्ष्विति यावत्। भगाभगसर्पिभिगमालिनीरित्येकं समासपदम्। तत्पूर्वेत्यत्रानङ्गकुसुमा अनङ्गमेखला अनङ्गमदना चोक्ता। प्रागादि योनिषु चेत्यधः संबध्यते। त्रिपुराम्बिकायां त्रिपुरसुन्दर्याचावरणान्तरौचित्यसंभवे तत्पूजापि कार्या। तत्र त्रिपुरसुन्दर्यामष्टयोनिषु वशिन्याद्यष्टौ स्युरिति ज्ञेयम्। दलेषु मातृगणं सचण्डिकान्तमसिताङ्गकाद्यैः सहाभियजेदिति संबन्धः। दलेषु ब्रह्माण्यादिचण्डिकान्ता मातरः। दलाग्रेष्वसिता-ङ्गभैरवादयः। सह चैषां द्वन्द्वशः पूजा स्यात्। तदुक्तम्—आं क्षामादिदीर्घयुता इत्यादि। तैरङ्गबाणादिभिभैरवैश्च सह भगवतीमभियजेदित्यपि योजनीयम्। कृत्स्नापि पूजा सामान्यसिद्धेति ज्ञेयमिति॥१५- १९॥

 मूले क्रमाप्त्येति। सहेति शेषः। गुरुसकाशादेव जपपूजादिक्रमस्य प्राप्तिरभिषेकसमये कार्येति। तदाह गुरोरिति। मूल उक्ततयेति जपार्चाहुतेषु संबध्यते। ततश्चैतदपि लभ्यते। योगेषु फलाभिधानेऽपि नित्यतयापि ते कार्या इति। व्यस्तसाधनेऽपि समानमेतदवबोद्धव्यम्॥२०॥

 वाग्भवसाधनक्रममिति जपहोमादिसद्भावात् क्रमग्रहणम्। मूलेऽच्छाभ इति देहनिर्मलतोक्ता। धरणिमयगृह इति गुहापवरकाद्यभिप्रायम्। वाग्भवमिति केवलवाग्भवाभिप्रायम्। यद्वा तत्प्रधानस्य कृत्स्नस्य ग्रहणम्। तदाह तदादिकमिति। शुद्धादिसर्वसाधारणमेतत्। केवलवाग्भवजपे तु ध्यानविकल्पः—

**नवकुम्भनिभां देवीं मुक्ताजालविभूषणाम्।  
मुद्राकपालविद्याक्षमालाराजच्चतुर्भुजाम्॥ इति।**

 मन्त्रजप्ताञ्जनादिरिति तिलककुसुमचूडनादिग्रहणम्॥२१॥



 मूले रक्ताकल्प इति कामराजसाधनक्रम उक्तः। भूसद्मनि पूर्ववद्गुहादिग्रहणम्। रतिपतिमयं बीजं यो जपतीति संबन्धनीयम्। केवलकामराजाभिप्रायमेतत्। मन्त्रिपदस्याभिप्रायान्तरमाह मन्त्रस्येति। केवलकामराजे ध्यानविकल्पः—

**रक्तां सुरतरोर्मूलविलसन्मणिपीठगाम्।  
सृणिपाशकपालेक्षुमातुलङ्गधनुष्कराम्॥ इति।**

शुद्धकामराजस्य तु प्रतिपत्त्यन्तरम्—

**ऊर्ध्वबिन्द्वात्मकं वक्त्रमधोबिन्दुद्वयात्मकम्।  
कुचद्वयं च तच्छेषैः शेषाङ्गानि च भावयेत्॥ इति॥ २२**

 मूले ससुरासुरेत्याद्यपि प्रकृतफलप्रकरणमेव। तदाह—मध्यमबीजस्येति। मूले ससुरासुरादीनां प्रमदा एवमवस्थाः सत्यः तद्दृष्टिपातमपि सन्नमन्तीत्येवं योजनीयम्। मदवेगत इति कामजमदग्रहणम्। प्रथितान्तरित्यत्रान्तर्व्याप्तत्व-मुक्तम्। घनेति भूमाभिप्रायम्। धर्मजतोयेति स्वेदजलग्रहणम्। औत्सुक्यभाराद्यः पृथुर्वेपथुः ततो यः खेदस्तेन भिन्नस्य + + निभृत (हरिण) शाबलोचना इति + + ॥ २३॥२४॥२५॥२६॥२७॥

 मूले धरापवरक इति शाक्तसाधनक्रम उक्तः। अन्त्यं मनुमिति केवलशाक्तबीजग्रहणम्। तत्प्रधानग्रहणं वा। तदाह—अन्त्यबीजादिकमिति। केवलशाक्तजपे ध्यानविकल्पः—

**अक्षमालासुधा \[कुम्भमुद्रा \] पुस्तकधारिणीम्।  
नवकुन्देन्दुसङ्काशां राजन्मौक्तिकभूषणाम्॥ इति।**

सकारयुतं शाक्तं पराभिधीयते। तत्र निष्कामविषये ध्यानभेदः—

**अकलङ्कशशाङ्काभां त्र्यक्षां चन्द्रकलावतीम् ।  
मुद्रापुस्तलसद्वाहां मुक्तामणिविभूषिताम्॥ इति ।**

मूले वशीति जितेन्द्रियत्वमुक्तम् । विचित्रपदपद्धतिर्भारतीत्यन्वयः॥२८॥

 मूले पलाशपुष्पैरिति समस्तस्य प्रयोगप्रकरणारम्भः। अयुतावधिमित्ययुतम्। सौभाग्यलक्ष्म्योश्चेति मन्दिरपदं संबन्धनीयम्। मन्त्रजापीति मूलमन्त्रं नित्यं जपत एव सर्वत्र प्रयोगाधिकार उक्तः। यद्वा तत्तदुचितप्रतिपत्त्या जपोऽपि कार्य इति सूचितम्। तदुक्तम्—

**पाशाङ्कुशोद्यतकरामरुणां त्रिनेत्रां माणिक्यवज्रहरितैरपि भूषिताङ्गीम्।  
मूर्तिं विचिन्त्य विदधीत पुरोक्तमार्गाद्वश्यक्रियानयनसं \[वन \]नादि मन्त्री॥**

**मातुलङ्ग निधिपङ्कजैः शिवां शोभमानकरपङ्कजामिह।  
संविचिन्त्य खलु पौष्टिकींक्रियां कुर्वतो भवति भूतिरुत्तमा॥ इति ।**



 अभिप्रायान्तरमाह—स मन्त्रजापीतीति। सर्वत्रा + जप इति योजनीयम्। सर्वत्रेति। सर्वमन्त्रविधानेष्वपि होमानन्तरमिति भावः॥२९॥

 करञ्ज+ शमि वह्नि। बिल्वदलप्रसूनैरिति बिल्वस्य पत्रैः पुष्पैश्चेत्यर्थः॥३०॥

 दलद्दलैरित्येतद्विवृणोति—विकसद्दलैरिति। कुसुमकैरिति संबध्यते॥३१॥

 अनुलोमविलोमेत्यत्र वाचकमित्युपस्कारः। साध्याह्वग्रहणं कर्मणोऽप्युपलक्षणम्। यथा अनुलोममुक्ता देवदत्तं वशं कुर्विति पुनः प्रतिलोमं ब्रूयादिति। कर्मसाधकयोरपीत्यत्राभिप्रायान्तरम्। देवदत्तस्य यज्ञदत्तं वशं कुर्विति। पटुसंयुतयेति । पटुश्चन्दनम्। विकल्पोऽत्र विवक्षितः। नरपो राजा । जनता जनसमूहः। कमलाकरीश्रीकरी॥३२॥ ३३॥

 सुधालता अमृता। मन्त्रितम इत्यभिप्रायमाह—अन्त्यबीजादित्वमिति। व्यस्तैरपि बीजैः स्यात् तत्तदुचितफलकृते होम इत्यप्यनेन गम्यते। यथा पलाशपुष्यैरित्यत्र वाग्भवेनेत्यादि। यदुक्तं—वागैश्वर्यातिशयदतयेत्यादि॥३४॥

 मूले फुल्लैर्बिल्वप्रसूनैरितीन्दिरायै जुहुतेत्युपरि संबन्धः। त्रिमूर्तीः प्रति वचनमेतत्। + + + सर्पिषा पायसेनेति च बिल्वप्रसूनादिवद्विकल्पः। सर्वत्रायुताधिकमिति संख्या ज्ञेया इति॥३५॥

 पूर्वसूचितानिति। 'युञ्जीत योगांश्च गुरूपदिष्टानित्यमूनित्यर्थः। मूलाधारादिति समस्तयोग उच्यते। मूलाधारादा + + स्फुरन्तीमित्यन्वयः। मूलाधारादुत्पद्य द्वादशान्तस्थसूर्यमण्डलं प्राप्नुवन्तीं स्फुरद्रूपामित्यर्थः। शिखिपुरपुटवीतामिति षट्कोणमध्यगतामित्यर्थः। तन्मध्यगेन्दोरित्यर्कमध्यगतात्सोमादित्यर्थः। वक्ष्यति च—सार्धसोमादिति। स्रवदमृतमुचा धारयेति + + +। मन्त्रमय्येति तदा मन्त्रजपोऽपि सूचितः। तत्सङ्ख्या चायुताधिकं तत्त्वार्धलक्षावधीत्येतदेव वा भवति। सद्यः संपूर्यमाणामिति क्रमेणेति ज्ञेयम्। पूर्वं तस्यां प्रभायामात्रास्रावणं पुनः समस्तसिराभिर्देहपूरणमित्यादिक्रमेणेति भावः। तन्मयत्वेनेति तदमृतमयत्वमुक्तम्। मन्त्रीति समस्तमन्त्रविदित्यर्थः। अभिप्रायान्तरमाह—शिखिपुरपुटेष्वित्यादिना। मन्त्रन्यासमिति चाह मन्त्री ध्यायन्नुित्युपरि संबन्धः। नित्यतया योगे वैखर्यादि-सङ्कोचन्यासानन्तरमितान्यासं विधाय योगं कुर्यात्। वैरूप्यादिक्षयार्थतया योगे तु सकलीकरणपूर्वकमिति ज्ञेयम्। अयमिह प्रयोगः। मूलाधारेऽष्टदलं कमलं तत्कर्णिकायां षट्कोणम्। तदन्तस्त्रिकोणं परिचिन्त्य त्रिकोणोदरे शुद्धादीनामन्यतमं मन्त्रं विन्यस्य षट्सु कोणेषु तं मन्त्रं द्विरावृत्त्या विन्यसेत्। त्रिपुराम्बिकायां तु षट् स्ववर्णा एव विन्यसनीयाः। भूपुरे मध्यबीजयोगमिति



बहिश्चतुरश्रस्याष्टदिक्ष्विति भावः। बीजविशेषयोगं चेति वक्ष्यमाणाः परिवारवर्णा इत्युक्तानां ग्रहणम् + + + वैरूप्यादिक्षयार्थतया यन्त्रधारणमप्येवं कर्तव्यमिति चेह विवरणाशयोऽवबोद्धव्यः॥३६॥

 वह्नेर्विम्बेत्यादि व्यस्तयोगाभिधानम्। तदाह—वाग्भवयोगमिति। स्वरगणसमावेष्टितमिति षोडशदलं पद्ममप्यर्था-दवसीयते। वह्निविम्बमप्यर्थाद्दलगतं भवति। स्वीयादिति साधकसंबन्धिन इति भावः। मूलाधारगताया वाग्भवशक्तेः परावाग्लक्षणायाः पश्यन्त्यादिक्रमेण वैखर्यापत्तावेवं तस्या निःसृतिरित्यदिवसेयम्। प्रततकिरणप्रावृतमिति। प्रतविस्त्रिभुवनव्याप्तिः। तस्या वास्याः प्रततेः किरणैः समन्तात्परिवृतं वाग्भवाख्यमिति संबन्धः। मन्त्री ध्यायेदित्यवाभिप्रायमाह—षट्कोणेष्विति। भूपुरे ह्स्रादिबीजविशेषयोगः सर्वत्र समान एव। दुःखशान्त्या इत्यत्रार्थात् कवितासिध्ये चेति लभ्यते। यन्त्रधारणेऽप्येतत् फलमभिप्रेतम्॥३७॥

 मूले हृत्पद्मेति द्वादशदलपद्माभिप्रायम्। तत्र दलगतं भानुविम्बम्। योनिरिह न त्रिकोणमात्रम्। तदाह—योनिः षट्कोणमिति। यद्वा षट्कोणं प्रकरणसिद्धम्। तन्मध्यगतं त्रिकोणमिह योनिरुक्ता। इह मध्ययोनौ षट्कोणेषु च कामराजं न्यसनीयम्। तदाह—अत्र षट्कोणेष्विति। एवकारो यथाश्रुतार्थाबाधनार्थः। योनिष्वन्तरालं मध्यमबीजं यत्र तद्योन्यन्तरालं तत्त्रोदितम्। तत्रापि कु + स्मिन्नुद्देश उदितमिति योनीनामन्तरालेऽभ्यन्तरभाग उदितमित्येवं योजना। कभाद्यन्तकैरिति कादिर्भान्तैरित्यर्थः। कभादि + + + मस्तु सूर्यमण्डलवर्णत्वादेव भवति। तदुक्तमधस्तात्—कभाद्या वसुदाः सौरा इति । भूपुरादिसर्वमिहापि समानमेव। यन्त्रधारणमप्येवमभिप्रेतम्॥३८॥

 मूले मूर्ध्न इति। तत उपरीति भावः। शशधरविम्बं दशदलपद्मे दलगतं भवति। प्राम्बद्योनिशब्दः। तदाह—योनिः षट्कोणमेवेति। नवयोनिर्वेति। पूर्वेष्वपि समानो यो विकल्पः। स्फुरन्तमिति बीजविशेषणम्। संवीतं व्यापकार्णैरिति। दलगतैरिति ज्ञेयम्। मकारस्थितमिति स्पर्शान्त्यस्य कभादिसमष्टिभूतस्य सूर्यमण्डलतया शशधरविम्बास्पदत्वेन चिन्तनमुक्तम्। वक्ष्यति च—सार्धसोमादिति । सारस्वताच्छामृतजललुलितमिति त्रिभुवनस्य तत्प्रवाहेण पूरणमपीष्यते। तदुक्तम्—सद्यः संपूर्यमाणां त्रिभुवनमखिलमिति। यन्त्रधारणमप्येवमभिप्रेतम्। योगस्तत्तद्बीजजपेन कार्यः। जपसंख्या तु पूर्वोक्तैव। अथ समस्तस्य त्रिस्थानं योगान्तरम्।



**मूलाधारस्य मध्याज्ज्वलदनलनिभं वाग्भवं ज्योतिरुद्य-  
द्धृत्पद्मं प्राप्य दीव्यद्द्युमणिनिभमतोऽप्युद्गतं कामराजम्।  
प्राप्तं भ्रूमध्यपद्मोदरममृतकराकारमच्छामृताद्भिः  
शाक्तं संपूर्यमाणां खलु तनु भुवनं चिन्तयेद्भू+ + +॥**

किं च 'त्रिमूर्तिसर्गाच्चेत्यत्रापि प्रतिबीजं योगत्रयं सूचितम्। त्रिमूर्तिसर्गात्पुराभवत्वाच्चेति चकारेण त्रिमूर्तिविसर्गात् पश्चाद्भवत्वमप्युक्तम्। सर्गविसर्गौ च प्रतिपत्त्या साक्षाच्च संभवतः। तत्र सर्गप्रतिपत्त्यैहिको योगः। विसर्गप्रतिपत्त्या चामुष्मिकः। तयोः साक्षाद्भावे त्वामुष्मिक एवेति विभागः। त्रिमूर्तिरिह शब्दप्रधानो वागर्थज्ञानप्रपञ्चः। तदुत्पत्तेरपि पुराभवा शक्तिरिति मूलाधारगताया वाग्भवशक्तेः स्वरूपविमर्शस्थूलीभाववशात् पश्यन्त्यादिक्रमेण वैखरीरूपेण सकलवेदागमकाव्यव्यवहारादेः शब्दप्रधानस्य प्रपञ्चस्य प्रतिपत्तिरभिप्रेता।

तदुक्तम्—

**ध्यायेद्वागीश्वरीं पराम्।  
बीजरूपामुल्लसन्तीं ततोऽनङ्गपदावधि।  
ब्रह्मग्रन्थिं विनिर्भिद्य जिह्वाग्रे दीपरूपिणीम्॥इति।**

त्रिमूर्तिविसर्गात्यश्चाद्भवामिति शब्दप्रधानस्य प्रपञ्चस्य संहारानन्तरभाविनी शक्तिरिति। तत्र वाग्भवे व्यञ्जनं शब्दप्रधानं प्रपञ्च ऐकारस्तद्विमर्शः। बिन्दुस्तन्मूलभूतो वि + + ष्टा ततो वाग्भवोच्चारणे वाक्प्रधानस्य जगतो विमर्शे तस्य तत्कर्तरि संहारः। तदन्ते च तदीयं साक्षिचिद्रूपमवतिष्ठत इति। साक्षात्त्वे तु विशेषः। वेदागमादिप्रसरसमये स्वसाक्षिचिद्रूपतो विमर्शस्थूलीभाववशात् पश्यन्त्यादिक्रमेण तदभिव्यक्तिः तदवसाने च तद्विपर्ययेण साक्षिचिद्रूपावस्थितिरपि भावनीयेति। तथा च प्राणाग्निहोत्रप्रकरण उक्तम्—सर्वसाक्षित्वेन स्वयमवाच्यमवाचकं ब्रह्म भूत्वेत्यादि। पुरेव त्रयीमयत्वाच्चेति। चकारेण पश्चादपि त्रयीमयत्वादित्युक्तम्। पूर्ववच्च सर्वं योजनीयम्। स्वरूपरसविषयानन्दास्त्रय-स्त्रयी तदवस्थातः प्रागपि तत्तन्मात्रमयी स्वरूपमहानन्दलक्षणेति। त्रयी चेह भोगप्रधानः प्रपञ्च एव। हृदयगतायाः कामराजशक्तेः स्वरूपानन्दस्थूलीभाववशात्परसूक्ष्मस्थूलक्रमेण सकलविषयरसाद्यानन्दस्य सोपकरणस्य प्रतिपत्तिरि-यमभिप्रेता। पश्चादपि त्रयीमयत्वादिति सकलभोगप्रधानप्रपञ्चो व्यञ्जनम् तदुपभोग ईकारः। तदानन्दिता च बिन्दुः ततश्च कामराजोच्चारणे सकलभोग्यप्रपञ्चस्योपभोगे तस्य तदानन्दितरि संहारः। तदन्ते तदीयसाक्ष्यानन्दरूपमवतिष्ठत इति। साक्षात्त्वेतु विशेषः। विषयोपभोगसमये स्वसाक्ष्यानन्दरूपत उपभोगशक्तिस्थूली-



भाववशात् परसूक्ष्मस्थलक्रमेण तद्विषयप्रपञ्चाभिव्यक्तिस्तदवसाने तद्विपर्ययेण साक्ष्यानन्दरूपावस्थितिरिति। लयेऽपि त्रिलोक्याः पूरणत्वादित्यपिशब्देन सर्गेऽपीत्युक्तम्। त्रिलोकीचार्थप्रधानः प्रपञ्चः। तस्य सर्गे पूरणं स्वस्वाकारतयावस्थापनम्। भ्रूमध्यगतायाः तृतीयबीजशक्तेः ज्ञानशक्तिस्थूलीभाववशात् कारणसूक्ष्मक्रमेण स्थूलज-गद्रूपतया प्रतिपत्तिरिहोक्ता। लये त्रिलोक्या अपि पूरणत्वादिति शाक्तबीजे व्यञ्जनमर्थप्रपञ्चः। औकारस्तदुचितं ज्ञानम्। विसर्गो ज्ञाता। ततश्च तदुच्चारणे कृत्स्नस्यातिप्रधानप्रपञ्चतदवच्छेदलक्षणे ज्ञाने तस्य च ज्ञातरि संहारः। तदन्ते साक्षिपूर्णरूपमवतिष्ठत इति। साक्षात्त्वेतु विशेषः। तत्तदर्थप्रतीतिसमये साक्षिस्वरूपात् पूर्णादवच्छेदज्ञानशक्तिवशात् कारणसूक्ष्मादिक्रमेण तदर्थप्रत्ययः तदवसाने च तद्विपर्ययेण साक्षिपूर्णरूपावस्थितिरिति॥३९॥

 पुनर्वश्यप्रधानमिति सकृद्वाग्भवयोगस्योक्तत्वात् पुनः शब्दः। योनेरिति मूलाधारगतनवयोनिग्रहणम्। मध्य इति च शेषः। यद्वा योनेरुद्यतीमित्युपस्कारः। परिभ्रमितकुण्डलिरूपिणीमिति। नवयोनिमध्ययोनिमध्ये परिभ्रमणशीलां कुण्डलिनीरूपामित्यर्थः। तदुक्तं—कुण्डलिनी तदा मूलाधारे विसरतीत्यादि। कुण्डलिग्रहणौचित्यादेव वाग्भवयोगो-ऽयमित्यवगमः। रक्तामृतद्रवमुचेति। तेजसा रक्तत्वात् स्वरूपं रक्तं लभ्यते। तदुक्तम्—रक्तवर्णध्यानयुक्तामिति। व्योमस्थलमिति। त्रैलोक्यान्तर्भागाभिप्रायम्। + + तस्मिन्नावेश्येति स्त्रियं पुरुषं वा साध्यमावेश्य मङ्क्षु द्रुतं वशयेत्। तस्मिन् साध्यस्यावेशन + + ॥४०॥

 + कामबीजस्य स्थानभेदेनेति पूर्वं हृत्पद्मे तद्योगस्योक्तत्वादेवमभिधानम्। मूले गुह्यस्थितमिति गुह्यपदेन लिङ्गमुच्यते । तथा च कामपटले—शिवज्वालातनुमिति। यद्वा गुह्यशब्देन त्रिपुरात्मभूतस्य साधकस्य योनिग्रहणम्।

 तथा चोक्तम्—तथा कामकलारूपां मदनाङ्कुरगोचर इति।  
मदनस्य बीजमिति कामराजग्रहणम्। निजतेजसैव व्योमस्थलं सकलमप्यभिपूर्य तस्मिनित्येतदिहापि समानम्। तस्मिन्निति + + विदग्धलोक इति + ॥४१॥

 \[सकल\] योगमिति । निष्कलानां योगानामुक्तत्वादेवमभिधानम्। इतरयोगेष्वपीति विकल्पेन सकलदेवता-ध्यानमुक्तम्। तेनेह सकलयोगेऽपि विकल्पेन निष्कलध्यानमपि सिद्धं भवति। चित्ताम्बुज इति हृदयपद्माभिप्रायम्। तद्भूतामिति बीजात्मिकामित्यर्थः । नानारसस्रोतसा निर्यान्तमिति + + + निरस्तसंसृतिभय इति सामान्यफलमुक्तम्। सर्वत्रापि समानमेतदवबोद्धव्यम्। ननु उक्ततया युञ्जीत योगानिति तावदुक्तम्। ततः क इह भेद इति । उच्यते ।



तत्र निष्कामस्यानुष्ठानम् इह तु सकामस्यापि मुमुक्षोरिति। वक्ष्यति च—विद्येशीमित्यादि॥४२॥

 मूले संक्षेपतो निगदितेत्युपसंहारः। विद्येशीमिति तु कृत्स्नफलेनोपसंहारः। प्रतिभजन्निति भक्तिमान् नियमवानिति वार्थः। तस्यैवंभूतेन्दिरा भवेदिति च योजनीयम्। ततयशःपूरेति व्याप्तयशःसमूहेत्यर्थः। सर्वमुनिभिः संप्रार्थनीयं पदमिति त्रैपुरं चिदानन्दपूर्णस्वरूपमुक्तम्॥४३॥४४॥

**इति प्रयोगक्रमदीपिकायां नवमः पटलः।**

***         ***

![](../books_images/U-IMG-1723386671ebharati-design-12.jpg)



**श्रीश्रीगणेशाय नमः।  
श्रीश्रीशारदायै नमः।**

**शिवपञ्चाक्षरीभाष्यम्।**

**श्रीगणेशाय नमः।**

**नमः शिवाय इति मन्त्रः। तस्य व्याख्यानम्।  
त्यागो हि नमसो वाच्य आनन्दः प्रकृतेस्तथा।  
फलं प्रत्ययवाच्यं स्यात् त्याज्यं पत्रफलादिकम्॥ १**

**त्यजामीदमिदं सर्वं चतुर्णामिह सिद्धये। ( १म व्याख्यानम् )  
नमः शिवाय ।  
अथवा नमसो वाच्यः प्रणामो दैन्यलब्धये॥ २**

**दैन्यं सेवा तथा ज्ञप्तिः सिद्धिः सर्वस्य वस्तुनः ।  
नमामि देवदेवेशं सकामोऽकाम एव वा ॥ ३ ( २य व्याख्यानम् )**

**नमः शिवाय ।  
नञा निषिध्यते भावविकृतिर्जगदात्मनः।  
मसनं देवदेवेश नेह नानास्तिशब्दतः॥ ४**

**अयेति गमयेत्यर्थे तस्माच्छुद्धोऽस्मि नित्यशः।  
प्रणामो देहगेहादेरभिमानस्य नाशनम्॥ ५**

**शिवो ब्रह्मादिरूपः स्याच्छक्तिभिस्तिसृभिः सह।  
अथवा तूर्यमेव स्यान्निर्गुणं ब्रह्म तत्परम्॥ ६**

**नमसो नमने शक्तिर्नमनं ध्यानमेव च।  
चतुर्थ्या तादात्मा सम्बन्धः कथ्यते प्रत्यगात्मनोः॥ ७**

**अहं शिवः शिवोऽहं च मन्ये वेदान्तनिष्ठया।  
इत्येवं नम इत्युक्त वेदैः शास्त्रैश्च सर्वशः॥ ८**

**अथवा दास एवाहमहं दास इतीरणम्।  
इत्येव नम इत्युक्तं वैदैः शास्त्रैश्च सर्वशः॥ ९**

**अथवेदमिदं सर्वं त्यजामि परमाप्तये।  
अर्थं धर्मं च कामं च वाञ्छंश्च जगदीश्वरम्॥ १०**

**एतन्मन्त्रार्थतत्त्वज्ञैर्वेदवेदान्ततत्परैः।  
निर्णीतं तत्त्वगर्भं यद्विज्ञेयं मुक्तिलब्धये॥ ११**



**अथवा भुक्तिलाभाय ध्येयं तत्त्वविवेकतः।  
भिन्नं बुद्ध्वा हृदा देवं मन्त्रेणेशं जगद्गुरुम्॥ १२ ( ३य व्याख्यानम् )**

**नमः शिवाय ।  
नमेरचि नमः प्रोक्तो जन्तास्याज्जगदीश्वरे।  
तस्माद्दासोऽहमित्येवं मत्वा मां प्रापयात्मनि॥ १३**

**अस्मिञ्छेते जगत् सर्वं तन्मयं शब्दगामि यत्।  
तद्वानाच्छिव इत्युक्तं कारणं ब्रह्मतत्परैः॥ १४**

**न मा यस्यास्ति लक्ष्मीश सोहं देवो न संशयः।  
तस्मान्मे प्रापयेहैव लक्ष्मीं विद्यां सनातनीम्॥ १५**

**यस्मादानन्दरूपस्त्वं देवैवेदैर्निगद्यसे।  
तस्मान्मे देहि योगीश भद्रं ज्ञानं सुभावनम्॥ १६ ( ४र्थव्याख्यानम् )**

**नमः शिवाय।  
यस्मात् त्वं नेति नेतीति नञर्थं मासि वेदजम्।  
तस्मान्नमोसि भद्रं मे यतो जातोऽनमो नमः॥ १७**

**शिवं शिवमथाप्राप्तः शिवायेति निगद्यसे।  
शिवाय मे तथा प्राप्त्या शिवायं कुरु सर्वदा॥ १८ ( ५म व्याख्यानम् )**

**नमः शिवाय ।  
शिवां यातो महाभद्र नमोहं मायया ध्रुवम्।  
ततो नमाय मह्यं मः शिवायं कुरु सर्वथा॥ १९( ६ष्ठ व्याख्यानम् )**

**नमः शिवाय।  
शिव मेषियतो ज्ञप्त्वाशिवायस्त्वं प्रपठ्यसे।  
नते माया यतो ज्ञप्त्वा नमो वेदैः प्रपठ्यते॥ २०**

**नमोहं च शिवायोहं नमो मह्यं नमो नमः।  
नमो नमाय शुद्धाय मङ्गलाय नमो नमः॥ २१**

**नमो नमसनं शम्भो निराकाराय ते नमः।  
निर्गुणं निष्कियं शान्तमित्याद्याः श्रुतयो जगुः॥ २२**

**नमो ब्रह्म निराकारं शिवायं शिव सर्वदा।  
अतोहं च नमा भद्र शिवायोहं न संशयः॥ २३ ( ७म व्याख्यानम् )**

**इति पद्मपादाचार्यविरचितं शिवपञ्चाक्षरीभाष्यं सम्पूर्णम् ।**

**------------------**





[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]





[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]



[TABLE]

----------------












\]
