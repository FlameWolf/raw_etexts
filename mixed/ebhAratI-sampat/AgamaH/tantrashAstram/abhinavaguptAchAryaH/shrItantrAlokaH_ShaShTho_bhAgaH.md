+++
title = "श्रीतन्त्रालोकः (षष्ठो भागः)"
author = "अभिनवगुप्ताचार्यः"
"publish year" = "1921"
domain = "आगमः"
sub-domain = "तन्त्रशास्त्रम्"
pages = "282"
language = "संस्कृतम्"
editor = "मधुसूदनशास्त्री"
"primary commentator" = "जयतीर्थः"
printer = "इण्डियन्-प्रेस्"
"serial no." = "Ebharati-6065"
source_url = "https://www.ebharatisampat.in/readbook3.php?bookid=MDM0OTgyMDEyNzEyMjg1&pageno=MjI0MjQyNjk5NTk="

+++
[[श्रीतन्त्रालोकः (षष्ठो भागः)	Source: [EB](https://www.ebharatisampat.in/readbook3.php?bookid=MDM0OTgyMDEyNzEyMjg1&pageno=MjI0MjQyNjk5NTk=)]]

\[













**Kashmir Series of Texts and Studies.  
THE  
TANTRĀLOKA  
OF  
ABHINAVA-GUPTA  
With Commentary  
BY  
RĀJĀNAKA JAYARATHA.  
Edited with Notes  
BY  

PANDIT MADHUSUDAN KAUL, SHASTRI, M.A., M.O.L.,  
Superintendent, Research Department,  
JAMMU AND KASHMIR STATE,  
SRINAGAR.**

**——————**  
**Published under the authority of the Government of  
His Highness Llent.-General Maharaja  
SIR PRATAP SINGH SAHIB BAHADUR,  
G.C.S.I., G.C.I.E., G.B.E., LL.D.,  
Maharaja of Jammu and Kashmir State.**

**—————**  
**VOLUME VI**  
**—————**  
![](../books_images/U-IMG-1721059870Screenshot2024-07-15214035.png)

**Allababad:  
PRINTED BY APURA KRISHNA BONE, AT THE INDIAN PRESS. Ltd.,  
1921.**



**श्रीसोमानन्दनाथप्रभृतिगुरुवरादिष्टसन्नीतिमार्गो  
लब्ध्वा यत्रैव सम्यक्पटिमनि घटनामीश्वराद्वैतवादः।  
कश्मीरेभ्यः प्रसृत्य प्रकटपरिमलो रञ्जयन्सर्वदेश्यान्  
देशेऽन्यस्मिन्नदृष्टो घुसृणविसरवत्सर्ववन्द्यत्वमाप॥१॥  
तरत तरसा संसाराब्धिं विधत्त परे पदे  
पदमविचलं नित्यालोकप्रमोदसुनिर्भरे।  
विमृशत शिवादिष्टाद्वैतावबोधसुधारसं  
प्रसभविलसत्सद्युत्तयान्तःसमुत्प्लवदायिनम्॥२॥**



**काश्मीर - संस्कृतग्रन्थावलिः।**  
**ग्रन्थाङ्कः २९**  
**श्रीतन्त्रालोकः।**

**![](../books_images/U-IMG-172104802124.png)**  
**श्रीमन्महामाहेश्वराचार्यवर्य-**  
**श्रीमदभिनवगुप्ताचार्यविरचितः।**  
**श्रीमन्महामाहेश्वराचार्य**  
**श्रीजयरथकृतविवेकाभिख्यटीकोपेतः।**  
**श्रीभारतधर्ममार्तण्ड-कश्मीरमहाराज-  
श्रीप्रतापसिंहवरप्रतिष्ठापिते  
प्रत्नविद्याप्रकाश (रिसर्च) कार्यालये  
तदध्यक्ष-**  
**पंडितमधुसूदनकौलशास्त्रिणा**  
**उद्दिष्टकार्यालयस्थेतरपण्डितसहायेन  
संगृह्य, संशोधन-पर्यायाङ्कन-विवरणादिसंस्करणोत्तरं  
पाश्चात्यविद्वत्परिषत्संमताधुनिकसुगमशुद्धरीत्युपन्यासादिसंस्कारैः परिष्कृत्य  
श्रीप्रयागपत्तने**  
**इण्डियन प्रेस लिमिटेड, -नाम्नि मुद्रणालये**  
**मुद्रापयित्वा प्राकाश्यमुपनीतः।  
(षष्ठो भागः)  
![](../books_images/U-IMG-1721060721Screenshot2024-07-15215434.png)**  
**संवत् १९७८ ख्रैस्ताब्दः १९२१**  
**काश्मीर-श्रीनगर।**  
**(अस्य ग्रन्थस्य सर्वे प्रकाशन-मुद्रापणाद्यधिकाराः प्रोक्त-  
महाराजवर्यैः स्वायत्तीकृताः सन्ति ।)**



***श्रीतन्त्रालोकस्य***  
![](../books_images/U-IMG-1721045853xyz.png)  
**आचार्याभिनवगुप्तपादविरचितस्य  
आचार्यजयरथकृतविवेकाव्यटीकोपेतस्य**

![](../books_images/U-IMG-1721045690123456.png)  
**नवममाह्निकम्  
![](../books_images/U-IMG-1721043117456.png)**

**तत्त्वक्रमावभासऽनविभागविभवो भुजङ्गमाभरणः।  
भक्तजनजयावहतां वहति जयावहो जयति॥**

**————————————**

 इदानीं द्वितीयार्धेन तत्त्वप्रविभागं कथयितुं प्रतिजानीते


**अथ तत्त्वप्रविभागो  
विस्तरतः कथ्यते क्रमप्राप्तः॥१॥**


 विस्तरत इति— परपरिकल्पितसमारोपापसारणपुरःसरं यथातत्त्वं व्यवस्थापनात्, क्रमप्राप्त इति—



भुवननिरूपणानन्तरं तदनुयायिनां तत्त्वानां निरूपणस्य प्राप्तावसरत्वात्॥१॥  
 ननु तत्त्वमेव नाम किमुच्यते, यस्य प्रविभागः अभिधातव्यो भवेत् ? इत्याशङ्क्याह

**यान्युक्तानि पुराण्यमूनि विविधै-  
भदैर्यदेष्वन्वितं  
रूपं भाति परं प्रकाशनिविडं  
देवः स एकः शिवः।**

 इदं हि नाम पारमेश्वरे दर्शने 'तत्त्वम्' इत्युच्यते— यदेकमेव रूपमव्यभिचारेण अनेकत्र भुवनादावनुगामि स्यात्, तच्च पृथिव्याद्यात्मकमनेकप्रकारम् अत एव तस्य— पृथिव्यादेर्भावः 'तत्त्वं' तथा व्यपदेशनिमित्तमित्युक्तम्, तच्च समनन्तराह्निकोक्तेषु नानाप्रकारेषु भुवनेषु यदेतत्प्रकाशैकघनं [परं तत्त्वं](http://॑ "पं० १४ क० ख० पु० परं रूपमिति पाठः ।") प्रकाशमानतान्यथानुपपत्त्यानुयायि भासते स निखिलविश्वक्रोडीकारेण द्योतमानः, अत एव एकः शिवः— तदाख्यं षट्त्रिंशत्तत्त्वमित्यर्थः, तस्यैव ह्ययं स्फारो—यदिदं विश्वं नामावभासते, यदाहुः



**'पञ्चत्रिंशत्तत्त्वो शिवनाथस्यैव शक्तिरुक्तेयम्।'**

इति, अत एव च तनोति सर्वमिति 'तत्' परं रूपं, तस्य भावस्तत्त्वमित्यर्थः॥  
 ननु यद्येवं प्रकाशैकपरमार्थमेवेदं विश्वं, तत् तत्त्वस्य पृथक्सत्तैव नास्ति, इति का नाम पृथिव्यादिपरिभाषापि स्यात् ? इत्याशङ्क्याह

**तत्स्वातन्त्र्यरसात्पुनः शिवपदा-  
द्भेदे विभाते परं  
यद्रूपं बहुधानुगामि तदिदं  
तत्त्वं विभोः शासने॥२॥**

 पुनरपि तस्य शिवस्यैव स्वातन्त्र्यवशेन शिवपदादेवंविधात् षट्त्रिंशादेव तत्त्वात् परमत्यर्थं पृथिव्यादिपर्यन्तं भेदे समुल्लसिते यद्रूपं पृथिवीतत्त्वादि अनेकैः प्रकारैरनुगामि भाति तदिदं 'पृथिव्यादि तत्वम्' इत्युच्यते इति वाक्यार्थः॥२॥  
 एतदेवोपपादयति

**तथाहि कालसदना-  
द्वीरभद्रपुरान्तगम्।**



**धृतिकाठिन्यगरिमा-  
द्यवभासाद्धरात्मता॥३॥**

 एवं व्याप्तिघटनाय तथाहि इति निदर्शनम्, धृत्यादयो हि पृथिवीगुणाः, तदभिन्नरूपत्वाच्च पृथ्व्यास्तद्ग्रहणेनैव ग्रहणं सिद्ध्येदित्युक्तं 'धृत्याद्यवभासाद्वरात्मतेति' तेन सास्नादियोगात् यथा खण्डमुण्डादौ गोत्वमनुगामि तथा धृत्यादियोगात् कालाग्निभुवनादावपि पृथ्वीत्वमिति॥३॥  
 एतदेवान्यत्रापि अतिदिशति।

**एवं जलादितत्त्वेषु  
वाच्यं यावत्सदाशिवे।**

   तेन यथा धृत्यादियोगात् सर्वत्रान्वितं पृथ्वीत्वं तथा सांसिद्धिकद्रवत्वभास्वरत्वादियोगात् जलादित्वमिति॥

 नन्वेवमनेकत्र पिण्डादौ तथात्वानुगमात् देहभुवनादावपि तत्त्वान्तररूपत्वं स्यात् ? इत्याशङ्क्याह

**स्वस्मिन्कार्येऽथ धर्मौघे  
यद्वापि स्वसदृग्गुणे॥४॥**



**आस्ते सामान्यकल्पेन  
तननाद्व्याप्तृभावतः॥  
तत्तत्त्वं क्रमशः पृथ्वी-  
प्रधानं पुंशिवादयः॥५॥  
देहानां भुवनानां च  
न प्रसङ्गस्ततो भवेत्।**

 वापि इति विकल्पद्योतकं भिन्नक्रमं द्रष्टव्यं तेन स्वसदृग्गुणेऽपि वा इति योज्यम्, एवं स्वस्मिन् घटशरावादौ कार्ये, धर्माणां सत्त्वादीनां गुणानामन्योन्याभिभववृत्त्यादिनानैक्यात्, ओघे स्वसदृग्गुणे— संकुचिते प्रमातृवर्गे प्रकाशैकपरमार्थे वा विश्वत्र, यत् पृथ्वीत्वादिकं रूपमनुगामितयास्ते, तत् तनोति— स्वकार्यादि व्याप्नोति इति कृत्वा, क्रमशो— यथासंख्येन पृथ्वीप्रधानं पुंशिवादयश्च तत् 'तत्त्वम्' इत्युच्यते। ततश्च देहभुवनादौ नैवं प्रसङ्गः, नहि स्वकार्ये चेष्टादौ तत्तद्भोगादौ च देहादित्वमनुगामितामियात्। आदिशब्दः प्रकारे, तेनाहंकारादीनां तत्त्वान्तराणा-



मपि इन्द्रियाद्यात्मनि स्वकार्यादावनुगामित्वमस्तीत्याद्यवसेयम्। एतदर्थगर्भीकारेणैव चान्यैः

**'आ महाप्रलयस्थायि सर्वप्राण्युपभोगकृत्।  
तत्त्वमित्युच्यते तज्ज्ञैर्न शरीरघटाद्यतः॥'**

इत्याद्युक्तम्॥४–५–॥  
 नन्वेवमभिधाने किं प्रमाणम् ? इत्याशङ्क्याह

**श्रीमन्मतङ्गशास्त्रादौ  
तदुक्तं परमेशिना॥६॥**

 एतच्च तत्र विद्यापादादावनेकप्रकारमुक्तमिति कियल्लिख्यते इति ग्रन्थविस्तरभयात् प्रतिज्ञामात्रमेव कृतम्, तथा च तत्र

**'तत्त्वं यद्वस्तुरूपं स्यात्स्वधर्मप्रकटात्मकम्।  
तत्त्वं वस्तुपदं व्यक्तं स्फुटमाम्नायदर्शनात्॥  
यदच्युतं स्वकाद्वृत्तात्ततं चात्मवशं जगत्।  
ततमन्येन वा न स्यात्तत्तत्त्वं तत्त्वसंततौ॥'**

इति, तथा

**'पार्थिवाणुसमूहस्य विप्रकीर्णस्य सर्वतः।  
किं स्वरूपं स्वकं तत्र पृथिव्यास्तत्त्वसंज्ञकम्॥'**

इत्याक्षेपपूर्वकम्

**'मृत्त्वमस्ति मृदस्तत्र येनासावुपदिश्यते।  
तत्त्वेभ्योऽप्यणुसंघेभ्यो विशिष्टमविनाश्यथ ॥'**

इत्यादि बहूक्तम्॥६॥



 तदेवमवस्थिते कार्यकारणभावात्मा तत्त्वानां प्रविभागो वक्तव्यः, इत्याह

**तत्रैषां दर्श्यते दृष्टः  
सिद्धयोगीश्वरीमते।  
कार्यकारणभावो यः  
शिवेच्छापरिकल्पितः॥७॥**

**'सिद्धयोगीश्वरीतन्त्रं शतकोटिप्रविस्तरम्।  
यत्त्वया कथितं पूर्वं भेदत्रयविसर्पितम्॥  
मालिनीविजये तन्त्रे कोटित्रितयलक्षिते।  
योगमार्गस्त्वया प्रोक्तः सुविस्तीर्णो महेश्वर॥  
भूयस्तस्योपसंहारः प्रोक्तो द्वादशभिस्त्वतः।  
सहस्रैः सोऽपि विस्तीर्णो गृह्यते नाल्पबुद्धिभिः॥  
अतस्तदुपसंहृत्य समासादल्पधीहितम्।  
सर्वसिद्धिकरं ब्रूहि प्रसादात्परमेश्वर॥  
एवमुक्तस्तदा देव्या प्रहस्योवाच विश्वराट्।  
शृणु देवि प्रवक्ष्यामि सिद्धयोगीश्वरीमते।  
यन्न कस्यचिदाख्यातं मालिनीविजयोत्तरम्।'**

इति। वक्ष्यति च

**'कार्यकारणभावीये तत्त्वे इत्थं व्यवस्थिते।  
श्रीपूर्वशास्त्रे कथितां वच्मः कारणकल्पनाम्॥'**

इति, कार्यकारणभाव इत्यनेनानुजोद्देशोद्दिष्टस्य तदाख्यस्यापि प्रमेयस्यासूत्रणं कृतम्॥७॥



 नन्विह मृद्घटादावस्तीच्छाया अनुप्रवेशः, किन्तु सा कौम्भकारी, बीजाङ्कुरादौ तु चेतनस्यैवानुप्रवेशो नास्ति इति का वार्ता तद्धर्मभूताया इच्छायाः, इति किमेतदुक्तं 'कार्यकारणभावः शिवेच्छापरिकल्पित' इति? इत्याशङ्क्याह

**वस्तुतः सर्वभावानां  
कर्तेशानः परः शिवः।**

 इह खलु जडस्य कारणाभिमतस्य बीजादेरियान् महिमा— यत्सदसद्वा कार्याभिमतमङ्कुरं परिदृश्यमानसत्ताकं कुर्यात्, नहि 'अङ्कुरो जायते' इत्येतत् बीजस्य किंचित्—तस्य ततोऽन्यत्वात्, तथात्वे वा घटादेरप्येवंभावापत्तेः, नाप्यङ्कुरस्य—तदानीं तस्यासत्वात्, यदि चासदेवाङ्कुरादि तर्हि तस्यासद्रूपतैव परमार्थः, इति कथं स्वरूपविरुद्धं सत्त्वमभ्युपेयात्। अथोच्यते नासन्नाम किंचिद्वस्तु यस्य सत्त्वेन विरोधः स्यात्–तस्योभयवस्त्वधिष्ठानत्वात्, एतद्वि व्यवहारमात्रं—यदसतः सत्ताकार्यत्वमिति, वस्तुतो हि 'बीजे सति अङ्कुरोऽस्ति' इत्येतावन्मात्रमेतत्, इति



किं केन विरुध्येतेति, नन्वेवं बीजे सति अङ्कुरश्चेदस्ति तर्ह्यसौ सर्वदैव सत् स्यात्, नो चेन्न कदाचित् इत्युक्तं स्यात्, अतश्चास्य सर्वदा सत्त्वे न कदाचिदन्यथात्वेन योगः, अन्यथात्वं हि आकिंचिद्रूपत्वमुच्यते कस्तेन योगार्थः, तथात्वे वा किं नामास्य स्वरूपेऽधिकं स्यात्, यद्वशात्— असद्व्यवहारपात्रत्वमपि उदियात्, न च 'बीजापेक्षसत्तास्वभावोऽङ्कुर' इति वाच्यम्— सर्वभावानां स्वस्वरूपमात्रपरिनिष्ठानात् अन्यस्यान्यापेक्षस्वभावत्वानुपपत्तेः, यद्यपि चासन्नाम न किंचिद्वस्तु तथापि एतच्छशविषाणवत् असत्कलनाविषयस्य अन्तःकरणभुवि पतितस्य परिस्फुरतः स्वभावस्य संभवात् बाह्येन्द्रियविषयतापन्नेन सत्स्वभावेन सह विरुध्यते एव, इति युक्तमुक्तम् 'असतः सत्त्वं विरुद्वमिति'। अथ सदेव तर्ह्यस्य किमुपयाचनीयं यत् बीजादेः प्रार्थयेत्। अथाभिव्यक्तिनियतत्वादि, इति चेन्न— तत्रापि सदसद्रूपताया योजयितुं शक्यत्वात्, न च तदुभयात्मकमनुभयात्मकमनिर्वाच्यं वा युज्यते— विरुद्धत्वादेवंस्वभावत्वस्य तत्सर्वथा लोकप्र-



सिद्धः कार्यकारणभावो नोपपद्यते इति सर्व एव व्यवहारः समुत्सीदेत्, तेन कार्यकारणभावसमाख्याबलात्कर्तृकर्मभाव एवाश्रयणीयो, यत् कार्यमाभासनक्रियाविषयत्वात् कर्मैव कार्यते तत्तदङ्कुरादि अवभास्यते तेन कर्ता तत्समर्थाचरणेनेति कारणमपि कर्तर्येव विश्रान्तम्, तस्मात् चिद्रूप एव परमेश्वरः स्वेच्छावशात् इयद्विश्वमवभासयति, किं तु नियतिदशायां प्रथान्तरव्यवधानेन येन 'बीजादङ्कुरो, मृदो घट' इत्येवमाद्यात्मिका लोकस्य प्रतीतिः। नन्वेवं सोऽपि किं सदसद्वा विश्वमवभासयेदित्युक्त एव दोषः ? न— इह खलु आन्तरत्वग्राह्यत्वबाह्यत्वभेदात् त्रिधार्थः परिस्फुरेत्, तथाहि— सर्वस्य प्रमातुर्मनोगोचरत्वापत्तेरपि पूर्वं स्वसंविदैकात्म्येन परिस्फुरतोऽर्थस्यान्तरत्वम्, अनन्तरमन्तःकरणैकवेद्यतया सुखादेरिव ग्राह्यत्वमपि, अन्तर्बहिष्करणद्वयवेद्यतया घटादेरिव बाह्यत्वमपि, इति संविदात्मन्यवस्थितस्य चार्थस्य बहिरवभासनम्, इत्युपपादितमन्यत्र बहुशः, तदुक्तम्

**'स्वामिनश्चात्मसंस्थस्य भावजातस्य भासनम्।  
अस्त्येव न विना तस्मादिच्छामर्शः प्रवर्तते॥'**



इति। तदयमेव कार्यकारणभावो— यदन्तः परिस्फुरत एवार्थस्यान्तबहिष्करणोभयवेद्यत्वमाभास्यते इति, यदुक्तम्

**'यदसत्तदद्युक्ता नासतः सत्स्वभावता।  
सतोऽपि न पुनः सत्तालाभेनार्थोऽथ चोच्यते॥  
कार्यकारणता लोके सान्तर्विपरिवर्तिनः।  
उभयेन्द्रियवेद्यत्वं तस्य कस्यापि शक्तितः॥'**

इति, न चान्तरवस्थितस्यार्थस्य बहिरवभासनं नामापूर्वं किंचित्, अपितु अभेदाख्यातिमात्रम्, इति न कश्चिद्दोषः, ततश्च युक्तमुक्तं 'स्वातन्त्र्यभाक् परः शिवः सर्वभावानां वस्तुतः कर्ता' इति॥  
 ननु अस्त्येवं बीजाङ्कुरादौ, मृद्घटादौ तु नायं वृत्तान्तः, तत्र हि दृश्यते एव कुम्भकारः कर्ता, इति किमदृष्टेन कर्त्रन्तरेण परिकल्पितेन? इत्याशङ्क्याह

**अस्वतन्त्रस्य कर्तृत्वं  
नहि जातूपपद्यते॥८॥**

 कुम्भकारो हि न स्वेच्छामात्रेण घटं जनयेत्, अपि तु मृदादि अपेक्ष्य, न चाचेतना मृदादयस्तदिच्छामनुरोध्येरन्, एवं हि पटसंपादनेच्छामपि किं



नाद्रियेरन्, ततश्चास्य मृदादिसंस्काराधानमात्र एवोपयोगः, तथात्वेऽपि तस्येयत् मृदादिभ्योऽधिकं यच्चिकीर्षितं घटादि तदानीं चेतसि परिस्फुरेत्, न च तावतैव घटादेः कार्यस्य बहिरवभासः, ततश्च पर एव शिवः स्वेच्छया नियतिदशायां कुम्भकारस्य मृदादेश्च परस्परापेक्षया कार्यमुपजनयेत्, यस्तु तस्य सत्यपि मृत्पिण्डादौ 'मयेदं कृतम्' इत्यभिमानः सोऽपि तन्महिम्नैव, एतच्च सर्वं पुरस्तादेव सविस्तरं भविष्यति इति नेहायस्तम्, तस्माद्युक्तमुक्तम् 'अस्वतन्त्रस्य कर्तृत्वं न कदाचिदपि उपपन्नम्' इति, स हि कुम्भकारादिर्जडे शरीरादौ गृहीताभिमानः, इति कथं स्वरूपविरुद्धं स्वातन्त्र्यमभ्युपगच्छेत्, तद्धि चिदेकगामि इति व्यापकविरुद्धोपलब्धिः॥८॥  
 अत आह

**स्वतन्त्रता च चिन्मात्र-  
वपुषः परमेशितुः।**

चो ह्यर्थे॥  
 ननु लोके शास्त्रे च जडस्यापि स्वातन्त्र्यात्मकं कर्तृत्वमभ्युपेयते, तथा च काष्ठानि ज्वलन्ति, प्रधा-



नं च जगन्मतमिति, तत् किमेतदुक्तं 'जडे स्वातन्त्र्यं नोपपन्नम्' इति ? इत्याशङ्क्याह

**स्वतन्त्रं च जडं चेति  
तदन्योन्यं विरुध्यते॥९॥**

 स्वातन्त्र्यं हि स्वप्रकाशत्वमुच्यते, जाड्यं च परप्रकाश्यत्वमुच्यते, न चानयोस्तादात्म्यं संसर्गोवा भवेदित्युक्तं' तदन्योन्यं विरुध्यते' इति अत एव च तज्जडं वस्तु संविन्निष्टत्वात् तद्व्यवस्थायाः स्वात्मसिद्धावपि परं स्वप्रकाशात्मकं प्रमातारमपेक्षते, इति स्वातन्त्र्यं कथं जडस्य स्वरूपसंनिविष्टं स्यात्॥९॥  
 तदाह

**जाड्यं प्रमातृतन्त्रत्वं  
स्वात्मसिद्धिमपि प्रति।**

 यत्तु लोके शास्त्रे वा जडस्यापि कर्तृत्वं, तत्स्वतन्त्राधिष्ठानादिना चोपचरितप्रायम्॥  
 ननु मा भूत् कर्तृत्वं, कारणत्वमेव भविष्यति, यत् सुस्पष्टं जडाजडयोरपि संगतिमियात् ? इत्याशङ्क्याह



**न कर्तृत्वादृते चान्यत्  
कारणत्वं हि लभ्यते॥१०॥**

 स्यादेवं, यद्यर्थस्य बाह्यताभासनात् अन्यत् कार्यत्वं भवेत्, यावता हि अन्तराभासमानस्यार्थस्य तथारूपापरित्यागेनैव बहिराभासनं नाम कार्यत्वं ततश्च यदपेक्षयैव अन्तरवस्थितोऽर्थः तदपेक्षयैवान्तरवस्थितो बहिर्भवेत्, प्रमातुरेव चान्तःस्थितोऽयमिति, तत एव बहिर्भायान्नान्यतः इति स एव घटादौ कार्ये कारणं, न तु जडं मृदादि— तदपेक्षयास्य अन्तर्बहिराभासाभावात्, प्रमातुश्च न कर्तृत्वात् अन्यत् कारणत्वम्, इति युक्तमुक्तं 'कर्तृत्वमात्रसतत्त्वं जडस्य कारणत्वं न युज्यते' इति॥१०॥  
 ननु अयमेवंविधो भावस्वभाव एव यत् अस्मिन् सतीदं भवतीति, अन्यथा हि भावान्तर्भावेऽपि अभवत् तस्मिन् सति भवति, इति कथं स्यात्, न च अभूताकारभावनमन्तरेण अन्यत् किंचित् कार्यकारित्वम् इति स्थित एव' बीजाङ्कुरादौ भावे भावात्मा कार्यकारणभाव' इति, यद्धर्मालंकारः



**'भाव एव परस्येह कार्यताभाव.........।'**

इति ।

**'स्वभावो जनकोऽर्थानामभूताकारभावकः॥'**

इति च। न च स्वभावमुत्सृज्य भावानामन्यत् किंचिदपेक्षणीयम्, इति किमत्र चेतनानुप्रवेशनेन ? इत्याशङ्क्याह

**तस्मिन्सति हि तद्भाव  
इत्यपेक्षैकजीवितम्।  
निरपेक्षेषु भावेषु  
स्वात्मनिष्ठतया कथम्॥११॥**

 बौद्धानां हि नैकस्यैव भावस्य कार्यकारणभावो, नापि द्वयोः यौगपद्येन घटपटवत्, न च क्रमिकत्वेऽपि अनैयत्येन नीलपीतादिज्ञानवत्, न च नियतक्रमिकत्वेऽपि पूर्वभावि कार्यं, पश्चाद्भावि च कारणम्, अपि तु नियतपूर्वभावं कारणं, नियतपरभावं च कार्यम् इति उक्तम्, तस्मिन् कारणाभिमते बीजादावेव सति तस्य कार्याभिमतस्याङ्कुरादेरेव अभूतपूर्वतया अवश्यंभाव इति, नियमश्चात्र 'यस्य च भावेन भावलक्षणम्, (पा० सू० २-३-३७) इति सप्तम्याक्षिप्तो,



यदन्यस्मिन्सति अभवत् तस्मिन्नेव सति भवतीति, स्यादेतत् एवं जडानां यदि नियमो न भवेत्, यत्— सति घटे धूमोऽपि स्यात् किन्तु न नैयत्येन इति, नियमे हि अन्योन्यापेक्षा जीवितम्, सा च जडानां न संभवति, ते हि स्वात्ममात्रपरिनिष्ठितत्वादन्योन्यवार्तानभिज्ञाः, इति कस्मिन् सति किं स्यात्, नन्वग्निधूमावेव तथा परिदृश्यमानौ अन्योन्यात्मतामनासादयन्तावपि अन्यथा भवन्तौ नियतावित्युच्येते, न तु नियमो नामापरः कश्चित्पदार्थो योऽनयोरन्योन्यापेक्षां प्रसञ्जयेत्, तदग्नेरयमेव नियमो—यत्तस्य पश्चान्नाधूमः, तस्याप्ययमेव—यत् ततः पूर्वं नानग्निः, इत्यनयोः स्वात्ममात्रपर्यवसितम् अनन्यस्पर्शितया विशिष्टं रूपमेव कारणता कार्यता च, इति न कश्चिदपेक्षार्थः, ? अत्रोच्यते— एवं हि दर्शनमात्रमेव प्रमाणीकृतं स्यात्, यत्— पुरुषेण अग्नेः पश्चात् धूम एव प्रतीयते, नाधूमः, तस्यापि पूर्वमग्निरेव नानग्निरिति न च दृश्यानपेक्षात् दर्शनमात्रादेव अर्थतथात्वव्यवस्था न्याय्या इत्यनयोः स्वरूपसंनिविष्टः कश्चिद्विशेषोऽभ्युपगमनीयो, योऽ-



ग्निधूमौ तथा नियमयेत्, अन्यथा हि अग्नेः पश्चात् यो धूम एव नापरः स नाग्नेः स्वरूपातिशयो, नापि यो धूमात् पूर्वमग्निरेव नापरः स धूमस्य, इति कथमेवंभावो भवेत्, नहि परः परस्य स्वरूपमतिशाययति, न च बहुशोऽपि दैवयोगात् पुरुषेण घटादनन्तरं पटो दृष्ट इति तयोः परस्परयोर्निरपेक्षयोरपि तावता किंचित् नियामकं ज्ञातेयमुदियात् येनावश्यं पौर्वापर्यं स्यात्, एवं च कृत्तिकारोहिण्युदययोरपि कार्यकारणभावो भवेत्— यदुदितासु कृत्तिकासु नियमेन रोहिण्युदयः इति अथ कृत्तिकाभ्यो रोहिणीनामभूतपूर्वतया नोदयः— पूर्वदिनेषु तथा दृष्टत्वात् इति चेन्न, एतद्धि धूमेऽपि समानं, यत् तस्यापि पूर्वदिनेषु वह्निनैरन्तर्येणोदयो दृष्ट इति। ननु पूर्वस्य सामर्थ्यात् परस्य भावः कार्यकारणभावः, स च न कृत्तिकारोहिण्युदययोः संभवति— ध्रुवावबद्धं हि नक्षत्रचक्रं युगपदेव नित्यं प्रवहदवस्थितं, किन्तु घटीयन्त्रवत् क्रमेण परिवर्तमानं दृश्यते, येनायमनयोः पूर्वापरत्वेनावसायो, न तु स्वरूपसंनिविष्टः कश्चिद्विशेषः। नन्विदं हि नाम भवद्गृहे पूर्वस्य



सामर्थ्यं गीयते यत् तदभावादभूतोऽपि परः तस्मिन् सति भवन् दृश्यते इति, यद्धर्मालंकारः

**'तत्र सामर्थ्यं हि तस्य जनकत्वं, तच्च यदि  
तस्मिन्सति न भवति कथं नाम तत्सामर्थ्यम्,  
अथ भवति कथमसामर्थ्यं स्यात्।'**

इति। त्रैकाल्यपरीक्षापि

**'अथ च प्रागसन्भावः कारणे सति दृश्यते।'**

इति, तच्चात्रापि समानं, यत् कृत्तिकोदयात् पूर्वमभवन्नपि रोहिण्युदयः तस्मिन् सति भवन् दृश्यते इति, तत् सर्वथा समानेऽपि विधौ कृत्तिकारोहिण्युदययोः कार्यकारणभावो नास्ति, धूमाग्न्योश्चास्ति इति निर्निबन्धनः कथमसौ विभागः श्रद्धातव्यः स्यात्, तस्मात् कार्यकारणयोः स्वरूपसंनिविष्टं किंचिज्ज्ञातेयमभ्युपगमनीयं यस्यान्वयव्यतिरेकौ स्याताम्, ज्ञापकेन हि सर्वत्र वस्तुनि संभवदेव रूपं ज्ञाप्यते, नान्यथा, तथात्वे वा भ्रान्तिः स्यात्— इति न वस्तु ज्ञापितं भवेत्, न च तदपेक्षामपहाय अन्यत् किंचित् भवितुमर्हति, सा च द्विविधा—अन्योन्यानुषङ्गितात्मिका अभिप्रायात्मिका वा, न च उभय्यपि



सा कार्यकारणतया संमतानां जडानां संभवति, अन्योन्यानुषङ्गिता हि द्वयोरर्थयोः परस्पररूपत्वात् वह्न्यौष्ण्ययोरिव सत्तायामैकात्म्यम्, एकतरापाये पुनः परस्य सत्तैव न स्यात्— उष्णत्वाभाव इव वह्नेः, न च कार्यकारणयोरेवंभावोऽस्ति— परस्परविविक्ततया अग्निधूमयोः प्रतिभासात्, तथात्वे धूमाभावेऽग्निरेव न भायात्, तदभावेऽपि वा धूम इति प्रत्यक्षविरोधः स्यात्, द्वितीया चानुसंधानरूपा, यथा— भोक्तुरन्नं प्रति, भोक्ता हि अन्नं प्रति सापेक्षोऽपि अन्नानुषङ्गितया न प्रतीयते, किं तु तदस्य संविदि अभिमुखीभावमेति, येनायं— तदभिलाषाद्यात्मना अनुसंधानेन तत्र प्रवर्तते, न चैवं कार्यकारणयोः संभवति— तयोर्जडत्वात् परस्परस्य स्वरूपमनुसंधातुमसामर्थ्यात्, तत्सर्वथा जडानां किंचित् ज्ञातेयं विना कार्यकारणभावो नोपपन्नः, इत्येव स्थितम् ॥११॥  
 ननूक्तमेवात्र ज्ञातेयं— यत् कारणस्य पूर्वत्वं कार्यस्य च परत्वम् इति, पूर्वसत्ताप्रयोजकीकारेण हि परस्यापूर्वतया सत्ताविर्भावः, अत एव न भविष्य-



द्वर्तमानयोः तदाविर्भावने सामर्थ्यं— तावन्तरेणापि तस्य भावात्, पूर्वस्य हि प्रागेव सत्त्वात् तदावि[र्भवने](http://॑ "पं० ३ ग० पु० र्भावेन नेति पाठः।") सामर्थ्यं, न भविष्यतः— तदानीं तस्याकिंचिद्रूपत्वात्, वर्तमानश्च समानकाल उच्यते, समानकालत्वं च लब्धसत्ताकयोर्भवति, न च तदानयोः किंचित् कर्तव्यमवशिष्यते— यदेकस्यान्येन क्रियेत, इति पौर्वापर्यमात्रमेव कार्यकारणयोर्ज्ञातेयमित्याह

**स पूर्वमथ पश्चात्स  
इति चेत्पूर्वपश्चिमौ।  
स्वभावेऽनतिरिक्तौ चे-  
त्सम इत्यवशिष्यते॥१२॥**

 नन्वनयोः पूर्वत्वं परत्वं च किं स्वभावादतिरिक्तमनतिरिक्तं वा, तत्र नाद्यः पक्षः— नहि भवद्गृहे पूर्वत्वाद्यापि किंचिद्वस्तु सदस्ति यत्तदतिरेकेण सत्तामियात्, व्यवहारमात्रसिद्धत्वे वा तस्य कार्यकारणभावोऽपि एवं स्यादिति स्वसिद्धान्तभङ्गः— कार्यकारणभावस्य वस्तुस्वभावत्वेनाभ्युपगमात्, यद्धर्मालंकारः



**'तदेवमयं वस्तुस्वभाव एव कार्यकारण-  
भावो न तु व्यवहारमात्रसिद्धः।'**

इति, अनतिरेकपक्षे च कार्यकारणत्वेन संमतं भावद्वयमेवावशिष्यते इति न तयोः ज्ञातेयं किंचिदुक्तं स्यात्, न च भवद्दर्शने धूमाग्न्योर्धूमाग्निरूपतां विहाय अन्यः कश्चित् कार्यकारणभावात्मा विशेषः, अत एव चात्राभ्युच्चयबुद्धिनिर्ग्राह्यत्वमुक्तं यत् न केवलमयमग्निर्धूमो वा यावत् कारणमपि कार्यमपीति। नन्वेवं वदद्भिर्भवद्भिरनक्षरमेव धूमाग्निरूपताया अन्यत् कारणत्वं कार्यत्वं चोक्तम्, तथाहि— यद्यग्नित्वमेव कारणत्वं तत्प्रतीतेऽग्नित्वे

**'एकस्यार्थस्वभावस्य प्रत्यक्षस्य सतः स्वयम्।  
कोऽन्यो न भागो दृष्टः स्याद्यः प्रमाणैः परीक्ष्यते॥'**

इत्याद्युक्तयुक्त्या किमिति न तत् प्रतीयात्, येनाभ्युच्चयबुद्धिनिर्ग्राह्यत्वमपि अस्य स्यात्? सत्यमेवं किं तु विकल्पस्य एतद्दौरात्म्यं— यदग्नित्वमवस्यन्नेतावदेव अवस्यति, न कारणत्वमपि— येनैवंप्रतीत्यन्तराभ्युच्चयः, ननु विकल्पेन चेत् तथावसितं तावता कः प्रतीत्यन्तराभ्युच्चयार्थः, नहि गौः शुक्ल इत्येवमादिष्वभ्युच्चयबुद्ध्या किंचित् कार्यम्, एतद्विकल्पस्य



स्वशिल्पनैपुणं— यदभिन्नमपि भेदयति भिन्नमपि संसृजतीति अथ प्रतिभासमूलमेवं विकल्पस्य माहात्म्यम्, इह तु न तथा, नहि कारणत्वं कार्यत्वं वा संनिवेशादिवत् अर्थातिशयरूपं, येन— अनयोः प्रातिभासिकत्वं स्यात्, अथ च प्रतीयमानरूपस्वभावत्वेन क्षणिकत्ववदवस्थाप्येते इत्यस्त्यत्र अभ्युच्चयबुद्ध्या कार्यं, नहि आकारशून्योऽर्थः स्यात् अवेद्यं वा वेदनं तदग्न्याकार एव धूमकारणताया आकारो यत्र प्रतीत्यन्तराभ्युच्चयो भवेत्, सत्यमस्त्येवं, किं तु अग्न्याकारादन्य एव धूमकारणताया आकारः, अन्यथा हि अन्त्यावस्थामप्राप्तोऽपि अग्निः कथं न धूमं जनयेत्, नहि तादवस्थ्यमप्राप्तोऽग्निरग्निर्न स्यात्, क्षणिकत्वं च योगिनां प्रतीयमानात् नीलरूपात् अन्यदेव पर्यवस्येत्, नीलादिकं हि निवृत्त्यनिवृत्त्युभयधर्मसाधारणरूपं, क्षणिकत्वं पुनर्निवृत्त्येकधर्मस्वभावं, यत् प्रामाण्यं 'निवृत्तिधर्मता हि सा' इति, तस्मात् भास्वराद्याकारत्वं नामाग्नित्वं, धूमानुविहितान्वयव्यतिरेकत्वं च कारणत्वं, पाण्डुराद्याकारत्वं च धूमत्वम्, अग्न्यन्वयव्यतिरेकानुविधायित्वं च कार्यत्वम् इति



धूमाग्निरूपतातिरिक्तं कार्यत्वं कारणत्वं चानुक्तसिद्धमेव, अन्यथा हि कार्यकारणत्वेन संमतं भावद्वयं विशरारुप्रायं पर्यवस्येत्॥१२॥  
 ननु भवत्वेवं, नहि कार्यकारणभावात्मा कश्चित् संबन्धोऽस्माकं विवक्षितः, सर्व एव हि भावाः स्वात्ममात्रपर्यवसिता एव ? इत्याशङ्क्याह

**बीजमङ्कुर इत्यस्मिन्  
सतत्त्वे हेतुतद्वतोः।  
घटः पटश्चेति भवेत्  
कार्यकारणता न किम्॥१३॥**

 अस्मिन्सतत्त्व इति— परस्परमपेक्षाशून्य इत्यर्थः, किं न भवेदिति— परस्परनैरपेक्ष्यस्य अविशेषात् अत्रापि कार्यकारणभावो भवतु इति यावत्। इह खलु अपेक्षाशून्यत्वात् जडानां कार्यकारणभावो न भवेत्— इत्युपपादितम्, अथ च लोके बीजादङ्कुरो जायते इत्येवमाद्यात्मिका प्रतीतिः, इत्यवश्यं केनचित् चिद्रूपेण प्रमात्रा भाव्यं, यत्र विश्रान्तं सत् भावद्वयं कार्यकारणव्यपदेशपात्रतामासादयेत्, नहि चिदात्मकैकप्रमातृविश्रान्तिमन्तरेण अत्यन्तविशरा-



रूणां सिकतानामिव जडानां भेदाभेदात्मा संश्लेषः स्यात् अत एव कर्तृकर्मभावसतत्त्व एव कार्यकारणभावः, इति— नः सिद्धान्तः, यदुक्तम्

**'जडस्य तु न सा शक्तिः सत्ता यदसतः सतः।  
कर्तृकर्मत्वतत्त्वैव कार्यकारणता ततः॥'**

इति, ततश्चैतत् युज्यते—यत् कृषीवलो बीजादङ्कुरं जनयति, ईश्वरश्च शृङ्गात् शरमग्नेर्वा धूममिति॥१३॥  
 नन्वेवं बीजाङ्कुरयोर्भेदे सति एकप्रमातृविश्रान्तिमात्रात् कारणत्वं कार्यत्वं च न सिद्ध्येत्, एवं घटपटाभासयोरपि ताद्रूप्यं स्यात्—सर्वावभासानां प्रमातर्येव विश्रान्तेः, तत् तयोरैकात्म्यमेव अङ्गीकार्यं, येन कारणमेव तत्तद्रूपतया परिणमत् कार्यमित्युच्यते ? इत्याह

**बीजमङ्कुरपत्रादि-  
तया परिणमेत चेत्।**

 इह तावत् सर्व एव भाववर्गः परिनिष्ठितनिजरूप इति बीजं चेत् बीजं कथमिवाङ्कुरादिरूपतामियात् अतथास्वभावस्य तथास्वभावायोगात्, नहि कदाचित् घटोऽपि पटः स्यात्॥



तदाह

**अतत्स्वभाववपुषः  
स स्वभावो न युज्यते॥१४॥**

 अथोच्यते— बीजस्येयानेव स्वभावो, यत्— क्रमेणाङ्कुराद्यात्मनावतिष्ठते इति 'एकमेव हि वस्तु क्रमविचित्रस्वभावम्' इति सत्कार्यवादिनः॥१४॥  
 अत आह

**स तत्स्वभाव इति चेत्.............**

 ननु यद्येवं तर्हि बीजमङ्कुरो वा बीजत्वमात्र एवाङ्कुरत्वमात्र एव वा रूपे विश्रान्तेः बीजस्याबीजात्मकमङ्कुराद्यपि अन्त्यं रूपं संभवेत्, अङकुरस्य चानङ्कुराद्यात्मकम् आद्यं बीजाद्यपीति ? तदाह

**तर्हि बीजाङ्कुरा निजे।  
तावत्येव न विश्रान्तौ  
तदन्यात्यन्तसंभवात्॥१५॥**

 न चैकमेव वस्तु द्व्यात्मकं संभवेत्, इत्यवश्यं केनचिदेकेन भाव्यं, यस्य— बीजाङ्कुराद्यात्मना विचित्रोऽयमाकारः प्रस्फुरेत्॥१५॥



तदाह

**ततश्च चित्राकारोऽसौ  
तावान्कश्चित्प्रसज्यते।**

 नवभीष्टमेवैतदस्माकम् ? इत्याह

**अस्तु चेत्............।**

 ननु एवमपि कथमेकस्यैव परस्परविरुद्धं बीजत्वाबीजत्वाद्यात्मकमाकारद्वयं संभवेत् ? इत्याह,

**"................न जडेऽन्योन्य-  
विरुद्धाकारसंभवः॥१६॥**

 नहि एक एव घटो लोहितश्चालोहितश्च भवेदिति भावः, स्यादेतत्— एवं यदि युगपच्चित्रत्वमभ्युपगच्छेम किं तु क्रमेण इति को विरोधार्थः॥१६॥  
 अत आह

**क्रमेण चित्राकारोऽस्तु  
जडः किं नु विरुद्ध्यते।**

 यत् सत्कार्यसिद्धिः परिदृश्यमानमेव भावशरीरं स्वभावभूतेन क्रमेण तथा तथा भवतीति



**'एक एव स आकारः क्रमचित्रो हि तत्त्वतः।  
स्वस्वरूपनिमग्नं तद्वैचित्र्यं सर्वमश्नुते॥'**

इति च, 'जड' इति, अजडं हि चित्रविज्ञानादि युगपत् चित्रमपि भवेत् इति भावः 'किं नु विरुध्यत' इति— लोहितोऽपि हि घटः क्रमात् निमित्तान्तरेणापि अलोहितोऽपि स्यात्॥  
 ननु क्रमो यौगपद्यं वा न वस्तुनः स्वरूपे कश्चिदतिशयः, अपि तु संविदः, संवित् हि घटादनन्तरं पटं प्रतियती समं वा क्रमाक्रमावुत्थापयेत्, न तु वस्तुनः स्वरूपादधिकः कश्चिदक्रमः क्रमो वा भवेत् इत्येकस्मिन् वस्तुनि क्रमाभ्युपगमेऽपि न विरुद्धधर्माध्यासो व्युपरमेत् ? इत्याह

**क्रमोऽक्रमो वा भावस्य  
न स्वरूपाधिको भवेत्॥१७॥  
तथोपलम्भमात्रं तौ..............**

 'न स्वरूपाधिको भवेत्' इति— न कश्चिदित्यर्थः, अत्र हेतुः 'तथोपलम्भमात्रं तौ' इति, उपलम्भो हि क्रमेण अन्यथा वा भवन् क्रमाक्रमाभ्यां भावस्वरूपं व्यवहारयतीति॥१७॥



 ननु उपलम्भस्यापि एवंभावे किं निमित्तम् ? इत्याह

**............उपलम्भश्च किं तथा।**

 इह खलु उपलब्धा क्रमाक्रमाभ्यामेव तत्तदर्थजातमुपलभते इत्युपलम्भस्यापि क्रमाक्रमायोगः, उपलब्धुश्च संविन्मात्ररूपत्वेऽपि क्रमाक्रमोपलम्भस्वभावत्वादेवंभावः॥  
 तदेतदाशङ्कते

**उपलब्धापि विज्ञान-  
स्वभावो योऽस्य सोऽपि हि॥१८॥  
क्रमोपलम्भरूपत्वात्  
क्रमेणोपलभेत चेत्।**

 अत्रापि स एव पर्यनुयोगः, इत्याह

**तस्य तर्हि क्रमः कोऽसौ  
तदन्यानुपलम्भतः॥१९॥**

 उपलभ्यस्य हि उपलम्भमुखेन क्रमाक्रमयोग उक्तः, तस्यापि उपलब्धृमुखेन, उपलब्धुः पुनरुपलब्ध्रन्तरं नास्ति— अनवस्थापत्तेः, तदस्य कुतस्त्यः क्रमः ? इत्युक्तम् 'तदन्यानुपलम्भतः' इति॥१९॥



 स्वभावपक्षाश्रयेऽपि अस्य नोपलब्धृस्वरूपादाधिक्यं पर्यवस्येत्, इत्याह

**स्वभाव इति चेन्नासौ  
स्वरूपादधिको भवेत्।**

 अथ स्वभावभूतत्वात् स्वरूपानतिरिक्तत्वेऽपि क्रमस्य स्वस्वातन्त्र्यादतिरिक्तायमानतया अवभासनमित्युच्यते, तर्हि अस्मद्दर्शनमेवागतोऽसि, इत्याह

**स्वरूपानधिकस्यापि  
क्रमस्य स्वस्वभावतः॥२०॥  
स्वातन्त्र्याद्भासनं स्याच्चेत्  
किमन्यद्ब्रूमहे वयम्॥  
इत्थं श्रीशिव एवैकः  
कर्तेति परिभाष्यते॥२१॥**

 किं नाम चास्य कर्तृत्वम् ? इत्याशङ्क्याह

**कर्तृत्वं चैतदेतस्य  
तथामात्रावभासनम्।**

 'तथामात्रावभासनम्' इति, तथा— विचित्रेण रूपेण प्रमातृप्रमेयात्मनां मात्राणामंशानामवभासनम्— अतिरिक्ततयैव प्रथनमित्यर्थः॥२०-२१॥



 एवं विश्वे पदार्था यथा भगवता स्वेच्छयैवावभासिताः, तथा कार्यकारणभावोऽपि, इत्याह

**तथावभासनं चास्ति  
कार्यकारणभावगम्॥२२॥**

 नन्वेवं बीजाङ्कुरादौ घटपटादौ च सर्वत्र भगवत्कर्तृकर्मविशेषेणावभासनम्, इति कथं क्वचिदेव कार्यकारणताव्यवहारः ? इत्याशङ्क्याह

**यथा हि घटसाहित्यं  
पटस्याप्यवभासते।  
तथा घटानन्तरता  
किं तु सा नियमोज्झिता॥२३॥  
अतो यन्नियमेनैव  
यस्मादाभात्यनन्तरम्।  
तत्तस्य कारणं ब्रूमः  
सति रूपान्वयेऽधिके॥२४॥**

 नियमोज्झितेति—तयोर्विपर्ययेण अविशेषेण च दर्शनात्। नन्वेवं बौद्धस्येव तथापि कृत्तिकारोहिण्युदयादौ कार्यकारणभावः प्रसज्येत? इत्याशङ्क्योक्तं



'सति रूपान्वयेऽधिके' इति। इह तावन्मायापदे घटादेः कार्यस्य मृद्दण्डचक्रादीनि बहूनि कारणानीत्यविवादः, तत्रास्य मृत् उपादानकारणं, यत् सैव शिवकस्तूपकादिक्रमेण अन्यानपेक्षितयानुवर्तते इति, दण्डादि तु सहकारिकारणप्रगुणनपरिवर्तनाद्युपकारमात्रचरितार्थत्वात्, तेन यदीयमेव यस्य रूपं केनचिद्धर्मेणानुयायि भासते तदेव तस्योपादानकारणम् इति, यद्बौद्धा अपि

**'अनपेक्षानुवृत्तेश्च भेदेऽप्यर्थान्तराश्रये।  
तस्योपादानहेतुत्वं मृदः कुण्डादिके यथा॥'**

इति, यत् पुनरेवमाचक्षणैरपि धूमादावनुपादानमेव कार्यत्वमभ्यधायि तत्कारणविभागानभिज्ञत्वमेव तेषां, यतो—धूमस्य नाग्निरुपादानकारणम्, अपि तु आर्द्रेन्धनादि, तथाहि— तुषतुरुष्कादेरुपादानात् अस्य गन्धाद्यप्यन्वयवदवभासते तदेव तस्योपादानकारणम्, लौकिकानामपि अत्र वैदुष्यम्—चन्द्रकान्तोदकद्रवादौ च चन्द्रकान्ताश्रयोपकृताश्चन्द्रकिरणा एवोपादानम्, अन्यथा हि चन्द्रकान्तस्य द्रवीभावे क्षणात्क्षणं प्रक्षयः स्यात्, इत्यलमवान्तरेण॥२४॥



 नन्वेवं रूपान्वयोपकृतः पौर्वापर्यनियमात्मा कार्यकारणभावो यदि वास्तवः, तत्कथं व्यभिचरेत् ? इत्याशङ्क्याह

**नियमश्च तथारूप-  
भासनामात्रसारकः।  
बीजादङ्कुर इत्येवं  
भासनं नहि सर्वदा॥२५॥**

 भासनामात्रसारत्वे हेतुः— एवं भासनं 'नहि सर्वदा' इति— कदाचित् हि बीजाभावेऽपि अङ्कुरो भवेदिति भावः॥२५॥  
 तदाह

**योगीच्छानन्तरोद्भूत-  
तथाभूताङ्कुरो यतः।  
इष्टे तथाविधाकारे  
नियमो भासते यतः॥२६॥  
स्वप्ने घटपटादीनां  
हेतुतद्वत्स्वभावता।  
भासते नियमेनैव  
बाधाशून्येन तावति॥२७॥**



 इह खलु योगिनो निरुपादानमेवेच्छामात्रेण अङ्कुरादिकार्यं कुर्वन्तीत्यविवादः, तेन योगीच्छातोऽनन्तरमुद्भूतः अत एव तथाभूतो—बीजाभावेऽपि प्रादुर्भूतो योऽसावङ्कुरः तस्मिन्नपि यतः पौर्यापर्यात्मा नियमोऽवभासते 'बीजादेव अङ्करो जायते' इति नायमेकान्त इत्यर्थः, योगीच्छाभिनिर्वर्तितश्च अङ्कुरो बीजकार्याङ्कुरसमानजातीय एव, न तु शालूकाद्विजातीयः, इत्याह 'तथाविधाकार' इति, अन्यथा हि योगिनामिच्छाविसंवादात् योगित्वमेव न सिद्ध्येत्, न चैतद्भ्रान्तिमात्रमित्युक्तम् 'इष्ट' इति— तत्तत्समीहितार्थक्रियाकारिणीत्यर्थः, तदुक्तम्

**'योगिनामपि मृद्बीजे विनैवेच्छावशेन यत्।  
दि जायते तत्तत्स्थिरस्वार्थक्रियाकरम्॥'**

इति, तथा यतः स्वप्नेऽपि नियमेनैव घटकार्यः पटोऽपि भासते— घटाभासानन्तरं पटाभासस्योदयात्, स्यादेवमेतत् यदि बाधा न स्यादित्याह 'बाधाशून्येन' इति, बाधश्चात्र किं तादात्विकः कालान्तरभावी वा, तत्र तावदुत्तरः पक्षो— जाग्रद्भाविनोऽपि स्वप्नापेक्षया बाधसंभवात्, तादात्विकस्तु नास्त्येव बाधः—



प्रबोधपर्यन्तं दार्ढ्येन तथावभासात्, अत एव तावति— स्वप्नावस्थायामेवेत्युक्तम्॥२७॥  
 एवं निर्बाधो नियम एव कार्यकारणताया निबन्धनम्, इत्याह

**ततो यावति याद्रूप्या-  
न्नियमो बाधवर्जितः।  
भाति तावति ताद्रूप्याद्-  
दृढहेतुफलात्मता॥२८॥**

 ननु एवमपि सौगतमतमेवापतेत् ? इत्याशङ्कयाह

**तथाभूते च नियमे  
हेतुतद्वत्त्वकारिणि।  
वस्तुतश्चिन्मयस्यैव  
हेतुता तद्धि सर्वगम्॥२९॥**

 तदिति— यन्नाम चिन्मयस्यैव 'हेतुतेति' सर्वगमिति—सर्वेषामेव मृद्दण्डाद्याभासानां विश्रान्तिधामत्वेनानुवर्तनात्॥२९॥  
 एवं च नैकं किंचन जनकं, सामग्री वै जनिकेत्याद्यपि संगच्छते, इत्याह



**अत एव घटोद्भूतौ  
सामग्री हेतुरुच्यते।**

 सामग्रीति— न पुनर्व्यस्ताः समग्राः, ननु समग्रान् दण्डादीन् विहाय का नामान्या सामग्री इत्युच्यते ? इत्याशङ्क्याह

**सामग्री च समग्राणां  
यद्येकं नेष्यते वपुः॥३०॥  
हेतुभेदान्न भेदः स्यात्  
फले तच्चासमञ्जसम्।**

 चो हेतौ, एकं वपुरिति— समग्रप्रत्ययनिमित्तमेकप्रमातृविश्रान्तिलक्षणम्, इह तावन्मृद्दण्डादयो व्यस्ता एव यदि घटहेतवः स्युः तत् कारणभेदात् कार्यभेदस्याविवादात् अनेके घटाः प्रादुर्भवेयुः, न चैवम्, इत्येकप्रमातृविश्रान्त्या सामग्रीशब्दवाच्यमेवैषां वपुरवश्यैषणीयं— यदेकमेव घटं जनयेत्, यदपेक्षयैव च कारणानां पारस्परिको भेदो, यतः फलभेदोऽपि स्यात्, नेति काक्वायोज्यम्, प्रत्य-



क्षविरुद्धं चैतदित्याह 'तच्चासमञ्जसमिति' ॥३०॥

 ननु यत् यस्यान्वयव्यतिरेकावनुविधत्ते तत् तस्य कारणमित्युक्तं, व्यस्तानां च मृद्दण्डादीनामेवंभावो नास्ति, समग्राणां चास्ति, इति कोऽर्थः सामग्रीशब्दवाच्येनैकेन वपुषाभ्युपगतेनैषाम् ? इत्याशङ्क्याह

**यद्यस्यानुविधत्ते ता-  
मन्वयव्यतिरेकिताम्॥३१॥  
तत्तस्य हेतु चेत्सोऽयं  
कुण्ठतर्को न नः प्रियः।**

 कुण्ठ इति— समनन्तरमेव तत्तदूषणोदीरणेन भग्नशक्तीकृतत्वात्॥३१॥  
 ननु समस्तानामप्येषां केनचिद्रूपेण यद्यैकात्म्यं न स्यात्, तद्देशकालविप्रकृष्टानामपि हेतुत्वं प्रसज्येत्, इत्याह

**समग्राश्च यथा दण्ड-  
सूत्रचक्रकरादयः॥३२॥**



**दूराश्च भाविनश्चेत्थं  
हेतुत्वेनेति मन्महे॥**

 दूरा— मेर्वादयो, भाविनः—कर्क्यादयः, इत्थमिति— तथा, एवं यथा दण्डादयो घटे हेतुत्वेन भवन्ति तथा दूरादयोऽपीति, मन्महे— प्रसङ्गेन मन्यामहे इत्यर्थः॥३२॥  
 नन्वत्र दूरभाविनोरन्वयव्यतिरेकानुविधानमसिद्धम् ? इत्याशङ्क्याह

**यदि तत्र भवेन्मेरु-  
र्भविष्यन्वापि कश्चन॥३३॥  
न जायेत घटो नूनं  
तत्प्रत्यूहव्यपोहितः।  
यथा च चक्रं नियते  
देशे काले च हेतुताम्॥३४॥  
याति कर्किसुमेर्वाद्या-  
स्तद्वत्स्वस्थावधि स्थिताः।**

 ननु चक्रादीनां किं देशकालसंनिकर्षो विवक्षित उत रूपसंनिकर्षः, तत्र देशादिसंनिकृष्टत्वं पटादी-



नामपि संभवेत्, इति तेषामपि एककार्यकारित्वं प्रसज्येत्, रूपसंनिकर्षश्च नेष्यते भवद्भिः, तन्नियतदेशाद्यवस्थायित्वं नाम संनिकर्षः पर्यवस्येत्, तच्च मेर्वादीनामपि अविशिष्टम्, इति तेऽपि हेतवो भवेयुः, तस्मादेषामेकप्रमातृविश्रान्तिसतत्त्वमेकं रूपमवश्याभ्युपगमनीयं,— येन तत्तत्संयोजनवियोजनादावेकस्यैव परमेश्वरस्य कर्तृत्वे विश्वमिदमुन्मिषेत्॥३४॥  
 तदाह

**तथा च तेषां हेतूनां  
संयोजनवियोजने॥३५॥  
नियते शिव एवैकः  
स्वतन्त्रः कर्तृतामियात्।**

 ननु कथं सर्वत्र शिवस्यैव कर्तृत्वमिष्यते, घटादौ हि कुम्भकारो व्याप्रियमाणो दृश्यते ? इत्याशङ्क्याह

**कुम्भकारस्य या संवित्  
चक्रदण्डादियोजने॥३६॥  
शिव एव हि सा यस्मात्  
संविदः का विशिष्टता।**

 'का विशिष्टतेति'— को भेद इत्यर्थः, नहि संविदः



संविद्रूपादणुमात्रेणापि अधिकं रूपान्तरं किंचिद्भवेदिति भावः॥३६॥  
 ननु कौम्भकारी संवित् देशकालाद्यवच्छेदात् संकुचितस्वभावा 'परा' पुनरनवच्छिन्नत्वात् 'पराद्वयरूपा' इति कथं तयोरविशेष उक्तः? इत्याशङ्क्याह

**कौम्भकारी तु संवित्ति -  
रवच्छेदावभासनात्॥३७॥  
भिन्नकल्पा यदि क्षेप्या  
दण्डचक्रादिमध्यतः।**

 दण्डचक्रादिमध्यतः क्षेप्येति— दण्डादिवत् सहकारिकारणमात्रमेतदिति तात्पर्यम् अतश्च नात्र कुम्भकारस्य साक्षात्कर्तृत्वम्, इति 'शिव एव सर्वत्र कर्ता' इति सिद्धम्॥३७॥  
 तदाह

**तस्मादेकैकनिर्माणे  
शिवो विश्वैकविग्रहः॥३८॥  
कर्तेति पुंसः कर्तृत्वा-  
भिमानोऽपि विभोः कृतिः।**



 ननु यद्येवं तत् दण्डादिसमानकक्ष्यत्वेऽपि कुम्भकारस्य कथमेवमभिमानो भवेत् 'यन्मयेदं कृतम्' इत्याशङ्क्याह 'पुंस' इत्यादि, यश्चायमस्य कर्तृत्वाभिमानः— प्रतिभुवः इव अधमर्णभावः, स पारमेश्वर्यैव नियतिशक्त्या तथा व्यवस्थापितो, यतो धर्माधर्मादिव्यवस्थापि सिद्ध्येदिति न कश्चिद्दोषः, एवमाभासमात्रसतत्त्व एव कार्यकारणभाव इति सिद्धम्॥  
 ततश्चास्य लोकशास्त्रादावनेकप्रकारं वैचित्र्यम्, इत्याह

**अत एव तथाभान-  
परमार्थतया स्थितेः॥३९॥  
कार्यकारणभावस्य  
लोके शास्त्रे च चित्रता।**

 तत्र प्राधान्यात् शास्त्रीयं तावद्वैचित्र्यं दर्शयति।

**मायातोऽव्यक्तकलयो-  
रिति रौरवसंग्रहे॥४०॥  
श्रीपूर्वे तु कलातत्त्वा-  
दव्यक्तमिति कथ्यते।**



रौरवसंग्रह इति बृहत्तन्त्रापेक्षया, यदुक्तं तत्र

**'ततोऽधिष्ठाय विद्येशो मायां स परमेश्वरः।  
क्षोभयित्वा स्वकिरणैरसृजत्तैजसीं कलाम्॥  
कलातत्वाद्रागविद्ये द्वे तत्त्वे संबभूवतुः।  
अव्यक्तं च ततस्तस्माद्गुणांश्चाप्यसृजत्प्रभुः॥'**

इति अत्र च 'अव्यक्तं च तत' इति तच्छब्देन मायापरामर्शः इति बृहस्पतिपादाः, यदुक्तम्

**'मायातोऽव्यक्तकलयोः कलातो रागविद्ययोः।'**

इति, श्रीपूर्व इति— श्रीमालिनीविजये, यदुक्तं तत्र

**.....................'मायामाविश्य शक्तिभिः।'**

इत्याद्युपक्रम्य

**'असूत सा कलातत्त्वम्................।'**

इति,

**'तत एव कलातत्त्वादव्यक्तमसृजत्ततः।'**

इति च, एवमव्यक्तं मायायाः कलायाश्च कार्यमिति शास्त्रीयं वैचित्र्यम्॥४०॥  
 अत एव च एवं विसंवादाशङ्कया अत्र यदन्यैरन्यथा व्याख्यातं तदप्रयोजकमेव, इत्याह

**तत एव निशाख्याना-  
त्कलीभूतादलिङ्गकम्॥४१॥**



**इति व्याख्यास्मदुक्तेऽस्मिन्-  
सति न्यायेऽतिनिष्फला।**

 निशाख्यानादिति— मायाख्यात् तत्त्वात्, अलिङ्गकमिति— अव्यक्तम्॥४१॥

 इदानीं लौकिकमपि वैचित्र्यं दर्शयति

**लोके च गोमयात्कीटात्  
संकल्पात्स्वप्नतः स्मृतेः॥४२॥  
योगीच्छातो द्रव्यमन्त्र-  
प्रभावादेश्च वृश्चिकः।**

 कीटादिति—वृश्चिकात्, इह बहिरपि परिस्फुरतोऽर्थस्य आभासमात्र सारत्वमेव मौलं रूपमित्युक्तम् 'संकल्पात्स्वप्नतः स्मृतेः' इति, द्रव्येति— रत्नौषध्यादि, अचिन्त्यो हि मणिमन्त्रौषधीनां प्रभाव इति भावः, ननु वृश्चिकात् गोमयादेश्व जातोऽन्य एव वृश्चिकः, नहि यादृगेव वृश्चिकाज्जातो वृश्चिकः तादृगेव गोमयादेरिति भवितुमर्हति—कारणभेदात् कार्यभेदस्याविवादात्, [न चान्त्यभेदे](http://॑ "पं० १७ क० ख० पु० न चात्यन्तभेदे इति पाठोऽसंगत एवास्ति।") वस्तुनोः शब्दसाधारण्यमात्रेणैवैकत्वं न्याय्यम्, यदाहुः



**'वस्तुभेदे प्रसिद्धस्य शब्दसाम्यादभेदिनः।  
न युक्तं साधनं गोत्वाद्वागादीनां विषाणिवत्॥'**

इंति॥४२॥  
 तदाह

**अन्य एव स चेत्...........................।**

 सत्यमेवम्, इत्याह

**..........कामं कुतश्चित्स्वविशेषतः॥४३॥**

 वृश्चिकाद्गोमयादेर्वा जातानां वृश्चिकानां नूनमस्ति कश्चिदात्मीयो देशकालाकाराद्यात्मा विशेषो येनैषामन्योन्यभेदः, किं तु वृश्चिकाज्जातानामपि स तुल्यः, तेषामपि हि देशकालाकारादिना व्यक्तिभेदमुपलभन्ते लौकिकाः॥४३॥  
 अत आह

**स तु सर्वत्र तुल्यस्त-  
त्परामर्शैक्यमस्ति तु।**

 अथ वृश्चिकोऽयमिति प्रत्ययानुगमस्तत्र संभवेत्, तदिहापि समानमित्युक्तं 'तत्परामर्शैक्यमस्ति त्विति' न चायमवृश्चिके वृश्चिकप्रत्ययो— विसंवादाभावात्,



इह च परामर्श एव दूरान्तिकत्वादिना भिन्नावभासत्वेऽपि अर्थानामैक्यप्रतिष्ठापने परं जीवितम्, यदुक्तम्

**'दूरान्तिकतयार्थानां परोक्षाध्यक्षतात्मना।  
बाह्यान्तरतया दोषैर्व्यञ्जकस्यान्यथापि वा॥  
भिन्नावभासच्छायानामपि मुख्यावभासतः।  
एकप्रत्यवमर्शाख्यादेकत्वमनिवारितम्॥'**

इति, अतश्चैकस्यापि कार्यस्यानेककारणत्वे न कश्चिद्दोषः, आभासमात्रपरमार्थो हि कार्यकारणभाव इति परिस्थापितम्॥  
 अत एव च कार्यस्य स्वरूपे क्रमे वापि अन्यथाभावोपदेशो नायुक्तः, इत्याह

**तत एव स्वरूपेऽपि  
क्रमेऽप्यन्यादृशी स्थितिः॥४४॥  
शास्त्रेषु युज्यते चित्रात्  
तथाभावस्वभावतः।**

 स्वरूप इति—यथा मनसः क्वचिद्बुद्धीन्द्रियत्वमुक्तं क्वचिच्च अन्तःकरणत्वं, तदुक्तम्

**'श्रोत्रं त्वक्चक्षुषी जिह्वा नासा चित्तं च धीव्रजः।'**

इति, अन्तःकरणं त्रिविधमिति च॥४४॥



 क्रमस्य पुनः कार्यकारणभावप्रस्तावात् प्राधान्येन शास्त्रेष्वन्यादृशीं स्थितिं दर्शयति

**पुंरागवित्कलाकाल-  
माया ज्ञानोत्तरे क्रमात्॥४५॥  
नियतिर्नास्ति वैरिञ्चे  
कलोर्ध्वे नियतिः श्रता।  
पुंरागवित्त्रयादूर्ध्वं  
कलानियतिसंपुटम्॥४६॥  
कालो मायेति कथितः  
क्रमः किरणशास्त्रगः।  
पुमान्नियत्या कालश्च  
रागविद्याकलान्वितः॥४७॥  
इत्येष क्रम उद्दिष्टो  
मातङ्गे पारमेश्वरे।**

 ज्ञानोत्तरे इति— सर्वज्ञानोत्तरे, यदुक्तं तत्र

**'वस्तुतः पुरुषः सूक्ष्मो व्यक्ताव्यक्तः सनातनः।'**

इति,

**'तत ऊर्ध्वं भवेदन्यत्कलावरणसंज्ञकम्।**



इति,'

**अत ऊर्ध्वं भवेदन्यत्कालस्यावरणं गुह।'**

इति,

**'अत ऊर्ध्वं भवेदन्यन्मायातत्त्वं सुदुस्तरम्।'**

इति च, नियतिर्नास्तीति—सर्वज्ञानोत्तरे तस्या अनभिधानात् वैरिञ्च इति— स्वायम्भुवे, यदुक्तं तत्र

**'मायातत्त्वात्कालतत्त्वं संस्थितं तत्पदद्वये।  
संस्थान्यस्मिन्कला तद्वद्विद्याप्येवं ततः पुनः॥'**

इति अत्र हि संस्थापयति— नियच्छति भोगेषु अणूनिति 'संस्था' नियतिरिति व्याख्यातारः, अत्र च कालो नियतिसंपुटः, कलेत्येवमात्मैव जरत्पुस्तकदृष्टः पाठो ग्राह्यः, अन्यथा हि कैरणोऽर्थो विसंवदेत्, यदुक्तं तत्र

**'तत्रैव पुरुषो ज्ञेयः प्रधानगृहपालकः।  
रागतत्त्वाच्च विद्याख्यमशुद्धं पशुमोहकम्॥'**

इति,

**'ततः कालनियत्याख्यं संपुटं व्याप्य लक्षधा'**

इति,

**'कालतस्वात्कला ज्ञेया लक्षायुतपरिच्छदा।’**

इति,



**'तदूर्ध्वं तु भवेन्माया कोटिधा व्याप्य साप्यधः।'**

इति च नियत्येति यतः क्रम उद्दिष्ट इति— अर्थात् सृष्टिक्रमेण यदुक्तं तत्र

**'क्षोभितोऽनन्तनाथेन ग्रन्थिर्मायात्मको यदा।'**

इत्याद्युपक्रम्य

**'तद्वन्मायाणुसंयोगाद्वयज्यते चेतना कला '**

इति,

**'इत्यणोः कलितस्यास्य कलया प्राग्जगन्निधेः।  
कलाधारेऽणुविज्ञानं बुभुत्सोर्विद्यया भवेत्॥'**

इति,

**'तस्मादेवाशयाद्रागः सूक्ष्मरूपोऽभिजायते।  
येनासौ रञ्जितः क्षिप्रं भोगभुग्भोगतत्परः॥'**

इति,

**'अथ कालक्रमप्राप्तः कञ्चुकत्रयदर्शनात्।  
येनासौ कल्यते सूक्ष्मः शिवसामर्थ्ययोगतः॥**

इति,

**'अथेदानीं मुनिव्याघ्र कारणस्यामितद्युतेः।  
शक्तिर्नियामिका पुंसः सतत्त्वेन समर्पिता॥'**

इति।

**'अथ पुंस्तत्त्वनिर्देशः स्वाधिष्ठानोपसर्पितः।'**

इति च क्रमस्यान्यादृशी स्थितिर्निगदसिद्धा, इति न विभज्य व्याख्यातम्॥४७॥



 इदानीं प्रकृतमेवानुसरति

**कार्यकारणभावीये  
तत्त्वे इत्थं व्यवस्थिते॥४८॥  
श्रीपूर्वशास्त्रे कथितां  
वच्मः कारणकल्पनाम्।**

 श्रीपूर्वशास्त्र इति— तदधिकारेणैव एतस्य ग्रन्थस्य प्रवृत्तेः, कारणकल्पना च अत्र तत्त्वं प्रति प्रविभागस्य प्रक्रान्तत्वात् तद्विषयैव पर्यवस्येत्, इत्यनुजोद्देशोद्दिष्टस्य तत्त्वक्रमनिरूपणाख्यस्यापि प्रमेयस्य सावकाशता, इत्यर्थसामर्थ्यलभ्यम्॥४८॥  
तदेवाह

**शिवः स्वतन्त्रदृग्रूपः  
पञ्चशक्तिसुनिर्भरः॥४९॥  
स्वातन्त्र्यभासितभिदा  
पञ्चधा प्रविभज्यते।**

 'स्वतन्त्रदृग्रूप' इति— अनन्याकाङ्क्षत्वात् स्वतन्त्रा येयं दृक् तद्रूपो—निराशंस इत्यर्थः, अत एव ’पञ्चशक्तिसुनिर्भरः' पूर्ण इत्युक्तम्॥  
 पञ्चधा प्रविभागमेव दर्शयति



**चिदानन्देषणाज्ञान-  
क्रियाणां सुस्फुटत्वतः॥५०॥  
शिवशक्तिसदेशान-  
विद्याख्यं तत्त्वपञ्चकम्॥**

सदेति— सदाशिवः, तदुक्तम्

**'चिदानन्देषणाज्ञानक्रियापञ्चमहातनुः।  
विवर्तते महेशानस्तत्त्वबर्गेषु पञ्चधा॥'**

इति। तथा

**'शिवशक्तिसदाशिवतामीश्वरविद्यामयीं च तत्त्वदशाम्।  
शक्तीनां पञ्चानां विभक्तभावेन भासयति॥'**

इति॥५०॥  
 नन्विह सर्वस्य सर्वात्मकत्वादेकैकापि शक्तिः सर्वशक्तिस्वभावा, इति कथमेकैकशक्तिमुखेन तत्त्वपञ्चकनिरूपणम् ? इत्याह

**एकैकत्रापि तत्त्वेऽस्मिन्  
सर्वशक्तिसुनिर्भरे ॥५१॥  
तत्तत्प्राधान्ययोगेन  
स स भेदो निरूप्यते।**

 तत्तदिति— चिदानन्दादि। इह खलु चिन्मात्र-



स्वभावः पर एव शिवः पूर्णत्वात् निराशंसोऽपि स्वस्वातन्त्र्यमाहात्म्यात् बहिरुल्लिलसिषया परानन्दचमत्कारतारतम्येन प्रथमम् 'अहम्' इति परामर्शतया शक्तिदशामधिशयानः प्रस्फुरेत्, अनन्तरं च अहमिदमिति परामर्शशाखाद्वयमवभासयेत्, तत्र च शुद्धचिन्मात्राधिकरण एव अहमित्यंशे यदा परमेश्वर इदमंशमुल्लासयति तदा तस्य प्रोन्मीलितमात्रचित्रकल्पभावराशिविषयत्वेनास्फुटत्वात् इच्छाप्रधानं सदाशिवतत्त्वम्— अहमिदमिति, भावराशौ पुनः स्फुटीभूते तदधिकरणे एवेदमंशे यदाहमंशं निषिञ्चति तदा ज्ञानशक्तिप्रधानमीश्वरतत्त्वम्— इदमहमिति अत एव चाहंविमर्शस्याविशेषेऽपि अत्रेदमंशस्य ध्यामलत्वाध्यामत्वाभ्यामयं विशेषः, यदा पुनः प्ररूढभेदभावराशिगतेदमंशस्फुरणे चिन्मात्रगतत्वेन अहमंशः समुल्लसति 'भेदाद्वैतवादिनामिव ईश्वरस्य यः समधृततुलापुटन्यायेन अहमिदमिति परामर्शः' तत्क्रियाशक्तिप्रधानं विद्यातत्त्वम्, इति विभागः, यद्यपि परमशिवस्यैवेदमेकघनमैश्वर्यं तथापि तस्य यथा बहिरौन्मुख्येन



व्यापारः 'शक्तितत्त्वं' तथा सदाशिवेश्वरयोरपि 'विद्यातत्त्वमिति’ अमुनैव चाशयेनान्यत्र

**'निराशंसात्पूर्णादहमिति पुरा भासयति यत्  
द्विशाखामाशास्ते तदनु च विभङ्क्तुं निजकलाम्।  
स्वरूपादुन्मेषप्रसरणनिमेषस्थितिजुष-  
स्तदद्वैतं वन्दे परमशिवशक्त्यात्मनिखिलम्।'**

इत्याद्यनेनोक्तम्॥५१॥  
 ननु यदि नामात्र परे रूपेऽपि एवं भेदः संभवेत्, तर्हि अस्य कथमनवच्छिन्नपरप्रकाशात्मकं स्वरूपं तिष्ठेत् ? इत्याशङक्याह

**तथाहि स्वस्वतन्त्रत्व-  
परिपूर्णतया विभुः॥५२॥  
निःसंख्यैर्बहुभी रूपै-  
र्भात्यवच्छेदवर्जनात्।**

 पर एव हि शिवः स्वस्वातन्त्र्यमाहात्म्यात् भूतभावभुवनाद्यात्मकैर्विच्छिन्नैरनन्तै रूपैः स्वात्मन्यवच्छेदं वर्जयित्वा भाति, एवमपि अप्रच्युतप्राच्यस्वरूपत्वात् अनवच्छिन्नपरप्रकाशात्मक एवेत्यर्थः॥५२॥  
 ननु 'अनेकत्र एकरूपानुगमस्तत्त्वम्' इत्युक्तं, तच्चात्र कथम् ? इत्याशङक्याह



**शांभवाः शक्तिजा मन्त्र-  
महेशा मन्त्रनायकाः॥५३॥  
मन्त्रा इति विशुद्धाः स्यु-  
रमी पञ्च गणाः क्रमात्।  
स्वस्मिन्स्वस्मिन् गणे भाति  
यद्यद्रूपं समन्वयि॥५४॥  
तदेषु तत्त्वमित्युक्तं  
कालाग्न्यादेर्धरादिवत्।**

 एष्विति— शिवादिपञ्चसु तत्त्वेषु, कश्चैषां स्वो गणः ? इत्याशङ्क्योक्तं 'शाम्भवाद्या अमी पञ्च गणा' इति, क्रमादिति— यथासंख्येन तेन शिवतत्त्वे शांभवा यावद्विद्यातत्त्वे मन्त्रा इति, शांभवा इति शंभोः— परप्रकाशात्मन इमे, परप्रकाशनान्यथानुपपत्त्यावाप्ततत्तत्तादात्म्यवृत्तयो भुवनादयो विश्वे भावा इत्यर्थः, यदुक्तं प्राक्

**'यान्युक्तानि पुराण्यमूनि विविधैर्भेदैर्यदेष्वन्वितं  
रूपं भाति परं प्रकाशनिविडं देवः स एकः शिवः।'**

इति, शक्तिजा इति— अनाश्रिताद्याः, मन्त्रमहेशा-



द्यास्तु पूर्वमेवोक्ताः एवं च मन्त्रमहेशाद्यात्मनि स्वस्मिन् वर्गद्वये

**'किं त्वान्तरदशोद्रेकात्सादाख्यं तत्त्वमादितः।  
बहिर्भावपरत्वे तु परतः पारमेश्वरम्॥'**

इत्याद्युक्तयुक्त्या यदा आन्तरदशोद्रिक्तत्वादिकमनुयायि रूपमाभासते तदभिप्रायेणात्र 'सदाशिवतत्त्वमीश्वरतत्त्वं च' इत्युक्तं, न पुनरधिष्ठातृदेवताभिप्रायेण— सदैवान्तारूपतया शिवत्वस्य भासनात् बहीरूपतया चैश्वर्यस्यैव परिस्फुरणात्, एवं हि ब्रह्मादीनामपि पृथक्तत्त्वपरिगणनं प्राप्नुयात्, अन्यथा हि एषां कारणत्वस्याविशेषात् अर्धजरतीयं स्यात्, तथात्वे च पृथिव्यधिष्ठातृत्वात् सार्वभौमस्यापि राज्ञः तत्त्वान्तरत्वं प्रसज्येत्, न चैवम्, इति यथोक्तमेव युक्तम्॥५४॥  
 तदाह

**तेन यत्प्राहुराख्यान-  
सादृश्येन विडम्बिताः॥५५॥  
गुरूपासां विनैवात्त-  
पुस्तकाभीष्टदृष्टयः॥**



**ब्रह्मा निवृत्त्यधिपतिः  
पृथक्तत्त्वं न गण्यते ॥५६॥  
सदाशिवाद्यास्तु पृथग्  
गण्यन्त इति को नयः।  
ब्रह्मविष्णुहरेशान-  
सुशिवानाश्रितात्मनि॥५७॥  
षट्के कारणसंज्ञेऽर्ध-  
जरतीयमियं कुतः।  
इति तन्मूलतो ध्वस्तं  
गणितं नहि कारणम्॥५८॥  
यथा पृथिव्यधिपति-  
नृपस्तत्त्वान्तरं नहि।  
तथा तत्तत्कलेशानः  
पृथक् तत्त्वान्तरं कथम्॥५९॥**

 आख्यानसादृश्येनेति— सदाशिवादीति नामसादृश्येन॥५६-५९॥  
 एतदेवाधिकावापेनोपसंहरति



**तदेवं पञ्चकमिदं  
शुद्धोऽध्वा परिभाष्यते।  
तत्र साक्षाच्छिवेच्छैव  
कर्त्र्याभासितभेदिका॥६०॥**

 ननु यद्येवं तदशुद्धेऽध्वनि कः कर्ता ? इत्याशंक्याह

**ईश्वरेच्छावशक्षुब्ध-  
भोगलोलिकचिद्गणान्।  
संविभक्तुमघोरेशः  
सृजतीह सितेतरम्॥६१॥**

 ईश्वरस्य— समनन्तरोक्तस्य शुद्धस्वातन्त्र्यमयस्य इच्छावशेन क्षुब्धा

**क्षोभोऽस्य लोलिकाख्यस्य सहकारितया स्फुटम्।  
तिष्ठासा योग्यतौन्मुख्यमीश्वरेच्छावशाच्च तत्॥**

इत्यादिवक्ष्यमाणनीत्या कार्मस्य मलस्य सहकारितायामुन्मुखी भोगलोलिका— अभिलाषात्मकमाणवं मलं यस्यैवंविधो यश्चिद्गणः— संकुचित आत्मवर्गस्तं संविभक्तुं— तत्तद्भोगसाधनसंसिद्ध्या संविभागं कर्तुमघोरेशो— मन्त्रमहेश्वराणां प्रथमः अन्यत्रानन्तशब्दवाच्यः सितेतरम्— अशुद्धमध्वानम्, इह— अस्म-



दर्शने, सृजति— मायासंक्षोभपुरःसरं कलादिक्षित्यन्तेन वैचित्र्येणावभासयति बहिरित्यर्थः, तदुक्तम्

**'ईश्वरेच्छावशादस्य भोगेच्छा संप्रजायते।  
भोगसाधनसंसिद्ध्यै भोगेच्छोरस्य मन्त्रराट्॥**  
**जगदुत्पादयामास मायामाविश्य शक्तिभिः।'**

इति। तथा

**शुद्धेऽध्वनि शिवः कर्ता प्रोक्तोऽनन्तोऽसिते प्रभुः।**

इति॥६१॥  
 ननु

**'देवादीनां च सर्वेषां भाविनां त्रिविधं मलम्।  
तत्रापि कार्ममेवैकं मुख्यं संसारकारणम्॥'**

इत्याद्युक्तयुक्त्या सर्वत्र मलस्य त्रैविध्येऽपि मुख्यतया कार्मस्यैव संसारकारणत्वम्, इह पुनः सृष्टिहेतुत्वाभिधानेन लोलिकाया इति, किमेतत् ? इत्याशङ्क्याह

**अणूनां लोलिका नाम  
निष्कर्मा याभिलाषिता।  
अपूर्णामन्यताज्ञानं  
मलं सावच्छिदोज्झिता॥६२॥**

 या नामाणूनां निष्कर्मा— क्रियारूपत्वाभावात्



इच्छामात्रस्वभावाभिलाषिता, सा प्रतिनियतविषयाभावादवच्छिदोज्झिता लोलिका— स्वात्मनि साकांक्षतेव, अत एवापूर्णमन्यता, अत एव पूर्णज्ञानात्मकस्वरूपाख्यातेरज्ञानं— संकुचितज्ञानम्, अत एव स्वस्वरूपापहान्या मलम्

**'स्वातन्त्र्यहानिर्बोधस्य स्वातन्त्र्यस्याप्यबोधता।  
द्विधाणवं मलमिदं स्वस्वरूपापहानितः॥ '**

इत्याद्युक्त्या द्विप्रकारमाणवाख्यं सर्वत्रैवोच्यते इत्यर्थः, एवं कार्मस्यैव मलस्य मुख्यतया संसारकारणत्वेऽपि एतदेवेह प्राधान्येनोक्तं— यत्तस्यापीदं कारणमिति, यदुक्तम्

**'निमित्तमभिलाषाख्यम्..............।'**

इति, इयमेवाणूनामणुताया योग्यता, यत्— तस्यां सत्यां तत्तदवच्छेदपात्रत्वमेषामुदियात्॥६२॥  
 तदाह

**योग्यतामात्रमेवैत-  
द्भाव्यवच्छेदसंग्रहे।  
मलस्तेनास्य न पृथक्-  
तत्त्वभावोऽस्ति रागवत्॥६३॥**



 योग्यतामात्रमिति— साक्षादवच्छेदाधायित्वाभावेन, अस्येति— मलस्य, इह खलु वस्तुना वस्त्ववच्छिद्यते वस्तुन एव च पृथक्तत्वभावो भवेत्, न चैतद्वस्तु किंचित्, अपि तु पूर्णस्वरूपस्याख्यातिमात्रम्, इति युक्तमुक्तम्— तत्तदवच्छेदसंग्रहे योग्यतामात्रमेव एतन्मलमिति॥६३॥  
 ननु सांख्येन वैराग्यलक्षणो बुद्धिधर्मो रागः ततद्विषयाभिलाषस्वभावोऽभ्युपगतः, इति किमनेनान्येनैवंविधेन रागतत्त्वेन मलेन च प्रयोजनम् ? इत्याशङ्क्याह

**निरवच्छेदकर्मांश-  
मात्रावच्छेदतस्तु सा।  
रागः पुंसि धियो धर्मः  
कर्मभेदविचित्रता॥६४॥**

 निरवच्छेदेति निर्विशेषः, तेन सा लोलिकैव 'किंचिन्मे भूयात्' इति सामान्याकारविषयमात्रावच्छिन्ना पुंधर्मत्वेनाभिमतो रागो, यः कञ्चुकपञ्चकान्तस्तत्त्वान्तरेण सर्वत्र परिगणितः, बुद्धिधर्मस्तु तस्यैव बहिष्प-



र्यन्ततया प्रसरणं, येन तत्तद्विषयभेदवैचित्र्येण बुभुक्षापिपासास्त्रीसंबुभुक्षादिलक्षणोऽयमध्यवसायः समुदियात्॥६४॥  
 आणवे पुनः सामान्येनैषणीयविषयोल्लेखतोन्मुखतामात्रं, यतोऽयमेवंविधः समुल्लासः, तदाह

**अपूर्णामन्यता चेयं  
तथारूपावभासनम्।**

 चो हेतौ यस्मादियमपूर्णमन्यताणवमललक्षणा, तथा पुंबुद्धिधर्मतयाभिमतस्य रागावैराग्यात्मनो रूपस्य अवभासनं— तथा तथा सैवावभासत इत्यर्थः, अत एवैतदाणवेऽङ्कुरितप्रायं, रागे मुकुलितं, बुद्धौ पुनः फुल्लं फलितं च इत्यलमवान्तरेण बहुना॥  
 ननु स्वतन्त्रो बोध एव परमार्थः, इत्यस्मत्सिद्धान्तः, तत्तदतिरिक्तः कुतोऽयं मलो नाम ? इत्याशङ्क्याह

**स्वतन्त्रस्य शिवस्येच्छा  
घटरूपो यथा घटः॥६५॥  
स्वात्मप्रच्छादनेच्छैव  
वस्तुभूतस्तथा मलः।**



 वस्तुभूत इति— प्रच्छन्नात्मरूपत्वात्, इह खलु परमेश्वरः पूर्णज्ञानक्रियात्मकं स्वं स्वरूपं स्वेच्छया प्रच्छाद्य संकुचितात्मतामवभासयेत्, अतश्च संकुचितमेव ज्ञानमस्य रूपमिति सर्वत्रोद्घोष्यते, तदुक्तम्

**'मलमज्ञानमिच्छन्ति....................।’**

इति॥६५॥  
 नन्वखण्डः पर एव प्रकाशः समस्ति, इति तदतिरेकेण कथंकारमयं मलो नाम वस्तुरूपतामियात् ? इत्याशङ्कयाह

**यथैवाव्यतिरिक्तस्य  
धरादेर्भावितात्मता॥६६॥  
तथैवास्येति शास्त्रेषु  
व्यतिरिक्तः स्थितो मलः।**

 अस्येति— मलस्य, इतीति— वस्तुतः परप्रकाशाव्यतिरिक्तत्वेऽपि धरादिवत् व्यतिरिक्ततयास्य भानात्, शास्त्रेष्विति— स्वायम्भुवादिषु यदुक्तं तत्र

**'अथानादिर्मलः पुंसां पशुत्वं परिकीर्तितम्।'**

इति, तथा

**'प्रोक्तो येन मलं ज्ञानं मलस्तद्भिन्नलक्षणः ।'**



इति, तथा

**'..................ततः पुंसां मलः स्मृतः।'**

इति अत एवास्य व्यतिरिक्ततयावभासनं नाम नापूर्वं किंचित्, येनात्र न परेषां संरम्भः श्लाघ्यतामियात्, स्वातन्त्र्येण हि अस्य व्यतिरिक्तत्वे स श्लाघ्यः स्यात्॥६६॥  
  न चैवमित्याह

**व्यतिरिक्तः स्वतन्त्रस्तु  
न कोऽपि शकटादिवत्॥६७॥**

 इह शकटादयः पदार्था बहिर्यथा परस्परं स्वातन्त्र्येण व्यतिरिक्ताः स्थिता न तथायं— परप्रकाशापेक्षयास्य भेदेन भानायोगात्, एवं हि स द्वितीयः संनिहितः, इत्येतावतैव आत्मनां रूपामिश्रणेऽपि आणवरूपामशुद्धिं विदध्यात्, इति व्यापकतया तत्संनिधानस्याविशेषात् शिवमुक्ताणूनपि किं न आवृणुयादित्युक्तम्॥६७॥

**तत्सद्वितीया साशुद्धिः  
शिवमुक्ताणुगा न किम्।**



 ननु व्यापकोऽपि मलः प्रतिपुरुषमेकैकया शक्त्या ज्ञानक्रियात्मकं स्वरूपमावृणुयात्, यदाहुः

**'मलशक्तयो विभिन्नाः प्रत्यात्मानं च तद्गुणावरिकाः।'**

इति, ततश्चायं परिणामवैचित्र्यात् यं प्रत्यावारिकायाः शक्तेः तन्निवृत्तिपरिणामं भजते तं प्रति न संनिदध्यात् इति— न मुक्ताणूनपि आवृणुयात्, शिवं प्रत्यस्य पुनरावारकत्वमेव नास्ति— तस्यानादिशुद्धबोधरूपत्वात्॥  
 तदाह

**मलस्य रोध्री काप्यस्ति  
शक्तिः सा चाप्यमुक्तगा॥६८॥  
इति न्यायोज्झितो वादः  
श्रद्धामात्रैककल्पितः।**

 अमुक्तगेति— न पुनर्मुक्ताणुगा शिवगा वा, इति मलस्य च शक्तिरपि अभ्युपगम्यमाना तद्वदेव संनिधिमात्रेणावारिका, इत्युक्त एव दोषः, आवारकत्वे हि अस्याः सर्वमेवावार्यं स्यात्, न वा किंचित्, इति कुतोऽयं नैयत्येनावसायः, नहि वस्तु भवत्पक्ष-



पाति स्यात् 'यत्किंचिदावृणुयात् किंचिन्न' इति, नहि नीलं कस्यचिदप्यनीलं भवेदिति भावः, अथानेकास्ता इति परिणामवैचित्र्यात् काचित् कंचित् रुणद्धि, न वा, येन मुक्तामुक्तविभागः ? इति चेत्— नैतत्, इह खलु सर्वपदार्थानां तत्तत्कार्यान्यथानुपपत्त्या शक्तिः परिकल्प्यते, यथा— वह्नेर्दाहान्यथानुपपत्त्या दाहिका शक्तिः, सा च पदार्थस्यात्मैव, किं तु व्यापारभेदादारोपभेदः, यदाहुः

**'फलभेदादारोपितभेदः पदार्थात्मा शक्तिः।'**

इति, अत एव चास्या व्यापारभेदात् भेदो— येनानेकशक्तियोगी 'पदार्थ' इत्युच्यते, यथा वह्नेर्दहनपचनाद्यनेकव्यापारयोगात् 'दाहिका पाचिका' इत्येवमाद्या अनेकाः शक्तयः, स्वतः पुनरेकैकस्याः शक्तेर्भेदो न युक्तः— स्वरूपाविशेषात्, व्यापारस्य चैकत्वात्, प्रमाणान्तरस्याप्यभावात् दृष्टसिद्धये हि अदृष्टं कल्प्यं, तच्चैकया शक्त्या सिद्धम्, इति किमदृष्टभेदकल्पनायासेन, एवं मलस्यापि यद्यावरणव्यापारे शक्तिरस्ति तत्सर्वमेवावृणुयात्, किमस्याभेदेन— येनैक्यं स्यात्, अत एव मलस्यापि कापि रोद्ध्री



शक्तिरस्ति इत्येकवचनेनैव निर्देशः, अत उक्तम् 'एष न्यायोज्झित' इत्यादि, मलस्य च परिणामयोगात् जडस्य रोधिका शक्तिरभ्युपगम्यमाना स्वयं तावज्जाड्यादेव न प्रवर्तते तथात्वेन 'अमुमावृणुयादमुं न' इत्यभिसंधानाभावाद्विश्वमपि प्रति प्रवृत्ता स्यात्— येन सर्व एवावृता भवेयुः, एवं चेश्वरेऽपि किं प्रमाणं— यः शुद्धबोधस्वभाव एवासाविति, न चायमनादिशुद्धबोधस्वभावः, इति वक्तुं युक्तम्—अनादेरेव तन्निरोधकत्वस्य विचारयितुमुपक्रान्तत्वात्॥  
 तदेवाह

**रोद्ध्री शक्तिर्जडस्यासौ  
स्वयं नैव प्रवर्तते॥६९॥  
स्वयं प्रवृत्तौ विश्वं स्या-  
त्तथा चेशनिका प्रमा।**

 इहाचेतनश्चेतनाधिष्ठित एव प्रवर्तते इति तावदविवादः, ततश्च परमेश्वर एव तच्छक्तिं तथा प्रेरयेत्, इति चेत्तदपि न, इत्याह



**मलस्य रोद्ध्रीं तां शक्ति-  
मीशश्चेत्संयुनक्ति तत्॥७०॥  
कीदृशं प्रत्यणुमिति  
प्रश्ने नास्त्युत्तरं वचः।**

 कीदृशमिति— किं निर्मलं समलं वा, तत्राद्ये पक्षे मुक्ताणून्प्रति तां सन्नियुञ्ज्यात्, येन— सर्वदैव संसारः, द्वितीयस्मिन्पुनर्व्यर्थस्तन्नियोगः— तत्पूर्वमपि तस्य मलयोगात्, तदुभयथापि तन्नियोगो न युज्यते, इत्यत्र प्रतिसमाधानं न विद्यते इत्युक्तं 'नास्त्युत्तरं वच' इति, मलेन च घटस्येव पटादिनावार्यस्याणुवर्गस्यावृतत्वेऽपि न स्वरूपं विशिष्यते, अपि तु तद्विषयं ज्ञातुर्ज्ञानं विहन्यते, तथात्वे च शिवस्यैवासौ मलो भवेत्, यदस्य तद्विषयमनेन ज्ञानमावृतमिति॥  
 तदाह

**मलश्चावरणं तच्च  
नावार्यस्य विशेषकम्॥७१॥  
उपलम्भं विहन्त्येतद्-  
घटस्येव पटावृतिः।**



**मलेनावृतरूपाणा-  
मणूनां यत्सतत्त्वकम्॥७२॥  
शिव एव च तत्पश्ये-  
तस्यैवासौ मलो भवेत्।**

 ननु यद्येवं तर्हि मलेन ज्ञत्वकर्तृत्वात्मकस्वरूपारणाच्छिवस्याणूनां च स्वरूपनाश एव कृतो भवेत् ? इत्याह

**विभोर्ज्ञानक्रियामात्र-  
सारस्याणुगणस्य च॥७३॥  
तदभावो मलो रूप-  
ध्वंसायैव प्रकल्पते।**

 सारस्येति–तदेकरूपस्येत्यर्थः, तदभाव इति— ज्ञानक्रिययोरभावकारित्वात्॥७३॥  
 ननु शिवस्याणूनां च ज्ञानक्रिये नाम धर्मः, किं तु असौ समवेतः, तस्य चेन्मलेनापहस्तनं कृतं तावता धर्मिणः किं वृत्तं— यत्तस्य स्वरूपध्वंसो भवेत् ? इत्याशंक्याह



**धर्माद्धर्मिणि यो भेदः  
समवायेन चैकता॥७४॥  
न तद्भवद्भिरुदितं  
कणभोजनशिष्यवत्।**

यदुक्तं प्राक्

**'पारमेश्वरशास्त्रे हि न काणादादिदृष्टिवत्।  
शक्तीनां धर्मरूपाणामाश्रयः कोऽपि कथ्यते॥'**

इति एतच्च तत्रैव निरूपितमिति— तत एवावधार्यम्, इह तु ग्रन्थविस्तरभयात् न पुनरायस्तम्, ततश्च संविन्मात्ररूपात् शिवादणुवर्गाद्वा ज्ञानक्रिययोः नाधिकं किंचिद्रूपमिति भवतां मतम्, यदुक्तम्

**'क्रियाधिकाः शक्तयस्ताः संविद्रूपाधिका नहि।'**

इति, एवं च तेषां मलेन तदपहस्तनात् स्वरूपनाश एव कृतो भवेत् इति युक्तमुक्तं 'विभोरणूनां च मलो रूपध्वंसायैव प्रकल्पते' इति॥७४॥  
 ननु रूपानपहस्तनेऽपि यथा चचुरादेः पटलादिरावरणं, तथैवेहापि भविष्यति ? इत्याशङ्क्याह



**नामूर्तेन न मूर्तेन  
प्रावरीतुं च शक्यते॥७५॥  
ज्ञानं चाक्षुषरश्मीनां  
[तथाभावे सरत्यपि](http://॑ "पं० २ क ० ख० ग० इति सर्वेषु पुस्तकेषु तथाभावेपि संसरति इति वृत्तभग्नः पाठः।")॥**

 ज्ञानमिति—अमूर्तशुद्धचित्स्वभावात्मरूपं, न चैवंविधस्य आत्मज्ञानस्यामूर्तेन मूर्तेन वा केनचिदावरणं युक्तम्—अमूर्तस्यावरीतुमशक्यत्वात्, तथाभाव इति—प्रावरीतुं शक्यते, चक्षुःसूर्यादिरश्मीनां हि भौतिकत्वान्मूर्तत्वम् इति मूर्तेः पटलाभ्रादिभिस्तद्युज्यते एवेत्याशयः॥७५॥  
 नन्वसौ अमूर्तोऽस्तु मूर्तो वा, कोऽभिनिवेशः, स पुनरावरणायायातोऽस्य ज्ञातृस्वभावत्वात् ज्ञेयो भवेत्, तथाभूतश्चासौ ताटस्थ्यमवलम्बते— भवन्मते ज्ञातृज्ञेयभावस्यैवंरूपत्वात् एवं च अस्य स्वरूपमावरीतुं न शक्नुयात्— भिन्नवृत्तित्वात्, ततश्वासौ निर्मलत्वात् पूर्णज्ञानक्रिय एव, इति— सर्वः सर्वज्ञो भवेत् ? तदाह



**स एव च मलो मूर्तः  
किं ज्ञानेन न वेद्यते॥७६॥  
सर्वगेण ततः सर्वः  
सर्वज्ञत्वं न किं भजेत्।**

 मलो मूर्त इत्यकारप्रश्लेषाप्रश्लेषाभ्यां योज्यं, सर्वगेणेति—मलानावृतत्वात् व्यापकेन सर्वज्ञेन चेत्यर्थः, तत इति— ज्ञत्वस्वभावस्यानिरोधात्, सर्व इति— अणुवर्गः॥७६॥  
 ननु तमसः प्रकाशाभावमात्रमयत्वात् अमूर्तस्यापि प्रकाशं प्रत्यावारकत्वं दृष्टम्, एवं मलस्यापि भविष्यति ? इति चेत्— तदपि नेत्याह

**यश्च ध्वान्तात्प्रकाशस्या-  
वृतिस्तत्प्रतिघातिभिः॥७७॥  
मूर्तानां प्रतिघस्तेजो-  
ऽणूनां नामूर्त ईदृशम्।**

 केचिद्धि प्रकाशाभावमात्रं तमः प्रतिपन्नाः, अन्ये 'प्रकाशाभावव्यञ्जनीयमारोपितं नीलिममात्रं हि मूर्तिः' इति, एवमप्यनेनावस्थितस्य प्रकाशस्यावृतिः



कार्या, अपि तु स्थितेरेव प्रतिबन्धः— तन्मूर्त्तत्वात् प्रतिघातिभिस्तमःपरमाणुभिर्मूर्तानां तेजःपरमाणूनां प्रतिहननमेव क्रियते— इत्यनयोः प्रतिघात्यप्रतिघातकभावो नावार्यावारकभाव इति नायमत्र दृष्टान्तः॥७७॥  
नन्वचेतनश्चेतनाधिष्ठितः सन् यदि किंचित् कुर्यात् तदस्तु को दोषः, चेतनमेव पुनरावरीतुं कुतोऽस्य सामर्थ्यमस्ति ? इत्याह

**न च चेतनमात्मान-  
मस्वतन्त्रो मलः क्षमः॥७८॥  
आवरीतुं....................॥**

 मद्यवत्, इति चेत्, तदपि नेह समानमित्याह

**............न वाच्यं च  
मद्यावृतिनिदर्शनम्।**

 न खलु जडं मद्याद्यपि स्वयं चेतनमात्मानमावृणुयात् किन्तु चेतनाधिष्ठितं, नहि अचेतनं चेतनप्रेरणामन्तरेण किंचिदपि कर्तुं शक्नुयात्॥७८॥  
 तथा च भवन्त एवेत्याह



**उक्तं भवद्भिरेवेत्थं  
जडः कर्ता नहि स्वयम्॥७९॥  
स्वतन्त्रस्येश्वरस्यैताः  
शक्तयः प्रेरिकाः किल॥**

 तदुक्तं 'जडस्य स्वतः प्रवृत्तौ निवृत्तौ च सामर्थ्यं नास्ति' इत्युक्तम्, अतः पाशानामपि ईश्वर एव तदा निवर्तकत्वात् पुंभ्यो मोक्षदो— रज्ज्वादिबद्धमेषादिवदिति' इत्यादि॥७९॥  
 ततः किम् ? इत्याशङ्क्याह

**अतः कर्मविपाकज्ञ-  
प्रभुशक्तिबलेरितम्॥८०॥  
मद्यं सूते मदं दुःख-  
सुखमोहफलात्मकम्।**

 तेन जडमपि मद्यादि परमेश्वरशक्तिप्रेरणया चेतनमात्मानमावृत्य मदयेत्, किंतु गृहीतसंकोचं प्राणादिमयं, न तु शुद्धचित्स्वभावं— तस्योक्तयुक्त्यावरीतुमशक्यत्वात्॥८०॥



 नन्वेवं मलोऽपि स्वतन्त्रेश्वरशक्तिप्रेरितमेव चेतनमणुवर्गमावृणुयात् ? इत्याशङ्क्याह

**न चेशप्रेरितः पुंसो  
मल आवृणुयाद्यतः॥८१॥  
निर्मले पुंसि नेशस्य  
प्रेरकत्वं तथोचितम्।**

 इह अनादित्वेऽपि मलस्य बन्धकतायामवश्यमीश्वरप्रेरणमादितरमुपयुक्तम्—अचेतनस्य चेतनाधिष्ठानं विना कार्यकारित्वाभावात् अतश्चासौ परमेश्वरः कान् प्रति बन्धनाय मलं प्रेरयेत्— किं समलान् उत निर्मलान्, तत्राद्ये पक्षे व्यर्थं तत्प्रेरणं— तत्पूर्वमपि तेषां मलयोगात्, द्वितीयस्मिन् अशक्यं मुक्ताणून् प्रत्यपि प्रसङ्गात्, अत एवोक्तम्

**'ईशस्य निर्मले पुंसि प्रेरकत्वं हि नोचितम्।'**

इति, प्रत्युत पूर्णज्ञानक्रियात्मनो नैर्मल्यस्याविशेषात् परमेश्वरोऽणवश्च परस्परस्य निरोधाय मलं नियुञ्जीरन्, अणव एव वा परमेश्वरं प्रति— यदेकापेक्षया भूयसां सामर्थ्यातिशयः, यदाहुः



**'विप्रतिषिद्धधर्मसमवाये भूयसां स्यात्सधर्मत्वम्।"**

इति॥८१॥  
 तदाह

**तुल्ये निर्मलभावे च  
प्रेरयेयुर्न ते कथम्॥८२॥  
तमीशं प्रति युक्तं यद्  
भूयसां स्यात्सधर्मता।**

 इदानीमेतदुपसंहरन् प्रकृतमेवानुसरति

**तेन स्वरूपस्वातन्त्र्य-  
मात्रं मलविजृम्भितम्॥८३॥  
निर्णीतं विततं चैत-  
न्मयान्यत्रेत्यलं पुनः।**

 अन्यत्रेति प्रथमाह्निकादौ अत एव पुनरित्युक्तम्॥  
 न चास्य क्वचिदपि विगीततास्तीत्याह।

**मलोऽभिलाषश्चाज्ञान-  
मविद्या लोलिकाप्रथा॥८४॥  
भवदोषोऽनुप्लवश्च  
ग्लानिः शोषो विमूढ़ता।**



**अहंममात्मतातङ्को  
मायाशक्तिरथावृतिः॥८५॥  
दोषबीजं पशुत्वं च  
संसाराङ्कुरकारणम्।  
इत्याद्यन्वर्थसंज्ञाभि-  
स्तत्र तत्रैष भण्यते॥८६॥**

 नन्वसावनुगतोऽर्थः कः ? इत्याशङ्क्याह।

**अस्मिन् सति भवति भवो  
दुष्टो भेदात्मनेति भवदोषः।  
मञ्चवदस्मिन् दुःखस्रोतो-  
ऽणून् वहति यत्प्लवस्तेन॥८७॥**

 भवदोष इति तत्कारित्वात्, मञ्चवदिति 'तत्र तस्येव' इति सप्तम्यन्तोपमानं, प्लव इति तात्कर्म्यात्॥८७॥  
 नन्वेवं सर्वस्यानुगतोऽर्थः किं न दर्शितः ? इत्याशंक्याह

**शेषास्तु सुगमरूपाः  
शब्दास्तत्रार्थमूहयेदुचितम्।**

 अत एवास्माभिरपि ग्रन्थविस्तरभयादेतन्न व्याकृतम्, इति स्वयमेवाभ्यूह्यम्॥



नन्वत्र संसाराङ्कुरकारणमित्यत्र कः सुगमोऽनुगमः—किं संसार एवाङ्कुर उत संसारस्याङ्करस्तस्य कारणमिति? इत्याशङ्कामपनुदन् प्रकृतप्रमेयसंगतिसंदर्शनपुरःसरं क्रमप्राप्तं कार्ममलं प्रस्तौति

**संसारकारणं कर्म  
संसाराङ्कुर उच्यते॥८८॥  
चतुर्दशविधं भूत-  
वैचित्र्यं कर्मजं यतः।**

 कर्मणः संसारकारणत्वे द्वितीयमर्धं हेतुः, तेन संसारस्य

**'शरीरभुवनाकारं मायीयं परिकीर्तितम्।'**

इत्यादिना निरूपितस्य मायीयमलस्याङ्कुर इवाडुङ्कुरः कारणं— कार्ममलं, तस्यापि कारणमाणवमिति, यदुक्तम्

**’मलः कर्मनिमित्तं तु नैमित्तिकमतः परम्।'**

इति।

**'निमित्तमभिलाषाख्यम्...................।’**

इति च॥८८॥



 एवं यतः कर्मवशादेव विचित्रः संसारः समुद्भवेत् अतः सर्वेषां तदुच्छेदायैव यत्न इत्याह।

**अत एव सांख्ययोग-  
पाञ्चरात्रादिशासने॥८९॥  
अहंममेति संत्यागो  
नैष्कर्म्यायोपदिश्यते।**

 शासन इति— शास्त्रे, इदं हि तत्रोपदिष्टं— यत् यः कश्चित्परब्रह्मणि आहितचित्तः सर्वमपि कुर्वन् 'नाहं किंचित् करोमि' इत्यभिमानादहन्तां संत्यजेत्, तत्र च सङ्गाभावात् 'न ममानेन कृतेन कश्चिदर्थ' इति ममताग्रहमपि स नैष्कर्म्यं प्राप्नुयात्— येनास्य तदेकनिमित्तः संसार एव न भवेदिति यद्गीतम्,

**'न मां कर्माणि लिम्पन्ति न मे कामः फलेष्वपि।  
इति मां योऽभिजानाति कर्मभिर्न स बध्यते॥'**

इति।

**'त्यक्त्वा कर्मफलासङ्गं नित्यतृप्तो निराश्रयः।  
कर्मण्यभिप्रवृत्तोऽपि नैव किंचित्करोति सः॥'**

इति।



**'योगयुक्तो विशुद्धात्मा विदितात्मा जितेन्द्रियः।  
सर्वभूतात्मभूतात्मा कुर्वन्नपि न लिप्यते॥  
नैव किंचित्करोमीति युक्तो मन्येत तत्त्ववित्। '**

इति।

**'ब्रह्मण्याधाय कर्माणि सङ्गं त्यक्त्वा करोति यः।  
लिप्यते न स पापेन पद्मपत्रमिवाम्भसा॥'**

इति च॥८९॥  
 ननु यद्येवं तर्हि मुक्त एवासौ ? इत्याशङ्क्याह

**निष्कर्मा हि स्थिते मूल-  
मलेऽप्यज्ञाननामनि॥९०॥  
वैचित्र्यकारणाभावा-  
न्नोर्ध्वं सरति नाप्यधः।  
केवलं पारिमित्येन  
शिवाभेदमसंस्पृशन्॥९१॥  
विज्ञानकेवली प्रोक्तः  
शुद्धचिन्मात्रसंस्थितः।**

 अपिश्चार्थे भिन्नक्रमः, तेन 'निष्कर्मापि' इति, ऊर्ध्वमिति— शुद्धमध्वानं, न संसरति— अज्ञाननाम्नो



मूलमलस्याणवस्य अवस्थानात्, नाप्यधः—शुद्धेतरं,—वैचित्र्यकारणस्य कार्ममलस्याभावात्, केवलमसौ

**'मायोर्ध्वे शुद्धविद्याधः सन्ति विज्ञानकेवलाः।'**

इत्याद्युक्तयुक्त्या शुद्धाशुद्धाध्वमध्यवर्ती शुद्धबोधैकस्वभावोऽपि, स्वातन्त्र्यहानेः— आणवमलांशकृतस्यस्वरूपसंकोचस्य संभवात् पारिमित्येन— स्वातन्त्र्यावियुक्तबोधस्वभावपरमेश्वराविभेदमप्राप्नुवन् विज्ञानकेवली—विज्ञानं बोधात्मकं रूपं केवलं स्वातन्त्र्यरहितमस्य इति, प्रकर्षेणोक्तः,— सर्वत्रोद्घोषित इत्यर्थः, यदुक्तम्

**'शुद्धबोधात्मकत्वेऽपि येषां नोत्तमकर्तृता।  
निर्मिताः स्वात्मनो भिन्ना भर्त्रा ते कर्तृतात्ययात्॥  
बोधादिलक्षणैक्येऽपि येषामन्योन्यभिन्नता।  
तथेश्वरेच्छाभेदेन ते च विज्ञानकेवलाः॥'**

इति॥९१॥  
 ननु अस्य किं सर्वदेव शिवाभेदासंस्पर्शः, उत न ? इत्याशंक्याह

**स पुनः शांभवेच्छातः  
शिवाभेदं परामृशन्॥६२॥  
क्रमान्मन्त्रेशतन्नेतृ-  
रूपो याति शिवात्मताम्।**



क्रमादिति— शिवाभेदपरामर्शस्य तारतम्यातिशयात्, अत एव तद्दार्ढ्यातिशयात् अक्रमेणापि मन्त्रमहेश्वरत्वमस्य भवेदिति भावः, तदुक्तम्

**'ससिसृक्षुर्जगत्सृष्टेरादावेव निजेच्छया।  
विज्ञानकेवलानष्टौ बोधयामास पुद्गलान्॥**

इति। ईशा— मन्त्रेश्वराः, तन्नेतारो— मन्त्रमहेश्वराः इति॥९२॥  
 नन्वस्ति तावद्विज्ञानाकलस्याणवो मलः, स च कर्मणः कारणं, तत्कथमसौ स्वकार्यं न जनयेत्—येनास्य पुनः पुनः संसारित्वमेव स्यात्, प्रत्युत मन्त्रादिक्रमेण शिवात्मतां याति इति कस्मादुक्तम्? इति गर्भीकृताशङ्काशङ्कान्तरमाशङ्कते

**ननु कारणमेतस्य  
कर्मणश्चेन्मलः कथम्॥९३॥  
स विज्ञानाकलस्यापि  
न सूते कर्मसंततिम्।**

 एतदेव प्रतिविधत्ते

**मैवं स हि मलो ज्ञाना-  
कले दिध्वंसिषुः कथम्॥९४॥**



**हेतुः स्याद्ध्वंसमानत्वं  
स्वातन्त्र्यादेव चोद्भवेत्।**

 दिध्वंसिषुरिति।

**'स्वातन्त्र्यस्याप्यबोधता।'**

इत्याद्युक्त्या देहाद्यहंभावाभिमानस्वभावभेदान्तरखण्डनात्, अत एव स्वकार्यजननासामर्थ्यात् कथं हेतुः स्यादित्युक्तम्, प्रत्युतास्य ध्वंसोन्मुखतात्मना स्वमहिम्ना ध्वंसमानत्वमेव तन्नान्तरीयकं ध्वस्तत्वमेव वोदियात्, नहि—निनंक्षु बीजं पुनः प्ररोहमियात्, नापि अस्य नश्यत्तायां नष्टतायां वा निनंक्षुत्वादेव अन्यत् किंचिदपेक्षणीयं संभवेत्॥  
 अनेनैव चाभिप्रायेण विज्ञानाकलादिक्रमकल्पना सर्वत्र कृतेत्याह।

**दिध्वंसिषुध्वंसमान-  
ध्वस्ताख्यासु तिसृष्वथ॥९५॥  
दशास्वन्तः कृतावस्था-  
न्तरासु स्वक्रमस्थितेः।  
विज्ञानाकलमन्त्रेश-  
तदीशादित्वकल्पना॥९६॥**



 अवस्थान्तराणीति—किंचिद्ध्वंसमानत्वकिंचिद्ध्वस्तत्वादिरूपाणि, एतदन्तः कारे च हेतुः— स्वक्रमस्थितेरिति, नहि दिध्वंसिषुतादिदशानन्तरं झटित्येवाखण्डतया ध्वंसमानत्वं ध्वस्तत्वं वा प्रादुर्भवेदिति भावः। तेनात्र पञ्चस्वप्यासु दशासु यथासंख्येन विज्ञानाकलादिरूपत्वं कल्पितमिति, ईशाः—मन्त्रेश्वराः, तदीशाः— मन्त्रमहेश्वराः, आदिः— आदिसिद्धः शिवः, अन्यथा हि तदीशादिकल्पनेत्येव स्यात्, एवं च आसामवस्थानां भेदात् सुषुप्ततुर्ययोरपि अनेकरूपत्वमित्यर्थसिद्धम्॥९६॥  
 अत आह

**ततश्च सुप्ते तुर्ये च  
वक्ष्यते बहुभेदता।**

 तस्माद्युक्तमुक्तम्— दिध्वंसिषुर्मूलमलः कर्मणो न निमित्तमिति ॥  
 तदेवाह

**अतः प्रध्वंसनौन्मुख्य-  
खिलीभूतस्वशक्तिकः॥९७॥**



**कर्मणो हेतुतामेतु  
मलः कथमिवोच्यताम्।**

 खिलीभूत इति— अखण्डशक्तिः पुनः कर्मणो हेतुतां यायादित्याशयः, एतच्च अभ्युपगम्योक्तम्॥  
 वस्तुतस्तु मलस्यैतन्न घटते इत्याह

**किं च कर्मापि न मला-  
द्यतः कर्म क्रियात्मकम्॥९८॥  
क्रिया च कर्तृतारूपात्  
स्वातन्त्र्यान्न पुनर्मलात्।**

 मलादिति— अकर्तृतात्मकास्वातन्त्र्यरूपादित्यर्थः। कर्तृकर्मत्वतत्त्व एव च कार्यकारणभावः, इति समनन्तरमेवोपपादितम्॥९८॥  
 ननु यद्येवं तत्कथं

**'मलमज्ञानमिच्छन्ति संसाराङ्कुरकारणम्।'**

इत्याद्युक्तम् ? इत्याशङ्क्याह

**या त्वस्य कर्मणश्चित्र-  
फलदत्वेन कर्मता॥९९॥**



**प्रसिद्धा सा न संकोचं  
विनात्मनि मलश्च सः।**

 सेति—चित्रफलप्रदत्वेन कर्मता, स इति— संकोचः, तेन संकोचं विनास्य न तत्तत्फलदाने सामर्थ्यं, संकोच एव मल इत्यस्य तत्कारणत्वमुपचरितं, संकुचितो हि भोक्ता शुभाशुभाद्यात्मकं भिन्नं सत् फलमात्मनि भोग्यत्वेनाभिमनुते, येन— देवमनुष्यादिविचित्ररूपतयास्य अवस्थानम्॥९९॥  
 तदाह

**विचित्रं हि फलं भिन्नं  
भोग्यत्वेनाभिमन्यते॥१००॥  
भोक्तर्यात्मनि तेनेयं  
भेदरूपा व्यवस्थितिः।**

 अतश्च नास्य स्वसंपत्तावुपादानं सहकारि वा कारणं मलः, किन्तु कार्यकरणे हस्तावलम्बनप्रायः इत्याह

**इति स्वकार्यप्रसवे  
सहकारित्वमाश्रयन्॥१०१॥**



**सामर्थ्यव्यञ्जकत्वेन  
कर्मणः कारणं मलः।**

 नहि संकोचं विनास्य विचित्रफलदाने किंचित्सामर्थ्यमभिव्यज्यते इति भावः॥१०१॥  
 नन्वेवं विज्ञानाकलानामपि स्वातन्त्र्यसंकोचप्रयुक्तमलद्वययोगात् तत्र 'विज्ञानकेवलो मलैकयुक्त' इत्यादि दुष्येत् प्रत्युत 'तत्कर्मयुक्तः प्रलयकेवल' इत्याद्युक्त्या प्रलयकेवलित्वं प्रसजेत् ? इत्याशङ्कते

**नन्वेवं कर्मसद्भावा-  
न्मलस्यापि स्थितेः कथम्॥१०२॥  
विज्ञानाकलता तस्य  
संकोचो ह्यस्ति तादृशः।**

 केनेदमुक्तं— मलद्वययोगोऽस्येति, तदाह 'तस्येत्यादि' तादृश इति— प्राग्वदेव प्रलयाकलादिदशोचितः कर्मसामर्थ्यव्यञ्जनयोग्य इति यावत्॥१०२॥  
 तदेव प्रतिविधत्ते

**मैवमध्वस्तसंकोचोऽ-  
प्यसौ भावनया दृढम्॥१०३॥**



**नाहं कर्तेति मन्वानः  
कर्मसंस्कारमुज्झति।**

 भावनयेति 'अहं-ममेति' संन्यासादिरूपया अतश्च अस्य नैष्कर्म्यान्न कार्ममलयोगः, इति स्थितं विज्ञानाकलत्वम्॥१०३॥  
 ननु संस्कारोच्छेदे पूर्वापरानुसंधानाभावो भवेदित्यस्य प्रमातृत्वमेव न स्यात् ? इत्याशङ्क्याह

**फलिष्यतीदं कर्मेति  
या दृढा वृत्तिरात्मनि॥१०४॥  
स संस्कारः फलायेह  
न तु स्मरणकारणम्।**

 दृढ इति— अनादित्वात्, द्विधा हि आत्मनि भावनात्मा वृत्त्यादिशब्दव्यपदेश्यः संस्कारः— सादिरनादिर्वा, नाद्यः—अनुभवाहितो यः प्रबोधबलात् प्रबुध्यमानः स्मरणकारणतया प्रमातुरनुसंधातृत्वं पुष्येत्, अन्यः पुनः कर्मवासनात्मा— यद्वशाद्विचित्रफलदायि कर्म स्यात्॥१०४॥



 ननु कर्मसंस्कारश्चेदुच्छिन्नस्तावता कर्मणः किं वृत्तं, यदस्य तत्फलभागित्वं न स्यात् ? इत्याशङ्क्याह

**अप्रध्वस्तेऽपि संकोचे  
नाहं कर्तेति भावनात्॥१०५॥  
न फलं क्षीवमूढादेः  
प्रायश्चित्तेऽथ वा कृते।**

 अप्रध्वस्त इति— संनिहितेऽपि सहकारिणि इति यावत्, न फलमिति— सुकृतदुष्कृतात्मनः कर्मण इत्यर्थावसेयम्, नहि क्षीवमूढादेः 'इदमहं करोमि' इत्यनुसंधानमस्ति अननुसंधाय च कृतं कृतमेव न भवेदिति किं फलेत्, यदभिप्रायेणैव च

**'.....................समुत्थानात् क्रियादयः।'**

इत्यादि अन्यैरुक्तम्। प्रायश्चित्तेऽपि कृते 'नाहमत्र कर्ता' इति निवृत्तिभावनात् तत्तद्विषयानुसंधानशैथिल्यादेव न तत्तत् फलदायि स्यात्, यदाहुः

**'पापं कृत्वा तु संतप्य तस्मात्पापाद्विमुच्यते।  
नैवं कुर्यामहमिति निवृत्त्या तु स पूयते ॥'**

इति॥१०५॥



 नन्वेवं-सत्तया फलदाने कर्म न प्रयोजकं किन्तु अभिसंधानादित्यायातं ? सत्यमेतत्, इत्याह

**यन्मयाद्य तपस्तप्तं  
तदस्मै स्यादिति स्फुटम्॥१०६॥  
अभिसंधिमतः कर्म  
न फलेदभिसन्धितः।**

 स्फुटमिति— दार्ढ्येन, कर्मेति— तपोरूपं, न फलेदिति—कर्तुः तद्धि परस्मै स्तादित्यभिसंहितमिति कथं स्वत्र फलदायि स्यात्, यदाहुः

**'नासमीहितं फलं भवति ।'**

इति॥१०६॥  
 नन्वेवं कर्मफलयोर्वैयधिकरण्यात् कृतनाशाकृताभ्यागमचोद्यं कथङ्कारं परानुद्यते ? इत्याशङ्क्याह

**तथाभिसंधानाख्यां तु  
मानसे कर्म संस्क्रियाम् ॥ १०७॥  
फलोपरक्तां विदध-  
त्कल्पते फलसम्पदे।**



 तपःप्रभृति हि कर्म तथा परत्रैव फलतु इत्यभिसंधानात्मकं मनसि संस्कारं समर्पयत् फलसम्पदे कल्पते—तथैव फलदानकुशलतामियादित्यर्थः, यथाभिसंधानमेव हि कर्मफलव्यवस्थेत्यभिप्रायः, यदाहुः

**'यद्यथा चाभिसंधत्ते तत्तत्तस्य तथा फलेत्।’**

इति, ततश्च नैतच्चोद्यं तद्धि एवं भवेत् यदि स्वत्रैव फलाभिसंधाने परत्र फलेदिति॥१०७॥  
 नन्वेवमभिसंधानमात्रायत्तत्वे कर्मफलयोः तद्व्यवस्थैव त्रुट्येत्— यत् सर्व एवाफलाभिसंधानेन यत्तत्कर्म कुर्वाणोऽपि न तत्फलभागी भवेदिति कृतं स्वर्निरयाभ्यामिति ? सत्यमेतत्— यद्यत्र कश्चित् तीव्रमभिनिविष्टो भवेत्, तदाह

**यस्तु तत्रापि दार्ढ्येन  
फलसंस्कारमुज्झति॥१०८॥  
स तत्फलत्यागकृतं  
विशिष्टं फलमश्नुते।**

 यः पुनस्तत्रानुसंधाने कर्मफलसंस्कारमपि दार्ढ्येनोज्झति



**'अनाश्रितः कर्मफलं कार्यं कर्म करोति यः।’**

इत्याद्युक्त्या तदासङ्गं जह्यात्, स तस्य फलस्य अनासङ्गेन जनितं विशिष्टं लोकोत्तरं फलमश्नुते—मायोत्तीर्णं पदमासादयेदित्यर्थः, यद्गीतम्

**'कर्मजं बुद्धियुक्ता हि फलं त्यक्त्वा मनीषिणः।  
जन्मबन्धविनिर्मुक्ताः पदं गच्छन्त्यनामयम्॥'**

इति॥१०८॥  
 ननु यद्येवं तद्धीवरादेः प्रजागरणमात्रेणैव शिवरात्रिफलभागित्वश्रुतिः, अकामत एवापेयपानादि कुर्वतां प्रायश्चित्तस्मृतिश्च कथं संगच्छताम्, नहि तेषामेतदनुसंधानमस्ति 'यदेतदर्थं वयमेवं कुर्म' इति ? अत्रोच्यते— कुत्र नामात्रानुसंधानमुपयुक्तम् किं कर्मणः स्वरूपे किंवा फले, न तावत्फले— नहि ब्रह्महत्यया निरयो मे भूयादित्यभिसंधाय कश्चित् ब्राह्मणं हन्यात्, एवं हि ततोऽस्य निवृत्तिरेव स्यात्—वस्तुतः सर्वस्यैव लोकस्य निरयभीरुत्वात्, प्रत्युत निष्कण्टकीकरणाद्यभिसमीहितं दृष्टमपि फलं ततोऽस्य न स्यात्, तदैव कण्टकान्तरोत्पादस्य शतशो दर्शनात्,



नापि कृपादानात् किंचित्फलं भवेत्—तत्र कृपामात्रेणैव प्रवृत्तेः फलानभिसंधानात्, अथ स्वरूपे तदत्रास्त्येव, नहि धीवरादेः जागर्मीत्यभिसंधानं नास्ति—क्षीवमूढादिवदस्य अस्वस्थवृत्तित्वाभावात्, किन्तु अज्ञत्वात् न तथा दार्ढ्येन येनास्य परिमितफलभाक्त्वप्रतिपादनम्, एवं सौगतमतेऽपि कस्यचन क्रिमिविशेषस्य प्रसङ्गात् चैतन्यभट्टारकं प्रदक्षिणयतोऽस्त्येव तथा प्रक्रमणे समुत्थानम्, नहि तूलस्येवास्य वातादिप्रेरणादेवंविधत्वम् अतश्च न्याय्योऽस्य भगवदाधिपत्येन वस्तुबलोपनीतो जन्मान्तरे सद्गतिप्रतिलम्भः, अपेयपानादावपि अपेयत्वानभिसन्धेरकामस्य सामान्येन' इदं पिवामि' इत्यभिसंधानमस्ति—येनापरीक्ष्यकारित्वादिनास्य प्रायश्चित्तं स्मृतं, किंतु सकामापेक्षया न्यूनम्, यन्मनुः

**'प्रायश्चित्तमकामानां सकामानां तथैव च।  
विहितं यदकामानां द्विगुणं तत्सकामतः॥'**

इति, तस्मादनुसंधानानुप्राणितैव कर्मफलव्यवस्था इत्यलं बहुना॥१०८॥  
 एतदेव प्रकृते योजयति



**अनया परिपाट्या यः  
समस्तां कर्मसंततिम्॥१०९॥  
अनहंयुतया प्रोज्झेत्  
ससंकोचोऽपि सोऽकलः।**

आनयेति—अफलत्यागपर्यन्तरूपया, समस्तामिति—शुभामशुभां च, अनहंयुतयेति— तदनासक्ततयेत्यर्थः, अकल इति—विज्ञानाकलः॥१०९॥  
 ननु एवं कश्चित् द्वेषवशादपि आत्मीयं दुष्कृतमस्मै स्तात् इति शत्रुविषयमभिसंदध्यात् येन कृत्वापि दुष्कृतं न तत्फलभाग्भवेदिति कर्मफलव्यवस्थाया विसंस्थुलत्वमेवापतेत् ? तदाह

**नन्वित्थं दुष्कृतं किंचि-  
दात्मीयमभिसंधितः॥११०॥  
परस्मै स्यान्न विज्ञातं  
भवता तात्त्विकं वचः।**

 इत्थमिति—अभिसंधानमात्रायत्तत्वेन कर्मफलव्यवस्थायाः, अविज्ञातकर्मफलव्यवस्थाकस्यैतत् चोद्यमित्युक्तम् 'न विज्ञातम्' इत्यादि॥११०॥



 एतदेव उपपादयति

**तस्य भोक्तुस्तथा चेत्स्या-  
दभिसंधिर्यथात्मनि॥१११॥  
तदवश्यं परस्यापि  
सतस्तदुष्कृतं भवेत्।  
पराभिसंधिसंवित्तौ  
स्वाभिसंधिर्दृढीभवेत्॥११२॥  
अभिसंधानविरहे  
त्वस्य नो फलयोगिता।  
न मे दुष्कृतमित्येषा  
रूढिस्तस्याफलाय सा॥११३॥**

 यथा तस्य दुष्कृतकर्तुरात्मनि 'एतदस्मै स्तात्' इत्यभिसंधानमस्ति, तथैव चेत् तद्भोक्तृत्वेन अभिमतस्य परस्य स्तान्मम एतदित्यनुसंधानं स्यात् तद्भवेदेवं, यतः सुकृतदुष्कृतात्मकस्य परस्य संबन्धिन्यामेवमभिसंधानसंवित्तौ तदर्पणविषयस्यात्मीयमभिसंधानं दृढीभवेत्— तत्फलभागित्वेन अवष्टम्भभाग्भवेदित्यर्थः, यस्य पुनरेवमात्मीयमभिसंधानमेव नास्ति तस्य कु-



तस्तत्फलभागित्वं भवेत्, प्रत्युत मा मे दुष्कृतं भूयादिति विरुद्धमनुसंधानमस्य स्वरसत एव प्ररोहमुपागतं संभाव्यते, वस्तुतो हि सर्व एवायं लोकः पापभीरुः तच्चास्य फलभाव एव निमित्तमिति कुतः परानुसंधानमात्रादेव परस्य दुष्कृतफलभाक्त्वं भवेदेवम्, इत्युक्तं स्यात्, यत् कर्तुः अभिसंधानात् कर्म फलेत् तदर्पणविषयस्य च पराभिसंधौ स्वाभिसंधानविरहान्न फलोदयः इति॥११३॥  
 कर्तुरपि अनुसंधानाभावे पुनः किं तत्कृतं कर्म स्वस्मै परस्मै वा फलेत् उताफलमेव इत्यन्तःकृत्य संक्षेपेणाभिप्रेतमेव पक्षमुपक्षिपति

**पराभिसन्धिविच्छेदे  
स्वात्मनानभिसंहितौ।  
द्वयोरपि फलं न स्या-  
न्नाशहेतुव्यवस्थितेः॥११४॥**

 द्वयोरिति— अर्पणक्रियाकर्तृविषययोः, नाशहेतुः— स्वपरानुसंध्यभावलक्षणः॥११४॥  
 नन्वेतदीयं दुष्कृतं मे भूयादित्यनुसंधानं यथा



परस्य नास्ति तथा सुकृतं मे भूयादित्यपि मा भूदिति कथमुक्तम् 'यन्मयाद्य तपस्तप्तम्' इत्यादि ?  
इत्याशङ्क्याह

**सुखहेतौ सुखे चास्य  
सामान्यादभिसंधितः।  
निर्विशेषादपि न्याय्या  
धर्मादिफलभोक्तृता॥११५॥  
दुःखं मे दुःखहेतुर्वा  
स्तादित्येष पुनर्न तु।  
सामान्योऽप्यभिसंधिः स्या-  
त्तदधर्मस्य नागमः॥११६॥**

 सर्वो हि लोकः सुखस्पृहयालुर्दुःखजिहासुश्च इति सर्वेषां सुखं तद्धेतुं वा प्रति सामान्यात्मनापि अभिसंधानं न्याय्यं, न दुःखं तद्धेतुं वा प्रतीति युक्तमुक्तम् 'परस्य सुकृतफलभागित्वमेव भवेत् न दुष्कृतफलभागित्वमपि' इति, निर्विशेषादिति— अनेनाद्य



तपस्तप्तं तपो मे भूयादित्येवंरूपत्वविरहादपि इत्यर्थः॥११६॥  
एवमेतत् प्रसङ्गादभिधाय, प्रकृतमेवानुसरति

**प्रकृतं ब्रूमहे ज्ञाना-  
कलस्योक्तचरस्य यत्।  
अनहंयुतया सर्वा  
विलीनाः कर्मसंस्क्रियाः॥११७॥**

 उक्तचरस्येत्यनेन— प्रागुक्तं कार्ममलाभावोपपादकं निखिलमेव प्रमेयमनुस्मारितम्, अतश्चास्य विज्ञानाकलस्य कार्म एव मलो नास्ति इति तत्सामर्थ्यव्यञ्जकत्वात्मकनिजकरणीयायोगात् दिध्वंसिषुः मलः तत्त्वादेव किंचिदृध्वंसमानत्वादिक्रमेण ध्वंसमानत्वं तन्नान्तरीयकं ध्वस्तत्वं च यायात्॥११७॥  
 तदाह

**तस्मादस्य न कर्मास्ति  
कस्यापि सहकारिताम्।  
मलः करोतु तेनायं  
ध्वंसमानत्वमश्नुते॥११८॥**



 तेनेति— सहकारित्वाकरणेन॥११८॥  
 ननु मलस्य ध्वस्तत्वे 'सर्वमहम्' इति सर्वत्राहंभावोदयात् कर्मणि तत्फले च तथाभावात् अस्य पुनरपि कार्ममलयोगः स्यात् ? इत्याशङ्क्याह

**अपध्वस्तमलस्त्वन्तः-  
शिवावेशवशीकृतः।  
अहंभावपरोऽप्येति  
न कर्माधीनवृत्तिताम्॥११९॥**

 कर्माधीनवृत्तित्वाभावे शिवावेशवशीकृतत्वं हेतुः॥११९॥  
 एवमेतन्मलस्य संसाराङ्कुरकारणत्वं तत्प्रसङ्गेन च संसाराङ्कुरस्य स्वरूपं गर्भीकृतप्रागुक्तसकलप्रमेयया श्रीमालिनीविजयोक्त्या संवादयति

**उक्तं श्रीपूर्वशास्त्रे च  
तदेतत्परमेशिना ।  
मलमज्ञानमिच्छन्ति  
संसाराङ्कुरकारणम्॥१२०॥**



**धर्माधर्मात्मकं कर्म  
सुखदुःखादिलक्षणम्।**

तत्र कर्मसूत्रं व्याचष्टे

**लक्षयेत्सुखदुःखादि  
स्वं कार्यं हेतुभावतः॥१२१॥**

 लक्षयेदिति—स्वसत्ताप्रयोजकीकारेण तथा व्यवस्थापयेदित्यर्थः, कथं चास्य तल्लक्षकत्वम् ? इत्याशङ्क्योक्तं 'हेतुभावत' इति॥१२१॥  
 ननु 'नावश्यं कारणानि कार्यवन्ति भवन्ति' इति न्यायात् नियमेन कथंकारं कार्यं हेतुर्व्यवस्थापयेत् ? इत्याशङ्क्याह

**नहि हेतुः कदाप्यास्ते  
विना कार्यं निजं क्वचित्।  
हेतुता योग्यतैवासौ  
फलानन्तर्यभाविता॥१२२॥**

 का नाम योग्यता, इत्युक्तं 'फलानन्तर्यभाविता' इति अत एव नैयायिकादयः सामग्र्या एव कारणत्वम-



भ्युपागमन्— समग्राणि कारणमिति नावश्यमित्यादि पुनरसमग्रापेक्षयोक्तम्॥१२२॥  
 ननु यद्येवं तत् कार्यात् पूर्वं सामग्र्यन्तरनुप्रविष्टस्यापि वह्न्यादेः किं कारणत्वं स्यान्न वा ? इत्याशङ्क्याह

**पूर्वकस्य तु हेतुत्वं  
पारम्पर्येण.........**

 तेन सुखदुःखादेर्लक्षणम्, इति षष्ठीतत्पुरुषगर्भमेतत् व्याख्यानम्।  
 अत्रैव बहुव्रीहिगर्भं व्याख्यानान्तरं दर्शयति

**............किं च तत्।  
लक्ष्यते सुखदुःखाद्यैः  
समाने दृष्टकारणे॥१२३॥  
चित्रैर्हेत्वन्तरं किंचि-  
त्तच्च कर्मेह दर्शनात्।**

 'किं च, त' इत्यनेन पूर्वत्रानवक्लृप्त्या नायं व्याख्याविकल्पः किं तु आवृत्त्या समुच्चय इति द्योतितं, प्रतिपुरुषं समानेऽपि सेवाध्ययनादौ दृष्टे कारणे यत् सुखदुःखादीनां वैचित्र्यं तेन तदन्यथानुपपत्त्या तत्र



तत्किंचिददृष्टसंज्ञं हेत्वन्तरं लक्ष्यते— अनुमीयते इत्यर्थः, कार्यविशेषजनकत्वाच्च तेन विशिष्टेन केनचित् भाव्यमित्याह 'तच्च कर्म' इति, विशिष्टत्वेऽपि कर्मेति कुतो निर्ज्ञातं पिशाचाद्यप्यस्तु ? इत्याशङ्क्योक्तम्— इह दर्शनादिति, इह सर्वत्रैव हि कर्मवैचित्र्यात् कार्यवैचित्र्यं दृश्यते इत्याशयः॥१२३॥  
 एतदेव उपपादयति

**स्वाङ्गे प्रसादरौक्ष्यादि  
जायमानं स्वकर्मणा॥१२४॥  
दृष्टमित्यन्यदेहस्थं  
कारणं कर्म कल्प्यते।**

 यतः स्वाङ्गे विचित्रं प्रसादरौक्ष्यादि स्वेन पांसुलेपाद्यात्मना कर्मणा जायमानं दृष्टम्, अतो 'दृष्टवददृष्टकल्पना' इति न्यायात् अत्रापि कर्मैव न तु पिशाचादि कारणं कल्प्यते, किं तु तदन्यदेहस्थं—देहान्तरोपचितमित्यर्थः॥१२४॥  
 न चैतावतैव अत्र वैषम्यमुद्भाव्यमित्याह



**इहाप्यन्यान्यदेहस्थे  
स्फुटं कर्मफले यतः॥१२५॥  
कृषिकर्म मधौ भोगः  
शरद्यन्या च सा तनुः।**

 इहापि— शरीरक्षणिकत्वे सर्वेषामविवादात् 'अन्यदेहस्थं कर्म अन्यदेहस्थं फलम्' इति नास्ति विमतिः, यतः— कृषिकर्म वसन्ते तत्फलं शरदीति, एतच्च अवस्थावैचित्र्यात् शरीरभेद एव घटते, इति युक्तमुक्तम्— अन्यदेहस्थं कर्म कारणं कल्प्यते इति॥१२५॥  
 नन्वेवं कृतनाशाकृताभ्यागमचोद्यमापतेत् ? इत्याशङ्क्याह

**अनुसंधातुरेकस्य  
संभवस्तु यतस्ततः॥१२६॥  
तस्यैव तत्फलं चित्रं  
कर्म यस्य पुरातनम्।**

 येनैव मया प्रागुप्तं स एवाहमद्य भोक्ष्ये, इत्यनुसंधानैक्यात् कर्मफलयोर्वैयधिकरण्याभावात् न



कृतस्य नाशो नापि अकृतस्याभ्यागमः, इति युक्तमुक्तम्— अन्यान्यदेहस्थे कर्मफले इति॥१२६॥  
 ननु भवेदेवं यद्यनुसंधानमेव स्यात्, नहि जन्मान्तरीये कर्मणि ऐहिके च फले कस्यचित् तदस्ति ?  
इत्याशङ्क्याह

**क्षीवोऽपि राजा सूदं चे-  
दादिशेत्प्रातरीदृशम्॥१२७॥  
भोजयेत्यनुसंधाना-  
द्विना प्राप्नोति तत्फलम्।  
इत्थं जन्मान्तरोपात्त-  
कर्माप्यद्यानुसंधिना॥१२८॥  
विना भुङ्क्ते फलं हेतु-  
स्तत्र प्राच्या ह्यकम्पता।**

 नहि क्षीवस्य राजादेरेवमनुसंधिः संभवति— यन्मया ह्य एवमादिष्टः सूदो येनाद्य तथा तदादेशफलमेवंभोगः प्राप्त इति, भोजयेति— भोगं कुरु इत्यर्थः, एवमिहापि अनुसंधानमन्तरेण जन्मान्तरीयात् कर्मणः फललाभो भवेदिति न कश्चिद्दोषः, ननु



अनुसंधानमात्रायत्तैव कर्मफलव्यवस्था इति समनन्तरमेवोक्तं, तदधुनैव कथं विपर्यास्यते ? इत्याशङ्क्योक्तं 'हेतुस्तत्र प्राच्या ह्यकम्पता' इति, पूर्वं हि तत्र 'एवमहं करोमि' इति दृढनिरूढोऽनुसंधिरभूत् यत्संस्कारदार्ढ्यादिह तत्फलमिति, इह च स एव प्रयोजको नहि फलतत्संबन्धादौ क्वचिदसावुपादेयः, इति समनन्तरमेवोपपादितम्, एवं फलदानोन्मुखस्य कर्मणः प्राच्यानुसंधानसंस्कारस्य दार्ढ्यमवश्यंभावि— अन्यथा तथात्वायोगात्, ततश्च तदनुन्मुखस्य तथा तद्दार्ढ्यं न संभवेत्, इति तत् केनचिदुपायेन फलदानाय निरोद्धुमपि शक्यं—तत्र हि अन्तः प्रतिबन्धोपनिपाताद्यपि संभाव्यते इति भावः॥१२८॥  
 तदाह

**अत एव कृतं कर्म  
कर्मणा तपसापि वा॥१२९॥  
ज्ञानेन वा निरुध्येत  
फलपाकेष्वनुन्मुखम्।**

 अत इति— फलौन्मुख्ये कर्मणः प्राच्यानुसन्धिनि-



ष्कम्पस्यावश्योपयोगात्, कर्मणेति— क्रियादीक्षादिना, निरुध्येत इति— फलदानायोग्यं कुर्यादित्यर्थः॥१२९॥  
अत एव फलदानोन्मुखं कर्मानिरोध्यमेवेत्याह

**आरब्धकार्यं देहेऽस्मिन्  
यत्पुनः कर्म तत्कथम्॥१३०॥  
उच्छिद्यतामन्त्यदशं  
निरोद्धुं नहि शक्यते।**

 कथमुच्छिद्यतामिति—न कथंचिदपि उच्छेत्तुं शक्यम् इत्यर्थः, अत्र हेतुः— आरब्धकार्यमिति, यद्धि यावत् कार्यमेवारब्धुं न प्रवृत्तं तावत्तदारम्भकत्वमेव  
अस्य अन्तरा केनचिदुपायेन प्रतिबध्यते इति युक्तः तन्निरोधः, यत्पुनस्तदारब्धुमेव प्रवृत्तं तस्य प्रवृत्तत्वादेव किं निरुध्यते, इत्युक्तम्—अन्त्यदशं निरोद्धुं नहि शक्यते इति यदभिप्रायेणैव

**'.................. प्रारब्ध्रेकं न शोधयेत्।'**

इति,

**'......................येनेदं तद्धिभोगतः॥'**

इत्यादि सर्वत्रोद्घोष्यते, सद्योनिर्वाणदीक्षादि पुनरासन्नमरणादेरेव भवेदिति तत्रापि दत्तप्रायफल-



त्वात् ततः पराङ्मुखमेव कर्म शोध्यमिति न कश्चिद्दोषः, तदुक्तम्

**'दृष्ट्वा शिष्यं जराग्रस्तं व्याधिना परिपीडितम्।  
उत्क्रमय्य ततस्त्वेनं परतत्त्वे नियोजयेत्॥'**

इति॥१३०॥  
 ननु देहारम्भकजात्यायुष्प्रदकर्म आरब्धकार्यत्वात् मा नाम निरोधि, यत् पुनरद्यतनं प्राक्तनं वा अस्मिन्नेव देहे दिनैर्मासैः संवत्सरैर्वा भोगमात्रलक्षणं कार्यमारप्स्यते तत् किं निरोद्धुं शक्यते न वा ? इत्याशङ्क्याह

**तत्रैव देहे यत्त्वन्य-  
दद्यगं वा पुरातनम्॥१३१॥  
कर्म तज्ज्ञानदीक्षाद्यैः  
शण्ढीकर्तुं प्रसह्यते।**

 अन्यदिति—सद्य एव अनारब्धकार्यं, शण्ढीकर्तुमिति— फलदानयोग्यतापहस्तनेन ध्वंसयितुमित्यर्थः, प्रसह्यते इति— न तु तथा क्रियते



**'.................प्रारब्ध्रेकं न शोधयेत्।'**

इति सामान्येनोक्तेः, एवं विशेषस्य चावचनात्, आदिशब्दात् मन्त्रौषधादि, तदुक्तम्

**'ये त्विहागन्तवः प्रोक्तास्ते प्रशाम्यन्ति भेषजैः।  
जपहोमप्रधानैश्च......................॥’**

इति, रसायनादि पुनरारब्धकार्यस्य आयुष्प्रदस्यैव कर्मणः साहायकं कुर्यात् येनैतच्चिरस्यानुपरतकार्यौन्मुख्यमास्ते यद्वशादवश्यंभाविनोऽपि कालमृत्योरभियुक्तानां किंचित्कालं प्रतिबन्धात्मा जयः स्यात्, तदुक्तम्

**'रसायनतपोजापयोगसिद्धैर्महात्मभिः।  
कालमृत्युरपि प्राज्ञैर्जीयतेऽनलसैर्जनैः॥'**

इति, विषादि पुनः प्रयुज्यमानं क्षीणायुष्येव प्रतपति नान्यस्मिन्, परं तत्र दुष्कृतभाजः प्रयोक्तुरभिमानमात्रं 'मयेदं कृतम्' इति मन्यते इति, एवं चेदं देहकृतारम्भककर्मविषयतया भेषजादिसाध्येऽपि अर्थे यस्याः सामर्थ्यं न दृष्टं कस्तां प्रति अदृष्टेऽपि अर्थे समाश्वास इति किं दीक्षया इति न वाच्यं, नहि भेषजादिभिर्नवं किंचित् क्रियते यदेतदनाश्वासाय पर्यवस्येत्, इत्यलमवान्तरेण॥१३१॥



ननु को नामास्य ध्वंस ? इत्याशङ्क्याह

**तथा संस्कारदार्ढ्यं हि  
फलाय दृढ़ता पुनः॥१३२॥  
यदा यदा विनश्येत  
कर्म ध्वस्तं तदा तदा।**

 तथेति—प्राक्प्ररूढानुसंधानानुसारेणेत्यर्थः, एवं प्ररोहमुपागतो हि तत्संस्कारः फलनिमित्तमिह स्यात् इत्युपपादितम्, यत्तु संस्कारस्यैव फलोपजन—नप्रयोजकं दार्ढ्यमपाक्रियते तदकार्यकारित्वात् उच्यते—कर्म ध्वस्तमिति निरुद्धमिति उच्छिन्नमिति शण्ढीकृतमिति च यत्तद्भयां च नात्र कालनियमः कश्चिदित्युक्तम्, एवं मोहवशात् कृतमपि कर्म ज्ञानदीक्षादिना सर्वेषां विनापि भोगमक्रमेणैव विनाशमियादिति पिण्डार्थः॥१३२॥  
 तदाह

**अतो मोहपराधीनो  
यद्यप्यकृत किंचन॥१३३॥**



**तथापि ज्ञानकाले त-  
त्सर्वमेव प्रदह्यते।**

 किंचनेति— शुभमशुभं वा, ज्ञानकाल इति— संवित्साक्षात्कारक्षण इत्यर्थः॥१३३॥  
 किमत्र प्रमाणम् ? इत्याशङ्क्याह

**उक्तं च श्रीपरेऽहाना-  
दानः सर्वदृगुल्वणः॥१३४॥  
मुहूर्तान्निर्दहेत्सर्वं  
देहस्थमकृतं कृतम्।**

 इह कश्चित् सर्वदृक्— सर्वमेव संविद्रूपतया जानानः, अत एव विगलितभेदत्वात् अहानादानः, अत एवोल्वणः—त्यक्तहेयोपादेयविभागः, क्षणादेव सर्वं दुष्कृतं सुकृतं च देहस्थं निर्दहेत्— ज्ञानाग्निसात् कुर्यात् इत्यर्थः॥१३४॥  
 ननु यस्य सर्वमेव संविन्निष्ठं तस्य कथं कर्मापि देहस्थं संभवेत् ? इत्याशङ्कां गर्भीकृत्य स्वयमेव देहस्थपदं व्याचष्टे



**देहस्थमिति देहेन  
सह तादात्म्यमाश्रिता॥१३५॥  
स्वाच्छन्द्यात्संविदेवोक्ता  
तत्रस्थं कर्म दह्यते।  
देहैक्यवासनात्यागात्  
स च विश्वात्मतास्थितेः॥१३६॥  
अकालकलिते व्यापि-  
न्यभिन्ने या हि संस्क्रिया।  
संकोच एव सानेन  
सोऽपि देहैकतामयः॥१३७॥**

 संविदेवेति— सर्वो हि भाववर्गः संवित्स्फार एवेति भावः, तत्रस्थमिति— देहावच्छिन्नसंविन्निष्ठमित्यर्थः, कर्मणश्च इयान् दाहो—यद्देहाहंभाव संस्कारगुणीभावो नाम इति, स च वैश्वात्म्यमाश्रितायां संविदि आत्माभिमानस्य मुख्यत्वात् भवेदित्युक्तम्—स च विश्वात्मतास्थितेरिति, नहि अद्वयैकपरमार्थे नित्ये व्यापके च संविद्रूपे कश्चिदतिरेकेण देहादिसंस्कारो न्याय्यः, स हि संकोच एव सति स्यात्, संकोचश्च देहा-



द्येकरूप एवेति युक्तमुक्तं—सर्वमेव संविदैकात्म्येन जानतः कर्मदाहो भवेदिति, यदभिप्रायेणैव

**'यत्करोषि यदश्नासि यज्जुहोषि ददासि यत्।  
यत्तपस्यसि कौन्तेय तत्कुरुष्व मदर्पणम्॥'**

इत्यादि गीतम्॥१३७॥  
 एतदुपसंहरन् अन्यदवतारयति

**एतत्कार्ममलं प्रोक्तं  
येन साकं लयाकलाः।  
स्युर्गुहागहनान्तःस्थाः  
सुप्ता इव सरीसृपाः॥१३८॥  
ततः प्रबुद्धसंस्कारा-  
स्ते यथोचितभागिनः।  
ब्रह्मादिस्थावरान्तेऽस्मिन्  
संसरन्ति पुनः पुनः॥१३९॥**

 येनेति— कार्मेण मलेन, द्विमलबद्धा हि प्रलयाकलाः, गुहागहनं— मायागर्भः, एतेनेयदन्तमेषां व्यातिरित्यपि सूचितम्, तत इति मायान्तरवस्थानानन्तरं सृष्टिप्रारम्भे इत्यर्थः, संस्कारः— कर्मवास-



नात्मा तद्वैचित्र्यादेव चैषां यथोचितभागित्वमुक्तम्, संसरन्तीति— अर्थादघोरेशसंसृष्टाः, उक्तं च प्राक्

**'तद्दिनप्रक्षये विश्वं मायायां प्रविलीयते।  
क्षीणायां निशि तावत्यां गहनेशः सृजेत्पुनः॥'**

इति॥१३९॥  
 नन्वेषामविशेषेण अधःसंसरणमेव किं स्यात् उत ऊर्ध्वमपि? इत्याशङ्क्याह

**ये पुनः कर्मसंस्कार-  
हान्यै प्रारब्धभावनाः।  
भावनापरिनिष्पत्ति-  
मप्राप्य प्रलयं गताः॥१४०॥  
महान्तं ते तथान्तःस्थ-  
भावनापाकसौष्ठवात्।  
मन्त्रत्वं प्रतिपद्यन्ते  
चित्राच्चित्रं च कर्मतः॥१४१॥**

 अप्राप्येति—तत्प्राप्तौ हि विज्ञानाकलत्वमेषां भवेदिति भावः, तथान्तःस्थेत—कर्मसंस्कारहान्यनु-सारेण दत्तवासनेत्यर्थः, चित्रादिति— काकाक्षिन्या-



येन भावनापरिपाकसौष्ठवस्य कर्मणश्च विशेषणत्वेन योज्यम्, अत एव मन्त्रत्वमपि साञ्जननिरञ्जनादिभेदात् चित्रमित्युक्तम्—कारणस्य वैचित्र्यात् कार्यमपि तथैव भवेदिति भावः, मन्त्राणां च प्रलयाकलोपादनत्वे न अन्यथा संभाव्यम्, यदाहुः

**'मन्त्राणां च प्रलयाकलानां सतामनुगृहीतानाम्।'**

इति श्रीपूर्वशास्त्रे च मन्त्रमहेश्वराणां विज्ञानाकला, मन्त्रेश्वराणां सकला उपादानत्वेनोक्ता, इति पारिशेष्यात् मन्त्राणां प्रलयाकलोपादानत्वं सिद्धम् ॥१४१॥  
 इदानीं प्रकृतमेवोपसंहरति

**अस्य कार्ममलस्येय-  
न्मायान्ताध्वविसारिणः।  
प्रधानं कारणं प्रोक्त-  
मज्ञानात्माणवो मलः॥१४२॥**

 प्रधानमिति— तत्तत्सामर्थ्यव्यञ्जकत्वात्, नहि एतत्सहकारित्वमन्तरेणास्य स्वकार्यप्रसवे किंचित्सामर्थ्यं भवेदिति भावः, यदुक्तम्



**'जन्माभिजनिका शक्तिः कर्मणो न मलं विना।  
अणुरज्ञानरहितः क्वचिज्जातो न दृश्यते॥'**

इति॥१४२॥  
ननु भवतु नामैतत् यत्पुनरस्य

**'ईश्वरेच्छावशक्षुब्धभोगलोलिका ..............'**

इत्यादौ क्षुब्धत्वं प्राक्प्रस्तावितं, तत् किमुच्यते ? इत्याशङ्क्याह

**क्षोभोऽस्य लोलिकाख्यस्य  
सहकारितया स्फुटम्।  
तिष्ठासायोग्यतौन्मुख्य-  
मीश्वरेच्छावशाच्च तत्॥१४३॥**

 सहकारितयेति—अर्थात्कार्मस्य मलस्य॥१४३॥  
 नन्वेतद्वस्तुसामर्थ्यादेव सिद्धयेदित्यत्रेश्वरेच्छायाः किं प्रयोजनम् ? इत्याशङ्क्याह

**न जडश्चिदधिष्ठानं  
विना क्वापि क्षमो यतः।**

 नन्वेवमीश्वरः स्वेच्छया व्यतिरिक्तानणून् प्रत्येव मलं नियुञ्ज्यादिति इह भेदवाद एव परापतेत् ? इत्याशङ्क्याह



**अणवो नाम नैवान्य-  
त्प्रकाशात्मा महेश्वरः॥१४४॥  
चिदचिद्रूपताभासी  
पुद्गलः क्षेत्रवित्पशुः।**

 नहि अणवो नाम प्रकाशात्मनो महेश्वरादन्यत् किंचित् यत् स एव स्वस्वातन्त्र्यात् स्वात्मनि चिदचिद्रूपतामवभासयन् 'पुथ हिंसासंक्लेशनयोः' इत्यस्य क्विपि कृते, पुथा— हिंसया परताबुद्ध्या क्लेशेन च गलतीति पुद्गलः, कर्मबीजप्ररोहावहं क्षेत्रं शरीरमेवात्मत्वेन जानानः पाश्यत्वात् पशुरित्युच्यते इत्यर्थः, तदुक्तम्

**'.....................शिव एव गृहीतपशुभावः।'**

इति॥१४४॥  
 नन्वेवं पशुभावग्रहणेऽस्य चिदचिद्रूपतावभासनेन किं स्यात् ? इत्याशङ्क्याह

**चिद्रूपत्वाच्च स व्यापी  
निर्गुणो निष्क्रियस्ततः॥१४५॥**



**भोगोपायेप्सुको नित्यो  
मूर्तिवन्ध्यः प्रभाष्यते।  
अचित्त्वादज्ञता भेदो  
भोग्याद्भोक्त्रन्तरादथ॥१४६॥**

 निर्गुण इति— सत्त्वादयो हि जडस्य प्रकृत्यादेरेव भवन्तीति भावः, अत एव तद्वृत्तयोऽप्यस्य न संभवन्तीत्युक्तं 'निष्क्रिय' इति, एवं च ततो निर्गुणत्वादेवेति व्याख्येयम्, भोगोपायेप्सुक इति— भोगस्योपायान् कारणादीन् आप्तुमिच्छति तदेकासक्त इति यावत्, मूर्तिवन्ध्य इत्यमूर्त इत्यर्थः, अज्ञतेति—जडे हि देहादावस्य आत्माभिमानः इति भावः, अतश्च जाड्यादेव निखिलविश्वक्रोडीकारप्रभवनशीलत्वाभावात् भेदप्रथात्मकमायीयमलगर्भीकृतत्वाच्च सर्वतो व्यावृत्त इत्युक्तं 'भोग्यात् भोक्त्रन्तराच्चास्य भेदः' इति, तदुक्तम्

**'अणवश्चिदचिद्रपाः......................।’**

इति, तथा

**'पशुर्नित्यो ह्यमूर्तोऽज्ञो निर्गुणो निष्क्रियोऽप्रभुः।  
व्यापी मायोदरान्तःस्थो भोगोपायविचिन्तकः॥'**



इति॥१४६॥  
 एवं तदनतिरेकेऽपि अतिरेकायमाणानामणूनाम् ईश्वरेच्छावशादेव मलः प्रबोधमियात्, येनैषां कर्मवैचित्र्यात् ततत्संसाराविर्भावो भवेत्, तदाह

**तेषामणूनां स मल  
ईश्वरेच्छावशाद्भृशम्।  
प्रबुध्यते...................॥**

 न चैतत् युक्तिमात्रसिद्धमेव, इत्याह

**".................तथा चोक्तं  
शास्त्रे श्रीपूर्वनामनि॥१४७॥**

 तदेव पठति

**ईश्वरेच्छावशादस्य  
भोगेच्छा संप्रजायते।  
भोगेच्छोरुपकारार्थ-  
माद्यो मन्त्रमहेश्वरः॥१४८॥  
मायां विक्षोश्यसंसारं  
निर्मिमीते विचित्रकम्।**

 तदुक्तं तत्र

**'ईश्वरेच्छा वशादस्य भोगेच्छा संप्रज्ञायते  
'भोगसाधनसंसिद्ध्यै भोगेच्छोरस्य मन्त्रराट्।  
जगदुत्पादयामास मायामाविश्य शक्तिभिः॥'**

 इति॥१४८॥



 न च मायापि तदतिरिक्ता काचित्संभवतीत्याह

**माया च नाम देवस्य  
शक्तिरव्यतिरेकिणी॥१४९॥  
भेदावभासस्वातन्त्र्यं  
तथाहि स तया कृतः।**

 यन्नाम हि निखिलजगदुल्लासनक्रीडाशालिनः परमेश्वरस्य भेदावभासने स्वातन्त्र्यं तदेवाव्यतिरेकिणी अपूर्णताप्रथनेन मीनाति हिनस्ति इति माया शक्तिरुच्यते, तथाहि तयैवायं भेदावभासः समुल्लासितः, अत एव कारणे कार्योपचारात्सैव भेदावभास इत्युच्यते॥१४९॥  
 तदाह

**आद्यो भेदावभासो यो  
विभागमनुपेयिवान्॥१५०॥  
गर्भीकृतानन्तभावि-  
विभासा सा परा निशा।**

 इह हि बहिरुल्लिलसिषामात्रत्वेन आसूत्रितप्रायत्वात् विभागमप्राप्तोऽत एव आद्यो यो भेदावभासः सा परा निशा— महती मायेत्यर्थः, अत एव



बहिर्मुखतायां भाविनो विभागस्य शिम्बिकाफलवत् अस्यां गर्भीकारोऽस्ति इत्युक्तं— गर्भीकृतानन्तभाविविभागेति॥  
 एवमस्याः शक्तिरूपतामभिधाय

**'सा चैका व्यापिनी सूक्ष्मा निष्कला जगतो निधिः।  
अनाद्यन्ताशिवेशानी व्ययहीना च कथ्यते॥'**

इत्यागमार्थगर्भीकारेणतत्त्वरूपतामपि अभिधातुमाह

**सा जडा भेदरूपत्वात्  
कार्यं चास्या जडं यतः॥१५१॥  
व्यापिनी विश्वहेतुत्वात्  
सूक्ष्मा कार्यैककल्पनात्।  
शिवशक्त्यविनाभावा-  
न्नित्यैका मूलकारणम्॥१५२॥**

 भेदरूपत्वादिति— अयमेव हि जडस्य स्वभावो यत् 'इदमत्र इदानीं भाति' इति परिच्छिन्नतया प्रकाश्यते इति, यदुक्तं प्राक्

**'परिच्छिन्नप्रकाशत्वं जडस्य किल लक्षणम्।**



ततश्च मीयते हेयतया परिच्छिद्यते योगिभिः इत्येवमस्या अभिधानम्, अत एवाशिवेत्युक्तम्, यदाहुः

**’...................अशिवा भेदप्रथाप्रदा।'**

इति, अजाड्ये च अस्याः कार्यमपि तथा स्यादित्युक्तम् 'कार्यं चास्या जडं यतः' इति, कलादेर्मायाकार्यस्य अजाड्ये हि एकस्मिन्नेव देहे चेतनानेकत्वं पुरुषोपादानानर्थक्यं च प्रसजेत्, विश्वहेतुत्वादिति— पुंभोगाय कार्यकरणात्मनो विश्वस्यानेकस्रोतोमुखेन कारणात् इत्यर्थः, यदुक्तम्

**'व्यापिनी पुरुषानन्त्यभोगाय कुरुते यतः।  
सर्वकार्याणि सर्वत्र स्रोतोभिर्विश्वधामभिः॥'**

इति, ततश्च सर्वत्र मातीति, सूक्ष्मा—सर्वजनावेद्येति यावत्, इयं हि अर्वाग्दर्शिभिः कार्यान्यथानुपपत्त्या परिकल्प्यते इति भावः, शिवशक्त्यविनाभावादिति—शिवस्तावन्नित्यः शक्तिश्च तदविनाभूतत्वात् तद्धर्मधर्मिणीत्युक्तम् 'नित्येति' अत एवानाद्यन्तेति व्ययहीनेति चोक्तम्, ततश्च माशब्दवाच्याद्विनाशरूपान्निषेधात् यातेति, शिवश्च एक एव स्वतन्त्रः पदार्थः शक्तिश्चास्य आत्मभूता इति 'अभिन्नादभि-



न्नमभिन्नम्' इति न्यायात् सापि एकैवेत्युक्तम्— एकेति, अत एव निरंशत्वात् निष्कला इत्युक्तं, शिवश्च शक्तिवशादेव अन्तरेवावस्थितमपि विश्वं बहिरवभासयेदित्युक्तं— मूलकारणमिति, अत एव— जगतो निधिरिति ईशानीति चोक्तम्, ततश्च मात्यस्यां विश्वमिति स्वात्माभिन्नमपि भावमण्डलं शिवो यया मिमीते— भिदा व्यवस्थापयति इति च॥१५२॥  
 नन्वन्यैः प्रकृतेर्मूलकारणत्वमुक्तं तत्कथमिह मायाया एवमभिधानम् ? इत्याशङ्क्याह

**अचेतनमनेकात्म  
सर्वं कार्यं यथा घटः।  
प्रधानं च तथा तस्मात्  
कार्यं नात्मा तु चेतनः॥१५३॥**

 अत्र पञ्चावयवं परार्थमनुमानं निर्दिष्टं, तद्यथा— प्रधानं कार्यमचैतन्ये सति अनेकत्वात्, यत् अचैतन्ये सत्यनेकं तत्सर्वं कार्यं, यथा घटः, यन्न कार्यं तदचैतन्ये सति अनेकं न भवति, यथात्मा, अचैतन्ये सत्यनेकं च प्रधानं तस्मात् कार्यमिति, बहुशश्च एत-



द्वेदवादिभिरुपपादितम्, इति— इह ग्रन्थविस्तरभयात् न वितानितं यत् पतिताघातदानेन को नाम पौरुषोत्कर्ष इति, माया पुनरचैतन्येऽपि एका इत्यस्याः कारणत्वमेव न कार्यत्वमपीति सिद्धम्, ततश्च कारणस्य पूर्वभावित्वात् सर्वत्र तत्त्वाद्यध्वोपदेशे प्रथममस्या एव निर्देशः॥१५३॥  
 तदाह

**अत एवाध्वनि प्रोक्ता  
पूर्वं माया द्विधा स्थिता।**

 तस्याश्च तत्त्वग्रन्थिरूपतया द्विधावस्थानमित्युक्तम्—द्विधा स्थितेति, कारणस्य हि उच्छूनेन अनुच्छूनेन च रूपेण भाव्यमिति भावः॥  
 ननु समनन्तरमेवोक्तं—यन्नाम माया देवस्याव्यभिचारिणी शक्तिरिति तत् कथमसौ भेदनिरूपिणं तत्त्वभावमियात्? नन्वत्यल्पमिदमुच्यते—यन्मायावत् पारमेश्वर्य एव शक्तयः कलादिरपि तत्त्वग्राम इति, यदभिप्रायेणैव

**'शक्तयोऽस्य जगत्कृत्स्नं……...…......'**



इत्याद्युद्घोष्यते, अत आह

**यथा च माया देवस्य  
शक्तिरक्ष्येति भेदिनम्॥१५४॥  
तत्त्वभावं तथान्योऽपि  
कलादिस्तत्त्वविस्तरः।**

 एतदेवोपपादयति

**निरुद्धशक्तेर्या किंचि-  
त्कर्तृतोद्वलनात्मिका॥१५५॥  
नाथस्य शक्तिः साधस्ता-  
त्पुंसः क्षेप्त्री कलोच्यते।**

 निरुद्धशक्तेरिति स्वरूपस्य गोपितत्वात्, अधस्तादिति प्राणादिप्रमातृतायां, कलाशब्दस्य च अत्र प्रवृत्तावधः प्रक्षेप एव निमित्तम्॥१५५॥  
 एतदेवान्यत्रापि अतिदिशति

**एवं विद्यादयोऽप्येते  
धरान्ताः परमार्थतः॥१५६॥  
शिवशक्तिमया एव  
प्रोक्तन्यायानुसारतः।**



 प्रोक्तन्यायानुसारत इति प्रोक्तं न्यायमनुसृत्येत्यर्थः, तेन यथा नाथस्य किंचित्कर्तृतोद्वलनात्मिका शक्तिः कलोच्यते, तथा किंचिद्वेदनात्मिका शक्तिर्विद्येत्यादि॥१५६॥  
 नन्वेवं कलादेस्तत्वग्रामस्य शिवशक्तिमयत्वमेव यद्यस्ति, तत्तर्हि कस्य माया कारणं स्यात् ? इत्याशङ्क्याह

**तथापि यत्पृग्भानं  
कलादेरीश्वरेच्छया॥१५७॥  
ततो जडत्वे कार्यत्वे  
पृथक्तत्त्वस्थितौ ध्रुवम्।  
उपादानं स्मृता माया  
क्वचित्तत्कार्यमेव च॥१५८॥**

 तथापीति— शिवशक्तिमयतायामपीत्यर्थः, ततः—ईश्वरेच्छाकृतात् पृथग्भानात्, तेन कलादेर्भेदरूपत्वात् जडत्वं ततः कार्यत्वं ततोऽपि पृथक्त्वेनावस्थानमिति, ततश्चात्र मायायाः कारणत्वं युक्तमित्युक्तम् 'उपादानं स्मृता माया' इति क्वचिदित्यव्यक्तादौ तत्कार्यमिति कलादि॥१५८॥



 ननु पृथग्भानं नाम भागासिद्धो हेतुः, नहि पक्षीकृतस्य पृथिव्यादेरिव कलादेरपि अर्वाग्दर्शिनः प्रति तदस्ति इत्याशङ्कयाह

**तथावभासचित्रं च  
रूपमन्योन्यवर्जितम्।  
यद्भाति किल संकल्पे  
तदस्ति घटवद्बहिः॥१५६॥**

 यत् किल तथा पृथगवभासेन चित्रं— जडत्वकार्यत्वादिना नानात्मकम्, अत एव परस्परापोढं रूपं स्वतन्त्रविकल्पादाववभासते तद्घटवद्बहिरस्ति, 'नहि भातमभातं भवति' इति न्यायात् वस्तुसदेवेत्यर्थः, तेनायमत्र प्रयोगः— तन्मात्रादि तत्त्वजातं बहिरस्ति संकल्पादौ पृथग्भानात्, यत्संकल्पादौ पृथग्भवति तत् बहिरस्ति, यथा घटादि, यन्न बहिरस्ति तन्न पृथग्भाति, यथा परमात्मा, पृथग्भाति च तन्मात्रादि तत्त्वजातं, तस्माद्वहिरस्ति इति, परमात्मनश्च 'सकृद्विभातोऽयमात्मा' इत्यादौ पृथगवभासः स्थितोऽपि विद्युदुद्द्योतवत् न प्ररोहमुपगच्छेत्



**'स्वातन्त्र्यामुक्तमात्मानं..................।’**

इत्यादिन्यायेन मूलभूतानवच्छिन्नाहंविमर्शमयत्वस्य तिरोभावाभावात्, यद्वा 'विशेषा अभिधेयाः प्रमेयत्वात् सामान्यवत्' इति न्यायेन केवलान्वय्येवायम्, न चात्र अस्तितायां साध्यायां

**'नासिद्धे भावधर्मोऽस्ति व्यभिचार्युभयाश्रयः।  
धर्मो विरुद्धो भावस्य सा सत्ता साध्यते कथम्॥'**

इत्याद्युक्तयुक्त्या भावाभावोभयधर्मस्य हेतोः असिद्धविरुद्धानैकान्तिकतायामहेतुत्वमिति वाच्यम्— बहिष्ट्वनिष्ठायाः सत्तायाः साधनात्॥१५९॥  
 ननु खपुष्पादेः संकल्पादौ पृथग्भानेऽपि नहि बहिरस्तिता, इत्यनैकान्तिकोऽयं हेतुः ? इत्याशङ्क्याह

**खपुष्पाद्यस्तितां ब्रूम-  
स्ततो न व्यभिचारिता।**

 तत इति— खपुष्पादेरपि बहिरस्तित्वात्॥  
 ननु विरुद्धमिदमभिधानं— खपुष्पादि-नास्तितायाः सर्वप्रमातृसाक्षिकत्वात्, नैतत्, इत्याह

**खपुष्पं कालदिङ्मातृ-  
सापेक्षं नास्तिशब्दतः॥१६०॥**



**धरादिवत्.................।**

 नास्तीति काकाक्षिवद्योज्यम्—तेनायमत्र प्रयोगः, खपुष्पादि कालदिङ्मातृसापेक्षनास्तित्वं नास्तिशब्दप्रयोगविषयत्वात्, यन्नास्तिशब्दप्रयोगविषयः तत् कालदिङ्मातृसापेक्षनास्तित्वं, यथा धरादि, यन्न कालदिङ्मातृसापेक्षनास्तित्वं तन्न नास्तिशब्दप्रयोगविषयो, यथा संवित्, नास्तिशब्दप्रयोगविषयश्च खपुष्पादि, तस्मात् कालदिङ्मातृसापेक्षनास्तित्वमिति, यत् पुनरिदमिदानीम् इह न वेद्मि इत्यादि संविदि कालाद्यपेक्षया नास्तित्वं व्यवह्रियते तद्बेद्योपाधिनिबन्धनमित्युक्तं बहुशः॥१६०॥  
 ननु यद्येवं तत् कृतमत्यन्ताभावव्यवहारेण ? इत्याशङ्क्याह

**...............तथात्यन्ता-  
भावोऽप्येवं विविच्यताम्।**

 एवमिति--खपुष्पादिनास्तित्ववत्, तेनायमत्र प्रयोगः— अत्यन्ताभावः कालदिङ्मातृसापेक्षो— नास्तिशब्दविषयत्वात्, यन्नास्तिशब्दविषयः तत् कालदि-



ङ्मातृसापेक्षं, यथा प्रागभावादि, यन्न कालदिङ्मातृसापेक्षं तत् न नास्तिशब्दविषयो, यथा संवित्, नास्तिशब्दविषयश्च अत्यन्ताभावः तस्मात् कालदिङ्मातृसापेक्ष इति॥  
 एवं तन्मात्रादावुपपादिते तत्त्वजाते प्रसङ्गात् देहभुवनाद्यपि उपपादयति

**यत्संकल्प्यं तथा तस्य  
बहिर्देहोऽस्ति चेतनः॥१६१॥  
चैत्रवत्सौशिवान्तं तत्  
सर्वं तादृशदेहवत्।  
यस्य देहो यथा तस्य  
तज्जातीयं पुरं बहिः॥१६२॥  
अतः सुशिवपर्यन्ता  
सिद्धा भुवनपद्धतिः।**

 संकल्प्यमित्यागमतः, तथेति देहित्वेन, चेतन इति चेतनाधिष्ठितः, तादृशदेहवदिति चेतनाधिष्ठितबाह्यदेहयुक्तमित्यर्थः, यथेति शुद्धाशुद्धादिरूपः, तज्जातीयमिति तदनुरूपमित्यर्थः, इदं चात्र प्रयो-



गद्वयम्— सौशिवान्तं तत्त्वजातं चेतनाधिष्ठितबाह्यदेहयुक्तं, यथा चैत्रादि, यन्न चेतनाधिष्ठितबाह्यदेहयुक्तं तन्न प्रमाणमूलतया संकल्पविषयो, यथा घटादि, प्रमाणमूलतया संकल्पविषयश्च सौशिवान्तं तत्त्वजातं, तस्मात् चेतनाधिष्ठितबाह्यदेहयुक्तमिति। सुशिवान्ता देहिनोऽनुरूपविशिष्टभुवनयोगिनो— देहित्वात्, यो देही सोऽनुरूपविशिष्टभुवनयोगी, यथा पृथिवीगतः पार्थिवदेहः चैत्रादिः, यो नानुरूपविशिष्टभुवनयोगी स न देही, यथा परः शिवः, देहिनश्च सुशिवान्ताः तस्मादनुरूपविशिष्टभुवनयोगिन इति॥१६२॥  
 नन्वेवमणूनां प्रतिनियतभुवनभोगित्वमेव सिद्धं, तत्सर्वेषामेवाणूनां सर्व एवाविशेषेण भोग्यत्वादध्वा बन्धक इति विरुद्ध्येत् ? इत्याशङ्क्याह

**आत्मनां तत्पुरं प्राप्यं  
देशत्वादन्यदेशवत्॥१६३॥  
आत्मनामध्वभोक्तृत्वं  
ततोऽयत्नेन सिद्ध्यति।**



**सेति कार्यकारणता॥१६६॥**

 नन्वाचैतन्येऽपि मायाया एकत्वात् कार्यत्वं पराकृत्य कारणत्वमेवोक्तम्। एवं कलादीनामपि वाच्यम्, आचैतन्ये सति एकत्वाविशेषात्। तत्र आचैतन्यं 'परमतमप्रतिषिद्धम् अनुमतमेव',—इति [भङ्ग्याभिधायैकत्वं](http://॑ "पं० ५ ग० पु० भङ्गयानभिधायेति पाठः।") प्रतिक्षेप्तुमनेकत्वमुपपादयति

**कलादिवसुधान्तं य-  
न्मायान्तः संप्रचक्षते॥१६७॥  
प्रत्यात्मभिन्नमेवैतत्  
सुखदुःखादिभेदतः॥**

संप्रचक्षते इत्यग्रे॥१६७॥  
 ननु कलादीनां स्वरूपाभेदेऽपि सुखदुःखादिभेदे किं हीयेत,— इत्याशङ्क्याह

**एकस्यामेव जगति  
भोगसाधनसंहतौ॥१६८॥  
सुखादीनां समं व्यक्ते-  
र्भोगभेदः कुतो भवेत्॥**



 जगतीति जनिमरणधर्मिणि अनपवर्गे,— इत्यर्थः। भोगसाधनसंहताविति कलादिक्षित्यन्तायाम्। सममिति युगपत्साधारणतयेति यावत्। इह कारणभेदात् कार्यभेदः— इति तावदविवादः। तच्च प्रत्यात्मं कलादिवसुधान्तं भोगसाधनं चेदभिन्नं तत् कुतस्त्योऽयं सुखादिभोगस्य भेदः,—इति॥१६८॥  
 नन्वसौ कर्मभेदाद्भविष्यति, सुखादीनां कर्म निमित्तं तच्च प्रत्यात्मभिन्नमित्याशङ्क्याह

**न चासौ कर्मभेदेन  
तस्यैवानुपपत्तितः ॥१६९॥**

 तस्यैवेति कर्मभेदस्य। एवं हि आत्मनां भेदेऽपि कलादिक्षित्यन्ता भोगसंहतिरेकैव,— इत्युक्तम्। तच्चानादित्वात् संसारस्य युगपदेव सा सर्वैरात्मभिः संबद्धा,—इत्यर्थसिद्धम्। सा च तथा संबद्धा सती सममेव सर्वैरात्मभिः कर्मणि प्रयुज्यते,— इत्यविशेषेण सर्वान् प्रति कर्माददाना कथं कर्मभेदं विदध्यात्; ततश्चात्मनां भेदेऽपि न कर्मणो भेदः,— इति तत् कार्यतोऽपि सुखादीनां भेदो नास्ति॥१६९॥



 एवं कलादिक्षित्यन्ता भोगसाधनसंहतिः प्रत्यात्मभिन्नैव येन सुखदुःखादिभेदो भवेत्, तदाह

**तस्मात् कलादिको वर्गो  
भिन्न एव कदाचन।  
ऐक्यमेतीश्वरेच्छातो  
नृत्तगीतादिवादने॥१७०॥**

यत् भोगकारिकाः

**'वसुधादिकलाप्रान्ता भोगसाधनसहतिः।  
नियता प्रति भोक्तारं परिज्ञेया मनीषिभिः॥  
अन्यथा हि सुखादीनां दृष्टो भेदो न युज्यते।  
योक्ष्यते कर्मणो [भेदान्न भेदे](http://॑ "पं० ११ क० पु० भेदान्नभेदो यदि योज्यते इति पाठः ।") यदि योक्ष्यते॥  
संबद्धा युगपत् सा तु कुर्वती कर्म कर्तृभिः।  
कथं भिन्नानि कर्माणि कर्तृभेदात् करिष्यति॥'**

इति। अयं चात्र प्रयोगः। कलादितत्त्वजातं प्रत्यात्मभिन्नं सुखदुःखादिभेदित्वात्, यत् सुखदुःखादिभेदि तत् प्रत्यात्मभिन्नं, यथा देहादि, यन्न प्रत्यात्मभिन्नं तन्न सुखदुःखादिभेदि यथा माया, सुखदुःखादिभेदि च कलादितत्त्वजातं तस्मात्प्रत्यात्मभिन्नमिति॥



 नन्वेवमात्मभेदात् कलादीनामपि भेदः,—इत्युक्तम्, इह च आत्मभेद एव न तात्त्विकः,—इति कथमेषामपि असौ स्यात्,— इति चेत् बाढमित्याह 'कदाचन। ऐक्यमेतीश्वरेच्छातो नृत्तगीतादिवादने'। ऐक्य[मेतीति](http://॑ "पं० ५ ख० पु० एतावतीति पाठः।") तावत्यंशे भेदविगलनात्; यद्यपि सर्वेषां प्रमातॄणां प्रमेयानां च एक[चित्तत्त्व](http://॑ "पं० ६ क० पु० चित्त्वेति पाठः।")मयत्वमेव सतत्त्वं, तथापि मायाशक्तिसमुल्लासितोऽयं दृढनिरूढो भेदावभासो वर्तते; तत्रापि तु प्रतिप्रसवभङ्ग्या क्वचिदंशे [सृष्टमेषामैक्यं](http://॑ "पं० ९क० पु० स्पष्टमेतेषामिति पाठः।") चकास्ति, सर्वत्रैवं किं न स्यादित्युक्तम् 'ईश्वरेच्छातः' इति॥१७०॥  
 अत एव शिवाद्वयमयत्वादेषां शुद्धत्वमपि संभवेदित्याह

**एषां कलादितत्त्वानां  
सर्वेषामपि भाविनाम्।  
शुद्धत्वमस्ति तेषां ये  
शक्तिपातपवित्रिताः॥१७१॥**










\]
