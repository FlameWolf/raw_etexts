+++
TITLE = "प्रकाशसंहिता"
AUTHOR = "सेतुमाधवः"
DOMAIN = "आगमः"
SUB-DOMAIN = "आगमसम्बद्धपुस्तकानि"
LANGUAGE = "संस्कृतम्"
"SERIAL NO." = "Ebharati-4159"
url = "https://www.ebharatisampat.in/readbook3.php?bookid=ODkwMzMyMjczODQyOTkz&pageno=MjI0MjQyNjk5NTk="
title = "प्रकाशसंहिता"

+++
[[प्रकाशसंहिता	Source: [EB](https://www.ebharatisampat.in/readbook3.php?bookid=ODkwMzMyMjczODQyOTkz&pageno=MjI0MjQyNjk5NTk=)]]

\[















 ॐ

 श्रीः



 ‘प्रकाशसंहिता’

 -----------------



 उडुपिफलिमारुमठस्थ तत्त्वसंशोधनसंसदि विद्यमाना हस्तप्रतिः ।

 ---------- ------- -------- -------- --------

 श्री गुरुभ्यो नमः ॥ हरिः ॐ ॥

 ॥ श्री गुरुराजो विजयते ॥

 ॥ अथ प्रथमोऽध्यायः ॥



 1 .  

सर्वलोकेश्वरो विष्णुः सृष्ट्याद्यष्टकृदीश्वरः ।

  यथा ससर्ज निखिलं तन्मे ब्रूहि जगद्गुरो ॥



 ॥ श्रीहंस उवाच ॥

 2. नारायणोऽनन्तशक्तिः पूर्णानन्दोऽक्षरः स्वराट् ।

 ज्ञनानन्दात्मकानन्ततनुरासीदिति श्रुतिः ॥

 3. तस्य स्वतन्त्रस्य हरेः साकल्येन महात्मनः ।

 स्वरूपं नैव जानन्ति रमाब्रह्मादयोपि तु ॥

 4. तथापि ते प्रवक्ष्यामि यथा जानासि तत्वतः ।

 पूर्णकामस्य तस्यास्य सृष्ट्याद्यैर्न प्रयोजनम् ॥

 5. स्वभावस्तादृशस्तस्य तदर्थं तत्करोत्यजः ।

 स एव भगवानात्मा चराचरनियामकः ॥

 6. अण्डमावरणान् सर्वान् प्राकृतान् पुरुषोत्तमः ।

 सङ्कर्षणो नृसिंहेन रूपेणाग्रसदीश्वरः ॥

 7. ततः सर्वान् पूर्वकल्पमुक्तान् बद्धांश्च चेतनान् ।

 स्वोदरे स्थाप्य भगवान् स्वप्रकाशोऽस्वपत्सुखी ॥

 8. दशावरणसंयुक्तब्रम्हाण्डस्य स्तिथौ मितिः ।

 यावत्प्रदेशस्तत्तुल्यरूपा श्रीरुदरूपिणी ॥

 9. तावद्रूपवती भूमिः वटपत्राभवत्पुरा ।

 दुर्गा तावत्परिमिता अन्धकारस्वरूपिणी ॥

 10. तदा रमाविना कश्चिन्नान्यदासीद्बहिस्थले ।

 शून्यनाम्नः शिशोर्गर्भे सर्वे जीवास्तदावसन् ॥

 11. तदूर्ध्वकुक्षिगा मुक्ताः प्रभवन्ति महालये ।

 मुक्तियोग्या मध्यकुक्षौ नित्यबद्धास्तु नभितः ॥

 12. अधोसुराः कटितटे प्राप्तदुःखास्तदूर्ध्वगाः ।

 वसन्ति क्लृप्तानन्दस्ते मुक्ता भुञ्जन्ति नेतराः ॥

 13. प्राप्तव्यान् प्रलयेनैव तेषां दास्यति माधवः ।

 हित्वा प्राप्तव्यमानन्दं क्लृप्तानन्दैकभोजिनाम् ॥

 14. वैकुण्ठादि विहारञ्च हित्वा गर्भस्थितिर्हरेः ।

 प्रलये सर्वमुक्तानां नाश इत्युच्यतेब्जज ॥

 15. सुखदुःखादि भोगार्हाः इच्छाज्ञानस्वरूपिणः ।

 द्वेषधर्माधर्मयत्ननिरता जीवराशयः ॥

 16. लिङ्गबद्धाः समस्ताश्च सृष्टौ जीवाश्चरन्ति हि ।

 साम्यावस्थामुपगताः लिङ्गदेह समन्विताः ॥

 17. लये वसन्तीशगर्भे पूर्वशक्तिस्तदानहि ।

 तदासर्वे गाढनिद्रामुपगच्छन्ति तादृशाः ॥

 18. लय इत्युच्यते सद्भिः न लयोस्ति स्वरूपतः ।

 सर्वजीवस्वरूपस्थाः ज्ञानव्यञनशक्तयः ॥

 19. मनोवृत्तिज्ञानदानशक्तिर्याश्रुतेर्मता ।

 लयेजीवाद्यभावेन सा शक्तिः कुण्ठिता भवेत् ॥

 20. व्याप्तेश्वरमतिस्थानां श्रुतीनां तादृशो लयः ।

 अण्डादिजडजीवानां व्योमाव्याकृतसंज्ञकम् ॥

 21. आश्रयं सृष्टिकालेतत्प्रलये कुण्ठितं भवेत् ।

 देशस्याव्याकृतस्यास्य नाश इत्युच्यते लये ॥

 22. समस्त लिङ्गदेहानां तत्तत्कर्मानुसारतः ।

 नानायोनि प्रापिकास्ति शक्तिः सृष्टौ लये न तु ॥

 23. सुखदुःखप्रदाशक्तिः समस्तकृतकर्मणाम् ।

 सृष्टौ लये न सा विष्णोराज्ञया कुण्ठिता भवेत् ॥

 24. तादृशो हि लयस्तस्य न स्वरूपलयस्मृतः ।

 वर्णेषु सर्वभाषाभिव्यञ्जका शक्तिरिष्यते ॥

 25. सृष्टौ न सास्ति प्रलये तेषां नाशो हि तादृशः ।

 तमः स्थानां पूर्वक्लृप्तदुःखभोगो लयः स्मृतः ॥

 26. प्रकृत्यात्मकलिङ्गस्य जडायाः प्रकृतेस्तथा ।

 सूक्ष्माणां स्थूलकत्वानां त्रिगुणस्यापि कृत्स्नशः ॥

 27. स्रष्टृत्वशक्तिः सृष्टौ हि न लये स्यत्ततो लयः ।

 हित्वा जगत्सर्जनाद्यं सर्वदा श्रीपतौ रतिः ।

 28. अतिसामीप्यसेवा हि लयो लक्ष्म्याः प्रकीर्तितः ।

 अनित्यस्याचेतनस्य अण्डान्तर्बहिरेव वा ॥

 29. क्रमात्सङ्कर्षणाग्नेस्तु दाहो नाश उदहृतः ।

 देशतः कालतो व्याप्ता वर्णासर्वेपि शाश्वताः ॥

 30. जडा च प्रकृतिर्नित्या जडरूपाणुरेव च ।

 देशतः कालतो व्याप्ताऽचिद्रूपाः श्रीहरेःस्सदा ॥

 31. अनन्तगुणतो नीचा गुणतोऽनन्त ईश्वरे ।

 लये समाश्रितास्सर्वे वसन्ति क्षीणशक्तयः ॥

 32. सम्पूर्णशक्ते भगवत्यनन्ते देशकालतः ।

 परमाणुमितानन्तानन्तरूपः सदा हरिः ॥

 33. तदभिन्नानन्तसूक्ष्मस्थूलरूपो हरिः परः ।

 समस्तजीवरूपोरुसूक्ष्मस्थूलस्वरूपकः ॥

 34. समस्तजडरूपानन्तानन्तरूपो जगद्गुरुः ।

 अनन्तानन्तरपैरप्यभिन्नो निर्गुणो हरिः ॥

 35. सर्वतः पाणिपादात्मा सर्वतोऽक्षिशिरोमुखः ।

 सर्वत्र सर्वेन्द्रियावान् सर्वमावृत्य तिष्ठति ॥

 36. अप्राकृतेन्द्रियानन्तरूपकः परमाद्भुतः ।

 असङ्गः सर्वविच्चैव निर्गुणो गुणपूरितः ॥

 37. बहिरन्तश्च भूतानाम् अचरश्चर एव च ।

 अव्यक्तोव्यक्तरूपश्च साधुस्सत्साक्षिगोचरः ॥

 38. एकोप्यनेकवद्भाति नित्यसत्यो महासुखः ।

 अनन्तवेदगम्यश्च सृष्ट्याद्यष्टकृदीश्वरः ॥

 39. स्वतन्त्रोवर्णनीयोरुरुपानन्तस्तु चित्तनुः ।

 स्वानन्तानन्तचिन्मात्रदेहमध्यैकदेशगः ॥

 40. योगनिद्रामुपगतो विनिद्रोऽस्वपदीश्वरः ।

 अण्डस्यावरणस्योपचयं दग्ध्वा लये हरिः ॥

 41. उपादानं प्रकृत्यैकीभूतं कृत्वा नृकेसरी ।

 अनिरुद्धादि मुखगं सङ्कर्षण नृसिंहतः ॥

 42. सर्वसूक्ष्मशरीरोपचयं दग्ध्वाखिलेश्वरः ।

 तदुपादानभूतानि लिङ्गैरेकीकरोत्यजः ॥

 43. तदास्तरणरूपाभूः श्रीर्भार्यारूपिणी परा ।

 दुर्गा प्रावरणाकारा हरेरमिततेजसः ॥

 44. स्वानेव सुगुणान् भुञ्जन् असुप्ताभूत्सुसुप्तवत् ।

 मुक्ताभुक्तोदरो विष्णुः अनन्तानन्तभानुरुक् ॥

 45. स्वप्रकाशोस्वपद्योगनिद्रयावटपत्रगः ।

 सृष्टिकाले सर्वजीवाः नानादुःखसमाकुलाः ॥

 46. भ्रमन्ति सर्वजीवानां तत्तच्छ्रमनिवृत्तये ।

 लये स्वापं प्रापयति लिङ्गबद्धान् स्वदेहगान् ॥

 47. अनादियोग्ताकर्मभावाज्ञानाकुलान् बहून् ।

 सृज्यान् विलक्षणान् तारतम्यस्थान् त्रिविधात्मकान् ॥

 48. स्वल्पनिद्रान् महानिद्रान् गढनिद्रासमन्वितान् ।

 चिन्मात्रानन्दभुङमुक्तान् सदा दुःखभुजोऽसुरान् ॥

 49. तमःसंस्थान् सदा बद्धान् जठरे स्थाप्य केशवः ।

 वटपत्रे स्वपद्देवो निद्रामाचरतीव सः ॥

 50. तेषु सृज्यान् स्वयं सृष्ट्वा यथायोग्यफलं विभुः ।

 सुखं मिश्रं तथा दुःखं दातुमैच्छल्लयान्तिमे ॥

 51. लयास्यष्टमो भागो लयान्तिम उदाहृतः ।

 लये समालिङ्य हरिं विनिद्रा परमेश्वरी ॥

 52. निद्रिते वा सदानन्दवारिधिं समुपाश्रिता ।

 लयष्टमांशे श्रीदेवी अस्वतन्त्रा स्वतन्त्रतः ॥

 53. प्रबुद्धाचाज्ञया विष्णोः स्तोतुं समुपचक्रमे ।

 देशतः कालतोऽनन्ता गुणानन्त्यविवर्जिता ॥

 54. ब्रह्मवाय्वोः कोटिगुणैः अधिका विष्णुवल्लभा ।

 लये सृष्टौ सर्वनित्यपदार्थेष्वभिमानिनी ॥

 55. सृष्ट्याद्यष्टकरी विष्णोः आज्ञयानन्तरूपिणी ।

 छायेव सूक्ष्मस्थूलोरु रूपं विष्णुं समाश्रिता ॥

 56. विष्णोरनन्तवेदेषु प्रोक्तान्तदधिकानपि ।

 गुणान्संजानती साक्षात्सर्ववेदाभिमानिनी ॥

 57. अवर्णणीयसौन्दर्या सर्वजीवाभिमानिनी ।

 शुभ्रेषु मुक्तियोग्येषु शुभ्रा (मुक्ता) श्रीरभिमानिनी ॥

 58. रक्तेषु सर्वबद्धेषु रक्ताभूरभिमानिनी ।

 नीलेष्वयोग्यजीवेषु नीला दुर्गाभिमानिनी ॥

 59. प्रकृति प्रकृतौ साम्यवैषम्यादि प्रवर्तका ।

 अछिन्ना भगवद्भक्ता जडेषु जडरूपिणी ॥

 60. चित्सुचिद्रूपिणी स्त्रीषु स्त्रीचेष्टादि प्रवर्तका ।

 पुरुषाकृतिरुत्कृष्टा पुंभावपरिवर्जिता ॥

 61. अव्यक्ततत्कार्यमय देहशून्या तथाविधा ।

 स्वयं श्रीः विष्णुभावज्ञा वेदैस्तुष्टाव वेदवित् ॥

 62. ते वेदाः ऋग्यजुस्सामाथर्वणाः श्रीहरेर्वशाः ।

 चत्वारोपि पृथग्जात्या अनन्ता दोषवर्जिताः ॥

 63. उदात्तादि स्वरार्थादि वर्णक्रमसमागमाः ।

 विसर्गबिन्दुपूर्वोरुशब्दयोग्यगुणोच्चयैः ॥

 64. अनन्तकालमरभ्य ईषद्वेत्यासवर्जिताः ।

 सांशा समस्तदेशेषु व्याप्ताः शुद्धजडाः सदा ॥

 65. गुणाख्यानपरा विष्णोः शब्ददोषविवर्जिताः ।

 ज्ञतज्ञापकता तेषु विपरीतार्थवक्तृता ॥

 66. अस्पष्टत्वादयस्तेषु वाददोषानसन्त्यलम् ।

 ध्वनिरूपा सृष्टिकाले वाक्स्था वाग्देवतावशाः ॥

 67. लये लक्ष्मीवशाः सृष्टौ ब्रह्माद्यैरभिमानिभिः ।

 रक्षिताः प्रलये सृष्टावेकरूपा भवन्ति हि ॥

 68. अनन्तानन्तसंख्याताः विष्णोः ज्ञाने च साधकाः ।

 सर्वदेशगतानन्ता कण्ठस्थास्तस्य शार्ङ्गिणः ॥

 69. कण्ठेनोद्गीयमनास्ते जीवानां योग्यतावशात् ।

 तत्तत्स्वरूपविज्ञानव्यञ्जकाः श्रीहरीच्छया ॥

 70. वृत्तिज्ञानोत्पादशौण्डाः अ(योग्या)थाज्ञानाममबोधकाः ।

 शब्दरूपास्साक्षियुक्तमनः श्रोत्रैकगोचराः ॥

 71. सर्वशब्दात्मकहरेः बिम्बस्य प्रतिबिम्बकाः ।

 शब्दरूपा वेदगता दुर्गा सानन्तरूपिणी ॥

 72. पुरुषोद्बोधितुं ज्ञात्वा तुष्टाव पुरुषं परम् ।

 अनन्तात्मानन्तशक्तिः ओं(आ)कारादि श्रुतिव्रजान् ॥

 73. नित्यान् सव्यञ्जयन् तेषां सृष्टौ दुर्गामुपादिशत् ।

 प्रलयस्याष्टमे भागे वेदस्रष्टुर्जगत्पतेः ॥

 74. ओं(अ)कारः प्रथमो व्यक्तो बभूव भगवन्मयः ।

 अउमानादबिन्दू च घोषशान्तातिशान्तकाः ॥

 75. यत्स्वरूपाश्च विश्वाद्याः यद्वाच्या यद्गताः पराः ।

 ओंकारवाच्यः पुरुषः पुत्रास्ते नित्यचिन्मयाः ॥

 76. ते विश्वतैजसप्राज्ञतुर्यात्मान्तरात्मनाम् ।

 परमात्मज्ञानात्मकानां रूपाणां वाचका हरेः ॥

 77. तारप्रणवशब्दाभ्यां वाच्य ओंकार ईरितः ।

 नारायणाष्टाक्षराख्यः तरगर्भाक्षरैरभूत् ॥

 78. अभिव्यक्तोथ विश्वादिर्व्यक्तविश्वादयोखिलाः ।

 नारायणमनोर्वाच्याः देवताः परिकीर्तिताः ॥

 79. तारगर्भाक्षरैराद्यैश्चतुर्भिरभवन्मनुः ।

 व्याहृत्याख्योऽनिरुद्धाद्याः विश्वाद्युत्था तदीरिताः ॥

 80. तारगर्भाक्षरैर्व्यक्ताः वर्णाः प़ञ्चाशदीरिताः ।

 अकौचटौतपौ तद्वद्यशौ अष्टा उदाहृताः ॥

 81. अष्टवर्णाः अकारोत्थाः अचः षोडशसम्मताः ।

 प़ञ्चवर्णाः कवर्गस्य उकारोत्थाः प्रकीर्तिताः ॥

 82. मकारोत्थाश्चवर्गस्य पञ्चवर्णाः प्रकीर्तिताः ।

 टवर्गपञ्चवर्णास्तु नादोत्था इति सम्मताः ॥

 83. पञ्चवर्णास्तवर्गस्य बिन्दुव्यक्ता उदाहृताः ।

 पवर्गपञ्चवर्णास्तु घोषतः सम्भवन्ति हि ॥

 84. यवर्गस्य चतुर्वर्णाः व्यक्तिं यास्यन्ति शान्तितः ।

 अतिशान्ताच्छवर्गस्य पञ्चवर्णास्समुत्थिताः ॥

 85. कषयोगादभिव्यक्तः क्षोप्यन्योक्षर उच्यते ।

 पञ्चाशतान्तुवर्णानां तारवर्णाष्ट दैवतैः ॥

 86. विश्वादिभिः क्रमाद्व्यक्ताः अजाद्या देवतामताः ।

 अज आनन्द इन्द्रेश उग्र ऊर्ज ऋतम्भरः ॥

 87. ॠघलृशौ लॄजिरेकात्मैर ओजोभृदौरसः ।

 अन्तोर्धगर्भः कपिलः खपतिर्गरुडासनः ॥

 88. घर्मोङसारश्चार्वङ्गश्छन्दोगम्यो जनार्दनः ।

 झडितारिञमष्टंकी ठलको डरको ढरी ॥

 89. णात्मातारस्थपोदण्डी धन्वी नम्यः परः फली ।

 बलिर्भगोमनुर्यज्ञो रामो लक्षीपतिर्वरः ॥

 90. शान्तसंवित् षड्गुणश्च सारात्मा हंसलालुकौ ।

 अकाराद्यैस्सर्ववर्णैर्वाच्या एते प्रकीर्तिताः ॥

 91. क्षवाच्यो नृसिंहस्तु सर्वजीवनियामकः ।

 एकपञ्चाशद्वर्णात्मा मतृकामन्त्र ईरितः ॥

 92. नारायणाष्टवर्णाश्च चतुर्व्याहृतिभिः क्रमात् ।

 वासुदेवद्वादशार्णमन्त्रोभून्महदात्मकः ॥

 93. केशवाद्याः द्वादशैव तन्मन्त्राक्षर देवताः ।

 त्रिवारं विष्णुनैवोक्तान् मन्त्रान् नारायणादभूत् ॥

 94. गयत्री ब्रह्मऋषिका द्विगुणाद्वादशाक्षरात् ।

 केशवाद्याश्चतुर्विंशत् गायत्रीवर्णदेवताः ॥

 95. गायत्र्याः पौरुषं सूक्तं सूक्तान्मन्त्रास्तु वैष्णवाः ।

 पुंसूक्तप्रतिपाद्यस्तु पुरुषो हरिरीरितः ॥

 96. विष्णुमन्त्रोदितो विष्णुः सर्वात्मा परिकीर्तितः ।

 प्रणवोष्टौ व्याहृतयो मात्रृकाद्वादशाक्षरौ ॥

 97. गायत्री ब्रह्मऋषिका पुंसूक्तं वैष्णवं तथा ।

 अष्टावेते महामन्त्राः वैदिकास्सर्वसिद्धिदाः ॥

 98. पुंसूक्तात्सर्ववेदानां व्यक्तिरासीदिति श्रुतिः ।

 दुर्गयानन्तरूपिण्याऽनन्त वेदोदितो हरिः ॥

 99. तयार्थितोऽखिलाध्यक्षः स्वात्मासृष्टिमचीक्लृपत् ॥



 ॥ इति श्री परतत्तवनिर्णये प्रकाशसंहितायां प्रथमपरिच्छेदे प्रथमोऽध्यायः ॥

 ॥ अथ द्वितीयोऽध्यायः ॥

 ॥ श्रीहंस उवाच ॥

 1. संस्तुतो भगवानेवं तदैवोत्थाय केशवः ।

 शून्यनामाथ जगृहे परुषाख्यां तनुं हरिः ॥

 2. पुरुषः सर्वरूपाणां व्यक्ताबीज इवस्थितः ।

 सोनन्तात्मा व्याप्ततनुः विश्वकुक्षिरितीरितः ॥

 3. पुरुषाद्वासुदेवाद्याश्चत्वारो ह्यभवंस्ततः ।

 वासुदेवः सङ्कर्षणः प्रद्युम्नश्चानिरुद्धकः ॥

 4. श्वेतरक्तपीतनीलाः वासुदेवादयः क्रमात् ।

 मुक्त्यैहृत्यै तथा गुप्तै सृष्ट्यै स्वेच्छातनुर्हरिः ॥

 5. शून्यनाम्नी रमादेवी श्रीर्भूत्वा पुरुषंश्रिता ।

 सैवमायाजयाभूत्वा कृतिश्शान्तिरितीरिता ॥

 6. वासुदेवादि भार्यासीत् सर्वदा सानपायिनी ।

 चतुर्मुखो वासुदेवः ब्रह्मणो बिम्बरूपकः ॥

 7. सङ्कर्षणः सहस्रास्यः फणिराड्बिम्बरूपकः ।

 प्रद्युम्नो मारबिम्बात्मा ह्यतिसुन्दरविग्रहः ॥

 8. बिम्बात्मा कामपुत्रस्यानिरुद्धास्यानिरुद्धकः ।

 सकृद्धोल्कादि पञ्चात्मा विश्वाद्यष्टतनुर्हरिः ॥

 9. विमलादिनवात्माभूत् समत्स्यादि दशाकृतिः ।

 शक्त्यादि द्वादशात्माभूद्वारकादि षोडशरूपवान् ॥

 10. आनन्दादि त्रयोविंशद्रूप आसीत्परात्परः ।

 केशवादि चतुर्विंशद्रूपवानभवद्धरिः ॥

 11. अजादि पञ्चाशद्रूपः ततोभूत् पुरुषोत्तमः ।

 कालाख्यषष्ठिरूपोभूत् संवत्सरनियामकः ॥

 12. नारायणादि शतकः स विश्वादि सहस्रकः ।

 पराद्यनन्तरूपोभूदात्मभेद विवर्जितः ॥

 13. तदाज्ञयैव देवी सा रमापि बहुरूपिणी ।

 स तयानन्तरूपिण्या अनन्तरूपो रमापतिः ॥

 14. स्वरतोऽपि तया देव्या तत्प्रीत्यर्थं दयानिधिः ।

 लयकालाष्टमांशन्तु नीत्वा पुरुषपुङ्गवः ॥

 15. प्रारम्भे सृष्टिकालस्य अजादीन्स्रष्टुमारभत् ॥



 ॥ इति श्री परतत्वनिर्णये प्रकाशसंहितायां प्रथमपरिच्छेदे द्वितीयोध्यायः ॥



 ॥ अथ तृतीयोध्यायः ॥

 ॥ श्रीहंस उवाच ॥

 1. जालरन्ध्रात् ग्रहाविष्टा सूर्यरश्मिप्रभा भुवि ।

 यदा भवन्ति तस्याः समीपे तिर्गास्थितः ॥

 2. केशं यदोद्गमयतो सो मर्त्यानां परमाणुकः ।

 मर्त्योत्तमो भक्तिपाकात् महरादिषु संस्थितः ॥

 3. यं कालं सूक्ष्मदृग्वेद स कालः परमाणुकः ।

 तच्छतांशो हि देवानां तच्छतांशोब्जजस्य तु ॥

 4. भूमौ स्थितानां मर्त्यानां यः कालः परमाणुकः ।

 तच्छतांशो देवलोके स्थितस्य परमाणुकः ॥

 5. तत्कोट्यंशो रमायाश्च तदनन्तांशको हरेः ।

 परमाणुरिति प्रोक्तः तदन्यैर्न्यैव बुध्यते ॥

 6. परमाणुद्वयात्मातु कालो द्व्यणुक ईरितः ।

 परमाणुत्रयात्मस्य त्र्यणुकः परिकीर्तितः ॥

 7. त्रुटिः त्रिभिश्च त्र्यणुकैः वेधः स्यात्तत्रयेण तु ।

 लवोवेधत्रयात्मास्यात् निमेषस्तु त्रिभिर्लवैः ॥

 8. क्षणस्त्रिनमिषः प्रोक्तः काष्ठाख्या क्षणपञ्चकात् ।

 काष्ठाभिः पञ्चदशभिः लघुकालः प्रकीर्तितः ॥

 9. लघुभिः पञ्चदशभिः विनाडिका प्रकीर्तिता ।

 विनाडिका षष्ठिभिर्या नाडिकैका भविष्यति ॥

 10. ताभ्यां मुहूर्तत्रिंशद्भिः अहोरात्रमितीरितम् ।

 अष्टमांशान्न्यूनसप्तघटिकाभिश्च सप्तभिः ॥

 11. सपादसप्तभिर्वापि सार्धसप्तभिरेव वा ।

 यामः कालोष्टभिर्वापि कालभेदेन चोदितः ॥

 12. यामैश्चतुर्भिः अहः स्यात् तावद्भिर्यामिनीमता ।

 अहोरात्रत्रिँशता च मासः पक्षद्वयात्मकः ॥

 13. ताभ्यां ऋतुस्तत्रयेणैवा अयनं परिकीर्तितम् ।

 कर्कादि कार्मुकान्तेषु यदा चरति भस्करः ॥

 14. दक्षिणायनमुद्धिष्टं देवानां रात्रिसंज्ञकम् ।

 यावन्नक्रादिके भानौ मिथुनान्तेषु तिष्ठति ॥

 15. उत्तरायणमुद्धिष्टं तावत्कालं विचक्षणैः ।

 अयनाभ्यां वत्सरस्तु द्विषण्मासात्मकः स्मृतः ॥

 16. षष्ठ्युत्तरत्रिशतकैः अहोरात्रैश्च वत्सरः ।

 अष्टाविंशत्सहस्रैस्तु लक्षसप्तदशाब्दतः ॥

 17. क्लृप्तः कृतयुगस्तस्मात् त्रेतापादोनमुच्यते ।

 सहस्रषण्णवत्येतलक्षद्वादश सम्मितः ॥

 18. त्रेतायुगस्ततः पादन्यूनो द्वापर ईरितः ।

 चतुष्षष्ठिसहस्रेत अष्टलक्षमितिस्मृतः ॥

 19. द्वापररात्तु कलिस्तस्मादर्धपादमितिस्मृतः ।

 द्विषोडशसहस्रेताच्चतुर्लक्षात्मकः कलिः ॥

 20. कृतत्रेताद्वापरश्च कलिश्चेति चतुर्युगाः ।

 चतुर्युगात्मकः कालो महायुग इतीर्यते ॥

 21. विंशत्सहस्रेतलक्षत्रिचत्वारिंशदब्दकैः ।

 क्लृप्तः कालः कालदृग्भिः महायुग इतीर्यते ॥

 22. षष्ठ्युत्तराब्दत्रिंशताद्देवानामब्द ईरितः ।

 तादृगब्दसहस्राणां चतुष्कोणः कृताह्वयः ॥

 23. त्रेता तु त्रिसहस्राब्दा द्विसहस्राब्दसम्मितः ।

 द्वापरस्तु ततो न्यूनसहस्राब्दमितः कलिः ॥

 24. कृतस्यादौ कृतान्ते च पृथगब्दश्चतुश्शतम् ।

 सन्धिस्त्रेतायुगाद्यन्ते पृथगब्दशतत्रयम् ॥

 25. सन्धिस्तु द्वापराद्यन्ते पृथगब्दशतद्वयम् ।

 शताब्दस्सम्मितः कालः सन्धिराद्यन्तयोः कलेः ॥

 26. एवं दैवेन मानेन द्वदशाब्दास्सहस्रतः ।

 क्लृप्तः कालः कालविद्भिः महायुग इतीर्यते ॥

 27. सार्धाष्टादशलक्षाब्दे युगानाम् एकसप्तति ।

 मिलितो मनुसन्धातभोगकाल उदीरितः ॥

 28. द्विषट्शताब्दसमितो लयः स्वायम्भुवोत्तरः ।

 स्वारोचिषादिकानान्तु षण्णामप्यन्तरे लयः ॥

 29. प़ञ्चादशशताब्दात्मा लयः काल उदीरितः ।

 चतुर्दशशताब्दात्मा लयः काल उदाहृतः ॥

 30. तदन्य मन्वन्तरेषु नियमात्सर्वदैव तु ।

 चतुर्युगसहस्रन्तु ब्रह्मणो दिन उ(दिवमु)च्यते ॥

 31. रीत्रिश्च तावती तस्य अहोरात्रा तु तादृशा ।

 षष्ठ्युत्तरत्रिशतकाद्वत्सरोऽजस्य कीर्तितः ॥

 32. एवं विधशताब्दात्मा कालोऽजस्यायुषो मतः ।

 वासुदेवात्सूक्ष्मतनुं स्वशताब्दादिमे क्षणे ॥

 33. यः प्राप सशताब्दायुः तद्रूपाणीतराणि तु ।

 मासत्रयाधिकादब्दषट्कात् पूर्वतनादभूत् ॥

 34. सृज्यानां सूक्ष्मसांशानां सूक्ष्मसृष्टिश्चतुस्तनोः ।

 सृष्टानां सूक्ष्मतः पूर्वं स्थूलदेहस्ततोऽभवत् ॥

 35. नारायणादजाद्रुद्रात् क्रमात् कालानुसारतः ।

 यावतां सूक्ष्मतः सृष्टिः स्थूलसृष्टिस्तु तावता ॥

 36. अण्डादूर्ध्वं चावृतयः स्थूलदेहाश्च तन्मयाः ।

 आद्यस्य ब्रह्मणः पूर्वं पञ्चाशद्वत्सरान्ति मे ॥

 37. दिने व्यतीते तद्रात्रावण्डसृष्टिरथाभवत् ।

 तदन्तः स्वपतो विष्णोर्जलमध्यगतस्य तु ॥

 38. नाभ्युत्थिताल्लोकमयात् प्राकृतात् पद्मकोशतः ।

 पाद्मः ब्रह्मोत्थितस्सार्धं सप्तत्रिंशच्चतन्मये ॥

 39. दिनान्तिमे निशायां च नाशोऽण्डस्य जगत्पतेः ।

 व्युत्क्रमात्पूर्वमानेन स्थूलसूक्ष्मस्य नाशनम् ॥

 40. एवं शतायुषः पूर्णेद्विपरार्धात्मकायुषी ।

 स्वयं चात्मस्वरूपाणाम् एकीभावं करोत्यजः ॥

 41. यावत्कालेनात्मसृष्टिरेकीभावस्तु तावता ।

 एकीभूतेपि रमति तथैकीभूतमायया ॥

 42. तावत्कालं ततः पश्चात् सुप्तवत् स्वापयत्यजः ।

 सार्धद्विषड्ब्रह्मवर्षमिति शिष्टे निशान्ति मे ॥

 43. भागे पुनः पूर्ववच्च आत्मसृष्ट्यादिमीश्वरः ।

 करोति पुरुषस्तस्य नायुर्मानं विधीयते ॥

 44. एवं विधापरिमितानन्तानन्तपरात्मके ।

 काले भाविन्यपि हरिः सृष्ट्यादीशः करिष्यति ॥

 45. स्वन्तन्त्रस्यास्य मर्यादा अस्वतन्त्रैर्न शक्यते ।

 लङ्घितुं पूर्णशक्तेर्हि वशे सर्वं चराचरम् ॥

 46. येऽनन्तकालतस्तस्य मृतिजन्मजरादयः ।

 आयासदुःखदौर्भाग्यचिन्तासन्तापपूर्वकाः ॥

 47. अज्ञानेर्ष्यासूयपीडा कामक्रोधभयादयः ।

 कृशतारोगदुरितपुण्यलेपादयस्तथा ॥

 48. आशाहानिश्च वृद्धिश्च क्षुत्तृट्कम्पादयस्तथा ।

 नासन् दोषाः नोत्तरत्र भविष्यन्त्यखिलेश्वरे ॥

 49. तत्तद्दुर्जनसङ्घैश्च ये कल्प्याः दोषसञ्चयाः ।

 तत्तद्विरोधि सुगुणानन्त्यपूर्णस्य मीलुषः ॥

 50. तद्दोषलेशगन्धोपि न विष्णोरिति निश्चयः ।

 यः कालः परमाण्वादि द्विपरार्धावसानकः ॥

 51. तेषु सर्वेषु कालेषु तत्तन्नाम्ना रमापतिः ।

 तत्सामर्थ्यव्यञ्जकश्च स्थित्वा रक्षत्यजः प्रभुः ॥

 52. नित्यः कालप्रवाहोयमनित्यास्तु क्षणादयः ।

 नष्टेषु सत्सुकालेषु वर्तमानेषु वै क्रमात् ॥

 53. अविनाश्य स्वरूपोसौ तत्प्रवाहस्य रक्षकः ।

 शताब्दस्सम्मितः कालो ब्रह्मणः परसंज्ञकः ॥

 54. सकालस्तु निमेषाख्यः अहश्च परमेशितुः ।

 इत्यज्ञजनबुद्धीनां शुद्ध्यर्थमुपचर्यते ॥

 55. अत आहुर्महाप्राज्ञाः कालतोनन्तमीश्वरम् ।

 अथापि परकालान्तं ब्रह्माणं जनयन्विभुः ॥

 56. अङ्गीकरोति तं कालमहोयदखिलेश्वरः ।

 रात्रिमानादि शून्योपि तावन्तं कालमीश्वरः ॥

 57. रात्रित्वेन चरत्येवं ब्रह्मादीन्स्वापयत्यजः ।

 निशायाश्चरमे भागे आत्मसृष्ट्यादिमीश्वरः ॥

 58. करोति पुरुषस्तस्य आयुर्मानं विधीयते ।

 एवं विधापरिमितानन्तानन्तपरात्मकः ॥

 59. कालाव्यतीता सृष्ट्यादि कर्तुर्विष्णोः परात्मनः ।

 स्वरूपेन्द्रियवद्योसौ कालोरूपादिवर्जितः ॥

 60. पूर्वपूर्वसु कालेषु नष्टेष्वन्ये भवन्ति हि ।

 उत्तरत्रायास्यमानपरमाणुप्रवाहतः ॥

 61. संयोज्यघटिकाद्यास्तु कालोज्ञेयः समानतः ।

 घटिकायाममासाद्या नैकदा सम्भवन्ति हि ॥

 62. आयुर्मानविहीनस्यानन्तानन्तपरात्मकैः ।

 विष्णोः कालानन्त्यमितौ कालज्ञान(नं)प्रयोजकम्॥

 63. वेदानामक्षराणाञ्च देशन्याव्याकृतस्य च ।

 रमायाः सर्वजीवानां मुक्तानां लिङ्गसंयुजाम् ॥

 64. समस्तलिङ्गदेहानां जडायाः प्रकृतेस्तथा ।

 एतेषामस्वतन्त्राणां स्वतन्त्रवशवर्तिनाम् ॥

 65. कालानन्त्यमितौ नित्यं कालज्ञान(नं)प्रयोजकम् ।

 अनित्या(अनन्ता)नां जडानां च सूक्ष्मस्थूलशरीरिणाम् ॥

 66.  आयुर्माने शरीराणां कालज्ञनं प्रयोजकम् ।

 एवं कालगतिं जानन् कालभीतिं तरिष्यति ॥

 67. एकस्मिन्परकालेतु एकमण्डं जगद्गुरुः ।

 दशावरणसंयुक्तं सृजत्यवति हन्त्यजः ॥

 68. नैकदाजाण्डबहुलं स्रष्टुमिच्छति केशवः ।

 ब्रह्माणं गरुडं शेषम् इद्रं प्राणं रविं सुरान् ॥

 69. एकमेकं हरिर्मुक्तं(क्त)परकाले करोत्यजः ।

 तथाप्यजाण्डानन्तानां नियन्ताऽजाण्डरूपवान् ॥

 70. हरिः तादृङ्महारूपानन्तानन्तानि वै हरेः ।

 रोमाङ्कुरेष्वनन्तेषु संवसन्तीति हि श्रुतिः ॥

 71. तादृशानन्तरूपाणाम् अनन्त्यानन्त्ययोगतः ।

 अधश्चोर्ध्वं चाष्टदिक्षु संयुक्तानामनन्तशः ॥

 72. रूपानन्त्यैरपूर्णोरु देशे पूर्णतनुर्हरिः ।

 अत्यभिन्नोरुचित्सौख्यबलादि गुणविग्रहः ॥

 73. निर्विशेषः सर्वगतः सूक्ष्मस्थूलादिरूपकः ।

 समशक्तिः समज्ञानबलादिशुभसद्गुणः ॥

 74. समाधिकविहीनश्च रमयानन्तरुपया ।

 सहस्वाधीनया सत्याऽशेषचिज्जडभृद्धरिः ॥

 75. स्वभिन्नायाः श्रियाः भिन्नाः मुक्तामक्तासुचिद्गुणैः ।

 भिन्नैर्नित्यजडैस्सत्यैः भिन्नैः जीवेश्वरैः सदा ॥

 76. विभिन्नो विश्वतो विष्णुः देशतो गुणतो विभुः ।

 अनन्तानन्तरूपेण अभिन्नोभिन्नवद्धरिः ॥

 77. पूर्णोपि जडचिद्रूपं सृजत्यवति हन्त्यजः ॥



 ॥ इति श्री परतत्तवनर्णये प्रकाशसंहितायां प्रथमपरिच्छेदे तृतीयोऽध्यायः ॥



 ॥ अथ चतुर्थोऽध्यायः ॥



 ॥ श्रीहंस उवाच ॥

 1. सूक्ष्मं सर्वजगद्बीजं मितं त्रातं च विष्णुना ।

 प्रधानमव्यक्तमिति यद्‌वदन्ति मनीषिणः ॥

 2. महामायेत्यविद्येति प्रकृतिर्मोहिनीति च ।

 त्रिगुणात्मकमव्यक्तं त्रिरूपं तत्त्रिशक्तिमत् ॥

 3. अविद्याकामकर्मादि बीजमित्यपि तां विदुः ।

 रक्षितं प्रलये सृष्टा(वेवा)वण्वनन्तस्वरूपवान् ॥

 4. अनादिकर्मग्रन्थीति बन्धोबन्धकमित्यपि ।

 अजामनन्यवशगां कलाषोडशसंयुताम् ॥

 5. तीव्रदुःखात्मकां नानायोनिप्रापकमीरितम् ।

 नारिकेलसमाकारं परिच्छेदत्रयात्मकम् ॥

 6. मूर्ध्निच्छिद्रयुतं दिव्यं रत्नवद्भास्वरं सदा ।

 विष्णुना रमयाच्छन्नाच्छिद्रगर्भावकाशवत्॥

 7. सृष्टौ लये रमा तस्य मानिनी च निरन्तरम् ।

 सृष्टावेव ब्रह्मवायू सभार्यावभिमानिनौ ॥

 8. रजस्सत्त्वतमस्संज्ञभागत्रयसमन्वितम् ।

 सत्वभागः शुक्लवर्णः रक्तवर्णस्तु राजसः ॥

 9. नीलवर्णस्तमोभाग इति भागत्रयात्मकः ।

 ज्ञानकर्मेन्द्रियकलाः रजोभागे व्यवस्थिताः ॥

 10. तमोभागगताः प़ञ्चतन्मात्रासंज्ञिताः कलाः ।

 मनः कला सत्वभागगता सर्वप्रधानिका ॥

 11. मनोबुद्धिरहंकारश्चित्तं चेति चतुर्विधम् ।

 कामक्रोधमहालोभमदमात्सर्यमोहकाः ॥

 12. द्वेषाहंकारममकारेर्ष्यसूयाभयादयः ।

 मनोदोषास्तद्विहीनं मनोज्ञानाय साधनम् ॥

 13. मनश्चतुर्विधं नित्यं जडप्रकृतिगं मतम् ।

 तज्जन्यमप्यनित्यं स्यात्तत्र चित्तं न दोषयुक् ॥

 14. मनः स्वर्णाद्यनेकार्थमपेक्षां जनयिष्यति ।

 बुद्धिर्निषिद्धभोग्च्छां सदासंकल्पयिष्यति ॥

 15. अहङ्कारः पुमर्थानां घातकः स्सोत्तमैः सह ।

 स्पर्धां विष्णुसुरद्वेषं कल्पयत्यपि सर्वशः ॥

 16. चित्तं सत्साधनगतं करोति पुरुषं सदा ।

 सत्साधनमहङ्कारकलितं पापमेवहि ॥

 17. अहङ्कारविहीनं तच्चित्तं विज्ञानसाधनम् ।

 रचिते भारते वर्षे यथा मानुषसत्तनुम् ॥

 18. लब्ध्वा गुरुकुलावासं कृत्वानेकसुजन्मभिः ।

 कृत्वात्मयोग्यसत्कर्म लब्धसद्गुरुसेवया ॥

 19. प्रसन्नैरुपदिष्टोरु सच्छास्त्रश्रवणादिभिः ।

 वृत्तिज्ञानप्रदं तच्च वृत्तिभक्त्यादि साधकम् ॥

 20. ताभ्यां स्वारूपिकज्ञानभक्तिर्व्यक्तिर्भविष्यति ।

 स्वारूपिकं मनो नित्यं ततः स्वारूपिकी मतिः ॥

 21. व्यक्ता भवति नित्या सा भक्तिः स्वारूपिकी तथा ।

 सैवानन्दस्वरूपेण नित्या मुक्तेषु तिष्ठति ॥

 22. इन्द्रियाणां गोलकानि दृश्यान्याहुः समग्रशः ।

 अतीन्द्रियाणीन्द्रियाणि ज्ञानकर्ममयानि च ॥

 23. श्रोत्रत्वङ्नेत्ररसनघ्राणाद्या ज्ञानशक्तयः ।

 वाक्पाणिपादपायूपस्थाः सर्वे कर्मशक्तयः ॥

 24. श्रोत्रं शब्दग्राहिशब्दो द्विविधः परिकीर्तितः ।

 शब्दो ध्वन्यात्मको वर्णात्मकश्चेति तदादिमः ॥

 25. अहङ्कारात्समुद्भूतः आकाशोत्पत्तिकारणः ।

 ध्वन्यात्मकस्तु शब्दस्तु प्रथमः परिकीर्तितः ॥

 26. ज्ञानकर्मेन्द्रियमनोमात्राः सूक्ष्माह्यनादयः ।

 नित्याश्च प्रलये सृष्टावनित्यास्ते प्रकीर्तिताः ॥

 27. वर्णात्मकस्तु यश्शब्दो नित्यः सर्वगतो विभुः ।

 द्रव्यमित्येव सर्वेषां न गुणः कस्यचिन्मते ॥

 28. वेदाः पदाद्वर्णतश्च शब्दतः स्वरतस्तथा ।

 अनादिनित्यास्ते सर्वेप्यपौरुषेयगुणोत्कराः ॥

 29. विष्णोर्माहात्म्यविज्ञप्तौ सत्प्रमेये च साधकाः ।

 शास्त्राणिच पुराणानि पौरुषेयाणि कृत्स्नशः ॥

 30. यथार्थानि प्रणीतानि हरिणाथ सुरर्षिभिः ।

 नित्यान्येवार्थतो वर्णक्रमयोगादनित्यकाः ॥

 31. सात्विकानि पुराणानि मन्वादि स्मृतयस्तथा ।

 यथार्थ एव तत्रोक्तं ग्राह्यं श्रीहरितत्परैः ॥

 32. वाराहं वैष्णवं पाद्मं वायुप्रोक्तं च गारुडम् ।

 श्रीमद्भागवतं चैव सात्विकानीति हि श्रुतिः ॥

 33. ब्रह्माण्डं ब्रह्मवैवर्तं मार्कण्डेयं च वामनम् ।

 भविष्यं नारसिंहं च राजसानि षडैव हि ॥

 34. मात्स्यं कौर्म्यं तथा लैङ्ग्यं शैवं स्कान्दं तथैव च ।

 पाशुपतसंज्ञिकं चेति तामसानि विदो विदुः ॥

 35. ग्राह्यं सर्वं सात्विकोक्तं योजना भेदतोथवा ।

 वेदवेदानुसारेषु विरोधेऽन्यार्थकल्पना ॥

 36. इतराणि विरुद्धानि प्रलम्भभ्रमजान्यपि ।

 व्यासोक्तानि पुराणानि सात्विकान्यपि कृत्स्नशः ॥

 37. क्वचित् क्वचित् पुराणानि प्रायोज्ञानकराण्यपि ।

 आसुरावेशवशतः तदन्योक्तान्यनन्तशः ॥

 38. श्रोत्राग्राह्याणि सन्त्येव अप्रमाणानि तान्यलम्‌ ।

 परशुक्लत्रयोक्तानि नित्यं विष्ण्वाज्ञयैव तु ॥

 39. अतिप्रमाणानि दैत्यावेशाज्ञानादि वर्जनात् ।

 बधिरत्वादयः श्रोत्रृदोषास्तद्वर्जितेन्द्रियैः(याः) ॥

 40. एतानि विषयाण्याहुः श्रोतव्यानि सहस्रशः ।

 शब्ददोषविहीनानि ग्राह्याणि मनसा सह ॥

 41. तत्रोक्तानन्तसुगुणं निर्दोषं ज्ञेयमीश्वरम् ।

 गम्यं सत्यं च सुखचिन्मयं विष्णुं सनातनम् ॥

 42. आत्मेश्वरं हरिं भक्त्योपा(स्त्या)स्यमुक्ता भवन्ति हि ।

 कुशास्त्रेषूक्तदुर्मार्गे हेयता बुद्धिसंयुतम् ॥



 ॥ इति श्री प्रकाशसंहितायां प्रथमपरिच्छेदे चतुर्थोऽध्यायः ॥



 ॥ अथ पञ्चमोऽध्यायः ॥



 ॥ श्रीहंस उवाच ॥

 1. ज्ञानेन्द्रियाणि पञ्चानि पञ्चकर्मेन्द्रियाणि च ।

 रजोभागगतान्येषु श्रोत्रमा(त्रं)द्यं विशिष्यते ॥

 2. श्रावणास्याद्यभक्तेस्तु साधकत्वाद्गुणाधिकम् ।

 त्वक्चर्मगोलके सर्वदेहगे समु(पाश्रिता)पस्थिता ॥

 3. कुष्ठभङुरपामाद्याः त्वक्दोषाः परिकीर्तिताः ।

 अव्यक्तादि स्पर्शदोषशून्याः शीतोष्णपूर्वकाः ॥

 4. स्पर्शास्तद्विषयाः प्रोक्ताः वायुतेजोम्बुभूमयः ।

 पदार्थाः केचनगुणाः सत्वगिन्द्रियगोचराः ॥

 5. त्वक्स्पर्शौ प्रकृतिस्थौ द्वौ नित्यौ स्थूलावनित्यकौ ।

 तज्जन्यौ प्राकृतौ वायुसंश्रयौ नश्वरौ मतौ ॥

 6. इन्द्रियाणान्तु विषयाः गुणामात्राः प्रकीर्तिताः ।

 ज्ञानात्मकानां ते सर्वे द्विविधाः परिकीर्तिताः ॥

 7. विष्णुवैष्णवसेवायै अनुकूलाश्शुभा मताः ।

 अशुभाः प्रतिकूलाश्च पुनस्ते त्रिविधा मताः ॥

 8. मुक्तियोग्याश्रिता नित्याः नित्यसृतिषु मध्यमाः ।

 तमोयोग्याश्रिता नीचास्तत्तद्योग्यसुसाधनैः ॥

 9. नीचमध्योत्तमस्थानप्रापकाः क्रमयोगतः ।

 जीवस्वरूपभूतानि मनोमात्रेन्द्रियाणि च ॥

 10. तत्स्वरूपाणि नित्यानि उत्तमेषु शुभान्यपि ।

 उत्तमा मुक्तियोग्यास्तु नित्यबद्धास्तु मध्यमाः ॥

 11. अधमास्तु तमोयोग्याः मनोमात्रादयस्तथा ।

 स्वारूपिकाश्चलिङ्गस्थाः अनित्याः स्थूलदेहगाः ॥

 12. विष्णोरमायाब्रह्मादि मुक्तानां क्रमयोगतः ।

 मनोमात्रेन्द्रियज्ञानसुखधैर्यबलादयः ॥

 13. स्वरूपाण्येवविष्णोस्तु नित्यव्याप्तानि कृत्स्नशः ।

 स्वतन्त्राणि स्वतन्त्रस्य (कर्माणि तु)पुरुषस्य महात्मनः ॥

 14. स्वस्वरूपस्थितौ यस्य ज्ञानेकर्मण्यपि स्फुटम् ।

 सर्वस्वरूपचेष्टासु परापेक्षा न यस्य हि ॥

 15. स स्वन्तन्त्र इति प्रोक्तः स विष्णुर्नेतरः क्वचित् ।

 अव्यक्ततत्कार्यमय देहशून्यारमापि हि ॥

 16. तच्चित्तेन्द्रियमात्रास्तु नित्या व्याप्ता स्वरूपका(काः) ।

 विष्ण्वैकवशगास्तस्याः हर्यपेक्षासदस्ति हि ॥

 17. परापेक्षयुतत्वात्सा अस्वतन्त्रा प्रकीर्तिता ।

 ब्रह्मादिमुक्तामुक्तानाम् अस्वतन्त्र्यमनादितः ॥

 18. सिद्धमेव स्वरूपे च ज्ञाने कर्मण्यपि स्फुटम् ।

 नीचानीचस्वरूपाणाम् उत्तमोत्तमचेतसाम् ॥

 19. प्रसादतः प्रवृत्तिर्हि ज्ञानभक्त्यादि चाखिलम् ।

 ज्ञानाज्ञानतमोमोक्षाः नित्यानित्यजडस्य च ॥

 20. नोत्पत्तिनाशौ जीवानां त्रिविधानां समस्तशः ।

 स्वरूपदुःखद्वेषेर्ष्या चिन्तासन्तापपूर्वकाः ॥

 21. न मुक्तानां देहयोगो यावत्तेषां भयादिकम् ।

 भयादीनि च योग्येभ्यः उत्तमेष्वल्पमेव च ॥

 22. ज्ञानं मुक्तिरयोग्यस्य न च स्वप्नेपि दृश्यते ।

 स्वरूपाज्ञानतमसी योग्यानां न कदाचन ॥

 23. सृष्टिं स्थितिं संहृतिं च नियतिं जगतोस्य तु ।

 ज्ञानाज्ञाने तमोमोक्षौ विष्णुनैव विदो विदुः ॥

 24. ब्रह्मादीनां स्वरूपन्तु अत्यन्ताणुतमं मतम् ।

 तदिन्द्रियाणि सूक्ष्माणि सूक्ष्माण्येव स्थिराणि तु ॥

 25. चक्षुर्गोलकगं नेत्रं रूपग्राह्यमतीन्द्रियम् ।

 नित्यमव्यक्तगं स्थूलमनित्यं जन्यमक्षि च ॥

 26. स्वरूपनेत्रकलितं नित्यानित्ये अक्षिणी उभे ।

 ज्ञानप्रदे साक्षिसंज्ञे सर्वस्वारूपकेन्द्रियम् ॥

 27. उक्तानां वक्ष्यमाणानाम् इन्द्रियाणां समग्रशः ।

 स्वारूपेन्द्रियसाहाय्यं विना शक्तिर्नविद्यते ॥

 28. वृद्धिं हानिं च लभते गुणैर्दोषैः स्वरूपतः ।

 साक्षीन्द्रियन्तु योग्यानां स्वोत्तमद्रोहतां विना ॥

 29. तत्रापीषत्कुतश्चित्तु तत्सर्वं कुण्ठितं भवेत् ।

 पटलं कामिला काचः प्रतिदीधिति सङ्गतिः ॥

 30. नेत्ररोगं व्रणाद्याश्च पैत्यप्रतिहतास्तथा ।

 अक्षिभ्रमणशैत्याद्याः नेत्रदोषाः प्रकीर्तिताः ॥

 31. आरस्थत्वं दूरगत्वं सौक्ष्मं च व्यवधानतः ।

 स्थितिः समानाभिघातः अर्थदोषाः प्रकीर्तिताः ॥

 32. निर्दोषविषया ये च निर्दोषेक्षणगोचराः ।

 शुक्लं रक्तं श्वेतपीतहरितादीनि कृत्स्नशः ॥

 33. चित्रादीनि स्वरूपाणि चक्षुषो विषयाणि च ।

 उद्भूतरूपसंयुक्ताः तेजोवार्भूमयात्मका ॥

 34. चक्षुषो विषयाः प्रोक्ताः केचित्सूर्योदयोऽमराः ।

 जिह्वा गोलकगं प्राहुः रसनेन्द्रियमुत्तमम् ॥

 35. अतीन्द्रियमरुच्याद्यास्तद्धोषास्फोटकादयः ।

 कषायश्च कटुस्तिक्तः लवणो मधुराम्लकौ ॥

 36. तथा चित्ररसश्चेति रसनेन्द्रियगोचराः ।

 दोषहीनस्य च रसज्ञानं जनयति स्फुटम् ॥

 37. ज्ञानं जनयति क्षिप्रं प्राकृतंप्रकृतिस्थितम् ।

 दुष्टा पर्युषिता यामहीना पूतियुता रसाः ॥

 38. सदोषा रससम्बन्धे रसना ज्ञानदा न हि ।

 भूमयाम्मया अर्थाः रसनेन्द्रियगोचराः ॥

 39. घ्राणगोलकगं प्रोक्तं नासिकेन्द्रियमूर्जितम् ।

 पीनसाद्याः घ्राणदोषाः गन्धग्राहेन्द्रियं मतम् ॥

 40. व्यामिश्राद्याः दोषभागाः गन्धदोषाः प्रकीर्तिताः ।

 वक्त्रगोलकगं प्रोक्तं वागिन्द्रियमतीन्द्रियम् ॥

 41. नित्यानित्यवचांस्तस्य सत्यासत्यवचांसि च ।

 वचांसि युक्तायुक्तानि गीर्वाणप्राकृतानि च ॥

 42. मूकत्वादि महादोषहीनवाग्गोचराणि च ।

 गद्गदत्वाऽस्पष्टताद्याः वाग्दोषाः परिकीर्तिताः ॥

 43. हस्तगोलकगं प्राहुः पाणीन्द्रियमतीन्द्रियम् ।

 व्यङ्गुलत्वादयस्तस्य दोषाः निर्दोषामिन्द्रियम् ॥

 44. गृह्णाती(व)ह परत्रापि यद्धितः स्वात्मनः सदा ।

 भूमयारत्नहेमाद्या बह्वर्था विषयामताः ॥

 45. अश्मयाश्च तथाभावाः हस्तयोर्विषयामताः ।

 कण्टकोच्छिष्टपाषाणवृश्चिकाद्या अनिष्टदाः ॥

 46. हेया अर्थाश्च हस्ताभ्यां परित्याज्याः सदा मताः ।

 सानिष्टदं हितकरं हस्तयोर्हितदं मतम् ॥

 47. अङ्घ्रिगोलकगं प्राहुः पादेन्द्रियमलं बुधाः ।

 पङ्गुत्वाद्याः अङ्घ्रिदोषाः निर्दोषगतिसाधनम् ॥

 48. स्वारूपिगं प्रकृतिगं प्राकृतं त्रिविधं मतम् ।



 येनेन्द्रियेण यत्कर्मक्रियते साधुभिस्सदा ॥

 49. तत्तस्य विषयः प्रोक्तः तन्नामेन्द्रिय गोचरम् ।

 पक्वापक्वं च भुक्तं च वातं जीर्णं च कुक्षिगम् ॥

 50. कालेन विपरीतन्तु शकृदित्युच्यते बुधैः ।

 तादृगर्थोत्सर्गसंज्ञो पायोर्विषयमीरितम् ॥

 51. भगन्धरादयो मूलव्रणाद्याः पायुसंस्थिताः ।

 दोषाः निरोधातिसाराः पायोर्न यदि कार्यकृत् ॥

 52. स्त्रीपुंसोर्भगमेढ्रादि गोलकस्थं ह्यतीन्द्रियम् ।

 उपस्थशिश्नसंज्ञे द्वे इन्द्रिये दोषवर्जिते ॥

 53. रत्युत्सृतौ प्रभवतः असृक्शुक्लाश्रयौ मतौ ।

 मेहव्रणाद्याः तद्धोषाः निर्दोषं स्वार्थसाधकम् ॥

 54. प्रकृतं प्राकृतं चैव स्वरूपेन्द्रिय संयुतम् ।

 अर्थक्रियाकारि तद्धि नान्यथा भवति ध्रुवम् ॥

 55. ज्ञानेन्द्रियाणि पञ्चापि पञ्चकर्मेन्द्रियाणि च ।

 रजः परिच्छेदगानि भिन्नशक्तियुतानि च ॥

 56.  ज्ञानेन्द्रियाणां विषयाः क्रमाच्छब्दादयोमताः ।

 शब्दस्पर्शारूपरसगन्धास्ते च गुणामताः ॥

 57. मात्रातमः परिच्छेद पञ्चभूतान्तरामताः ।

 भूतानि मात्रा गर्भेषु लीनाहुर्मनीषिणः ॥

 58. भावरूपाज्ञानगतं पञ्चकं गुणगर्भकम् ।

 मात्रासु लीनभूतेषु संस्थितं भावपञ्चकम् ॥

 59. तमोमोहमहामोहतामिश्रान्धतामिस्रकाः ।

 तमः शब्दगतं प्राहुः मोहः स्पर्शगतो मतः ॥

 60. महामोहो रूपगतः तामिश्रो रसगोमतः ।

 गन्धे अन्धतामिस्राख्यस्त एते भावरूपकाः ॥

 61. एतानि प्रकृतिस्थानि नित्याण्यणुतराणि च ।

 स्थूलानि भूतव्यक्तानि अनित्यान्यामनन्ति हि ॥

 62. जीवस्वरूपं नैवते तद्विभिन्नं लिङ्गदेहगम् ।

 जीवस्वरूपविज्ञानाच्छादकं परिकीर्तितम् ॥

 63. तत्साधनाद्व्यञ्जमानस्वरूपज्ञानबाधकम् ।

 तमः स्वरूपज्ञानस्य विपरीतप्रवर्तकम् ॥

 64. यो मोहः स उपदेशेपि महामोहोऽनिवर्तयेत् ।

 विद्वेषकारणं प्राहुः तामिश्रमुपदेष्टृषु ॥

 65. कुयुक्तिभिः क्वागम्यैश्च गाढाज्ञानैकसाधनम् ।

 अन्धतामिश्रसंज्ञाख्यम् अनाद्यज्ञानमीरितम् ॥

 66. अनादिकालमारभ्यानन्तानन्ताणुमात्रकाः ।

 केशाद्यायुततुल्याल्पस्वरूपाह्यात्मगोचराः ॥

 67. तत्तत्स्वरूपकाकार हरिणाबिम्बरूपिणा ।

 रक्षिताः प्रलये सृष्टा नित्यं तदनपायिना ॥

 68. एतत्कल्पादिभावीनां तत्तकल्पेषु वै क्रमात् ।

 सृज्याः विलक्षणास्तुल्याः अतुल्यास्त्रिविधात्मकाः ॥

 69. जीवाः अनादितः सर्वेप्यस्वतन्त्रा रमावशाः ।

 प्रकृत्यात्मकलिङ्गेन बद्धाः श्रीहरिकुक्षिगाः ॥

 70. लये सृष्टौ हरिस्सृष्टाः अण्डाद्बहिरथान्तरे ।

 सात्विकानीचमध्याश्च अन्तः सृज्या अतात्विकाः ॥

 71. निरंशामर्त्यगन्धर्वपूर्वाः सर्वे तृणान्तिकाः ।

 योग्या नित्यसृतिस्थाश्च तमो योग्याश्च कृत्स्नशः ॥ \*

 72. सर्वेपि लिङ्गसम्बद्धा ये ते जीवा न चान्यथा ।

 तेपि पूर्वानन्तकाल्पेष्वेवं स्वोचित साधनैः ॥

 73. मुक्ताः मध्यास्तमः? प्राप्ताः सन्ति श्रीहरिगर्भगाः ।

 नैषां क्वापि क्वचित्पूर्तिर्भविता नियमाद्धरेः ॥



  ॥ इति श्री प्रकाशसंहितायां प्रथमपरिच्छेदे पञ्चमोऽध्यायः ॥



 ॥ अथ षष्ठोऽध्यायः ॥



 ॥ श्रीहंस उवाच ॥



 1. निश्शेषतो रात्रिमाने व्यतीतेत्वहराग(दि)मे ।

  क्षणे तं विश्वसृक्स्रष्टुमिच्छां चक्रेऽखिल(स्वयं)प्रभुः ॥

 2. ततः स्वगर्भगान् जीवान् लिङ्गमुक्तान् विनेश्वरः ।

 प्रकृत्यात्मकलिङ्गेन शरीरेणावृतास्त्रिधा ॥

 3. विभिन्नानां स्तमसान् शुद्धराजसान् सात्विकान् प्रभुः ।

  स्वोदरस्थान् समुधृत्यसृज्यान् पुरुषनामकः ॥

 4. प्रादात् सवासुदेवाख्यो सर्वान् जीवान् जगत्प्रभुः ।

 नैव सृष्टिस्तु मुक्तानां बद्धानां न हि सर्वशः ॥

 5. सृष्टिरुक्तायुक्तः संख्या नियमात् सृष्टिरुच्यते ।

 सृष्टिः संख्या नियमतः तात्विकाऽतात्विकेषु च ॥

 6. निरंशेषु न संख्यास्ति बहुत्वात्वाद्बहुधैव सा ।

 ब्रह्मत्वयोग्या ऋजवो नामतोऽनन्तशो गणाः ॥

 7. तेषु पूर्वानन्तकल्पैः मुक्ताः सन्ति ह्यनन्तशः ।

 लिङ्गबद्धा अप्यनन्तानन्तशः सन्ति गर्भगाः ॥

 8. हरेस्तेषां सर्वशोपि तेषु सृज्यास्तु केचन ।

 ऋज्वादि तात्विकास्सर्वे अनादितो ह्यपरोक्षिणः ॥

 9. सामान्यतो विशेषेण स्वस्वयोग्यापरोक्षिणः ।

 क्लृप्तकालोचितमहासाधनेन भवन्ति हि ॥

 10. यतन्ति ह्यपरोक्षार्थम् ऋजवो शतसम्मिताः ।

  पूर्वापरोक्षिणस्ते च शतसंख्यामिताः सदा ॥

 11. अनन्तवेदोक्तगुणोपासनायां हरेः सदा ।

 यतन्ति तेपि क्रमशो ह्युपासीतगुणोच्चयाः ॥

 12. भवन्ति वेधाः सम्पूर्णसद्गुणोपास्तिमानिह ।

 काले मुक्तो भवत्येव मुच्यते नैकदैव हि ॥

 13. एवञ्च ब्रह्ममानेन कल्पद्विशतकेन च ।

 पूर्णशक्तिः पूर्णगुणोपास्तिः मुक्ता भवत्यलम् ॥

 14. मुक्तेः पूर्वक्षणे भोग्यसुप्रारब्धक्षयेपि च ।

 एवमेवोत्तरत्रापि संख्या नियमतः सुराः ॥

 15. मुच्यन्ते तात्विका वक्ष्यमाणैः कल्पैरजस्य तु ।

 द्विपञ्चाशत्कल्पमिताः शेषाद्यास्तु सभार्यकाः ॥

 16. विंशत्कल्पमितास्त्विन्द्रजीवाः द्विनवकल्पकाः ।

 अहंप्राणपदार्हश्च गुर्वाद्याद्व्यष्टकल्पकाः ॥

 17. प्रवाहस्तु द्विषट्कल्पैः सूर्याद्याः दशकल्पकाः ।

 मित्रादीनां च नवभिस्तूक्त शेषगणस्य तु ॥

 18. अष्टभिः सप्तभिः कल्पैः सनकादि गणस्य तु ।

 षड्भिः पर्जन्यमारभ्य पुष्करान्तगणस्य वै ॥

 19. अपरोक्षतः कर्मदेवाः पञ्चकल्पापरोक्षिणः ।

 चतुर्भिराजानजानान्तु सार्धकल्पत्रयेण तु ॥

 20. कृष्णाङ्गसङ्गगोपीनां त्रिभिः पितृगणस्य तु ।

 गन्धर्वाणान्तु कल्पाभ्यां मर्त्यानां तु तथैकतः ॥

 21. अर्धकल्पं तृणान्तानां योग्यानां हरिदर्शने ।

 नियमोऽयंसर्वकल्पेष्वेवमेव न चान्यथा ॥

 22. क्ल्पसंख्या ब्रह्ममानाद्विज्ञेया योग्यचेतनैः ।

  असुराणां तमःप्राप्तिः ब्रह्मणो दिनकल्पतः ॥

 23. भवत्येव जगद्धातुराज्ञयेत्थं सदैव तु ।

  इन्द्रादिपुष्करान्तानां गुणोपासनयोचितैः ॥

 24. प्रोक्तैः कल्पैर्विमुच्यन्ते तावत्कल्पैस्तु साधनम् ।

  तत्पूर्वमपरोक्षस्य कर्तव्यमिति निश्चयः ॥

 25. अण्डान्तराले पद्मोत्थब्रह्मा यावद्धि तिष्ठति ।  \*

  तावत्संवत्सरगतप्रतिप्रतिदिनेष्वपि ॥ \*

 26. सांशा अतात्विकाः सर्वे संख्यया वक्ष्यमाणया ।

  मितास्तु प्रतिकल्पेऽपि पदस्था ह्यपरोक्षिणः ॥

 27. उर्वश्याद्याऽप्सरसः शतान्तां श्चाष्टसंख्यया ।

  मिता आजानजैस्तुल्याः कर्मदेवैः समाः पराः ॥

 28. शतं पितॄणां सप्तैव तेषूर्वश्यादिभिः समाः ।

 अन्ये आजानजेभ्यस्तु न्यूनास्तेभ्योऽवराः क्रमात् ॥

 29. गन्धर्वास्तु शतं तेषु अष्टौ तुल्यास्तु कर्मजैः ।

  शतकोटिमिताः सर्वे ऋषयो विंशदुत्तमाः ॥

 30. ऋषीणां च शतं कर्मदेवैस्तल्यमुदीरितम् ।

  हर्यावेशाश्च तन्मध्ये विंशदीषद्गुणोत्तमाः ॥

 31. तेष्वेव तात्विकाश्चाष्टौ शतकं कर्मजैः समम् ।

  तदन्येऽजानजेभ्यस्तु तुल्या अग्निसुता अपि ॥

 32. द्व्यष्टौसहस्राणिशतंत्रिंशच्चारणरक्षसाम् ।

  साध्यसिद्धास्तथान्यास्तु सप्ततिः सर्वजातिषु ॥

 33. आजानजास्तेस्वन्यूनं पितृगन्धर्वसंयुताः ।

  प्रतीकालम्बनाः सांशाः निरंशास्तु ततोऽवराः ॥

 34.  प्रतीकालम्बनस्तेषु श्रेष्ठाः मानुषगायकाः ।

  ततो न्यूनास्तु राजानो मर्त्योच्चास्तु ततोऽधमाः ॥

 35. मर्त्यगन्धर्वराश्यादि सर्वजीवगणेष्वपि ।

  ये मुक्तियोग्यास्ते सर्वे प्रतीकस्थावलम्बिनः ॥

 36. निरंशा अपरोक्षात्प्राक् ऊर्ध्वमप्यण्ड एव हि ।

  सृज्यानूर्ध्वं यथा सांशाः अपरोक्षविवर्जिताः ॥

 37. अपरोक्षिणान्तु सांशानां तात्विकैर्भिन्नचेतसाम्।

  अतात्विकानां कर्मादि सुरगन्धर्वमानुषाम् ॥

 38. एतावदन्तजीवानां सूक्ष्माप्तिरनिरुद्धतः ।

 अजोत्पत्तेः पुराजाण्डे स्थूलाप्तिरिति निश्चयः ॥

 39. तात्विकानां बहिश्चाण्डात् सूक्ष्मस्थूलाप्तिरिष्यते ।

  असंसृष्टशरीरास्तेऽण्डोत्पत्तेः पुरास्सुराः ॥

 40. अण्डान्तराले सर्वेऽपि संसृष्टाः स्थूलदेहकाः ।

  लये सर्वे लिङ्गबद्धाः शून्यकुक्षा वसन्ति हि ॥

 41. तेषु मुक्तेतरे संख्या नियमात्सृष्टिसम्मताः ।

  ये च तान्निखिलान्वासुदेवः स्रष्टुमुपाक्रमत् ॥ \*

 42. जडाख्या प्रकृतिः सर्वजीवानां लिङ्गरूपिणी ।

  प्रकृतेर्गर्भगा जीवाः लिङ्गदेहयुता मताः ॥

 43. अनादिकालमारभ्य जीवाः संसृतिबन्धगाः ।

   तत्र पूर्वानन्तकल्पे जीवाः सत्साधनेन च ॥

 44. मिश्रेण विपरीतेन ज्ञानेनात्यक्तबन्धनाः ।

   जीवाश्च त्रिविधा आसन् शतकोटिसहस्रशः ॥

 45. सृज्येषु लिङ्गबद्धेषु पूर्वसृज्यश्चतुर्मुखः ।

   न चैककाले सर्वेषां सृष्टिः सा कालभेदतः ॥

 46. भवत्यतः पूर्वजाताः उत्तमाऽन्ये ततोऽवराः ।

   लयाख्य परकालान्ते व्यतीते सृष्टिसम्मते ॥

 47. परकालाऽदिमेऽजस्य सृष्टिरन्यस्य कालतः ।

  ब्रह्मणः सृष्टितः पश्चाद्वायोः सृष्टिः शताब्दतः ॥

 48. ततः शताब्दतो वाण्याः भारत्यास्तच्छताब्दतः ।

  ततः सहस्राब्दतश्च सृष्टिस्तु विपशेषयोः ॥

 49. नीलादीनां सहस्रश्च वत्सरैस्तावता पुनः ।

   वारुण्यादेर्दशसाहस्राब्दतस्तु ततः परम् ॥

 50. सृष्टिरिन्द्रस्य कामस्याप्ययुताब्दास्तथापरे ।

   सृष्टास्युर्हरिणा ये च नीचास्तेऽनुत्तमोत्तमैः ॥

 51. पुष्करान्तास्तात्विकाश्च तथैवाऽतात्विकाः परे ।

  निरंशा नित्यबद्धाश्च तमोयोग्याश्च राक्षसाः ॥

 52. अयुताब्दाद्धेवमानात् पूर्वपूर्वव्यवस्थया ।

  सृष्टिर्भवति सा सूक्ष्मस्थूलभेदाद्विधा मता ॥

 53. तात्विकानां पदस्थानां सर्वेषामपरोक्षिणाम् ।

  अण्डात्पूर्वैव भवति तदन्येषां तदन्तरे ॥

 54. अण्डाद्बहिरथाण्डान्तर्जायमानजनस्य तु ।

   पूर्वोक्तकालनियमात्सृष्टिः ज्ञेया यथाक्रमम् ॥

 55. लिङ्गबद्धस्य तु यदा सूक्ष्मदेहाप्तिरिष्यते ।

  ततः पूर्वक्षणे लिङ्गे गुणवैषम्यमिष्यते ॥

 56. लिङ्गदेहस्य मध्यस्थो रजोभागः प्रकीर्तितः ।

  भूर्नामकेन्दिरा तत्र चेष्टका तस्य मानिनी ॥

 57. सत्वभागस्पृष्टरजः पार्श्वगा राजसाणवः ।

 दशप्रलयकाले तु भूम्या सत्वस्य पार्श्वगाः ॥

 58. भवन्ति लयकालान्ते तत्र तिष्ठन्ति सर्वशः ।

  राजसाणुः सात्विकांशगतस्त्वेकैकशः पृथक् ॥

 59. दशैव तादृशा एते मिलिता द्वादशाणवः ।

  सात्विकेषु शतमितान् रक्तवर्णान् करोत्यलम् ॥

 60. स्वभावतस्सत्वभागाः शुक्लास्ते सत्वसंस्थिताः ।

  रक्तासहस्रसंख्याकाः दशभीराजसाणुभिः ॥

 61. भवन्ति च रजः स्पृष्टाः सत्वपार्श्वगता लये ।

  एवमेको राजसाणुः राजसांशापसव्यगम् ॥

 62. तामसांश भुवानीतः स्वशतांशन्तु तामसम् ।

  अत्यल्पं नीलवर्णं ते रक्तोरक्ती करोत्यलम् ॥

 63.  एकः शुद्धो राजसांशः परिच्छेदे तु राजसे ।

  मध्ये तिष्ठन्त्यपि लये राजसाणु समा इमे ॥

 64. तमः परिच्छेदगताः तामसाणुस्तु यादृशाः ।

   लये सत्वपरिच्छेदपार्श्वगा राजसाणवः ॥

 65. तामसास्तादृशा एते मिलिता द्वादशाणवः ।

  राजसा तामसात्यल्प परमाणु प्रमाणतः ॥

 66. अधिकं गुणितास्तत्र शतद्वादशसम्मिताः ।

 दशराजससंयुक्त सहस्रसात्विकाणवः ॥

 67. लक्षाभवन्ति कार्योपयुक्ता एते भवन्ति हि ।

   तामसात्तु परिच्छेदाद्विगुणो राजसस्मृतः ॥

 68. राजसात्तु परिच्छेदा द्विगुणस्सात्विकः स्मृतः ।

 एकैकस्मन्परिच्छेदेप्यनन्ताः परमाणवः ॥

 69. सन्ति तत्र नियन्ताजो विष्णुब्रह्मशिवात्मकः ।

   नारायणोनन्तगुणः श्री स्त्रीरूपाभिमानिनी ॥

 70. जडायां प्रकृतौ चापि लिङ्गदेहे तथैव च ।

  सन्त्यानन्ताणवस्तेषु पूर्वोक्ताः कार्यसाधकाः ॥

 71.  सत्वङ्गता राजसांशाः लये राजससात्विकान् ।

   वदन्ति तामसगतं रजोराजसतामसम् ॥

 72.  रजः परिच्छेदगतं सन्तो राजसतामसम् ।

   वदन्त्येव लये योगो भवति श्रीहरीच्छया ॥

 73. साम्यावस्थां बुधाः प्राहुः एतां प्रकृतिलिङ्गयोः ॥



 ॥ इति श्री प्रकाशसंहितायां प्रथमपरिच्छेदे षष्ठोऽध्यायः ॥



 ॥ अथ सप्तमोऽध्यायः ॥



 ॥ श्रीहंस उवाच ॥

 1. नारीकेलफलाकारो लिङ्गदेहस्त्रिवृन्मतः ।

 मूर्ध्निच्छिद्रयुतो गर्भावकाशकलितः सदा ॥

 2.  अन्तर्निबद्धा जीवास्ते त्रिविधा अपि मोचने ।

  न शक्तः रमयाश्चन्न मूर्ध्निच्छिद्रावसन्त्यलम् ॥

 3. दुःखस्पृष्टा लिङ्गबद्धाः दुःखाऽस्पृष्टा रमैव हि ।

  यस्मन्नकाले यस्य सूक्ष्मः नाशो भवति विष्णुना ॥

 4. अनिरुद्धेन तन्नीच क्रमतोन्डान्तरे बहिः ।

   तदुत्तरक्षणे लिङ्गदेहे च गुणसाम्यता ॥

 5. भूम्याकृता भवति सा (स्वरूपज्ञानरूपिणी)जीवानां ज्ञानरोधिनी ।

  स्वारूपिकज्ञानसुखे प्रयत्नेच्छाः सतां लये ॥

 6.  रुद्धा भवन्ति साम्ये तु वैषम्ये व्यक्तिमञ्जसा ।

  यान्त्यवस्थाद्वयं लिङ्गे लये सृष्टौ क्रमात्किल ॥

 7. क्षणक्षणेन भ्रमतां स तां सव्येन चान्यथा ।

 भ्रमतां लिङ्गदेहस्थगुणत्रयसुयोगतः ॥

 8. सृष्टिकाले त्रिधाभिन्ना जीवानां बुद्धिरिष्यते ।

  सात्विकी राजसी चेति तामसीति समस्तशः ॥

 9. योग्यानां सात्विकीबुद्धिः बहुला अन्येऽल्पके मते ।

  मध्यमानान्तु जीवानां राजसी तामसी मतिः ॥

 10. क्रमात्बहुतरेऽन्येतु स्वल्पमात्रे भविष्यतः ।

   पञ्चमात्रागताऽज्ञानपञ्चकं लिङ्गदेहगम् ॥

 11. अनाद्यज्ञानमुद्दिष्टं बाह्यमस्वारूपिकं तु तत् ।

   साक्षीन्द्रियाणां (तमसा)मनसा योगे तद्धि भविष्यति ॥

 12. साक्षीन्द्रियाणां सत्वस्थमनसा सङ्गमो यदि ।

  बाह्या स्वारूपिकंज्ञानं त्रिविधानां चितामिह ॥

 13. साक्षीन्द्रियाणां रजसा मनसा सङ्गमो यदि ।

   बाह्यमस्वारूपिकं च कामक्रोधादिकं च यत् ॥

 14. अनादिकामो जीवानां त्रिविधानां भविष्यति ।

   रजः परिच्छेदगताः ज्ञानेन्द्रियकलाः यदि ॥

 15. साक्षीन्द्रिययुताबाह्यशब्दादीच्छा भविष्यति ।

   अनादिकामस्सा प्रोक्ता त्रिविधानां चितामिह॥

 16. रजः परिच्छेदगताः कर्मेन्द्रियकलाः यदि ।

   साक्षीन्द्रियुताः कर्मजनयन्त्यप्यनादिकम् ॥

 17. बाह्यलिङ्गगतं कर्म न तु स्वारूपिकं मतम् ।

   अनाद्यविद्याकामौ चानादि कर्म च लिङ्गगम् ॥

 18. मदीयमितिमत्वा तु बद्धो भवति चेतनः ।

   कालेन भारते वर्षे लब्धजन्मापि मानुषम् ॥

 19. ब्राह्मण्यं सद्गुरोः सङ्गं भक्तिज्ञानेधिगम्य च ।

   प्रसादात् श्रीहरेः कर्म देवतानामथान्तरे ॥

 20. अण्डाद्बहिस्तात्विकानां वैकुण्ठपरिघालये ।

   अण्डखर्परसंस्पृष्ट श्रीभागेवा हरीच्छया ॥

 21. परान्त्यवृत्तिपरितः स्थितेवारि निमज्य च ।

   अभिव्यक्तस्वरूपाणां सतां लिङ्गविपर्यये ॥

 22. हरीरमासुराद्वेषाद्भारते मर्त्यजन्मनि ।

  दुःसङ्गवृद्धात् अण्डान्तर्लिङ्गदेहस्य नाशने ॥

 23. सतिवायोर्गदाघातादसतां कालयोगतः ।

  अनाद्यविद्याकामौ चानादिकर्मापि नश्यति ॥

 24. अतो बाह्यं न स्वरूपा अविद्याद्याः प्रकीर्तिताः ।

  ज्ञानाज्ञाने स्वरूपस्थे नित्ये नैव च नश्वरे ॥

 25. अनाद्यविद्याकामाद्याः साम्यावस्था यदा भवेत्।

   तदा जीवस्य सर्वस्य न भवन्ति कदाचन ॥

 26. राजसाणुशतांशाभाः द्विषट्कास्तामसाणवः ।

 लये तेषु रजस्येकः सत्वपार्श्वगतादश ॥

27.भवन्त्येकस्तमो मध्ये संस्थितो भवति ध्रुवम् ।

 रजोगतोणुस्तमसः सतो द्विगुणराजसम् ॥

28.राजसाणुशतांशाभाः सत्वगास्तामसाणवः ।

 दशापिदशतोत्कृष्टान्सात्विकाणून् लये ध्रुवम् ॥

29.नीलीकुर्वन्त्येवमेषा साम्यावस्था प्रकीर्तिता ।

 तामसी राजसी चेति साम्यावस्था द्विधा मता ॥

30.साम्यावस्था सात्विके तु न क्वापि किल विद्यते ॥

 द्वाभ्यान्तु साम्यवस्थाभ्यां लिङ्गस्ताभ्यां जनस्य तु ।

31.लये सर्वस्य तां निद्रां नाशं प्राहुर्मनीषिणः ।

 यदा योगेच्छोपरमः तदा ज्ञापयति प्रभुः ॥

32.अयोग्येच्छा प्रयत्नादि कर्तुराशां छिनत्ति च ।

 वैषम्ये सति लिङ्गे तु जननेच्छा हि जायते ॥

33.यदेच्छा जायते जन्तोस्तदा सृजति तं प्रभुः ।

 सृज्यानां सर्वजीवानां अण्डाद्बहि रथान्तरे ॥

34.नैकदा विषमावस्था ह्यजादीनां क्रमाद्भवेत् ।

 व्युत्क्रमात्पूर्वमानेन अण्डान्तर्बहिरेव च ॥

35.साम्यावस्था च नीचानां प्राक्पश्चादुत्तमस्य च ।

 लये सत्वप्रविष्टा ये दशते राजसाणवः ॥

36.स्वशताधिकसत्वस्थपरमाणु समन्विताः ।

 सृष्टिकाले श्रियानुन्ना रजो भागं विशन्ति हि ॥

37.तमः परिच्छेदगत राजसाणुर्लये तु यः ।

 स्वशतांशं तामसाणुं गृहीत्वा दुर्गयेरितः ॥

38.रजोभागं प्रविशन्ति सृष्टिकाले समागते ।

 लये रजोभागमध्यगतोणू राजसस्य यः ॥

39.रजो मध्ये व्यक्तिमेति सृष्टिकाल उपागते ।

 प्रकृतौ लिङ्गदेहोऽपि एवं यदि गुणस्थितिः ॥

40.साम्यावस्थां जगुः प्राज्ञाः तया सृष्टिर्भविष्यति ।

 लये सत्वप्रविष्ठा ये दशैतत्तामसाणवः ॥

41.राजसाणु शतांशाभाः सात्विकैः स्वसमाणुभिः ।

 युक्तास्तामस भागं हि विशन्ति श्रीसमीरिताः ॥

42.रजोविष्टस्तामसाणुः पूर्वाणु(सत्वेण)तुलितः स्वयम् ।

 स्वतो(सत्वाच्च) द्विगुणेनैव संयुक्तो राजसाणुना ॥

43.तत्र स्थित्वा लये भूयः सृष्टिकाल उपागते ।

 भुवानुन्नः तमोभागं विशन्ति श्रीहरीच्छया ॥

44.एकशुद्धस्तामसाणुः पूर्वैस्तामससात्विकैः ।

 दशाभिश्चैकतमसा तथा राजसतामसम् ॥

45.प्राप्यसम्मिलितास्सर्वे तमो वैषम्यनामकम् ।

 सहस्रसात्विकाणुभ्यः दशराजसकाणुभिः ॥

46.शुद्धेन रजसैकेन रजसायुक्त तामसः ।

 अणुर्यदैकीभवति रजो वैषम्य उच्यते ॥

47.रजो वैषम्यतः सृष्टिः तमो वैषम्यतो लयः ॥

 ॥ इति श्री प्रकाशसंहितायां प्रथमपरिच्छेदे सप्तमोऽध्यायः ॥

 ॥ अथ अष्टमोऽध्यायः ॥

॥ श्रीहंस उवाच ॥

1.व्यतीते लयकाले तु सृष्टिकाल उपागते ।

 परकालादिमादौ तु पुरुषः सर्वचेतनान् ॥

2.वासुदेवेर्पयल्लिङ्गबद्धान् जीवान् (सृज्यान्)विलक्षणान् ।

 तारतम्ययुतान् स्वयोग्यतां कलितांश्च सः ॥

3.स्वस्वोचितमहायत्नाभिमुखान् स्वस्वकर्मणा ।

 जन्मलाभोचितान् वासुदेवस्थान् वीक्ष्य चिन्तयन् ॥

4.सृष्टिकालाद्यनिमिषसूक्ष्मदेहोचितं ह्यजाम् ।

 लिङ्गबद्धन्तु तत्पूर्वक्षणवैषम्यसंगतः ॥

5.एकं गृहीत्वान्यजीवान् प्रादात् सङ्कर्षणो विभुः ।

 स वायुमेकं लिङ्गे तं गृहीत्वान्यान् सुचेतनान् ॥

6.प्रद्युम्रोऽदात्तयोर्भार्ये स गृहीत्वा सलिङ्गके ।

 तदन्यान्तात्विकान् सर्वपदस्थान् भावितात्विकान् ॥

7.व्यक्तापरोक्षिणः संख्या नियमात् सूक्ष्मयोगतः ।

 स्रष्टुं प्रादात् सचरमे अनिरुद्धोऽखिलेश्वरः ॥

8.वासुदेवो विरिञ्चस्य लिङ्गदेहं व्यचालयत् ।

 तत्तलिङ्गदेहस्थत्रिगुणेभ्यस्त्रिबिन्दवः ॥

9.न्यपतन् तत्र योबिन्दुः सात्विकः स तु निर्मलः । \*

 रजो वैषम्यसंयुक्त रजोबिन्दुस्तथापतत् ॥

10.तमो वैषम्यकलितस्तमोबिन्दुरभूत्ततः ।

 रजोबिन्दुगतो विष्णूरजोवैषम्यमूर्जितम् ॥

11.पृथक्स्थाप्य रजोबिन्दुं शुद्धं चक्रे जगद्गुरुः ।

 तमोबिन्दुगतोदेवः तमोवैषम्यमुत्कटम् ॥

12.समुधृत्य पृथक्स्थाप्य तं बिन्दुं शुद्धमातनोत् ।

 ततो माया प्रार्थितः सन् वासुदेवस्तदादिमः ॥

13.तद्रजोगुणवैषम्यलिङ्गबद्धमजं विभुः ।

 अजस्य सूक्ष्मदेहाप्त्यै रजोवैषम्यमूर्जितम् ॥

14.निक्षिप्य च निगीर्येशोमायायां महदाह्वयम् ।

 सूक्ष्मरूपं तु तद्वीर्यं प्राकृतं प्राक्षिपद्धरिः ॥

15.तत्र सा सुषुवे सूक्ष्मदेहवन्तमजं विभुम् ।

 गुणत्रयाणवः पूर्वं सांख्या नियमतः स्थिताः ॥ \*

16.यावन्तस्ते सदा नित्याः तेषां नाशो न विद्यते ।

 तत्र सत्वाणवः सर्वे दशधोपचिताः सदा ॥

17.भवन्ति राजसास्तामसाणवः पादमात्रतः ।

 भवन्त्युपचिता वायुसरस्वत्यादि सूक्ष्मगाः ॥

18.सत्वादयस्तु दशधा ऊर्जितास्सम्भवन्ति हि ।

 त्रृणादीनां सूक्ष्मगतानधिकाः प्रभवन्ति हि ॥

19.सत्वाणवो राजसाश्च तामसाह्यणवश्च ये ।

 ऋजूनां सूक्ष्मगाः पादोपचिताः प्रभवन्ति हि ॥

20.सांशास्सर्वेषु सांशेषु सूक्ष्मदेहेषु कृत्स्नशः ।

 सत्वाणवो दशाधिक्यं यान्त्येवोपचितौ सताम् ॥

21.रजस्तमाणवस्तूच्चेष्वल्पनीचेषु चाधिकाः ।

 तद्रजोगुणवैषम्यमादायाद्यानुजः स्वयम् ॥

22.सर्वेषां सूक्ष्मदेहानां अन्ते वसति नाशकृत् ।

 सत्वंरजस्तमः सृष्टं विष्णुब्रह्मशिवात्मकम् ॥

23.श्रीभूदुर्गापतिर्विश्वतैजसप्राज्ञनामकाः ।

 शुक्लरक्तात्मिकानीला आदायानन्तरूपकः ॥

24.तत्तत्सूक्ष्मशरीरस्थस्थानत्रयगतो हरिः ।

 तदा ह्यवस्था त्रितयं तद्विशेषादिमे सुखम् ॥

25.एकोनविंशतिमुखौ विश्वतैजसनामकौ ।

 सव्यापसव्यगान्येवं पुरुषास्यानिमध्यगम् ॥

26.गजाभं तु तयोरस्याः मुखानां कृत्यमप्युत ।

 दक्षिणाक्षिस्थितो विश्वः सत्वस्थः सत्वभागतः ॥

27.उत्तमानां मध्यमानां नीचानां तत्वमानिनाम् ।

 त्रिभिर्मुखैः सत्वगतैः अवस्थां जाग्रदाह्वयाम् ॥

28.करोत्ययं मध्यगाख्य त्रितयेन स एव हि ।

 उच्चमध्यावरामर्त्यदासानां जाग्रदाह्वयाम् ॥

29.करोत्यवस्थामन्तस्थैः त्रिभिरास्यैः स एव हि ।

 निरंशानां च जीवानां जाग्रतां सम्प्रवर्तकः ॥

30.पुंसामेवं वामगास्यैः स्त्रीणामेवं करिष्यति ।

 अनन्तानन्तजन्मोरु मर्त्यदेहैः कृतानि तु ॥

31.जाग्रद्धशायां मनसा वाचका येन चेन्द्रियैः ।

 कृतानि सात्विकादीनि कर्माण्युच्यावचानि च ॥

32.यानि यान्यपि सर्वाणि संचिंतान्यपि तेष्वलम् ।

 नष्टेषु तददृष्टानि लिङ्गानि निवसन्त्यलम् ॥

33.तेषु भोगाय दत्तानि भुक्त्वा नाशं प्रयान्ति हि ।

 भोगाय च प्रदत्तानि अर्धभुक्तानि सर्वशः ॥

34.प्रारब्धानि च तेष्वेव कानिचिद्भोगतः क्षयम् ।

 यान्ति प्रारब्धशिष्टानि अपरोक्षे सतिस्फुटम् ॥

35.न नयान्ति च सर्वाणि भोगयोग्यान्य संशयः ।

 तत्र दुष्प्रारब्धजातं बह्वल्पं करोत्यजः ॥

36.भगवद्भक्ति योगेन हरेरिच्छा हि तादृशी ।

 हरिणा जीवभोगाय न दत्तानि ह्यनन्तशः ॥

37.राशीकृतानि लिङ्गस्थकर्मादृष्टानि कोटिशः ।

 स़ञ्चितान्यपि तानीह अपरोक्षे सति स्फुटम् ॥

38.दग्धान्यपि विनष्टानि भवन्त्येव न संशयः ।

 मर्त्यो जीवन्भारतेस्मिन् नित्यं कोटिसहस्रशः ॥

39.करोति विवशो बद्धः प्रकृत्यातान्यनन्तशः ।

 अनन्त जन्मनानन्ताऽनन्तायुः परिमाणतः ॥

40.कृतान्यभुङ्क्तस्वकृतकर्मणां भोगतो लयः ।

 सञ्चितानामनन्तोरु ब्रह्मकालैरपि क्वचित् ॥

41.क्वापि नो घटते भोक्तुं किन्तु श्रीविष्णुदर्शने ।

 नैषां फलं हि जीवानां भवेदित्याज्ञया हरेः ॥

42.लिखितान्यपि पत्रेषु चित्रगुप्तैः पुनः पुनः ।

 रमाब्रह्मादयो देवाः सर्वकर्माभिमानिनः ॥

43.यच्छन्ति न फलं पुण्यं पापं वा तस्य कर्हिचित् ।

 च्छित्वा लिखितपत्राणि यमदूतैर्हरिः प्रियैः ॥

44.बोधयन्त्यपि हे जीव न ते सञ्चिततो भयम् ।

 इति कारणतो नाशं सञ्चितस्य वदन्ति हि ॥

45.घटादिनाशवन्नाशः कर्मणां नैव शस्यते ।

 सुप्रारब्धस्य सर्वस्य भोगादेव परिक्षयः ॥

46.अपरोक्षानन्तरन्तु कृतं कर्म शुभाशुभम् ।

 आगामीत्युदितः सद्भिर्नतलोपो भविष्यति ॥

47.न लिखन्ति पटे चित्रगुप्तास्तानि सुरोत्तमाः ।

 यच्छन्ति न फलं तेषामतो न श्लिष्यते जनः ॥

48.आगामिकर्मभिस्तच्चानिष्टं काम्यं हि राज(क्ष)साः ।

 गृह्णन्तीष्टं काम्यपुण्यं तदिष्टाः प्राप्नुवन्ति हि ॥

49.आगामि विष्णुद्वेषादि कलिर्गृह्णाति नेतरः ।

 आगामि भक्तितो मुक्तो प्राप्तव्यानन्दमश्नुते ॥

50.वेदोक्तमप्यवेदोक्तं ज्ञानाज्ञानादिभिः कृतम् ।

 बाल्ययौवनवार्धिकैः कृतं वाक्कायमानसैः ॥

51.भीत्या प्रीत्या आवेशतो वा कृतं कर्म शुभाशुभम् ।

 ज्ञायन्नेव करोत्येषः भुङ्क्ते जागृद्धि तत्फलम् ॥

52.समस्त भूतले वापि विवरेष्वन्तरिक्षके ।

 स्वर्गादि सर्वलोकेषु ब्रह्माण्डाद्बहिरन्तरे ॥

53.निरये वा तमसि वा वैकुण्ठादिषु वा जनः ।

 जाग्रद्भुङ्क्ते कर्मफलं विश्वाधीनः सदैव हि ॥

54.आनन्तासनवैकुण्ठश्वेतद्वीपेषु संस्थिताः ।

 महरादिषु सत्यान्तलोकेष्वण्डाद्बहिस्तथा ॥

55.तात्विकाः स्वाधिकारेषु नियता नेतरे जनाः ।

 स्वप्रारब्धफलं यान्ति ते सर्वे ह्यपरोक्षिणः ॥

56.अतात्विका निरंशानां योग्यानां क्वापि कर्हिचित् ।

 नाधिकारस्त्वयोग्यानां किं वाच्यं दुःखभोगिनाम् ॥

57.ईयुः त्रीन् कर्मणा लोकान् ज्ञानेनैव तदुत्तरान् ।

 तत्र मख्या हरिं यान्ति तदन्ये वायुमेव तु ॥

58.अपक्वा ये न ते यान्ति वायुं वा हरिमेव वा ।

 स्थानमात्राश्रितास्ते तु पुनर्जनि विवर्जिताः ॥

59.ज्ञानगम्येषु लोकेषु अण्डान्तर्महरादिषु ।

 अतात्विकनिरंशानां मुक्तान्तानां क्रमोन्नताम् ॥

60.वासः प्रारब्धपुण्येन निष्कामो न भविष्यति ।

 आतात्विकनिरंशानां सर्गमर्त्याधमेष्वपि ॥

61.स तात्विकानां प्ररब्धात् पुण्यात्पापाच्च संचितात् । \*

 भोगदत्तात् पुण्यपापात् सुखदुःखादि शस्यते ॥

62.तिर्यग्योनिषु गर्भेषु वासेभ्येषां प्रकल्प्यते ।

 निरंशनीचसांशानां नरके वास इष्यते ॥

63.प्रारब्धतः सञ्चिताद्वा न योग्यानां तमोगतिः ।

 अयोग्यानां द्वेषपाकात् तमः प्राप्तिर्भविष्यति ॥

64.देवगन्धर्वपर्यन्ताः देवशब्दोदिताः क्रमात् ।

 देवानां निरयो नैव तमश्चापि कथञ्चन ॥

65.ना सुराणां तथा मुक्तिः कदाचित् केनचित् क्वचित् ।

 भारताद्यष्टवर्षेषु सप्तद्वीपेषु चाद्रिषु ॥

66.सर्वेषां पापपुण्यैश्च मुख्यप्रारब्धसञ्चयैः ।

 तमो मिथ्याज्ञानयोगात् ज्ञानेनैव हरेः पदम् ॥

67.तेषां प्रागुक्त कर्मोत्थ फलं वै जाग्रता भवेत् ।

 जाग्रत्प्रवर्तको विश्वः सोऽज दक्षाक्षिगो भवेत् ॥

68.लिङ्गोत्थ सत्वमादाय तत्सूक्ष्मस्थ तथा चरन् ।

 न धातुः सञ्चितं काम्यं न दृष्टं पातकादिकम् ॥

69.न दैन्यावेशदुःखादि न संशयविपर्ययौ ।

 न दुरिच्छानान्यरतिः न भोगेच्छा कुसङ्गतिः ॥

70.न देहाभिमतिर्नाऽसत्पथे देहेन्द्रियोद्गतिः ।

 निष्काम्यकर्मसज्ञानसद्भक्तिषु सदारतिः ॥

71.ब्रह्मणो हि परस्यास्य प्रसादात् सर्वदासुखम् ।

 स्वप्ननिद्राव्याधिपूर्वं तच्च दुःखफलं त्यजेत् ॥

72.सोन्तरङ्गो हरेः साक्षात् सर्वोत्कृष्ट प्रियो मतः ।

 पक्वशेषादिभिर्दृश्यमापरोक्षेण केशवम् ॥

73.अनादिकालमारभ्य अजजीवगणाः सदा ।

 पश्यन्त्यात्मोचितहरेरपरोक्षाय जन्मभिः ॥

74.यतन्तेशतकल्पान्त्यैः दृष्ट्वेशं शतकल्पकैः ।

 कृतयानन्तवेदोक्त गुणोपासनया पदम् ॥

75.प्राप्नोति तस्य सूक्ष्मापिर्वासुदेवात्तदाभवत् ।

 तद्धेहलिङ्गजं शुद्धं रज आदाय तेजसः ॥

76.तत्सूक्ष्मकण्ठे वसति स्वप्नकृद्भगवान् हरिः ।

 एकादशेन्द्रियैः कर्मकर्तव्यमिति वासना ॥

77.मनस्युत्पद्यते तच्च न करोति प्रयत्नतः ।

 निद्राज्ञानोन्मादभयरोगायासा विदुन्मतैः ॥

78.अनुकूला भावताव(भवत्येव) जन्मजन्मान्तरेष्वपि । \*

 अकृतानां कर्मणान्तु स्वप्नः(प्न)स्येशफलप्रदः ॥ \*

79.स्वप्नदृष्टा अनन्तार्थास्तत्काल सुखदुःखदाः ।

 न जाग्रदृष्टिपथगाः किन्तु तत्काल कल्पिताः ॥

80.स्वप्ने स्वस्थस्य जीवस्य वासनानन्त्यमीश्वरः ।

 उपादानीकृत्यमुख्यैः पूर्वोक्तैरेव तैजसः ॥

81.कल्पयित्वा बहूनर्थान् दर्शयत्यखिलेश्वरः ।

 स्वप्नः सत्यस्ततो यस्मात् भावीनफलसूचकः ॥

82.शेषादिसर्वजीवानां योग्यकाले तथा चरन् ।

 तैजसः स्वप्नकृच्चेति जनस्य स्वप्नकृद्भवेत् ॥

83.तत्तमोगुणमादाय प्राज्ञस्तसूक्ष्महृद्गतः ।

 जीवस्य लिङ्गबद्धस्य पादस्थस्य जगद्गुरोः ॥

84.ध्यानावस्थां ददात्येवमेकास्यो देह्वयोनितः ।

 लिङ्गबद्धं ग्रसन्नर्धं मूर्छावस्थां प्रयच्छति ॥

85.लिङ्गबद्धं मुखेस्थाप्य प्राज्ञोत्यल्पोन्यरूपतः ।

 यदाश्लिष्यति तं देवः तदा निद्रां प्रयच्छति ॥

86.प्राज्ञो जीवेश्वरस्तं वै विना जीवोक्षमः स्मृतः ।

 प्राज्ञः कण्ठस्थितं प्राप्य जीवानां स्वप्नदो भवेत् ॥

87.जीवं गृहीत्वा दक्षाक्षिगतोसौ जग(जागृ)दीश्वरः ।

 न प्राज्ञतेजसौ धातुः स्वप्ननिद्रा प्रवर्तकौ(का ?) ॥ \*

88.ध्यानावस्थां विना तस्य तत्तद्दुष्कर्म वर्जनात् ।

 प्राज्ञं जीवेश्वरं प्राहुः स सर्वहृदिसङ्गतः ॥

89.सांशजीवं स वै प्राज्ञो रूपैण्यैकेन पादयोः ।

 हृदिसंस्थाप्य सूक्ष्मान्यरूपेणादाय चेतनम् ॥

90.सलिङ्गं स यदा विश्वे नैकीभूतो भविष्यति ।

 सोणुः प्राज्ञोहृदिस्थेन एकीभूतो भवेद्यदि ॥

91.ध्यानावस्थां सञ्जनयत्यपि जीवपतिप्रभुः ।

 विश्वादयो निरंशानां अवस्था त्रितयप्रदाः ॥

92.विना ऋजून् सर्वसुरान् भुविजातान् जगद्गुरुः ।

 अवस्थात्रयसंयुक्तान् कुर्वन्ति प्राज्ञपूर्वकाः ॥

93.ऊर्ध्वलोकस्थितानान्तु सदा जागृत्प्रवर्तकः ।

 एवं सूक्ष्मशरीरेण ब्रह्माणमसृजद्विभुः ॥

94.एवं सङ्कर्षणो वायोः जयायां सूक्ष्मदेहकृत् ।

 वासुदेवः सरस्वत्याः ब्रह्माणमकरोत्पतिम् ॥

95.सङ्कर्षणस्तु भारत्याः मुख्यप्राणं व्यधात्पतिम् ।

 सरस्वत्याश्च भारत्याः प्रद्युम्नः सूक्ष्मदेहकृत् ॥

96.तयोस्ताभ्यां सूक्ष्मतनू विपशेषौ बभूवतुः ।

 सूत्रनामा तदावायुः ब्रह्मा पुरुषनामकः ॥

97.वेदादि सर्वनित्यानाम् अर्थानां जीवसन्ततेः ।

 नित्यानामपि सृष्टौ हि तावुभावाभिमानिनौ ॥

98.ते भार्ये तौ विनाकश्चनार्थोपि स्थितिमर्हति ।

 ब्रह्मा निरभिमानित्वात् शरीर्यप्यशरीरवान् ॥

99.अशरीरो वायुरभ्रं विद्युदित्यादि नामभिः ।

 परशुक्लत्रयं वाच्यं योगात्ते सर्वमानिनः ॥

100.अथानिरुद्धः कालेन ब्रह्मवाय्वोः सभार्ययोः ।

 त्रिचतुस्त्वेकविंशत्यवारं सूक्ष्मशरीरकृत् ॥

101.त्रिवारमेकविंशत्सवारं सूक्ष्म(तनुप्रदः)तनुं प्रदात् । 


 अनिरुद्धो विपादीनां नीलादीनां तथैव च ॥

102.सौपर्ण्यादि त्रयाणाञ्च कालदेशक्रमेण च ।

 इन्द्रादि पुष्करान्तानां तात्विकानाम् अशेषतः ॥

103.एकविंशतिवारन्तु अनिरुद्धस्तु सूक्ष्मकृत् ।

 यदा यस्य च सूक्ष्माप्तिस्तत्पूर्वक्षण एव च ॥

104.तत्तज्जीवगणस्यासु लिङ्गवैषम्यमित्यपि ।

 पञ्चसप्तभिर्मासैर्बाह्यमानेन सर्वशः ॥

105.तात्विकानां तु देवानां सूक्ष्मसृष्टिरभूद्धरेः ।

 ततो स सत्वतमसः वैषम्यावस्थयायुताम् ॥

106.जडाख्यां प्रकृतिं सम्यक् चेष्टयामास विश्वसृट् ।

 ततो बिन्दुत्रयं जातं सत्वं चेति रजस्तमः ॥

107.ऊर्ध्वदेशे सत्वबिन्दुः रजोबिन्दुस्ततोप्यधः ।

 तदधोभूत्तमो बिन्दुः स्थूलश्चाद्यास्त्रिबिन्दवः ॥

108.श्रीभूदुर्गेति रूपा मा क्रमात्रिगुणमानिनी ।

 विष्णुब्रह्माशिवश्चेति बिन्दुक्रमनियामकाः ॥

109.ब्रह्मवायू सभार्यौ द्वौ त्रिरूपावभिमानिनौ ।

 सत्वादिबिन्दुषु श्रीश्च श्रिता नश्वरेषु वै ॥

110.रजस्तमो बिन्दुगतवैषम्ये जगदीश्वरः ।

 ब्रह्मा सङ्कर्षणात्मा तु समुधृत्य ररक्षतुः ॥

111.ततो विष्णुः सत्वबिन्दुगतः संवर्धयत्यजः ।

 सत्वावरणमाद्यं च चक्रे तत्र वृतोद्यमम् ॥

112.रजोविन्दुगतो ब्रह्मनामकस्तदधस्तने ।

 देशे द्वितीयावरणं राजसस्यैव नामकम् ॥

113.तमोबिन्दुस्थितो रुद्रस्तामसावरणं व्यधात् ।

 तद्धि द्वितीयावरणं रजसस्यैव गर्भगम् ॥

114.विष्णुब्रह्मशिवौ द्वौ द्वौ ब्रह्मवायू सभार्यकौ ।

 श्रीभूदुर्गास्वाद्यमाद्य तृतीयावरणेषु हि ॥

115.तत्तदात्मस्थूलदेहत्रिगुणेष्वभिमानिनौ ।

 आद्यं शुक्लं द्वितीयं तु रक्तं नीलं तृतीयकम् ॥

116.रजोगुणस्यवैषम्या त्रिगुणावरणान्तरे ।

 महदावरणं चक्रे ब्रह्मनामा स भूपतिः ॥

117.चतुर्थावरणं तत्र विष्णुब्रह्मशिवात्मकः ।

 जाताभ्यां ब्रह्मवायुभ्यां जतौ द्वौ द्वौ त्रिरूपकौ ॥

118.सभार्यौ ब्रह्मवायू च महत्तत्वाभिमानिनौ ।

 महत्तत्वनियन्तेशः आनन्दाख्यो हरिः स्वयम् ॥

119.आनन्दनाम्नस्तनयौ ब्रह्मवायू महद्गतौ ।

 रजोगुणस्य वैषम्यात् सर्वांशेन मतः कलाः ॥

120.राजसांशेनेन्द्रियाणां दशानां च कलास्तथा ।

 तामसांशेन तन्मात्राः कलाः पञ्चमहद्गताः ॥

121.अभवन्ताः कला नित्यं षोडशापि सदातनः ।

 महत्तत्वाद्विकुर्वाणाद्ब्रह्मणः स्थूलदेहतः ॥

122.आनन्दवशगाज्जातस्त्वहङ्कारस्त्रिवृन्मतः ।

 वैकारिकस्तैजसश्च तामसश्चेत्यहं त्रिधा ॥

123.उद्यद्रविप्रभावत्वान् महताहं त्रिवर्णकः ।

 वैकारिकस्तु सत्वांशजातः शुक्ल उदहृतः ॥

124.तैजसो राजसांशोत्थः रक्तवर्णः प्रकीर्तितः ।

 मनो हृषीकाणि मात्राः पूर्वं सूक्ष्मस्वरूपतः ॥

125.महत्तत्वगताह्येता अहंकाराश्रिताः क्रमात् ।

 गायत्रीशो विधिः सत्वे विरिञ्चस्तु रजोगुणे ॥

126.सावित्रीशो भवत्यद्धा तमसि ब्रह्मनामकः ।

 सरस्वतीशो वसति तादृग्रूपत्रयोत्थितौ ॥

127.त्रिरूपौ वै ब्रह्मवायू तन्नामानौ महद्गतौ ।

 विद्यादिभिस्त्रिभिस्तासु गायत्र्यादिषु तिसृषु ॥

128.क्रमाद्ब्रह्मा च वायुश्च शेषश्चासन् हरीच्छया ।

 विपशेषौ सभार्या च महद्राजे रजोत्रिधा ॥ (र्यौ)? \*

129.हर्याज्ञयैवत्रिविधाहंरेष्वभिमानिनः ।

 विद्याद्युत्थैर्ब्रह्मपूर्वैस्त्रिभिः रुद्रस्त्रिरूपकः ॥

130.सभार्यस्त्रिविधाहंकृन्मानीतुस्थूलदेहकः ।

 महत्तत्वस्य गर्भस्थमहदावरणं मतम् ॥

131.लक्ष्मीनारायणो ब्रह्मवायू भार्यासमन्वितौ ।

 उक्तेषु वक्ष्यमाणेषु सर्वतत्वेषु सर्वदा ॥

132.वसन्ति तान्विना शेषवीशाद्या नक्षमा क्वचित् ।

 वैकारिकाद्धि कुर्वाणान् मनस्तत्वं जगद्गुरुः ॥

133.सृष्ट्वाहङ्कारगर्भस्थं चकार पुरुषर्षभः ।

 तैजसात्तु विकुर्वाणात् हरिणा चेन्द्रियाणि च ॥

134.ज्ञानशक्तीनि पञ्चापि कर्मशक्तीनि पञ्च च ।

 सृष्टा भावीनि काले तु सृज्यं वै भूतपञ्चकम् ॥

135.यत्र यत्र स्थाप्यमीशस्तत्रतानि क्रमाद्व्यधात् ।

 आकाशं तु विकुर्वाणात् स्पर्शमात्रमभूद्धरेः ॥

136.ततो वायुं समुत्पाद्य वाय्वावरणमातनोत् ।

 वायोश्चैव विकुर्वाणाद्रूपमात्रं ह्यभूत्ततः ॥

137.ततो वह्निं समुत्पाद्य वह्न्यावरणमातनोत् ।

 वह्नेरपि विकुर्वाणाज्जलमात्रं व्यधाद्धरिः ॥

138.ततः सलिलमुत्पाद्य जलावरणमाचरत् ।

 जलावृत्ते विकुर्वाणात्तु गन्धमात्राभवद्विभोः ॥

139.ततः पृथ्वीं सनिर्माय चक्रे भूम्यावृतिं हरिः ॥

 ॥ इति श्री प्रकाशसंहितायां प्रथमपरिच्छेदे अष्टमोऽध्यायः ॥

 ॥ अथ नवमोऽध्यायः ॥

॥ श्रीभगवानुवाच ॥

1.भूम्यावरणमध्ये तु ब्रह्माण्डोत्पादनोचितम् ।

 योजनानां पञ्चविंशत्कोटिद्विगुणसम्मितम् ॥

2.देशमुर्वरितं चक्रे भगवान् देशकालवित् ।

 असंसृष्टानि तत्वानि ब्रह्माण्डोर्ध्वगतानि च ॥

3.अण्डं तदन्तर्निखिलं संसृष्टं परिकीर्तितम् ।

 विज्ञाननामको विष्णुः अहङ्कारस्य रक्षकः ॥

4.मनो हृषीकामात्रासु तत्तन्नामा रमापतिः ।

 आकाशवायुतेजस्तु प्राणनामाखिलेश्वरः ॥ \*

5.अन्ननामा पृथिव्यां सः जलावरणगोपि च ।

 विशेषपृथिवी चाण्डद्विगुणावृत्तिरूपिका ॥ \*

6.अबग्नीरनभोहङ्कृन्महत्तत्व गुणा इमे । \*

 सत्वाद्यावृत्तयोण्डोर्ध्वं स्थिताः क्ष्मावरणाः क्रमात् ॥

7.दशोत्तराः प्रविज्ञेया तमसो द्विगुणं रजः ।

 रजसो द्विगुणं सत्वं ततो न प्राकृतं क्वचित् ॥

8.पश्चादूर्ध्वप्रदेशे तु अनिरुद्धात्मको हरिः ।

 तस्माद्धशाधिकतनुः सोप्यावरणरूपकः ॥

9.ततो दशाधिकौ प्रद्युम्नसङ्कर्षणनामकौ ।

 वासुदेवस्तदूर्ध्वस्थस्तद्धशांशाधिको मतः ॥

10.ततोप्यनन्तगुणिकाऽनन्तानन्त प्रदेशके ।

 लक्ष्मीनारायणौ व्याप्तौ मर्यादा न तयोः क्वचित् ॥

11.श्रीर्देशकालतोनन्तागुणानन्ता न हि क्वचित् ।

 अनिरुद्धात् प्रथमतो ऋजुभिस्त्वपरोक्षिभिः ॥

12.सह पूर्वोक्तकालेन जातौ द्वौ भार्ययायुतौ ।

 त्रिरूपकौ ब्रह्मवायू त्रिगुणावृत्तिगौ क्रमत् ॥

13.तेषां सत्वाद्या वृत्तयः स्थूलदेहाः प्रकीर्तिताः ।

 ततोनिरूद्धसूक्ष्मदेहाज्जातौ विधीरणौ ॥

14.स ऋजूकौ चतुर्वारं महत्तत्वगतौ मतौ ।

 तेषां महत्तत्वमेव स्थूलदेहं वदन्ति हि ॥

15.तत स्त्रिरूपौ स ऋजू तौ द्वौ शान्तीशजौ क्रमात् ।

 त्रिविधाहङ्कृतिगतौ स भार्यौ स ऋजू उभौ ॥

16.एकविंशद्वारजातौ मनस्तत्वादितत्वगौ ।

 अपरोक्षिणाम् ऋजूनां च शतस्याण्डाद्बहिर्जनिः ॥

17.एवं रुद्रादि तत्वेशाः स्वसंख्या नियमोचिताः ।

 अण्डाद्बहिः सृष्टियोग्याः दृष्टेशाः नेतरे क्वचित् ॥

18.एवं त्रिरूपतो जाताः प्राक्शान्तीशेन कालतः ।

 सूक्ष्मेण ऋजुजन्मानन्तरं शेषादयस्त्रयः ॥

19.षण्णीलाद्याः कालयोगात् सापर्ण्याद्याः क्रमेण तु ।

 अजेशाजेरशेष्यैस्तु अजेराभ्यां स्त्रिभिः स्त्रिभिः ॥  \*

20.रूपैरहङ्कारतत्वात्मकस्थूलशरीरिणः ।

 बभूवुरितरेषां तु पदयोग्यापरोक्षिणः ॥

21.ते तथैव महत्तत्वाद्येकविंशति तत्वके ।

 तावद्रूपैस्सूक्ष्मतत्वाजातौ प्रागनिरूद्धतः ॥

22.मन आदीनि तत्वानि स्थूलदेहानि भेजिरे ।

 इन्द्रादि पुष्करान्ताश्च सूक्ष्मतत्वानिरुद्धजाः ॥

23.एकविंशद्वारतस्ते आसन् चित्तादि तत्वगाः (आस श्रितादित तत्वगाः)।

 तानि स्थूलादि तत्वानि(देहानि) तेषाम् आसन् क्रमेण हि ॥

24.प्राक्शान्तीशोत्थितेन्द्राद्याः मनस्थूलशरीरिणः ।

 द्वित्र्यब्दिपञ्चषड्वारं जाताः श्रोत्रादितत्वगाः ॥

25.सप्ताषटनवदिग्रुद्रवारजाताः क्रमेण तु ।

 इन्द्रादयः पुष्करान्ताः वागादि स्थूलदेहकाः ॥

26.ततश्च पञ्चवारोत्थाः प्राक्शान्तीशेन कालयोगतः ।

 शब्दादि स्थूलदेहेताः ततो जातास्तु द्‌वादिगाः ॥

27.अत्रोक्तानां सुराणान्तु यादृशस्थूलदेहतः ।

 भावीनां च पदस्थानां तद्वशे स्थितिरिष्यते ॥

28.अनिरुद्धः सूक्ष्मकर्ता प्रागेषामुचितस्थलम् ।

 प्राप्यैव सृष्टिमकरोद्धेशकालार्थतत्ववित् ॥

29.सर्वतत्वस्थितानान्तु ऋजूनां सूक्ष्मदेहगाः ।

 सत्वाणवो दशगुणाधिका यान्ति च सर्वशः ॥

30.रजस्तमोणवः पादमात्रतो यान्ति चोन्नतिम् ।

 बहुवारजातरुद्रेन्द्रादि सूक्ष्मशरीरगाः ॥

31.सत्वाणवस्समाश्चोपाश्चोपचितास्तथा ।

 रजस्तमोणवो रुद्रशक्रादिसुरसूक्ष्मगाः ॥

32.द्वित्र्यब्धिपञ्चषट्सप्ताष्ट धर्मशिवार्ककैः ।

 भागतोविंशदन्तैर्वृद्धिं यास्यन्ति वै क्रमात् ॥

33.तेनैव तत्कारणेन पूर्वपूर्वोक्त कारणैः ।

 उत्तरोत्तररूपेषु बुद्धिमान्द्यादि चेष्यते ॥

34.महदादिषु चाण्डोर्ध्वं दैत्यावेशादि नेष्यते ।

 यथा सूक्ष्मशरीरेषु अभिवृद्धं रजस्तमः ॥



35.भवत्तेषां तथा प्रोक्तं स्थूलदेहेष्वपि स्फुटम् ।

 रजस्तमोणवो व्यक्तिं यास्यन्त्येव ततः क्रमात् ॥

36.तत्वानि पूर्वरूपाणि सन्त्यनन्तानि तानि तु ।

 ऋजवः सर्वतत्वेषु प्रतिभातपरावराः ॥

37.सभार्या नीचोच्चसर्वतत्वेषु संस्थिताः ।

 रजस्तमोणूपचयाधिक्याद्बुद्धिविपर्ययम् ॥

38.नैव यास्यन्ति ते सर्वे हरेः प्रियतमास्सदा ।

 ब्रह्मासरस्वतीविष्णोः सर्वाङ्गैः सम्भवन्ति हि ॥

39.वामनाड्युत्थितौ शेषविपौ विष्णोः शिवस्तथा ।

 नीलाद्यावारुणी पूर्वाः इन्द्रकामौ मनोभवौ ॥

40.सभार्यौ च गुरुर्बुद्धेः मनुराद्योह्युपस्थतः । \*

 दक्षोङ्गुष्टात् कामपुत्रः मनवः कामपूर्वकाः ॥

41.मरुतः श्वासतः सूर्यः चक्षुषः चन्द्रमा श्रुतेः ।

 धर्मो हृदः सभार्यश्च वरुणो रसनोत्थितः ॥

42.भृगुस्त्वचोग्निर्मुखतः जातान् मेढ्रान् मनुर्गतेः । \*

 विश्वामित्रमरीच्याद्याः मित्रोपानाच्चनैरुतः ॥ \*

43.स्कन्दाद्भवगणपतिः शम्भुजयन्तौ नाभिपादयोः ।

 नासत्यौ नासिकाभ्यन्तु विश्वक्सेनो मुखादभूत् ॥

44.पद्भ्यान्तु ऋभवः(रुतवः)(रुभवः) कण्ठाद्धिग्देवास्तु कर्मजाः ।

 रुद्राः कपोलाल्ललाटाच्च वसवत्स्विच्छया विभोः ॥

45.आदित्यास्तु प्रकाशोत्था दन्तपङ्क्तिस्थिता अपि । \*

 सनकाद्या मनोजाता जयाद्यानाभि पार्श्वतः ॥

46.गङ्गादि नद्यो नाडिभ्यः पादाङ्गुष्टादिभिः प्रभोः ।

 अनुक्ततात्विकास्सर्वे कटाक्षोत्था बुधामताः ॥

47.शनिः शरीरतः पुष्कराद्या कर्मेन्द्रियोद्भवाः ।

 अनुक्तदेवताभार्याः भर्तृभिः सहसम्भवाः ॥

48.एते ह्यशेषतत्वेषु तत्वस्थित हरीरयोः । \*

 प्रोक्त्यैरङ्गैः क्रमाज्जातः वसन्ति ह्यभिमानिनः ॥

49.सृष्टावेवं बहिश्चाण्डान् मुक्तावेवं हरेर्वशः ।

 जातौ जातौ हि यस्तस्मात् कामस्तुद्गतिस्सुतः ॥

50.चण्डो जयाद्या द्वारस्थाः शशाङ्को धनपस्तथा ।

 गन्धर्वपतयस्सर्वे जातिष्वपि च तात्विकाः ॥

51.पुष्करोच्चा बुधोच्चास्तु अनुक्तास्ते प्रकीर्तिताः

 एवं शेषस्य भागोत्था(मार्गोत्थ) बहिरण्डात्समस्तशः ।

52.नवकोट्यो हि देवानां सत्वतत्वाभिमानिनः ॥

 अजो विपस्ततो नीलाद्विषट्कविपवल्लभा ।

53.तत इन्द्रश्शशी तस्मात् प्राणाद्या मारुतोखिलाः ॥

 इन्द्राद्दक्षस्ततो देवर्षयो वै नारदादयः ।

54.इन्द्राद्गुरुस्ततो सूर्यः जयौ विघ्नप्रभुस्ततः ॥

 अभवंश्च स्मृतासूर्यादग्निरग्नेस्तु रुद्रकाः ।

55.आदित्यावसवो विश्वाप्याश्वनौ रक्षसाधिपः ॥

 पर्जन्य बुधशन्याद्याः पुष्करान्ताः समुत्थिताः ।

56.वसन्ति सर्वतत्वेषु गरुत्मान् मार्गदेवताः ॥

 उत्तमानां च गुरवः नीचा उत्तमसेवकाः ।

 ॥ इति श्री प्रकाशसंहितायां प्रथमपरिच्छेदे नवमोऽध्यायः ॥

 ॥ अथ दशमोऽध्यायः ॥

॥ श्रीहंस उवाच ॥

1.सर्वत्र भाविऋजवो विष्णोर्वायोर्भवन्ति हि ।

 अण्डान्तर्बहिस्था वा नानैर्जन्म लभन्ति ते ॥

2.व्यामोहायासुराणान्तु अन्यजा इव भान्ति ते ।

 ब्रह्मापरोक्षिणस्सर्वे रुद्राद्याः भावितात्विकाः ॥

3.अहङ्कारेश्वरैर्वायुजातैर्जता भवन्ति हि ।

 उत्तमैस्सर्वनीचानां सृष्टिरङ्गेर्धदेशतः ॥

4.एवं क्रमात्सृष्टिरुक्ता व्युत्क्रमेण लयः स्मृतः ।

 अण्डोर्ध्वदेशतत्वेशा अत्र पूर्वोक्तरीतितः ॥

5.सुप्रारब्धा बहुविधा दोषसम्बन्धवर्जिताः ।

 ये ये यथा यथा जाताः सृष्टिकाले भवन्ति हि ॥

6.गुणसृष्ट्युत्तरं जाताः सर्वेस्थूलशरीरिणः ।

 अंशानन्दबलज्ञानदेशकालापरोक्षकाः ॥

7.लयसृष्टिपदावेश गुणलक्षणकान्तयः ।

 एवं चतुर्दशमहातारतम्याः प्रकीर्तिताः ।

8.वेदेषु देशकालेषु लिङ्गदेहेषु चाक्षरे ।

 प्रकृतौ सर्वजीवानां महत्तत्वगुणत्रये ॥

9.अंशा ऋजूनां सन्त्येव विपाद्यंशा न तेषु हि ।

 अहङ्कारे विपाद्यंशा न तत्रेन्द्रादिकांशकाः ॥

10.नीचनीचामरमनो देहादिषु सुरोत्तमाः ।

 वसन्त्यंशैर्ननीचास्तु स्वोत्तमेषु विशन्ति हि ॥

11.अण्डादन्तर्बहिस्त्वेवमंशोत्था तारतम्यधीः ।

 विधेः सर्वाङ्गसायुज्यं वाण्याः वाचिमनस्यपि ॥

12.स्वोत्पत्यङ्गेषु देवानां सायुज्यं दिशतीश्वरः ।

 उत्तमानां महानन्दा नीचनीचेषु सङ्गताः ॥

13.शतांशादवरा नीचानन्दादुत्तमगामि तत् ।

 शतांशादुत्तमा मुक्तौ श्वेतद्वीपादिषु स्फुटम् ॥

14.त्रिषु स्थानेषु श्रीभागे चिन्मात्रानन्दमूर्जितम् ।

 भूदुर्गाभागयोः प्राप्तव्यानन्द(दं शुद्ध) सात्विकैः ॥

15.देहैर्भोगोचितानन्त शुद्धसात्विकवस्तुभिः ।

 भूदुर्गाभ्यां कल्पितैस्तैर्भगवान् भक्तसन्ततेः ॥

16.उत्तमानां स बहुलं नीचानामल्पमेव च ।

 तत्तद्योग्य निजानन्दं ददाति पुरुषः स्वराट् ॥

17.मुक्तौ स्वोत्तम भोग्योरु मुदपेक्षाल्पिकस्य तु ।

 न विद्यते हि स्वानन्दपूर्णस्य न पुनर्जनिः ॥

18.दुःखाज्ञानानादिकं भूयो भग्नलिङ्गस्य नेष्यते ।

 शतशब्दो दशसहस्रपरं प्राप्तं वदन्ति हि ॥

19.उत्तमानां बलं भूरिनीचानामल्पमेव तु ।

 गर्भोदकागतः शेषः मूर्ध्नैकेनाखिलं भुवम् ॥

20.स द्वीपाब्धिसरिच्छैलां धत्ते सर्षपवत्सदा ।

 तं वै शेषं सहस्रास्यं वायुकूर्मो महाबलः ॥

21.धत्ते पुच्छाग्रतः शक्रपूर्वाः शेषाद्बलावराः ।

 बहवो गोमहिष्याद्या एक कुञ्जर भोजने ॥

22.यावत्तावत्कूर्महस्तितोप्येते हि कोटिशः ।

 मिलिता अपि नागेन योद्धुमर्हति न क्वचितु ॥

23.तथोत्तमसुरैर्नीचसुराः कोटिसहस्रशः ।

 मिलिताः प्रथनेनेशाः किमुमर्त्यास्तु राक्षसाः ॥

24.अतो बलेन सर्वेषां तारतम्यं विवेचितम् ।

 अनालोच्यानन्तकल्पेष्वण्डान्तर्बहिरास्थितम् ॥

25.अतीतं वर्तमानं चानागतं वस्तु सञ्चयम् ।

 सदा करतलामलकवद्वेत्ति विष्ण्वनुग्रहात् ॥

26.अनादि नित्यानधिकान् निर्विशेषादनन्तरान् ।

 सोपि नारायणगुणानालोच्याप्यतिकालतः ॥

27.अनन्तकल्याणगुणपूर्णस्यानन्तभागतः ।

 विभक्तानन्तभागैकभाग ज्ञप्तौ न हि क्षमः ॥

28.विनेश्वरगुणज्ञानेज्ञानम् ऋजुगणस्य हि ।

 अतीतानागतजगद्विषयीकरणे क्षमम् ॥

29.आलोच्य वैष्णवज्ञानेप्यधिकं सर्वजीवतः ।

 विपशेषादिकज्ञानं सर्वदालोचनादपि ॥

30.स्वोत्तमैर्भिन्नजगतः विषयीकरणे क्षमम् ।

 न भवेदेकदेशेन जानन्त्येते न चान्यथा ॥

31.जडंचाचेतनं वापि शिवाद्याः पुष्करान्तिमाः ।

 लिङ्गबद्धाः पदस्थाश्च भाविनश्चापरोक्षिणः ॥

32.अण्डान्तरे बहिश्चापि तात्विका बहुरूपतः ।

 स्थिता अपि न जानन्ति साकल्येन जगद्गतम् ॥

33.अनादिसर्वजीवानां ज्ञानं तद्विविधं मतम् ।

 स्वारूपिकं च बाह्यञ्च नित्यं स्वारूपिकं मतम् ॥

34.अजन्यं शाश्वतं विष्णोः बन्धस्य वशगं सदा ।

 जीवङ्गेशाधीनमायावशगं क्रमयोगतः ॥

35.साधनेन व्यञ्ज्यमानमामुक्त्यन्तं ततः परम् ।

 एकप्रकारमज्ञानं रहितं स्वोत्तमाश्रितात् ॥

36.ज्ञानाच्छतगुणन्यूनम् ईश्वरे वा जगत्यलम् ।

 अनन्तवेदोक्तगुणान् विष्णेर्जानाति पद्मभूः ॥

37.पदस्थो वा विमुक्तो वा तदन्ये तद्गुणस्थिताः ।

 क्रमेणैव शतंन्यूनज्ञानं विष्णोरुपासकाः ॥

38.प्राकृतोप्राकृतशरीराश्रितस्य ऋजोस्सदा ।

 मनस्यनित्यं यज्जन्यं पुनः पुनरपि स्फुटम् ॥

39.तद्बाह्येवृत्तिरुपं च यथार्थं सर्वदापि च ।

 तेषां पञ्चविधज्ञानं क्वचिदेव न सर्वदा ॥

40.दैत्यावेशादि शून्यास्ते सदा दुर्विषयोज्झिताः ।

 साक्षीन्द्रियैः सहाप्येतल्लिङ्गसूक्ष्मेन्द्रियावृतैः ॥

41.स्थूलेन्द्रियैः सुविषयासक्तैः प्रात्यक्षकी मतिः ।

 यदार्थैव तया दोषशून्या सद्युक्तिजा मतिः ॥

42.युक्तिजन्यं तु यज्ञानमानुमानिकमीरितः ।

 प्रत्यक्षमनुमानञ्च आगमस्तस्य साधनम् ॥

43.यथार्थैव तथा वेदशास्त्रार्थश्रवणादपि ।

 मनोजातं स्वागमजं यथार्थज्ञानमेव हि ॥

44.देशादवरदेशेतु क्रमात्तत्वेषु संश्रिताः ।

 तत्वव्यापारकाले तु स्वरूपोचितशक्तयः ॥

45.यथागमसमुद्भूतं त्रिविधं परिकीर्तितम् ।

 ज्ञानं मनःसमुद्भूतं बाह्यकार्यमितीरितम् ॥

46.यत्प्रत्यक्षानुमानं च आगमस्तस्य साधनम् ।

 जीवः प्रमाताविषया अर्थास्ते कारणामताः ॥

47.रूद्रादीनान्तु यज्झानं बाह्यं मनसि सम्भवम् ।

 प्रत्यक्षाद्यैस्त्रभिः सद्भिः साधनैरप्यनित्यकम् ॥

48.क्वचिद्यथार्थं तज्ञानमयथार्थं क्वचिद्भवेत् ।

 कर्मदेवाजानजाद्याः देवदासाः क्रमावराः ॥

49.देवगन्धर्वपर्यन्ताः सांशाः सर्वे प्रकीर्तिताः ।

 निरंशास्ते सदामर्त्यगन्धर्वाद्या स्तृणान्तिमाः ॥

50.जीवा एषां स्वरूपन्तु ज्ञनं नित्यं यथार्थकम् ।

 उत्तमोत्तमतो न्यूनम् अयथार्थादिकं क्रमात् ॥

51.बाह्यं जन्यमनित्यं च यथार्थं प्रायशः सदा ।

 ईश्वरे वा जगति वा क्रमादल्पावगाहि च ॥

52.इति ज्ञाने तारतम्यं देवेषूच्चावचेष्वलम् ।

 महद्गणत्रयेष्वंशाः ऋजूनां सन्ति चोन्नते ॥

53.देशे तत्र न रुद्रादि देवांशास्तदधस्तने ।

 देशेहंकृतिरुद्रादि देवांशास्सन्ति सर्वदा ॥

54.तत्रेन्द्राद्या न तिष्ठन्ति ततोप्यवरदेशगाः ।

 भूताव्यतीनां मर्यादा यद्देशे यादृशीरिता ॥

55.कलाषोडशतद्गाश्च तत्तदा वृत्तिसन्तताः ।

 मनः शब्दः श्रोत्रवाचां कलास्त्वाकाशसन्तताः ॥

56.त्वक्स्पर्शपाणिसंज्ञास्तु कलावायुसमाश्रिताः ।

 नेत्ररूपाङ्घ्रिसंज्ञास्तु कलास्तेजः शरीरगाः ॥

57.रसनारसगुह्यानां कलावारिसमाश्रिताः ।

 गन्धघ्राणोपस्थकला पृथिव्यावरणाश्रिता ॥

58.मनोमात्रेन्द्रियकला भूतेषु क्रमयोगतः ।

 तदाधिकारा हरिणा शक्राद्याः पुष्करान्तिमाः ॥

59.सूक्ष्मस्थूलोत्पत्तिकाले उत्तमास्तूर्ध्वदेशगाः ।

 नीचनीचास्तूच्चदेशस्थितोच्चोच्चसुराश्रयात् ॥

60.देशादवरदेशे तु क्रमात्तत्वेषु संस्थिताः ।

 तत्वव्यापारकाले तु स्वरूपोचितशक्तयः ॥

61.इति देशोचित महातारतम्यं वदन्ति हि ।

 देवमानेनाब्दशतं पौर्वापर्यव्यवस्थया ॥

62.ऋजूनां च जनिः प्रोक्ता सहस्राब्दान्तरामताः ।

 विपाद्यास्तु तथेन्द्राद्या दशसाहस्रवत्सरैः ॥

63.क्रमात्पौर्वापर्यजाताः कालान्नीचोच्चभाविनः ।

 अथ सर्वस्यापरोक्षतारतम्यं विविच्यते ॥

64.तृणादिसर्वजीवानां स्वरूपोद्धार आगते ।

 काले तत्तद्योग्यजीवसाधनोचितकालके ॥

65.हरिश्च श्रीब्रह्मवायू सभार्यौ च तदाज्ञया ।

 एतदन्यद्वीपवर्षजायामानान् हि सर्वशः ॥

66.स्वकर्मवशगान् स्वर्गान्तरिक्षधरान् चरन् ।

 नानायोनिगतान् जीवान् अतलाद्याधरस्थितान् ॥

67.उद्धर्तुकामो भगवान् भारते जनयिष्यति ।

 तत्र मानुषयोन्युत्थांस्तत्रापि ब्राह्मणोत्तमान् ।

68.तत्र सर्वस्वरूपोरुव्यक्तिकारककर्मणा ।

 संयोज्य सर्वसद्योग्यज्ञानदानगुरूत्तमान् ।

69.भिन्नदेशे भिन्नकाले योजयत्यखिलं हरिः ।

 तृणादिमर्त्यपर्यन्तगन्धर्वास्ते ह्यनन्तशः ॥

70.निरंशास्ते प्रतीकालम्बनास्ते कर्मयोगिनः ।

 देवगन्धर्वपूर्वास्त्वाजानजान्ता समस्तशः ॥

71.अप्रतीकालम्बना सांशाः क्रमोच्च ज्ञानयोगिनः ।

 प्रतीकस्थं शरीरस्थं पश्यन्तीति तथाह्वयाः ॥

72.प्रतीकाद्बहिरीशस्य दर्शानात् कर्मदेवताः ।

 अप्रतीकालम्बनाश्च प्रायोविज्ञानयोगिनः ॥

73.एषामण्डान्तरे जन्मापरोक्षादि प्रशस्यते ।

 निरंशाः पक्वकाले तु उत्क्राम्यैव महरादिगाः ॥

74.एषां लये स्वोत्तमेषु प्रवेशो नैव विद्यते ।

 देवगन्धर्वपूर्वाणां भूमावुत्क्रमणाल्लयः ॥

75.महालये स्वोत्तमेषु प्रवेशः लूक्ष्मदेहतः ।

 उत्क्रमानुत्क्रमान्योगिनोह्यतत्वेश्वरवशान् जगुः ॥

76.पुष्करान्ता तात्विकाश्च क्वापि नोत्क्रमणाल्लयाः ।

 यान्ति स्थूलशरीरैस्ते स्वोत्तमेषु विशन्ति हि ॥

77.ताननुक्रमणान्याहुः योगिनो भक्तियोगिनः ।

 सत्कर्मज्ञानभक्ती च सर्वेषां सर्वदापि हि ॥

78.अवश्यकास्ते सर्वेपि तत्तत्प्राचुर्यतस्तथा ।

 निरंशास्सत्साधनायोचितजन्मसहस्रतः ॥

79.ज्ञानन्तु दशभिः प्राप्य सद्भक्तिं त्रिभिराप्य च ।

 दृष्ट्वा हृदिस्थं मुच्यन्ते ह्यतस्ते कर्मयोगिनः ॥

80.सत्कर्मकृत्वा निष्काम्यं लभन्ति गुरुसन्तती ।

 अतात्विका देवदासाः सत्कर्मशतजन्मभिः ॥

81.कृत्वा दशसहस्रोरुजन्मभिर्ज्ञानमाप्य च ।

 भक्तिं त्रिशतकैराप्य मुच्यन्ते ज्ञानयोगिनः ॥

82.अतस्ते कर्मदेवतास्तदूर्ध्वं भक्तियोगिनः ।

 तृणाद्याः स्वहृदिस्थं तं पश्यन्त्युचितजन्मभिः ॥

83.दीपकान्तिविशिष्टेशं न देवान् नैव मर्त्यगम् ।

 घटिकार्धं शरीरे वा मुक्तौ शक्तिस्तु तादृशी ॥

84.चिन्मात्रोपासनाशक्तिः नैवाधिकगुणोत्तरे ।

 तेषाम् ईदृश एवं स्यात् अपररोक्षो हि नाधिकः ॥

85.रामकृष्णादि रूपाणि बहिः पश्यन्त्यपि क्वचित् ।

 मानुषत्वेन पश्यन्ति अपरोक्षेन संस्मृतः ॥

86.स्थूलहृद्गापरोक्षास्तु बाह्यस्तादपरोक्षकाः ।

 स्वस्वरूपस्थजीवाभस्वतन्त्रस्य च दर्शनम् ॥ \*

87.स्वरूपाभ्यापरोक्षस्तु सर्वेषामेवमेव हि ।

 पादोनघटिकामात्रं स्वरूपे प्राकृते हृदि ॥

88.पश्यन्ति क्रिमिकीटाद्याः प्रदीपप्रभया हरिम् ।

 स्वरूपचक्षुषादृष्टिः अपरोक्ष इतीर्यते ॥

89.वेद देशाक्षरोकालो जीवेशौ प्राकृतेन्द्रियैः ।

 न वेद्या हि स्वरूपेण वेद्या एव प्रकीर्तिताः ॥

90.भक्त्या हरिप्रसादेन नष्टेत्वज्ञानपञ्चके ।

 रत्नवद्भासुरे लिङ्गे सूक्ष्मदेहेस्थितस्य तु ॥

91.जीवस्य चक्षुषी व्यक्तो भवतः स्वेन पश्यति ।

 तेजोमयस्वरूपस्थं स्थूलहृद्गं क्रमेण तु ॥

92.यवमात्रं हरिंतार्णाः कीटाद्याः बदरीमितम् ।

 अङ्गुष्टाग्रमितं वृषाः प्रदीपदशसन्निभम् ॥

93.हरिं पश्यन्ति घटिकामितं कालं रमापतिम् ।

 समं दीपं चिदानन्दं चिदानन्दात्मकं मृगाः ॥

94.खगाश्च पशवो गावः हृद्गं जीवगतं हरिम् ।

 प्रदीपशतभायुक्तं घटिकार्धतदर्धकम् ॥

95.सच्चिदान्द आत्मेति मानुष्यैर्ध्यैय ईश्वरः ।

 विद्युद्वन्मानुषा विद्युर्दशविद्युन्मितं नृपाः ॥

96.राजानस्तद्विगुणाभं सूर्यमण्डलवत्सुराः ।

 गन्धर्वाः पितरस्सूर्यशतसन्निभमीश्वरम् ॥

97.गोप्यः कृष्णाङ्गसङ्गार्हाः पञ्चसाहस्रसूर्यभम् ।

 आजानजादशसाहसस्रार्काभं त्वग्निजा अपि ॥

98.चतुर्लक्षाधिकाशीतिलक्षजीवगणेष्वपि ।

 दशैव पुरुषाः प्रोक्तास्तात्विकास्तेषु पञ्च च ॥

99.पर्जन्यादवराः पञ्च पुष्करादुत्तमा मताः ।

 सस्त्रीकास्सोमहीना अण्डादन्तर्बहिस्थिताः ॥

100.त्रिंशच्चारणरक्षांसि सप्ततिः सर्वजातिषु ।

 अन्तरालेतु पद्मोत्था ब्रह्मायावद्धितिष्ठति ॥

101.तावत्संवत्सरगत प्रतिप्रतिदिनेष्वपि ।

 सांशा अतात्विकाः सर्वेसंख्यया वक्ष्यमाणया ॥

102.मितास्तु प्रतिकल्पेपि पदस्था ह्यपरोक्षिणः ।

 उर्वश्याद्याह्यप्सरसः शतंशा स्व(स्वष्ट)संख्‌यया ॥

103.मिता अजानजैस्तुल्याः कर्मदेवसमापराः ।

 शतं पितॄणां सप्तैव तेषूर्वश्यादिभिः समाः ॥

104.अन्ये आजानजेभ्यस्तु न्यूनास्तेभ्योवराः क्रमात् ।

 गन्धर्वास्तु शतं तेषु अष्टौ तुल्याश्च कर्मजैः ॥

105.शतकोटिमिताः सर्वे ऋषयो विंशदुत्तमाः ।

 तेष्वेव तावत्विष्टाभिः शतकं कर्मजैः समम् ॥

106.तदन्ये आजानजेभ्यस्तुल्या अग्निसुता अपि ।

 द्व्यष्टौसहस्राणि शतंत्रिंशच्चारणरक्षसाम् ॥

107.साध्यसिद्धास्तथान्यास्तु सप्ततिः सर्वजातिषु ।

 शतं सिद्धाजानजाख्या पश्यन्ति हृदि जीवगम् ॥

108.कोटिसूर्यप्रभं कर्मदेवा हृद्गं बहिस्थितम् ।

 द्विसप्तलोकसमितं ते प्रतीकावलम्बनाः ॥

109.मर्त्याः द्विघटिकामात्रं त्रिनाड्यन्तं नृपोत्तमाः ।

 तथा मानुषगन्धर्वाश्चतुर्नाड्यन्तमीश्वरम् ॥

110.षण्णाड्यन्तं सुगन्धर्वा गोप्यायामान्तमञ्जसा ।

 शतोनशतकोट्यस्तु ऋषयोग्निसुता अपि ॥

111.साजानजादशघटिकामितं कालं जगद्गुरुम् ।

 पश्यन्ति कर्मदेवास्तु मध्याह्नान्तं परेश्वरम् ॥

112.स्वोत्तमस्पर्धयाहीनाः दुष्प्रारब्धविवर्जिताः ।

 भावरूपाज्ञानशून्याः दैत्यावेशविवर्जिताः ॥

113.पूर्वोक्तकान्त्याकाले तं पश्यन्ति जगदीश्वरम् ।

 पूर्वोक्तदोषरहितास्तात्विकास्सर्वदा हरिम् ॥

114.पश्यन्तिदिवपर्यन्ता दोषा एते हि नीचकैः ।

 उत्तमेषूत्तमेष्वल्पास्तथा चान्यतरामताः ॥

115.ब्रह्मणो दोष सम्बन्धो न क्वापि क्व च द्दृश्यते ।

 राजानो मर्त्यगन्धर्वपूर्वा षट्दशपूर्वकान् ॥

116.शतं दशसहस्रांश्च लक्षकोटिमितान् गुणान् ।

 विष्णोर्गुणानर्बुदांश्च सर्वानपि ततोधिकान् ॥

117.अनन्तवेदोक्तगुणान् ब्रह्मोपास्यति नेतरः ।

 मर्त्योच्चा हृदि देवांश्च पदस्था पीठदेवताः ॥

118.तथावरणगान् देवान् पश्यन्त्यपि च मण्डलम् ।

 सुषुम्नां सप्तकमलान्यपि तद्गहरीश्वरे ॥

119.स्थानेशं चैव मूलेशं राजानो मर्त्यगायकाः ।

 इडापिङ्गलनाडिस्थान् क्रमोच्चान् सर्वदेहगान् ॥

120.तत्वेशां स्तद्गतहरेः रूपाणि अ(नि)खिलान्यपि ।

 ध्यात्वोपास्य विमुच्यन्ते देवा आजानजाह्वयाः ॥

121.इमे ते च प्रतीकस्थ हरिपादावलम्बिनः ।

 कर्मदेवा अतत्वेशा अपि रूपाणि सर्वशः ॥

122.उपास्यापि विराड्रूपं मुच्यन्ते समुपास्य च ।

 अप्रतीकालम्बनास्ते तु कर्मदेवाः सुरा अपि ॥

123.त्यक्तलिङ्गस्य मुक्तस्य तृणकीटादिकस्य च ।

 स्वरूपदेह ते सर्वे दशयोजनसन्तता ॥

124.वृक्षादीनां मृगादीनां ततो द्विगुणरुग्भवेत् ।

 विमुक्तानान्तु मर्त्यानां शूद्रादीनामतः परम् ॥

125.एकद्वित्रिचतुष्पादाधिकरुक्सन्तताः सदा ।

 राजन्यामर्त्यगन्धर्वास्ततोद्वित्र्याधिकप्रभाः ॥

126.परितो मेरुतुल्यात्विट् देवगन्धर्वसन्ततेः ।

 चिरान्तो पितरो मुक्ता भुवर्लोकान्तकान्तयः ॥

127.गोप्यः कृष्णाङ्घ्रिसङ्गार्हाः उपसन्तति दीप्तयः ।

 आजनाजातत्समाश्च स्वर्गान्ता तत्प्रकाशिनः ॥

128.यस्य यस्य च जीवस्य प्रकाशो यत्र चेरितः ।

 दैवाद्बहिर्दृष्टिगतो भाति मर्त्योच्चवद्धरिः ॥

129.न सच्चिदानन्दतनुर्बाह्यदृग्गोचरो भवेत् ।

 दृष्ट्वोपास्य विमुच्यन्ते कर्मदेवा विराट्तनुम् ॥

130.तादृज्जोतिस्तावदन्तं विष्णुं पश्यति चक्षुषा ।

 स्वारूपिकेण बाध्येन नैव पश्यन्ति चेश्वरम् ॥

131.पश्यन्ति नैवोपास्यन्ति ब्रह्माण्डे व्याप्तमीश्वरम् ।

 पुष्कराद्यास्तु शक्रान्ताः पूर्वोक्ताखिलरूपिणम् ॥

132.अण्डाद्बहिः पृथिव्यादि मनस्तत्वादि सन्ततेः ।

 दृष्ट्वाध्यात्वोपास्य सर्वे मुक्तिं यास्यन्ति कालतः ॥

133.अहङ्कारगतं द्रष्टुमीशानोपासने क्षमाः ।

 पुष्कराद्या महेन्द्रान्ताः क्रमादधिककान्तयः ॥

134.कोट्यर्बुदार्काभं देवं वामदेवादयो हरिम् ।

 उपास्याहंकारतत्वव्याप्तसत्तनुमीश्वरम् ।

135.मुच्यते च महत्तत्वे तमस्यपि ततं हरिम् ।

 पश्यन्तीवारुणीपूर्वा नेष्यन्ति तमसिस्थितम् ॥

136.अनन्तार्करुचा सत्वावृत्यन्तं व्याप्तमव्ययम् ।

 उपास्य गीर्मुक्तिमेति ततोप्यधिकरुक् ततः ॥

137.वासुदेवावरणगं ब्रह्मा पश्यति नेतरः ।

 यावत्पश्यन्ति तं जीवं तावत्सामान्यरुक् स हि ॥

138.यावनुपास्यो वै विष्णुस्तावत्तेषां विशेषभा ।

 ब्रह्मणो नैव सामान्यरुग्विशेषप्रभो हि सः ॥ \*

139.अत्यल्पसुखरूपांशा जीवानां योग्यतावसन् । \*

 यादृशी भारमायास्तु व्याप्तायाः सर्वदेशगा ॥

140.भानुप्रभागता दीपप्रभा यद्वन्न रोचते ।

 तथा विष्णुप्रभानुन्नामाप्रभा नैव रोचते ॥ \*

141.एवं नीचप्रभास्वोच्चप्रभासु प्रविलीयते ।

 तथापि च यथार्थज्ञा मुक्ताप्तै तत्ववेत्तमाः ॥

142.यो यावतीं हरौ कान्तिं वेत्यसौ तच्छतांशभाक् ।

 प्रभात्येव प्रकाशस्य तारतम्यं विदुत्तमाः ॥

 ॥ इति श्री प्रकाशसंहितायां प्रथमपरिच्छेदे दशमोऽध्यायः ॥

 ॥ अथ एकादशोऽध्यायः ॥

 ॥ श्रीहंस उवाच ॥

1.पुरुषेषु ब्रह्मवायू विपादिषु रमापतिः ।

 पुं रूपेण विशेषावेशादिकं सर्वदा हरिः ॥

2.करोति स्त्रीषु मा वागीर्वायुस्त्री(षु)स्वरूपतः ।

 विशेषावेशकृद्विष्णुः योग्यतायानुयोगतः ॥

3.आविष्टस्तूत्तमेष्वेकः विशेषात्मा तु तैः सुरैः(स्वकैः) ।

 जीवैरसाध्य सुमहत्कर्मकार यतीश्वरः ॥

4.उत्तमोत्तमजीवेषु आवे(दे)शो यादृगिष्यते ।

 न तथा नीचजीवेषु तस्मात्तेह्यल्पशक्तयः ॥

5.पदस्थेषु सुरेष्वेवमावेशो नैव मुक्तिगः ।

 न निरंशेषु चावेशाः सांशेष्वाजानजेष्वपि ॥

6.वायोः सर्वावतारेषु विशेषावेश एव हि ।

 स्वरूपलिङ्गसूक्ष्मेषु स्थूलदेहेषु सर्वदा ॥

7.रक्षार्थं सर्वतत्वेषु सर्वदा वसतीश्वरः ।

 आवेशो(थ) न तथा विष्णोर्विशेषाख्यः सुरेष्वपि ॥

8.क्वचिद्व्यक्तिं क्वचिद्रासं सप्तावेशोँडजेष्वपि ।

 अण्डादूर्ध्वं सदादे(से)वेष्वन्तः ऋजुषु चेष्यते ॥

9.नीचेषूत्तमदेवानाम् आवेशः क्वचिदिष्यते ।

 बलार्थमसुरेष्वेव(ष्वीरः) आवेशं कुर्वति प्रभुः ॥

10.आदादाज्ञा तेन दृप्ता सुरैर्नष्टा हरीच्छया ।

 भवन्ति नित्यदा विष्णुः सुरेष्वन्तर्हितो हि सः ॥

11.ज्ञानानन्दबलाद्याये गुणाः साधारणा मताः ।

 तृणादि ब्रह्मपर्यन्तेष्वपि माया हरावपि ॥

12.तथापि नीचनीचेषु गुणादीपौपमाश्रिताः ।

 साधरणाः सजातीयाः विजातीया विलक्षणाः ॥

13.स्वन्तन्त्रत्वं स्वरमणत्वं सुगुणव्याप्तिता तथा ।

 परापेक्षादि शून्यत्वं(राहित्यं) नियन्तृत्वं जगद्गुरौ ॥

14.सृष्ट्यादि कर्तृताद्यास्तु विजातीया हरौ मताः ।

 अक्ष(र)त्वादयो मायां नैव ते ब्रह्मणि स्फुटम् ॥

15.ऋजुत्वं प्राकृतोच्चत्वं नित्यार्थेष्वभिमानिता ।

 सर्वाधिपत्यता लिङ्गदेहे कार्यवशीत्वता ॥

16.निष्काम्ययोग्यतापूर्वाः विजातीया इतिस्मृताः ।

 एते हरीरयोः प्रोक्ताः नैव ते विपशेषयोः ॥

17.एवमेषूत्तमेषूक्ताः विजातीया न नीचगाः ।

 सत्यनन्तत्वतस्त्वेषामुक्तिर्नैव हि शक्यते ॥

18.कर्मदेवान् समारभ्य ब्रह्मा तेषु शरीरिषु ।

 चक्रशङ्खादयोरेखाः शरशक्त्यङ्कुशादयः ॥

19.प्रासतोमरतिर्यंकहलभाग्योमृतादयः ।

 गोविन्द्यातिलगोधूमछत्रचामरतोरणाः ॥

20.ध्वजोर्ध्वव्यजनाकारा आन्दोलागतवानिनः ।

 मच्छकच्छपसिंहाद्याः वृषरत्नधरादयः ॥

21.गरुत्मच्छेषमुखरा रेखा दक्षके पदे ।

 पुंसान्तु दक्षिणेपादे स्त्रीणां वामे वसन्ति हि ॥

22.धेनुशङ्खगदारेखाः वामे पुंसां शुभा मताः ।

 नीचेष्वङ्गन्यूनरूपाः उत्तमेषूच्चरूपकाः ॥

23.सम्पूर्णाः सर्वदारेखाः प्राणे मायां हरावपि ।

 तत्राप्युच्चक्रमोच्चास्ति रेखाः चोच्चत्वहेतवः ॥

24.षण्णवत्यङ्गुलो यस्तु न्यग्रोधपरिमण्डलः ।

 सप्तपाद चतुर्हस्तो द्वात्रिंशल्लक्षणैर्युतः ॥

25.शरीराङ्गेषु साधूनां पञ्चस्थानेषु दीर्घताम् ।

 हृस्वत्वं पञ्चसु तथा सप्तस्थानेषु रक्तिमा ॥

26.षडौन्नत्यं यस्य सम्यक् पृथुता त्रिषु यस्य तु ।

 गम्भीरता च लघुता त्रिषु स्थानेषु भाति वै ॥

27.स सुलक्षणसम्पन्नः स तु ज्ञानप्रदो गुरूः ।

 मर्त्योत्तमेषु वै विंशल्लक्षणानि भवन्ति हि ॥

28.क्रमेणैकैकशो वृद्धान्यपि सलक्षणानि च ।

 सर्वाणि परिपूर्णानि लक्षणानि विधीरयोः ॥

29.शरीरे च स्वरूपे च सर्वसत्साधनेष्वलम् ।

 अति(भि)व्यक्तानि (चो)वोच्चेषु अव्यक्तानीतरेषु च ॥

30.अथ सृष्टौ तारतम्यं शृणुष्व प्रागथोत्तरे ।

 आत्मसूक्ष्मगुणस्थूलसृष्टयः प्रागुदीरिताः ॥

31.पञ्चमात्राव्यक्तभूता वृत्तिपञ्चकतः क्रमात् ।

 प्रागुक्त भावरूपाज्ञानपञ्चकमभूत्ततः ॥

32.भ्रान्तिर्भौतिकदेहानां व्यक्तायोनिष्वपि क्वचित् ।

 अण्डादूर्ध्वमियं सृष्टि रसं सृष्टेति कीर्त्यते ॥ \*

33.महदाद्यण्डपर्यन्तः सर्ग इत्यभिधीयते ।

 संसृष्टमण्डं तद्गञ्च समस्तं सम्प्रकीर्तितम् ॥

34.अनुसर्गं जनाः प्राहुः अण्डान्तर्यदजोत्थितम् ।

 महदाद्याः सुराः सर्वेप्यण्डसृष्टावशक्तयः ॥

35.अस्तुवन्पुरुषं सार्धं सप्तत्रिंशच्छरन्मयम् ।

 कालं ततो हरिः सर्वतत्वजातं तदन्तकैः ॥

36.भाग्यैरादाय संयोज्यैरेकीभूतं करोत्यजः ।

 तच्च त्रेधा विभज्येशः तेष्वाद्यं भागमीश्वरः ॥

37.गृहीत्वा विष्णुनामेशस्तन्निगीर्य श्रियं स्वयम् ।

 वीर्यं तदात्मकं तस्यामाधत्त पुरुषेश्वरः ॥

38.पृथिव्यावृत्तिमध्ये तु सुषुवेण्डं विधेस्तनुम् ।

 पञ्चाशत्कोटिविस्तारमण्डंसृष्ट्वा जगद्गुरुः ॥

39.सर्वचिच्चैत्यसहितो वीराणामण्डमाविशत् ।

 ब्रह्माण्डे जलसम्पूर्णे सर्वलोकाश्रयो भवेत् ॥

40.स विष्णुः पद्मनाभाख्यो भूदण्डसलिले शुभे ।

 प्राकृतेः स्वस्वरूपेणात्यभिन्नो हीश्वरो हरिः ॥

41.सर्वाभरणसम्पन्नः सहस्राङ्घ्र्यक्षिबाहुकः ।

 प्राक्(प्रत्यक्)शिरास्तूर्ध्वमुखः शिश्ये पीताम्बरः समः ॥

42.अण्डसृष्ट्यादिमेकाले तत्वजातात्त्रिधा कृतात् ।

 अद्यादण्डमभूदन्यं पद्मनाभोग्रसद्विभुः ॥

43.तत्सृष्टं भूप्रदानं नाभौ स्थाप्य हिरण्मयम् ।

 पद्मं व्यजनयत्तस्य कन्दात् भूमिरथोभवत् ॥

44.सप्तद्वीपसमुद्रादि तमोघनजलान्विता ।

 पञ्चाशत्कोटिविस्तीर्णाप्यण्डमध्यप्रदेशगा ॥

45.लक्षयोजनसंख्याकपृथुलातिधृढाश्रया ।

 पञ्चविंशत्कोटिमितलक्षोनं गर्भवार्यधः ॥ \*

46.योजनानां तदुपरि स्थापिताभूरभूद्धरेः ।

 भूनामा भूमिगो विष्णुगर्भवार्येस्तदाह्वयः ॥

47.वक्ष्यमाणेषु चोक्तेषु जडचित्सु तदाह्वयः ।

 आधारो रक्षकः सर्वनामा सर्वभृदीश्वरः ॥

48.मेरुस्तन्मध्यगो भूमेश्चतुरस्रो हिरण्मयः ।

 योजनानां लक्षमितः उच्छ्रायाद्रत्नसानुकः ॥

49.अथ षोडशसाहस्रयोजनायाम ईरितः ।

 तावता भूरिमानस्सहमेकस्सर्वसुरालयः ॥ \*

50.ऊर्धं तद्विगुणायामः सहस्राशीतियोजनैः ।

 चतुर्भिरधिकैर्भूमेरुच्छ्रितः सर्वतः शुभम् ॥

51.मेरोः पूर्वाद्यष्टदिक्षु लोकपाल सदांस्यलम् ।

 सन्त्येवसर्वभद्राणि सार्धताद्विसहस्रकैः ॥

52.चतुरस्राणि तन्मध्ये तच्चतुर्गुणविस्तरम् ।

 ब्रह्मणस्तु सदस्यानि रत्नहेममयानि च ॥

53.तेष्विन्द्रोग्निर्यमः क्रव्यात् वरुणानि लयक्षपः ।

 शिवश्चेति सभार्यास्ते साङ्गाः सपरिवारकाः ॥

54.तन्मदध्ये मण्टपस्तस्य विधेराज्ञाकरास्तथा ।

 तत्र वाणीश्वरोनन्त भुजगस्य सुशिरस्ककः ॥

55.लोकपालसदो मध्ये विन्ध्योदिक्षु चतुस्रुषु ।

 समनाः सर्वतोभद्रा तारसार्धाष्टसहस्रकाः ॥

56.मन्दारपारिजाताद्याः दिव्यपुष्पफलश्चदाः ।

 सरित्सरोवराण्यत्र कञ्जादिसुमवन्त्यपि ॥

57.नानानारीसेवितानि हंसादि द्विजवन्त्यपि । \*

 आजानजसमानैकजातीयपरिचारकैः ॥

58.सेवितोद्रिवरोभास्वद्दीप्य दिव्यद्रिगोचरः ।

 दिव्याभरणवस्त्राद्यैः अलङ्कृतसुराद(ल)यः ॥

59.तस्य पूर्वाद्यष्टदिक्षु मन्दरो मेरुमन्दरः ।

 सुपार्श्वः कुमुदश्चेति अवषटम्भनगाः क्रमात् ॥

60.ते सहस्रस्त्रिका यामाः सहस्रदशकोच्छ्रिताः ।

 चूतजम्बूकदम्बाश्चन्यग्रोधस्तेषु भूरुहाः ॥

61.एकादशशतोच्चास्ते गजोपमफलान्विताः ।

 सुवर्णरत्नसंकाशाः शतशाखा समावृताः ॥

62.तत्र नाना पक्षिगणाः सगन्धकुसुमछदाः ।

 तेषां तूपरितः स्वर्णरत्नमन्दारभूमिषु ॥

63.नन्दनं चैत्ररथकं वैभ्राजकमितीरितम्‌ ।

 वनान्यवर्णनीयानि सर्वतोभद्रसंज्ञकम्‌ ॥

64.तेषु वै कामिकाः सिद्धाः चरन्ति ललनान्विताः ।

 तेषु सञ्चरतां सौख्यम् अधिकं न श्रमादयः ॥

65.एषां फलैर्निपतितैः विशीर्णैः शुभ्रसद्रसैः ।

 निर्यद्रसमुद्भूताश्चतस्रश्च चतसृषु ॥

66.द्विलक्षवृत्त दीर्घस्थाः जरा दुर्गन्ध दुःसहाः ।

 नीलः श्वेतः शृङ्गवांश्च मेरोरुत्तरतो नगाः ॥

67.योजनानां नवसहस्रायामाक्ष्मातलस्य च ।

 मर्यादागिरयस्सर्वे प्रत्यक्सागरदीर्घकाः ॥

68.उश्च्रयाद्धशसाहस्राः पृथुला द्विसहस्रकाः । \*

 निषधो हेमकूटश्च हिमवानिति दक्षिणे ॥

69.पूर्वमानेनोक्तभुवः मर्यादा गिरयोमताः ।

 विस्तारादुच्छ्रयाद्धैर्घ्यान्नीलादीनां समाः क्रमात् ॥

70.नानासिद्धगणैः सेव्याः सर्वरत्न समाकुलाः ।

 पूर्वस्यां दिशि मेरोस्तु गन्धमादनपर्वतः ॥

71.प्रतीच्यां दिशि मेरोस्तु माल्यवान्नाम भूधरः ।

 आनीलनिषधायामौ पर्वतौ देवपूजितौ ॥

72.तौ पूर्वसमितौ दिवौ सर्वसद्वृक्षशोभितौ ।

 चतुर्दिक्ष्वपि मेरोस्तु नवसाहस्रयोजनैः ॥

73.विस्तृतं भूतलं चेलावृतवर्षं वदन्ति हि ।

 रम्यको हिरण्मयश्चैव कुरुवर्षादयस्त्रयः ॥

74.वर्षानीलाद्यद्रिभिस्ते विभक्ता स्वर्णभूमयः ।

 गन्धमादनतः पूर्वभूमौ भद्राश्चवर्षके ॥

75.माल्यवत्पश्चिमेकेतुमाल्यवर्षः प्रकीर्तितः ।

 हरिकिंपुरुष भारतवर्षास्तु क्रमयोगतः ॥

76.दक्षिणे निषधाद्यद्रिविभक्तभूमयः क्रमात् । \*

 वैवस्वतो मनुर्मर्त्योपासको रम्यकेश्वरः ॥

77.अर्यमाः पितृपः कूर्मोपासकस्तु हिरण्मये ।

 भूमिरादिवराहस्य भार्या वै कुरुवर्षगा ॥

78.हयास्योपासको भद्रश्रवाः भद्राश्च वर्षके ।

 रत्याकामेनार्चितौ द्वौ कृतिप्रद्युम्नसंज्ञकौ ॥

79.केतुमाल्ये स्त्रीजनार्च्यो न जीवं भद्रके खलु ।

 प्रह्लादोपासितो नारसिंह्मोपि हरिवर्षगः ॥

80.हनुमत्पूजितो रामः नाथः किंपुरुषस्य तु ।

 भद्राश्वाद्दक्षिणे वर्षे भारताख्यो गुणाधिकः ॥

81.नराभिमानि शेषांश भारतस्यास्य चानुजः ।

 नारायणो दक्षपुत्र्याः(त्र्यां) मूर्त्याधर्मसमुत्थितौ ॥

82.तौ नारदस्य च ऋषेः ज्ञानदौ लोकपूजितः ।

 इलावृत्ते मेरुपूर्वदिशि सव्यापसव्यगौ ॥

83.जठरो देवकूटश्च मेरुपृष्ठे च पूर्वतः ।

 गन्धमादन संस्पृष्टौ स्वर्णरत्नमयौ समौ ॥

84.विस्तारात्तूच्छ्रयाच्च योजना द्विसहस्रकौ ।

 नवसाहस्रसद्भूमिमध्ये जठरनीलयोः ॥

85.भूर्देवकूटनिषधमध्यस्थात्तावती मता ।

 षट्सहस्रान्तरभुवौ गन्धमादनमन्दरौ ॥

86.तिर्यक् तद्विगुणा भूमिः मेरुपूर्वस्थगोत्रयोः ।

 कैलासकरवीरौ द्वावेवं मेरोस्तु दक्षिणे ॥

87.पवनः परियात्रश्च द्वौ मेरोः पश्चिमाश्रयौ ।

 शृङ्गश्च मकरश्चैव मेरोरुत्तरतस्तथा ॥

88.निषधान्तौ दक्षिणवुत्तरौ नीलसम्मितौ ।

 पाश्चात्यौ माल्यवत्सृष्टौ पूर्वगाद्रीवमानतः ॥

89.एतैरखिलावृतोवर्षो विभक्तश्चाष्वधामलः ।

 सुकुमारं वनं रम्यं सर्वत्र्यैण्यैव तेष्वलम् ॥

90.तेषु चेवास्त्रियः पृष्टापूर्वाध्यष्टं दिगुन्मुखाः ।

 अषटरूपैरादिशेषः सहस्रवदनः प्रभुः ॥

91.वसत्यस्य महारुद्रः सांबश्चाष्टतनुः स्वयम् ।

 सदोपास्त इति शेषं तद्गं सङ्कर्षणं परम् ॥

92.पनरष्टतनुः शम्भुः भवान्याभस्मगो भवः ।

 तेष्वष्टभवनेष्वेव सदारमति शङ्करः ॥

93.प्रारब्धकर्मणा सापि पतिं रमयति स्फुटम् ।

 ॥ इति श्री प्रकाशसंहितायां प्रथमपरिच्छेदे एकादशोऽध्यायः ॥

 ॥ अथ द्वादशोऽध्यायः ॥

 ॥ श्रीभगवानुवाच ॥

1.त्रिविक्रमनखोद्भिन्नाजाण्डखर्पररन्ध्रतः ।

 अन्तः प्रविषटबाह्याम्बु वैकुण्ठशिखरात्ततः(दधः) ॥

2.पतत्कमणडुले धाता दधारेश पदाम्बुजे ।

 प्रक्षाल्यतच्छेषजलाद्गङागानामनदी व्यधात् ॥

3.अरनाम्नीण्यनाम्नी सा भूदुर्गाभागयोर्द्वयोः ।

 पृथक् सप्तावर्णगा परिघा रूपिणी मता ॥ \*

4.नन्दिनी सत्यलोके सा नलिनी च तपोमये ।

 जनोलोके मालिनीति महर्लोके तु भोगिनी ॥

5.स्वर्धुनी सा स्वर्गलोके वियद्गङ्गा ध्रुवालये ।

 मदापगा सान्तरिक्षे मेरोर्ब्रह्मसदोर्ध्वतः ॥

6.निपतन्ती च पूर्वादि चतुर्दिक्षु क्रमेण सा ।

 सीताचा(?अ)लकालकनन्दा च चक्षुर्भद्राह्वया शुभा ॥

7.सीताख्यातिरवोद्वेगात् सर्वत्रेलावृताद्बहिः ।

 निपात्यमाना हरिणा पूर्वमब्धिंगमिष्यति ॥

8.सैवदक्षिणभागस्था कालेन महता किल ।

 सगरात्मजशुद्ध्यर्थं भगीरथसमर्चिता ॥

9.भागीरथीति गदिता सर्वलोकैकपाविनी ।

 जह्नुना राजऋषिणा पीतात्यक्ता च वाक्यतः ॥

10.सा जाह्नवी मेरुनगस्योत्तराधःस्थलस्थितात् ।

 मार्गादतलपूर्वेषु सप्तलोकेषु संस्थिता ॥

11.सैव त्रिपथगा देवी भाति नारायणाश्रया ।

 सैषा रम्यक(?त)पूर्वेषु हरिवर्षादिषु त्रिषु ॥

12.भद्राश्वकेतुमाले तु चरन्ती सागरप्रिया ।

 भारतेस्मिन् महावर्षे नद्यः सन्ति सहस्रशः ॥

13.श्रीरङ्गो वेङ्कटेशाख्यो तोताद्रिः पुष्कराह्वयः ।

 श्रीमष्णनैमिषारण्ये गण्डकी बदरीस्थलम् ॥

14.अष्टावेते स्वयंव्यक्ताः भारते सर्वसिद्धिदाः ।

 स्वामिपुष्करणीपूर्वाः पुष्करिण्यः सहस्रशः ॥

15.मनवः पितरः सिद्धाः सर्वसाधनतत्पराः ।

 सुरासुरा भारतेस्मिन् स्वसाधनपरायणाः ॥

16.अत्र सत्कर्मणा स्वर्गं निरयं पापकर्मणा ।

 मिथ्था ज्ञानेन च तमो ज्ञानेनैव पदं हरेः ॥

17.प्राप्नोति पुरुषो ह्यत्र पदस्थास्तत्वदेवताः ।

 केचित् सर्वावतारेषु भूमौ भूत्वा भवन्त्यलम् ॥

18.सर्वेसुराः पदस्थाश्च रामकृष्णावतारयोः ।

 जाता भूमावुपास्येशं पुनर्मूलस्वरूपकैः ॥

19.एकी भवन्त्यपि सुराः भाविनः प्रायशोत्र तु ।

 स्वसाधनैकनिरताः देवदासादयोपि च ॥

20.सांशाः निरंशाश्च तथा स्वस्वसाधनतत्पराः ।

 विधयश्च निषेधाद्याः अत्रत्यानां भवन्ति हि ॥

21.लक्षयोजनविस्तीर्णलवणाम्बुधिवेष्टितः ।

 द्वीपोयं जम्ब्‌वाख्यो हि मेरुस्तस्यैव मध्यमः ॥

22.सुमेरोपरितश्चेलावृतं तद्गवनं शुभम् ।

 सुकुमाराभिधं रुद्रशापात्तत्रगतः पुमान् ॥

23.नारीभवति पार्वत्यारन्तुकामस्तथाकरोत् ।

 एतस्माद्विगुणः प्लक्षस्त्विक्षूदाम्बुधिवेष्ठितः ॥

24.स्थूलाश्च पर्वताः सन्ति तत्र श्रीहरिसम्मिताः ।

 तास्ते क्षीराब्धिमारभ्य इक्षुसागरसंस्पृशाः ॥

25.भारताद्यष्टवर्षेषु षड्द्वीपा अपरा अपि ।

 मध्यस्तत्काम्यपुण्यानां भोगार्थं हरिनिर्मिताः ॥

26.पापादत्र जनीनैव पुण्यादेव हि काम्यतः ।

 न तत्र चायुर्नयमो यावत्पुण्यन्तु जीवनम् ॥

27.नरानार्यः सुन्दराङ्गाः सन्ति भोगोचितार्थदाः ।

 वृक्षाश्च पुण्यरत्नानि गृहाश्च स्वर्णभूमयः ॥

28.विनैव कालमरणं तत्र दुःखादिकं न हि ।

 इच्छामात्रेण सर्वाथसिद्धिस्तत्रेशनिर्मितः ॥

29.सूर्यात्मकं हरिं तत्र पूजयन्ति विचक्षणाः ।

 ततो हि द्विगुणोद्वीपः शाल्मलः सर्ववर्तुलः ॥

30.योजनानां चतुर्लक्षं मध्वब्धि समवेष्टितः ।

 जाम्बवं पुष्करं त्यक्त्वा मध्यद्वीपेषु पञ्चसु ॥

31.सर्वेषु सप्तनद्यः स्युः पर्वताः सप्तकीर्तिताः ।

 सप्तद्वीपगता नद्यः दद्बाह्याम्बुधिगामिनः ॥

32.भोगोपयुक्ता निखिलाः पदार्थजनसङ्कुलाः ।

 तत्रत्याः पर्वताः पूर्वोत्तरसागरसंस्पृशः ॥

33.तैर्विभक्तास्सप्तवर्षास्तत्तन्मनुसुत्राश्रयाः ।

 चन्द्रान्तर्यामिणं विष्णुं शाल्मलस्था भजन्ति हि ॥

34.क्रौञ्चद्वीपस्तद्विगुणोद्व्यष्टलक्षार्णवे न तु ।

 पव्यम्बुना वेष्टितोलं सूर्यकान्तादि सन्मणिः ॥

35.वरुणान्तर्गतं विष्णुं भजन्ति हि ततोत्र हि ।

 ततो हि द्विगुणाः शाकद्वीपः क्षीराब्धिवेष्ठितः ॥

36.द्वात्रिंशल्लक्षविस्तारः समीरोपासकोदितः ।

 शाकद्वीपस्य मध्येतु अनन्तरूपी हरिस्वयम् ॥

37.अर्धलक्षस्थलतनुः सप्तलक्षोन्नतः प्रभुः ।

 मेरुलोकालोकनगाभिमुखानन्तलसन्मुखः ॥

38.चक्रप्राकाररूपात्मा तद्वीपे परितः सदा ।

 लक्षोन्नतस्थेषु जगच्चक्षुस्सूर्यश्चरत्यसौ ॥

39.मेरुं प्रदक्षिणी कुर्वन् रूक्षचक्रोनुवेगतः ।

 दिनेदिनेत्वेकवारं सहस्रांशुः प्रकाशकृत् ॥

40.सूर्यस्याक्षोत्तराग्रन्तु तैलयन्त्रमिवोलितः ।

 लुप्तमन्यच्चक्रयुतं मानसोत्तरपर्वते ॥

41.परिभ्रमन्ति तन्मध्येऽनसि भूमेः समोन्नते ।

 चत्वारिंशद्योजनोर्ध्वप्रदेशस्प्रशिमध्यतः ॥

42.तावत्परिमितान्यक्षसम्बन्धो तावदन्तराः ।

 स्तम्भाः षष्ठिसहस्राश्च चत्वारः सन्ति सदृढाः ॥

43.शतयोजनका स्थूला दीप्यध्वज्रमयाः शुभाः ।

 तदूर्ध्वमण्टपे पादलक्षोच्चमणि दीपिते ॥

44.योजनायुत देदीप्यमण्डले भानुराजतिः(रूर्जितः) ।

 अहःकरः सर्व सत्साधनकृत्फलदोर्यमा ॥

45.मेरोः पूर्वस्थितो भारतस्थानामुदयंकरः ।

 मेरोर्दक्षिणगोमध्य(ध्यं)दिनकृत्सप्तसन्धयः ॥

46.मेरोः पश्चिमगो भारतत्स्थानामस्तमानकृत् ।

 मेरोरुत्तरगश्चार्धरात्रिकृद्भारते नॄणाम् ॥

47.एवमेव चतुर्दिक्षुविद्यमानजनस्य तु ।

 प्रातर्मध्यन्दिननिशीथार्धरात्रप्रवर्तकः ॥

48.नारायण विशेषावेशैधितात्मगतिः स्वयम् ।

 एकमेव पृथङ्नामभेदेन श्रीहरीच्छया ॥

49.सप्तद्वीपेषु योभानुवरिपोहस्तबाधिपः ।

 सव्येन भ्रमतां भानां त्रिलक्षोन्नतवर्तिनाम् ॥

50.तिर्यगूर्ध्वं च षट्पञ्चाशल्लक्षाधिककोटितः ।

 दीर्घाभिश्च शलाकाभिः निर्मिते रूक्षचक्रके ॥

51.शतयोजनविस्तीर्णं शलाकाग्रेषु भान्त्यलम् ।

 वसन्ति तन्मार्गगताः सञ्चरन्ति नवग्रहाः ॥

52.ते शलाका वज्रमयाः अष्टोत्तरशतात्मकैः ।

 छिद्रैश्च कलितापाशैः ध्रवाधीनैश्च वारुणैः ॥

53.सम्बन्धाग्राभिरंशेन क्लृप्यैकैकेनभाश्रयाः ।

 चतुश्चिद्रयुताः सर्वशलाकास्तेषु वारुणाः ॥

54.पाशाश्चान्तः प्रविष्टाश्च भूमेर्लक्षोन्नतान्तरे ।

 स्थितस्य सूर्यरथाग्रेताः अक्षकोट्यस्तथाग्रतः ॥

55.धुराग्राक्षाग्रयोर्बद्धपाशाग्रेणसमन्विताः ।

 पाशाध्रुवस्य नक्षत्रपादैरेवापसव्यतः ॥

56.संवत्सरेणैकवारं भ्रमन्तं भ्रामयत्यलम् ।

 ध्रुवस्तस्य हयास्सप्तहरिद्वर्णा महाजवाः ॥

57.अनुक्तस्तात्विकैस्तुल्यास्तद्यन्ता गरुडाग्रजः ।

 सोऽनूरुरुस्त्वरुणस्सर्पपाशैस्तान्योजयत्यलम् ॥

58.मानसोत्तरमेरोः तु संस्प्रष्टाक्ष सुमध्यगे ।

 अनेहर्म्यकलितवज्रसम्भाव्यग्रमण्टपे ॥

59.चरतो भास्करस्यास्यत्वाधारः शाकमध्यगः ।

 हरिर्मेरोस्सार्धसप्तोत्तरसप्ततिलक्षकः ॥

60.तावत्तदुत्तरगत मानसोत्तरपर्वते ।

 योजनानां षष्ठिसहस्रोन्नतं चक्रमूर्जितम् ॥

61.मध्यछिद्रान्वितं वज्रमयं भ्रमति विष्णुना ।

 द्वादशारं हि षण्णेमि त्रिनाड्यन्तर्बहिस्थले ॥

62.युगकूबराक्षत्रयस्य रेखासु तिथिवारपाः ।

 अपरेषु मासास्तिष्ठन्ति ऋतवस्तस्य नेमिगाः ॥

63.चतुर्मास्यास्त्रिनेमिस्थाः द्विपरिश्चेदगेयने ।

 वत्सरः सर्वचक्रस्थस्त्वेकचक्रोरथस्य तु ॥

64.स कर्कटादिषु चरन् एकोह्ना(ह्नां)क्षयकृद्रविः ।

 षट्सुरात्रदीर्घ्यमानः कारयन् दक्षिणायनम् ॥

65.करोति नक्रादिषु षट्सुचरन् रात्रिक्षय(यं)करः ।

 अह्नान्यभ्येधयन्नेकश्चोत्तरायणकारकः ॥

66.विनाडिकानां पञ्चाशन्मासिमास्येधेयेत्यसौ ।

 अहान्युत्तराणेन्यत्र रात्रिकालर्धिकृत्तथा ॥ \*

67.यदा तु मेषतुलयोः चरत्येष समानिशा ।

 द्यस्राश्च वृश्चिकाद्येषु पञ्चस्वपि निशार्धिकृत् ॥

68.वृषादि पञ्चसु चरन् दिवाकालसमर्धिकृत् ।

 त्रिलक्षोन्नतनक्षत्रशलाकाग्राष्टविंशके ॥

69.उदग्दक्षिणकोणाद्याः कृत्तिकाद्याः समाश्रिताः ।

 तिर्यगूर्ध्वं सप्तसप्तशलकाभिर्विनिर्मितम् ॥

70.द्वाभ्यां द्वाभ्यां कोणयोस्तु रेखाभ्यामुपकल्पितम् ।

 नक्षत्रमण्डलं भूमेरूर्ध्वं लक्षत्रयेण हि ॥

71.एकैकस्यां शलाकायां छिद्राणि च पृथक् पृथक् ।

 चत्वारि तानि दंस्रक्षाद्यादिकानि वनानि च ॥

72.मेषाङ्कानि वृषाङ्कानि नृयुग्मकानि वै नव ।

 कर्कसिंहाङ्गकन्यानि तुलका वृश्चिकानि वै ॥

73.धनुर्नक्षत्रशङ्खानि मीनाङ्कानि च वै नव । \*

 तेषु तेषु प्रविष्टाश्च पादद्यष्टोत्तरं शतम् ॥ \*

74.पादैर्धुवस्ससूर्यस्तु अपसव्यक्रमेण वै ।

 सर्वनक्षत्रपादेषु क्रमाद्वृद्धौ भविष्यति ॥

75.ध्रुवान्तर्हरिणा विंशद्घटिकान्तदिनत्रयम् ।

 एकैक नक्षत्रपादे बद्धो भवति वै क्रमात् ॥

76.सार्धत्रयोदशादिनैरेकनक्षत्रगो रविः ।

 मासेन नवपादानि भुञ्जन् द्वादश राशिषु ॥

77.संवत्सरेण चरति ह्यप्रदक्षिणतो रविः ।

 मेषाध्यङ्कितरन्ध्राणि मेषाद्याः राशयस्मृताः ॥

78.लक्षोन्नतप्रदेशेस्थ ध्रुवपादाग्रगो रविः ।

 द्विलक्षोन्नतदेशस्थ ध्रुवपादाग्रतः शशी ॥

79.चन्द्रसूर्यौ ऋक्षचक्रादधौ देशगतौ मतौ ।

 कुजादयश्च पञ्चापि ऋक्षचक्रोर्ध्ववर्तिनः ॥

80.ध्रुवपाशैः सदाबद्धाः सञ्चरत्यपसव्यतः ।

 ज्ञः पञ्चलक्षोन्नतगतः सप्तलक्षोन्नतः कुजः ॥

81.नवलक्षोन्नतः शुक्रः लक्षैकादशको गुरुः ।

 त्रयोदशं तु सूर्यस्यमण्डलं परिकीर्तितम् ॥

82.लक्षपञ्चादशादूर्ध्वं शनिमण्डलमस्ति हि ।

 षड्विंशति सुलक्षाणाम् ऊर्ध्वं सप्तर्षिमण्डलम् ॥

83.लक्षैकादशतस्तत्मात् ध्रुवःसंस्थो हरिप्रियः । \*

 स विष्णोः शिंशुमारस्य महाचक्रपदास्थिताः ॥

84.ध्रुवादीन् ग्रहान् विष्णुः चक्रे सर्वान् सुवारुणैः ।

 पार्शैयोर्जयति श्रीमान् शलाकारन्ध्रसङ्गताः ॥

85.सर्वेह्येते भानुसमाप्रदेशेषूत्तरोत्तरम् ।

 चरन्ति ऋक्षपादस्थपाशैरेवतु तन्मितैः ॥

86.एतेषां राशिसञ्चारैः कालं योजयतीश्वरः ।

 चन्द्रोराशिद्वादशकं मासेनैकेन वर्तते ॥

87.कुजो मासार्धतो राशिं भुक्त्वा राशिं समेष्यति ।

 गुरुर्द्वादशभिर्मासैः त्रिंशन्मासैश्शनैश्चरः ॥

88.मासेनैव बुधः शुक्रः प्रतिराशिं भजत्यलम् ।

 सदा समगती वक्रशून्यौ द्वौ शशिभास्करौ ॥

89.भानुमण्डलगश्चन्द्रो दर्शेचास्तङ्गतो भवेत् ।

 एवं कुजादयः पञ्च अस्तं यास्यन्ति भानुगाः ॥

90.प्राक्दिश्यस्तङ्गतौ शुक्रगुरू द्वौ पश्चिमोदयौ ।

 प्रत्यगस्तङ्गतौ तौ द्वौ तु पूर्वदिश्युदितौ मतौ ॥

91.एवमन्येपि सूर्यस्य नास्तमानं स्वभावतः ।

 मेरुछायागतं चास्तङ्गतं सूर्यं वदन्ति हि ॥

92.चन्द्रार्क कव्यस्तमये लौकिके तु शुभं त्यजेत् ।

 पूर्वस्यां दिशि शुक्रोस्तंगतो मासद्वयोत्थितः ॥

93.प्रत्यगस्तंगतः काव्यः सप्ताहोभिरुदेत्यलम् ।

 गुरुर्मासेनोभयत्र ह्युदितो भवति ध्रुवम् ॥

94.कुजादीनां वक्रमाद्यास्तम्भ ऋज्वोति शीघ्रतः ।

 गतयो विविधास्सन्ति कालस्याशुभसूचकाः ॥

95.न समा हि गतिस्तेषां क्वचिदेव समागतिः ।

 लक्षदीर्घयुगद्वन्द्व पुरस्थां रजयोजिताः ॥

96.तद्वादशांशधुरगाः सप्ताश्वा भस्करस्य हि ।

 मानसोत्तरस्यपरितो नवकोटिसुविस्तरम् ॥

97.सार्धं प्रदक्षिणं कर्तुं योजयन्ति महाजवाः ।

 इत्थं नवग्रहैः कालचक्रं परमः पुमान् ॥

98.सूर्यस्य गत्या मेषादीन् मासान् सौरेण मानतः ।

 कल्पयत्यपि चन्द्रस्यगत्या चैत्रादीकान् हरिः ॥

99.चान्द्रमासान् कल्पयन्ति नक्षत्रं ऋक्षसन्ततेः ।

 आवृत्यं चतुरोराप्तिं चारान् मानं बृहस्पतेः ॥ \*

100.सारस्वतन्तु गान्धर्वाः पक्षाहोरात्रयो मताः ।

 सारस्वतन्तु गान्धर्वमानमाहुर्विचक्षणाः ॥

101.मासेन स्यादहोरात्रं मैत्रं मानं विदुर्बुधाः ।

 दैवमानं वत्सराहोरात्रिकालेन तावता ॥

102.मनुर्मानं मानवाख्यं ब्राह्ममानमजस्य हि ।

 मानाश्च नवमानानां विष्णुरेकः प्रवर्तकः ॥

103.द्वात्रिंशल्लक्षविस्तीर्णक्षीराब्धेर्मध्यदेशतः ।

 तदर्धविस्तरोच्चक्रमप्राकाररूपकः ॥ \*

104.दशलक्षोन्नतो भूमेः श्वेतद्वीपो रमात्मकः ।

 वेदावर्णा देशकालौ नित्यव्याप्ता जडामताः ॥

105.वाय्वाकाशस्सौरदीप्तिरनित्यास्तु जडामताः ।

 द्रव्यान्यप्रतिघातानि तेन्योन्यस्याश्रयाणि च ॥

106.लक्ष्मीनारायणौ शुद्धचिद्रूपौ व्याप्तविग्रहौ ।

 सर्वार्थप्रतिघाता च श्वेतद्वीपादयस्त्रयः ॥

107.लोकास्त्वप्रतिघाताश्च स्तम्भाध्यैर्लोकरूपकाः ।

 दुर्गाभागस्तदुपरि भूभागस्तु तदूर्ध्वतः ॥

108.श्रीभागस्तु ततस्तूर्ध्वं शिखरन्तु तदूर्ध्वगः ।

 भागत्रयेपि भूकन्दाः पञ्चलक्षोन्नतायुताः ॥

109.त्रिषुभागेष्वपि रमा देशहर्म्यस्वरूपिणी ।

 हर्म्यं प्रदेश भूभागाः लक्षयोजनकन्दकाः ॥

110.उपर्यावर्त्तयो भागस्त्रयो भूकन्दसम्मिताः ।

 भागत्रयेपि च स्तम्भामणिमद्भूमितलाश्रयाः ॥

111.सार्धद्विलक्षसमिता नानामणिविराजिता ।

 श्रीभागमध्यवेदिस्थः लक्ष्मीशोनन्तभानुरुक् ॥

112.चिन्मात्रानन्तमुक्तेड्यः स्वर्गादुपरि वर्तते ।

 स्थानं त्रये त्रिपाद्विष्णोः दिविस्वर्गोन्नतस्थले ॥

113.श्वेतद्वीपोद्व्यष्टलक्ष दुर्गाभागस्तु तन्मितः ।

 भूभागस्तु तदर्धेतः श्रीभागस्तु तदर्धतः ॥

114.मणिस्वर्णोज्वलत्सत्वप्राकारान्तात्मभागकाः ।

 अनेकतोरणाट्टालवेदीचत्वारशोभिताः ॥

115.मणिमत्ननद्यद्रिसरोवाप्यादिसंकुलाः ।

 नानायादोगणोपेतस्वर्णकञ्जाबु भास्वराः ॥

116.सर्वर्तुकालपुष्पाढ्य पल्लवस्वर्णभूरुहाः ।

 हंसकोकिलबर्हादि शुकस्वनसमाकुलाः ॥

117.अतिसुन्दर सिंहादि नानामृगसमाकुलाः ।

 अवर्णनीयरत्नेरु रचितानेकमण्टपाः ॥

118.नानास्वादुस्वनोपेत नरनारीगणौर्युताः ।

 सिद्धचारणगन्धर्वाप्सरो गानमणिताः ॥

119.नानावाद्यमहावीणाशङ्खदुन्दुभिनिस्वनाः ।

 गजाश्वरथपादातिध्वजछत्रादि लाञ्छनाः ॥

120.सर्वाभरणवस्त्राढ्या विमानावलिसङ्कुलाः ।

 नानाक्रीडासाधनेताः नानाः गन्धोपबृंहिताः ॥

121.अनेकहंसतूले तु मणिशय्या समावृताः ।

 भोगस्त्रीभिः समाकीर्णाः मणिव्यजनदर्पणाः ॥

122.मणिस्वर्णात्मकानेक भित्तिभाण्डादि साधनैः ।

 अनुक्तानन्तसर्वोपस्करणैरुपशोभिताः ॥

123.चामरान्दोलिकाडोला पादपीठादि संयुताः ।

 तुलसीपुष्पसद्रत्नमुक्तामालोपशोभिताः ॥

124.भानुकोटिप्रभादीप्ता पात्रनैवेद्यरूपिणी ।

 घृतदध्यम्बुरूपा सा पूर्वोक्तार्थस्वरूपिणी ॥

125.दासीदाससमाकीर्णभार्यारूपाखिलेश्वरी ।

 दुर्गाभूःश्रीस्वभागेषु अनन्तानन्तरूपिणी ॥

126.अनन्तरूपिणं विष्णुं सदाराधयतीश्वरम् ।

 स्वभावादेव नास्यार्थः प्राप्तव्यः कश्चिदेष्यते ॥

127.पूर्णकामो हरिः प्रीत्या तत्पूजां स्वीकरोत्यजः ।

 स्थानत्रयेपि सा देवी ह्यनन्तोक्तार्थरूपिणी ॥

128.सर्वदेशेषु कालेषु सर्वरूपाश्रिता रमा ॥

 ॥ इति श्री प्रकाशसंहितायां प्रथमपरिच्छेदे द्वादशोऽध्यायः ॥

 ॥ अथ त्रयोदशोऽध्यायः ॥

 ॥ श्रीहंस उवाच ॥

1.ये प्रोक्ता देवगन्धर्वकर्मज्ञानास्त्वतात्विकाः ।

 पक्वाधिकारिणो भूमेरुत्क्रान्ता महरादिषु ॥

2.स्थिता विपशेषोक्तमार्गेण स्वोत्तमेषु ते ।

 भोगदेहप्रतिषठास्तु अण्डान्तद्विरजातले ॥

3.(यु)त्यक्तलिङ्गास्तुर्यवशा अण्डनाश उपागते ।

 पराष्टमांशावशिष्टकाले श्रहरिगर्भगाः ॥

4.मुक्ता अपि न मुक्ताख्याः पुनर्ब्रह्माण्डसम्भवे ।

 विष्णोर्बहिर्गताः कुक्षेः शुद्धसात्वकदेहकैः ॥

5.रमादत्तैर्भोगयोग्यपूर्वोक्तानन्तसात्विकैः ।

 अर्थैरभ्युन्नताश्वेतद्वीपस्था हरिमञ्जसा ॥

6.दृष्ट्वा नत्वा प्रसाद्येशं मुक्ताख्यां प्राप्यचाज्ञया ।

 अव्याहतेष्टगतयो वैकुण्ठे शुद्धसात्विकैः ॥

7.देहैर्मोदन्ति भूदुर्गाभागयोः श्रीशलालिताः ।

 चिन्मात्रदेहैः श्रीभागे न चात्र जडसंस्थिताः ॥

8.वृक्षपक्षिमृगा ह्यब्धिनद्योपि नवकोटयः । \*

 सरांसि नानाविधबद्धा अपि लोकेषु वै हरेः ॥

9.श्रीभूदुर्गाभाग एते सेवन्ते हरिमञ्जसा ।

 स्वाधिक्यस्य सिध्यर्थं स्वानन्दाधिक्यकाङ्क्षिणः ॥ ?

10.केवलं लिङ्गदेहेन भोगभागे वसन्ति हि । (भूभागे संवसन्‌ति हि)

 निरंशानां सूक्ष्मदेहाः अण्डान्तस्सत्यलोकगा तु ॥

11.अनिरुद्धादल्पकालव्यत्ययात्प्रभवन्ति हि ।

 लयेण्डनाशात्पुरतः नतत्सू(नाशः सू)क्ष्मतनोर्भवेत् ॥

12.तृणादारभ्य सन्मर्त्यगन्धर्वास्त(न्त)स्य कृत्स्नशः ।

 एषां सूक्ष्मतनुः सृष्टिः क्रमाद्युक्तमतोलयः ॥

13.स्रष्ट्वैष्वेवामर्त्यगन्धर्वादिकर्म्यन्ते(न्त) देवताः ।

 दुर्गाभागस्थानिरुद्धात्सूक्ष्मयुक्ता भवन्ति हि ॥

14.सृष्टिक्रमाद्व्युत्क्रमेण नाशस्तत्रगताद्धरेः ।

 अण्डनाशात्पुरैवेते केवलं लिङ्गमात्रगाः ॥

15.तृणाद्याशचातात्विकाश्च भूभागे संवसन्ति हि ।

 एषां श्रीभागपरिखाभूत श्रीविरजा जले ॥

6.अण्डनाशात्पुराभग्नलिङ्गानां तुर्यसंश्रयम् ।

 प्राप्तानां श्रीहर्रर्गभे तदावासो भविष्यति ॥

17.भूमावुत्क्रममाणास्तु देहंत्यक्त्वा महर्जनाः ।

 तपः सत्येषु दुर्गाख्यभागे नीचोच्चकाः क्रमात् ॥

18.वसन्ति देहभोगैस्ते(भोगदेहैः) निरंशानान्तु भोगतः ।

 शीर्णा भवन्ति हि अनिरुद्धेन ये चते ॥

19.प्रविष्टानि भवन्ति हि अनिरुद्धेन ये चते ।

 अनिरुद्धे प्रविष्टानि सङ्कर्षणजयाय ते ॥

20.सृष्टान्यतो लिङ्गमुक्ताः प्रभवन्ति ह्यतात्विकाः ।

 भोगेदेहैः स्वोत्तमेषु प्रविष्टाः प्रभवन्ति हि ॥

21.गन्धर्वाणां कुबेरन्तु पितॄणां यम एव हि ।

 कृष्टाङ्गसङ्ग गोपीनां सर्वजातिषु सप्ततेः ॥

22.मितानामाजानजानां सस्त्रीकाणां धनाधिपे ।

 तत्समानास्तु ऋषयः शतोनशतकोटयः ॥

23.एतेषां तुलयोदक्षे ह्यग्निपुत्रगणस्य तु ।

 वह्नौ कर्मजदेवानां लयः स्वायम्भुवे मतः ॥

24.तस्मिन्नेकादशमितामनवोविध्यतात्विकाः ।

 तात्विकौ द्वौ सप्तमाद्यौ यौ तौ मनुपदेश्वरौ ॥

25.नारायणः स्वयं विष्णुः तापसोमनुरीरितः ।

 विना तान् स्त्रीन् मनून् स्वायम्भुवे लय उदीरितः ॥

26.आद्य इन्द्रो हरिर्यज्ञः वायुधर्मोश्विनौ क्रमात् ।

 षष्टस्तु मन्द्रद्युम्ननामा सप्तमस्तु पुरन्दरः ॥

27.द्वौ शचीरमणांशौ तौ षडैते तात्विकाः स्मृताः ।

 भावीन्द्राः कर्मजाभास्ते तेषामाद्यमनौ लयः ॥ \*

28.सप्तकानां ऋषीणान्तु शतस्य च लयः स्मृतः ।

 दक्षे धर्मे च तत्तुल्यपितॄणां सप्तकस्य तु ॥

29.तत्समास्त्वष्टगन्धर्वास्त्वष्टोन शतयोषितः ।

 उर्वश्याद्यास्तत्समाहि कुबेरं प्रविशन्ति हि ॥

30.अतो निरंशास्तूत्क्रान्ति योगिनस्तु त(नस्त)दुत्तमाः ।

 अतात्विकास्तु भूलोकादुत्क्रान्त महरादिगाः ॥

31.भोगदेहैरुत्तमैस्तु भक्षिताः प्रभवन्ति हि ।

 उत्क्रमाणुत्क्रमेण गायन् योगिनस्तानथो जगुः ॥

32.नित्यसंसारिणः पृथ्व्यां त्यक्त्वा स्थूलन्तु सूक्ष्मतः ।

 धर्मे प्रविश्यसन्त्यक्तानाद्यविद्या भवन्ति हि ॥

33.केचिदत्रैव मुच्यन्ते केचिद्वैमेरुमूर्धनि ।

 वैश्वानरे द्युनद्यां वा सूर्ये वा देह एव वा ॥

34.त्यक्त्वाऽविद्यां मिश्रपाकालये नाभौ हरेर्गताः ।

 स्वर्गभूम्यादिषु सृष्टौ भ्रमन्ति श्रीहरीच्छया ॥

35.लयेऽयोग्या गर्भोदगतसङ्कर्षणाग्निना ।

 पाताले नित्यनरके भग्नसूक्ष्मकलेवराः ॥

36.वायोर्गदाप्रहारेण भग्नलिङ्गास्तमोनुगाः ।

 लये सृष्टौ तमस्यन्धे पतन्ति श्री हरीच्छया ॥

37.तत्वाभिमानिनो देवाः ह्यणडान्तर्बहिरूपतः ।

 अनुत्क्रमाः स्वोत्तमेषु विपशेषादि मार्गतः ॥

38.त्यक्तदेहाः सूक्ष्मदेहैः सत्यलोके वसन्ति हि ।

 नष्टे सत्ये ब्रह्मदेहे नष्टे तैः सह पद्मजाः ॥

39.अण्डनाश उपावृत्ते विशेषं यातितैः सह ।

 अत्रस्थितैस्सूक्ष्मदैहैः सर्वतत्रस्थसूक्ष्मकैः ॥

40.एकीभवन्त्येवमेकविंशत्तत्वगणा(ता) अपि ।

 व्युत्क्रमेण तु भूम्यादि तत्वोपादान सञ्चये ॥

41.स्थले तथा नाभिमानिवशगे सति विष्णुना ।

 अन्नादि नाम्नादेवैस्तदूर्ध्वमूर्ध्वगतक्रमात् ॥

42.त्यक्तान्यावरणान्येते पूर्वमानेन नाशनम् ।

 यन्ति पूर्वोक्तमानेन अनिरुद्धादिवत्क्रमात् ॥

43.सङ्कर्षणाद्विनष्टे(षु) तु सूक्ष्मदेहेषु कृत्स्नशः ।

तदा सत्वार्ध श्रीभागस्थलक्ष्म्यालक्ष्म्यात्मके जले॥(प्रधानविरजा नद्यामित्यर्थः)

44.नीचक्रमात् भग्नलिङ्गाः विशन्ति जठरे हरेः ।

 पुनरण्डे समुत्पन्ने श्वेतद्वीपे समाप्य च ॥

45.मुक्तौ भवत्यसौ लोकः क्षीरसागरमध्यगः ।

 लक्ष्म्यैश्चतुषष्ठिमितैः विस्तृतं(विसृजः) पुष्कराह्वयः ॥

46.द्वीपः क्षीराब्धिपरितो मणिवज्रमयद्युतिः ।

 तन्मध्यदेशपरितो वर्तुलो मानसोत्तरः ॥

47.महीधरोयुतोन्नहः द्विसहस्रसुविस्तरः ।

 धृढो वज्रमयः सप्तरथचक्रं रवेः स्थितम् ॥

48.तदन्तर्मर्त्यसंसारः तद्वाह्योमर्त्यगोचरः ।

 द्वीपायामसमशुद्धवारिसागरवेष्टितः ॥

49.तस्यापि परितो वज्रलेपिकास्वर्णभूः शुभा ।

 चतुर्लक्षन्यूनकोटिविस्तरात्तद्गतो नगः ॥

50.लोकालोकाभिधोवर्तुलाकारो परितो गिरिः ।

 मणिस्वर्णमयः प्राकाराकारो निर्मलो महान् ॥

51.स पञ्चाशत्सहस्रेतत्पञ्चाशल्लक्षविस्तृतिः ।

 तावतैवोच्छ्रितस्तस्मात् अर्धलक्षाधिकोन्नतः ॥

52.नानावृक्षाश्रयो यत्र भाति पूर्वोदितं जगत् ।

 तदष्टदिक्षु शिखराण्यपि छिद्रान्वितानि च ॥

53.शतोन्नतानि दिग्दन्तिगणास्तदुपरिस्थिताः ।

 तच्छिद्रवेष्टितः शुण्डादण्डैरूत्तंभयन्ति ते(तैः) ॥

54.गोत्रन्ते चान्तरिक्षस्थाः हर्यावेशयुताः शुभाः ।

 ते च पूर्वाद्यष्टदिक्षु गर्भोदस्थागतं(ता) भुवम् ॥

55.ऊर्ध्वोश्चित्रैरात्महस्तैर्धरन्ति श्रीहरीच्छया ।

 ते मानसोत्तरे मेरौ स्वर्गे रूपान्तरस्थिताः ॥

56.कुर्वन्ति श्री हरेराज्ञां दिक्पालानां च वाहनाः ।

 अनन्तरूपैर्भगवान् उपरिस्तंन्नगोर्ध्वगः ॥

57.ऊर्ध्वाधः शिखरस्पृष्टानन्तमूर्ध्वोति यो हरिः ।

 लोकालोकान्तराले तु सूर्येन्द्वृक्षग्रहप्रभाः ॥

58.वसिष्ठनारदात्र्याद्यानन्तगं स्वर्णभूमिगम् । \*

 वदन्ति पूर्वद्वीपेषु यथा सूर्यो(पूर्वो)दयान्तरे ॥

59.यथा तथैव गिरिशृङ्गे मैत्रेयपूर्वकाः ।

 स्वर्णभूमिमतीत्यैवस्थितमाहुर्नगोत्तमम् ॥

60.तदुक्तमाहुः पैङ्ग्याद्याः तन्नेत्याहुर्मृ(क)कुण्डजः ।

 मेरुलोकालोकमध्यप्रदेशस्तु त्रिकोटिकः ॥

61.योजनानां सार्थकोटिसम्मितः परिकीर्तितः ।

 लोकालोकध(र)भूम्यासहितः परिमाणतः ॥

61.अन्धन्तमस्तन्नगस्य परितः सप्तकोटिकः ।

 यत्र मिथ्याज्ञानयुक्ताः पतन्ति शतकोटिशः ॥

62.हरीरसुरगुर्वायर्विष्णुवैष्णवविद्विषः । \*

 निष्कारणं साधुयोषिद्वेदशास्त्र विदूषकाः ॥

63.भक्तिलेशविहीनाश्च नित्यनैमित्तिकोज्जिताः ।

 अनन्तपापकरणे भयलेशविवर्जिताः ॥

64.जीवाभेदो निर्गुणत्वमपूर्णगुणता तथा । Imp

 साम्याधिक्ये तदन्येषां भेदस्तद्गत एव च ॥

65.प्रादुर्भावविपर्यासः तद्भक्तद्वेष एव च ।

 तत्प्रमाणस्य निन्दा च द्वेषा एतेखिला मताः ॥

66.सम्प्राप्य भारते जन्म विष्णुद्वेषादि पाकतः ।

 यथा योग्यं वैपरीत्या परोक्षगुरुविद्विषः ॥

67.पक्वस्वरूपविद्वेषाद्‌ व्युदस्यात्मीय सञ्चितम् ।

 भुक्त्वा दुष्प्रारब्धफलं पूर्णं प्रमादिका गतम् ॥

68.सुप्रारब्धफलं विष्णुद्वेषादल्पीकृतं हरेः ।

 भुक्त्वागामि व्युदस्यैव ह्यागामि द्वेषयाकृतः(पाकतः) ॥

69.प्राप्तव्यदुःखमिच्छन्ति स्थूलदेहान् विषाग्निभिः ।

 शस्त्रत्यक्त्वा यातनाद्यैः नित्यतामिश्रनामकः(रकाः) ॥

70.अण्डनाशात्पुरा सूक्ष्मदेहान् तत्र विसृज्य च ।

 वायोर्गदाघाततश्च लिङ्गभङ्गो भविष्यति ॥

71.चिरं श्रीहर्यूरुदेशे क्लृप्तदुःखभुजः खलाः ।

 पुनरण्डे समुत्पन्ने तमस्यन्धे पतत्यलम् ॥

72.मर्त्याधमा निरंशाश्च पिशाचाः स्वल्पतामसाः ।

 तेषु केचित्तत्वदेवाभासरूपास्त्वधस्तने ॥ \*

73.स्वर्गादिषु चरन्तस्ते पापकर्माभिमानिनः ।

 दैत्याश्चराक्षसाश्चैव सांशास्ते बहुरूपिणः ॥

74.रसातलस्थानिरुद्धात् प्राक् सूक्ष्मं देहमाश्रिताः ।

 कर्मानुवशतः स्थूलदेहान् प्राप्य महासुरैः ॥

75.स्वयं नष्टा परान् साधून् नाशयन्ति कुसाधनैः ।

 तमस्यन्धे लक्षनिम्नोध्युपर्यस्थले स्थिताः ॥

76.प्राप्तव्यदुःखं भुञ्जन्ति शुद्धं तामसविग्रहैः ।

 पूयासृङ्मूत्रविष्टाद्यैः तप्ततैलास्त्रशस्त्रकैः ॥

77.अदृष्टाश्रुतदुःखाप्ति साधनोचितवस्तुभिः । \*

 दुर्गयाकल्पितैः घोरैः निर्घाताद्यैरनेकशः ॥

78.सिंहव्याघ्रादिरूपिण्या सह तादृक् स्वरूपवान् ।

 अवर्णनीयदुःखौघं वायुर्दास्यति तान् प्रति ॥

79.तत्प्राप्तव्यमिति प्राहुः क्लृप्तं दुःखं ततोप्यधः ।

 भुञ्जन्ति स्वस्वरूपस्थं सर्वरोगव्रणादिकम् ॥

80.सर्वक्षतादिकं नित्यं पूर्णदुःखं व्रजन्त्यलम् ।

 ततो द्विसप्तकोटिभ्यां(क्यां) घनोदः परितः स्थितम् ॥

81.यत्र नारायणोनन्ततनुरूपात्मकश्रिया ।

 सदा विहरति श्रीशो ब्रह्माद्यैरपि सेवितः ॥

82.ततोर्धकोटिसमितमनन्तासनमीशितुः ।

 धामण्डखर्परस्पृष्ट विंशल्लक्षोच्च वेदिमत् ॥

83.चत्वारिंशल्लक्षामितो भूभागः परिकीर्तितः ।

 त्रिंशल्लक्षमितस्तूच्चः श्रीभागः सर्वतः शुभः ॥

84.तदन्यानन्तगुणितः श्वेतद्वीपसमः स्मृतः ।

 ॥ इति श्री प्रकाशसंहितायां प्रथमपरिच्छेदे त्रयोदशोऽध्यायः ॥

 ॥ अथ चतुर्दशोऽध्यायः ॥

 ॥ श्रीहंस उवाच ॥

1.भूमेरधस्तादतलो वितलः सुतलस्ततः ।

 अयुतोन्नाहविस्तारस्तलातलमहातलौ ॥

2.रसातलश्च पातालह्येतस्माद्युत्तरोह्यधः ।

 द्विसहस्रोरु भूकन्दास्त्वन्तरन्तर्भिलोपमाः ॥

3.महामणिप्रकाशेता सूर्यादिग्रहवर्जिताः ।

 मेरुरुत्तरस्तेषां मार्गः सर्वत्र सम्मतः ॥

4.तेषु सर्वेषु कल्परूहतुल्याश्च पादपाः ।

 कामधेनुसमागावः चिन्तामणि समाः शिलाः ॥

5.तत्रत्यानां यथायोग्यं सतामप्यसतां फलम् ।

 यच्छन्ति स्वच्छसलिलं चापि तत्तद्गतं शुभम् ॥

6.न तत्रायासतः सौख्यम् अनायासात् सुखावहः ।

 भुज्योपयुक्तानन्तोरु वस्तुजालसमाकुलः ॥

7.यावत्काम्य शुभंतावदायुषष्यमसतामधः ।

 भूमौ भारतगा ये च कृते लक्षायुषः स्मृताः ॥

8.त्रेतादिषु त्रिषु दशांशन्यूनायुर्मितानराः ।

 आधिव्याधिजरावार्धिक्यायासेत्यभिधादयः ॥

9.युगायुर्नियमात् कालमृत्यवस्तत्र नैव हि ।

 तत्रस्थयोः सदसतोर्भक्तिद्वेषौ विना क्वचित् ॥

10.तथा विधिनिषेधौ च न च वर्णाश्रमादयः ।

 न तत्र कर्मज्ञानादिः पूर्वकर्मभुजोऽ(जौ)खिलाः ॥

11.प्रायस्यांशास्तदुत्पन्नाः भूमौ जाता विधीशयोः ।

 वरैस्सुरद्विषो विष्णुवायुभ्यामवतारकैः ॥

12.तयोर्मृताः पुनः पूर्वस्थाने प्रारब्धकाम्यके ।

 शुभं भुञ्जन्ति निष्काम्यशुभं तेषां न वै क्वचित् ॥

13.काम्यपापान्नारकिनो निष्कामाशुभतस्तनूः ।

 इच्छन्तोन्तश्चरादैत्यानिरंशाभारतार्जितान् ॥

14.काम्यात्तेषु वसन्ति स्म दानवाश्रयभूतयः ।

 सदा शेषादिकस्तत्र वसन्ति सति कारणे ॥

15.हरीच्छया सुरास्तत्र वसन्तः कर्मतो न हि ।

 एते हि लक्षभूकन्दमध्ये लोकास्ततोह्यधः ॥

16.पाताले नरकाश्चाष्टाविंशत्संख्या हरेः कृताः ।

 तदधस्तात् पञ्चविंशत्कोटिगर्भाम्बुनिर्मलम् ॥

17.लक्षोनं यत्र लक्ष्मीशो यादोरूपी विराजते ।

 सहस्रमूर्ध्नः फणिनस्त्वेकस्मिन् मस्तके तदा ॥

18.सर्षपायति वै विश्वं निखिलं वारुणीपतेः । Imp

 धराखिलेयं सद्वीपा स सागरकुलाचला ॥

19.तस्याश्रयोवायुकूर्मः तस्य कूर्माकृतिर्हरिः ॥

 तं धत्ते जलमध्यस्था शक्तिराधाररूपिणी ।

20.सङ्कर्षणनृसिंहात्मा सहस्रा(संहर्ता)नन्त नामकः ।

 तदधस्ताच्चमण्डूको वराहस्तदधस्तटी ॥

21.तमण्डखर्परस्पृष्टा पादमाहुरधस्तले ।

 तेषामुपरि भूलोकस्तन्मध्ये मेरुभूधरः ॥

22.स कञ्जनाभनाभ्युत्थ पद्मनाभबिसाकृतिः ।

 मेरुमध्योत्थनालोयमूर्ध्वषट्कञ्जसंश्रयः ॥

23.शतयोजनविस्तीर्णं सत्यलोकान्तदीर्घवान् ।

 वज्रातिसुधृढो गर्भछिद्रं तेने प्रकाशवान् ॥

24.लक्षोन्नतस्थलो भूम्याः भुवर्लोकस्तदाश्रयः ।

 मणिहेमामयो लक्षभूकनन्दो लोकसुन्दरः ॥

25.सप्तप्राकारकलितः नाना भोगोरुयोगिभिः ।

 जडैरर्थेस्सत्वगुणप्राचुर्यैः विशदालयैः ॥

26.भूमेः कोट्युन्नतस्वर्गलोकोरम्योऽतिवर्तुलः । \*

 कोटियोजनविस्तारे भुवर्लोकवदेव सः ॥

27.द्विलक्षभूकन्दयुक्तो मेरुनालमुपागतः ।

 मणिहेममयोत्तुङ्ग सप्तप्राकारभासुरः ॥

28.दशयोजनविस्ताराः चतुरस्रासुवीथयः ।

 यत्रानेकपताकाश्च दर्पणानेकसङ्कुलाः ॥

29.मणिशय्यासनानन्तसात्विकोचितसाधनैः ।

 पूर्वपुण्यसुवर्णश्रीराज(न्म)मन्दिरमण्डिताः ॥

30.नानोद्यानाष्टदिक्पालनिलयाष्टकभासुराः ।

 मध्येमणिगणभ्राजद्विष्णुमन्दिरमण्डपः ॥

31.सर्वायुधरथाकीर्णचिन्तामण्यादि सङ्कुलैः । \*

 मुक्तामणिसृजोपेत सर्वाभरणसन्तताः ॥

32.दिव्यवस्त्रान्नदानेकपारिजातादि सङ्कुलाः । \*

 अष्टाविंशत्पुरद्वारतोरणाट्टालगोपुराः ॥

33.हर्म्यायुतवृतानेकगृहद्वर्याश्रितापगाः । \*

 मन्दाकिनी मणिमया(त्कल्प)तुल्यरूपाम्बुजाश्रया ॥

34.परिघारूपतो यत्र भाति यादोगणान्विता ।

 सुशब्दस्पर्शरूपेतः सुरसो(स्ये)ति सुगन्धवान् ॥

35.मर्त्यदेवासुरैर्भोग्य पृथगर्थ समाकुलाः ।

 भुवर्लोकस्त्वधोलोकः गुणैश्शतगणोत्तरः ॥

36.ततः दशगुणोद्रिक्ताः लोकाः स्वर्गादयः क्रमात् ।

 तथा च तत्तलोकस्थं सुरोपसुरसन्ततः ॥

37.अधिकारिकसन्मर्त्यगन्धर्वाद्यल्पचेतसाम् ।

 यथायोग्य फलं तेषाम् आधारा(माधास्यद्वि)विष्णुरव्ययः ॥

38.ततश्च सार्धकोट्युच्चो महर्लोकस्त्वकर्मकः ।

 ततः कोटिद्वयोच्चस्थ जनोलोकः सुपूजितः ॥

39.ततो सार्धद्विकोट्युच्चस्तपोलोकः सुचिद्गमः ।

 ततः कोट्युन्नतोयं सत्यलोकोति भासुरः ॥

40.त्रिचतुः पञ्चषल्लक्षभूकन्दाज्ञानगोचरः ।

 नाभ्युत्थित महानालस्याग्रस्थे सत्यलोकगे(के) ॥ \*

41.ब्रह्मा चतुर्मुखो जातो विष्णुना सर्वलोकसृट् ।

 स्वर्लोकसविशेषार्थाः महरादिषु सन्तताः ॥

42.अजरोत्पत्समानोरु नानामर्त्यगणाश्रयाः ।

 एतादृशं लोकपदमाध्याजार्धायुषोन्तिमे ॥

43.दिने सृजद्धरिस्तत्र प्राकृतेनाभिमानिनी ।

 लोकोऽजस्य भुवः कोटित्रयोदशमितो मतः ॥

 ॥ इति श्री प्रकाशसंहितायां प्रथमपरिच्छेदे चतुर्दशोऽध्यायः ॥

 ॥ अथ पञ्चदशोऽध्यायः ॥

॥ श्रीहंसः ॥

1.सत्यात् कोटिर्द्वादशोर्ध्वः लोको वैकुण्ठनामकः ।

 दुर्गाभागस्त्वधोदेशः भूकन्दो दशलक्षकः ॥

2.तस्योपरिष्टाद्भूभागः श्रीभागस्तु तदूर्ध्वतः ।

 भूकन्देन त्रयस्तुल्या त्रिंशल्लक्षोन्नतं मितम् ॥

3.शिखरं तत्रिभागेषु महाहर्म्याण्यनेकशः ।

 मण्यात्मकानि वैद्व्यष्टसंख्यानि च शुभानि च ॥

4.मध्ये वज्रमयानेको पर्यावरणमानि च ।

 महरादीनि चत्वारि हयजतं विस्तराणि च ॥

5.भुवनानि यथा भागत्रये वैकुण्ठभूमयः ।

 अजाण्डखर्परस्पृष्टाः मध्ये प्राकारसप्तकाः ॥

6.युक्ता पूर्वादिदिक्द्वारा सप्तसप्त हिरण्मयः ।

 पुष्करागावर्णयुक्तपद्मरागकवाटकाः ॥

7.इन्द्रनीलनिरोढोरुवज्रपट्टसभासुराः ।

 सव्यापसव्यो देदिप्यन्मणि वेदी तटोन्नताः ॥

8.द्वारि द्वारि कृतोदार रत्नकञ्जासना सभाः ।

 अनन्तसूर्यभादीप्तलोकमण्डनभूषणाः ॥

9.तेषु तेषु त्रिभागेषु रमानन्तानन्ताधिरूपिणी ।

 विपेशानां समस्तानां ब्रह्मणा सह कर्हिचित् ॥

10.वैकुण्ठादि त्रिभागानां दर्शनं भवति ध्रुवम् ।

 न तत्र संस्थितिस्तेषां महरादिषु संस्थितिः ॥

11.तृणादयो महर्लोके मानुषाद्यास्तदूर्ध्वतः ।

 राजानस्तु तपोलोके सत्यलोके नृगायकाः ॥

12.मुक्तानामेव बद्धानामुत्क्रान्ता(मुक्ता)नामिहस्थितिः ।

 नृगन्धर्वाजानजान्ता उत्क्रान्तास्तु तपस्थिताः ॥

13.कर्मदेवास्समुत्क्रम्य सत्यलोके वसन्ति हि ।

 अतात्विका लिङ्गमुक्ता स्थानत्रयगता अपि ॥

14.भागत्रयेष्वपि न हि प्राकारसंस्थिता भवत् ।

 तस्योपरिष्टात् प्राकाराः श्रीभागस्य बहिस्थिताः ॥

15.चतुष्कोट्यात्मकस्तस्यपरितः परिघात्मिका ।

 द्विषट्कोट्या यामयुक्ता बाह्यप्राकार ईरितः ॥

16.षट्प्राकारास्तदन्तस्था कोट्यन्तरवकाशकाः ।

 अष्टकोट्यात्मकस्तस्य (उ)परिष्टाद्बहिरावृतिः ॥

17.श्रीः कोटियोजनमिता विरजाख्या नदीशुभा ।

 यदम्भःस्पर्शनाल्लिङ्गमुक्ताः सद्यो भवन्ति हि ॥

18.जनास्तत्र हरिर्नित्यं जलक्रीडारतः श्रिताः ।

 भूभारोर्ध्वावरणगा भूरेवावराणात्मिका ॥

19.तन्मध्ये तु ततो लक्षोन्नत श्रीभागभूतले ।

 विरजा तत्र द्वौ भागौ मुक्तामुक्ताश्रयौ शुभौ ॥

20.एवं दुर्गाभागगतो पर्यावरणसङ्गता ।

 भूभागदुर्गा भागौ द्वौ मध्यो भूरुन्नताकृति ॥ \*

21.तयोरूर्ध्वावरणतत्सन्धिगेरण्यनामके ।

 नद्यौ दुर्गाभूमयाम्बुसमिते श्रीहरिप्रिये ॥

22.न तत्र लिङ्गभङ्गादि हरिणा चिन्तितं क्वचित् ।

 प्रधानपरमोव्योम्नोरन्तरा विरजा नदी ॥

23.प्रधानात्मकदेहौ तौ ब्रह्मवायू सभार्यकौ ।

 भूभागोर्ध्वावरणगो लये सर्वसुरैः सह ॥

24.सुरान् विनावताराणाम् आरम्भे च समाप्तिके ।

 काले भूभागोर्ध्वगतौ स्यातां क्वापि हरीच्छया ॥

25.अतो भूभागोर्ध्वदेशः प्रधानमिति कीर्तितम् ।

 यदधीना यस्य सत्ता तत्तदित्येव भण्यते ॥ Imp

26.तादृक्प्रधान संसृष्टः श्रीभागः परमाम्बरम् ।

 अतः प्रधानपरमो व्योमगेत्यभिधीयते ॥

27.निरंशतात्विकानां च ह्यण्डान्तस्तन्निमज्जनम् ।

 तात्विकानां तु सर्वेषाम् अनिरुद्धावृति स्थिते ॥

28.सत्वारणतस्तूच्च प्रदेशे संस्थिते मले ।

 श्वेतद्वीपस्वधामभ्यो एकीभूतेति(त्वान्ति)(त्वान्ते) शोभने ॥

29.श्रीदुर्गाभ्यां च भूम्या च एकीभूते विलक्षके ।

 श्रीभागे तत्रगे तस्य परिघा विरजा नदी ॥

30.तज्जले तु ततः स्नात्वा लिङ्गभङ्गः प्रदृश्यते ।

 लये पृथिव्यावरणं व्युत्क्रामद्गच्छतां सताम् ॥

31.प्रथमावरणं प्रोक्तं सत्वावरणमन्तिमम् ।

 तदुच्चाव्याकृताकाशो व्योमशब्देन भण्यते ॥

32.अनन्ता(अन्तिमा)वरणव्योम्नोरन्तरा विरजेत्यतः ।

 सोत्पत्यङ्गेषु देवानाम् अङ्गसायुज्यमिष्यते ॥

33.श्रीभागवैकुण्ठतद्गवासुदेवस्य चक्रिणः ।

 अनन्तरूपे सर्वाङ्गसायुज्यं ब्रह्मणो भवेत् ॥

34.मुक्तस्य च स्वरूपेण ह्यणोर्वृद्धिर्न युज्यते ।

 नोहानिः पुनरावृत्तिदुःखाज्ञानभयादयः ॥

35.नीचनीचाल्पमुक्तानां पूर्तिः स्वानन्दमात्रतः ।

 नैवोत्तममुदाकाङ्क्षा सेवाध्यानादिकं(क) फलम् ॥

36.न हरेर्नपरस्यापि मुद्भुजस्ते स्वमुद्भुजः ।

 प्रलयत्वं क्वचित्सृष्टिः काले श्रीभाग एव हि ॥

37.ब्रह्मा चिन्मात्रदेहेन ह्यन्तप्राकारगो मतः ।

 रुद्रादयः षष्टमगाः इन्द्राद्याः पञ्चमस्थिताः ॥

38.चतुर्थस्थाः सूर्याद्या तृतीयस्थाः मरुद्गणाः ।

 द्वितीयप्राकारसंस्थाः पर्जन्याद्याः सुरोत्तमाः ॥

39.चिन्मात्रदेहैः श्रीभागे आद्ये कर्मजपूर्वकाः ।

 एते मुक्तास्तु भूभागे दुर्गाभागे तथैव च ॥

40.शुद्धसात्विकदेहैस्तु प्राप्तास्तु सुखिनो हरेः ।

 चतुर्लक्षाधिकाशीतिलक्षजीवगणस्य तु ॥ Imp

41.बिम्बात्मा तत्तादाकारो सदा तद्गः प्ररक्षति ।

 सर्वजीवगणामुक्ताः सन्ति वैकुण्ठमन्दिरे ॥

42.जीवा(न)नां पात्य(पायो)पि हरिः स हि रूपान्तरैविभुः ।

 सर्वजीवसमात्यल्परूपैः स्थूलैश्चतादृशैः ॥

43.अनन्तकोटिकल्पीयमुक्तोपास्यः त्रिभागगः ।

 तादृग्रूपानन्तयुक्तश्रिया सह चरत्यसौ ॥

44.तौ तत्र पूजोपयोग्यानन्तानन्तार्थरू(पिका)पकौ ।

 तत्र स्वारूपिककिरीटादि शङ्खचक्रादि साधनैः ॥

45.सुदर्शनाद्यायुध्यैश्च गन्धमाल्यादिकार्हणैः ।

 नैवेद्यवस्त्रा(सङ्गाद्यैः)शय्याद्यैः रूपैः स्वैः स्वयमर्चितः ॥

46.श्रियासदैक्यमापन्नः मोदरूप्यनुमोदते ।

 श्रीः देव(वि)मखिलाकारा तैर्विष्णुं पूजयत्यलम् ॥

47.तैर्न्निमाल्यैः विष्णुदत्तैः रमैकी भवति स्फुटम् ।

 भूदुर्गभागयोरेवं शुद्धसात्विकसाधनैः ॥

48.तन्मानिनी श्रीःसम्पूज्य तन्निर्माल्यैरजादिकान् ।

 मुक्तास्तोषयति प्राज्ञाः गन्धमाल्यादिभिः शुभैः ॥

49.ते विमानरथांडोला डोलालोल विशेषकैः ।

 शय्याभरणवस्त्राद्यैः करिहर्यादिभिः क्वचित् ॥

50.समानैरुत्तमजनैः फलपुष्पाक्षतादिभिः ।

 स्वस्व्येष्टतरुणीभिश्च जलक्रीडादिभिस्तथा ॥

51.अव्याहृतेष्टगतयः पूजाया सत्कथादिभिः ।

 पुनरावृत्तिरहिता नमन्ति निखिला अपि ॥

52.नवकोट्यो हि देवानां पदस्था देवतागणाः ।

 लिङ्गसूक्ष्मस्थूलदेहयुक्तास्सर्वे सभार्यकाः ॥

53.सेवार्थं श्रीहरेर्दुर्गाभागे सम्यग्वसन्ति हि ।

 ते कामधुक्कल्पवृक्षचिन्तामणिसमुत्थितैः ॥

54.पूज्योप(युक्ता)योगानन्तार्थैः जलेन श्रीकरार्पितैः ।

 तया सम्पूजितहरिनिर्माल्यैः पुनरार्पितैः ॥

55.पवित्रिताङ्गापरितः सञ्चरन्त्यपि मोदिनः ।

 सायुज्यमपि सालोक्यं सामीप्यं सर्वदा हरेः ॥

56.सारूप्यमपि मुक्तिर्हि चतुर्था किल भण्यते ।

 विष्णुर्मुक्तान् स्वदेहस्थान् स्वस्वानन्दैकभोजिनः ॥

57.करोति तद्धि सायुज्यं तत्सुराणां च नीचगम् ।

 सामीप्यादि त्रयं कर्मदेवानां युज्यते क्वचित् ॥

58.तद्भिन्नदेवदासानां सारूप्यादि द्वयं मतम् ।

 एकलोकनिवासाख्यं सालोक्यमितरस्य तु ॥

59.शुद्धसात्विकदेहेषु चतुर्भुजसमन्विताः ।

 दरारिपीताम्बरिणो यदि सारूप्यमीरितम् ॥

60.जयश्च विजयश्चैव बलश्च प्रबलस्तथा । Imp

 चण्डः प्रचण्‍डश्च तथा नन्दश्चापि सुनन्दकः ॥

61.कुमुदः कुमुदाक्षश्च तथा भद्रसुभद्रकौ ।

 सुधामदामनामानौ विष्वक्सेनवशे स्थितौ ॥

62.रूपैश्चतुर्भिसर्वेपि चतुर्दिक्ष्वपि सप्तसु ।

 अन्तः प्राकारगद्वारमारभ्यद्वारपालकाः ॥

63.नन्दिनी हरिपादोत्था दुर्गाभागशुभोदका ।

 परिघा स तु वैकुण्ठश्चतुरस्रः प्रकीर्तितः ॥

64.बाह्यण्डव्यापिनो विष्णोर्लोके वैकुण्ठनामकः ।

 कोट्युच्छ्रितानन्तमूर्ध्नः मुखे मूर्ध्नि सुचित्यते ॥

65.गर्भोदकान्तर्देहस्थखर्परास्पृष्टपादुकः ।

 स्वरतस्यानन्तासनाख्यः कटिः पीताम्बरात्मकः ॥

66.घनोदकं कटितटी मेरुस्तन्नाभिमध्यगे ।

 योजनानां पञ्चविंशत्कोटिगं मेरुपर्वतात् ॥

67.अजाण्डखर्परं दिक्षुविदिक्षूर्ध्वमधः स्मृतम् ।

 मह्यादिभिरावरण्यैर्दशभिस्तु दशादिकैः ॥

68.दत्तं चावरणान्येत्यन्यूर्ध्वशिष्टानि सर्वशः ।

 अधः पादानि तद्विष्णोः स्थलान्याहुर्मनीषिणः ॥

69.शिलावत्प्रतिमा विष्णोरजादेरभिमानतः ।

 अण्डंलोकाश्च देवानां क्रमाद्धेहास्तु मानिनः ॥

70.एवं विधाजाण्डकोट्यनन्तात्मकरूपकैः ।

 सावकाशं सञ्चरद्भिः विलासद्रोमकूपतः ॥

71.हरेरेवं जगत्तस्य वशेज्ञात्वा विशेषतः । Imp

 विराड्रूपस्य च हरेः सत्यलोकः शिरस्यलम् ॥

72.लोकालोकस्तस्य हरेः कटिसूत्रे विचिन्त्यते ।

 पीताम्बरः स्वर्णभूमिः शुद्धोदाब्धिः कटिस्तले ॥

73.कटिप्रधानस्थिगणे चिन्तयेन्मानसोत्तरम् ।

 मूलाधारे जाम्बवाख्यं केसरेषु इलावृतम् ॥

74.जठराद्यास्तु तद्रेखा मेरुस्तन्नाभिमध्यगः ।

 मेरूपरिस्थलोकेश भवनानि च सर्वशः ॥

75.बीजकोशेषु सञ्चिन्त्य मुच्यते पुरुषर्षभः ।

 भुवर्लोकं तस्य नाभौ स्वर्लोकं हृदि चिन्तयेत् ॥

76.महर्लोकमुरस्स्थाने जनलोकं गले हरेः ।

 तपोलोकं मुखे ध्यात्वा सत्यलोकं तु मस्तके ॥

77.षडष्टद्वादशाद्व्यष्टद्विसहस्रदलान्यपि ।

 नाभ्यादिकानि पद्मानि भुवरादीनि वै हरेः ॥

78.पातालं तस्य पादे तु प्रपदेषु रसातलम् ।

 महातलन्तु जघने जङ्घयोश्च तलातलम् ॥

79.सुतलं जानुदेशे तु ऊर्वो(पि तु)स्तु वितलातले ।

 विराड्रूपस्य चाङ्गेषु लोकाश्चिन्त्या सुचेतनैः ॥

80.पद्मनाभस्य नाभ्युत्थं प्राकृतं पद्ममूर्जितम् ।

 संसृष्टतत्वसञ्जातं भूतत्वादिकसङ्गतम् ॥

81.सर्वलोकात्मकं तस्य शिखाग्रे सत्यनामके ।

 आद्यः ब्रह्मांशतो जातो विष्णुनैव चतुर्मुखः ॥

82.सृष्टः स्वयं द्रष्टुमिच्छन् चतुर्दिक्षुविधिर्हरिम् ।

 मुखानि लेभे चत्वारि नापश्यद्धिक्षु वै स्वयम् ॥

83.ततस्तन्नालमध्यं तच्छिद्रादन्तर्गतं हरिम् ।

 पश्यामीति तपश्चक्रे न तत्राविददीश्वरम् ॥

84.सत्यभागधोसंस्पृष्ट संस्पृष्टाम्बुस्थया श्रिया ।

 वायुरूपस्थया धाता भीता विष्णोर्विभीरभूत् ॥

 ॥ इति श्री प्रकाशसंहितायां प्रथमपरिच्छेदे पञ्चदशोऽध्यायः सम्पूर्णः ॥

 ॥ श्री कृष्णार्पणमस्तु ॥

-----------------------------------------------------------------------------



 ॥ द्वितीयपरिच्छेदः ॥

 ॥ अथ प्रथमोऽध्यायः ॥

 ॥ श्रीहंस उवाच ॥

1.कञ्जस्थितः स्वयं ब्रह्मा नापश्यत् सर्वगं हरिम् ।

 यत्नवानपि तत्पूर्वमनसीत्थमचिन्तयत् ॥

2.भावरूपाज्ञानमानिन्यपि दुर्गाजगद्गुरोः ।

 नित्यानुग्रहपात्रत्वात् पुत्र(उच्च)त्वाच्च रमा मम ॥

3.स्वोपासनारतत्वाच्च नाज्ञानं भावरूपकम् ।

 इच्छतिस्म सलिङ्गस्यानाद्यविद्यायुतस्य च ॥

4.स्वकीयस्येन्दिरेषन्मे ह्यभिप्रायं शिवादयः ।

 अविदित्वान्यथाब्रूयुः दुर्गाज्ञानप्रदैव सा ॥

5.न समर्थाज्ञानदाने विधेरित्यसुराश्रयाः ।

 इत्यज्ञावाक्यैर्मा(तुर्मेऽयशसः कारणं वचः॥)मेह्ययशः कारणं न च ॥

6.तत्राहं सम्मतो मातुः कीर्त्यर्थं प्रार्थयामि ताम् ।

 दुर्गामिति तथा चक्रे तेनादात्सस्य संशयम् ॥

7.दत्वाज्ञानं क्षणार्धन्तु स्वभर्तुर्भक्तिमातनोत् ।

 भयशोकौ च तेनासावज्ञोभीतो बभूव हा ॥

8.तदज्ञनं भावरूपं चतुर्वारं हरेर्भयम् ।

 शोको द्विवारं रमया प्रार्थितो जगदीश्वरः ॥

9.ददावलोचनाभाव दशायां नियमः कृतः ।

 वृत्यज्ञानस्य बहुशः सम्भवाद्ब्रह्मणोपि तु ॥ V.Imp

10.संख्याविशेषस्योक्तत्वात् भावाज्ञानं वदन्ति तत् ।

 ततस्त्वित्थं संशयोभूत् त्रिवारं पद्मजन्मनः ॥

11.स्वतः पद्ममिदं जातं किंपुंसान्येन केनचित् ।

 इति सञ्चिन्त्य पुंस्यैव जातं नैव जडस्य तत् ॥

12.स्वतः प्रवृत्तिर्घटते ज्ञानेच्छादेरभावतः ।

 अहं पद्मेन वा जातः मत्सृष्टिः पुरुषेण वा ॥

13.इति संश्चित्य मत्सृष्टिः पुरुषेणै नो वा ।

 इति निश्चित्य स पुमान् स्वतन्त्रो वास्वतन्त्रकः ॥

14.इति सञ्चिन्त्यास्वतन्त्रः कथं मां स्रष्टुमर्हति ।

 तस्मात् स्वतन्त्राज्जातोहं तं पस्यां पुनरुत्थितः (पश्येयं)॥

15.इति नालं प्रविश्यान्तः नापश्यत् पुनरुत्थितः ।

 कञ्जस्थ आस तज्ज्ञानं विपरीतमजस्य हि ॥

16.बहिर्नदृष्टः स कथमन्तर्दृष्टि प(क)थं व्रजेत् ।

 ततः प्रचण्डवातोत्थाद्भूमिर्मज्जलकम्पितात् ॥

17.पद्मात् पतन्निव महाभयग्रस्थो बभूव ह ।

 तदा क्षणार्धं शोकोभूद्ब्रह्मणः परमेष्ठिनः ॥

18.सृष्ट्वा कालं महाकालं मानिनं विधिमातनोत् ।

 कालावासाने त्वासन्ने तङ्ग्रनिष्यति चाददत् ॥

19.आस्यं नृसिह्मस्तु तदा भयशोकान्वितो भवत् ।

 अत्रैव तत्कारणेन भावाज्ञानयुतो भवेत् ॥

20.नान्यत्र दुःखाज्ञानाद्यं य(म)दुक्तं तन्मृषैव हि ।

 ततस्तपतप इति विष्णोरेव वचो श्रृणोत् ॥

21.ततो ध्यानं जगद्धातुः कृत्वा पश्यत् ससर्वगम् ।

 ब्रह्मा ददर्श वैकुण्ठं हरेर्लोकं महाद्भुतम् ॥

22.पूर्वोक्ताशेषसुमहाविशेषार्थगुणोन्नतम् ।

 दृष्ट्वा तुष्टाव नत्वेशं कृतार्थोभूत् सकंजजः ॥

23.सर्वाधिपत्यं तस्यादात् सर्वज्ञत्वं विकुण्ठपः ।

 तद्वशोभूत् स्वतन्त्रोपि भगवान् भक्तवत्सलः ॥

24.द्विसप्तमनुभोगार्हकालं धातुरहो व्यधात् ।

 यथा तथा रात्रिकालं व्यभजद्भगवान् विभुः ॥

25.तत्राद्यरात्रिभागे तु साङ्गंब्रह्माण्डमातनोत् ।

 तत्राण्डनामको विष्णुः प्रविश्यान्तः समेधयत् ॥

26.रात्रिद्वितीयभागे तु पद्मनाभस्य नाभितः ।

 संसृष्टस्यान्यभागेन लोकपद्मं व्यधाद्धरिः ॥

27.पद्माग्रगं च ब्रह्माणं तदज्ञानभयादिकम् ।

 तच्छान्तिं तस्य तद्भक्त्युद्रेकं तस्य तपस्थितिम् ॥

28.तस्मिन्पूर्णानुग्रहं च कृतवान् हरिरूर्जितम् ।

 रात्रि तृतीयभागे तु वैकुण्ठमतिसुन्दरम् ॥

29.ससर्ज तल्लोकपतिरजस्यादर्शयद्धरिः ।

 स दृष्ट्वा तं विदध्यौ मुक्तामुक्तेश्वरं हरिम् ॥

30.चतुर्थांशे निशायांश्च विराट्सृष्टिं ददर्श ह ।

 दृष्ट्वा द्विसप्तलोकेषु विराट्देहस्थितान् सुरान् ॥

31.सूक्ष्मदेहस्थान् पूर्वमनिरूद्धात् ससूक्ष्मकान् ।

 तथाजस्तत्र तत्रैव स्थूलदेहयुतान् व्यधात् ॥

32.अण्डनिर्माणकाले तु ह्यसंसृष्टानि सर्वशः ।

 तत्वान्यादाय संयोज्य तत्रिधाव्यभजद्धरिः ॥

33.अण्डं तदादितश्चक्रे द्वीतीयेनाब्जमातनोत् ।

 तृतीयं तु त्रिधाभित्वा पुनरेकैकशास्त्रिधा ॥

34.देवोपदेवमर्त्यानां स्थूलान्यादैस्त्रिभिर्व्यधात् ।

 द्वितीयांशैस्त्रिभिस्थूलान्यासुराणां श्री हरीच्छया ॥

 ॥ इति श्री प्रकाशसंहितायां द्वतीयपरिच्छेदे प्रथमोऽध्यायः ॥

 ॥ अथ द्वितीयोऽध्यायः ॥

 ॥ श्रीहंसः ॥

1.चक्रेस्थूलशरीराणि यद्धेशेस्थाप्ययान्विराट् ।

 तेषां तदुपयुक्तार्थान् जडानि विविधानि च ॥

2.सर्वस्थूलशरीराणि उपादानान्यजः स्वयम् ।

 विराट्दत्तानि सङ्गृह्य क्रमात् कालानुसारतः ॥

3.तत्तद्गुणक्रियाजातिरूपलक्षणसम्पदः ।

 व्यवहाराश्रयाचारवेषभाषास्वरूपकान् ॥

4.दानमाना(न्नपानार्ह)शनायाशनार्हपूर्वानन्तार्थसञ्चयान् ।

 चतुर्लक्षाधीकाशीतिलक्षजीवगुणोचितान् ॥

5.विराडुक्तान् विराड्डन्तान् स्तद्भावज्ञस्तथाकरोत् ।

 यथोत्तरत्र स्थूलोपि न दृष्टस्तेन तच्छ्रुतम् ॥

6.तत्पूर्वं पद्मनाभोत्थ त्रिविक्रमपदाम्बुजात् ।

 दक्षिणाद्युधृता गङ्गा तस्याङ्गुष्ठनखाग्रतः ॥

7.विशीर्णाजाण्डमध्योर्ध्वरन्ध्रात् क्ष्मावरुणोर्ध्वगम् ।

 अम्भः प्रागग्नितत्वस्था(स्थं) प्राकृतांघ्रभिरक्षितम् ॥

8.विष्णोः पादात् समुद्भूतं तद्वार्याण्डान्तराविशत् ।

 (ए)तत्मण्डुलुगं कृत्वा ब्रह्मा विष्ण्वङ्घ्रिमज्जनम् ॥

9.चकार तेन तद्वारि गङ्गाख्या सुसरद्वरा ।

 अतो विष्ण्वङ्घ्रिजां ब्रह्मकमण्डलुसमुद्भवम् ॥

10.वदन्ति सा सुषुम्ना हि ब्रह्माण्डव्यापिनो हरेः ।

 निशायाः पञ्चमांशे तु ब्रह्मेशाद्याखिलामरान् ॥

11.सृष्ट्वा वैकुण्ठलोकस्थदुर्गाभागगतान् व्यधात् ।

 सेवार्थं तद्गतानन्तरूपस्य श्रीहरेः श्रियः ॥

12.तेषामुचितविज्ञानं हरेः सेवाम् उपादिशत् ।

 षष्टमांशे निशायाश्च पुनः सर्वान् सुरोत्तमान् ॥

13.अजो सृजत्स्वसेवार्थं तांश्च(ते च) पूर्वोक्तरीतितः ।

 सप्तप्राकार(के)गान् सप्तलोकेशं तोषयत्यलम् ॥

14.तावत्सत्याधस्थलस्पृग्वार्यण्डपरिपूरितम् ।

 महोग्रवायुना शुष्यन् महर्लोकादधोविशत् ॥

15.सप्तमांशे निशीथिन्याः पुनर्देवानजोसृजत् ।

 तेषु प्रधानान् सर्वान् मनसो देहतोऽसृजत् ॥

16.तेषु प्रधानान् शेषादीं तपोलोकेव्यधादजः ।

 तत्र लोकपतिः साक्षात् सङ्कर्षणमनामयम् ॥

17.आराधयतोऽन्य सुरान् मनसा देहतो सृजत् ।

 इन्द्रकामौ जनोलोके तृतीयोतावजो व्यधात् ॥

18.प्रद्युम्नन्तावभजतां सृष्ट्वा तौ स्वावरामरान् ।

 अनिरुद्धादिकान् धाता महर्लोकगतान् व्यधात् ॥

19.अनिरुद्धं भजन्तस्तेवृसृजन् स्वावरामरान् ।

 अष्टमांशेत्रियामाया सनकादीन् पितामहः ॥

20.सृष्ट्वा सृष्ट्वैतन्नियुक्तास्तदाज्ञानाचरन् द्रुतम् ।

 ततः प्रकुपिताद्धातुः रुद्रो एकादशात्मकः ॥

21.जातोभूत्सपत्नी(क्षी)कः ससृष्ट्यर्थमजोदितः ।

 तपस्तप्त्वाथकालेन पीते स्वर्गान्तवारिणी(णा) ॥

22.अजेनावाप्यसस्वर्गभूतान् प्रेतांश्च राक्षसान् ।

 नन्दिनं मातृकास्सप्त पिशाचान् लोकभीकरान् ॥

23.भक्तान् सुरांशानपि दुर्भावयुक्तान् दिगम्बरान् ।

 क्रूरसृष्टिं ततो ज्ञात्वा ब्रह्मा तं प्रत्यषेधत ॥

24.ततोजः स्वाकं देशेन नारदं त्वसृजदृषीम् ।

 दक्षं दक्षाङ्गुष्टतोजस्तन्वा भृगुमचीक्लृपत् ॥

25.मरीचीं मनसा नेत्रेणात्रिमाङ्गिरसं मुखात् ।

 कर्णरन्ध्रात् पुलस्त्यं च पुलहं नाभिदेशतः ॥

26.करात् क्रतुं वसिष्ठं च प्राणात् कामाच्चगाधिजम् ।

 छायया कर्दमं बुध्यारुचिं व्यजनयद्विभुः ॥

27.ऋगादि देवान् पद्मोत्थः पूर्वाद्यास्यैः क्रमाद्व्यधात् ।

 भारतं पञ्चरात्राणि पुराणानि स्मृतिस्तथा ॥ V.Imp

28.पूर्वादिभिर्व्यधादास्यैस्तथा वर्णाश्रमादिकान् ।

 भृगुं मनुं बुधशनी चतुर्वर्णप्रवर्तकान् ॥

29.चकार(रा) कालावयवान् दिशस्तदभिमानिनः ।

 यज्ञान् हृदापुण्यधर्मो पृष्टेनाधर्मविस्तृतिम् ॥

30.तथा पञ्चवि(धा)ज्ञानं दुर्गां तदभिमानिनीम् ।

 अहोरात्रे पक्षयोश्च लज्जां मूर्धोष्टतोसृजत् ॥

31.अधरोष्टात्ततो लोभं नाडिभ्यो व्यसृजन्नदीः ।

 अस्थिभ्यः पर्वतान् कुक्षेः सर्वसागरमानिनः ॥

32.मेघान् केशैर्लोमजातैर्वृक्षा(श्चैव लतादिकान्)न् गुल्मान् लतान्वितान् ।

 चतुर्लक्षाधिकाशीतिलक्षयोनिषु तात्विकान् ॥

33.दशसंख्यामितान् धाता व्यसृजच्चान्य चेतनान् ।

 कर्मदेवादिकान् देवाः क्रमाज्जातास्तु कालतः ॥

34.शतं गन्धर्वाप्सरसां त्रिंशच्चारणरक्षसाम् ।

 शतं सिद्धास्तथान्यासु सप्ततिस्सर्वजातिषु ॥

35.आजानजाः कुबेरोत्थास्तेभ्य एव निरंशकाः ।

 देवदासा निरंशाश्च पद्मकल्पादनन्तरम् ॥

36.स्वयम्भुवेन्तरे भूमौ जाताः सर्वत्र सङ्गताः ।

 क्षणदानवमे भागे महीदासहयाननौ ॥ Imp

37.सनत्कुमारमछाख्यावादिशेतां मनुं विधेः ।

 अवतीर्याखिलान् वेदान् सारं चैव(वेद सारं) पुराणकम् ॥

38.पञ्चरात्रं महाशास्त्रं श्रीमद्भागवतं शुभम् ।

 दशमे तु निशाभागे पद्मनाभस्य कर्णयोः ॥

39.कल्पितात्तामसाद्भूरि कीकसादासतूरिपू ।

 तदा कुसुमनाभस्य निशांशदशमे शुभे ।

40.कल्पितात्तमसाद्भूरि कीकसादासतूरिपू ।

 मधुश्च कैटभश्चैव राक्षसौ दुर्मदोद्धतौ ॥

41.कदामेरुरूर्ध्वदेशस्थं पीत्वा तावज्जलं स्थितम् ।

 रूपान्तरेणाब्जभवं प्राप्य युद्धाय राक्षसौ ॥

42.आह्वयामास तु ब्रह्मा तावाहाहं हि दुर्बलः ।

 इत्युक्त्वा स हरिं दध्यौ हयग्रीवाह्वयं हरिः ॥

43.व्यक्तो भूद्ब्रह्महृदासताभ्यां चिरमयोधनम् ।

 कृत्वा हत्वाच्छाद्यकुन्तं मेधसा मेदिनीं व्यधात् ॥

44.क्षणदैकादशांशे तु ब्रह्मा मेरुस्थितः स्वयम् ।

 पिशाचान् दानवान् दैत्यान् निरंशान् सांशरूपकान् ॥

45.एतान् विष्णुद्विषो योग्यान् राक्षसांश्च कलिंस्तथा ।

 व्यसृजत्तानधोलोकवासिनः कालतोकरोत् ॥

46.अजेयत्वमवध्यत्ववरं तेषामदाद्विधिः ।

 कालेन भारते जन्म प्रतिमन्वन्तरेष्वपि ॥

47.यथायोग्यं जन्मलब्ध्वा तपस्तप्त्वा शिवाद्वरम् ।

 प्राप्य विप्रार्यगुर्वादिगोसुरद्वेषिणः सदा ॥

48.भविष्यथेति तेषां तु वरं प्रादादथाब्जजः ।

 परशुक्लत्रयं हित्वा छिन्नभागवतेष्वलम् ॥ \*

49.प्रविश्य बुद्धिव्यामोहं कल्पयित्वा क्वचित् क्वचित् ।

 योग्यतातिक्रमोद्भूतपुण्यं नाशयथेति च ॥

50.शरीरतत्वोपादानस्थितसर्वोत्तमान् सुरान् ।

 सर्वे(र्व)तत्त्वो(त्वा)पचयगा भवन्तो भीषयन्त्यथ ॥

51.पापदुःखादि सम्बन्धो भवतां च भवेदिति ।

 विष्णुविस्मृतियुक्तानां शरीरेषु सातामपि ॥

52.असतां मिश्रबुद्धीनाम् अभिमानित्वमस्तुवः ।

 मिथ्याभिमानिनो दैत्याः देवास्तत्वाभिमानिनः ॥

53.सर्वतत्वेष्वथ कलिर्जीवमानी दुराग्रहात् ।

 देहस्थ देवताः पू(र्ण)र्वपुण्य(भुजः)सौख्यभुजः क्रमात् ॥

54.पापदुःखभुजश्चान्ये देहमान्युभयात्मकाः ।

 अन्तर्बहिस्थजीवानां किञ्चिदुःखं भवत्यपि ॥

55.दैत्यावेशान्न वायोर्हि दैत्यावेशः कदाचन ।

 जीवमान्युत्तमो ब्रह्मा देहस्थो मध्यमः स्वयम् ॥

56.अधमस्तु कलिर्जीवमान्येव हि सुरासुराः ।

 इति तत्वार्थवित्तेषां ब्रह्मादादुचितं वरम् ॥

57.शुद्धोदसागरबहिर्महर्लोके तदूर्ध्वतः ।

 गर्भोदके तु(च) दैत्यानाम् आवेशो नास्ति सर्वथा ॥

58.एतदन्यत्र दैत्यानां स्थित्यै प्रादाद्वरं विभुः(धिः) ।

 द्वादशांशे तु(स)तामस्याः ब्रह्माण्डस्थाम्बुनिर्गमे ॥

59.चिन्त्यतोजस्य वै घ्राणात् घ्रोणी रूपी बभूव ह ।

 घ्रोणी रूपी वराहात्मा हरिस्त्ववततार च ॥

60.स तु श्वेतवराहाख्यः ब्रह्मणा सं(यु)स्तुतोऽसृजत् ।

 यज्ञाभिमानिनो यज्ञान् मन्त्रतन्त्रार्त्विगोषधीः ॥

61.तिलदर्भाश्वपश्वाज्यहवींषिसमिधः क्रमात् ।

 सत्राणि सोमसदनं रा(र)म्भभैश्यादिकान् व्यधात् ॥

62.युपाग्नीन् स्पृषदाज्यं च फलान्यप्यसृजत्किटिः ।

 तदा हयग्रीवनामा राक्षसो घोरदर्शनः ॥

63.अजस्य मुख(ख्य)तोव्यक्तं गुरुं वेदाभिमानिनम्‌ ।

 निगृह्यागात्रदा वेदाः अपपाठतिरोहिताः ॥

64.तदा प्रार्थितो मच्छरूपी जलमुपाविशत् ।

 हत्वा हयशिरस्कन्तं वेदानुद्धरदीश्वरः ॥

65.तदा धात्रार्थितश्चादिसूकरोण्डगतं जलम् ।

 अशामयद्भुवमधोलोकांश्च विमलान् व्यधात् ॥

66.सूर्यादयो ग्रहाः सर्वे तदाद्याः सप्रकाशकाः ।

 तदादि कल्पं तं प्राहुः वाराहमिति सज्जनाः ॥

67.रात्रौ त्रयोदशांशे तु पुरीं बर्हिष्मतीं व्यधात् ।

 वराहात्माह्यादिमनोरावासार्थमशेषवित् ॥

68.तदैवाष्टस्वयंव्यक्ताः पुराणि विविधानि च ।

 नद्यश्च देवखा(घा)ताश्च वनान्युपवनानि च ॥

69.तदा सर्वोपयुक्तानि सर्वत्र व्यसृजद्विधिः ।

 चतुर्दशांशे रात्रेस्तु दिक्पालान् सर्वलोकगान् ॥

70.सर्वत्राज्ञापयद्धिक्षु विदिक्षु च यथाक्रमम् ।

 तत्प्रागेव समुत्पन्ना ब्रह्मणा लोकपालकाः ॥

71.विराड्देहगतस्तुर्यो ह्यनिरुद्धा(क्षिगो विभुः)भिधो हरिः ।

 अतलादिष्वयोग्यानां सूक्ष्माण्य(प्य)जमदर्शयत् ॥

72.(सं)स तान् पद्मजसम्भूतः(तो) मेरुमध्यस्थकञ्जजः ।

 ऊर्ध्वमुधृत्य च स्थूलदेहयुक्तांश्चतान् पुनः ॥

73.तत्तल्लोकेषु संस्थाप्य मुख्यप्राणवशान् व्यधात् ।

 तदा ब्रह्मवरोद्भूतो हिरण्याक्षो हि राक्षसः ॥

74.पञ्चभूतावरां भूमिं गृहीत्वाथ रसातलम् ।

 विवेश तन्मोचनाय वराहात्माण्डजार्थितः ॥

75.रसातलं प्रविश्यैव मोचयित्वा भुवं त्वरन् ।

 तं गदापाणिना(मा) क्रुद्धं प्रापयित्वैव भारत ॥

76.युध्वा स्वं दंष्ट्राग्रहतं कृत्वा तं नरके व्यधात् ।

 ततो मेरुगतो धाता सव्यात्स्वायंभुवं व्यधात् ॥

77.देहापसव्यतस्तस्य शतरूपां सतीं व्यधात् ।

 भुगुदक्षमरीच्यादीन् तपसे(स)मनुमादिमम् ॥

78.आहूयाजः प्राहसृष्टिं बृंहणाय सतां गतिः ।

 शतरूपा पतिः प्राह तपस्तप्त्वा सुदारुणम् ॥

79.वराहोद्धारणाप्तश्च कियत्कालं विचक्षणः ।

 वराद्धरेश्च स्त्रीपुंसो योगात्स्यैष्विविधीरिताम् ॥

80.स्त्रिपुंसयोगाद्भाव्यं च सृष्टिमेतां विधीरिताम् ।

 सृत्वा तस्यामजनयत् पुत्रौ द्वौ लोकविश्रुतौ ॥

81.प्रियव्रतोत्तानपादौ तिस्रः कन्याश्च सत्तमः ।

 आकूतिर्देवहूतिश्च प्रसूतिरिति विश्रुताः ॥

82.तत्राद्यायामृचेर्जज्ञे यज्ञनामा रमापतिः ।

 तेनैव सह सम्भूता दक्षिणा नामिका रमा ॥

83.अजावयोनिजौ द्वावप्राकृतदेहयुतौ परौ ।

 पुत्रिकापुत्रधर्मेण यज्ञमात्मसुतं मनुः ॥

84.चकार दक्षिणा यज्ञे दक्षिणामानिनी च सा ।

 तुषिता नाम तत्पुत्राः सम्बभूवुः सुरोत्तमाः ॥

85.तत्त्वाभिमानिनः(तैर्नीचातात्विकाः) सर्वे बभूवुः नवकोटयः ।

 आकूतेर्देवहूतेश्च प्रसूतिरनुजातुया ॥

86.दक्षस्या ससती तस्मातस्यां षोडशकन्यकाः ।

 अभवन्नर्कपुत्रस्य धर्मस्यैव त्रयोदश ॥

87.पुत्र्यस्त्वेकाग्नये दत्ता तस्यां त्रेता(तत्रा)ग्नयोभवन् ।

 आह्वनीयोगर्हपत्यो दक्षिणाग्निरिति त्रयः ॥

88.तेषामेका दक्षसुता भार्या(दत्ता) तस्यां त्रिभिः क्रमात् ।

 पृथक् पृथक् पञ्चदशपुत्रा अग्निस्वरूपकाः ॥

89.आसन्नाद्या यज्ञभुजो मध्यमा हव्यभोजिनः ।

 अन्त्याः कव्यभुजः पूर्वै पञ्चाशत्संमिताग्नयः ॥

90.एकन्यूना दक्षसुता ज्येष्ठा दत्ता शिवस्य तु ।

 धर्मान् वरूत्वती पुत्रान् पञ्चाशन्मरुतोऽसृजत् ॥

91.विश्वेदशासन् विश्वायां वसवौष्टौ वसूद्भवाः ।

 रुद्रा असंस्मरुद्राण्यां भूतायां भूतना(य)मकाः ॥

92.उपदेवाश्च साध्यायाम् अन्यास्वपि च धर्मतः ।

 उपदेवाश्च देवाश्च बभूवुर्हि बहुप्रजाः ॥

93.धर्मस्य ते पदस्थाश्च सर्वे(सर्ग)वासोचिता मताः ।

 तदुत्थिताश्च भावीनाः प्रायशो ह्यपरोक्षिणः ॥

94.प्रागुक्तास्तात्विकाश्चैकरूपेण भुवि भारते ।

 उषित्वा भाविसत्कर्मज्ञानभक्त्यादि काङ्क्षिणः ॥

95.शुभाशुभं च प्रारब्धं भोक्तुं योग्यास्ततो भवत् ।

 ते च द्वीपाद्रि वर्षेषु भारते(ता)न्येषु सर्वशः ॥

96.सुप्रारब्ध्यैक भोगार्हाः धर्माधर्मोत्थसम्भवाः ।

 आसन् देवाश्च पूर्वोक्ता ह्यपरोक्ष्य नपरोक्षिणः ॥

97.सत्साधनं भारतेस्मिन् कर्तुमर्हाः सुरोत्तमैः ।

 (त्य)व्यक्तापरोक्षिभिर्जाताः सदैवासन् हरीच्छया ॥

98.प्रियव्रतोत्थानपादौ तयो(पो) निष्ठौ बभूवतुः ।

 निशा चतुर्दशांशे तु सृष्टिरेषा सुमेरुगाः ॥

 ॥ इति श्री प्रकाशसंहितायां द्वितीयपरिच्छेदे द्वितीयोऽध्यायः ॥

 ॥ अथ तृतीयोऽध्यायः ॥

॥ हरिः ॐ ॥

1.तदा मेरौ तु सुज्येष्ठः कामधुक्कल्पवृक्षकौ ।

 चिन्तामणिं रूपभेदैः स्वर्गोपस्वर्गगान् व्यधात् ॥

2.तदाविधिः सर्वजीवबिम्बरूपाण्यचिन्तयत् ।

 स्वयं तथा तथाभूत्वा सृजत्ता(वछ)दृक्शरीरिणः ॥

3.स्वर्गस्थानां पदस्थानां सर्वमन्वन्तरेष्वपि ।

 भूमौ हर्यावतारे तु तदाज्ञामकरोद्विधिः ॥

4.दुष्प्रारब्धस्य भोगायागामि सत्साधनाय च ।

 सुराणां हरिसेवार्थम् अवताराण्यनुक्रमात् ॥

5.पुनस्तत्तन्मूलरूपैरेकीभावं स सर्वदा ।

 भुवं स्पृशन्त्विति तथा ते च कुर्वन्त्यजाज्ञया ॥

6.एधमानद्विडेषां हि सर्वदा भारतास्थितिम् ।

 नाज्ञापयद्हरिस्तेन तथा चक्रे सतां(तान्) विधिः ॥ \*

7.ततो धातात्मदेहस्थतत्वान्युच्चावचानि च ।

 संसृष्टानि तदीशांश्च मेरुस्थः सव्यचिन्तयत् ॥

8.देहमध्येत्वधोनाभेर्मूलाधारं स पुष्करम् ।

 चतुर्दलं(शं) स्वर्णनिभं मायाद्यादलदेवताः ॥

9.अनिरुद्धमुदानं च सुषुम्ना (दि)हि त्रिकाश्रयम् ।

 तन्मध्यसम्भवा नाडी सुषुम्ना सूक्ष्मरूपिणी ॥

10.एका शाखादिरहिता स्वर्णवर्णा पराश्रया ।

 भूम्या स्वायम्भवेनापि रक्षितेब्जे समुत्थिता ॥ \*

11.च्छिद्रान्विता च सा सप्तप्राणादि मरुदाश्रया ।

 मध्ये ज्वलन्ती तत्पार्श्वजातयोः पिङ्गलेल(ड)योः ॥

12.मूर्धां ता नाभिकञ्जादि षट्पद्मानां समाश्रया ।

 षट्दलं नाभिकमलं नीलाद्यास्तद्दलाधिपाः ॥

13.ईषन्नीलोपेतभागे गोरिकारक्तिमान्विते ।

 स्थितं प्रद्युम्ननामानं नागाख्यप्राणसेवितम् ॥

14.मरुतः प्रवहादींश्च सप्ततद्गान् व्यचिन्तयेत् ।

 ते द्वे ऊर्ध्वमुखे हृद्गकञ्जमाहरधोमुखम् ॥

15.नाभे द्व्यष्टाङ्गुलोर्ध्वस्थ सुषुम्नाष्टदिगुत्थितैः ।

 दलैरधोमुखैरुद्यद्भानुवर्णैस्थाष्टभिः ॥

16.दशाङ्गुलिमितांत(र्ग)द्ग(र्भा)भावकोशावहैः शुभैः ।

 परस्परं दृढाश्लिष्टसंयुक्ताग्राङ्गुलं भवेत् ॥

17.हृत्कजं तत्रगीर्देवी भारत्या सहमानिनी ।

 प्राणाः कूर्मात्मकस्तत्र वसवो दलदेवताः ॥

18.स्थानेशो हि तदन्तस्थो दशाङ्गुलमितो हरिः ।

 तदीय हृदयाकाशमण्टपं श्रीस्वरूपकम् ॥

19.दुर्गाभूश्रीभागभेदैर्भागत्रयसमन्विता ।

 दुर्गाकन्दात्मिका चैव भूर्मध्ये नालरूपिणी ॥

20.तदूर्ध्वगे तु श्रीभागे रमाकञ्जस्वरूपिणी ।

 वेदिका तु त्रिभागस्था सार्धाङ्गुलि दृढा मता ॥

21.तन्मण्टपं मणिमयं चतुर्द्वारं शुभास्पदम् ।

 सुगन्धैर्मणिदीपैश्च रम्भास्तम्भैर्मनोरमम् ॥

22.तोरणैः पूर्णकुम्भैश्च पताकछत्रमण्डितम् ।

 मणिस्तम्भैमौक्तहारैः नाना श्वेताङ्कुरैरपि ॥

23.श्रीभागं कञ्जसम्मानः मूलेशाख्यो हरिस्वयम् ।

 कञ्जोपरीन्दुसूर्याग्निमण्डलान्युपरिस्फुटम् ॥

24.रम्यैव दिव्यशय्याभूत्कमनीयोपबर्हणा ।

 तस्मिन् स्वरूपशेषाभ हरिरूर्ध्वफणोन्नतः ॥

25.तस्योपरि रमाचित्रासनरूपा तदूर्ध्वगा ।

 प्राज्ञात्मा स तु जीवेशो जीवोयद्वशगः सदा ॥

26.चक्रशङ्खगदापद्महस्तः स तु चतुर्भुजः ।

 किरीटकुण्डललसन् नूपुराङ्गदभूषणः ॥

27.हारश्रीवत्सकण्ठस्थ कौस्तुभादैरलङ्कृतः ।

 रत्नाङ्गुलीयकटककटिसूत्रादि सत्कृतः ॥

28.पिताम्बरोति सर्वाङ्गसौन्दर्यसुभगोचितः ।

 स विश्वतोमुखोप्येकमुखवद्भाति नीलदृक् ॥

29.स्थानेश मूलेशयुक्तः समुपास्यो निरंशकैः ।

 मण्टपाधः प्रदेशस्थशक्तिराधाररूपिणी ॥

30.कूर्मशेषश्च भूः क्षौरवार्धिपाद्वीपरूपिणी ।

 श्वेतां रमां संविचिन्त्य निरंशैरित्यचिन्तयत् ॥

31.उरुस्ताल्वोर्भ्रुवोर्मध्ये शिरस्यूर्ध्वमुखानि च ।

 कञ्जानि श्वेतवर्णानि द्विषड्व्यष्टदलैस्तथा ॥

32.द्वाभ्यां सहस्रदलकैर्युक्तानि दलदेवताः ।

 आदित्याः प्रथमे पद्मे इन्द्राद्यास्तत्रदेवताः ॥

33.देवतास्तु त्रृतीयेब्जे भारती च सरस्वती ।

 मूर्ध्नैको बहुरूपेण वायुः सर्वदलाधिपः ॥

34.नारायणो हरिः कृष्णो वासुदेवस्तदीश्वरः ।

 कृकलो देवदत्ताख्यः सूत्रनामा मरुत्पतिः ॥

35.मरुतः सप्तसप्तापि पञ्चस्वपि हदारिषु ।

 सुषुम्ना नालजातानि पद्मान्येतानि सप्त च ॥

36.गुणत्रयात्मिकानाडी सुषुम्ना वेदपारगैः ।

 स्यैका शाखादि रहिता गर्भेछिद्रान्वतापि च ॥

37.सरस्वती तदन्तर्गा नदी वारिस्वरूपिणी ।

 हैरण्मयी वैध्युतीति वज्रिका भास्वतीति सा ॥

38.नामभिः संयुतालोकाः भूराद्याः तत्रसंस्थिताः ।

 भूर्भुवस्वर्गलोकेशा महरादीश्वरः(श्चराः) क्रमात् ॥

39.भूविघ्नेशेन्द्रानिरुद्धकामशेषाब्जजा मताः ।

 कट्यूरुद्वितये जानुजङ्घगुल्पो भयाङ्घ्रिषु ॥

40.अतलाद्याश्रितादेवा देहे देवेश सेवकाः ।

 मित्राग्न्यस्त्रपवारीशमयमन्दयमाः क्रमात् ॥

41.देहेप्येवं विराड्देहधारिणं तन्मितोवति ।

 सुषुम्ना मूलदेशोत्थे गङ्गायामुनवार्धरे ॥

42.पिङ्गलेले रक्तनीलवर्णे सव्यापसव्यगे ।

 गर्भछिद्रान्विते षट्त्रिंशत्सहस्रप्रभेदिनी ॥

43.पृथक् पृथक् सव्यनाड्यो महत्तत्वात्मिका मताः ।

 त्रिधा विभक्ताः पादान्तं द्विषट्साहस्रसम्मिताः ॥

44.दक्षिणे दक्षपादान्तं नाड्यस्तावन्मिताः क्रमात् ।

 पिङ्गला ऊर्ध्वदेहेषु व्याप्तास्तावन्मिताः शुभाः ॥

45.अधोमध्योर्ध्वगास्तास्तु सप्तास्य पथमाश्रिताः ।

 सप्तसन्त्येव विवराः घ्राणास्य श्रुति नेत्रगाः ॥

46.सप्तास्यपथनामानो गोलकाः सप्तकीर्तिताः ।

 सप्तोर्ध्वनाड्यो हृत्कञ्जाधस्थलाद्वामपार्श्वगाः ॥

47.पुनर्हृत्कं चोर्ध्वदेशात् सव्यमावृत्य पिङ्गलाः ।

 सप्तास्य पथगाः तत्र(सूर्यो) वह्न्याद्या वत्सरेश्वराः ॥

48.उत्तरायणमासेशाः दिनेशाः शुक्लपक्षपाः ।

 परशुक्लत्रयं ह्यस्मिन् ह्येत एवाभिमानिनः ॥

49.सूर्यादि सर्वदेवानां नामवाच्यास्तु पिङ्गलाः ।

 तस्यां ब्रह्माभिमानी गी ऋजवस्त्वपरोक्षिणः ॥

50.प्राणापाना विलायां च पिङ्गलायां च वर्ततः ।

 रूपैः षड्विंशत्सहस्रैस्तासु तौ भारतीयुतौ ॥

51.तथानिरुद्धप्रद्युम्नौ दक्षिणे पुं स्वरूपतः ।

 स्त्रीस्वरूपेण वामे तु तावद्रूपैश्च तास्वलम् ॥

52.तादृक्पाणस्वरूपस्थौ ब्रह्मरुद्राद्युपासितौ ।

 दक्षिणायनमासेशाः रात्रीशाश्चैव देवताः ॥

53.कृष्णपक्षेश्वरारुद्रविपशेषाः सभार्यकाः ।

 अहंकारात्मकेलायां देवाः सर्वेभिमानिनः ॥

54.आनन्दविज्ञानमयौ पिङ्गलेलाधिपौ क्रमात् ।

 व्यानात्मा सर्वसन्धिस्थः उदानोब्रह्मनाडिगः ॥

55.सुषुम्ना ब्रह्मनाडीति समानस्सर्वदेहगः ।

 अधो मध्योर्ध्वगाः सप्तसप्तेलानाडिका क्रमात् ॥

56.सप्ताश्वमार्गपथगाः ऊर्ध्वेलाः पिङ्गला यथा ।

 हृत्कञ्जाधोभागतस्ताः सव्यं प्राप्य तदूर्ध्वतः ॥

57.अपसव्यं पुनः प्राप्य?सप्ताश्वपथगाः क्रमात् ।

 भूम्या(धूमा)दि देवताशब्दैरिलावाच्यासमस्तशः ॥

58.ऋग्वेदसूक्तभागेषु बृहतीऋक्सहस्रयुक् ।

 सूत्रद्व्यष्टादशैकोनैः पूर्णरुक् प्रभविष्यति ॥

59.पादस्तु नववर्णात्मा तादृक्पादचतुष्टयैः ।

 रुक्तत्संयुक्ताक्षरेतावर्णाद्वासप्ततीरिताः ॥

60.द्वासप्ततिसहस्राणि वर्णाः सर्वरुगाश्रिताः ।

 द्वासप्ततिसहस्रेषु पिङ्गलेलाह्वयासु च ॥

61.नाडीषु तत्तद्वर्गेषु वाच्यरूपाण्यचिन्तयेत् ।

 सुषुम्नायाश्चतुर्दिक्षु हृत्कञ्जाधः समाश्रितम् ॥

62.मनोबुद्धिरहङ्कारश्चित्तंचेति चतुर्विधम् ।

 तत्रेन्द्रकामौ भार्यौ तौ तद्विशेषाभिमानिनौ ॥

63.श्रोत्रे दिग्देवताश्चन्द्रस्त्वक्चाहं प्राणनामकः ।

 नेत्रयोर्भास्करो जिह्वामानी वरुण ईरितः ॥

64.दश्रौ घ्राणाश्रितावेते तद्विशेषाभिमानिनः ।

 वक्त्रे(वाचि) वह्निः करेदक्षो जयन्तः पादयोर्ध्वयोः ॥

65.मित्रः स्वायंभुवौ पायूपस्थयोरभिमानिनौ । \*

 घ्रा(प्रा)णो मरुच्छब्दमानीत्वपानः स्पर्शगस्ततः ॥

66.व्यानोरूपः रसमानी ह्युदानो गन्धसंस्थितः ।

 समान एते मात्रासु विशेषादभिमानिनः ॥

67.भूदेवी मानिनी पृथ्वीः अबात्मा वरुणः स्मृतः ।

 अग्निस्तेजोमयो वायौ प्रवहः प्रभुरीश्वरः ॥

68.आकाशमानी विघ्नेशः भूतेष्वेते विशेषपाः ।

 केशालि(स्थि)त्वङ्मांसनखरूपा भूर्देहगा मताः ॥

69.वारिरक्तात्मकं देह जठराग्निस्तु तैजसम् ।

 वायुः श्वासात्मकः काये ह्यवकाशो नभस्तनौ ॥

70.प्रत्यक्षसिद्धसर्वेषां सत्वं बा(बो)ध्यं न हि क्वचित् ।

 सुदुर्गन्धौ घ्राणवेद्यौ देहे जिह्वेन्द्रियप्रियः ॥

71.शुभाशुभरसो रूपं चक्षुर्वेद्यं कलेवरे ।

 शीतोष्णादिः त्वचावेद्यः स्पर्शः शब्दे(ब्दः) श्रुतिप्रिये(यः) ॥

72.मात्राद्हृषीकविषयाः सत्याबाध्यान हीरिताः ।

 वचनादानगमनोत्सर्गभोगादिसाधनम् ॥

73.कर्मेन्द्रियपञ्चचार्थक्रियाकारेति(रिण) (बा)बध्यते ।

 सत्यं श्रृणोतिस्पृशतिपश्यत्यत्ति च जिघ्रति ॥

74.श्रेत्रत्वङ्नेत्ररसनाघ्राणस्तत्वानि तान्यतः ।

 अर्थक्रियाकराण्येव विबोध्यानीहवेदगम् ॥

75.मनश्च श्रुतिहेतुत्वात् सप्तं(त्यं) च शरीरगाः ।

 अहंकारापादकत्वात् पिङ्गला ममतास्पदा ॥

76.नाड्यो दौर्बल्यसमये भान्तिसव्यापसव्ययोः ।

 पुंसांस्त्रीणामायादिव्यञ्जकाः प्रभवन्ति हि ॥

77.अतः सत्याच्च(श्च) बहुषु ज्ञानाज्ञानप्रवर्तकाः ।

 गुणाः सत्वादि देहस्थाः सत्यास्तदभिमानिनः ॥

78.देवाः सत्याः केवलस्य जडस्यस्थित्ययोगतः ।

 देहानां च सदेहानां देहबन्धमतिकृताम् ॥

79.दुःखास्वदत्वाद्देहाप्तिकारणं सत्यमेव हि ।

 कर्माणि द्विविधं वेदेषूक्तानुक्रमसच्चसत् ॥

80.सुखदुःखप्रदं तेन सत्यावेदास्समस्तशः ।

 देशे काले कृतंकर्म फलदत्त्वेन तौ वृतौ ॥

81.तत्कर्मफलभोक्तारो जीवाः सत्याः सलिङ्गकाः ।

 भग्नलिङ्गा विमुक्ताश्च श्रुत्युक्ताश्च कृताः स्मृताः ॥

82.इहान्यत्राल्प बहुलज्ञानाज्ञानादि योगिभिः ।

 सदसत्तारतम्यं च सप्त(त्य)मेते स्वतन्त्रकाः ॥

83.चिच्चेत्यरूपा एतेषां देहयोगविवर्जिताः ।

 नियन्ता पुरुषश्रेष्ठः न च एतत् प्रयुज्यते ॥

84.तस्माल्लक्ष्मीपतिर्व्याप्तः स्वतन्त्रः श्रुतिचोदितः ।

 निर्दोषो नित्यसुगुणः सदा नारायणो हरिः ॥

85.एवमाध्यात्मिकं सत्यम्(प्तम्) अधिभूतं बहिस्थितम् ।

 सर्वाङ्कुरोत्पादकत्वात् भूःसत्वा(त्या)खिलकारणात् ॥

86.अभस्मरनादि योग्यत्वात् पालकद्दाहादि साधनम् ।

 वह्निश्च शोषको वायुरवकाशप्रदानियत् ॥

87.तत्कारणानि मात्राश्च तद्गतानीन्द्रियाणि च ।

 सत्या(प्ता)न्येवं समस्तानि संसृष्टान्यण्डगानि च ॥

88.एतन्मूलान्यसंसृष्टान्यपि सत्यानि सर्वशः ।

 सङ्गृह्येतद्विनिर्माया याति सत्यः सहत्यजः ॥

89.केचिन्निरङ्गा निर्देहा ज्ञानादि गुणवर्जिताः ।

 निरंशो खण्डरूपश्च सर्वादृश्योनिरूपिताः ॥

90.अनामरूपो फलदस्त्वनुपास्यो विचारितः ।

 ब्रह्मैकन्तु जडं सर्वे ब्रह्मण्यारोपितं मृषा ॥ Imp

91.शुक्तौ रजतवद्रज्जौ सर्पवत्प्रतिभाति च ।

 अज्ञानं कल्पितं तद्धि शुक्तिज्ञानाद्धि बाध्यते ॥

92.विचारिते सति हि सा शुक्तिर्नरजतं भवेत् ।

 अतो बोध्यं मृषाभूतं मिथ्या तद्रजतं यथा ॥

93.वस्तुस्वरूपं ज्ञानेन कल्पितत्वाच्चतत्तथा ।

 अज्ञानकल्पितं ब्रह्मण्येतद्विश्वं प्रकल्पितम् ॥

94.ब्रह्मण्यारोपकृज्जीवो ब्रह्मान्यो नैव वर्तते ।

 निरंशमपि तद्ब्रह्मत्वज्ञानावृतमञ्जसा ॥

95.अनन्तरूपकं भुङ्क्ते नानायोनिसमुद्भवम् ।

 तस्यज्ञानमुपाध्युत्थं सत्योपाधिर्न विद्यते ॥

96.मिथ्या साज्ञानजतत्वान्नाज्ञानं सत्य(त्व)मुच्यते ।

 तदाज्ञानेन जीवस्थं जीवस्याभावतः स्वतः ॥

97.निर्विशेषब्रह्मणि तु ज्ञानाज्ञानेन वर्ततः ।

 अतो न ब्रह्मनिष्टं तत्तज्ञानतदुपाधिजम् ॥

98.एवं मिथ्याभूतकालकर्मदेशागमादिभिः ।

 भ्रमद्ब्रह्म च कल्पान्ते ब्रह्ममूल स्वरूपकम् ॥

99.ज्ञात्वा तत्रैक्यमापन्नो न पुनर्जायते भुवि ।

 मुक्तस्यापि न चाज्ञानं नेन्द्रियाणि न क्वचित् ॥

100.निर्विशेषे परेब्रह्मण्यैक्यमेतादृशं खलु ।

 तदज्ञानं न सन्नासत्सदसन्न च तर्हिकम् ॥

101.अनिर्वाच्यं तन्निवृत्तिर्मुक्तिरित्यभिधीयते ।

 पूर्वापरेषु कालेषु सृष्टिन्मेत्यपि ते जगुः ॥

102.एतद्धि दुर्मतं सन्तो नाङ्गीकुर्वन्तितात्विकाः ॥

 ॥ इति श्री प्रकाशसंहितायां द्वितीयपरिच्छेदे तृतीयोध्यायः ॥



 ॥ अथ चतुर्थोऽध्यायः ॥

॥ श्रीहंस उवाच ॥

1.साङ्गज्ञानात्मकतनुमनन्तगुणपूरितम् ।

 साङ्गासद्भीषयन्त्वीशं वेद्यैः शास्त्रैर्निरूपितम् ॥

2.अनन्तनामरूपाढ्यं स्व स्व योग्यफलप्रदम् ।

 विचारितमुपास्यं च रमा ब्रह्मादिभिः सदा ॥

3.स्वभिन्नस्वावरानन्तमुक्तामुक्ताणुजीवकैः ।

 सेवितं श्रीपतिं व्याप्तं चेतनाचेतनस्य तु ॥

4.सत्यस्य सृष्टिकर्तारं हरिं दुःखादि भोगिनम् ।

 जानन्ति तस्य चाज्ञानं क्वचित् क्वापि न युज्यते ॥

5.मिथ्याभूताज्ञानमस्तीत्यत्र मानं न विद्यते ।

 अज्ञाना भवितास्तष्ठोपाधिर्निवह युज्यते ॥

6.सिद्धौ ज्ञाने तु तज्जोपाधिः सिद्धै तदन्वये ।

 सर्वस्याज्ञानयोगस्तदभावात्तदेवन ॥

7.अज्ञानाभावतोज्ञासी अधिकाधि न विद्यते ।

 अज्ञानाभावतस्तन्निवृत्तिरूपं न हि क्वचित् ॥

8.अज्ञानकल्पितं शास्त्रं नैवाज्ञाननिकृन्तनम् ।

 इति हेयं तन्मतं हि बद्धस्येशो विमुक्तिदः ॥

9.विश्वं सत्यं नैव मिथ्या न बाध्यं सत्यकारणम् । Imp

 प्रत्यक्षादिप्रमाण्यैस्तु सिद्धं नारोपितं जगत् ॥

10.नार्थक्रियाकारि शुक्तौ प्रतीतं रजतं जगत् ।

 अर्थक्रियाकारि तेन तद्दृष्टान्तो न युज्यते ॥

11.दृष्टान्तरहितो यत्तु जगन्मिथ्यात्वकारणम् ।

 न भवेत् तन्मते ब्रह्म दृश्यत्वाच्च तथा भवेत् ॥

12.मिताकाशादि वेदोक्तं विष्णुनेति नतन्मृषा ।

 न च न्यायोक्तमिथ्यात्वे मानं तन्मतापि न ॥

13.श्रुतिर्नित्याऽपौरुषेया दुर्वाक्यैर्न च दूष्यते ।

 इति ज्ञात्वा विधिर्विष्णोर्माहात्म्यं ज्ञानबोधयत् ॥

14.सत्याशेषजगन्नाथः सत्यसत्साधनेन च ।

 सत्यैर्जीवैस्सदोपास्यः सत्यसत्यविमुक्तिदः ॥

15.इति मेरुस्थितो ब्रह्मा निशान्ते यज्ञमीश्वरम् ।

 अभिषिच्य सपत्नीकं सर्गे सम्पार्थ्य योजयत् ॥

16.अपीपलद्हरिः स्वर्गं सर्वदेवगणेडितः ।

 ततः स्वायंभुवमनुं शतरूपा समन्वितम् ॥

17.अभिषिच्य विधिर्भूमौ बर्हिष्मत्यामवासयत् ।

 भावीनश्च पदस्थाश्च उपदेवाः सहस्रशः ॥

18.मनुं पर्यचरन् प्रीत्या ते निरंशास्ततो भवन् ।

 विधिस्ततो मय(सू)सुतमन(त)वेधाद्वलाह्वयम् ॥

19.स तु षण्णवती (प्रा)मायाः स्वविजृम्भणतोसृजत् ।

 स्वैरिण्यश्चैव कामिन्यः पुंश्चल्य इति त्रिधा ॥

20.तज्जाताभिसमुद्भूताः भोगिन्यो बहुशो मताः ।

 कृत्वाकाम्यं भारतेस्मिन् मर्त्याधम पुरोगमाः ॥

21.अधो लोकेषु विहरः एताभिः सह दुर्मदाः ।

 अनेकाः दानवोपेताः बलस्तदधिनायकः ॥

22.तदधस्ताच्च वितले त्रिवृद्भूतगणावृतः ।

 कैश्चिद्रक्षौ (गु)गणैर्युक्ताः भ(वा)वन्त्यास्ते भवः किल ॥

23.तया सदा रमति सः तद्वीर्याद्हाटकादिभिः । &

 नदी तदन्तगा तत्र शुष्मत्यप्यग्निवायुभिः ॥

24.यन्नदीवारिपानेन अधोलोकेषु संस्थिताः ।

 मदोद्धता नरानार्यः क्रीडन्ति सुचिरं सदा ॥

25.तदधस्ताच्च सुतले प्रतिमन्वन्तरेष्वपि ।

 नामरूपविभेदेन प्रह्लादः सानुगोऽवसत् ॥

26.वैवस्वतान्तरे विष्णोर्वामनाय पदत्रयम् । Imp

 याचमानाय पुत्राय कश्यपस्य महात्मनः ॥

27.बलिर्विरोचनसुतो ददौ लोकत्रयं विभुः ।

 सोपीन्द्राय पदस्थाय तस्मादादाय दत्तवान् ॥

28.लोकत्रयं हि देवानामनुजो वटुरूपदृक् ।

 पयोव्रतप्रभावेन्यैवाविर्भूतः स कश्यपात् ॥

29.इन्द्र प्रवासतः खिन्नमातृतुष्ट्यै जगत्पतिः ।

 बलिं विरोचनसुतं महाभागवतोत्तमम् ॥

30.स्थापयामास तल्लोके स्वयं तद्वारपालकः ।

 बभूव वामनः सर्वे स्वरूपामरसेवितः ॥

31.तस्य त्रिकोटिलोमभ्यो वायुस्तावत्स्वरूपकः ।

 वाण्या तावद्रूपवत्या वामनस्यार्चको(का) भवत् ॥

32.विन्ध्यावली पतिस्तत्र बलिस्तिष्ठति सानुगः ।

 तदधस्त(त्प्रि)न्मयो विष्णुः भक्तोप्यखिलदानवैः ॥

33.अर्थितो दानवकुले जातस्तक्षा भवत्पुरा ॥

 तल्लोकपः सदैत्यानां त्रिपुराणि व्यचीक्लपत् ॥ \*

34.अभेदाभेद्यरूपाणि स्वर्णरौप्यायसानि च ।

 स निर्ममे पुरास्तिस्रः स्वर्णरौप्यायसीमयः ॥

35.कामया तेषु तेष्वेते संस्थिता त्रिपुरौकसः ।

 विहारान्तरे ह्यस्मिन् सर्वान् जन्तूनपीडयन् ॥

36.सुरास्तत्पीडया रुद्रशरणं ययुरूर्जिताः ।

 रुद्रः पृथ्वीरथं कृत्वा रथाङ्गं शशिभस्करौ ॥

37.देवान् कृत्वा हयानब्जभवं कृत्वैव सारथिम् ।

 शेषं मौर्व्यां विधायेशो पतत्रं(तं) च खगेश्वरम् ॥

38.कृत्वा विष्णुं बाणरूपं स्वयमेकक्षणे हरः ।

 त्रिपुराणि ददाहेशः सर्वलोकस्य शङ्करः ॥

39.त्रिपुरासुरपुत्राद्यैः सहा वसति तत्र हि ।

 वैवस्वतेन्तरे दक्षपत्न्याः कश्यपभार्यकाः ॥

40.त्रयोदशासं(शाः)स्तपसा तासु पुत्रानवाप सः ।

 विवस्वान् शक्रवरुणमित्राः पूषार्यमाभगः ॥

41.सविता त्वष्ट्रृपर्जन्यो धातायां वामनो वटुः ।

 अदितेस्तनयादित्यां हिरण्याक्षहिरण्यकौ ॥

42.दनौ तु दानवा गावो महिष्यः सुरभीसुताः ।

 तान्माया पक्षिणोरिष्टा यातुधानाश्च निर्ऋतिः ॥

43.इलायां भूसुरा आसन् श्वादयः परमासुताः ।

 पोष्टाया चैव बेतालाः कार्द्रवेया महाहयः ॥

44.एतन्मन्वन्तरे षष्ठिसहस्राणि भुजङ्गमाः ।

 कर्द्रुजास्तेषु केचित्तु तात्विकाः शेषसेवकाः ॥

45.अपरे कर्मजाजान स्तुल्यास्तत्पुत्रपौत्रकाः ।

 सस्त्रीका मणिभूधन्याः महातल निवासिनः ॥

46.महाविषाः महाघो(धा)राः कामरूपधराः खलाः ।

 सरस्वत्यां सपत्नीकः कश्यपस्तप आचरत् ॥

47.तस्या विदूरे पत्नीनां भवनानि व्यचीक्लृपत् । \*

 उपयुक्तनतद्युक्तं तद्भृत्यास्तेषु चावसन् ॥

48.कदाचिद्महिमवत्पार्श्वं वियाहि(विपाहि)पति मातरौ ।

 गत्वा दृष्ट्वोच्चैश्रवसं नीलवालमहीप्रसूः ॥

49.प्राहस्वच्छन्द विनताकद्रुते वचनं यदि ।

 सत्यं दासी तवाहंस्यामन्यथात्वं ममेति च ॥

50.अद्या सरात्रिश्च प्रातरिति ते गृहमीयतुः ।

 तद्बालनैल्यवर्ण्ये तु सुतानाह च साधवः ॥

51.नैश्चन्तानलपद्वैह्वौ कालान्ना शोभवेत्तव ।

 क्रूराहयास्तथाकृत्वा ता चक्रुर्मातृ किं करीम् ॥

52.शप्ताहयः शेषवाक्यात्स्वरुच्या(त्स्वस्त्र्याक्ष)क्षममात्मनः ।

 ज्ञात्वा ददुर्जरत्कारोः सनाम्नीं भगिनीं मुनेः ॥

53.स विरक्तोपि सन्तप्तैः निराश्यैर्नरकास्थितैः ।

 पितृभिः प्रार्थितो गृह्णंस्तद्गर्भे त्वास्तिकं व्यधात् ॥

54.तां त्यक्तुमूरौ सुष्टाप सा सन्ध्यार्थेव्यबोधयत् ।

 निद्राभङ्गकरा गच्छेत्याहु तत्याज तां मुनिः ॥ \*

55.साग्रजं प्राप्य सुषुवे शिखायज्ञोपवीतिनम् ।

 स आपदि स्मृतो यामीत्युक्तोगान्मातुलं प्रति ॥

56.नैमिशं वासुकिः प्राप्य सुधाममृतमन्थने(ते) ।

 शप्ता हीना तात्विकानो तेनात्यन्विप सम्मताः ॥

57.तक्षकः शृङ्गिशापेन व्यदशच्च परीक्षितम् ।

 शशास पृथिवीं तस्य सुतः स जनमेजयः ॥

58.तदोदंको गालवस्य शिष्यः सेवा सुखात्मनः ।

 दक्षिणामपि दास्यामीत्युक्तः स कुपितोऽदिशत् ॥

59.असाध्य पौष्यभार्यायाः राज्ञा देहि सुकुण्डले ।

 इत्युक्तोगात् पुरं तस्य मार्गे गोमयभक्षणम् ॥

60.कृत्वाऽनाचाम्य राजानं दृष्ट्वा याचत्स्व भामिनीम् ।

 याचयेत्याह तां गेहे हेनायस्य शप्तुमारभत् ॥

61.नृपं न शप मां ब्रह्मन् शुद्धः पश्यसि भामिनीम् ।

 तत आचम्य गत्वा तां दृष्ट्वा तां प्राप सङ्कुण्डले ॥

62.साह पूर्वे तक्षकायेमादामाया च तेपि च ।

 पतिव्रतानसंदृश्या(धृष्या)हन्तु(न्तुं)शक्रोहमादृ(गमद्रृ)तम् ॥

63.यतो भवेति तं प्राहगुरुभक्तं न मा स्पृशेत् ।

 इत्युक्तौ याचितः पौष्याद्भुंजन् श्राद्धान्नगं कचम् ॥

64.दृष्ट्वा शत्भवान्ध(शपद्भान्ध)वस्त्वम् इति सोप्यशपन् मुनिम् ।

 अपत्नी कोसीति राज्ये लोकस्यान्धोपि पश्यसि ॥

65.इति दत्वा वरं विप्रो ययौ मार्गेथ तक्षकः ।

 शिष्यो भूत्वा ग्रन्थिवाहः सोविशच्च रसातलम् ॥

66.मुनिश्च योगसामर्थ्यात्तत्रागान्नागमायया ।

 अधोस्तुवधि(वेश्चि)वन्तस्य गोमूत्रं नेत्रयोर्व्यधात् ॥

67.ततो पश्यन्नागराजो भियादात् कुण्डलद्वयम् ।

 तदादाय गुरोर्दत्वा क्रुद्धोगाज्जनमेजयम् ॥

68.तं प्राहत्वं वृथाजातो पितृमृत्युं न चावधीः ।

 अहं मन्त्रप्रवक्तास्मि सम्भारान् छटयाश्चलम् ॥

69.विना शेषं सर्वलोकान् निर्भुजंगान् करोम्यहम् ।

 इत्युक्त्वा सर्पयागेन भुजङ्गान् शतकोटिशः ॥

70.व्यहनच्छक्रमगमंस्तक्षकाद्या नचापतन् ।

 ततो ऋषिः सहेन्द्रोत्र तक्षकः पततामिति ॥

71.तक्षकायसहेन्द्राय स्वाहेत्यजुहदाहुतिम् । Imp

 तदाकम्पत्स्वराण्णागाः अस्मरन्नास्तिकं मुनिम् ॥

72.सोभीत्या पूजितो राज्ञा ह्युदकेनापि चास्तिकः ।

 स्वाभिप्रेतं तदोदकमाया च जनमेजयम् ॥

73.दास्येर्थितमिति प्रोक्ते देहि मातुलजीवनम् ।

 इति तक्षकपूर्वान् सः कालमृत्योर्व्यमूमुचत् ॥

74.साचोदकं समाधा(ध्या)य तक्षकादीन् वधोर्व्यधात् ।

 यज्ञप्राप्य फलं राज्ञे दत्वा सर्पान् अथाशपत् ॥

75.अनागसं मादशध्वं नागसंस्मरणान् मम ।

 अन्यथा वः शिरः शीर्णं भवेदिति ययौ मुनिः ॥

76.विनता सेवयाखिन्ना गर्भं गर्भिण्यताडयत् ।

 उरुपृष्ठेपुराजातानूरुपादविवर्जितान् ॥

77.स्वाशक्तिं कालतो दास्य प्राज्ञांरभगर्भविपम् ।

 प्रोक्त्वा मातुर्ययौ यान्ता सूर्यस्यासरथस्थितः ॥

78.सौदामिन्यां सुतौ तस्य द्वौ सम्पातिजटायुषौ ।

 कालेन गरुडो जातो विष्णोर्वाहो बभूव ह ॥

79.पितुर्वाक्याद्बलप्राप्त्यै बभक्ष गजकच्छपौ ।

 गन्धमादनगो पूर्वं गन्धर्वौ शापसम्भवौ ॥

80.कद्रूतमाहात्मसुतान् प्रति पीयूषदोसिचेत् ।

 दास्यान्मोक्षे मातरं च इत्येपास्तु न चाधिकम् ॥

81.इत्युक्तोऽमृतमादाय प्रादात्तर्गाद्व्यमोचयत् ।

 दास्यात् स्वमातरं स्वर्गगतवच्चं सुरेश्वराः ॥

82.प्राक्षिपतृणवतं च विधूय च सुधां पुनः ।

 शक्रोयदाप च स्वर्गं(शक्रायदादापसख्य) तस्य कर्द्रुमथावदत् ॥ \*

83.कुतोमृतं हृतमिति पृष्टे हि विनतासुतः ।

 माता त्वया वञ्चिता मे मया त्वं तेन वञ्चितः ॥

84.देहीत्युक्ता सुधां पाययेति नोक्तमतो(हृ)धृतम् ।

 तदादि गरुडः सर्पान् वञ्चकान् हन्तुमारभत् ॥

85.कर्दुर्हिस्वोत्तमाद्रोहात् पुत्रशोकातुराभवत् ।

 वञ्चकास्ते पतन् यज्ञे तदन्ये गरुडाशिनः ॥

86.तदुत्थितास्तस्य करं दत्वा जीवन्ति कृत्स्नशः ।

 कोवा निरागसानुसर्धूगृध्यजीवितुमुत्सहे ॥

87.इहामुत्रापि दुःखं ते योग्या अपि भवन्ति हि । \*

 किमयोग्या राक्षसास्तु विशन्ति तम ऊर्जितम् ॥

88.एवं शेषस्य सामीप्यसेवायामृतपानतः ।

 सख्यात् गरुत्मतः श्रीशभक्तितो गुरुभक्तितः ॥

89.निष्कापट्यादास्तिकस्य वरतः शक्रदासतः ।

 मातुः शापं तृणीकृत्य सुखमापुः स पन्नगाः ॥

90.किमलभ्यं जगत्यस्ति विष्णुवैष्णवसेवया । Imp

 महातले तु(कु) सर्पाणां स्थानं विपति बिभ्रतम् ॥

91.शिवस्य वरतोन्येषु चरन्तो यान्ति दु(र्ग)र्मतिः ॥

 ॥ इति श्री प्रकाशसंहितायां द्वितीयपरिच्छेदे चतुर्थोऽध्यायः ॥

॥ अथ पञ्चमोऽध्यायः ॥

॥ श्रीभगवानुवाच ॥

1.रसातलेधस्थाद्दानवाः शतकोटिशः ।

 दैत्याश्च यातुधानाश्च पौलोमाः कालकेयकाः ॥

2.निवाताकवचाधीराः राक्षसाश्च सुराणकाः ।

 पिशाचा अन्त्यजासृक्याः महाकुमति(मुदि)नो जराः ॥

3.वसन्ति चक्रभयतो हरेः सर्वभयादपि ।

 ये केचित्तात्विकास्तत्र संवसन्ति सुरर्षभाः ॥

4.प्रतिमन्वन्तरेष्वेते वर्षेस्मिन् भारतेखिलाः ।

 हरीरसुरसद्विप्रगोयोषिदपराश्रमान् ॥

5.दूषयित्वा पातयित्वा केचित् पूर्णान्यथाधियः ।

 नित्ये वसन्ति नरके हता हर्यादि दैवतैः ॥

6.नित्यदुःसाधनाभूयो रसातलमुपाश्रिताः ।

 भूमौ भूत्वा ब्रह्मरुद्रवरैर्लोको(का)पकारिणः ॥

7.सर्वावतारै रामेण कृष्णेनापि हताः खिलाः ।

 वसन्ति नित्यनरके कालाद्यास्यन्ति वै तमः ॥

8.तस्मिन् हि सरमानाम्नी शुनी ब्रह्मवरोद्भवा ।

 सदार्तान् भीषयन्ति दैत्यान् यमस्य वशवर्तिनी ॥

9.क्षीणायुषस्तत्रदैत्याः स्वप्ने दृष्ट्वा सुदर्शनम् ।

 मृतायास्यन्ति नरकं तद्वंश्या(स्या)नां स आश्रयः(मः) ॥

10.तदधस्तात्तु पाताले उत्तरे दिशि भासुरे ।

 सहस्रवदनः शेषः सर्वैस्तात्विकपन्नगैः ॥

11.समस्त नागकन्याभिः पूजितो रत्नमण्डपे ।

 ध्यायन्नारायणं देवं सदावसति सामरः ॥

12.सहस्रभानुभादीप्यत्किरीटावलिमण्डितः ।

 सम्पूर्णशारदशशिछविकोट्यधिकद्युतिः ॥

13.नित्यामृतस्रवच्छुभ्रफणामण्डलमण्डितः ।

 सदैककुण्डलो भास्वन् मुसलः सहलः प्रभुः ॥

14.भानुप्रभामुण्मूर्धन्यमणिश्रीहृतसर्वरुक् ।

 हारनूपुरवलयकङ्कणाङ्गुलिकादिभिः ॥

15.अनेकमणिसद्भास्व(त्कटि)त्किरीटसूत्रादिकः प्रभुः ।

 सुरासुरकिरीटस्थरत्नाछादितपादुकः ॥

16.गन्धमाल्यादिसुरभिध्यायन्नास्ते विराट्स्वयम् ।

 पातालदक्षिणे भागे संय(म्य)मिन्यां पुरः प्रभुः ॥

17.श्यामलावल्लभो दण्डधरो महिषवाहनः ।

 समवर्ती यमः प्रेतपतिः नीलाञ्जनाद्रिरुक् ॥

18.सर्वाभरणसम्पन्नः धर्मराट् रामचिन्तकः ।

 भानुपुत्रोश्चात्रचित्रचित्रगुप्तौ सुलेखकौ ॥

19.यस्याज्ञाया भारतोत्थपुण्यपापचयस्य तु ।

 तत्र धर्मः प्रवक्तारः तत्तन्मन्वन्तरस्थिताः ॥

20.ऋषयः सर्वदेवोपदेवास्तत्परिचारकाः ।

 ऊर्ध्वकेशा विरूपाक्षाः नीलवर्णभयङ्कराः ॥

21.तदाज्ञाकारिणास्तस्य किङ्कराः पाशपाणयः ।

 निष्ठुराः निर्घृणाः क्रूराः महापरिघपाणयः ॥

22.भारतात् पापिनो बध्वाह्यानीयन्ते यमान्तिकम् ।

 दशलक्षमतास्ते तु घोरास्ताडनभर्जनैः ॥

23.घोराध्वाने कृषन्त्येते नितरां कृतपापिनः ।

 स तानभ्यगतान् दृष्ट्वा यमदण्डं परेतराट् ॥

24.तेषां मूर्ध्नि स्थापयति यातना देहिनां तदा ।

 पुण्यपापानि ते सर्वे कीर्तयन्ति कृतानि च ॥

25.तत्र तत्वात्मिकास्सर्वे सत्यमित्यवदन् स्थिताः ।

 पत्रेषु तानि(लि) लिखितान्यपि ते प्रपठन्ति च ॥

26.सुखदुःखात्मकफलं वदन्ति ऋषिसत्तमाः ।

 दशलक्षमितास्तेषां यमदूतास्तु नारके ॥

27.पातयित्वा ताडयन्ति यथा पापानुसारतः ।

 विंशल्लक्षमितास्तत्र(स्य) सदा रोगाभिमानिनः ॥

28.ते वातपित्तश्लेष्माद्याः सन्निपातज्वरादयः ।

 भगन्दरातिसाराश्च वमनारुचिदुर्व्रणाः ॥

29.हेमपीनसबाधर्यद्धृ(हृ)द्रोगाद्यास्तदन्तिके ।

 वसन्ति पापफलदाः क्वचिद्देहक्षयंकराः ॥

30.श्वाहिवृश्चिकदंशांशी विषदुर्वृकरूपकाः ।

 विंशल्लक्षास्तु नरके पतितानां प्रबाधकाः ॥

31.पाताले संवसन्त्येते नरका बहुरूपकाः ।

 दुर्गतिर्निरयश्चैव महारौरवरौरवौ ॥

32.संघातकालसूत्राख्योवर्चाख्यामनिरोधनम् ।

 तैलयन्त्रस्तप्ततैलो गिरिपातायसालयौ ॥

33.सूच्यग्निभूरिनिर्घातौ वक्रकण्टकदानवौ ।

 श्वभोजनव्रतपनौ कर्कशालिमुखोल्बणौ ॥

34.पूयासृङ्मूत्रविष्टाशाः तप्तास्त्रोपरिरम्भणाः ।

 कालकूटाग्निशकलौ सर्वशस्त्रास्त्रपातनौ ॥

35.प्राणरोधमहाभारौ क्रूराशीविषवृश्चिकौ ।

 सर्वाङ्गछेदात्ममांसौ तप्तवृक्षाभिपातनौ ॥

36.शूलारोहापकर्षा द्वौ दुर्गन्धा राक्षसादनः ।

 बाणाघातो वैतरणी शङ्कमूलकरालकौ ॥

37.पिपीलिका जलूकादौ गृध्रकङ्कादि भोजने ।

 आवर्तनास्फालनौ द्वौ शिलायन्त्रशिलादनौ ॥

38.कर्णवस्तु पुपूर्णा(र्णो) च द्वार(प्रक्षे)क्षेपणबन्धनौ ।

 शृङ्कला तप्तसिकता स्फुलिङ्गाश्चावधूलयः ॥

39.शिरमर्मग्रन्थिकूटजलनीरोधनादयः ।

 सन्त्येवाष्टोत्तरशतनरकाः पातकालयाः ॥

40.अनित्यनरका एते तामिश्रन्धतामिश्रकौ ।

 नित्यौ द्वौ नरकौ तत्र गतायान्ति तमः क्रमात् ॥

41.अधो लोकेषु ये देवाः सर्वमन्वन्तरेष्वपि ।

 प्रोक्तव्यापारनिरताः नामान्तरविवर्जिताः ॥

42.अयोग्यानामिहप्रोक्तनामरूपाणि सर्वशः ।

 इहैव पूर्वमनुषु(ष्टु) दत एवाज्ञ(म्य)नामकाः ॥ \*

43.एते मनुलये सर्वेत्यक्त्वा स्थूलानि सूक्ष्मतः ।

 स्वप्राज्ञवशगा यान्ति महर्लोकं तदत्यये ॥

44.प्राप्यस्थूलानि ऋषिभिः स्वपूर्वं पातिके(प्रान्तिके) क्रमात् ॥

 ॥ इति श्री प्रकाशसंहितायां द्वितीयपरिच्छेदे पञ्चमोऽध्यायः ॥

 ॥ अथ षष्ठोऽध्यायः ॥

 ॥ श्रीभगवानुवाच ॥

1.अतलाद्या सप्तलोकाः बिले स्वर्गाः प्रकीर्तिताः ।

 मेरोरधस्तात्ते सर्वे प्रायशो ज्ञानि सङ्कुलाः ॥

2.एषामुपरि भूलोकः सर्वलोकतमो मतः ।

 तस्मिन् हि भारते वर्षे बर्हिष्मत्ताख्यपत्तने ॥

3.शतरूपापतिः पूर्वं मनुः स्वायंभुवोऽभवत् ।

 देवदासानेककोटिसेविताङ्घ्रिसरोरुहः ॥

4.शशास मेदिनीम् एतां प्रजाड्योरसवत्सदा ।

 देवहूतिस्तु तत्पुत्री क्वचिद्धर्म्यगता भवत् ॥

5.तां दृष्ट्वा संगनोभूमौ गन्धर्वाधीश्वरोऽपतत्(भवत्) ।

 रूपयौवनसम्पन्नां तामारोप्य रथे स्वयम् ॥

6.भार्यया सह तत्रागात् सरस्वत्यां तटं प्रति ।

 तत्र बिन्दुसरस्तीरे तपतः कर्दमस्यताम् ॥

7.पुण्याश्रमं प्रदत्वात्तु मनुः कृछ्रात् स्वकं पुरम् ।

 गते राजनि सा देवी वस्त्राभरणसञ्चयम् ॥

8.नद्यां प्रास्य विरक्तस्य चीर्णवेणाजिनाम्बरा ।

 व्रतक्षामापर्यचरत्पतिं भक्त्या जटाधरा ॥

9.इत्थं तया सेविताङ्घ्री राजपुत्रीमभाषत ।

 हितं वदेति सा देवी(वव्रे) तं तु योगप्रभावतः ॥

10.संयोजनायामुमुद्यद्रविरक्त(त्न)प्रभान्वितम् ।

 सर्वोपस्करणोपेतं पक्षिवृक्षजला(समा)कुलम् ॥

11.सौवर्णं कालगमतं सुगन्धि सुमनोहरम् ।

 स्वयं तदाहृदे स्नात्वा बभौ सर्वमनोहरः ॥

12.सापि श्रीरिव सौन्दर्यवस्त्राभरणभूषणैः ।

 तुष्ट्वा स सतया सार्धं रेमेब्दशतकं ऋषिः ॥

13.मेर्वादिषु चरन् दिव्यविमानस्थः समुक्तवत् ।

 सुशब्दस्पर्शसुरसरूपगन्धमनोहरः ॥

14.निन्ये कालं क्षणमिव कुसुमाकरवायुभिः ।

 इत्येनं(रत्येत)बिन्दुसरसस्तीर आसन्नवाङ्गनाः ॥

15.तत्पुत्रिकानां नामानि श्रुणु मे वदतः सदा ।

 कलानसूया श्रद्धा च हविर्भूश्च गतिः क्रिया ॥

16.अरुन्धती च चित्तिश्च ख्यातिः कर्दमपुत्रिकाः ।

 कलां मरीचये प्रादादनुसूयामथा त्रयी ॥

17.श्रद्धामङ्गिरसे प्रादात् पुलस्त्याय हविर्भुवम्(भुवि) ।

 पुलहाय गतिं प्रादात् क्रतवे सक्रियां सुताम् ॥

18.अरुन्धतीं वसिष्ठाय चित्तिं च भृगवेर्पयत् ।

 अथर्वणाय च ख्यातिं दत्वा हृष्टो बभूव ह ॥

19.ततः शताब्दं चिक्रीड्य ततोस्यां कपिलं व्यधात् । Imp

 स कर्दम तपोयोगात् साक्षान्नारायणो भवत् ॥

20.त्यक्त्वा विमानं भार्यां च कर्दमस्तपसे ययौ ।

 औत्पत्तिब्रह्मचारी तु तस्मिन् बिन्दुसरस्तटे ॥

21.स्वमात्रे कपिलस्तत्वमुक्त्वामुक्तिं ददौ मुनिः ।

 तत्तत्वं कपिलोपाख्यं कर्मग्रन्थिनिकृन्तनम् ॥

22.मरीचेः कश्यपो जज्ञे इह वैवस्वतान्तरे ।

 पुनर्जातस्य दक्षस्य त्रयोदशसुतासु सः ॥

23.कश्यपाय प्रदत्तासु दित्यादित्यादिकासु च ।

 पूर्वोक्तास्तनया आसन् पूर्वमन्वन्तरेषु सः ॥

24.कश्यपो नाम भेदेषु मरीचेस्तनयो भवत् ।

 अन्यस्यामपि भार्यायां दक्षजाः षष्ठिकन्यकाः ॥

25.प्रतिमन्वन्तेरेष्वासुः कश्यपाय त्रयोदश ।

 दत्तास्यासुर्नामभेदेन ता जाताः सुरासुराः ॥

26.पूर्वोक्ता नामभेदेन स्वस्वव्यापारसाधकाः ।

 अस्मिन् कश्यपनामासीद्भार्यापुत्रादयोधुना ॥

27.प्रोक्तव्यापारनामानः पूर्ववद्भावि कालके ।

 स तात्विक ऋषिप्रोक्तपुष्कराच्च शतावराः ॥

28.अजास्य दक्षतनयाः पूर्वमन्वन्तरेषु च ।

 सप्तविंशति संख्याकाः इन्दोर्भार्या बभूविरे ॥

29.अश्विन्याद्यास्तारकास्ते कालचक्रप्रवर्तकाः ।

 सरोहिण्यां पक्षपातादन्यासु विपरीतदृक् ॥

30.दक्षशापादसन्तानाः सर्वमन्वन्तरेष्वपि ।

 भूताङ्गिरकृशाश्वेभ्यो द्वे द्वे दत्ते च भानुजाः ॥

31.भानुनां नक्षत्राणां मनुजः--------- ।

 दत्ताश्चतश्रो दक्षाय दशधर्माय तासु वै ॥ \*

32.बभूवुस्तनयाः प्रायो ज्ञानभक्त्यादिमानिनः ।

 अत्रिनेत्रोद्भवश्चन्द्रः सर्वमन्वन्तरेष्वपि ॥

33.वृक्षाणामौषधीनां च नक्षत्राणां च वल्लभः ।

 निशाकरो हिमकरस्तपहृत् सुखदस्सदा(कृत्सदा) ॥ (निराशकरो ?)

34.अमृतांशोसदन्नेशो ह्यब्दिजः श्रीसहोदरः ।

 एधमान कलानाथः शशाङ्को लोकबान्धवः ॥

35.अनसूयासुतावत्रे दत्तदूर्वाससावुभौ ।

 योगप्रवर्तको योगाद्ब्रह्मण्यौ ब्रह्मचारिणौ ॥

36.दत्तो नारायणस्साक्षात् दूर्वासाः शङ्करांशकः ।

 संचण्डकोपः पृथया पूजितो मनुमादिशत् ॥

37.तेनैव कर्णधर्मादीन् त्रीनसूत सुपूजिता ।

 सोम्बरीषादल्पशिष्टद्वादश्यां भोजनेर्थितः ॥ Imp

38.ओमित्युक्त्वा तु कालिन्द्यां मग्नो नागाच्चिरं नृपः ।

 विप्राज्ञयाम्भसा चक्रे पारणं साधनेच्छया ॥

39.तज्ञात्वाथादिशत्कृत्यं राज्ञे सोप्यस्मरद्हरिम् ।

 पूर्वमाप्तं हरेश्चक्रं कृत्यां हत्वा विभीषयत् ॥

40.स ऋषिः सर्वलोकेशैः विष्णुना च निराकृतः ।

 अम्बरीशं प्राप्य तेन मोचितो भोजितोभ्यगात् ॥

41.स दूर्वासाः रामकृष्णौ प्राप्य कृष्णामयाचत ।

 सद्योन्नं दीयतामह्यम् इति तैस्तुष्ट आव्रजत् ॥

42.श्रद्धयामङ्गिराः प्राप गुरुमग्निमुचथ्यकम् ।

 संवर्तकाग्नितनयाः प्रागुक्ताश्च गुरोरभूत् ॥

43.भूमावुचथ्यभार्यायाम् अन्तर्वर्तिरिरंसतः ।

 गर्भस्थदीर्घतपसः पादाच्छन्नेभगे भुवि ॥

44.पतिताद्रेतसो जातो मुनिः परमधार्मिकः ।

 भरद्वाजो मरुद्भिः स पालितोभूत् पुरा किल ॥

45.वैवस्वतेन्तरे चन्द्रवंशे भरतनामके ।

 निःसन्ताने सति तदा मरुतस्तस्य तं ददुः ॥

46.स उदूसत्प्रचुतुत्वंतुमुत्थाप्य च विसृज्यतान् ।

 पुनस्तपोचरद्धीर्घकालं भरतवंशजे ॥

47.शन्तनौ श्याशितजगद्गङ्गायां चरतस्तपः ।

 भरद्वाजस्कन्नमूर्वशी दर्शनादनु ॥

48.रेतो दधार द्रोणी(णे) सः तस्माद्रोणो भवद्गुरुः ।

 तस्मात् कृपी शङ्करांशमश्वत्थामा समाप हि ॥

49.बृहस्पतेस्तु ताराभ्यां कच आसीत् सुतः पुरा ।

 वैवस्वतेन्तरे सोभूच्छुक्रशिष्यः तपोनिधिः ॥

50.निषिद्धा तेन सा विद्या नस्यात्त इति शासयत् ।

 कामातुरापतिर्मास्तु तानि वेत्य(त्थ ?) शपन्मुनिः ॥ \*

51.मृतसञ्जीविनीमाप तेनयातास्ततः क्वचित् ।

 देवयानीं गुरुसुतां वने तद्योगमैच्छत ॥

52.सह विध्य(द्य ?)स्तु शिष्येतो भर्तातेस्तु द्विजेतरः । \*

 इत्याहातो कविप्रोक्तशिष्येष्वप्यधिकं भवेत् ॥

53.देवया(धा)नी हृदे पुत्र्याराज्ञावेदषयघर्षणः । \*

 निक्षिप्ता शुक्रशिष्यस्य तयाम्बुक्रीडनेतरा ॥

54.स्ववस्त्रधारणादात्मक्षिप्तया दुःखिताभवत् ।

 ह्रदेऽव सद्देवयानी राजकन्याहृताम्बरा ॥

55.गतायां राजनन्दिन्यां पुरतः समुपागतः ।

 ययातिश्चन्द्रवंशोत्थो मृगयार्थं तदाचरत् ॥

56.तां विवस्त्रां समुधृत्य स्वोत्तरीयं ददौ नृपः ।

 तं धृत्वा सा गृहं प्रापराजागात् स्वपुरं तदा ॥

57.तदर्थं कुपितं शुक्रं राजानत्वा प्रसाद्य च ।

 गुरोः सुतायै स्वसुतां दासीत्वेऽकल्पयन्नृपः ॥ Imp

58.शुक्रो ययाति नृपतेः कन्यां स्वां प्रददौ मुदा ।

 दास्या शर्मिष्टया युक्तां दासी राज्ञे भवेत् सती ॥

59.यदुःसुतो देवयान्यां तद्वंशः कृतवीर्यजः ।

 अर्जुनो यो दशग्रीवं निगृह्य पुनराप तत् ॥

60.हृतो दत्तावितोबाहुसहस्रयुगपि स्फुटम् ।

 तद्वंशजाप्सरसुताद्वसुदेवादभूद्हरिः ॥

 ॥ इति श्री प्रकाशसंहितायां द्वितीयपरिच्छेदे षष्ठोऽध्यायः ॥



 ॥ अथ सप्तमोऽध्यायः ॥

॥ हरिः ॐ॥

1.चन्द्रोश्वमेधकृद्धर्पाद्गुरोर्भार्यामरीरमत् ।

 बृहस्पत्यनुजो यज्ञं सर्वं वाकारयदृषिम् ॥

2.तदर्थं युध्यतो देवदानवान् सन्निवार्य च ।

 तारां व्यमोचयद्धाता गर्भिणीं गर्भमाह सा ॥

3.धात्रे विधोश्चेति बुधं तज्जसो प्रायशो दिशत् ।

 स सौम्यस्त्वेकरूपेण भद्राश्वे चिरमावसत् ॥

4.बृहस्पत्यनुजो यज्ञं सकर्ताकारयदृषिः ।

 मरुतस्यामृतक------वंशजस्य महात्मनः ॥

5.हविर्भुज पुलस्त्यस्य विश्रवास्तपतां वरः ।

 शशिबिन्दोरिलाविला सुता तस्य सविश्रवः ॥

6.कुबेरं यक्षपं वित्तपतिं दिक्पालकं व्यधात् ।

 गन्धर्वाप्सरसां नाथस्त्वलङ्कायामथाविशत् ॥

7.सगरस्यात्मजान् षष्ठिसाहस्रं लवणाम्बुधौ ।

 शतयोजनवार्मध्ये त्वं नृभोगे व्यकल्पयत् ॥

8.अश्वमेधहये नीते चक्रेण सगरस्य तु । \*

 विचिन्वन्त उपद्वीपान् शतयोजनसम्मितान् ॥

9.चक्रुस्ते वर्तुलान् सर्वसद्रत्नद्रुमवर्मयान् ।

 नवैव शुक्लवृत्तौ च चन्द्रप्रस्थमसाह्वयम् ॥

10.द्वीपं सुमन्दहरणं सिंहकं रणकं तथा ।

 कलुहरणं पाञ्चजन्यं लङ्कां च व्यसृजद्बलात् ॥

11.कनिष्ठभार्यातनयास्तुरगान्वेषिणः पुनः ।

 कपिलस्याश्रमं प्राप्य तद्वेषा(हा)त्तेन भस्मिताः ॥

12.तज्जेष्ट(ष्ठ ?)भार्यातनयस्त्वसमञ्जस नामकः ।

 बलान्नद्यां प्राश्य मृतानुज्जीव्य सङ्गतोवनम् ॥

13.तस्यपुत्रोंशुमान्नाम मुर्वीं(र्तिं)स्तुत्वा नयध्त(द्ध्ह)यम् ।

 स्वर्याते कृतयज्ञेस्मिन् स्वर्याताः(त्म)स्म भगीरथात् ॥

14.पुत्रादंशुमतो गङ्गावारिस्पर्शाद्गतैनसः ।

 उपद्वीपेषु यज्ञाद्याः कपिरूपोपदेवताः ॥

15.वसन्ति सप्तद्वीपेषु लङ्कारमणकेनृते ।

 आशीविषारमणके कालोयस्सगुणोवसत् ॥

16.लङ्कायान्तु त्रिकूटाख्यान्नगंस्थाप्य शतोन्नतम् ।

 योजनानां तदुपरि श्री दो लङ्कां विनिर्मिमे ॥

17.स तत्र वासरूपेण परेणा(प्रकारेणा)प्सरसां पतिम् ।

 स्वपितुस्तस्य सेवार्थम् अस्मिन् मन्वन्तरे दिशत् ॥

18.कैकेयां च बकात् पुण्योत्कटां लोकैकसुन्दरीः ।

 स्मरार्दितः सकैकेय्यां रावणं कुम्भकर्णकम् ॥

19.ताटकां शूर्पनखीं प्रापेते गुह्यकेश्वरम् ।

 व्यवास्य ब्रह्मवरतो लङ्कां प्राप्य सुरारयः ॥

20.आसुः सीताकृतिद्रोहात् सर्वे रामेण ते हताः ।

 सागरान्वयसम्भूत राघवान्वय सम्भवात् ॥ \*

21.जाताद्दशरथाज्जातो रामस्तस्यां विभीषणम् ।

 पुष्पोत्कटसुतप्यस्ता बकं चक्रे चिरायुषम् ॥

22.गत्यां ऋषीनजनयत् पुलहः शतकोटिशः ।

 क्रतोः क्रियासुतान् षष्ठीसहस्रं वालखिल्यकान् ॥

23.अङ्गुष्टाग्रमितान् ब्रह्मचारिणः स्वर्णवर्चसः ।

 लेभे ते सूर्यदेवस्य रथहर्म्येषु संस्थिताः ॥

24.सर्वधर्मप्रवक्तारो विष्णुपादैकसंश्रयाः ।

 वसिष्टस्य सुता आसन् अरुन्धत्यां महर्षयः ॥

25.शतं शक्त्यादय स्वात्मन् कौन्डिण्याद्याः शरीरजाः ।

 शक्तेर्मृतस्य भार्यायां गर्भिण्यां ब्रह्मचार्यभूत् ॥

26.पराशराभिदः सर्वलोकपूज्योमुनिर्महान् ।

 सत्यवत्यां स बहुशो कौमारब्रह्मचार्यपि ॥

27.वेदव्यासं सुतं लेभे प्रारब्धा श्रीहरीच्छया ।

 सापि ज्ञात्वा मुनेराप या पूर्वं पितृपुत्रिका ॥

28.तुर्वसोर्वंशसम्भूतवसोश्च वनचारिणः ।

 रथेनगच्छतः स्कन्नं रेतः श्येनेन यापयात् ॥

29.स्वर्धतान्येन तद्वीर्यम् अपतद्ययुमुनाजले ।

 तदग्रसन्मत्त्य(छ)वधूः दाशास्तस्योदरस्थितम् ॥

30.राज्ञे दत्वा तु मिथुनं कन्यां दत्तामपालयत् ।

 दाशाः सत्यवतीं तीरे तरणायादिशन्सतीम् ॥

31.तस्यां पराशरादासीद्व्यासोनन्तगुणार्णवः ।

 स वेदान् ब्रह्मसूत्राणि पुराणानि समस्तशः ॥

32.सारभूतं भागवतं चक्रे सज्जनमिष्टदम् ।

 तस्यारण्योः शुकः पुत्रः शुक्या पुत्र्या च पालितः ॥

33.शिवस्यांशो महायोगी विरक्तोनशनव्रतः ।

 परीक्षिते भागवते मुक्तिं प्रादान्महामुनिः ॥

34.शप्तस्य श्रृङ्गिणाः प्रायोपविष्टस्य हरीच्छया ।

 भवौषधं वेदसारं प्राप्यं मुक्त्यैरजादिभिः ॥

35.गौतमस्य ऋषेः शापात् सर्वेषां द्वापरेषु च । V.Imp

 मन्वन्तरेषु सर्वेषु ज्ञानभ्रंशो भविष्यति ॥

36.तदा देवोपदेवेषु केचिद्विष्णु(ष्ण्वा)जया भुवि ।

 विव्यास व्यासनामातो ह्यस्मिन् मन्वन्तरे हरिः ॥

37.तृतीये सप्तमे चैव षोडशे सप्तविंशके । V.Imp

 अष्टाविंशतिमे व्यासः सत्यवत्यां पराशरात् ॥

38.व्यासाचार्यो भवद्व्यक्तः पूर्वेषु द्वापरेषु च ।

 वेदान् विव्यास चरमे स्वयमेव जगत्पतिः ॥

39.व्यासप्रसूः सा पूर्वेषु कन्याभूत्वा तपत्तनुम् ।

 ततस्तत्याज हरिणा व्यासे जाते सुरात्मना ॥

40.चरमे शन्तनोरासीत् सतीवंशविवर्धनी ।

 तदग्रजो मत्स्यरा(ज्ञो)जो विराटस्याभवत्पिता ॥

41.अभिमन्योस्तत्सुतायां परीक्षित्भगवत्परः ।

 सुदासो नाम राजासीत् सगरान्वयसम्भवः ॥

42.तेन रक्षो हतं कश्चिन्मृगयार्थं गतेन हि ।

 रजोनुजो राजगृहे सूदो विप्रो बभूव ह ॥

43.वसिष्टस्य श्राद्धभोक्तुः सुदास प्रार्थितस्य तु ।

 सूदो नरामिषं प्रादाद्राजानं सोशपन्मुनिः ॥

44.रक्षो भवेति च ज्ञात्वा द्वादशाब्दादनन्तरम् ।

 राजा भवेत्याह मुनिः स तथैव बभूव ह ॥

45.रक्षो भूत्वा द्विजान् हत्वा तत्पत्नी शापतो नृपः ।

 मदयन्तीनामभार्या वसिष्टात् सा सपुत्रिणी ॥

46.अश्मकस्तत्सुतो नाम्ना मूलकस्थापि(तान्महि)ता स हि ।

 सूदः पराषा(द्रवा)द्गाधिपुत्रेण पुत्रेण प्रतिबोधितः ॥

47.तद्व्रतास्त्र्यैस्तेनयुक्तो निलिङ्गत्वाक्षपाचरः ।

 वृ(चि)त्तिर्भैगोरापपुत्रौ सर्वशास्त्रविशारदौ ॥

48.विधातृधातृनामानौ मार्कन्डेया तथाभवत् ।

 न ब्रह्मचर्यतो जातः षोडशाब्दो विचक्षणः ॥ \*

49.आत्मार्थं खिद्यतोः (पु)पित्रोः कृतेगा बिन्दुमाधवः ।

 वंशो विधातुस्तनयो मृकण्डुर्ब्रह्मणोवरात् ॥

50.अल्पायुषं महाकृष्टि मार्कण्डेयं स्तुवं व्यधात् ।

 यमस्तदन्त्यद्वारस्थो भीतः पाशं न्ययोजयत् ॥

51.तद्वशादिष्टचक्रेण श्चिन्नपाशोद्रवद्भयात् ।

 सुरैश्च हरिणात्यक्तो यमो ऋषिपदोपतत् ॥

52.मोचितस्तेन तुष्टोदादृषेः कल्पान्तजीवनम् ।

 योगमाया कथामाह यो पश्यद्प्रलयं हरेः ॥

53.च्यवनो धातृजः पूर्वं दिनान्तायुर्महामुनिः ।

 एतन्मनूत्थः कालेन शर्यातिस्तु सुकन्यया ॥

54.तदाश्रमं प्राप्य चादात्पुत्रीं तस्य कृतागसीम् ।

 गतो राजन्यश्विनोस्तु सोमसंकल्पयौव्वनम् ॥

55.प्राप्य तस्यामजनय(दृचीकं)ददीकं सतपोधनम् ।

 शर्यातिर्यष्टमभ्येत्य तौ दृष्ट्वा शङ्कितं सुराः ॥

56.प्रोचुस्तद्यौवनप्राप्तिं श्रुत्वाऽयक्षस्सदस्तयोः ।

 ऋषिः सोमं व्यधात् पूर्वं वैध्यत्वात्समदूषिता ॥

57.इन्द्रो वज्रं दधाराशु ऋषिरस्तम्भयच्चतम् ।

 धात्रोक्तस्तं विमुच्यैव स्वकृतं पर्यवर्तयत् ॥

58.ऋचीको गाधितनयां सहस्रहयशुल्कतः ।

 समुद्वहत्सास्वमातुरात्मने तोकमैच्छत ॥

59.स इष्ट्वा चरुं दत्वा ह्यगात्स्नातुं साविपर्ययात् ।

 मात्रे दत्तं स्वयं प्राश्य मात्रे दात्स्व चरुं तदा ॥

(इतः परं पञ्चदशश्लोकाः न सन्ति )

 ॥ इति श्री प्रकाशसंहितायां द्वितीयपरिच्छेदे सप्तमोऽध्यायः ॥



 ॥ अथ अष्टमोऽध्यायः ॥

॥ हरिः ॐ ॥

1.तदा प्रियव्रतो मन्द्रद्रोण्यां नारदोक्तिभिः ।

 न्यसिष्णुः पितरं प्राह नत्वा नैच्छत्तदीरितम् ॥

2.हंसवाहस्तदाभ्येत्य गार्ह्यस्त्यान् मुच्यतेन्यथा ।

 नते गतिरिति प्रायात् स शशास महीमिमाम् ।

3.स विष्णुमयमारुह्य रथमीशसमन्वितम् ।

 निशामाहः करोमीति निशादौमेरुपूर्वगः ॥

4.चरन् प्रदक्षिणं मेरोः सप्ताहोरात्रिभिस्त्वरन् ।

 सप्तकृत्वः सप्तसिन्धून् समासव्यासयोगतः ॥

5.एदध्भ्यां रथचक्राभ्यां व्यस्ती चक्रे महान्विभुः ।

 तथा भुवं च व्यत्यस्थां समां चक्रे प्रियव्रतः ॥

6.सद्धर्मद्वेषिणो दैत्यान् न्यहनश्चतकोटिशः ।

 बर्हिष्मत्या(या)मप्सरसः सदशाग्नीध्रकान् सुतान् ॥

7.प्राप सप्तद्वीपनाथः सप्तासन् मुनयो परे ।

 तस्मिन् मन्वन्तरे तेषां वंशास्युर्द्वीपपालकाः ॥

8.अन्यासाम् उत्तमं तापसाख्यं रैवतमापसः ।

 त्रीन् मन्वन्तराधीशांस्ते स्तपः स्वाकालतो भवन् ॥

9.अग्नीध्रादभवन्नाभिर्भोगिन्यां तत्सुतो हरिः ।

 ऋषभः श्रमिणां धर्मा न शिक्षद्भरतादिकान् ॥

10.शतं सुतानापतेषु एकाशीति द्विजातयः ।

 नववर्षाधिपा आसन् तन्नाम्ना ते तथा भवन् ॥

11.कविर्हरिरन्तरिक्षः प्रबुद्धः पिप्पलायनः । Imp

 आविर्होत्रोथ द्रमिलश्चमसः करभाजिनः ॥

12.नवैव ते योगिनः स्वेष्टगतयः अव्याहृतक्रियाः ।

 भरतः सर्वसद्वीपान् आशासद्राजसत्तमः ॥

13.ब्रह्मावर्ते परं तत्वं पुत्राणाम् ऋषभो दिशन् ।

 सन्यस्याग्निं समाविश्य स्वलोकमगमद्हरिः ॥

14.भरतस्तु विरक्तस्सन् स्वलोकमगमद्हरिः ।

 तत्र प्रारब्धमानी तु मृगबालस्वरूपधृक् ॥

15.तमायान्तं लालयत्स्वस्तचित्तस्तनुमत्यजत् ।

 मृगोभूद्भक्तिमान्विष्णौ तद्धेहमपि सो(स)त्यजत् ॥

16.विप्रस्य कस्यचित्पुत्रस्ततोभूत्सङ्गभीतितः ।

 उन्मत्तमूकबधिरजडवत्सव्यदृश्यत ॥

17.नष्टे पितरि सन्मू(म्मू)र्खं सहजाः प्राक्षिपन्बहिः ।

 शौचाचारविहीनस्सन् अन्तर्दध्यौ सदा हरिम् ॥

18.पीनाङ्गोत्ति च लब्धं च न चेन्न स हरीच्छया ।

 कश्चित् किराताधिपतिः दुर्जनानेकोटरात् ॥

19.दुर्गेष्टि पुष्टो नृपशोः गतये न व्यधर्षयत् ।

 आसिच्यालङ्कृतं भुक्तं यष्टं तं हन्तुमारभत् ॥

20.तदा सौवर्णदुर्गाभिविष्टो विष्णु(र्नटवद्धरिः)मुर्नदव्यसन् ।

 हत्वा करस्थखड्गेन सर्वांस्तत्पुरमादहन् ॥

21.अत्यन्तभक्तिभरिते विषमः कः सुखी भवेत् ।

 विष्णुपादैकभक्तस्य नैवदुर्जनभीः क्वचित् ॥

22.अथ सौवीरसिन्ध्वीशो राजा रहूगणाह्वयः ।

 तत्वज्ञानाय कपिलं द्रष्टुमभ्यागमत् पथि ॥

23.शिबिका वाहके नूने भरते धर्ष्यवाहयत् ।

 तं व्यत्यस्तगतिं वाक्यैः परुषैः भर्त्स्य शिक्षयत् ॥

24.स तु दुर्वामर्थतस्थं विरक्तं सन्मतिं व्यधात् ।

 मन्त्रामात्यसुहृद्धुर्गकोशैराज्यबलाह्वयैः ॥

25.सप्तप्रकृतिभिः सत्य(प्त)व्यसनै सोभिमोचितः । \*

 जन्मकर्मवयोरूपविद्यैश्वर्यकुलाह्वयैः ॥

26.कामादिमुक्तो (या)पानादित्यक्त्वा तच्चरणौ स्पृशन्(त्) ।

 स तस्य परतत्वादिर्बोध्यनिर्ममतां तनोत् ॥

27.तदाज्ञया स कपिलं नत्वा प्रोक्त्वा हरिं ययौ ।

 निर्मत्सराणां महतां माहात्म्यं कोनुवर्णयेत् ॥

28.तस्य वंशे गयो राजा महाभागवतः कृती ।

 गयस्त्रिजन्मभरतः कर्मजश्च प्रियव्रतः ॥

29.क्षीणे तदन्ये चोत्तानपादं नृपतिमातनोत् ।

 स्वायम्भुवः सभार्यायां जेष्टा(ष्ठा ?)यां ध्रुवमातनोत् ॥

30.स त्यक्त्वा ससुतां तां वै ह्यन्यस्याम् उत्तमं व्यधात् ।

 तमंकगं ध्रुवं दृष्ट्वा राज्ञ इच्छन् स्वयं तथा ॥

31.मातृसापत्नि(को)वाग्विद्धो पंचाब्दो वनमाविशत् ।

 नारदो यमुनातीरे मुपनीयमनूत्तमम् ॥ \*

32.उपदिश्य वने मासषड्भिर्मधुवने तपः ।

 चरतस्तस्याविरासीद्वासुदेवोथ संस्तुतः ॥

33.प्री(गी)तस्तमङ्कगं कृत्वा मायादेवीत्व(व)पालयत् ।

 षड्त्रिंशतिसहस्राब्धं राज्यं ध्रुवपदं तथा ॥

34.दिनकल्पान्तमायुश्च शशास स महीमिमाम् ।

 ततस्त्रिंशड्वत्सरान्ते गन्धर्वैरुत्तमो हतः ॥

35.ध्रुवस्तदर्धन्ता(र्थन्ता)न् हत्वा मनुना बोधितोऽत्यजत् ।

 (से)संतितापि हि साद्रा(ब्दा)न्ते वने व्याघ्राद्हतो भवत् ॥

36.काले ध्रुवः सदेहोगाश्चिंशुमारं दधन् हरीम् ।

 गदारिमान्वीतपीठः सर्वाभरणभूषितः ॥

37.भानि(ति) ग्रहास्तदङ्गेषु रूपैः रत्नैर्वसन्ति हि ।

 भचक्रवत्तत्र चक्रं त्रिंशन्मण्टपमण्डितम्(ते) ॥

38.स्थितः स्सशिंशुमाराख्यः स्वाधिपत्यं ध्रुवे व्यधात् ।  \*

 तत्र मन्दाकनी सर्वसाधनाहि(नि) हरीच्छया ॥

39.सततं पूजयन्ध्यार्य ध्रुवस्तत्रवसन्त्यलम् ।

 यत्र तद्भूमयं चक्रं ग्रहान् भ्रामयति स्फुटम् ॥

40.उपर्यधस्ताद्भावासशलकारन्ध्रसङ्गताः ।

 मूर्तिं भजन्ति नाडीनां षष्ठितुर्यांशमानतः ॥

41.चूचकं चेष्टकं चोदं लक्षणं स्तौति चाश्विनी । V.Imp

 लीनलूनं लेशलोको भरणी भजति स्फुटम् ॥

42.अजमीन्द्रं कृज्रमेकं कृत्तिकाराधयत्यलम् ।

 वोजसञ्चवरं वीरं उडा भजति रोहिणी ॥

43.वेदं वोलहं कं च केशं मृगार्चयति सर्वदा ।

 कूटं धर्मज्ञमश्चत्र आर्द्रा नमति गायकि ॥

44.केशं कोशं हरिं हरिं सदेजातः पुनर्वसुः ।

 हुतं हेलं होलडाकं पुष्या भजति निश्चलाम् ॥

45.डिन्डिमण्डुण्डु मण्डेरं डौरमाश्लेषनामिका ।

 मनुं मित्रं मूकमेघं मघा नमति गश्चति ॥

46.घोघं टंकं टंकटेर दूरो पुब्बा श्रयति शेवते ।

 टेकं टोकं परपीनं उत्तराध्यायति स्फुटम् ॥

46.पूरुं षटं गुणात्माख्यान् टकलं हस्तनामिका ।

 पशं पोषं रामरिखौ चित्रोपादावदीड्यते ॥

47.रूधं रेफ रोधसं च तारं स्वात्युपयात्यलम् ।

 तीक्षणं तूदं तेज तोकौ विशाखा गतमोदति ॥

48.नरनीले नूननेयौ अनुराधादिगच्छति ।

 नोदं यज्ञं यीडयूडे ज्येष्ठा पोष्टीकरोत्यलम् ॥

49.यंजं योगं बलबलौ मूलाकालयती हते ।

 बूदं धारं भारडता पूर्वाषाढाधिगच्छति ॥

50.बोरर्भोधं जयाजनौ उत्तराषाढनामिका ।

 जूरं जे(बे ?)तुं जारवतो अभिजिन्नमतिस्फुटम् ॥

51.रवीरं रवूरं रवेर रवरौ श्रोणानमतिगच्छति ।

 गम्यं गीतं गूडगेयौ धनिष्टा(ष्ठा ?) चिन्तयत्यपि ॥ \*

52.गोष्टं सत्यं सिद्धसूतौ शततारानुगच्छति ।

 शेव्यं सोमं दमं दीनं पूर्वाभद्राभिपूजति ॥

53.दुरंशम्भुजबथजो भजत्युत्तरभाद्रका ।

 देवं दोरं चरचिरौ रेवती याति मोदति ॥

 ॥ इति श्री प्रकाशसंहितायां द्वितीयपरिच्छेदे अष्टमोऽध्यायः ॥



 ॥ अथ नवमोऽध्यायः ॥

॥ श्रीहंसः ॥

1.दिवारात्र्यभिमानिन्यः षष्ठिनाड्यात्मकस्य च ।

 कालस्य चाश्विपूर्वाणि अपसव्याभजन्ति ताः ॥

2.तारका स्वशलाकाग्रे वसन्ति न चलन्ति च ।

 सूर्याद्याभांघ्रि(पद्याभि)श्चलन्ति ध्रुवचालिताः ॥

3.त्रयस्त्रिंशत्कोटिदेवाः शिंशुमारं भजन्त्यलम् ।

 ब्रह्मवायू च गीर्वाणी च शेषविपशङ्कराः ॥ Imp

4.अथ जाम्बवती नीला भद्रा मित्रा सुलक्षणा ।

 कालिन्दी च हरेः पत्न्यः गौर्यही गारुडी तथा ॥

5.इन्द्रश्च कामश्चाहंकृत् प्राणश्च गुरुदक्षकौ ।

 रतिशच्यनिरुद्धातिमनवश्चाति वाहितः(कः) ॥ \*

6.अथ सूर्ययमौ चन्द्रशतरूपा च वारिपः ।

 अथ ब्रह्मकंजोत्थोऽग्नि भृगुर्दक्षाङ्गनापि च ॥

7.मरीचिरत्र्यङ्गिरसो पुलस्त्यः पुलहः क्रतुः ।

 वसिष्टविश्वमित्रौ च मित्रास्तरागुरोः सती ॥

8.प्रावहीनि ऋतिश्चाथ जयन्तो विघ्ननायकः ।

 विष्वक्सेनो धनेशाश्विद्यान् वा भूमीमरुद्गणः ॥

9.वसुरुद्रादित्यविश्वेदेवा ऋभुगणः स्मृतः ।

 वायोः पुत्रो मरुच्चाग्निपुत्रः पावक एव च ॥

10.जयाद्या गरुडाद्यन्ता श्रीविष्णोद्वारपा अथ ।

 सनकाद्या श्राद्धदेवसंज्ञो वैवस्वतो मनुः ॥

11.अथ गङ्गाम्बुधिसती संज्ञाच्छायेऽर्कवल्लभे ।

 अश्विन्याद्या चन्द्रभार्या अनिरुद्ध विराटिका ॥

12.शामला धर्मदयिता पर्जन्यश्चापरे सुराः ।

 मेघाभिमानिनः कालमानिनः पर्वताः सदा ॥

13.नद्यो हंसादयो देववाहाः दिग्दन्तिनः खगाः ।

 मृगा समस्थयोन्मुत्थ(न्यु) तात्विका विष्णुसेवकाः ॥

14.ततः स्वाहास्वधेवह्निजाये प्रोक्ते ततो बुधः ।

 अथोषा दस्रभार्या च शनिश्च सूर्यनन्दनः ॥

15.प्रह्लादश्चापरे देवाः भूतजन्त्वादयोपि च ।

 पुष्करस्य ततः कश्यपाख्यो मुनिरथोऽदिति ॥

16.एतैर्देवैः संवितात्मा शिंशुमारो वसत्यलम् ।

 अङ्गुलीनां द्वादशकैर्वितस्तितस्तद्वये न तु ॥

17.अरत्निः स्तद्वयाधस्तः सकिष्कुरिति गीयते ।

 तच्चतुः शतशो नल्वः क्रोशस्तद्वादशेन तु ॥

18.ते षड्(भ्यो)योजनस्तेषां शतकान् मन्टपानि तु ।

 भानोः क्लप्तान्यूर्ध्वमधो विष्णोश्चाधध्रुवस्य च ॥ \*

19.ध्रुवस्यवंशसम्भूतचक्षुषो नामको मनुः ।

 तद्वंश्योह्यङ्गराजासीत् सर्वज्ञश्चरणाश्रयः ॥

20.मृत्युदेवो यमभ्राताऽज्ञानोत्थोसुरोपरः (परोऽसुरः )।

 तस्य पुत्रीयुगं ज्येष्ठा तात्विकात्वष्ट्रुभामिनी ॥

21.अन्याग्नि पुत्रैववरा ह्यङ्गस्याससती शुभा ।

 सा भोगकाले तातस्य(तं स्वां) यमस्य स्तेनगर्भगः ॥

22.असुरो वेन नामासीत्वापी विष्णुद्विडुत्तमः ।

 स ऋषीनात्मपूजार्थम् उक्त्वा तच्छापतोहतः ॥

28.ऋषयस्तद्धृषुश्चाप्सुप्राश्यामथंस्ततो भवन् ।

 चण्डालशूद्रराजन्यास्तद्गुणैस्ते ततो ययुः ॥

29.ततः पृथुः प्रादुरभूत् सप्तद्वीपावनीपतिः ।

 स कर्मजो हरिस्तस्मिन् आविवेश ततः सुराः ॥

30.अभजन्नखिलं दत्वा तं सुरादास्यमाचरन् ।

 स तु ग्रामान् पुरान् मार्गान् सर्ववर्णाश्रमोचितान् ॥

31.अर्थानुपायानाखिलान् सर्वजीवोपसाधनान् ।

 शय्यासनाचारगन्धदिव्यमाल्यान्नपानकान् ॥

32.वस्त्राभरणभाण्डा(ण्डारा)दीन् उचितान् समशिक्षयत् ।

 तस्य प्राचीनबर्ह्यासीत्तं यज्ञनिरतं मुनिम् ॥

33.नारदोवारयदज्ञानं परोक्ष्येणाचरच्छुभम् ।

 तस्मिन् सिद्धे तपः सिद्धा तस्य पुत्राः प्रचेतसः ॥

34.दशो(देशे)दहन् महावृक्षांश्चन्द्रो वृक्षादि पोथकान् ।

 निवार्यवृक्षजां वाक्षीं पत्नीत्वे प्रददौ विधुः ॥

35.तस्यान्ते दशभिर्दक्षः पुत्रोऽभूत्ब्रह्मजः पुरा ।

 स तु तप्त्वासिकथां शिर्वविप्र(तपोसिक्थांशर्वां विप्रां) भजत्सतीम्(ता) ॥

36.ततः स्वायंभुवमनुः त्यक्त्वा देहमार्गतः ।

 तदासीन्मानवो नाम प्रलयः सर्वभूमिगः ॥

37.अतिवाताग्निसलिलमहाभानुगभस्तिभिः ।

 सर्वसत्वानि नश्यन्ति सूक्ष्मं(क्ष्मः)प्राज्ञं प्रयाति च ॥

38.तरवश्चाथ पाताले सप्तलोकस्थाः भुवंगताः ।

 स्वर्गस्थाश्वगृहक्षोणि सर्वेह्येतान् विहाय च ॥

39.अपगः (क्वाः)प्राज्ञवशगाः लिङ्गसूक्ष्मयुता अपि ।

 महर्लोके संवसन्ति पक्वाभोगशरीरतः ॥

40.उत्क्रम्य देवयानेन ईशन्यूनात्मभक्तयः ।

 पिङ्गलालिभिः शिरः स्पृष्टनाडीभिर्बहिरुद्धताः ॥

41.तदा सागरगा आपः प्लावयन्ति स्वरादिकान् । (अत्र अनावश्यकम्) &

 सम्पूर्णभक्तयो ब्रह्मनाड्यामूर्ध्न्यस्थ कञ्जतः ॥

42.ब्रह्मयानेनूर्ध्वदेशं प्रयान्ति बहिरूर्जिताः ।

 तदा सागरगा आपः प्लावयन्ति स्वरादिकान् ॥ &

43.लोकांस्तदालोकनाशे नास्ति नास्ति तमस्यलम् ।

 जलपूर्तिश्चान्तराले श्वेतस्थानां भयं न हि ॥

44.तदा तु सनकादीनां मन्विन्द्राणां च भावि(नु)नाम् ।

 मरीच्यादि ऋषीणां च केषांचिद्धीर्घजीविनाम् ॥

45.मार्कण्डेयादिकानां तु तत्पत्नीनां च देहतः ।

 महावासो भवत्यद्धायेतीतोनागतप्रज्ञाः ॥

46.यज्ञो वैकुण्ठमगमद्धवि देवास्त्यजन्ति हि ।

 इत्थं द्विषट्शतकाब्दान्ते वराहेण गता जले ॥

47.महर्लोकेब्जसंक्लप्ता मन्विन्द्राद्या भवन्ति हि ।

 पुनः सुराः सुरण्यो(र्ष्य)द्याः पशुपक्षिमृगादयः ॥

48.कश्यपाद्यैर्मरीचाद्यैर्बहुभिर्दीर्घजीविभिः ।

 सम्भूयस्सर्वलोकेषु पूर्ववत् पूरयन्ति हि ॥

49.सर्वमन्वन्तरेष्वेवं लयो भवति नान्यथा ।

 मन्वादि लयकाले वा मध्यकालेषु वा क्वचित् ॥

50.विरोधिद्रव्यतो नाशो जडस्य परिकीर्तितः ।

 आयुर्मानावसाने तु देहनाश उदाहृतः ॥

51.नाशकाले समाप्ते तु मूलाधारः स्थितः सदा ।

 उदानो ब्रह्मनाड्यैव हृस्थं प्राप्यार्थयत्यलम् ॥

52.देहाभिमानिनो देहारम्भकाखण्डकर्मणः ।

 समाप्तिं सर्वदिवसपक्षमासाब्दकेषु च ॥

53.सम्भोग्यावान्तरानन्तसुदुष्कर्मक्षयं हरौ ।

 विज्ञाप्य तद्धेहकृतस(द)हसत्कर्म सन्ततीः ॥

54.स्वामिन्नेतद्धेशकाल एतत्पक्ष इतीरितः ।

 वचः सत्यं प्रकुर्वीशं प्रार्थ्याज्ञां प्राप्य चामुतः ॥

55.प्राप्य स्वस्थानमवाप्यसर्वानाहूयति त्वरन्‌ ।

 तदा देहस्थभूतत्वोपादानं भूवशं हरिः ॥

56.तदान्ननामाव्याप्तोपि ह्यणुश्चोपचिति भुवाम् ।

 विहायोपादानमेति ततस्तत्रगतास्सुराः ॥

57.विपशेषादि मार्गेण उदानं संविशन्ति हि ।

 कश्यपस्य ब्रह्ममनोजातानां सनकादिनाम् ॥

58.मरीच्यत्रिमुखाष्टानां भृगोर्दक्षलयः स्मृतः । V.Imp

 तत्तत्पत्नीनान्तु पूर्वं विलयः स्वस्वभर्तुषु ॥

59.सनत्कुमारः कामांशो लये तेनैक्यमेति च ।

 सनकादि समश्राद्धदेवो वैवस्वताह्वयः ॥

60.स्वायम्भुवं प्राविशति ऋ(रि)भूणां च क्षितौ लयः ।

 जयादि द्वारपालानां विष्वक्सेनस्य यक्षये(पे) ॥

61.चन्द्रे लयः कुबेरस्य कामपुत्रे विधोर्लयः ।

 वरुणस्यानिरुद्धे तु तस्य कामे लयः स्मृतः ॥

62.कामस्य शेषे शेषस्य ब्रह्मण्येव लयः स्मृतः ।

 उक्तेषु वक्ष्यमाणेषु स्त्रीणां नाशः स्वभर्तृषु ॥

63.सर्वेषां मरुताम् इन्द्रे लयोन्डस्य लयात् पुरा ।

 पुष्करस्य तदुच्चानां देवानां तत्वमानिनाम् ॥

64.प्रह्लादस्य शनेश्चापि बुधस्यापि तदुच्चकाः ।

 ये सन्ति तेषां पर्जन्यः पावको मरुताह्व(द)यः ॥

65.तेषां वसूनां रुद्राणाम् अग्निरुद्रे विना तथा ।

 धात्रर्यमाभगानां च सधातृत्वष्ट्रुपूषणः ॥

66.एतेषामपि विश्वेषां निऋतेर्मित्रनामिनः ।

 अग्नावग्नौ सूर्यदेवे क्षोण्या विघ्नपते रवेः ॥

67.जयन्तस्योशनसः प्रसूतेर्नारदस्य हि ।

 यमस्य च मनौ नाशः मनोर्दक्षस्य वै गुरोः ॥

68.शच्यास्त्विन्द्रे लयः प्रोक्तः सौपर्ण्यां वज्रिणो लयः ।

 तस्यां नीलादिकानां च गरुडे विलयो मतः ॥

69.गरुडस्य सरस्वत्यां तस्याः कञ्जोद्भवे लयः ।

 तस्य लक्ष्मीप्रसादेन महाविष्णौ लयः स्मृतः ॥

70.रुद्रे भावीनदेवानां तस्य वायौ समेश्वरे ।

 एवं महालये नाशः न वै दिनमनुक्षये ॥

71.तादृग्लयेत्विच्छयैवेत्युक्ते देहाः ससूक्ष्मकाः ।

 दावूनवशगस्थूलो पादानामहरादिषु ॥

72.भावीनाश्च पदस्थाश्च पुनर्मनुदिनादिषु ।

 मरीच्याद्यैः प्रजायन्ते सर्वे सर्वमनुष्वलम् ॥

73.मरीच्यादीनां ते तु त्यक्तदेहा भवन्ति हि ।

 महालये चाण्डमध्ये बहुरूपैर्व्यवस्थिताः ॥

74.एकीभूयमहर्लोकपदस्था भाविनः क्रमात् ।

 विपशेषादिमार्गेण स्वोत्तमेषु विशन्ति हि ॥

75.एवं देहेपि सौक्ष्मेण देहेनांशेन योजिताः ।

 भूतत्वगाः पदस्थाश्च भाविनश्चापरोक्षिणः ॥

76.पूर्वोक्तमार्गत्रितयैर्गान्धर्वं च विशन्ति हि ।

 समानस्तदुपादानं गन्धनामेशचोदितः ॥

77.गृह्णन्ति पूर्वतत्त्वेशाः स्वैर्येक्यं प्राप्नुवन्ति हि ।

 एवमम्बुपतिर्वायूपादानां सोन्नमाप्य च ॥

78.पूर्वोक्त देवैस्तद्धेवा रसं यास्यन्ति मार्गतः ।

 रसबीजं रसने तु(नै ते) मुदानस्तद्विशेषतः(पः) ॥

79.गृह्णन्त्येवं तत्सुरास्तु वह्निं यास्यन्ति पूर्ववत् ।

 अग्निबीजे तप्ततिना(तप्तिना) सप्रा(प्र)णेसादिते सति ॥

80.यास्यन्ति रूपं तद्धेवा व्यानं(नां) रूपेण संयुतम् ।

 रूपं गृह्णाति तद्धेवो वायुं यास्यन्ति मार्गतः ॥

81.वायुबीजं प्राणयुक्तं गृह्णान्ति प्रवहाः किल ।

 सहपूर्वैस्तु तद्धेवा स्पर्शतत्वं विशन्ति हि ॥

82.स्पर्शस्पर्शान्वितेपानेनुगृहीते तदीश्वराः ।

 एत्याकाशं देहगतं विपप्राणेन सम्मिताः ॥

83.वियद्बीजं प्रविशति तदीशाः यान्ति च ध्वनिम् ।

 तद्बीजे प्राणवशगे तदीशा यान्ति तामसान् ॥

84.अधो इलामहंनाड्यः तत्तच्छेषविपस्थिताः ।

 एवं भूम्यबग्निमपि वियद्राष्वि(द्वायि)न्द्रयेषु च ॥

85.कर्मज्ञानात्मकेष्वीशः तन्नामा तत्सुबीजकैः ।

 मुनिमित्रेन्द्रदक्षाग्निदस्राव(द)र्कमरुद्धिशः ॥

86.यदाप्नोति तदीशाश्च पूर्वरूपैस्तदुत्तरान् ।

 प्राप्य तैराप्य चैक्यन्ते मध्यमेलां विशन्ति हि ॥

87.एवं चित्तयुते चित्तबीजे जिष्णुवशे सति ।

 तद्गाः सुमार्गयोगाच्च ऊर्ध्वेलां प्राप्नुवन्ति हि ॥

88.त्रितिधेलास्थिताहंकृद्बीजे विज्ञानसंज्ञिके(संयुते) । 

 विपशेषवशे सर्वान् सोपादानान् सुरोत्तमान् ॥

89.उदानः प्रविभज्यस्व तत्वस्थानेप्ययोजयत् ।

 महद्बीजन्तु सानन्दं गृहीत्वाजः स्वकैस्सह ॥

90.उदान पिङ्गलां यान्ति सप्तकञ्जाभिमानिभिः ।

 दलाभिमानिभिः सार्धं तद्विशेषाभिमानिभिः ॥

91.सह श्रीस्त्रिगुणाब्रह्मनाडिस्थोदाननाडिगा ।

 यदा तदा हरिर्द्वन्द्वं(र्हृद्गं) स्वाङ्गेस्थाप्य हृदिस्थितः ॥

92.नाडीगतानन्तरूपैः सहोदानस्य तद्गतः ।

 यदा तदा स्वरूपैक्यं प्राप्य गन्तुं स(ग)चेच्छति ॥

93.तदा देह केवलोपचयात्मा शवतां व्रजेत् ।

 तदा प्राज्ञः स्वदेहस्थं सूक्ष्मलिङ्गसमन्वितम् ॥

94.निगीर्याज्ञापयति च प्रयाणाय हरे(रि)श्वरः ॥

 ॥ इति श्री प्राकाशसंहितायां द्वितीयपरिच्छेदे नवमोऽध्यायः ॥



 ॥ अथ दशमोऽध्यायः ॥

॥ हरिः ॐ ॥

1.तदा देहस्थितो जीवो यदि चेन्मध्यमाधमः ।

 अनात्मज्ञः काम्यकर्मनिरस्ता उदानकाः ॥

2.ऊर्ध्वेलाभिः स्सनाडीभिः उद्गच्छन्तस्ततः परम् । \*

 तदुपादनकैर्दिव्यनामानौ मध्यमाधमौ ॥  \*

3.कल्यादेर्वह्निरीछाप्य स्वयं च बहुरूपतः ।

 हरिणा सह तद्गसन् एधत्वा विधिपूर्ववत् ॥

4.मध्यमाधमसौन्दर्यपितृयो(या)ने निवेश्य च ।

 मेरोरुत्तरमार्गस्थधूमरात्र्यादि देवताः ॥

5.कृष्णपक्षान् ब्राह्ममासपुनरावृत्तिसंज्ञितान् ।

 प्रापीय स्वर्गभवने धर्मस्येन्द्रस्य दर्शनम् ॥

6.विनोपेन्द्रं तद्गतोरुविशेषान् दर्शयेत् प्रभुः ।

 उपस्वर्गेष्वष्टवर्षेष्वन्यदीपगतेषु च ॥

7.स्थाप्य कर्मोचिताशेषाभोगान् संयोज्य तत्फलम् ।

 कालं नयित्वा चान्येषां तावन्मोदयते स्फुटम् ॥

8.न मेरोदर्शनं तेषां न यास्यन्ति महर्जनान् ।

 पातालादि स्थितिं भोगं क्वचिदर्हति कर्मणा ॥

9.क्षीणे पुण्ये पूर्ववच्च तद्धेहस्थांश्च तात्विकान् ।

 देवान् पूर्वोक्त मार्गस्थान् सोपानाद्विष्णुमार्गकान् ॥

10.स्वाङ्गे स्थाप्य स्वगर्भस्थजीवं प्राप्य स्वहृद्गतम् ।

 विधायाचार्य तद्देहम् उदानः श्रीहरीच्छया ॥

11.तद्देहं शिथिलं कृत्वा मेघमण्डलमाप्य च ।

 वृष्टिभिर्धान्यगो भूत्वा तत्तद्दुष्कर्मयोगतः ॥

12.उत्तरत्र तु यद्योनिप्राप्ति जीवस्य चेष्यते ।

 तस्याननस्य च ग्रासं कृत्वा सूक्ष्मशरीरकम् ॥

13.जीवेन सह वायुस्तु सूक्ष्मदेहेन तद्गतः ।

 रत्यादङ्गनागर्भं प्राप्य तत्कर्मणोचितम् ॥

14.तावत्तत्तद्गर्भवासाद्भोजयित्वा च तत्तयोः ।

 सूतिवात्यैर्योनिदेशं देहं बालस्य योज्य च ॥

15.पूर्वतत्वैः पूर्ववच्च कृत्वावृद्ध ज्ञ(स)मीरणः ।

 गर्भे श्रीहरिणा व्यक्तज्ञानं तं योनियोगतः ॥

16.नष्टस्मृतिं विधायान्तर्गर्भे पिन्डीकृताङ्गकम् ।

 जरायुता(जा)थ जातस्य पूर्वदुःखात्प्रकुञ्चितम् ॥

17.तैलोष्णवारितप्ताज्यैर्वितता पञ्चवह्निना ।

 कटुद्रव्यैश्चमशकैर्मत्कुणैरपि बाधितम् ॥

18.मातृभुक्तक्षाररसैः बालायरोग्यैरनेकशः ।

 अनभीप्सितमापन्नं स्वेष्टानिष्टाप्तिवर्जनैः ॥

19.अकल्पमिन्द्रियव्यक्तिशून्यं बाल्ये स्वकर्मतः ।

 युक्तं कृत्वा बाल्यकौमारादि पौगण्डयौवनः ॥

20.सजातीयैः विजातीयैः समानैरसमानकैः ।

 तर्जनैर्भर्जनैस्साधुताडनैश्शीतवातकैः ॥

21.रोग्यैरनशनात्यन्ना शौचायासैः सता सता । \*

 हिताज्ञानाच्च पशुभिः पक्षिभिश्च मृगादिभिः ॥

22.प्रविष्टमिष्टमिश्रं च योग्येप्सितविवर्जनात् ।

 पदादि काङ्क्षिणां चिन्तासन्तापादर्थकामनान्(त्) ॥

23.आधिव्याध्यौषधायासैराजचोराग्निबाधकैः ।

 देशभ्रंशैराश्रमादि सदाचारादि विस्मृतैः ॥

24.निन्दया कार्यकारणात् साधुद्रोहाच्च लोभतः ।

 तस्कराद्यैः परद्रव्यपरस्त्रीपरिमर्शनात् ॥

25.कामक्रोधाज्ञानदैन्यम(कु)पाण्डित्यमदुर्जनैः ।

 कुटुम्बकलहैबन्धुपुत्रमित्रवियोगकैः ॥

26.बलवद्बाधकैर्घोरजरामरणपूर्वकैः ।

 जीवं संयोज्यापि तुच्छातिनीचास्वार्थलोभतः ॥

27.विस्मृतश्रीपतिमतं विस्मृताशेषदुःखकम् ।

 कृत्वा क्वचिन्मूकमुच्चं क्वचिन्मन्दं क्वचिद्रुतम् ॥

28.क्वचिदन्धं च बधिरं पङ्गुं च क्षुधितं धनम्(दतम्) ।

 पतितं शत्रुभिग्रस्तं(भग्नं) उदानस्तं करोति च ॥

29.अनाद्यविद्याकामाद्यैः कर्मणा चाप्यनादिना ।

 सुरान्नराश्च त्रिविधान् सजीवान् बहुरूपकान् ॥

30.अवान्तरानन्तजन्मकृतानन्तोरुपातकैः ।

 काम्यपुण्यैश्चतुर्लक्षाधिकाशीतिसुलक्षकैः ॥

31.क्लृप्तयोनिषु सम्भ्राम्य पुनर्जातं पुनर्मृतम् ।

 अण्डदं स्वेदजं वापि उद्भिजं वा जरायुजम् ॥

32.कुर्वन्नेवं भक्तिपाशाद्योग्यं भक्तिप्रियं हरेः(रिः) ।

 करोति भोगदेहं तं तैस्तत्त्वैर्जनिवर्जितम् ॥

33.अयोग्यं द्वेषपाकेन दुःखाद्देहं करोति च ।

 तैरेव तत्वैरपुनरावर्तशून्यैर्धियाजितैः ॥

34.मिश्रं तु मिश्रपाकेन मध्ये भ्रामयति प्रभुः ।

 महाप्रलय एतेषां स्थूलदेहानि कृत्स्नशः ॥

35.निरग्निनः पुनस्तेषां स्थूलदेहस्तदास्ति हि ।

 तदोपचयतत्वानि(ग्नि) देहेति हरिणाग्निना ॥

36.उपादानान्युपादाय कदानो जाग्र(य)याच्छति ।

 तेष्वेवदेवा हर्यंशाः सन्ति पिन्डीकरोति सः ॥

37.तानि ब्रह्मा तृतीयांशं संसृष्टस्य विराट्करे ।

 ततो लोकात्मके पद्मे अण्डनाशात् पुरैव तु ॥

38.भोगेनैवोपयेनैव दग्धे सङ्कर्षणाग्निना ।

 उदानस्तदुपादानं पद्मनाभेर्पयत्यलम् ॥

39.अण्डोपादानतत्वेषु कृष्टेषूदानवायुना ।

 अण्डं दहति विश्वात्मा सङ्कर्षणतनुर्हरिः ॥

40.देहपद्माण्डनाशादौ तमो वैषम्यमूर्जितम् ।

 कृत्वा करोति तन्नाशं नष्टं दहति चाम्बुगः(तः) ॥

41.अण्डबीजान्युदानात्मा विष्णोर्हस्ते ददाति च ।

 संसृष्टं(त)मद्वितीयन्तु पद्मोपादानमीरितम् ॥

42.संसृष्टस्याद्यभागस्तु अण्डोपादानमीरितम् ।

 उपादानानि विष्णुस्तु विभज्य च पृथक्पृथक् ॥

43.हंसो यथा क्षीरजले तथा संसृष्टकानि सः ।

 कृत्वाथ परतत्वेषु योजयत्यखिलेश्वरः ॥

44.अन्तः सृष्ट्येऽलये मध्यकाले वायोर्वशं जगत् ।

 अतः ससूत्रनामास्मिन् सा सति सत्सन्न चे त्र(न्न) च ॥

45.मध्यमाधमयोः पादकर्माणा नरकेसरी ।

 तिर्यगान्तैश्चनाडीभिः सप्तश्व पथगादिभिः ॥

46.बहिरेत्य स तत्तत्वैः सदसद्यातना तनुम् ।

 निर्माय पूर्ववत्स्थाप्य देवनात्मा(मा)दिकान् हरिः ॥

47.घोरकालातिपुरुषः पाशैः बध्वा विधाय च ।

 तर्जनैर्भर्जनैश्चैव महापरिघताडनैः ॥

48.कृष्यमाणान् कुमार्गेण मग्नायापयपि स्फुटम् ।

 मूर्ध्नि निक्षिप्य दण्डेन भाषयि(ष्य इ)त्वाशुभाशुभे ॥

49.योग्यैः(याम्यैः) पूर्वोक्तनरकेष्वाबाधयति च प्रभुः ।

 मध्यमाधमयोर्देहे मिश्रद्वेषादि पातकः ॥

50.त्रिदिवानि(त्रि) भ्रमन्नित्यं नरकं हरिणेरितः ।

 तथोदानाद्यधो धूममार्गात् संपार्श्वसङ्गतान् ॥

51.बहिः प्राप्य च तद्धर्मैः मिश्रदुःखप्रदाः तनूः ।

 कल्पं भ्रामयति क्वापि सुखदुःखसमेपि च ॥

52.शरीरगे संविधाय नैकत्रस्थितिवर्जितम् ।

 करोति सुखदुःखे द्वे सर्वाङ्गे च समे यदा ॥

53.मिश्रस्यैवमयोग्यस्य तत्पूर्वैस्तत्वबीजकैः ।

 बहुदुःखाकुलं देहं संयोज्याति सुदारुणैः ॥

54.भू(मा)रैर्यमभटैर्लोहपाशैः विद्धं विधाय च ।

 तप्तवालुकमार्गेण यमं प्रापीय नारके ॥

55.नित्ये संस्थापयत्यन्धतामिस्रे हि उदानकः ।

 न तयोर्हि पुनर्जन्म चाकल्पान्तस्थितिस्सदा ॥

56.देहाभिमानियोग्यस्य(श्च) तस्य पापस्य दुर्गतिः ।

 यदि क्लृप्तास्तदोदानस्त्वधसंस्थास्सुपिङ्गलाः ॥

57.सप्ताश्वगायमानास्तन्मार्गाद्बहिरेत्य सपूर्वकैः ।

 तत्वरूपो(तत्वैरुप)चितं स्वल्पयातनां देहमूर्जितम् ॥

58.कृत्वा स्थाप्य सुराविष्णु वामैर्यम(माभ्युर्यम) समीपगम् ।

 विधाय पूर्ववद्धुःखं फलं प्रापीय कालतः ॥

59.तद्धेहोपयं कृत्वा हि तदुपादानसंयुतः ।

 कर्मानुसारि देहानि कल्पं भ्रामयति प्रभुः ॥

60.योग्यस्य देहिनः काम्यपुण्यात् स्वर्गोयदामतः ।

 तिर्याभिः(तिर्यग्भिः) पिङ्गलाभिश्च सप्ताश्वस्थाभिरुद्धतः ॥

61.स्वाधीनतत्वैस्तत्पूर्वं दिव्यदेहं शुभात्मकम् ।

 कल्पं स्थाप्य सुरान् विष्णुः पितृयाने महोत्तमे ॥

62.आरोपयित्वा हारादि पुष्पं च गन्धचन्दनैः ।

 दिव्याम्बरयुतं स्वर्गं प्रापीयोपेन्द्रदर्शनाम् ॥

63.कारयित्वा लोकपालान् प्रापयित्वा महत्सुखम् ।

 दापयित्वा तु तत्पुण्यक्षये तद्देहसङ्गतम् ॥

64.त्तक्तोपचितं चोपादानान्यादाय पूर्ववत् । \*

 कर्मानुसारि देहाद्यै भ्रा(श्रा)मयत्यखिलेश्वरः ॥

65.देहमान्यपरोक्षी चेद्योगे भ्रष्टो यदा भवेत् ।

 ऊर्ध्वाभिः पिङ्गलाभिश्च सप्ताश्वर्थभिरेव च ॥

66.बहिर्गतमुदानात्मा तत्पूर्वैरेव तत्वकैः ।

 दिव्यदेहास्थितंकृत्वा ततस्तावद्दशादिकैः ॥

67.पितृयानादिभिः भोगोचितः संस्थापयत्यलम् ।

 स्वर्ग एवोपेन्द्र सदासि अथ कालेन भूयसा ॥

68.त्यक्त्वा कालेनोपचितं तदुपादानकैश्चतम् ।

 सत्सु सम्पद्वत्सु वा योगिष्वपि वा जनयिष्यति ॥

69.तत्र पूर्वाभ्यासयोगात् उपदेशादिना विना ।

 स्वल्पोपदेशतो वापि बाल्ययोगं च बालकम् ॥

70.सर्वशास्त्रार्थतात्पर्यवेदिनं चापरोक्षिणम् ।

 विधाय भुक्तप्रारब्धमुदान उत्क्रामयत्यलम् ॥

71.शौचं गन्डूषाचमनं दन्तशोध्याच(ज)मानकैः । V.Imp

 शुद्धो हरिगुरुस्तुत्या तुलसीमृत्रिकादिभिः ॥

72.धौतवस्त्रद्वयः स्नानसाधनं सनदीहृदम् (द्धृतम् ) ।

 वापीं वा प्राप्य तत्तीरे शुद्धे प्राप्य ततोधिकम् ॥

73.आध्यात्मिकान् सुरान् विष्णुं तथैवद्याधि भौतिकान् ।

 अधिदैवान् स्वस्वरूपैरभिन्नान् चिन्तयन्ति च ॥

74.दूरीकृत्या सुरान् देवान् प्रार्थयित्वापदेवताः ।

 अवाह्य(ध्य) कामक्रोधाद्यैरहंकारादि वर्जितः ॥

75.विमुक्तो ज्ञानहीनस्सन् विधिवत् स्नानमाचरेत् । Imp

 उधृतेति मृदालिप्य द्विषडष्टषडक्षरैः ॥

76.त्रिर्निमज्याप्यसूक्तेन प्रोक्षयित्वा पुनस्ततः ।

 मृदालिप्य निमज्यस्त्रिस्त्रिर्जपेदघमर्षणम् ॥

77.स्रष्टारं सर्वलोकानां स्मृत्वा नारायणं परम् ।

 देहस्थ सुरऋष्यादीन् पितॄन् स्मृत्वा गुरूनपि ॥

78.स्मृत्वा तदन्तर्देहेषु वर्तन्ते तत्वनियामकाः ।

 सम्प्राप्तसाधने देहे तां स्मृत्वा पूर्वकर्मसु ॥

79.तत्र तारं मरुन्नायं मुच्यते च ऋणत्रयात् ।

 ततो जलं मुखे स्थाप्य संस्मरेश्शेषशायिनम् ॥

80.मध्ये मध्ये वाचमनं शिखां बध्वा निमज्जनम् ।

 कृत्वा स्नानं चरेश्चंखमुद्रया मूर्ध्निसंस्थितम् ॥

81.सर्वाङ्गसिद्धिदं देवं पुंसूक्तेनाभिषेचयत् ।

 जानुमात्रे जले स्थाप्य पादमेकं स्थले परे ॥

82.देवर्ष्यर्यमादीनाम् आचरेज्जलतर्पणम् ।

 उत्तरीयन्तु निष्पीड्य वामे स्थाप्य भुजे चरेत् ॥

83.गङ्गादि सलिलं देहमलेन परिदूषितम् ।

 तस्य पापविशुध्यर्थं यक्ष्मणोर्घ्यं प्रकल्पयेत् ॥

84.ततो निर्माल्यतीर्थं च मूर्ध्निधृत्वा पिबेदपि ।

 उत्तरीयेण सर्वाङ्गं निमज्य परिधाय च ॥

85.निष्पीड्य स्नानवस्त्रं च शोष्यं धार्यं तथा परम् ।

 अथवा तूर्णमूर्णं वा धृत्वा कर्म समाचरेत् ॥

86.तीरे शुचौ कुटीरे वा शीतवातातपासहः ।

 कल्पयेदासने शुद्धे तद्दिव्यं शिथली कृतम् ॥

87.पद्मस्वस्तिकवीरादि शरीरासनयोगतः ।

 उपविश्य शिखां बध्वा चोदके प्राङ्मुखोचमेत् ॥

88.प्रत्यङ्मुखश्चेदाचार्यः पुनराचम्य शुद्ध्यति ।

 मध्ये तिस्राङ्गुलीर्योज्यं मुक्त्वाङ्गुष्ठकानिष्ठका ॥

89.हस्तः सङ्कुचितो मध्ये गोकर्णस्तु तदाचरेत् ।

 दैवमङ्गुल्यग्रमाहुः कनिष्ठाग्रं तथार्षकम् ॥

90.पैत्र्यन्तु तर्जनीमूलं ब्राह्ममङ्गुष्ठमूलकम् ।

 करमध्यस्थमाग्नेयं पञ्चतीर्थानि वै करे ॥

91.माषमग्नाम्बुनाग्रे(ग्ने)यस्थितं ब्राह्मेण तद्धुवेत् ।

 स्वाहान्त्यैश्च त्रिभिर्वक्त्रे क्षाल्यद्वाभ्यां करौ स्पृशेत् ॥

92.गन्डौ ओष्ठौ तथा द्वाभ्यां करौ पादौ शिरोरसौ ।

 एकैकतस्ततो घ्राणनेत्रे द्वाभ्यां च कर्णकौ ॥

93.एकतो नाम हृन्मूर्ध्नि भुजौ द्वाभ्यां च नामभिः ।

 एवं चतुर्विंशतिभिः केशवाद्यैर्जलं स्पृशेत् ॥

94.ब्राह्मेण गन्डौ मुक्ताममोष्ठौ सर्वैः करैः पदैः ।

 मध्यत्रिकास्थिरस्तासां पृष्ठतो नाशिकाग्रकम् ॥

95.अध्याख्या नाशिके नेत्रे कर्णावद्य त्रिकोणके(च) ।

 सर्वैरन्यान् स्पृशेस्थानान् बुद्धिमानर्थतत्ववित् ॥

96.इमं म इति मन्त्रेण जलं मूलेन मन्त्र्य च ।

 विष्णोर्नुकम् इतिध्यात्वा गोपिचन्दनमादरात् ॥

97.सम्मर्ध्य केशवाद्यैश्च द्विषण्णामानि धारयेत् ।

 श्रीसंस्मृत्यैवभिश्रीयात् पवित्रं दक्षिणे करे ॥

98.अनामिकायां सौवर्णकौशेयं धारयेत् सुधीः ।

 सुवर्णं दशमाषेतं तन्यूनं नाति पूजयेत् ॥

99.तुलसीमणिमालाश्च कौशेयं चाक्षरान्तिकम् ।

 उत्तरीयं ततो धृत्वा द्विवारं पुनराचमेत् ॥

 ॥ इति श्री प्रकाशसंहितायां द्वितीयपरिच्छेदे दशमोऽध्यायः ॥



 ॥ अथ एकादशोऽध्यायः ॥

॥ हरिः ॐ ॥

1.प्राणायामं चरेत्तच्च त्रिविधं परिकीर्तितम् ।

 वन्द्यागर्भ सगर्भाख्य भेदादङ्गुलिभिस्त्रिभिः ॥

2.मध्यमानामिकाङ्गुष्टैरज्ञान्(ज्ञनात्) प्राणरोधनम्‌ ।

 वन्द्याख्यादुःखबहुलमिहामुत्र च यच्छति ॥

3.वामनासापुटं बध्वा वायुमन्तःस्थितं क्रमात् ।

 शनैर्नासापुटादक्षनासा बाह्यमानीय रेचकम् ॥

4.मध्यमानामिकाभ्यां च रोधो वा मनसः स्मृतः ।

 रुध्वाङ्गुष्ठाद्दक्षनासां बाह्यं वायुं च विस्तृतात् ॥

5.वामात् स पूरयेच्छक्या मन्त्रावृत्या क्रमोत्तरम् ।

 तत्पूरकमिति प्रोक्तं प्राणरन्ध्रे उभे धृढम् ॥

6.निरुध्यात्मिका श्वासरोधः कुम्भक ईरितः ।

 मन्त्रावृत्या तु संयुक्तः सगर्भः इति कीर्तितः ॥ 

7.मन्त्राक्षराणां मन्त्राणां मानिनश्च नियामकान् ।

 तद्विधिं तस्य च न्यासं ध्यानं मन्त्रार्थमादरात् ॥

8.आरोहणावरोदाद्यं मन्त्रबीजाक्षराणि च ।

 स्वाधिकारं च मन्त्राणां फलाक्षरविहाय च ॥

9.ध्यायन् ज्ञात्वा हरीरादीन् दक्षहस्ताङ्गुलीश्वरान् ।

 न क्रोधी शौचनाडीशान् रेचकादि त्रिकेषु च ॥

10.श्रीभूदुर्गाश्च तन्नार्थागिरंवाणीमजेरणौ ।

 ज्ञात्वा संख्याविशेषं च मन्त्रोत्पत्तिक्रमं तथा ॥

11.ओंकारान्तर्गतं स्वात्मद्हृदं श्वासपतिं परम् ।

 ध्यायेन्नाडीं पिङ्गलाख्या तत्र पूर्वोक्तदेवताः ॥

12.पुरुषाणि हरेर्ध्यायन् रेचकन्तु समाचरेत् ।

 इलास्तत्रोक्तदेवाश्च श्रीरूपाणि हरेस्तथा ॥

13.ध्यायन् स्वतन्त्रवशगम् अखिलं पूरकं चरेत् ।

 शरीरस्थान् सुरान् विष्णुं सुषुम्ना कञ्जतेवताः ॥

14.हरीरौ हृद्गतौ सर्वं ध्यायन् कुम्भकमाचरेत् ।

 सगर्भरीरितप्राणायाम एवं विधः स्मृतः ॥

15.ततः संकल्प्य सन्ध्यादौ मार्जनं कारयेत् सुधीः ।

 मन्त्रितं सूर्यमन्त्रेण पीत्वाम्भः पुनराचमेत् ॥

16.पुनश्च मार्जनं कृत्वा पुनराचम्य पूर्ववत् ।

 प्राणानायम्य गायत्र्या रवेरुदयतः पुरा ॥

17.अर्घ्यं सूर्यस्थितं विष्णुं ध्यायन् त्रिः परिकल्पयेत् ।

 अकारेण गृहीतोदङ्मुक्त्वाङ्‌गुष्ठद्वयं सुधीः ॥

18.समीकृताङ्घ्रियुगलः सूर्यायार्घ्यं निवेदयेत् ।

 करन्यासं ततः कुर्यात् केशवादींश्च तर्पयेत् ॥

19.शुक्लं कृष्णं तर्पयेच्च सुधीः सङ्कर्षणादिकान् ।

 ध्यायन् विष्णुं महाभक्त्या ततः कुर्यात् प्रदक्षिणम् ॥

20.उधृत्य चक्षुष्कोट्यन्तमूर्ध्वमम्भो विनिक्षिपेत् ।

 तदम्भो वज्रसदृशं भूत्वा ब्रह्मवरोद्धतान् ॥

21.हत्वा भूमौ पातयति रविमण्डलरोधकान् ।

 पुनः पुनस्ते(श्च स्ते) वर्धन्ते प्रातः सायं हता अपि ॥

22.अतो नित्यार्घ्यदानेन प्रीयते सूर्यगो हरिः ।

 प्रातरर्घ्यत्रयं देयं मध्याह्नेत्वेकमेव च ॥

23.सायङ्काले द्वयातीते कालेत्वेकमथाधिकम् ।

 ततः श्रीहरिचक्रेण बहिरन्तस्थितेन च ॥

24.ध्यानेनान्तर्बहिर्दैत्यान् दूरीकृत्या सुरोत्तमान् ।

 प्रार्थ्य कृत्वा हस्तशुद्धिं गुरून्नत्वाथ रूपिणम् ॥

25.कलिं नाभिस्थिताद्वायोः शोषयेद्वायुबीजकम् ।

 जप्त्वायमिति हृद्याग्निं ध्यात्वा जप्त्वाग्नि बीजकम् ॥

26.दग्ध्वा तं मूर्ध्निगं वारिपतिं जप्त्वावमित्यपि ।

 पीयूषवृष्ट्यास्नातोस्मीत्येवं ज्ञानी विचिन्तयेत् ॥

27.वैष्णवेषु च मन्त्रेषु तत्वानां न्यसनं पुरा । Imp

 पश्चात्तु मातृकान्यासं पूजायामन्यथा भवेत् ॥

28.पुनः प्राणायामपूर्वम् अङ्गुलीन्यासमाचरेत् ।

 हृदिस्थितं रविं ध्यात्वा तद्गं नारायणं परम् ॥

29.विश्वामित्राख्य गायत्रीं सन्ध्याङ्गत्वेन वै जपेत् ।

 गायत्र्यर्थः ---

 ततं त(ते)द्देशकालोरुगुणैः सवितुस्स्य तु ॥

30.सृष्ट्यादिरूपं(प)(कर्तु)तद्वरेण्य शब्द समस्तशः ।

 भारती ज्ञानदानं रूपं तध्येयं ज्ञानादि साधनम् ॥

31.ज्ञानकर्मेन्द्रियव्रातं प्रेरयेत्विति चिन्तयेत् ।

 प्रकाशे विजयो यस्य कान्तिर्यस्मिन् स्तुतिः सदा ॥

32.व्यवहारोपि येनासौ चिद्रूपी यः स देवराट् ।

 ॐ नमो भगवान्विष्णुः अखिलोच्चगुणत्वतः ॥

33.ॐतत्ववाजीह्योङ्कारो वक्त्यसौ तद्गुणोतताम् ।

 ओमशेषगुणाधार इति पूर्णगुणो ह्यसौ ॥

34.अनन्तकल्याणगुणो विष्णुरोमित्युदाहृतः ।

 भूः पूर्णस्तु भुवः श्रीशः(भूतिवरः) सम्यज्ञानात्मकः सुवः ॥

35.एवं विदिह गायत्र्याः सभ्याभावं समाचरेत् ।

 इति जप्त्वा तु गायत्रीं महान् मन्त्रान् जपेत्ततः ॥

36.मन्त्रार्घ्यांश्च ततो दत्वा व्याहृतीभिश्च तिसृभिः ।

 युक्तैः पादैस्त्रिभिः पूर्णगायत्र्या च क्रमेण तु ॥

37.अनिरुद्धादिकान् स्मृत्वा गायत्र्यार्घ्यं निवेदयेत् ।

 तदन्येषां तु मन्त्राणां तन्मन्त्र्यैरर्घ्यमीरितम् ॥

38.दत्वा नत्वाथ देवांश्च सम्यगेवं समाचरेत् ।

 पुनर्माध्याह्निकस्नानं सन्ध्यादिष्व(दींश्च)समाचरेत् ॥

39.ब्रह्मयज्ञं सर्ववेदशास्त्रेड्यं संस्मरन् वदेत् ।

 हरेः कथाश्च शृणुयाद्भक्त्या शिष्येभ्य आदिशेत् ॥

40.धर्मेणेज्या साधनानि सम्पाद्य हरिमर्चयेत् ।

 मृश्चौ च गण्डूषाचमनं दन्तशुद्ध्यार्ह दर्शनम् ॥

41.पादुके चामन्त्रणं च विज्ञापनमिहाष्टकम् ।

 ध्यानमावाहनं चासनार्घ्यं पाद्याचमानके ॥

42.मधुपर्कं पञ्चामृतं सशुद्धोदकमज्जनम् ।

 वस्त्रं गन्धं च तुलसी पुष्पाणि पर्णानि(पठनानि) च ॥

43.धूपं दीपं च नैवेद्यं ताम्बूलस्वर्णपुष्पकौ ।

 नीराजनं नमस्कारः प्रदक्षिणमजस्य तु ॥

44.गीतवाद्यादर्शनाद्यं नृत्यं च छत्रचामरे ।

 क्षामापनं प्रार्थनं च कृत्वा विष्णोः समर्पयेत् ॥

45.पूजा च पीठपूजा च कलशार्चनमादरात् ।

 शङ्खपूजा च देवस्यावरणानि प्रपूजयेत् ॥

46.पूजयेच्च पृथक् द्रव्यै(देव्ये)रनुयोगमतः परम् ।

 सायं प्रातश्चाग्निपूजा होमश्चाश्रमिभिस्त्रिभिः ॥

47.वैश्वदैवं बलिहृतिं गुरुवृद्धार्यसज्जनान्(द्विजान्) ।

 आराध्य भोजयेद्भक्त्या चिन्त(यं)येस्तद्गतं हरिम् ॥

48.ताम्बूलदक्षिणां दत्वा तदनुज्ञामवाप्य च ।

 स्वयं भुक्त्वा हस्तमुखशुद्धाचमानपूर्वकम् ॥

49.कृत्वातीर्थं(र्थे) च तुलसीं गृहीत्वा सायमञ्जसा ।

 सन्ध्या च देवपूजां च कृत्वा हर्यर्पणं चरेत् ॥

50.अहङ्कारादि निर्मुक्तः हरिमारात् सुरान् स्मरन् ।

 स्वतन्त्रेऽभ्यर्प्यचात्मानं साधु स्वजनसन्ततिः ॥

51.अच्छिद्रमेवं कर्तव्यं शताष्टशतजन्मसु ।

 प्रायः सधत्सौनर तं जनयिष्यति मानुषे ॥

52.ततश्च योग्यताभिज्ञगुरुभिर्ज्ञानवान् भवेत् ।

 दशभिश्च त्रिभिर्भक्तिं लब्ध्वोपासीत माधवम् ॥

53.उपासीत बलोवायु(द्युध्य) ध्वनियोगबलो भवेत् ॥

 ॥ इति श्री प्रकाशसंहितायां द्वितीयपरिच्छेदे एकादशोऽध्यायः ॥



 ॥ अथ द्वादशोऽध्यायः ॥

॥ हरिः ओम् ॥

1.इदं शरीरं श्रीविष्णोः रथमित्यनुजिन्तयेत् ।

 रथिकं श्रीहरिं ध्यायेद्यन्तारं सूत्रनामकम् ॥

2.भूतानि चक्रभूतानि गात्रं धूरयुगाक्षगाः ।

 हृषीकानि हयांश्चित्तं पाशमाहुर्मनीषिणः ॥

3.रथिकस्य सखा जीवः रथमान्यखिलात्मवित् ।

 तद्विद्यदा रथमुखं स्वमुखं श्रीहरिं स्मरेत् ॥

4.प्राज्ञं प्राप्या(स्वा)भीष्टरूपं तत्तद्भेदाद्विचिन्तयेत् ।

 अङ्गुष्टसम्मितं रक्तं कञ्जहस्तदलांघ्रिकम् ॥

5.दीप्यन्मणिनखं दिव्यरेखासंयुक्तपत्तलम् ।

 समपादतलं चारुप्रपदं शुभपार्ष्णिकम् ॥

6.तूणायुगाभजधनं पृथक् जानुं सुदूरकम् ।

 सिंह्ममध्यं पल्लवाभ कुक्षिविस्तीर्णवक्षसम् ॥

7.कम्बुकण्ठचतुर्बाहुं पूर्णचन्द्रनिखभाननम् ।

 बिम्बोष्टं तुङ्गनासञ्च कमलाक्षं हरिं स्मरेत् ॥

8.उद्यद्भानु किरीट श्रीकस्तूरि तिलकाङ्कितम् ।

 कर्णाभरणनिर्भातकपोल श्रीमुखाम्बुजम् ॥

9.दयार्द्रदृष्टिकुन्दाभरदनं मन्दसुस्मितम् ।

 भक्तप्रसादाभिमुखं शङ्खचक्रगदाधरम् ॥

10.पीतान्बरं वैजयन्त्या वनमाला विराजितम् ।

 श्रीवत्सकौस्तुभधरं कटकाङ्गुलिराजितम् ॥

11.हारकेयूरवलयकटिसूत्रसमन्वितम् ।

 नूपुरादिलसत्पादहृत्तमः परिहारकम् ॥

12.(सुल) सल्लक्षणं सुन्दराङ्गं चराचरजगन्मयम् ।

 हृदि वासनया चिन्त्यं एकैकाङ्गमथादितः ॥

13.अभ्यासतश्च सर्वाङ्गसम्पद्भरितमीश्वरम् ।

 ध्यात्वा चिरं प्रसन्नास्यां व्यक्तचा(स्वारु)पिकेक्षणम् ॥

14.पश्यतीशं रमाकान्तं हृदिस्थूले नरोत्तमाः ।

 विद्युद्वर्णं तद्धिबाह्यापरोक्षं प्राहुरुत्तमाः ॥

15.तदैव सञ्चितं नष्टं दुष्प्रारब्धं च मो(नश्य)क्ष्यति ।

 ततः स्वरूपगं विष्णुं जीवो जीवस्थमीक्ष्यते ॥

16.तत्स्वरूपापरोक्षाख्यं सुखप्रारब्धभुक्‌त(स)दा ।

 हृदि स्वरूपे च गुणा(नु)उपास्या स्युस्तदा हरेः ॥

17.लिङ्गसूक्ष्मस्थूलदेहगुणेन्द्रियविवर्जितम् ।

 सदतोब्रह्मनिर्दोषम् इत्युपास्याद्यकारणात् ॥

18.लिङ्गान्मुक्तो(लिङ्गमुक्तो ?) भवेद्हृद्गं स्वतः शतगुणाधिकम् ।

 प्रकाशं चिन्मयं तस्मिन् ध्यात्वा व्यक्तसुचिद्भवेत् ॥

19.विषयेन्द्रियसम्बन्धं विना नित्याग्निमुत्तमम् ।

 ध्यात्वा लिङ्गं मुक्तिगतं लभते स्वस्वरूपगम् ॥

20.हरिमात्मपतिं भृत्यमात्मानं संविचिन्तयेत् ।

 उपास्यापि क्रमाद्वित्रिगुणोपासनया हरिम् ॥

21.तुर्यपादगुणोपास्तौ शिष्टया मुक्तिमेष्यति ।

 निरंशानां भक्तिपाकाशून्यानाम् उत्क्रामो भवेत् ॥

22.पिङ्गलाभिः शिरः स्पृष्ट्वाभिस्तेषा तादृशी स्थितिः ।

 समस्तदेवदासानां भक्तिपाकादनन्तरम् ॥

23.सुषुम्नायाः समुत्क्रान्तिः निर्भिन्नब्रह्मरन्ध्रतः ।

 निर्दोषसच्चिदनन्दतनुमात्रेश्वरः परम् ॥

24.मर्त्योत्तमो च्छिद्रभक्त्या क्रमाज्जानाति नैकधा ।

 क्रियाद्गुणोपासनं हि भूमौ भवति नाधिकः ॥

25.तुर्यपादगुणोपास्ति सुखप्रारब्धसंक्षयः ।

 महरादिषु संस्थानां कल्पान्ते नान्यथा भवेत् ॥

26.पादमात्रगुणोपास्तिः स्थूलहृद्धर्शनाद्भवेत् ।

 सम्प्राज्ञातसमाधौ तु गुणोपास्ति क्रियान्विता ॥

27.तावद्भूमौ स्थितिस्तावत् सुखप्रारब्ध भोजनम् ।

 उदानस्य निरंशास्तु पिङ्गलामात्रतः शिरः ॥

28.निर्भिद्य च बहिर्गत्वा भोगदेहान् प्रकल्प्य च ।

 तत्पूर्वकल्पैः कुसुमासारैः प्रपति त प्रभुः ॥

29.सुषुम्नायां तु सांशानाम् उत्तमैप्रस्तुते सति ।

 तदोदानस्वकञ्जस्थै नाभिस्थैः सह निर्गतम् ॥

30.प्राप्यस्तत्वा(तत्रा)खिलजगद्भरितं बन्धमोचकम् ।

 प्रयाणाभिमुखं कृत्वा तुष्टो भवति मोचकः ॥

31.तदा हरिः स्वकरगे रत्नसिंहासने शुभे ।

 माभैरित्याश्वास्यलिङ्गसूक्ष्मबद्धं निवेश्य च ॥

32.अणिमारूपमासाद्य ऊर्ध्वं गच्छति माधवः ।

 (आदिगा पुरोगन्तारः मा लक्ष्मीः ईशवायुः गीः सरस्वती ।)

 एवमाद्यासुरा उत्क्रान्तस्य पुरुषस्य पुरतः ॥

33.वीणागायनवाद्यादियुक्ता भवन्ति ।

 तदादिगामेरगीर्वाणी गायनतत्पराः ॥

\[टीकाः आदिगाः -पुरोगन्तारः, मा-लक्ष्मीः, ईशः-वायुः, गीः-सरस्वती,

एवमाद्याः सुराः उत्क्रान्तस्य पुरुषस्य पुरतः वीणागायनवाद्यादियुक्ता भवन्ति \]

34.ब्रह्ममूलस्थितान् वेदान् पठति श्रीहरिप्रियः ।

 दलाभिमानिनश्छत्रचामरादि धरामराः ॥

35.पताकदर्पणधराः मरुतः श्रीर्जयस्तुतिः ।

 सोनिरुद्धं च प्रद्युम्नं प्रार्थ्यैक्यमभिगच्छति ॥

36.नाभिस्था पृष्टतबलाः हृद्गतास्तु पुरोगमाः ।

 ईरस्थस्तालु स्थिताः पार्श्वबलरूपा भवन्ति हि ॥

37.भ्रूमध्यस्त्वनभिमुखो नाभ्योत्यार्चाभिरक्तवत्यलम् ।

 तदानाडी रोमगताः प्राणायास्यन्ति तत्प्रति ॥

38.तत्र स्थित्वा मुहूर्तार्धं शिरः कञ्जं प्रयात्यजः ।

 तदा मूर्ध्निस्थिताः साधु सहस्राकरदीपिकाः ॥

39.गृहीत्वा गछतस्तस्य पुरोगच्छन्ति सामराः ।

 एवमुत्क्रान्तयः सांशा निरंशागतजीवयोः ॥ \*

40.पितृयानं देवयानं क्रमादारूढयोस्तदा ।

 उदानवायुः शुशुभे भोगदेहं प्रकल्प्य च ॥

41.गन्धमाल्याम्बरमहारत्नाभरणभूषितम्(तो) ।

 विधाय पापहाद्यार्चिध्युचिरादि सुमार्गतः ॥

42.स्तुवद्भिः सिद्धसाध्यैश्च वाद्यविद्याधरादिभिः ।

 गायद्भिर्देवगन्धर्वैः नृत्यदप्सरसाङ्गणैः ॥

43.कुसुमासारिभिर्देवैः अर्चिषं यापयिष्यति ।

 सहस्रं योजनादूर्ध्वं भूमेरार्जिर्द्धृतांशजः ॥

44.तावदन्तरगा देवाः मार्गगाः सन्त्यनेकशः ।

 अर्चिस्त्रिशदहो देवाः द्विषट्श्शुक्लादिदेवताः ॥

45.षट्दण्डमासदेवाश्च उदक्संवत्सरेश्वरः ।

 विद्युद्देवाः वियद्गङ्गा अग्निः सूर्योगुरुस्तथा ॥

46.इन्द्रः शेषविपौ ब्रह्माद्यर्चिरादिपदस्थिताः ।

 एतान् देवान् (प्रा)तापयित्वास्तैस्तैर्ज्ञानं प्रदाप्य च ॥

47.मार्गद्रष्टा मानवाख्य पुंसां चोच्यं चतुर्मुखम् ।

 तेन तारकामादिश्य योग्यताभिज्ञयाज्ञया ॥

48.महर्जनस्तपस्सत्योष्वपि काञ्चिन्निवेश्य च ।

 अमुक्तस्थानवैकुण्ठे वायुः सुखयति स्फुटम् ॥

49.सर्वमन्वन्तेरेष्वेवं सर्वाजदिवसेषु च ।

 सर्वजीवेष्वेवमीरः सर्वकर्ताज्ञयाः हरेः ॥



॥ इति श्री परतत्वनिर्णये प्रकाशसंहितायां द्वितीयपरिच्छेदे द्वादशोऽध्यायः॥

॥ श्रीमद्धनुमभीममध्वान्तर्गत(मध्वादिराजगुर्वन्तर्गत)रामकृष्णवेदव्यासहयग्रीवरूप

श्रीपरमात्माप्रीयताम् ॥ सुप्रीतो वरदो भवतु ॥ श्रीकृष्णार्पणमस्तु ॥

\* इदं ग्रन्थं मया रोट्टीवंशसमुद्भूतेन लक्ष्मीनारायणाचार्यसूनुना सेतुमाधव इति

 ख्यातेन अद्य ज्येष्ठकृष्णदशम्यां भौमवासरे समाप्ततः लिखितम् \*



\* अन्तन्तेश्वरप्रसादेन तेन सद्गुणभरितसेतुमाधवेन प्राप्तस्य ग्रन्थस्य प्रतिलिखितम् अद्य क्रोधनसंवत्सरस्य भाद्रपदशुक्लानन्तपद्मनाभचतुर्दश्यां मया सुब्रह्मण्यशर्मणा बालकेन समाप्ततः कृतं तेन अनन्तासनादिस्थानविराजमान श्रीप्राणवल्लभो सुप्रीतो भवतु \*

॥ श्रीमद्धनुमदन्तर्यामी श्रीरामचन्द्रो विजयते ॥

॥ श्री गुरुराजो विजयतेतराम् ॥

।. श्रीकृष्णार्पणमस्तु .।

 -----------------------------



 ----------------





![](include/loader.gif) **Please Wait....**





**End Of Book**











\]
