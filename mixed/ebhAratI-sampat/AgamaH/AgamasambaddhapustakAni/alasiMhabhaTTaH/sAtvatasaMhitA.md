+++
TITLE = "सात्वतसंहिता"
AUTHOR = "अलसिंहभट्टः"
DOMAIN = "आगमः"
SUB-DOMAIN = "आगमसम्बद्धपुस्तकानि"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-1203"
url = "https://www.ebharatisampat.in/read_chapter.php?bookid=NjY2MzM2OTc0Mzg0NTEx"
title = "सात्वतसंहिता"

+++
[[सात्वतसंहिता	Source: [EB](https://www.ebharatisampat.in/read_chapter.php?bookid=NjY2MzM2OTc0Mzg0NTEx)]]

\[









   सात्वतसंहिता  
   अलशिङ्गभट्टविरचितभाष्योपेता  
   प्रथमः परिच्छेदः।

 विष्णोराराधनपरा\[1\] मुनयो मलयाचले ।  
 संस्थिताः सिद्वगन्धर्वविद्याधरनिषेविते ॥ 1 ॥

 श्रीमद्यादवशैलाग्रशेखरं सद्गुणाकरम् ।  
 योगानन्दनृसिंहाख्यदैवतं पर्युपास्महे ॥  
 श्रीमन्नारायणोऽव्याद् यदुगिरिनिलयो यः\[2\] परं दिव्यरूपं  
 सौषुप्तस्वप्नजाग्रत्पदभिदुरमिदं चातुरात्म्यं च रूपम् ।  
 रूपं वैशाखयूपं विविधमपि वैभवं चापि बिभ्रद्  
 देवीभूषायुधाढ्यो विहगपतिरथः पाति लोकान् समस्तान् ॥  
 विश्वस्य भजतां नित्यं नश्वरेतरभोगदः ।  
 शश्वत् सर्वार्थदो भूयाद् विश्वत्राता नृकेसरी ॥  
 प्रणम्य शिरसाऽऽचार्यान् प्रतिष्ठापितसात्वतान् ।  
 तदादिष्टेन मार्गेण सात्वतार्थः प्रकाश्यते ॥

  \[3\]मलयाचले नारदस्यागमनम्  
 अत्र तावद् भगवान् भगवच्छास्त्रविशारदो नारदो महामुनिः साक्षाद् वासुदेवेन संकर्षणायोपदिष्टं स्वेन संकर्षणाल्लब्धरहस्याम्नायसंज्ञितैकायनश्रुतेः सूत्ररूपं भगवत्प्राप्त्यैकोपायभूताभिगमनोपादानेज्यास्वाध्याययोगरूपकर्मविचारैः परव्यूहविभवरूपब्रह्मविचारैश्च गर्भितं पञ्चविंशतिलक्षणं सात्वतं तन्त्रमुपदेक्ष्यन् आदौ तदवतारक्रमं दर्शयति- विष्णोरिति।  
 अत्रादौ विष्णुशब्दप्रयोगेण चिकीर्षितग्रन्थनिर्विघ्नपरिसमाप्तिसाधकं निरवधिकमङ्गलं कृतं भवति। सिद्धगन्धर्वविद्याधरनिषेविते। देवतानामपि सेव्यत्वादतिपरिशुद्धमित्यर्थः। मलयाचले मलयपर्वते। मुनयः भगवद्ध्यानशीला ऋषयः। विष्णोः जगद्व्यापनशीलस्य भगवतः। आराधनपराः सन्तः सर्वव्यापिनो भगवतः कुत्राराधनं कार्यम्? कथं तद्विधानम्? कथं तद्विधानम्? को वा उपदेक्ष्यतीति तदेकचित्ताः सन्त इत्यर्थः। संस्थिताः समित्युपसर्गेण चिरकालीना स्थितिः सूच्यते॥ 1 ॥  
 \[1 \`श्रीगोविन्ददेवो जयति' इत्येवम् उ. मातृकारम्भः। ततः परम्- "शुक्लाम्बरधरं विष्णुं शशिवर्णं चतुर्भुजम्। प्रसन्नवदनं ध्यायेत् सर्वविघ्नोपशान्तये ॥" इत्येष श्लोको दृश्यते- अ. उ., उ. मातृकायां च- "यस्य द्विरदवक्त्राद्याः पारिषद्याः परस्परम्। विघ्नं निघ्नन्ति सततं विष्ववसेनं तमाश्रये॥" इति द्वितीयोऽपि श्लोको वर्तते।\]  
 \[2 यं-म.।\]  
 \[3 नास्ति वाक्यमेतत्- म.।\]  
   
 कालेन केनचित् स्वर्गाद् रामदर्शनलालसः ।  
 तत्रावतीर्णो देवर्षिर्नारदो भगवन्मयः ॥ 2 ॥  
    
  \[4\]नारदस्य परशुरामदर्शनम्

 कालेनेति। तत्रैवंस्थितेषु मुनिषु। केनचित्कालेन कतिपयकालानन्तरमित्यर्थः। भगवन्मयः भागवताग्रेसरः। नारदो नाम देवर्षिः। रामदर्शनलालसः सन् परशुरामसेवासक्तः सन्। तत्र मलयाचले। स्वर्गादवतीर्ण आविर्बभूव ॥ 2 ॥  
 \[4 नास्ति वाक्यमेतत्-म.।\]  
 ज्ञात्वा तस्याचलां\[5\] भक्तिं देवः परशुलाञ्छनः ।  
 प्रत्यक्षमगमच्छश्वत्\[6\] सानुकम्पेन चेतसा ॥ 3 ॥

 अत्र मुनीन् सात्वतशास्त्रे प्रवर्तयेति नारदं प्रति रामोक्तिः- ज्ञात्वेति। परशुलाञ्छनो देवः परशुरामः। तस्य देवर्षेः। अचलां भक्तिं स्वविषयकदृढाध्यवसायम्। ज्ञात्वा सानुकम्पेन निर्हेतुककृपान्वितेन। चेतसा प्रत्यक्षमगमत् दृष्टिविषयतां प्रापेत्यर्थः॥ 3 ॥  
 \[5 मलां-बक. बख अ.।\]  
 \[6 क्षतां जगामाशु- अ.मु.।\]

 ततः प्रहृष्टवदनः \[7\]प्रोत्फुल्लपुलको मुनिः ।  
 पूजयामास तं देवमष्टाङ्गपतनादिना ॥ 4 ॥

 तत इति। ततः तस्माद्धेतोः। मुनिः नारदः। प्रहृष्टवदनः सन् सन्तोषोत्फुल्लमुखः सन्। प्रोत्फुल्लपुलकः सन् संजातरोमाञ्चः सन्। तं देवं रामम्। अष्टाङ्गपतनादिना साष्टाङ्गप्रणामप्रदक्षिणस्तुतिप्रश्नाद्युपचारैः पूजयामास ॥ 4 ॥  
 \[7 प्रोत्कल्प. बक., प्रोद्भिन्न-मु.।\]

 अथाह भगवान् रामो मधुराक्षरया गिरा ।  
 तवास्ति भक्तिरचला\[8\] जन्मबीजक्षयङ्करी ॥ 5 ॥

 एषा तु\[9\] सात्वती\[10\] शुद्धा नित्यमव्यभिचारिणी ।  
 तिष्ठन्ति मुनयो\[11\] ह्यत्र प्रार्थयाना हरेः पदम् ॥ 6 ॥

 अथेति। अथ मुनेरुत्साहकोलाहलानन्तरम्। भगवान् रामो मधुराक्षरया मनोहरवर्णसंदर्भया गिरा वाचा आह। नारदं प्रत्युवाचेत्यर्थः। वचनप्रकारमाह- तवेति। तव तु एषा भक्तिः एतादृशी भक्तिरेवास्ति। अस्मत्सकाशाल्लब्धव्यमुपायान्तरं नास्तीति भावः। तां भक्तिं विशिनष्टि- अचलेत्यादिपदपञ्चकेन। अचला चाञ्चल्यरहिता। जन्मबीजक्षयंकरी संसारदुःखविनाशिनी। सात्वती सात्वतशास्त्रोदिता। भगवत्प्राप्त्येकोपायभूताऽभिगमनादिकर्माङ्गिकेति यावत्। तत एव शुद्धा अमिश्रेत्यर्थः। नित्यं निरन्तरम्। अव्यभिचारिणी अनन्यदेवताविषयेत्यर्थः। \[12\]एतादृश्या भक्तेस्तव विद्यमानत्वादस्मद्दर्शनादृते तव प्रयोजनान्तरं नास्ति। किन्त्वेतेषां मुनीनामपि मोक्षोपायमुपदिशेत्यर्थः। तिष्ठन्तीति। हि यस्मात् कारणात्। अत्र अस्मिन् पर्वते। मुनयो हरेः पदं प्रार्थमाना मुमुक्षवः सन्तस्तिष्ठन्ति। तस्मात् तान् मुनीन्। सात्वते सात्वतशास्त्रोदिते। क्रियामार्गे अभिगमनोपादानेज्यास्वाध्यायरूपशुद्धमार्ग इत्यर्थः। मद्वाक्याद् योजय याहि परमरहस्येऽपि मार्गेऽस्मदाज्ञागौरवेण मुनीन् प्रवर्तय, तदर्थं शीघ्रं गच्छेति भावः ॥ 5-6 ॥  
 \[8 रधिका - अ. मु.।\]  
 \[9 हि- बक. बख.।\]  
 \[10 सात्त्वकी- बक. अ. मु.।\]  
 \[11 येऽत्र- बक. बख., यत्र- अ. उ.।\]  
 \[12 एतादृश-अ.।\]

 तान् सात्वते क्रियामार्गे मद्वाक्याद्\[13\] याहि योजय ।  
 एवमुक्त्वा तु तं विप्रमृषीणां हितकाम्यया ॥ 7 ॥  
 एवमिति। देवः परशुरामः। एवं पूर्वोक्तरीत्या ऋषीणां हितकाम्यया तं विप्रं नारदं प्रत्युक्त्वा तस्माद्देशात् पर्वताग्रात् तटिद्यथा\[14\] विद्युदिव क्षणमात्रेण अदर्शनं जगाम, अन्तर्हितो बभूवेत्यर्थः॥ 7 ॥  
 \[13 दभि-बक. अ.।\]  
 \[14 यथा तथा- म.।\]  
   
 जगामादर्शनं देवस्तस्माद् देशात् \[15\]तटिद् यथा ।  
 स तु हृष्टमना वाक्यं शिरसा चाभिवाद्य तत् ॥ 8 ॥  
 स इति। अथ भगवदन्तर्धानानन्तरम्। स नारदः। हृष्टमनाः सन्। तद्वाक्यं शिरसा अभिवाद्य, तदाज्ञां शिरसा धृत्वेत्यर्थः। तत् स्थानवरं भगवदाविर्भावस्थानं केवलं पुष्पैरर्चयित्वा निर्जगाम, तस्मात् स्थानान्निर्गतः ॥ 8 ॥  
 \[15 त्तदन्यथा- अ.।\]  
   
 निर्जगामार्चयित्वाऽथ पुष्पैः \[16\]स्थानवरं तु तत्।  
 अपश्यदाश्रमं चान्यं\[17\] नानाद्विजनिषेवितम् ॥ 9 ॥  
 अपश्यदिति। आश्रमम् ऋषीणामावासस्थानमपश्यच्च। नानेत्यादिविशेषणत्रयेणाऽऽश्रमस्यातिरामणीयक(त्व)मुक्तं भवति॥ 9 ॥  
 \[16 स्थानं परं- बक. बख. अ. उ.।\]  
 \[17 चाथ-बक.।\]  
   
 तरुपुष्पफलै\[18\]राढ्यं वापी\[19\]कूपह्रदान्वितम् ।  
 सम्प्रहृष्टस्तत\[20\]स्तत्स्थैर्द्विजेन्द्रै\[21\]रभिवादितः ॥ 10 ॥  
 संप्रहृष्ट इति। ततः तदाश्रमदर्शनाद्धेतोः संप्रहृष्टः स नारदः, तत्स्थैः तदाश्रमस्थितैः, द्विजेन्द्रैरभिवादितः नमस्कृतः, अर्घ्यपाद्येन पूजितश्च सन् विनिवेशितविष्टरः विष्टरे विनिवेशितश्चेत्यर्थः ॥ 10 ॥  
 \[18 फलेना- बक. बख. उ.।\]  
 \[19 ह्रदमृगाञ्चितम्- बक., ह्रदमृगान्वितम्- अ. उ.।\]  
 \[20 स्तस्थौ- अ., स्तस्मै- उ.।\]  
 \[21 न्द्रैः सोऽभि- बक.बख. अ. उ.।\]  
   
 पूजितश्चार्घ्य22पाद्येन विनिवेशितविष्टरः ।  
 अथाञ्जलिधराः सर्वे प्रोत्फुल्ल23नयनाम्बुजाः ॥ 11 ॥  
 अथेति। अथ उपचरणानन्तरम्, सर्वे मुनयः प्रोत्फुल्लनयनाम्बुजाः सन्तः सन्तोषविकसितनेत्रकमलाः सन्तः, तव दर्शनाद्धेतोः, नः अस्माकम्, जन्मसाफल्यं जातमिति शेषः, इति वदन्ति, अवदन्निति भूतार्थकत्वमङ्गीकार्यम् ॥ 11 ॥  
 \[22 पाद्याद्यैर्वि-मु.।\]  
 \[23 वदना- बक.।\]  
   
 वदन्ति जन्मसाफल्यमद्य नस्तव दर्शनात् ।  
 24श्रुत्वा तत्प्रीतिजनकं वाक्यं प्रणयपेशलम् ॥ 12 ॥  
 25श्रुत्वेति। नारदो मुनिरपि हृषीकेशं नमस्कृत्य प्रणम्य। अत्र प्रणामः शास्त्रोपदेशारम्भार्थक इति बोध्यम्। प्रणयपेशलं स्वकारुण्यमधुरम्, अत एव तत्प्रीतिजनकं तेषां मुनीनां संतोषजनकम्, वाक्यमाह उवाचेत्यर्थः ॥ 12 ॥  
 \[24 ततस्त- बक. बख. अ. उ.।\]  
 \[25 तत इति। ततस्तदनन्तरम्- म.।\]  
   
 नमस्कृत्य हृषीकेशं 26मुनिरप्याह नारदः ।  
 मन्ये कृतार्थमात्मानं नूनं विप्रवरा ह्यहम् ॥ 13 ॥  
 मन्य इति। हे विप्रवराः मुनयः! सोऽहमात्मानं कृतार्थं मन्ये कृतार्थोऽस्मीत्यर्थः। नूनं ध्रुवम्। हीति प्रसिद्धार्थकः। यस्य मे अस्मिन् शुभाश्रमे भगवदाविर्भावस्थानतया अनेकभागवताश्रयतया च शुभावहे आश्रमे, भवद्भिः सह संबन्धो जात इति शेषः।परमभागवतानां भवतां संबन्धादहं कृतार्थोऽस्मीति भावः ॥ 13 ॥  
 \[26 मुनीन- बख. अ. उ.।\]  
   
 भवद्भिः सह सम्बन्धो यस्य मेऽस्मिन् शुभाश्रमे ।  
 उक्तोऽहं भवतामर्थे 27रामेणाक्लिष्टकर्मणा ॥ 14 ॥  
 उक्त इति। यद्यस्माद् भवतामर्थे युष्माकं सात्वतमार्गप्रवर्तनरूपार्थे, अक्लिष्टकर्मणा रामेण अहमुक्तः, नियुक्त इत्यर्थः तत् तस्मात् साम्प्रतं यूयं सर्वे एकमनाः सन्तः, अत्र मनश्शब्दस्य दिव्यत्वादकारान्तत्वं ज्ञेयम्, आकर्णयत शृणुध्वमित्यर्थः, तद्वाक्यमिति शेषः ॥ 14 ॥  
 \[27 देवेना- मु. अ. उ.।\]

 यत् तदेकमनाः \[28\] सर्वे\[29\] आकर्णयत साम्प्रतम् ।  
 अद्यप्रभृति देवेशमाराधयत केशवम् ॥ 15 ॥  
 अद्येति। अद्यप्रभृति यूयं देवेशं सर्वदेवोत्तमं केशवं ब्रह्मरुद्रयोरपि स्वामिनं नारायणं शश्वन्मोक्षप्रदेन शाश्वतमोक्षफलकेन रहस्याम्नायविधिना सात्वतोक्तक्रमेण आराधयत पूजयत ॥ 15 ॥  
 \[28 हृदः- मु.।\]  
 \[29 र्बमा- मु. बक. अ. उ.।\]

 रहस्याम्नायविधिना शश्वन्मोक्षप्रदेन तु ।  
  ऋषय ऊचुः  
 मुने चिरप्रपन्नानां 30प्रकृष्टानां भवान् गतिः ॥ 16 ॥  
    
  \[30\] नारदं प्रति ऋषीणां प्रार्थना  
 एवमुक्ता ऋषयः प्रार्थयन्ते- मुने इति। प्रकृष्टानां प्रसिद्धनानाविधतपस्सिद्धफलानाम्, तथापि चिरप्रपन्नानाम् उपायानुष्ठानपराणाम्, अस्माकमिति शेषः। भवान् आचार्यभूत\[31\]स्त्वं गतिः प्राप्यः प्रापकश्च। स्वतः सिद्धफलानां किमुपायान्वेषणेनेति न चिन्त्यमित्याहुः- नारायणपदप्राप्तेरिति। "नायमात्मा प्रवचनेन लभ्यो न मेधया न बहुना श्रुतेन" (कठो. 2/23) इति तपःप्रभृत्यलभ्यस्य "यमेवैष वृणुते तेन लभ्यः" (मुण्ड. 3/2/3)इति सिद्धोपायकृपालभ्यस्य मोक्षफलस्य यच्छ्रेयस्साधन\[32\]भूतं भगवत्प्रीतिजनकं यत् कर्म तत् प्रकाशय ॥ 16 ॥  
 \[30 नास्ति वाक्यमेतत्- म.।\]  
 \[31 \`भूत' नास्ति- अ.।\]  
 \[32 साधनी- म.।\]  
   
 नारायणप\[33\]प्राप्तेर्यच्छ्रेयस्तत् प्रकाशय ।  
  \[34\]नारद उवाच  
 यच्चोदितेन \[35\]हलिना प्रागुक्तं चक्रपाणिना ॥ 17 ॥  
 यदिति। हे द्विजाः, \[36\]हलिना संकर्षणेन चोदितेन चक्रपाणिना वासुदेवेन प्राक् त्रेतायुगादौ यदुक्तम् उपदिष्टम्, पारम्पर्यागतं गुरुपूर्वक्रमागतं तत् सात्वतं गदतो मे मत्सकाशात् शृणुत आकर्णयत ॥ 17 ॥  
 \[33 दं प्राप्तुं य-अ.।\]  
 \[34 नारदः- मु. बक., नारदः प्रत्याह- म.।\]  
 \[35 हरिणा- अटी.।\]  
 \[36 हरिणा-अ.।\]  
   
 पारम्पर्यागतं तन्मे गदतः श्रृणुत द्विजाः ।  
 पुराऽतीते कृते प्राप्ते त्रेताख्ये ह्यपरे युगे ॥ 18 ॥  
 पुरेति। पुरा पूर्वं कृते अतीते अतिक्रान्ते सति त्रेताख्ये अपरे युगे युगभेदे प्राप्ते सति जगद्धातरि अच्युते च वासुदेवे च ईषदारक्ततां याते "धत्ते सितादिकं रूपं चतुर्धा यत् कृते युगे। \[37\]रक्ताख्यं सितनिष्ठं च त्रेतायां हि महामते॥" (5/87/88) इति वक्ष्यमाणक्रमेण रक्ताङ्गे सतीत्यर्थः ॥ 18 ॥  
 \[37रक्ताद्यमिति मूलस्थः पाठः।\]  
   
 ईषदारक्ततां याते जगद्धातरि चाच्युते ।  
 आह सङ्कर्षणो विष्णुं ज्ञात्वा विनयवानपि ॥ 19 ॥  
   
 किमिदं देव पश्यामि तव रूपविपर्ययम् ।  
 प्रहस्योवाच भगवान् मेघगम्भीरया गिरा ॥ 20 ॥  
 आहेति। संकर्षणो ज्ञात्वापि रक्ताङ्गताहेतुं विदित्वापि विनयवान् सन् गुरोरुपदेशेन ज्ञातव्यमित्याकारकविनययुक्तः सन् विष्णुं वासुदेवं प्रत्याह- किमिति। हे देव तव रूपविपर्ययं वर्णभेदं पश्यामि। इदं किं कुतः प्राप्तमित्यर्थः। प्रहस्येति\[38\]। भगवान् वासुदेवः प्रहस्य \[39\] मेघगम्भीरया गिरा मेघगर्जितसदृशगम्भीर्ययुक्तया गिरा। अत्र उपमानलुप्तालङ्कारः। गिरा वाचा संकर्षणं प्रत्युवाचेत्यर्थः ॥ 19-20 ॥  
 \[38 \`प्रसह्येति' नास्ति- अ.।\]  
 \[39 रहस्यं- अ.।\]  
   
 नायं स कालो यत्रासीत् सत्त्वैकबहुलो जनः ।  
 अद्य रागपरो लोकस्तदृत्तं\[40\] धारयाम्यहम् ॥ 21 ॥  
 नायमिति। यत्र यस्मिन् काले जनः सत्त्वैकबहुलः शुद्धसात्त्विक आसीत्, अयं स कालो न, विभिन्न इत्यर्थः। अद्येति। अद्य अस्मिन् काले, लोको जनः, रागपरः अनुरागपरः, अनुरागविशिष्टः। तद्वत् एतत्कालीनजनवत्, अहमपि तं रागं धारयामि ॥ 21 ॥  
 \[40 स्तद्वृत्तमिति सार्वत्रिको मूलपाठः, टीकानुसारी पाठोऽत्र मूलेऽपि स्थापितः।\]  
   
  सङ्कर्षण उवाच  
   
 कालस्वभावजः केन कर्मणा राग ईदृशः ।  
 \[41\]नाच्छादयति लोकानां त्वद्भक्तानां विशेषतः ॥ 22 ॥  
 एवमुक्तः संकर्षणः प्रतिवदति- कालेति। कालस्वभावजः त्रेतायुगस्वभावजन्यः, ईदृशो रागः केन कर्मणा विशेषतः, त्वद्भक्तानां लोकानामिति कर्मणि षष्ठी, भक्तजनान् नाच्छादयति न तिरोधत्ते ॥ 22 ॥  
 \[41 न छादयति- बख. अ. मु.।\]

  श्रीभगवानुवाच

 त्रिविधेन प्रकारेण परमं ब्रह्म शाश्वतम् ।  
 आराधयन्ति ये तेषां रागस्तिष्ठति दूरतः ॥ 23 ॥  
 इति प्रेरितो भगवान् प्रत्याह- त्रिविधेनेति। त्रिविधेन प्रकारेण परव्यूहविभवभेदेन शाश्वतं परं ब्रह्म श्रीमन्नारायणं ये जना आराधयन्ति, तेषां दूरतो रागस्तिष्ठतीति ॥ 23 ॥

  शङ्कर्षण उवाच  
 भगवंस्त्रिविधं ब्रूहि उपेयं ब्रह्मलक्षणम् ।  
 हितार्थं च प्रपन्नानां व्यामोहविनिवृत्तये ॥ 24 ॥  
 पुनः संकर्षण आह- भगवन्निति। हे भगवन्, त्रिविधं त्रिप्रकारम्, उपेयं प्राप्यत्वरूपं ब्रह्मलक्षणं प्रपन्नानां व्यामोहविनिवृत्तये हितार्थं च अनिष्टनिरसनेष्टप्राप्त्यर्थं ब्रूहि वदस्वेत्यर्थः ॥ 24 ॥

  श्रीभगवानुवाच  
 षाड्गुण्यविग्रहं देवं भास्वज्ज्वलनतेजसम् ।  
 सर्वतः पाणिपादं तत् सर्वतोऽक्षिशिरोमुखम् ॥ 25 ॥  
 एवं पृष्टो नारदः\[42\] परत्वादिलक्षणमाह- षाड्गुण्येति। षाड्गुण्यविग्रहं ज्ञानैश्वर्यशक्तिबलवीर्यतेजोमयविग्रहम्, भास्वज्ज्वलनतेजसं सूर्यवह्निसमप्रभम्, सर्वतः पाणिपादं सर्वतोऽक्षिशिरोमुखं सर्वव्यापिनमित्यर्थः। एवं भगवतः सर्वतः पाणिपादत्वादिकमनुमानगम्यम्। तथा च जयाख्ये-  
 तथा समस्तमाक्षिप्तं यस्माद्वै परमात्मना ॥  
 तस्माद्वै सर्वपाणित्वं सर्वगस्यानुमीयते ।  
 नावच्छिन्नं हि देशेन न कालेनान्तरीकृतम् ॥  
 अतः सर्वगतत्वाद्वै सर्वतःपात् प्रभुः स्मृतः ।  
 ऊर्ध्वं तिर्यगधोयातैर्यथोच्चै\[43\]र्भासयेद् रविः ॥  
 तद्वत् प्रकाशरूपत्वात् सर्वचक्षुस्ततो ह्यजः ।  
 यथा सर्वेषु गात्रेषु प्रधानं गीयते शिरः ॥  
 भवेऽस्मिन् प्राकृतानां तु न तथा तस्य सत्तम् ।  
 समत्वात् पावनत्वाच्च सिद्धः सर्वशिराः प्रभुः ॥  
 यथाऽनन्तरसाः सर्वे तस्य सन्ति सदैव हि ।  
 सर्वत्र शान्तरूपस्य अतः सर्वमुखः स्मृतः ॥  
 \[44\]सत्त्वराशिर्यतो विद्धि स एव परमेश्वरः ।  
 सर्वतः श्रुतिमांश्चासौ\[45\] यथा दृक्श्रावकोरगः॥ (4/76-82)इति। एकमद्वितीयम्, निःसमाभ्यधिकमिति यावत्। सर्वाश्रयं निखिलजगदाधारम्, प्रभुं जगत्स्वामिनं देवं परवासुदेवं परमिति समाख्यातम्। तदेतत् परत्वविशिष्टं ब्रह्म सद् विद्वीत्यनुषङ्गः ॥ 25 ॥  
    
 \[42 \`भगवान्' इति युक्तः पाठः।\]  
 \[43 अत्र \`उच्चैः' इत्यस्य स्थाने \`उस्रैः' इति जयाख्यसंहितासंपादकपरिकल्पितः पाठः साधुः। उस्रैः किरणैरित्यर्थः ।\]  
 \[44 शब्द- मु.।\]  
 \[45 श्चातो- मु.।\]

 \[46\]परमेतत् समाख्यातमेकं सर्वाश्रयं \[47\]प्रभुम्\[48\]।  
 एतत्पूर्वं\[49\] त्रयं चान्यज्ज्ञानाद्यैर्भेदितं गुणैः ॥ 26 ॥  
  एवं परलक्षणमुक्त्वा व्यूहलक्षणमाह- एतदिति। एतत्पूर्वम् एष परवासुदेवः पूर्वं प्रथमो यस्य तत् तथोक्तम्। ज्ञानाद्यैर्गुणैर्भेदितम्,  
 बलसंविलतेना\[50\]थ ज्ञानेनास्तेऽथ दक्षिणे ॥  
 ऐश्वर्येण तु वीर्येण प्रत्यग्भावेऽवतिष्ठते ।  
 तेजश्शक्त्यात्मना सौम्ये संस्थितः परमेश्वरः ॥ (3/6-7)  
 इति वक्ष्यमाणप्रकारेण तत्तद्गुणभेदितम् अन्यत् त्रयं संकर्षणप्रद्युम्नानिरुद्धत्रयम्। एवं च वासुदेवसंकर्षणप्रद्युम्नानिरुद्धचतुष्टयम्। व्यूहसंज्ञं तद् ब्रह्म सद् निःश्रेयसफलप्रदं मोक्षफलप्रदं च सद् विद्धि॥ 26 ॥  
 \[46 एष श्लोको नास्ति- उ.।\]  
 \[47 तथा- मु. उ.।\]  
 \[48 इतः परं 22-23 संख्याकौ श्लोकौ पुनरप्यत्र दृश्येते, \`संकर्षण उवाच' इति च- अ.; तद् द्विरावृत्तिमात्रम्।\]  
 \[49 पूर्वत्रयं- मु. बक. बख. उ.।\]  
 \[50 \`नैव' इति मूलस्थः पाठः।\]  
   
 विद्धि तद् व्यूहसंज्ञं \[51\]सद् \[52\]निःश्रेयसफलप्रदम् ।  
 मुख्यानुवृत्तिभेदेन युक्तं ज्ञानादिकैर्गुणैः ।  
 नानाकृतिं\[53\] च तद् विद्धि वैभवं\[54\] भुक्तिमुक्तिदम् ॥ 27 ॥  
 अथ विभवलक्षणमाह- मुख्येति। मुख्यानुवृत्तिभेदेन ज्ञानादिभिर्गुणैर्युतम्, अस्य विभवावतारसमूहस्य अनिरुद्धोत्पन्नत्वात् स्वकारणेऽनिरुद्धे यथा शक्तितेजसोर्मुख्यत्वं ज्ञानादिगुणचतुष्टयस्यानुवृत्तत्वम्, तथा मुख्याभ्यां शक्तितेजोभ्यामनुवृत्तैर्ज्ञानादिगुणैश्च युक्तमित्यर्थः। विभवदेवानामनिरुद्धोत्पन्नत्वं लक्ष्मीतन्त्रेऽपि-  
 विभवोऽनन्तरूपस्तु पद्मनाभमुखो विभोः ॥  
 अनिरुद्धस्य विस्तारो दर्शितस्तस्य सात्वते । (2/48-59 इति।)  
 "विभोः \[55\] शक्त्यात्मना सौम्ये संस्थितः परमेश्वरः" (3/7) इत्यनिरुद्धस्य तेजश्शक्तिगुणकत्वमुक्तम्। तस्मिन् ज्ञानादीनामनुवृत्तत्वे\[56\] किं मानमिति चेत्? \`विभोः शक्त्या' (3/7 इत्यादिना) तद्वक्ष्यति तृतीये परिच्छेदे। स्पष्टमुक्तं लक्ष्मीतन्त्रेऽपि-  
 यद्यप्येकगुणोन्मेष\[57\]स्तदाप्येते हि षड्गुणाः ।  
 अन्यूनानधिकाः सर्वे वासुदेवात् सनातनात् ॥ (4/21) इति।  
यद्वा मुख्यानुवृत्तिभेदेन युक्तं ज्ञानादिकैर्गुणैरित्यस्य पूर्वेणैवान्वयो ज्ञेयः। नानाकृतिं पद्मनाभादिभेदेन नानाविधाकारं देवं वैभवं तद् ब्रह्म सद् विद्धि। भुक्तिमुक्तिफलप्रदं च सद् विद्धीति परव्यूहविभवलक्षणान्युक्तानि।  
 तथा चैवमेव क्रोडीकृतानि परादिलक्षणानि सहस्रनामभाष्ये- "परव्यूहविभवात्मना त्रिविधं परं ब्रह्मेति भागवतसिद्धान्तः। तत्र परं नामाकार्यं कार्या(दन)वच्छिन्नपूर्णषाड्गुण्यमहार्णवोत्कलिकैकातपत्रीकृतनिस्समनित्यभोगविभूतिकं मुक्तोपसृप्यमनौ\[58\]पाधिकमवस्थानम्। व्यूहश्च मुमुक्षुसिसृक्षया प्रदेयसृष्टिस्थितिलयाः शास्त्रतदर्थतत्फलानि ध्यानाराधने लीला चेतीदृशकार्योपयुक्तविभक्तपरगुणरूपव्यापारशीकरव्यूहनिर्वाहतलीलाविभूतिकं मुक्तिसाधकं चतुर्धावस्थानम्। विभवश्च तच्छायः सुरनरतिर्यगादिः स्वविभवसजातीय ऐच्छः प्रादुर्भाववर्ग इति। .... तत्र प्रादुर्भावाः केचित् साक्षात्, यथा मत्स्यकूर्मादयः। अन्ये तु ऋष्यादिविशिष्टपुरुषाधिष्ठानेन, यथा भार्गवरामकृष्णद्वैपायनादयः। अपरे काले शक्त्यावेशेन, यथा पुरञ्जयादिषु। इतरे च व्यक्तिषु स्वयमेवावतीर्य, यथार्चावतार इति चतुर्धा" (पृ. 182) इति।  
 नन्वर्चावतारस्यापि प्रादुर्भावेष्वन्तर्भावो वक्तव्यः। यद्वा-  
 विभवोऽनन्तरूपस्तु पद्मनाभमुखो \[59\] विभोः ॥  
 अनिरुद्धस्य विस्तारो दर्शितस्तस्य सात्वते ।  
 अर्चापि लौकिकी या सा भगवद्भावितात्मनाम् ॥  
 मन्त्रमन्त्रेश्वरन्यासात् सापि षाड्गुण्यविग्रहा ।  
 पराद्यर्चावतारोऽस्मिन् मम रूपचतुष्टये ॥  
 तुर्याद्यवस्था विज्ञेया इतीयं शुद्धपद्धतिः । (2/58-61)

इति लक्ष्मीतन्त्राद्युक्तरीत्याऽर्चावतारस्य प्रथमनिर्देशः कार्य इति चेत्? ब्रूमः। अर्चावतारस्य यत्र यत्र प्रथमनिर्देशः कृतस्तत्र न विवादः। श्रीसात्वतसंहितायां तु परव्यूहविभवाख्यत्रिविधभेदानामेव प्रतिपादितत्वात् तदनुसारेण श्रीमत्पराशरभट्टारकैरर्चावतारस्यापि\[60\]दर्शितः। स कथमुपपद्यते, यतः परव्यूहविभवानां त्रयाणामप्यर्चारूपत्वसंभवाद् अर्चावतारस्य परादिषु त्रिषु च विभवेष्वे\[61\]वान्तर्भाव उक्तः।  
 वस्तुतस्तु वासुदेव(संकर्षण)प्रद्युम्नानिरुद्धाख्यव्यूहानामेव श्रीकृष्णबलभद्रप्रद्युम्नानिरुद्धरूपेणावतीर्णत्वेऽपि तेषां यथा विभवत्वमेव न व्यूहत्वम्, तथा परव्यूहविभवानामर्चावताररूपेणावतीर्णत्वेऽपि तेषां विभवेष्वेवान्तर्भावः, न तु परव्यूहयोरिति भट्टारकाणामाशयः। यतः-  
 गुणकल्पनयाऽ\[62\]ध्यस्तो गुणोन्मेषकृतक्रमः ।  
 मूर्तीभूत\[63\]गुणश्चेति त्रिधा\[64\] मार्गोऽयमद्भुतः ॥ (2/39)  
इति लक्ष्मीतन्त्रोक्तमूर्तीभूतगुणत्वरूपं विभवत्वं विभवार्चावतारयोरुभयत्रापि समानम् ॥ 27 ॥  
   
 \[51 \`वै' इति सार्वत्रिकः पाठः। टीकानुरोधेनात्र मूले \`सद्' इति पाठः स्थापितः।\]  
 \[52 निरायास- मु.।\]  
 \[53 कृति- मु.।\]  
 \[54 विभवं- उ.।\]  
 \[55 तेजःशक्त्यात्मना- इति मूलस्थः पाठः।\]  
 \[56 वृत्तत्वेन- अ.।\]  
 \[57 स्तथा- मुद्रितः पाठाः।\]  
 \[58 पायिकाव- अ. म.।\]  
 \[59 \`नाभादयो' इत्यभयमातृकापाठः।\]  
 \[60 पञ्च- उ.।\]  
 \[61 वचनो- बक. बख. उ., वचो- अ.।\]  
 \[62 त्रिष्वेवान्तर्भावो दर्शित इति ग्रन्थयोजना।\]  
 \[63 वेष्वन्त- म.।\]  
 \[64 \`या ध्वस्तो' इत्युभयमातृकापाठः।\]

 इति श्री\[65\] पाञ्चरात्रे श्रीसात्वतसंहितायां प्रश्नप्रतिवचनं\[66\] नाम प्रथमः परिच्छेदः॥  
 इति श्रीमौञ्ज्यायनकुलतिलकस्य यदुगिरीश्वर\[67\]चरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये प्रथमः परिच्छेदः ॥  
 \[65 कृत-म.।\]  
 \[66 क्रिया-म.।\]  
 \[67गिरीश- म.।\]

   
 

    


  द्वितीयः परिच्छेदः  
  \[1\]नारद उवाच

 श्रुत्वैवमच्युतमुखाद् देवदेवो हलायुधः ।  
 हितार्थं भवभीतानां पुनराह द्विजोत्तमाः ॥ 1 ॥  
  सङ्कर्षण उवाच\[1\]  
 विधिना कीदृशेनैव ह्युपासा विहिताऽत्र वै ।  
 उपासकानां भक्तानां समासाद् ब्रूहि मे विभो\[3\] ॥ 2 ॥  
  श्रीभगवानुवाच  
 श्रृणु सम्यक् प्रवक्ष्यामि \[4\]यदहं चोदितस्त्वया ।  
 यज्ज्ञात्वा न पुनर्जन्म पुनरेवाप्नुयान्नरः ॥ 3 ॥  
 अथ द्वितीयः परिच्छेदो व्याख्यास्यते। इह आदौ वासुदेवसंकर्षणयोर्भगवदुपासनप्रकारविषयकप्रश्नप्रतिवचनक्रममाह- श्रुत्वेत्यादिश्लोकत्रयेण ॥ 1-3 ॥  
 \[1 नास्ति- मु. बक., नारद- बख.।\]  
 \[2 नास्ति- मु. बक. बख.।\]  
 \[3 प्रभो- अ.।\]  
 \[4 यदाहं- बख.अ.उ.।\]  
   
 ब्राह्मणानां च सद्ब्रह्मवासुदेवाख्ययाजिनाम् ।  
 लक्ष्यभूतं यदासृष्टेर्हृदिस्थमधिकारिणाम् ॥ 4 ॥  
   
 विवेकदं परं शास्त्रं ब्रह्मोषनिषदं महत् ।  
 दिव्य\[5\]मन्त्रक्रमो\[6\]पेतं \[7\]मोक्षैकफललक्षणम् ॥ 5 ॥

 तादृक् परिसृतं\[8\] तस्माज्जगदुद्धरणाय च ।  
 तदाद्यमुपदेक्ष्यामि यद्भेदैर्बहुभिः स्थितम् ॥ 6 ॥  
 एकायनश्रुतेः सारभूतं सात्वततन्त्रमुपदेक्ष्यामीत्याह- ब्राह्मणानामिति सार्धत्रयेण। सद्ब्रह्मवासुदेवाख्ययाजिनां सच्छब्दब्रह्मशब्दवासुदेवशब्दवाच्यवस्तुमात्रार्चनपराणामित्यर्थः। ब्राह्मणानां लक्ष्यभूतं विषयभूतम्। देवतान्तरयाजिनां ब्राह्मणानामदर्शनीयमिति भावः। अत एव अधिकारिणां शुद्धयाजिनां हृदिस्थम् अतिगोप्यमित्यर्थः। विवेकदं हेयोपादेयविवेकप्रदं परं श्रेष्ठं ब्रह्मोपनिषदं तथाविधसंज्ञकम्, उप समीपे निषीदतीति उपनिषदिति। सर्वोपनिषदामपि भगवत्समीपवर्तित्वेऽप्यत्र ब्रह्मोपनिषदित्यनेन ब्रह्मणोऽव्यवहितसमीपवर्तित्वं सूच्यते। यद्वा ब्रह्ममात्रप्रतिपा(द?दि) का उपनिषदि (ति वा अ? त्य)र्थः। दिव्यमन्त्रक्रियोपेतम्  
 दिव्यैर्बलादिकैर्मन्त्रैः साक्षात् तत्प्रतिपादकैः ।  
 अलङ्कृतमसंदिग्धमविद्यातिमिरापहम् ॥ (ई. सं. 1/21)  
इत्याद्युक्तप्रकारेण बलादिमन्त्रसहितम्, मोक्षमात्रफलप्रदं यच्छास्त्रमेकायनश्रुतिरूपं शास्त्रम्, तस्मान्मूलवेदाद् जगदुद्धरणाय परि\[9\]सृतम्।  
 परित्यज्य परं धर्मं मिश्रधर्ममुपेयुषाम् ।  
 भूयस्तत्पदकाङ्क्षाणां श्रद्धाभक्ती\[10\] उपेयुषाम् ॥  
 अनुग्रहार्थं वर्णानां योग्यतापादनाय च ।  
 तथा जनानां सर्वेषामभीष्टफलसिद्धये ॥  
 मूलवेदानुसारेण छन्दसाऽऽनुष्टुभेन च ।  
 सात्वतं पौष्करं चैव जयाख्येत्येवमादिकम् ॥  
 दिव्यं \[11\] सच्छास्त्रजालं तदुक्त्वा संकर्षणादिभिः ।  
 प्रवर्तयामास भुवि सर्वलोकहितैषिभिः ॥ (ई. सं. 1/48-51)  
इत्युक्तत्वात्। क्रमं तादृग् मूलवेदसदृशम्, सिद्धिमोक्षप्रदं भोगापवर्गदम्, काम्यफलप्रदत्वेऽपि भगवन्मात्रविषयत्वात्। परिशुद्धं सरहस्यं नानाविधरहस्यमन्त्रसहितम्, असंकुलं देवतान्तरैरमिश्रं यद्दिव्यशास्त्रं बहुभिर्भेदैः स्थितं नानासंहिताभेदभिन्नम्, तदाद्यं तस्मिन् दिव्यशास्त्रे आद्यं प्रथमं सात्वततन्त्रमित्यर्थः। उपदेक्ष्यामि भवत इति शेषः॥ 4-6 ॥  
 \[5 मार्गसमो- मु.।\]  
 \[6 क्रियो-अटी.।\]  
 \[7 मोक्षमात्रफलप्रदम्- अटी.।\]  
 \[8 श्रुतं- बख.।\]  
 \[9 हृतम्- म.।\]  
 \[10 क्तिमुपे- अ.।\]  
 \[11 तच्छास्त्र-अ.।\]  
   
 सिद्धिमोक्षप्रदं शुद्धं सरहस्य\[12\]मसंकुलम् ।  
 अष्टाङ्गयोगसिद्धानां ह्यद्यागनिरतात्मनाम् ॥ 7 ॥  
 परव्यूहविभवभेदेन तदधिकारिभेदान् दर्शयन् आदौ परस्य भगवतोऽर्चने योगिनामधिकारमाह- अष्टाङ्गेति॥ 7 ॥  
 \[12 स्यं महाफलम्- मु.।\]  
   
 योगिनामधिकारः स्यादेकस्मिन् हृदयेशये ।  
 व्यामिश्र\[13\]यागयुक्तानां विप्राणां वेदवादिनाम् ॥ 8 ॥  
 वेदपारगाणामपि तदुक्तदेवतान्तरव्यामोहरहितानामेव ब्राह्मणानां परव्यूहार्चने समन्त्रमधिकारं व्यामिश्रयाजिनां तदभावं चाह- व्यामिश्रेति॥ 8 ॥  
 \[13 राग-उ.।\]

 समन्त्रं\[14\] तु चतुर्व्यूहे त्वधिकारो न चान्यथा ।  
 त्रयाणां क्षत्रियादीनां प्रपन्नानां च तत्त्वतः ॥ 9 ॥  
 तदा\[15\] भगवदेकप्रपत्तिनिष्ठानामेव क्षत्रविट्छूद्राणां व्यूहार्चनेऽमन्त्रमधिकारमाह- त्रयाणामिति ॥ 9 ॥  
 \[14 समन्त्रे- सार्वत्रिकः पाठः।\]  
 \[15 \`तदा.....माह' नास्ति- अ.।\]  
   
 अमन्त्रमधिकारस्तु चतुर्व्यूहक्रियाक्रमे ।  
 सक्रिये मन्त्रचक्रे तु वैभवीयेऽ\[16\]विवेकिनाम् ॥ 10 ॥

 ममतासन्निरस्तानां स्वकर्मनिरतात्मनाम् ।  
 कर्मवाङ्\[17\]मनसैः सम्यग् भक्तानां परमेश्वरे ॥ 11 ॥  
 अहङ्कारममकारग्रस्ततया विवेकरहितानामपि स्वकर्मनिष्ठानां भगवद्भक्तानां दीक्षितानां ब्राह्मणादीनां चतुर्णामपि विभवार्चने समन्त्रमेवाधिकारमाह- सक्रिय इति द्वाभ्याम्। अत्र वैभवीयेविवेकिनामित्यत्र अविवेकिनामिति पदच्छेदः। नह्यत्र विवेकरहितैरर्चनीयत्वोक्त्या विभवभेदानामपकर्षः शङ्कनीयः, अपि तु सौलभ्यातिशयेन उत्कर्ष एव सिध्यति। इत्थमेवोपबृंहितं लक्ष्मीतन्त्रेऽपि-  
 सुसिद्धयोगतत्त्वानामधिकारः परात्मनि\[18\] ।  
 व्यामिश्र\[19\]यागयुक्तानां मध्यानां व्यूहभावने ॥  
 वैभवीयादिरूपेषु विवेकविधुरात्मनाम् ।  
 अहन्ताममतार्तानां\[20\] भक्तानां परमेश्वरे ॥  
 अधिकारस्य वैषम्यं भक्तानामनुदृश्य सः ।  
 भजते विविधं \[21\]रूपं परव्यूहादिशब्दितम् ॥ (11/48-51) इति ॥ 10-11 ॥  
 \[16 विलो- मु.।\]  
 \[17 मान- उ.।\]  
 \[18 कृति- अ.।\]  
 \[19 योग- मु.।\]  
 \[20 तान्तानां- अ.।\]  
 \[21 भावं- मु.।\]

 चतुर्णामधिकारो वै \[22\]प्राप्ते दीक्षाक्रमे सति ।  
 एवं सम्प्रतिपन्नानां मन्त्रपूर्वं यथास्थितम् ॥ 12 ॥  
 एवं स्वस्वाधिकारानुरोधेन संप्रतिपन्नानां हिततमं साक्षात् परस्यार्चनविधानमादौ श्रृणुष्वेत्याह- एवमिति॥ 12 ॥  
 \[22 वृत्ते-अ. उ.।\]

 विधानमेकमूर्तीयं समाकर्णय साम्प्रतम् ।  
 प्रशस्ते विजने गुप्ते गन्धलिप्ते धरातले ॥ 13 ॥  
 तन्मन्त्रोद्धारार्थं \[23\]चक्ररचनामाह- प्रशस्त इति ॥ 13 ॥  
 \[23 वर्णचक्र- म.।\]  
   
 \[24\]सुधूपितेऽर्घ्यपुष्पाढ्ये वर्णचकं प्रसाध्य\[25\] च ।  
 यस्मिन् प्रतिष्ठितं विश्वमाब्रह्मभुवनान्तिकम् ॥ 14 ॥

 येनोदितेन जगतः प्रभवः समनन्तरम् ।  
 स्वात्मन्युपरते यस्मिन् प्रलयः सम्प्रजायते ॥ 15 ॥  
 "मन्त्राणां जननी साक्षान्मम शब्दमयी तनुः" (लक्ष्मी. 23/11) इति \[26\]व(र्ण)चक्रस्य साक्षाद् भगवच्छरीरकत्वात् तस्य निखिलजगदाधारत्वं सृष्ट्यादिहेतुत्वं चाह- यस्मिन्निति द्वाभ्याम् ॥ 14-15 ॥  
 \[24 सुदी- अटी.।\]  
 \[25 प्रसार्य- अ.।\]  
 \[26 परशु- अ.।\]

 प्रेरकं चन्द्रसूर्याभ्यां सबाह्याभ्यन्तरं तु यत् ।  
 नित्योदितं \[27\]यदक्षस्थं वर्णमीश्वरवाचकम् ॥ 16 ॥  
 तत्र प्रणवादिवर्णसंस्थितिक्रममाह- नित्योदितमित्यादिभिः ॥ 16 ॥  
 \[27 यथा- बख. उ., यदा- अ.।\]

 यत्र स्थानविभागेन \[28\]वागात्मा भगवान् स्थितः ।  
 अकाराद्यो \[29\]विसर्गान्तः सौरश्चान्द्रः कलागणः ॥ 17 ॥  
   
 ह्रस्वदीर्घविभागेन नाभौ यत्र द्विरष्टकः ।  
 कादिभान्तोऽप्यरान्तस्थः प्राकृ-तस्तत्त्व\[30\]सञ्चयः ॥ 18 ॥

 पृथिव्यादिप्रकृत्यन्तो\[31\] युग्मयोगेन लाङ्गलिन् ।  
 \[32\]कलनादेहभृत् कालो नेमिगो नवलक्षणः ॥ 19 ॥

 मकाराद्यो \[33\]हवर्णान्तो यत्र \[34\]प्रधिगणे स्वयम् ।  
 कालवैश्वानरः साक्षान्मार्ताण्डायुतसन्निभः\[35\] ॥ 20 ॥

 ज्वालाऽयुतसहस्राढ्यो वर्णान्तो भगवान् स्थितः ।  
 आमध्यात् प्रधिपर्यन्तां\[36\] मनोन्तां वर्णसन्ततिम् ॥ 21 ॥  
 अकाराद्यो विसर्गान्त इत्यत्र अकारादीनां ह्रस्वानामष्टवर्णानां सौरत्वादालोकाद्यात्मकत्वम्, आकारादीनां दीर्घाणामष्टानां चान्द्रत्वाद् द्रवताद्यात्मकत्वं चोक्तं जयाख्ये-  
 आलोकस्तीक्ष्णता व्याप्तिर्ग्रहणं क्षेपणेरणे ॥  
 पाकः प्राप्तिरिति ह्यष्टौ सूर्यभागे व्यवस्थिताः ।  
 अकारादिषु ह्रस्वेषु वर्णेष्वेतेष्वनुक्रमात् ॥  
 द्रवता शैत्यभावश्च तृप्तिः कान्तिः प्रसन्नता ।  
 \[37\]रसतास्वाद\[38\] आनन्दो ह्यष्टौ चान्द्रा \[39\]इमा मताः ॥  
 आकारादिषु दीर्घेषु संस्थिता मातृकात्मना ।  
 अविनाभावरूपेण अन्योन्येन सदैव हि ॥  
 अष्टानामपि चाष्टौ तु संस्थिता बहिरन्तरे । (6/13-17)  
इति ॥ 17-21 ॥  
 \[28 वर्णात्मा- बख.।\]  
 \[29 \`विसर्गान्तः.....कलनादे' नास्ति- बक.।\]  
 \[30 सौरः चान्द्रं- मु, सौरचान्द्र- अ.।\]  
 \[31 स्तत्र- मु. बक. उ. अ.।\]  
 \[32 त्यन्त- मु. बक.।\]  
 \[33 विसर्गान्तो- मु, महासत्तो- अ.।\]  
 \[34 पृथ्वीगणः- मु.।\]  
 \[35 दीघितिः- बक. बख. अ. उ.।\]  
 \[36 पर्यन्तं नमोन्ता वर्णसन्ततिः- मु.।\]  
 \[37 रस्यता- म.।\]  
 \[38 ह्लाद- मु.।\]  
 \[39 स्त्विमा- मु.।\]

 उच्चार्यार्घ्यादिनाऽभ्यर्च्य विद्याबीजं हि चक्रराट् ।  
 ततः समुद्धरेन्मन्त्रं परमात्मनि वाचकम् ॥ 22 ॥

 गलन्तममृतप्रख्यमचिरान्मोक्षसिद्धिदम् ।  
 अक्षस्थमुद्धरेत् पूर्वं नेमि\[40\]षष्ठमनन्तरम् ॥ 23 ॥  
 वर्णचक्रार्चनपूर्वकं मन्त्रमुद्धरेदित्याह- आमध्यादिति द्वाभ्याम्। चक्रराट् वर्णचक्रमित्यर्थः। \[41\]विभक्तिविनिमयश्छान्दसः। तथा चात्रैवं प्रयोगः- प्रशस्ते विजने गुप्ते गन्धलिप्तेऽर्घ्यपुष्पाढ्ये सुधूपिते धरातले द्वादशारं चक्रं विलिख्य तन्मध्येऽक्षस्थाने प्रणवं नाभौ अकारादिविसर्गान्तान् षोडशस्वरान्, द्वादशारेषु प्रत्यरं वर्णयुग्मक्रमेण ककारादिभकारान्तानि चतुर्विशतिवर्णानि, नेमिभागे मकारादिहकारान्तवर्णनवकम्, \[42\]प्रधिगणे क्षकारं च विलिख्य आमध्यात् प्रधिपर्यन्तं वर्णपरम्पराम् ॐ ओं नमः, ॐ अं नम इत्यादिक्रमेणोच्चार्यार्घ्यादिभिरभ्यर्च्य मन्त्रमुद्धरेत् ॥ 22-23 ॥  
 \[40 नेमे-मु., नेमेः- अ.।\]  
 \[41 \`विभक्ति..... श्छान्दसः' नास्ति-अ.।\]  
 \[42 प्रथा- म.।\]  
   
 नाभिद्वितीयेनाक्रान्तं द्वितीयमिदमक्षरम् ।  
 \[43\]द्वितीयं दश\[44\]संख्याच्च तदधश्चाष्टमात् परम् ॥ 24 ॥

 नाभेस्त्रयोदशोपेतं \[45\] द्वितीयमिदमक्षरम् ।  
 \[46\]अथ द्वितीयं नवमान्नाभितुर्यादिनान्वितम्\[47\] ॥ 25 ॥

 द्वितीयमष्टमाद् वर्णं केवलं विद्धि पञ्चमम् ।  
 विज्ञानपदमादाय त्र्यक्षरं तदनन्तरम् ॥ 26 ॥

 आद्यमेकादशाद् वर्णं भिन्नं नाभ्यपरेण तु ।  
 नेमेस्तृतीयवर्णस्य ततस्तमुपरि न्यसेत् ॥ 27 ॥

 \[48\]मन्त्राणां नवमं ह्येतद् दशमं मे निबोधत\[49\] ।  
 नाभिद्वितीयेनाक्रान्तं प्राग्वर्णं चाष्टमारगम् ॥ 28 ॥

 नेमेर्द्वितीयं तदनु नेमेरादाय चाष्टकम्\[50\] ।  
 तदुद्देशात् तृतीयं च स्थितं तत् पञ्चमोपरि ॥ 29 ॥

 त्रयोदशमिदं विद्धि नवमादपरं ततः ।  
 षष्ठस्य नेमिवर्णस्य \[51\]चोर्ध्वे तत्त्रितयं न्यसेत् ॥ 30 ॥  
   
 युक्तं नाभितृतीयेन \[52\]ह्यथ षोडशमुच्यते ।  
 द्वितीयं दशमाद् वर्णान्नाभ्येकादशसंयुतम् ॥ 31 ॥

 चैतन्यायपदं दद्यात् सनमस्कमतः परम् ।  
 द्वाविंशार्णो ह्ययं मन्त्रः पदैः षड्भिरलङ्कृतः ॥ 32 ॥  
 तत्प्रकारमाह- (ततः स? अक्षस्थ)मुद्धरेदित्यादिभिः। पूर्वमक्षस्थं प्रणवमुद्धरेत्। अनन्तरं नाभिद्वितीयेनाक्रान्तं आकारेण युक्तं नेमिषष्ठं शकारमुद्धरेत्। अथ दशसंख्या(द्) द्वितीयं दशमारस्थधकारयोर्द्वितीयं नकारमुद्धृत्य तदधः अष्टमात् परं अष्टमादराद् द्वितीय\[53\] वर्णं तकारं संयोज्य तन्नाभेस्त्रयोदशोपेतम् ओकारान्वितं कुर्यात्, ततो नवमाद् द्वितीयं \[54\]दकारं नाभितुर्यादिना \[55\]इकारेणान्वितं कुर्यात्, अथ अष्टमाद् द्वितीयं वर्णं तकारं केवलमुद्धरेत्। अथ विज्ञानेति वर्णत्रयमुद्धरेत्। तत एकादशादाद्यं पकारं नाभ्यपरेण आकारेण भिन्नं संयुक्तं कृत्वा तन्नेमे\[56\]स्तृतीयस्य वर्णस्य रेफस्योपरि न्यसेत्। अथ \[57\]नाभिद्वितीयेनाक्रान्तम् आकारयुक्तम् अष्टमारगं प्राग्वर्णं णकारमुद्धरेत्। तदनु नेमेर्द्वितीयं यकारमुद्धरेत्। ततो नेमेरष्टकम् \[58\]सकारमुद्धरेत्। ततस्तत्पञ्चमोपरि वकारोपरि स्थितं तदुद्देशात् तृतीयं रेफमुद्धरेत्। ततो नवमादपरं दकारमुद्धरेत्, अथ षष्ठस्य नेमिवर्णस्य शकारस्योर्ध्वे तत्तृतीयं रेफं न्यसेत्। तन्नाभितृतीयेन इकारेण युक्तं कुर्यात्, अथ दशमाद् द्वितीयं वर्णं नकारं नाभ्येकादशसंयुतम् एकारान्वितं कुर्यात्। ततः सनमस्कं नमस्कारशिरस्कं चैतन्यायेति चतुरक्षरं पदमुद्धरेत्। तथा च \`ॐ शान्तोदितविज्ञानप्राणाय सर्वदर्शिने चैतन्याय नमः' इति \[59\]द्वाविंशाक्षरः षड्भिः पदैरलङ्कृतो मन्त्रः समुद्धृतो भवति ॥ 24-32 ॥  
 \[43 \`द्वितीयं....मक्षरम्' नास्ति-अटी.।\]  
 \[44 संयोगि तदादौ चाष्टमात्मरम्- मु.।\]  
 \[45 तृतीय- बख. अ. उ.।\]  
 \[46 \`अथ....त्र्यक्षरं' नास्ति- उ.।\]  
 \[47 ञ्चितम्- बक.।\]  
 \[48 मन्त्रान्तं- मु., मन्त्रार्णं- अ. उ.।\]  
 \[49 धतु- मु. बक. बख. अ.।\]  
 \[50 मम्- उ., गम्- अटी.।\]  
 \[51 ऊर्ध्वे- बक. बख. अ. उ.।\]  
 \[52 अथ- बक. बख. अ. उ.।\]  
 \[53 यं- म.।\]  
 \[54 धकारं- अ.।\]  
 \[55 भका- अ.।\]  
 \[56 मितृ- म.।\]  
 \[57 नेमि- म.।\]  
 \[58 एकार- म.।\]  
 \[59 द्वादशाक्षरः- अ.।\]

 तत्रैकार्णं पदं ज्ञानं चतुर्वर्णं पदं बलम् ।  
 ष़डक्षरं चाप्यैश्वर्यं वीर्यं पञ्चाक्षरं परम् ॥ 33 ॥  
   
 चतुर्वर्णं पदं तेजः \[60\]शाक्तं स्याद् द्व्यक्षरं च यत् ।  
 तेजो वीर्यं बलं शक्तिरैश्वर्यं ज्ञानमेव च ॥ 34 ॥  
 तेषामेव षण्णां पदानामक्षरसंख्याकथनपूर्वकं ज्ञानादिगुणवाच\[61\]कत्वमाह- तत्रेति सार्धेन। अथ बलस्य ज्ञानोपसर्जनत्वात् तदव्यवहितमेव तदुक्तम्। एवमेव ऐश्वर्योपसर्जनं वीर्यम्, वीर्यशक्त्युपसर्जनं तेजश्चोक्तमिति ज्ञेयम्। बलादीनां ज्ञानाद्युपसर्जनत्वं सुस्पष्टमुपबृंहितं लक्ष्मीतन्त्रे-  
 तिस्रो मम स्वभावाख्या विज्ञानैश्वर्यशक्तयः ॥  
 अन्मिषत्यः पृथक् तत्त्वत्रयेण परिकीर्तिताः ।  
 बलं वीर्यं तथा तेज इत्येतत्तु गुणत्रयम् ॥  
 श्रमाद्यविद्या\[62\]भावाख्यं ज्ञानादेरुपसर्जनम् । (2/49-51) इति।  
वस्तुतस्तु ऐश्व\[63\]र्यादिपञ्चकमपि ज्ञानधर्म इति\[64\] विज्ञेयम्,  
 ज्ञानात्मकं परं रूपं ब्रह्मणो मम चोभयोः ॥  
 शेषमैश्वर्यवीर्यादि ज्ञानधर्मः सनातनम् । (2/25-26)  
इति लक्ष्मीतन्त्रोक्तेः। ज्ञानादीन्यपि तत्रैव विवृतानि-  
 अहमित्यान्तरं रूपं ज्ञानरूपमुदीर्यते ॥  
 प्रकाशकादिकं रूपं स्फटिकादिसलक्षणम् ।  
 अत\[65\]स्तज्ज्ञानरूपत्वं मम नारायणस्य च ॥  
 अव्याहतिर्यदुद्यन्त्या\[66\]स्तदैश्वर्यं परं मम ।  
 इच्छेति सोच्यते तत्तत्तत्त्वशास्त्रेषु पण्डितैः ॥  
 जगत्प्रभृतिभावो मे यः सा शक्ति\[67\]रुदीर्यते ।  
 सृजन्त्या यच्छूमाभावो मम तद्बलमिष्यते ॥  
 भरणं यच्च कार्यस्य बलं तच्च प्रचक्षते ।  
 शक्त्यंशकेन च प्राहुर्भरणं तत्त्वकोविदाः ॥  
 विकारविरहो वीर्यं प्रकृतित्वेऽपि मे सदा ।  
 स्वभावं हि जहात्याशु पयो दधिसमुद्भवे ॥  
 जगद्भावेऽपि सा नास्ति विकृतिर्मम नित्यदा ।  
 विकारविरहो वीर्यमिति तत्त्वविदां मतम् ॥  
 विक्रमः कथितो वीर्यमैश्वर्यांशस्तु स स्मृतः ।  
 सहकार्यनपेक्षा मे सर्वकार्यविधौ हि या ॥  
 तेजः षष्ठं गुणं प्राहुस्तमिमं तत्त्ववेदिनः ।  
 पराभिभवसामर्थ्यं तेजः केचित् प्रचक्षते ॥  
 ऐश्वर्ये योजयन्त्येके तत्तेजस्तत्त्वकोविदाः ।  
 इति पञ्च गुणा एते ज्ञानस्य स्तुतयो\[68\]मताः ॥ (2/26-35) इति।  
 अथ मन्त्रार्थ उच्यते- अत्रादौ प्रणवेन तन्नादान्तगगनस्थितः परवासुदेवो विवक्षणीयः, इदानीं तस्य प्रकृतत्वात्। तथा च लक्ष्मीतन्त्रे-  
 ओमित्येतत् समुत्पन्नं प्रथमं बिन्दुतारकम् ।  
 बिन्दुना भूषयेत् पश्चान्नादेन तदनन्तरम् ॥  
 ध्यायेत् सन्ततिनादान्तां\[69\] तैलधारा\[70\]त्मवाक्यताम् ।  
 एतत्तद्\[71\] वैष्णवं रूपं त्र्यक्षरं ब्रह्म शाश्वतम् ॥  
 अनिरुद्धस्त्वकारोऽत्र प्रद्युम्नः पञ्चमः स्वरः ।  
 संकर्षणो मकारस्तु वासुदेवस्तु \[72\]पञ्चकः ॥  
 चतुर्णामविभागं\[73\] तु नादरूपं सुरेश्वर ।  
 नादस्य या परा काष्ठा साऽहन्ता परमेश्वरी ॥  
 शक्तिः सा परमा \[74\]रूपा नादान्तगगनाह्वया ।  
 शब्दब्रह्ममयी सूक्ष्मा साहं सर्वावगाहिनी ॥  
 विरामे सति नादस्य यः स्पष्टीभवति \[75\]ध्रुवम् ।  
 ज्योतिस्तत् परमं ब्रह्म लक्ष्मीनारायणात्मकम् ॥  
 एतत्ते वैष्णवं धाम कथितं पौरुषं परम् । (24/6-12) इति।  
 शान्तोदितविज्ञानप्राणाय शान्तोदितं सूक्ष्मरूपम्, स्वात्ममात्रानुभवदशाविशिष्टमिति यावत्। यतः शान्तोदिता नित्योदिता चेति दशाद्वयमीश्वरस्य प्रसिद्धम्। तत्र शान्तोदितावस्था नाम स्वात्ममात्रानुभवदशा, नित्योदितावस्था तु \[76\]स्वभूत्यनुभवदशा। तथा च श्रीगुणरत्नकोशव्याख्याने- "तैस्तैः कान्तेन शान्तोदितगुणविभवैः" (25 श्लो.) \[77\]इत्यत्र दशाद्वयं व्याख्यातम्। गर्गकुलीनरामानुजीये श्रीरङ्गराजस्तवव्याख्याने तु- "प्रथन्ते सोऽनन्तः स्ववशघनशान्तोदितदशः\[78\]" (उ. 37 श्लो.) इत्यत्र स्वविभूतिस्वगुणानुभवदशा शान्तोदितदशा, स्वरूपानुभवदशा नित्योदितदशेति व्युत्क्रमेणोक्तम्। तत्प्रामादिकम्। यतस्तत्कर्तृक एव वरदराजस्तवव्याख्याने- "प्रशान्तानन्तात्मानुभवजमहानन्दमहिम प्रसक्तस्तैमित्यानुकृतवितरङ्गार्णवदशम्"(13 श्लो.)। इत्यत्र शान्तोदितदशा नाम स्वात्ममात्रानुभवदशा, इतरा नित्योदितदशेति यथाक्रमं व्याख्यातम्। विज्ञानं तुर्यव्यूहमित्यर्थः। "विज्ञानं यज्ञं तनुते" (तै. उ. 2/5) इत्यत्र यथा विज्ञानशब्दस्य धर्मिवाचकत्वम्, तद्वदिहापि भगवद्वाचकत्वं बोध्यम्। तत्प्राणयतीति तथोक्तः। शान्तोदितसंज्ञक\[79\]पररूपं प्रति नित्योदितसंज्ञकपरात्परवासुदेवस्य कारणत्वात् तत्प्राणत्वमस्येति भावः। तथा च तत्त्वत्रयव्याख्याने-  
 नित्योदितात् संबभूव तथा शान्तोदितो हरिः ।....  
 चातुरात्म्यम\[80\]थापीदं कृपया परमेष्ठिनः ।  
 उपासका\[81\]नुग्रहार्थं यः परश्चेति कीर्त्यते ॥  
 शान्तोदितात् प्रवृत्तं च चातुरात्म्यत्रयं तथा ।  
 उपासकानुग्रहार्थं सेनेश मम तत्पुनः ॥  
 सुषुप्तिस्वप्नसंज्ञं यज्जाग्रद्व्यूहं\[82\] तथा परम् ।  
 चातुरात्म्यं महाभाग पञ्चमं परमेश्वरम् ॥ (पृ. 133) इति।  
सर्वदर्शिने सर्वज्ञाय चैतन्याय ज्ञानरूपाय परात्परवासुदेवायेत्यर्थः। "ज्ञानात्मकं परं रूपं ब्रह्मणो मम चोभयोः" (2/25) इति लक्ष्मीतन्त्रे। नमस्तस्मै सकलविधकैङ्कर्याणि करवाणि मदर्थं न करवाणीति प्रसिद्धोऽयं नमश्शब्दार्थः ॥ 33-34 ॥  
 \[60 शान्तं- मु. बक. बख. अ.।\]  
 \[61 वाचित्व- अ.।\]  
 \[62 द्यवद्या- मु.।\]  
 \[63 र्येति- अ.।\]  
 \[64 इत्यपि ज्ञेयम्- अ.।\]  
 \[65 स्तु ज्ञा- मु.।\]  
 \[66 द्यत्या- मु.।\]  
 \[67 रिती- मु.।\]  
 \[68 योऽमलाः-मु.।\]  
 \[69 सन्ततनादेन-मु.।\]  
 \[70 मिवातताम्- मु.।\]  
 \[71 एतत्ते- अ. म.।\]  
 \[72 बिन्दुकः- मु.।\]  
 \[73 गस्तु नादस्तत्र- मु.।\]  
 \[74 सूक्ष्मा- मु.।\]  
 \[75 स्वयम्- मु.।\]  
 \[76 स्वभक्त्य- अ.।\]  
 \[77 इत्यत्रैव- म.।\]  
 \[78 दिश- अ.।\]  
 \[79 \`पररूपं.....संज्ञक' नास्ति- अ.।\]  
 \[80 थाप्यण्डं- मु.।\]  
 \[81 सना-अ. म.।\]  
 \[82 त्संज्ञं- मु.।\]

 दृगस्त्रं कवचं शैखं शिरो हृत्\[83\] षड् यथाक्रमम् ।  
 मन्त्रः समाधिविषये नानाभूमिजयेषु च ॥ 35 ॥  
 अङ्गमन्त्रसिद्ध्यर्थमुक्तानां ज्ञानादीनां हृदयाद्यङ्गैः सह योजनक्रममाह- तेज इत्यादिना। तथा चैवं प्रयोगः- ॐ ॐ ज्ञानाय हृदयाय नमः। ॐ विज्ञानप्राणाय ऐश्वर्याय शिरसे स्वाहा। ॐ नमः शक्त्यै शिखायै वौषट्। ॐ शान्तोदित\[84\]बलाय कवचाय हुम्। ॐ सर्वदर्शिने वीर्याय अस्त्राय फट्। ॐ चैतन्याय तेजसे नेत्राभ्यां वौषट्। एवमेषां मन्त्राणां प्रणवादित्वं\[85\] नमस्स्वाहादिजात्यन्तत्वं\[86\] च नृसिंहकल्पपरिच्छेदे वक्ष्यति-  
 सर्वेषां प्रणवः पूर्वः स्वसंज्ञान्ते नियोज्य तु ।  
 स्वकीया जातयश्चान्ते वौषडन्ताः क्रमेण तु ॥ (17/10-11) इति ॥ 35 ॥  
 \[83 हृच्च- मु. अटी.।\]  
 \[84 दिताय- म.।\]  
 \[85 दित्सु- अ.।\]  
 \[86 जात्यत्वं- अ.।\]

 निराकारो निरङ्गश्च स्मर्तव्यो ब्रह्मलक्षणः ।  
 तत्प्राप्त्युपाये प्रथमे यागहोमादिके तु वै ॥ 36 ॥

 साकारं संस्मरेत् साङ्गं परिवारेण चावृतम् ।  
 आनीता व्यक्ततां येन स्वयं ज्ञानादयो गुणाः ॥ 37 ॥  
 उक्तस्यास्य मूलमन्त्रस्य विषयभेदेन साकारत्वं निराकारत्वं चाह- मन्त्रः समाधिविषय इति द्वाभ्याम्। यागहोमादिके यागो बिम्बादिषु भगवदर्चनम्, होमो वह्निसंतर्पणम्, आदिशब्देनाविशिष्टं पाञ्चकालिकं कर्मोच्यते। प्रथमे \[87\]तत्प्राप्त्युपाये कर्मज्ञानभक्तिप्रपत्तिनाम्नां चतुर्विधानां भगवत्प्राप्त्युपायानां प्रथमे उपाये, कर्मयोग इत्यर्थः॥ 36-37 ॥  
 \[87 \`तत्' नास्ति- अ.।\]  
   
 शश्वद् यागसमाप्त्यर्थं \[88\]कर्मिणामनुकम्पया ।  
 सोऽनङ्गः संस्मृतो मन्त्रो भक्तिश्रद्धावशेन तु ॥ 38 ॥

 फलं यच्छति वै नूनं नित्यं तद्भावितात्मनाम् ।  
 प्राधान्येन क्रतोः\[89\] स्थैर्यं मोक्षो यत्रानुषङ्गतः ॥ 39 ॥  
 एतत्कर्मयोगनिष्ठानां साकारस्मरणं विना भगवदर्चनादेः कर्तुमशक्यतया भगवान् स्वयमेव तेषु कृपातिशयेन षाड्गुण्यात्मकं निजाकारं प्रकाशयति। योगिनां तु \`सर्वत्र विदितात्मनाम्' इत्युक्तरीत्या तन्नैरपेक्ष्यान्निराकारं \[90\]संस्मृतोऽपि तद्भक्त्यतिशयसंतुष्टः फलं प्रयच्छतीत्याह- आनीता इति द्वाभ्याम् ॥ 38-39 ॥  
 \[88 \`कर्मिणा.....शान्त्यर्थं' नास्ति- बख., कर्मणां- मु. बक. उ.।\]  
 \[89 त्वथैश्वर्यं- बख. अ.उ.।\]  
 \[90 सस्मृतो- अ.।\]  
   
 तत्र तद्विघ्नशान्त्यर्थं\[91\] मन्त्रार्थं\[92\] विद्धि मन्त्रपम् ।  
 विपर्यये तु नेत्रान्तो मन्त्रो यस्मान्महामते ॥ 40 ॥

 दृग्दृष्टिशुद्धमार्गाणां क्व विघ्नाः शान्तचेतसाम् ।  
 स्वकमन्तर्गतं\[93\] तेजः स्वातन्त्र्याच्च बहिष्कृतम् ॥ 41 ॥  
 ऐश्वर्यप्रधाने कर्मण्यस्य मन्त्रस्याङ्गन्यासादिष्वस्त्रान्तत्वं मोक्षप्रधाने कर्मणि नेत्रान्तत्वं चाह- प्राधान्येनेति द्वाभ्याम्। तत्र तस्मिन् कर्मणि तद्विघ्नशान्त्यर्थं तस्य कर्मणस्तज्जन्यैश्वर्यस्य तदानुषङ्गिकमोक्षस्य च ये विघ्नाः संभवन्ति, तत्तच्छान्त्यर्थमित्यर्थः। विपर्यये तु मोक्षस्य प्राधान्ये ऐश्वर्यस्यानुषङ्गिकत्वे इत्यर्थः। दृग्दृष्टिशुद्धमार्गाणां दृग् नेत्रमन्त्रः, तेन दृष्टिः अवलोकनम्, तेन शुद्धः पावनीकृतो मार्गो येषां तेषां तथोक्तानाम्। नेत्रमन्त्रावलोकनस्य \[94\]परिशुद्ध्यावहत्वं व्यक्तमुक्तमीश्वरपारमेश्वरयोः-  
 देवं हृत्कमलाकाशे तेजोरूपतया स्थितम् ।  
 तस्मात् स्थानात् समानीय तं कुर्यान्नेत्र\[95\]मध्यगम् ॥  
 वासुदेवाभिधानं तु प्रागुक्तं च समाश्रयेत् ।  
 ततो लोचनयुग्मेन स्तब्धेन \[96\]मुनिपुङ्गवाः ॥  
 जपन् लोचनमन्त्रं तु \[97\]पश्येद् यागोपयोगिनम् ।  
 \[98\]संभारमखिलं तेन द्रव्यसंघो विशुध्यति ॥ इति ॥ 40-41 ॥  
      (ई. सं. 3/2-5; पा.सं. 6/8-10)  
 \[91 र्थमस्त्राणां - अ. उ.।\]  
 \[92 मन्त्रान्तं- बक. बख.।\]  
 \[93 र्गते- मु.।\]  
 \[94 पारि- म.।\]  
 \[95 मन्त्र- अ.।\]  
 \[96 द्वि जसत्तम- पा.।\]  
 \[97 अवलोक्याखिलं तु तम्- पा.।\]  
 \[98 नास्त्येषा पङ्क्तिः- पा.।\]  
   
 येन येन हि मन्त्रेण स च नेत्रान्वितः स्मृतः ।  
 स्वप्रकाशस्त्वनुपमो येन येन हृदन्तरे ॥ 42 ॥

 सितासितः समाकृष्यः\[99\] स\[100\] स तद्वाचकोत्थितः\[101\] ।  
 अथ मन्त्रवरस्यास्य श्रृणुष्वराधनं यथा ॥ 43 ॥  
 बहिःप्रकटिततेजसां मन्त्राणां तेजोवाचकशब्दसहितत्वम् अन्तर्निगूढतेजसां तु तद्वाचकरहितत्वं चाह- स्वकमिति द्वाभ्याम्। एवं च तेजोवाचकरहितानां मन्त्राणां पञ्चाङ्गत्वमेव बोध्यम्। तदुक्तमीश्वरपारमेश्वरयोर्गरुडार्चनप्रकरणे-  
 पञ्चाक्षर इति ख्यातो गारुडो मुनि\[102\]सत्तमाः ।  
 पञ्चाङ्गानि यथापूर्वमक्षरैः स्युः सबिन्दुकैः ॥ इति ।  
    (ई. सं. 8/14;पा. सं.8/14)  
 पारमेश्वरव्याख्याने त्वेतच्छ्लोकव्याख्यानावसरे- "अत्र पञ्चाङ्गोऽयं मन्त्रः पाद्मसात्वतयोः षडङ्गः प्रतिपादितः। षडङ्गानि पुनः स्वयमिति- "नेत्रकर्मणि हृद्बीजं पञ्चाङ्गानां विधीयते" (11/173) इतीत्युक्तम्, तदसंगतम्। यतः श्रीसात्वतेऽयं गरुडपञ्चाक्षरमन्त्रो वा तदङ्गविचारो वा न दृश्यते। न चैतद् गरुडमन्त्राङ्गविचारादर्शनेऽपि "नेत्रकर्मणि हृद्बीजं पञ्चाङ्गानां विधीयते" (19/173) इति तत्रोक्तत्वात् पञ्चाङ्गमन्त्रसामान्यस्य हृद्बीजयोजनया षडङ्गत्वसिद्धेरस्यापि तथा षडङ्गत्वं सिद्धमिति वाच्यम्, यत एवं हृद्बीजेन सह षडङ्गत्वे संभवति सात्वते पञ्चाङ्गानामित्युक्तिरेव न संभवेत्। किञ्च सात्वतोपबूंहणे ईश्वरे (8/14) पारमेश्वरे (8/14) च गरुडमन्त्रस्य षडङ्गत्वकथनं विना पञ्चाङ्गत्वमात्रोक्तिरपि न घटते। अतस्तदर्थमिदं सावधानं श्रृणु- पञ्चाङ्गानां मन्त्राणां दीक्षा\[103\]दाविति शेषः। नेत्रकर्मणि नेत्रमन्त्रेण कर्तव्ये कर्मणि,  
 \[104\]पाचयेत् मूलमन्त्रेण दृष्ट्वा नेत्रेण संस्कृतम् । (18/102) इति,  
 वर्मणा तत्फलप्राप्तिं तल्लयत्वमपि स्मरेत् ॥  
 सुतृप्तिमथ नेत्रेण कुर्यात्तेनैव तत्स्थितिम्\[105\] । (19/88-89)  
इति चैवमादिके हृद्बीजं विधीयते। पञ्चाङ्गानां नेत्रबीजाभावात् तत्स्थाने हृद्बीजं योजयोदिति भावः। एवमेव निरङ्गानां मन्त्राणामङ्गमन्त्रसामान्याभावात् तत्साध्येषु कर्मसु प्रणवो नियोक्तव्य इति च सात्वते उक्तम्-  
 निरङ्गानां तु मन्त्राणामङ्गमन्त्रोक्तकर्मणाम् ॥  
 प्रणवो विनियोक्तव्यः सह कर्मपदेन तु । इति ।  
     (19/173-174)  
नैतावता पञ्चाङ्गानां षडङ्गत्वं निरङ्गानां साङ्गत्वं च सिध्यतीति बोध्यम्॥ 42-43 ॥  
 \[99 कृष्टिः- मु.।\]  
 \[100 स तु तद्वाचकोऽसितः- मु.।\]  
 \[101 न्वितः- बक. बख., जितः- उ.ष\]  
 \[102 सत्तम- पा.।\]  
 \[103 क्षितानामिति- अ.।\]  
 \[104 वाच- अ.।\]  
 \[105 तम्- म.।\]

 सबाह्याभ्यन्तरावस्थं समा\[106\]सादमलेक्षण\[107\] ।  
 परिच्युतमलः स्नातः शुद्धवासा जितेन्द्रियः ॥ 44 ॥  
 एतावदन्तं मन्त्रस्वरूपमुक्त्वा इतः परमर्चनप्रकारं श्रृणुष्वेत्याह- अथेति। सबाह्याभ्यन्तरावस्थं मानस\[108\]बाह्योभयाराधनमित्यर्थः ॥ 44 ॥  
 \[106 मार्थम- मु., पाद- बक.।\]  
 \[107 क्षणः- अ., उ., क्षणम्- बक. बख.।\]  
 \[108 बाह्याराधनोभयात्मकमि-म.।\]  
   
 वाग्यतः पुष्पदर्भाद्यैर्द्वाराग्रस्थं पतत्रिपम् ।  
 सचक्रं पूजयित्वादौ संविशेद् भगवद्गृहम् ॥ 45 ॥  
 आदौ पूजकस्य स्नानादिनियममाह- परिच्युतेति सार्धेन। परिच्युतमलः ब्राह्ममुहूर्तसमुत्थानभगवद्ध्याननामसंकीर्तनादिभिः परिहृतान्तरमलः, शौचाचमनदन्तधावनादिभिः परिहृतबाह्यमलश्चेत्यर्थः। स्नातः  
 \[109\]दिव्याप्यमान्त्रवायव्यभौमतैजसमानसैः ।  
 एतैः समस्तैर्व्यस्तैर्वा कृतशुद्धिर्यथा\[110\]बलम् ॥  
 इत्युक्तरीत्याऽनुष्ठितस्नानः। एतेषामनुष्ठानप्रकारास्तु पारमेश्वरादिषु\[111\] द्रष्टव्याः। यद्यपि जयाख्योक्तं\[112\] पारमेश्वरे चोपबृंहितमौदकस्नानं ग्राह्यम्, तथापि स्वसूत्रोक्तस्नानाद्यनुष्ठानपारम्पर्ये सति तत्परित्यज्यान्यन्न ग्राह्यमिति निर्णीतं पञ्चरात्ररक्षायाम्\[113\]। अत्र स्नात इत्यनेनैव पार्थिवस्नानरूपमूर्ध्वपुण्ड्रधारणमपि संगृहीतम्, सन्ध्यावन्दनादिकमप्युपलक्षितम्। शुद्धवासा इत्यनेन  
 गन्धैः स्रग्भिरलङ्कारैः सोत्तरीयैश्च भूषितः ।  
 कर्णभूषणहाराद्यैः कटकैरङ्गुलीयकैः ॥  
 इत्याद्यर्थः संगृहीतः। क्षिप्तः\[114\]। जितेन्द्रिय इत्यनेनाभिगमनं सूचितं भवति। यतः-  
 जपध्यानार्चनस्तोत्रैः कर्मवाक्चित्तसंयुक्तैः ॥  
 अभिगच्छेज्जगद्योनिं \[115\]तच्चाभिगमनं स्मृतम् ।  
    (ज. सं. 22/68-69)  
इत्युक्ताभिगमनेन हीन्द्रियजयः सिद्ध्यति। पुष्पदर्भा(दी?द्यैरि)त्यनेनोपादानमुक्तं भवति। आदौ द्वाराग्रस्थं सचक्रं पतत्रिपं पूजयित्वेत्यनेनानयोः सर्वद्धारपालमुख्यत्वं सूच्यते। अत एवेश्वरपारमेश्वरयोश्चण्डादिषु जागरूकेष्वपि- "नियोज्य तत्र रक्षार्थं चक्रं च \[116\]पतगेश्वरम्" (ई. सं. 6/116; पा. सं. 7/523) इत्युक्तम्। किञ्च, यागगेहद्वारार्चनप्रकरणेऽपि चण्डनादीनामप्यर्चनाशक्तौ "सर्वद्वारेषु वा पूज्यः सहेतीशः पतत्रिपः" (ई. सं. 9/300; पा. सं. 11/303) इत्युक्तम्। अर्चनस्थानं च तत्रैव व्यक्तमुक्तम्- "ध्यायेद् द्वाराग्रदेशे तु गरुडं काञ्चनप्रभम्" (ई. सं. 9/22; पा. सं. 11/21) इति प्रक्रम्य,  
 प्राणाधिदैवतं चक्रे बलिमण्डलमध्यगे ।  
 संस्थितं संस्मरेत् सर्वैरङ्गैः पुरुषरूपिणम् ॥ इति ।  
    (ई. सं. 9/25- 26; पा. सं. 11/25)  
 बलिमण्डलाभावस्थले गोमयादिना सद्यः कल्पिते\[117\]नाऽर्चनमुक्तं तत्रैव-  
 स्थिते वा कल्पिते तत्र पूजयेद् बलिमण्डले ।  
 सर्वं खगेशपूर्वं तु परिवारं हि साच्युतम् ॥ इति ।  
    (ई. सं. 2/9-10)  
 अस्मिन्नवसरे गर्भगेहद्वारपालार्चनमपि कार्यम्। तदत्रैव वक्ष्यति नृसिंहकल्पपरिच्छेदे-  
 स्नातो बद्धकचो मौनी शुद्धवासोऽर्घ्यपुष्पधृक् ।  
 कृत्वा द्वार्स्थार्चनाद्यं तु उपविश्यासने ततः ॥ (17/16) इति।  
 इदमेवोपबृंहितमीश्वरेऽपि-- "वास्तुपूरुषमन्यांश्च समभ्यर्च्य यथाक्रमम्" (2/11) इति। संविशेद् भगवद्गृहमित्यत्र ईश्वरे द्वारविभाग उक्तः-  
 प्रासादान्तः प्रवेशार्थं ततो द्वारं तु चेतसा ।  
 त्रिभागीकृत्य तन्मध्यभागमेकं द्विधा पुनः ॥ \[118\] ॥  
 विभज्य वामदेशेन दक्षिणेनाङ्घ्रिणा ततः ।  
 शनैः शनैः प्रविश्यान्तः...... ....... ...... ॥ (2/14-15) इति।  
 अन्ये चात्र तत्र तत्रापेक्षिता बहवो विशेषा एतदुपबृंहणयोरीश्वरपारमेश्वरयोरेव संगृहीता ग्राह्याः ॥ 44-45 ॥  
 \[109 पाञ्चरात्ररक्षायां (पृ. 105) समुद्धृतोऽयं श्लोकः।\]  
 \[110 यदा- अ.।\]  
 \[111 पारमेश्वरे द्वितीयाद्याये।\]  
 \[112 जयाख्यसंहितायां नवमे पटले ।\]  
 \[113 अत्र 97-105 पृष्ठेषु स्नानप्रकरणं द्रष्टव्यम्।\]  
 \[114 उभयोर्मातृकयोर्दृश्यतेऽप्रासङ्गिकमेतत् पदम् ।\]  
 \[115 तच्छान्ति- अ.।\]  
 \[116 विहगे- मु.।\]  
 \[117 ते वा अर्चन - अ.।\]  
 \[118 पुरः- अ.।\]

 उपार्जितं \[119\]पुरा यद्वै यागोपकरणं महत् ।  
 तत्सर्वं दक्षिणे कृत्वा वामे तु करकं न्यसेत् ॥ 46 ॥

 गालितेनाम्भसा पूर्णं मध्ये भद्रासनं न्यसेत् ।  
 मृत्काष्ठोपलघातूत्थमेकद्वित्रिशमं\[120\] तु वा ॥ 47 ॥

 चतुरश्रमथाष्टाश्रं चतुरश्रायुतं\[121\] तु वा ।  
 चतुष्पादसमायुक्तं चतुरावरणाङ्कितम् ॥ 48 ॥

 मकरास्यप्रणालं तु प्रमाणेनोपलक्षितम् ।  
 तदधश्चोत्तरस्यां वै चलं वा \[122\]क्ष्मातलाश्रितम् ॥ 49 ॥

 शङ्खचक्राङ्कितं कुर्याज्जलाधारं\[123\] सुलक्षणम् ।  
 अथोपविश्य वै दार्भे काष्ठजे वाऽजिनासने ॥ 50 ॥  
 \[119 पुरस्ताद्वै- मु. अटी.।\]  
 \[120 शतं- मु. बक.बख., दशं-अ. उ.।\]  
 \[121 रश्रयुतं- मु. अटी.।\]  
 \[122 पक्ष्मान्तरा- मु. अटी.।\]  
 \[123 वासं- अ.।\]

 बद्धपद्मासनः कुर्यान्न्यासं मन्त्रवरेण तु ।  
 अभिन्नं\[124\] मस्तके तावदादित्या\[125\]तपवन्न्यसेत् ॥ 51 ॥

 व्यापकत्वेन तदनु विन्यसेद् भिन्नलक्षणम् ।  
 अङ्गुष्ठद्वितयाद् यावत् कनिष्ठाद्वितयावधिः ॥ 52 ॥

 ज्ञानाद्यं वीर्यपर्यन्तं विन्यसेदङ्गपञ्चकम् ।  
 मूलवद् व्यापकत्वेन नेत्रमू\[126\]र्ध्वाङ्गुलीषु च ॥ 53 ॥

 आब्रह्मरन्ध्रात् पादान्तमथ मन्त्रं तु विग्रहे ।  
 ततस्तु हृदये ज्ञानं यतो \[127\]व्यज्येत तत्र तत् ॥ 54 ॥

 ऐश्वर्यं शिरसो देशे यस्मादुपरि तिष्ठति ।  
 प्राकृतं तात्त्विकं वापि सर्वत्र कमलेक्षण ॥ 55 ॥

 हार्दाग्नेरूर्ध्वगायां नु शिखायां शक्तिमन्त्रराट् ।  
 बलं चाखिलगात्राणां \[128\]तद्गतं वायुना सह ॥ 56 ॥

 मूर्च्छितं सर्वगात्रैर्यत्तद्वीर्यं हस्तयोर्न्यसेत् ।  
 अन्तर्बोधस्वरूपं यत् प्राकृतध्वान्तशान्तिकृत् ॥ 57 ॥

 तेजस्तत्तैजसे स्थाने न्यासकाले समस्यते ।  
 \[129\]चतुश्चक्रे\[130\] नवद्वारे देहे देवगृहे पुरा ॥ 58 ॥  
 इदानीमेवं भद्रासनन्यासोक्तिश्चलबिम्बादीनां तदुपरि स्थापनार्थं वा बिम्बादिकं विना तत्रैवार्चनार्थं वेति ज्ञेयम्। स्थिरबिम्बानां पीठस्तु प्रतिष्ठाकाल एव स्थाप्यते।  
 स्वासनोपवेशनपूर्वकं मन्त्रन्यासविधिमाह- अथोपविश्येत्यादिभिः। अत्र न्यासात् पूर्वं प्राणायामभूतशुद्धेः, मन्त्रन्यासानन्तरं भूषणादिन्यासस्य चानुक्तावपि नृसिंहकल्पे\[131\] वक्ष्यमाणरीत्या ग्राह्यम् ॥ 50-58 ॥  
 \[124 न्नमस्तयोस्ता- म. उ., न्नहस्तस्योता- बक. बख।\]  
 \[125 दप- मु., दपरं न्य- अटी.।\]  
 \[126 मूर्ध्वे- मु. अटी. उ.।\]  
 \[127 भज्येत- मु.।\]  
 \[128 त्वद्गतं- बक. बख., तत्कृतं- अ.।\]  
 \[129 नास्त्येषा पङ्क्तिः- अ.।\]  
 \[130 चतुःपञ्च- मु.।\]  
 \[131 सप्तदशे परिच्छेदे 17श्लोकादितः प्रकरणमेतद् द्रष्टव्यम्।\]  
   
 \[132\]न्यस्यैवमभिमानं तु मन्त्राख्यमवलम्ब्य च ।  
 मनस्युपरतं कुर्यादक्षग्रामं बहिःस्थितम् ॥ 59 ॥  
 एवमाधारनाभिहृत्कण्ठचतुश्चक्रविशिष्टे नवद्वारान्विते स्वशरीरे भगवन्मन्दिरत्वबुद्ध्या पूर्वं मन्त्रान् विन्यस्य "नादेवो देवमर्चयेत्" इति न्यायेन स्वस्मिन् \[133\]देवत्वाभिमानावलम्बनं च कुर्यादित्याह- चतुश्चक्र इति। मन्त्राख्यमभिमानं\[134\] स्वस्मिन् मन्त्रनाथत्वाहङ्कारमित्यर्थः। वक्ष्यति च- "देवोऽहमिति भावयेत्" (17/36) इति। जयाख्येऽपि व्यक्तमुक्तम्-  
 अहं स भगवान् विष्णुरहं नारायणो हरिः ।  
 वासुदेवो ह्यहं व्यापी भूतावासो निरञ्जनः ॥  
 एवं रूपमहङ्कारमासाद्य सुदृढं मुने । (11/41-42) इति ॥ 59 ॥  
 \[132 पूर्वं मन्त्राराधनां- अ.।\]  
 \[133 देवत्वावलम्बनं हि मानावलम्बनं - अ.।  
 \[134 भिगमनं- अ.।\]  
   
 चित्तं बुद्धौ विनिक्षिप्य तां बुद्धिं ज्ञानगोचरे ।  
 ज्ञानभावनया कर्म कुर्याद् वै पारमार्थिकम् ॥ 60 ॥  
 अथ मानसिकयागमुपदिशन् निरन्तरायभगवज्ज्ञानभावनासिद्ध्यर्थं बाह्येन्द्रियादीनामन्तर्नियमनमाह- मनसीति सार्धेन। एवं ज्ञानभावनया क्रियमाणस्य कर्मणः शुद्धसत्त्वम(यं? यत्वं) ब्राह्यस्य त्रिगुणमयत्वात् \[135\]शुद्ध्यपेक्षत्वं चोक्तं लक्ष्मीतन्त्रे-  
 मानसीर्निर्वपेत् सर्वाः क्रिया ज्ञानसमाधिना ॥  
 ज्ञानेन क्रियते यद्यत् कर्म ब्रह्मसमाधिना ।  
 शुद्धसत्त्वमयं तत्तदक्षय्यं भवति ध्रुवम् ॥  
 बाह्या\[136\] द्रव्याश्रिता\[137\] यस्माद् दोषा राजसतामसाः ।  
 ततस्त\[138\]च्छोधनमपि कर्मणा मनसा गिरा ॥  
 तस्मादेकान्तनिर्दोषं भावना\[139\]वासितं तथा ।  
 तस्माज्ज्ञानं समास्थाय शुद्धं\[140\] संवित्समुद्भवम् ॥  
 ज्ञानभावनया कर्म कुर्याद्वै पारमार्थिकम् । (34/137-141)  
इति॥ 59-60 ॥  
 \[135 शुद्ध्यु- अ.।\]  
 \[136 बाह्यद्र-मु.।\]  
 \[137 कृता- अ.।\]  
 \[138 च्चोदन-अ. म.।\]  
 \[139 भावनापदं त्रुटितमुभयोर्मातृकयोः।\]  
 \[140 शुद्धसं- अ. म.।\]   
    
 चतुश्चक्रे नवद्वारे देहे देवगृहे पुरा ।  
 कण्ठकूपधरारूढं ह्यत्पद्मं यदधोमुखम् ॥ 61 ॥

 तत्कर्णिकावनेर्मध्ये रूढमूर्ध्वमुखं तु यत् ।  
 शब्दव्यक्तिस्तदूर्ध्वे तु स्थितार्केन्द्वग्निलक्षणा ॥ 62 ॥  
 स्वहृदये भगवदभिव्यक्तिस्थाननिरूपणार्थं प्रथमतः शब्दब्रह्मावस्थानमाह- चतुश्च (क्रिमि? क्र इ)ति द्वाभ्याम्। कण्ठकूपधरारूढं गलकूपस्थलसमुत्पन्नमधोमुखं यद् हृत्पद्मं तत्कर्णिकावनेर्मध्ये रूढं समुत्पन्नं यद् हृत्पद्ममित्यनुषज्यते। तदूर्ध्वे तत्कमलद्वयसंपुटमध्ये अधःकमलोपरीत्यर्थः। अर्केन्द्वग्निलक्षणा ज्योतिःस्वरूपा शब्दव्यक्तिः शब्दब्रह्म स्थिता वर्तत इत्यर्थः ॥ 61-62 ॥  
   
 त्रिदीप्तिभास्वरा नाडी त्वव्यक्तध्वनिविग्रहा ।  
 व्यक्तं चक्रत्रयस्योर्ध्वे वर्तते या महामते ॥ 63 ॥

 निस्सृता ब्रह्मरन्ध्रेण गता सूर्यपथात् परम् ।  
 \[141\]वायुद्वारेण पातालं भित्वा याता \[142\]सुगोचरम् ॥ 64 ॥

 सङ्कल्पविषयः सर्वः सम्बन्धः\[143\] प्रतितिष्ठति ।  
 सूत्रे मणिगणो\[144\] यद्वन्मध्यनाडी ह्यतः स्मृता ॥ 65 ॥

 \[145\]लक्ष्यस्थाने तु पूर्वोक्ते तस्यामभ्यन्तरे तु वै ।  
 सम्पुटे शशिसूर्याख्ये निमेषोन्मेषलक्षणे ॥ 66 ॥

 तत्रार्कं चाब्जमालम्ब्य परा वाग्भ्रमरी स्थिता ।  
 या सर्वमन्त्रजननी शक्तिः शान्तात्मनो विभोः ॥ 67 ॥

 \[146\]नदन्ती वर्णजं नादं शब्दब्रह्मेति यत् स्मृतम् ।  
 अकारपूर्वो हान्तश्च धारासन्तानरूपधृक् ॥ 68 ॥  
 एवं संग्रहेण शब्दब्रह्मावस्थानमुक्त्वा पुनः सुषुम्नानाडीस्वरूपकथनपूर्वकं तदेव विशदयति- त्रिदी(प्ती)ति षड्भिः। अस्या त्रिदीप्तिभास्वरत्वं तेजस्त्रयात्मकशब्दब्रह्माधारत्वात्। अव्यक्तध्वनिविग्रहा अव्यक्तध्वनिः शब्दब्रह्म  
 शब्दब्रह्मस्वरूपेण स्वशक्त्या स्वयमेव हि ।  
 मुक्तयेऽखिलजीवानामुदेमि परमेश्वरात् ॥  
 तदव्यक्ताक्षरं विद्धि तन्त्रीशब्दो यथा कलः । (20/7-8)  
इति लक्ष्मीतन्त्रोक्तेः, \[147\]स विग्रहो यस्याः सा तथोक्ता। चक्रत्रयस्योर्ध्व आधारनाभिक(ण्ठ)चक्रत्रयोपरि प्रकाशमाना ब्रह्मरन्ध्रेण निःसृता सूर्यपथान् \[148\]परं गता \[149\] वायुद्वारेण पातालं भित्वा स्वगोचरं याता, \[150\]आमूलाग्रं यावदन्तं व्याप्तेत्यर्थः। अत एव भगवत्संकल्पविषयः सर्वोऽपि सूत्रे मणिगण इव सुषुम्नानाडीसंबन्धः प्रतितिष्ठति, अतो मध्यनाडीति स्मृता प्रसिद्धा। तस्यामभ्यन्तरे पूर्वोक्ते\[151\] लक्ष्यस्थाने, हृदयकमलस्थान इत्यर्थः। निमेषोन्मेषलक्षणे निमीलनोन्मीलनविशिष्टे शशिमूर्याख्ये, निमीलितोर्ध्वकमलस्य शशिसंज्ञत्वम्, उन्मीलनोन्मीलनविशिष्टे शशिसूर्याख्ये, निमीलितोर्ध्वकमलस्य शशिसंज्ञत्वम्, उन्मीलिताधःकमलस्य सूर्याख्यत्वम्। तत्र संपुटे कमलद्वयसंपुटे, आर्कम् अर्कसंबन्धि, अब्जम् अधःकमलमित्यर्थः। आलम्ब्य आश्रित्य, परा सूक्ष्मा, वाग्भ्रमरी वागेव भ्रमरी स्थिता। तां विशिनष्टि- या वाग्भ्रमरी सर्वमन्त्रजननी शान्तात्मनः सूक्ष्मस्य परस्येति यावत्, विभोः शक्तिरित्यनेन इयमपि तथा सूक्ष्मेत्यर्थः। अकारपूर्वो हान्तः अकारादिहकारान्तः, धारासन्तानरूपधृक् तैलधारावदविच्छिन्नः शब्दब्रह्मेति \[152\]यत् यो नादः, तं वर्णजं नादं नदन्तीति। एवमेव नादस्वरूपमुक्तं लक्ष्मीतन्त्रेऽपि-  
 पृथग्वर्णात्मना याति स्थितयेऽनेकधा स तु ॥  
 सूक्ष्मवर्णस्वरूपोऽसौ धारासन्तानरूपधृक् ।  
 पञ्चाध्वकोशमुक्तस्य मन्निष्ठस्य विवेकिनः ॥  
 \[153\]सोऽनुभूतिपदं याति प्रसादात् परमात्मनः । (20/8-10) इति।  
  एतादृशं नादं नदन्त्या वाक्शक्तेः स्वरूपमपि त(त्राप्यु?त्रैवो)क्तम्-  
 प्रकाशानन्दसाराहं सर्वमन्त्रप्रसूः परा ।  
 शब्दानां जननी शक्तिरुदयास्तमयोज्झिता ॥  
 व्यापकं \[154\]यत् परं ब्रह्म नारायणसमाह्वयम्\[155\] ।  
 शान्तता नाम याऽवस्था साहं शान्ताखिलप्रसूः ॥ (18/18-19) इति॥ 63-68 ॥   
 \[141 पायु- उ.।\]  
 \[142 स्व- बख. उ., ख-अ.।\]  
 \[143 र्वस्तद्बन्धं- मु.।\]  
 \[144 गणा- मु.।\]  
 \[145 लक्ष- मु.।\]  
 \[146 वदन्ति- मु.।, नन्दती- अ.।\]  
 \[147 \`स विग्र' न दृश्यते- अ.।\]  
 \[148 पारं- अ.।\]  
 \[149 पायु- म.।\]  
 \[150 आमलोग्रं- अ.।\]  
 \[151 पूर्वोक्त- अ.।\]  
 \[152 \`यतः' इत्युभयमातृकास्थः पाठः। मूलानुसारी पाठोऽत्र स्थापितः।\]  
 \[153 अनु- मु.।\]  
 \[154 धर्म- अ.।\]  
 \[155 मनामयम्- मु.।\]

 नादाव\[156\]सानगगने देवोऽनन्तसमन्वितः ।  
 शान्तः संवित्स्वरूपस्तु भक्तानुग्रहकाम्यया ॥ 69 ॥

 अनौपम्येन वपुषा ह्यमूर्तो मूर्ततां\[157\] गतः ।  
 विश्वमाप्याययन् कान्त्या पूर्णेन्द्वयुततुल्यया ॥ 70 ॥

 \[158\]वरदाभयदेनैव शङ्खचक्राङ्कितेन तु ।  
 त्रैलोक्योद्धृतिदक्षेण युक्तः पाणिद्वयेन तु ॥ 71 ॥

 रश्मिभिर्भास्करो\[159\] यद्वत् समुद्र इव चोर्मिभिः ।  
 \[160\]स्वमूर्तिभिर\[161\] मूर्तीभिरच्युताद्याभि\[162\]रन्वितः ॥ 72 ॥

 दीप्तिमद्भिर\[163\]मूर्तैस्तु सुधाकल्लोलसङ्कुलैः\[164\] ।  
 पूर्ण आभरणैः सर्वैर्निर्विकाराङ्घ्रिविग्रहः ॥ 73 ॥  
 एवं हृदयकमले शब्दब्रह्मावस्थानमुक्त्वा तदन्ते द्योतमानपरब्रह्मस्वरूपमाह- नादावसानेति पञ्चभिः। नादावसानगगने नादो नाम नादबिन्दुमध्यमावैखर्याख्ये शब्दब्रह्मणोऽवस्थाचतुष्टये प्रथमावस्था पूर्वोक्तलक्षणा, तदवसानं तत्पराकाष्ठा, तत्र यद् गगनं गगनात्मिका शक्तिः, तत्रेत्यर्थः। तथा च लक्ष्मीतन्त्रे-  
 नादस्य या परा काष्ठा साऽहन्ता परमेश्वरी ॥  
 शक्तिः सा परमा \[165\]सूक्ष्मा नादान्तगगनाह्वया ।  
 शब्दब्रह्ममयी सूक्ष्मा साहं सर्वावगाहिनी ॥  
 विरामे सति नादस्य यः स्फुटीभवति \[166\]ध्रुवम् ।  
 ज्योतिस्तत्परमं ब्रह्म लक्ष्मीनारायणात्मकम्\[167\] ॥ (24/9-11) इति।  
 शङ्खचक्राङ्कितेनेत्यत्र पाणिद्वये केवलरेखारू(पा?प)शङ्खचक्राङ्कितत्वं ज्ञेयम्। यतोऽन्यथा पाणिद्वयमात्रस्य वरदाभयमुद्रान्वितत्वमपि न संभवति, तथा चोपबृंहितं लक्ष्मीतन्त्रे-  
 व्यापको भगवान् देवो भक्तानुग्रहकाम्यया ॥  
 अनौपम्यमनिर्देश्यं \[168\]वपुः स भजते परम् ।  
 विश्वाप्यायनकं कान्त्या पूर्णेन्द्वयुततुल्यया ॥

 वरदाभयहस्तं च द्विभुजं पद्मलोचनम् ।  
 रेखामयेन चक्रेण शङ्खेन च करद्वये ॥  
 अङ्कितं निर्विकाराङ्घ्रिस्थितं परमशोभनम् ।  
 अन्यूनानतिरिक्तैः स्वैर्गुणैः षड्भिरलङ्कृतम् ॥  
 समं समविभक्ताङ्गं सर्वावयवसुन्दरम् ।  
 पूर्णमाभरणैः शुभ्रैः सुधाकल्लोलसंकुलैः ॥  
 \[169\]रश्मिभूतैरमूर्तैः स्वैरच्युताद्यैरविच्युतम् ।  
 एका मूर्तिरियं दिव्या पराख्या वैष्णवी परा ॥  
 योगसिद्धा भजन्त्येनां हृदि तुर्यपदाश्रिताम् । (10/11-17) इति।  
 स्वमूर्तिभिरच्युता(द्या)भिरन्वित इत्यत्राच्युताद्या मूर्तयस्तिस्र इति ज्ञेयम्। तदुक्तं पारमेश्वरे प्रतिष्ठाध्याये-  
 तथा च सर्वजगतामेकबीजात्मकस्य च ॥  
 सदोदितस्वरूपस्य वासुदेवस्य वै विभोः ।  
 त्रयाणामच्युतादीनां तद्भेदानां तथैव च ॥ (15/22-23) इति(च?)।  
 एवं च संकर्षणप्रद्युम्नानिरुद्धानामेवाच्युतसत्यपुरुषापरनामधेयत्वं बोध्यम्। ननु-  
 पुरुषं \[170\]च ततः सत्यमच्युतं च युधिष्ठिर ॥  
 अनिरुद्धं च मां प्राहुर्वैखानसविदो जनाः ।  
 अन्ये त्वेवं विजानन्ति मां राजन् पाञ्चरात्रिकाः ॥  
 वासुदेवं च राजेन्द्र संकर्षणमथापि च ।  
 प्रद्युम्नं चानिरुद्धं च चतुर्मूर्तिं \[171\]प्रचक्षते ॥  
    (महा. आश्व. 92 अ.। पृ. 6342)  
 इति वासुदेवादीनां पुरुषादिशब्दवाच्यत्वं दृश्यते। भवता व्युत्क्रमेणानिरुद्धादीनां पुरुषादिशब्दवाच्यत्वं कथं व्याख्यातमिति चेत्, सत्यम्। अत्र वैखानसानां तथा व्यवहार इत्युक्त्या नास्मद्व्याख्याविरोधः। अपि त्वनिरुद्धादीनां पुरुषादिशब्दवाच्यत्वमत्रैव वक्ष्यति पञ्चमे परिच्छेदे मन्त्रोद्धारप्रकरणे "अप्ययावसरे" (5/68) इत्यादिभिः। एवमात्र परात्परदशायामच्युतादिसमन्वितत्वेऽपि वासुदेवस्यैव प्राधान्यं बोध्यम्, तत्रैकमूर्तिप्राधान्यात्।  
 ननु तर्हि शान्तोदितापरनामधेयतुर्यव्यूहचतुर्मूर्तिप्राधान्यं किमिति चेन्न, "अभेदेनादिमूर्तेर्वै संस्थितं वटबीजवत्" (5/81) इति वक्ष्यमाणानुसारेण परसंज्ञस्य तद्व्यूहस्य परात्परवासुदेवाद्यभिन्नत्वात्। अत एव सुषुप्त्यादिव्यूहवत् प्रत्येकं तद्व्यूहवाचकमन्त्राणामनुक्तत्वात् परात्परमन्त्रेणैव तस्यापि चारितार्थ्याच्च \[172\] परात्परत्वदशायामिव परत्वेऽपि वासुदेवस्यैकस्यैव प्राधान्यं ज्ञेयम्। तर्हि एवमभिन्नत्वे पुनः केन तयोर्भेद इति चेत्, नित्योदितत्वेन चेति बोध्यम्। नित्योदितत्वं नाम \[173\]स्वविभूत्यनुभवदशाविशिष्टत्वम्। शान्तोदितत्वं नाम स्वात्ममात्रानुभवदशाविशिष्टत्वम् ।  
 ननु चैवं शान्तोदितव्यूहेऽप्येकमूर्तिप्राधान्ये व्यूहशब्दस्य स्वारस्यं न संभवतीति चेदुच्यते- किं व्यूहशब्दमात्रेण चतुर्णां प्राधान्यमङ्गीकार्यम्? तथा सति परात्परत्वदशायामपि व्यूहशब्दो जागर्त्येव। तथाहि ईश्वरे (8/52) पारमेश्वरे (8/51) च गरुडार्चनप्रकरणे - "नित्योदितस्य व्यूहस्य तथा शान्तोदितस्य च" इति, सिद्धान्तलक्षणनिरूपणप्रकरणेऽपि- "यत्र शान्ततरं व्यूहं शान्तोदितमनन्तरम्" (ई. सं. 20/198;पा. सं. 19/533) इति। पारमेश्वरे प्रतिष्ठाध्याये-  
 परात्परस्वरूपस्य परस्य चतुरात्मनः ।  
 शान्तोदितादिव्यूहानां केशवाद्यखिलस्य च ॥ (15/21) इति,  
 तथा च सर्वजगतामेकबीजात्मकस्य च ॥  
 सदोदितस्वरूपस्य वासुदेवस्य वै विभोः ।  
 त्रयाणामच्युतादीनां तद्भेदानां तथैव च ॥  
 शान्तोदितस्वरूपस्य परस्य चतुरात्मनः । (15/22-24)  
इत्येवं सर्वत्र परात्परत्वसंज्ञायां नित्योदितत्वदशायां परत्वसंज्ञायां शान्तोदितत्वदशायां च वासुदेवादिचातुरात्म्यसद्भावाद् व्यूहशब्दचातुरात्म्यशब्दौ स्वरसावेव। किन्तु परत्वदशाद्वयेऽपि वासुदेवस्यैव प्राधान्यम्, एक एव मन्त्रः, तदर्चनेनैवोपसर्जनभूतानामन्येषामप्यर्चनसिद्धिरित्यादिकं बोध्यम् ॥ 69-73 ॥  
 \[156 स्थान- मु.।\]  
 \[157 मागतः- अ.।\]  
 \[158 वरदाभयेत्यादिकः श्लोकः शान्तः संविदित्यतः पूर्वं पठितः- बक. बख. उ.।\]  
 \[159 सुरो- उ., स्वरो- अटी.।\]  
 \[160 स- मु., सु-बक. अ.।\]  
 \[161 मुक्ता- बक., मूर्ती-मु. बख. अ.।\]  
 \[162 रच्युतः- बख. अ. उ., रच्युतम्- मु.।\]  
 \[163 मुक्तै- बक.।\]  
 \[164 लः- बक. बख.।\]  
 \[165 रूपा- अ. म.।\]  
 \[166 स्वयम्- मु.।\]  
 \[167 ह्वयम्- मु.।\]  
 \[168 पुनः- अ. म.।\]  
 \[169 श्रीभूतैः रम्यमूर्तैः- अ.।\]  
 \[170 तु- अ.।\]  
 \[171 प्रवक्ष्यते- मु.।\]  
 \[172 \`परात्' नास्ति- अ.।\]  
 \[173 \`स्वविभू..... नाम' नास्ति- अ.।\]

 ततः खाब्जकमध्यात्तु \[174\]ह्यूर्ध्वस्थात् संस्मरेच्च्युताम् ।  
 गङ्गां भगवतो मूर्ध्नि तेनामृतजलेन तु ॥ 74 ॥

 अर्घ्याद्यखिलभोगानां\[175\] कार्या वै \[176\]शुभकल्पना ।  
 तैः क्रमात् प्रीणयेद् देवमाद्यं तुर्यपदे स्थितम्\[177\] ॥ 75 ॥  
 अर्घ्यादिपरिकल्पनार्थं गङ्गावतरणभावनाप्रकारमाह- तत इति सार्धेन। ऊर्ध्वस्थादित्यब्जविशेषणम्, \[178\]हृदयकमलद्वयसंपुटे ऊर्ध्वकमलादित्यर्थः। ऊर्ध्व(स्थादि?स्थितामि)ति पाठे गङ्गाविशेषणं सुस्पष्टम्। इममर्थं विस्तरेण वक्ष्यति \[179\]नृसिंहकल्पपरिच्छेदे आप्यायनप्रकरणे। अत्रापेक्षितं पीठकल्पनं नृसिंहकल्पे वक्ष्यति-  
 अथ प्रणवपूर्वेण स्वनाम्ना नतिना सह ॥  
 शेषपूर्वं तु वह्न्यन्तमासनं परिकल्पयेत् ।  
 तथाक्रम्याथ तस्यैव कार्या स्वहृदि कल्पना ॥ (17/36-37) इति ॥ 74-75 ॥  
 \[174 च्युतामूर्ध्वस्थितां स्मरेत्- मु.।\]  
 \[175 न्ता- अ. उ.।\]  
 \[176 शुद्ध- उ.।\]  
 \[177 स्थितः- अ.।\]  
 \[178 \`हृदय....विशेषणं' नास्ति- अ.।\]  
 \[179 सप्तदशे परिच्छेदे।\]

 प्रणवद्वितयं चोक्त्वा प्रीयतां मे परः प्रभुः ।  
 अथ कर्मात्मतत्त्वे तु कृतकृत्ये सति प्रभुः ।  
 \[180\]आस्ते विलाप्य स्वं रूपं नित्यं व्यक्तीकृतं च यत् ॥ 76 ॥  
 अर्घ्यादिभिर्भगवत्प्रीणनं प्रति मन्त्रं चाह- तैरिति। आद्यं परव्यूहविभवाख्यरूपत्रये प्रथमं तुर्यपदे स्थितं जाग्रत्स्वप्नसुषप्तितुर्याख्यपदचतुष्टये परिशुद्धये तुर्यपदारूढमित्यर्थः। जाग्रदादिपदार्थविवरणं तु लक्ष्मीतन्त्रे सुस्पष्टमुक्तम्-  
 जाग्रत्स्वप्नं\[181\] सुषुप्तिश्च तुर्यं चेति चतुष्टयम् ॥  
 ज्ञेयं पदाध्वनो रूपं जाग्रद्बाह्येन्द्रियक्रमः ।  
 बाह्येन्द्रियाणां तमसाऽभिभूते\[182\] विभवे सति ॥  
 अन्तःकरणवृत्तिर्या संस्कारपरिशेषिणी ।  
 सा स्वप्न इति विज्ञेया तदभावे सुषुप्तिका\[183\] ॥  
 तमसाऽनभिभूतस्य सत्त्वस्थस्य विपश्चितः ।  
 बाह्यान्तःकरणस्थाया वृत्तेरुपरमे सति ॥  
 शुद्धसत्त्वस्वभावस्य\[184\] सन्ततिस्तुर्यसंज्ञिता ।  
 एवं चतुर्विधे मार्गे निर्दिष्टेऽस्मिन् पदाभिधे ॥  
 तुर्यवर्जं\[185\] सुषुप्त्यादिरशुद्धां भजते गतिम् । (22/22-27) इति।  
 अत्र ॐ ॐ प्रीयतां मे परः प्रभुरिति परस्य भगवतोऽर्चनप्रकरणात् परशब्द\[186\]घटितोऽयं मन्त्रः। व्यूहाद्यर्चनप्रकरणे तु परशब्दस्थाने व्यूहादिशब्दो योज्यः। अथवा सर्वसाधारण्येन नारायणवासुदेवविष्णुशब्देष्वन्यतमो योज्यः। तथा च लक्ष्मीतन्त्रे "ॐ ॐ प्रीयतां भगवान् वासुदेव इति ब्रुवन्" (36/110) इति। अत्रैवं प्रीतिमन्त्रमात्रमुक्तम्। संकल्पभोगदानमन्त्रावप्यपेक्षितावन्यतो ग्राह्यौ, प्रतिभोगसमर्पणमेतन्मन्त्रत्रयस्याप्यावश्यकत्वात्। तथोक्तं लक्ष्मीतन्त्रे-  
 संकल्पश्च प्रदानं च प्रीतिश्चेति त्रयं त्रयम् ॥  
 कुर्यात् सर्वेषु भोगेषु देशकालाद्यपेक्षया । (36/107-108) इति।  
 अत एव सात्त्वतोपबृंहणे ईश्वरे (7/147-149) सुदर्शनार्चनप्रकरणे जयाख्योक्तो भोगदानमन्त्रः संगृहीतः। संकल्पमन्त्रस्तु लक्ष्मीतन्त्रे उक्तः-  
 समाहितोऽञजलिं कृत्वा तत ॐ भग\[187\]वन्निति ॥  
 आसनेनार्चयिष्यामीत्युक्त्वा दद्यादथासनम् । (36/108-109)  
इति ॥ 75-76 ॥  
 एवं मानसाराधने संपन्ने सत्य\[188\]व्यक्तस्य गुणमात्रलक्ष्यस्य "अभेदेनादिमूर्तेर्वै संस्थितं वटबीजवत्" (5/81) इति वक्ष्यमाणरीत्या भगवानेव भक्तानुग्रहकाम्यया व्यक्तीकृतं निजस्वरूपमुसंहरतीत्याह- अथेति। एवमेव वक्ष्यत्युत्तरत्रापि- "विसर्जनं\[189\] तु बोद्धव्यं संपन्ने तु क्रिया\[190\]क्रमे" (17/40) इति॥ 76 ॥  
 \[180 आत्मनोऽपि यथा रूपं-अ.।\]  
 \[181 स्वप्नौ- मु.।\]  
 \[182 संजाते विफले- अ. म.।\]  
 \[183 प्तिता- म., प्तिद- अ.।\]  
 \[184 प्रसादस्य-मु.।\]  
 \[185 वर्ज्यं- म.।\]  
 \[186 \`शब्द' नास्ति- अ.।\]  
 \[187 वानिति- अ. म.।\]  
 \[188 \`अव्यक्त.... वक्ष्यमाणरीत्या' नास्ति- म.।\]  
 \[189 र्जने- अ. म.।\]  
 \[190 क्रमः- अ. म.।\]  
   
  इति श्रीपाञ्चरात्रे श्रीसात्वतसंहितायां  
   द्वितीयः परिच्छेदः ॥  
    
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये द्वितीयः परिच्छेदः ॥  
   
    


   तृतीयः परिच्छेदः  
   \[1\]नारद उवाच

 पुनराह जगन्नाथः प्रसङ्गेन मुनीश्वराः ।  
 परमाराधनं प्राग्वत् परस्य \[2\]चतुरात्मनः ॥ 1 ॥  
 अथ तृतीयो व्याख्यास्यते।  
 त्रिविधं चातुरात्म्यं तु सुषुप्त्यादिपदत्रिके ।  
 सुव्यक्तं तत्पदे तुर्ये गुणलक्ष्यं परं स्थितम् ॥ (10/42)  
इति लक्ष्मीतन्त्रोक्तरीत्या \[3\]अव्यक्तस्य गुणमात्रलक्ष्यस्य "अभेदेनात्ममूर्तेर्वै संस्थितं \[4\]वटबीजवत्"(5/81) इति वक्ष्यमाणरीत्या पराभिन्नस्य तुर्यव्यूहस्य "स्वमूर्तिभिरमूर्ताभिरच्युताद्याभिरन्वितः"(2/72) इति पूर्वमेव तुर्यपदाश्रितेन परेण भगवता सहैवोक्तत्वात् तत्प्रसङ्गेन पुनः सुषुप्तिपदाश्रितस्य व्यूहस्यार्चनां भगवान् संकर्षणायोपदिशतीत्याह- पुनरिति ॥ 1 ॥  
 \[1 नारद इत्येव सार्वत्रिकः पाठः।\]  
 \[2 परमा- मु.।\]  
 \[3 ख्ये- मु. बक. बख.।\]  
 \[4 प्रणवा- अटी.।\]  
   
  श्रीभगवानुवाच

 हवर्णकर्णिकायां तु सुषुप्त्याख्य\[1\]पदे त्वधः ।  
 चतुर्धा \[2\]प्रभवाख्येन क्रमेण तमजं यजेत् ॥ 2 ॥

 ज्ञानविद्याचतुष्केण यथा तदवधारय ।  
 वेदकत्वेन भगवान् ब्रह्मसंवलिताकृतिः ॥ 3 ॥

 स्तम्बवत् कर्णिकामध्ये स्थित्वा वेद्यत्वमेति च ।  
 स्वयमेवोपकाराय कर्मिणां ब्रह्मयाजिनाम् ॥ 4 ॥  
 सुषुप्तिव्यूहस्यार्चनक्रमं शुणुष्वेत्याह- हवर्णेति सार्धेन। हवर्णकर्णिकायां हृदयकमलस्याकारादिवर्णमयत्वात् तत्कर्णिकाया हकारात्मकत्वं बोध्यम्। तथा च वक्ष्यति पञ्चमे परिच्छेदे-  
 अनन्तसरसि क्षार्णे विश्रान्तं यन्महामते ।  
 अकाराक्षरमूलं\[3\] तु नित्यं सर्वाश्रयाम्बुजम् ॥  
 आकाराक्षरनालं तु शेषसर्वार्णपल्लवम् । (5/2-3) इति।  
एतादृशकर्णिकात्मके। अधः पूर्वोक्तगगनात्मकतुर्यपदस्याधः स्थित इत्यर्थः। सुषुप्त्याख्यपदे चतुर्धा वासुदेवादिभेदैः प्रभवाख्येन क्रमेण सृष्टिक्रमेणेत्यर्थः। वासुदेवाद्यनिरुद्धान्तमिति यावत्। तमजं पूर्वोक्तं परं भगवन्तं ज्ञानविद्याचतुष्केण वक्ष्यमाणमन्त्रचतुष्केण यथा यजेत् तद्विधिमवधारय। अत्र परस्यैव भगवतस्तुर्यादिस्थानेषु वासुदेवादिभेदैर्बहुत्वाश्रयणात् तमजं यजेदित्यभेदोक्तिः। वक्ष्यति हि-  
 यथाम्बरस्थः सविता एक एव महामते ।  
 जलाश्रयाणि चाश्रित्य \[4\]बहुत्वं संप्रदर्शयेत् ॥  
 एवमेकोऽपि भगवान् नानामन्त्राश्रयेषु\[5\] च ।  
 तुर्यादिपदसंस्थेषु बहुत्वमुपयाति च ॥ (4/33-34) इति॥ 2-3 ॥  
   
 वेद्यवेदकनिर्मुक्तमच्युतं ब्रह्म यत्परम्\[6\] ।  
 अनस्तमितभारूपं सर्वाभिन्नमहंपदम्\[7\] ॥ (लक्ष्मी. 20/4)  
इत्युक्तस्य \[8\]कर्मिणामनवगाह्यतया तेषामुपकाराय भगवान् स्वयमेव पूर्वोक्तहृत्कमलकर्णिकामध्ये स्थित्वा शब्दब्रह्मरूपेण वेदकत्वं पररूपेण वेद्यत्वं च यातीत्याह- वेदकत्वेनेति सार्धेन ॥ 3-4 ॥  
 \[1 ख्ये- मु. बक. बख.।\]  
 \[2 प्रणवा- अटी.।\]  
 \[3 शीलं- म.।\]  
 \[4 बाह्यात्मं-म., बाह्यामं- अ.।\]  
 \[5 वर्णा- अ. म.।\]  
 \[6 पदम्- अ. म.।\]  
 \[7 महत्- अ. म.।\]  
 \[8 कर्मणा- अ.।\]

 प्राग्भागादुत्तरं यावद् गुणभेदेन लाङ्गलिन् ।  
 विभजत्यात्मनात्मानं वासुदेवः परः प्रभुः ॥ 5 ॥  
 पुनः स एव तत्र प्रागादिषु चतुर्दिक्षु गुणभेदेन चतुर्धा भवतीत्याह- प्राग्भागादिति॥ 5 ॥

 अनुज्झितस्वरूपस्तु प्राग्भागे षड्गुणात्मना ।  
 बलसंवलितेनैव ज्ञानेनास्तेऽथ दक्षिणे ॥ 6 ॥  
   
 ऐश्वर्येण तु वीर्येण प्रत्यग्भागेऽव\[1\]तिष्ठते ।  
 तेजःशक्त्यात्मना सौम्ये संस्थितः परमेश्वरः ॥ 7 ॥  
 तेषां गुणभेदविवरणमाह- अनुज्झितेति द्वाभ्याम् ॥ 6-7 ॥  
 \[1 गे प्रतिष्ठितः- मु. अटी.।\]

 यद्यप्यरूपो भगवान् व्यूहात्मा गुणलक्षणः ।  
 अत्रापि पूर्वमेवोक्तं रूपमस्योपचर्यते ॥ 8 ॥

 किन्तु द्वितीयमूर्तेर्वै शुभपाणितलद्वये ।  
 \[1\]स्फुटो रेखामयः शङ्खः सुव्यक्तं लाङ्गलं महत् ॥ 9 ॥

 रम्येषुणा तृतीयस्य दक्षिणश्चिह्नितः\[2\] करः ।  
 तुर्यस्यासिवरेणैव शङ्खमाभ्यां(ङ्खाभ्यां च) करद्वये ॥ 10 ॥  
 अस्य सुषुप्तिव्यूहस्य पूर्वोक्ततुर्यव्यूहपदरूपत्वाद् गुणमात्रलक्ष्यत्वमेव, तथापि गुणभेदवच्चक्रादिलाञ्छनभेदसत्त्वात्\[3\] परोक्तं रूपमत्राप्युपचर्यत इत्याह- यद्यपीति त्रिभिः ॥ 8-10 ॥  
 \[1 पङ्क्तित्रयं नास्ति- उ.।\]  
 \[2 दक्षिणाभिहितः- मु. बख.।\]  
 \[3 भेदत्वात्- अ.।\]

 अवाङ्मुखः करवशादूर्ध्ववक्त्रः स्वभावतः ।  
 एतावता लक्षणेन व्यक्तीभावं गतेन च ॥ 11 ॥  
 किन्तु पररूपवद् वरदाभयमुद्रान्वितत्वं विना केवलमवाङ्मुखकरत्वमूर्ध्ववक्त्रत्वं च चतुर्णामपि विशेषमाह- अवाङ्मुख इति ॥ 11 ॥

 भावस्थितिं निबध्नाति व्यूहेऽस्मिन् साधकस्य तु ।  
 सादृश्यात् षड्गुणत्वाच्च समत्वाच्च विशेषतः ॥ 12 ॥

 शान्तत्वान्नि\[1\]ष्कलत्वाच्च न भेदो विद्यते यतः ।  
 गुणद्वयद्वयेनैव यद्यप्युक्तं पुरा मया ॥ 13 ॥

 एकैकं भगवद्रूपं मुख्यवृत्त्या तथापि हि ।  
 चतुष्कमवशिष्टं यद् गुणानां \[2\]समवस्थितम् ॥ 14 ॥

 तद् भजेतानुवृत्तिं च एकैकस्य च सर्वदा ।  
 एवं ज्ञात्वा स्थितिं\[3\] ब्राह्मीं स्वानन्दां\[4\] स्पन्दलक्षणाम् ॥ 15 ॥  
 एवं लाञ्छनादिभिर्व्यक्तत्वेऽपि सादृश्यादिहेतुभिर्भेदाभावात् साधकस्यानुभवविषयो भवतीत्याह- \[5\]एतावतेति ॥ 11-15 ॥  
 \[1ष्क्रियत्वा- बक. बख. अ. उ.।\]  
 \[2 क्रमशः स्थितः - अ. उ., समवस्थिताः- मु. अटी.।\]  
 \[3 स्मृतिं- मु. बक. उ.।\]  
 \[4 न्दास्पद- अ. अटी.।\]  
 \[5 एतावतेति द्वाभ्याम्- म.।\]

 ब्रह्मामृतमयैर्भोगैर्यो\[1\] यजेत समाहितः ।  
 विशुद्धबुद्ध्या देहान्ते स विशत्यमलं पदम् ॥ 16 ॥  
 अत्र चतुर्णामपि षड्गुणत्वादित्युक्तम्। बलसंवलितेनैव ज्ञानेन ज्ञानपूर्वकमर्चने फलमाह- एवमिति सार्धेन ॥ 15-16 ॥  
  \[1 र्योजयेत- अ. उ. बक., योजयेत् तमसावृतः- मु. अटी.।\]

 अथ मन्त्रचतुष्कं तु \[1\]ब्रह्मषाड्गुण्यवाचकम् ।  
 कर्मिणां मोक्षदं शश्वत् पूर्वोद्दिष्टं निबोधतु ॥ 17 ॥  
 सुषुप्तिव्यूहचतुष्कं श्रृण्वित्याह- अथेति ॥ 17 ॥  
 \[1 भिन्न- बक. बख. अ. उ.।\]

 आदायाक्षगतं बीजं नाभिपूर्वमतः परम् ।  
 अरादेकादशात् पूर्वं तस्याधो विनिवेश्यते\[1\] ॥ 18 ॥

 वर्णं नेमेस्तृतीयं यत् तृतीयमिदमक्षरम् ।  
 द्वितीयमष्टमाद् वण नाभेस्तुर्यादिनान्वितम् ॥ 19 ॥

 ततस्तु नवमं नेमेः केवलं विद्धि पञ्चमम् ।  
 अष्टमादपरं वर्णं \[2\]द्वितीयस्वरसंयुतम् ॥ 20 ॥  
   
 षष्ठमेतद्विजानीयात् सप्तमं दशमात् परम् ।  
 अथ द्वितीयदशमादादायोर्ध्वे तु विन्यसेत् ॥ 21 ॥

 अष्टमात्तु\[3\] द्वितीयस्य मन्त्राणामिदमष्टक\[4\]म् ।  
 द्वितीयात् प्रथमं वर्णमष्टमादपरं ततः ॥ 22 ॥

 \[5\]नाभ्येकादशमोपेतं द्वितीयं नेमिमण्डलात् ।  
 पूर्वमेकादशाच्छुद्धं तादृङ्नेमेस्तृतीयकम् ॥ 23 ॥

 नेमिपूर्वं च तदनु नाभेरेकादशाङ्कितम् ।  
 नेमेः षष्ठमथादाय स्थितं \[6\]तत्पञ्चमोपरि ॥ 24 ॥

 ततो नाभिद्वितीयेन युक्तं नेमेस्तृतीयकम् ।  
 द्वितीयं केवलं नेमेरादाय च महामते ॥ 25 ॥

 कर्त्रे नमः पदं पश्चाद् योजयेच्चतुरक्षरम् ।  
 एकविंशतिभिर्वर्णैरयं मन्त्र उदाहृतः ॥ 26 ॥

 अभिन्नः पदभेदेन भवेदेकाधिकस्तु वै ।  
 प्राग्वर्णेन पदं पूर्वं पञ्चार्णं\[7\] द्वितयं भवेत् ॥ 27 ॥

 षडक्षरं तृतीयं तु चतुर्थं तद्वदेव हि ।  
 द्व्यक्षरं पञ्चमं विद्धि तद्वत् षष्ठं महामते ॥ 28 ॥

 अथापरं महामन्त्रं द्वितीयमवधारय ।  
 यज्ज्ञात्वा न पुनर्जन्म भवत्याराधकस्य च ॥ 29 ॥

 आदायाक्षर\[8\]मध्यस्थं नाभिपूर्वमतः परम् ।  
 पूर्वं नेमेस्तु तस्यैव योज्यं नाभित्रयोदशम् ॥ 30 ॥

 द्वितीयादपरं वर्णं सर्वशक्त्यात्मने पदम् ।  
 द्वितीयं द्वादशाद् वर्णं द्वितीयात् प्रथमं ततः ॥ 31 ॥

 \[9\]पञ्चमं च बहिष्ठेभ्यस्त्रीनेतान् विद्धि केवलान् ।  
 नाभ्येकादशसंभिन्नं\[10\] द्वितीयं चाष्टमात् ततः ॥ 32 ॥

 नमो नमः पदयुतो मन्त्रश्चाष्टादशाक्षरः ।  
 अस्यैकार्णं पदं पूर्वं त्र्यक्षरं तदनन्तरम् ॥ 33 ॥

 ष़डक्षरं तृतीयं तु चतुर्थं चतुरक्षरम् ।  
 द्वितीयं द्व्यक्षरं चान्यत् पदयोः सम्प्रकीर्तितम्\[11\] ॥ 34 ॥

 तृतीयमथ वक्ष्यामि मन्त्रं मन्त्रविदांवर ।  
 यज्ज्ञात्वा \[12\]मानसीं शुद्धिं परामभ्येति कर्मणाम् ॥ 35 ॥

 बीजमादाय मध्यस्थमाद्यमेकादशात् ततः ।  
 नेमेस्तृतीयं तदध ऊर्ध्वे नाभ्यपरं तु वै ॥ 36 ॥

 अथाद्यमष्टमाद् वर्णं द्वितीयं स्वरसंयुतम् ।  
 तद्वद् एकादशादाद्यं वर्णमन्यं समाहरेत् ॥ 37 ॥

 दशमादपरं वर्णं नेमेरष्टकमन्ततः ।  
 युक्तं नाभिद्वितीयेन त्वाद्यं नेम्यक्षरं तु यत् ॥ 38 ॥

 नाभित्रयोदशोपेतमादाय दशमात् परम् ।  
 द्वितीयं नवमाद्वर्णं युक्तं नाभ्यपरेण तु ॥ 39 ॥

 तत्संख्यं दशमाच्छुद्धं ततो बाह्यात्तु पञ्चमम् ।  
 नेमेर्द्वितीयं तदधो युक्तं नाभेः परेण तु ॥ 40 ॥

 द्वितीयं दशमाद् वर्णं प्राणाय त्र्यक्षरं पदम् ।  
 ततस्त्वेकादशादाद्यं केवलं च समाहरेत् ॥ 41 ॥

 अथ नाभिद्वितीयेन युक्तं नेमेस्तृतीयकम् ।  
 नाभित्रयोदशोपेतं बहिष्ठेष्वपरं ततः ॥ 42 ॥

 नेमेस्तृतीयस्योर्ध्वे तु \[13\]नवमादपरं न्यसेत् ।  
 ततो नाभिद्वितीयेन युक्तं प्राङ्नेमिमण्डलात् ॥ 43 ॥

 द्वितीयमथ वै बाह्यात् सनमस्कं हि केवलम् ।  
 त्रयोविंशतिभिर्वर्णैरुपेतो\[14\] ह्येष मन्त्रराट् ॥ 44 ॥

 पदैः पूर्वोक्त\[15\]संख्यैस्तु तेषां भेदोऽप्यथोच्यते ।  
 पूर्वमेकाक्षरं विद्धि द्वितीयं तु नवाक्षरम् ॥ 45 ॥

 तृतीयं द्व्यक्षरं चैव चतुर्थं त्र्यक्षरं स्मृतम् ।  
 षडक्षरमथोर्ध्वस्थं द्व्यक्षरं तदनन्तरम् ॥ 46 ॥

 चतुर्थमधुना मन्त्रं निबोध गदतो मम ।  
 येन विज्ञातमात्रेण संविदुत्पद्यते परा ॥ 47 ॥  
 चतुर्णामपि मन्त्राणामुद्धारप्रकारं तत्तत्पदविभागांश्चाह- आदायाक्षगतं बीजमित्यारभ्य अन्तस्थं द्व्यक्षरं स्मृतमित्यन्तम्। एतद्व्याख्यानमार्गस्य पूर्वमेव प्रदर्शितत्वात् सुगमः\[16\]। प्राग् वर्णचक्रं विलिख्य उक्तक्रमेण वर्णोद्धारे कृते- ॐ अप्रतिहतानन्तगतये परमेश्वराय कर्त्रे नमः। ॐ अमोघसर्वशक्त्यात्मने भगवते नमो नमः। ॐ प्राणापानसमानोदानव्यानप्राणाय \[17\]परायोद्रमाय नमः। ॐ अच्युताया\[18\]विकृतायानन्ताय अध्यक्षाय नम इति क्रमेण \[19\]एकविंशाक्षरोऽष्टादशाक्षरस्त्र\[20\]योविंशत्यक्षरो विंशत्यक्षरश्चत्वारो मन्त्रा भवन्ति ॥ 18-47 ॥  
 \[1 वेशिते- मु. अटी., वेशयेत्- बक.।\]  
 \[2 द्वितीयं- बक. बख.।\]  
 \[3 त्तद् द्वि- मु. अटी. उ.।\]  
 \[4 मम्- अ. उ.।\]  
 \[5 ताह्ये- मु., तं ह्ये- अटी.।\]  
 \[6 तं प- अ. उ.।\]  
 \[7र्णाद्- अ.।\]  
 \[8 द्वितीयं- उ.।\]  
 \[9 क्षस्य- बख. उ.।\]  
 \[10 पञ्च पञ्च- अ.।\]  
 \[11 संपन्नं- अटी.।\]  
 \[12 र्तनम्- मु. अटी.।\]  
 \[13 मानसं शुद्धं परम- अ. बख.।\]  
 \[14 यत्तन्ना- मु।\]  
 \[15 र्द्वितीय- अ.।\]  
 \[16 नियमा- मु.। अटी.।\]  
 \[17 तोऽप्येष- अ.।\]  
 \[18 संख्यस्तु- मु. अटी.\]  
 \[19 प्रकृतग्रन्थ इति शेषः।\]  
 \[20 नेमेर्द्वि- मु. अटी.।\]

 तथैव पञ्चमं विद्धि \[1\] अन्तस्थं द्व्यक्षरं स्मृतम् ।  
 यत्र यत्र पदानां च वर्णाधिक्यमुदाहृतम् ॥  
 तत्रादौ नाभिपूर्वं तु व्याहृत्याद्यं पदं न्यसेत् ॥ 58 ॥  
 पदानां वर्णसंख्यापूरणप्रकारमाह- यत्रेति। पदानां पूर्वोक्  


   चतुर्थः परिच्छेदः

   नारद \[1\]उवाच  
 अथाह भगवान् देवो रक्तराजीवलोचनः ।  
 प्रसन्नः सुप्रसन्नास्यो विधान\[2\]मपरं द्विजाः ॥ 1 ॥

   श्रीभगवानुवाच  
 \[3\]येनात्मा स्वप्न एवात्मा कर्मिणामनुकम्पया ।  
 क्रमेण व्यक्ततां नीतो वाग्वर्णकमलोपरि ॥ 2 ॥  
 अथ चतुर्थो व्याख्यास्यते। स्वप्नव्यूहविधानमाहेत्याह- अथेति द्वाभ्याम्। येन कर्मणा, आत्मा परमात्मा, स्वप्ने आत्मेव जीव इव वर्णकमलोपरि व्यक्ततां नीतः प्रकाशितः। तद्विधानमाहेति पूर्वश्लोकेनान्वयः ॥ 1-2 ॥  
 \[1 नारद इत्येव उ. विहाय सर्वत्र पाठः।\]  
 \[2 नं परमं- उ.।\]  
 \[3 येनात्मना स्व एवात्मा- अ. उ.।\]

 अभिन्नपूर्णषाड्गुण्यविभवेनोपबृंहितम् ।  
 भाभिः सितादिभिर्दीप्तमभिन्नाभिर्निरन्तरम् ॥ 3 ॥

 अवलोक्यामलं देव\[1\]मुदितं स्वेन तेजसा ।  
 कर्णिकार्गं\[2\] समाश्रित्य दिव्यं मन्त्रतनुं\[3\] पुनः ॥ 4 ॥

 पश्चेत् स्वयं स्वशक्त्या वै कालेनालक्ष्यमूर्तिना ।  
 संहरन्तं च तद्रूपं व्यक्तं पूर्वोक्तलक्षणम् ॥ 5 ॥

 एवं मन्त्रमयं देवमुपसंहृत्य लाङ्गलिन् ।  
 आमूलात् कर्णिकाग्रं च सम्पूर्यास्ते स्वतेजसा ॥ 6 ॥

 ब्रह्मयूपस्वरूपेण त्वाक्रम्य स्वं महामते ।  
 सौम्यमूर्तिचतुष्कं तु सर्वदिक्प्रसृतं च यत् ॥ 7 ॥  
 आदौ वासुदेवादीनां चतुर्णामपि मूलभूतस्य विशाखयूपसंज्ञस्य भगवतो लक्षणमाह- अभिन्नेति सार्धैश्चतुर्भिः। अभिन्नपूर्णषाड्गुण्यविभवेनोपबृंहितम्। संकर्षणादिवद् गुणद्वयभेदं विना वासुदेववद् अन्यूनानतिरिक्तषाड्गुण्यपरिपूर्णमित्यर्थः। अभिन्नाभिः सितादिभिर्भाभिर्दीप्तं वासुदेवादिवत् पार्थक्येन सितादिवर्णभेदं विना श्वेतरक्तपीतकृष्णैश्चतुर्भिरपि तेजोभिर्भास्वरमित्यर्थः। स्वेन तेजसा उदितम्, केवलतेजोरूपमित्यर्थः। देवं विशाखयूपाख्यमवलोक्य पूर्वमेव तेजोरूपं दृष्ट्वेत्यर्थः। पुनः कर्णिकाग्रं समाश्रित्य मन्त्रतनुं पश्येत्, मूर्तिभूतं पश्येदित्यर्थः। पुनस्तद्रूपं संहरन्तं च पश्येदित्यन्वयः। एवं मन्त्रमयं देहमुपसंहृत्य आमूलात् कर्णिकाग्रं स्वतेजसा संपूर्य ब्रह्मयूपस्वरूपेणास्ते, मूर्तिवर्जितः केवलतेजोरूपमाश्रित्य हृत्कमलकर्णिकारूपेण शाखाभूतानां वासुदेवादीनां मध्ययूपस्थानीयत्वं प्राप्नोतीत्यर्थः। एवमेवोपबृंहितं लक्ष्मीतन्त्रेऽपि-  
 व्यूहाद् व्यूहसमुत्पत्तौ पदाद्\[4\] यावत् पदान्तरम् ।  
 \[5\]अन्तरं सकलं देशं संपूरयति तेजसा ॥  
 पूजितस्तेजसां राशिरव्यक्तो मूर्तिवर्जितः ।  
 विशाखयूप इत्युक्तस्तत्तज्ज्ञानादिबृंहितः ॥  
 तस्मिन् तस्मिन् पदे तस्मान्मूर्तिशाखाचतुष्टयम् ।  
 वासुदेवादिकं शक्रं प्रादुर्भवति वै क्रमात् ॥ (11/11-13) इति।  
 विशाखयूपशब्दनिर्वचनं च तत्रैवोक्तम्- "शाखास्तु वासुदेवाद्या विभोर्देवस्य कीर्तिताः। विशाखयूपो भगवान् वितता\[6\] हि करोति तत्॥" (11/29) इति॥ 3-7 ॥  
 \[1 देवं- बख. उ.।\]  
 \[2 कारं- उ.।\]  
 \[3 वरं- मु. अटी.\]  
 \[4 पद्याद्- अ. म.।\]  
 \[5 आन्तरं- म.।\]  
 \[6 ताभिः- मु.।\]

 प्राच्यां सितेन वपुषा सूर्यकान्त्यधिकेन तु ।  
 व्यक्तिमभ्येति भगवान् वासुदेवात्मना स्वयम् ॥ 8 ॥

 पद्मरागसमानेन तेजसा \[1\]तदनन्तरम् ।  
 उदेति दक्षिणस्यां वै प्रभुः सङ्कर्षणात्मना ॥ 9 ॥  
   
 \[2\]घर्मांशुरश्मिसन्तप्तशतधामाधिकेन तु ।  
 रूपेण पश्चिमस्यां च व्यक्तं प्रद्युम्नसंज्ञया ॥ 10 ॥

 शरद्गगनसंकाशवर्णेन\[3\] परमेश्वरः ।  
 समास्त उत्तरस्यां चाप्यनिरुद्धात्मना ततः ॥ 11 ॥

 संस्थानमादिमूर्तेंर्वै सर्वेषां तु समं स्मृतम् ।  
 सूर्यकोटिप्रभाः सर्वे तेजसा कमलेक्षणाः ॥ 12 ॥

 दन्तज्योत्स्नावितानैस्तु प्रकटीकृतदिङ्मुखाः ।  
 पूर्णचन्द्रायुताकारो\[4\] मुक्ताहाराद्यलङ्कृताः ॥ 13 ॥

 \[5\]लसत्पीयूषसदृशैः स्वाम्बरैः\[6\] स्रग्वरैर्युताः ।  
 वरायुधोद्यत\[7\]कराः स्वकैश्चिह्नैरनुज्झिताः ॥ 14 ॥

 \[8\]रेखोत्थितैस्तु कह्लारैः पादपद्मतलाङ्किताः ।  
 \[9\]विनम्रजनसन्तापशमनव्यापृताननाः ॥ 15 ॥

 करुणापूर्णहृदया जगदुद्धर\[10\]णोद्यताः ।  
 स्वदेहतेजःसम्भूतज्वालामण्डलमध्यगाः ॥ 16 ॥  
 अथ वासुदेवादीनां लक्षणान्याह- सौम्येत्यारभ्य ज्वालामण्डलमध्यगा इत्यन्तम्॥ 7-16 ॥  
 \[1 सम- मु. अटी.।\]  
 \[2 वर्मां- मु.।\]  
 \[3 पूर्णेन- अ.।\]  
 \[4 कार- मु. बक.बख. अटी.।\]  
 \[5 नास्त्येष श्लोकः- उ.।\]  
 \[6 साम्बरैः- अ.।\]  
 \[7 द्योति-मु. अटी. उ.।\]  
 \[8 लोमो- मु. अटी., लेखो- बख. अ. उ.।\]  
 \[9 निमग्न बख. अ. उ.।\]  
 \[10 द्धार- मु. अटी.।\]

 एवमेवैष भगवान् \[1\]सम्पूज्यः प्राक्प्रयोगतः\[2\] ।  
 एकैकेन तु भागेन \[3\]प्राभवेण क्रमेण तु ॥ 17 ॥

 पुनरेवानिरुद्धादीन्\[4\] प्राङ्मूर्त्यन्तं महामते ।  
 क्रमान्निरन्तरैर्भोगैरभ्यर्च्य परमेश्वरम् ॥ 18 ॥

 प्रणवद्वितयेनैव बुद्ध्या तु सुविशुद्धया ।  
 अप्ययाख्येन विधिना हृद्यागनिरतैर्बुधैः ॥ 19 ॥  
 एषां वासुदेवादीनां प्रभवाप्ययक्रमेण मानसार्चनमाह- एवमेवेति त्रिभिः। क्रमेण सृष्टिक्रमेणेत्यर्थः। वासुदेवाद्यनिरुद्धान्तमिति यावत्। प्रणवद्वितयेन द्वितीयपरिच्छेदोक्तप्रीतिमन्त्रेणेत्यर्थः। किन्तु तत्र "प्रीयतां मे परः प्रभुः" (2/76) इत्युक्तम्। अत्र तु परशब्दस्थाने वासुदेवसंकर्षणाद्यन्यतमशब्दः प्रकरणानुरोधेन\[5\] योज्यः ॥ 17-19 ॥  
 \[1 सन्तर्प्य- बख. अ. उ.।\]  
 \[2 जनः- अ. उ.।\]  
 \[3 प्रभवेन- मु. अटी.।\]  
 \[4 द्धादि- बख. अ. उ.।\]  
 \[5 नुयोगेन- अ.।\]

 \[1\]अथ भिन्नतनोर्मन्त्रं\[2\] देवस्यास्य महात्मनः ।  
 विशाखयूपसंज्ञस्य वक्ष्ये विद्याविवेकदम् ॥ 20 ॥

 वर्णंभक्षस्थमादाय त्वाद्यमेकादशात् ततः ।  
 भिन्नं नाभिद्वितीयेन तृतीयं नेमिमण्डलात् ॥ 21 ॥

 द्वितीयं केवलं बाह्यात् तेजोरूपाय वै पदम् ।  
 ततस्त्वेकादशात् पूर्वं केवलं तु समाहरेत् ॥ 22 ॥

 तृतीयमक्षरं बाह्याद् युक्तं नाभ्यपरेण तु ।  
 दशमादपरं वर्णं\[3\] पूर्वमेकादशात् ततः ॥ 23 ॥

 एकादशस्वराक्रान्तमुद्धरेत् तदनन्तरम् ।  
 ततो नाभिद्वितीयेन युक्तं \[4\]प्रध्यक्षरं हि यत् ॥ 24 ॥

 केवलं \[5\]द्वितीयं बाह्यादाद्यमेकादशात् तथा ।  
 नेमेस्तृतीयं तदनु द्वितीयं स्वरसंयुतम् ॥ 25 ॥

 दशमादपरं शुद्धं पूर्वमेकादशात् ततः ।  
 नाभ्येकादशसंयुक्तं तदन्तेऽमललोचन ॥ 26 ॥

 नाभेस्तृतीयसंयुक्तं प्रधिवर्णं समाहरेत् ।  
 अथ नाभिद्वितीयेन युक्तं यत्परमष्टमात्\[6\] ॥ 27 ॥

 नेमिद्वितीयं तदनु नमस्कारसमन्वितम् ।  
 चतुर्विंशतिभिर्वर्णैर्युक्तो मन्त्रो ह्ययं महान् ॥ 28 ॥

 प्रणवेन पदं चास्य पूर्वमेकाक्षरं स्मृतम् ।  
 द्वितीयं त्र्यक्षरं प्रोक्तं पञ्चार्णं तदनन्तरम् ॥ 29 ॥

 षडक्षरं चतुर्थँ तु सप्तार्णं चात्र पञ्चमम् ।  
 पदं तु द्व्यक्षरं षष्ठं मन्त्रस्यास्य महामते ॥ 30 ॥  
 आदौ विशाखयूपमन्त्रमाह- अथेत्यारभ्य मन्त्रस्यास्य महामते इत्यन्तम्। ॐ पराय तेजोरूपाय परानपेक्षाय परानपेक्षिताय नम इति चतुर्विंशत्यक्षरोऽयं मन्त्रः समुद्धृतो भवति ॥ 20-30 ॥  
 \[1 तथेति सार्वत्रिकः पाठः। भाष्यानुरोधी पाठोऽत्र स्थापितः।\]  
 \[2 र्मन्त्र- अ. उ.।\]   
 \[3 पूर्णं- उ. विहाय सर्वत्र पाठः।\]  
 \[4 प्रत्य- बख. विहाय सर्वत्र पाठः।\]  
 \[5 द्वितयं- अ. अटी.।\]  
 \[6 परमा- बक. बख. अ. उ.।\]

 नानामन्त्रस्वरूपेण ह्यादिदेवः परो\[1\] विभुः ।  
 आदिमध्यावसानेषु\[2\] स्थितः सर्वस्य\[3\] सर्वदा ॥ 31 ॥  
 अथ विशाखयूपः पूर्वोक्तः परवासुदेव एवेत्य\[4\]भिप्रायं विशदयति- नानामन्त्रेति ॥ 31 ॥  
 \[1 परः प्रभुः- बक. बख. अ. उ.।\]  
 \[2 ने तु- बख. अ. उ.।\]  
 \[3 सर्वत्र- अ. उ.।\]  
 \[4 \`इत्यभिप्रायं.....वासुदेव एव' नास्ति- म.।\]

 चतुर्व्यूहचतुष्के स्वे शान्तादिव्यक्तलक्षणे ।  
 प्राधान्येन त्रयाणां च देवानामवतिष्ठते ॥ 32 ॥  
 एवं शान्तोदितादिव्यूहचतुष्टयेऽपि परवासुदेव एव तत्तद्व्यूहान्तर्गतवासुदेवरूपेणावतिष्ठत इत्याह- चतुर्व्यूहेति। अत्र शान्तोदितव्यूहान्तर्गतवासुदेवस्य परात्परवासुदेवाभिन्नत्वेनोभयोरप्येकेनैव मन्त्रेण चारितार्थ्यात् संकर्षणादीनां त्रयाणां तदङ्गत्वेन प्रत्येकं मन्त्रानुक्तेश्च शान्तोदितवासुदेवस्याङ्गित्वरूपं प्राधान्यं ज्ञेयम्। सुषुप्त्यादिव्यूहत्रये तु प्रत्येकं चतुर्णां वासुदेवादिमन्त्राणामुक्तत्वात् तत्र वासुदेवस्याग्रगण्य\[1\]त्वरूपं प्राधान्यं बोध्यम् ॥ 32 ॥  
 \[1 गस्यत्वरूपं- अ.।\]

 यथाम्बरस्थः सविता त्वेक एव महामते ।  
 जलाश्रयाणि चाश्रित्य बहुत्वं सम्प्रदर्शयेत् ॥ 33 ॥

 एवमेकोऽपि\[1\] भगवान् नानामन्त्राश्रयेषु च ।  
 तुर्यादिपदसंस्थेषु बहुत्वमुपयाति च ॥ 34 ॥

 अनुग्रहार्थं \[2\]भविनां नानाश्रद्धावशेन तु ।  
 चतुष्कमथ मन्त्राणां निबोध गदतो मम ॥ 35 ॥  
 एवं परस्यैकस्यैव नानारूपत्वं दृष्टान्तमुखेन द्रढयति- यथेति सार्धद्वाभ्याम् ॥ 33- 35 ॥  
 \[1 बाह्यात्म्यं- अ., बाह्यार्थं- उ.।\]  
 \[2 को हि- अ.।\]

 सितादिवर्णव्यक्तीनां वाचकत्वेन वै क्रमात् ।  
 अक्षस्थं नाभिपूर्वं च वर्णं यद् दशमात् परम् ॥ 36 ॥  
   
 नेमिपूर्वमधो नाभेस्त्रयोदशसमन्वितम् ।  
 द्वितीयं द्वादशाद् वर्णं द्वितीयात् \[1\]परमं ततः ॥ 37 ॥

 पञ्चमं च बहिष्ठेभ्यस्त्रीनेतान् विद्धि केवलान् ।  
 ततोऽष्टमाद् द्वितीयं तु नाभ्येकादशभेदितम् ॥ 38 ॥

 पञ्चार्णं वासुदेवाय पदं च तदनन्तरम् ।  
 \[2\]त्रयोदशाक्षरो ह्येष प्रथमं\[3\] परिकीर्तितः ॥ 39 ॥

 क्रमेण वक्ष्याम्यन्येषामुद्धारं तु यथा स्थितम् ।  
 अक्षस्थमक्षरं नाभेर्द्वितीयं तदनन्तरम् ॥ 40 ॥

 पूर्वमन्त्रानुसारेण ततो दद्यात् पदत्रयम् ।  
 अथात्र पञ्चदशमं\[4\] नाभेरोङ्कारपूर्वकम् ॥ 41 ॥

 पदत्रयेण तेनैव संयुक्तं विद्धि मन्त्रपम् ।  
 अथ षोडशसंख्यं यन्नाभेः प्रणवपूर्वकम् ॥ 42 ॥  
   
 पूर्वोक्तलक्षणानां तु पदानां प्राङ्निवेश्यते\[5\] ।  
 अस्मान्मन्त्रत्रयाद् विद्धि द्वयं प्राङ्मन्त्रसंख्यया ॥ 43 ॥

 एक एकार्णरहितः पदभेदमतः श्रृणु ।  
 पदद्वयं तु सर्वेषामाद्यमेकाक्षरं स्मृतम् ॥ 44 ॥  
   
 द्व्यक्षरं\[6\] च तृतीयं तु चतुर्थं चतुरक्षरम् ।  
 पञ्चाक्षरं पञ्चमं वै त्रयाणां समुदाहृतम् ॥ 45 ॥

 तदेकस्य चतुर्वर्णं प्रद्युम्नाख्यस्य लाङ्गलिन् ।  
 एवं स्वप्नपदस्थस्य समासात् परिकीर्तितम् ॥  
 ध्यानार्चनं समन्त्रं च भक्तानां हितकाम्यया ॥ 46 ॥  
 अथ स्वप्नव्यूहमन्त्रचतुष्टयोद्धारमाह- चतुष्कमथ मन्त्राणामित्यारभ्य यावत् परिच्छेदपरिसमाप्ति। तथा च ॐ अं नमो भगवते वासुदेवाय। ॐ आं नमो भगवते सङ्कर्षणाय। ॐ अं नमो भगवते प्रद्युम्नाय। ॐ अः नमो भगवते अनिरुद्धाय इति मन्त्रचतुष्कमुद्धृतं भवति ॥ 35-46 ॥  
 \[1 प्रथमं- अ. उ.।\]  
 \[2 पङ्क्तित्रयं नास्ति- अ.।\]  
 \[3 प्रथमः- अ.।\]  
 \[4 शकं- अ.।\]  
 \[5 वेशयेत्- उ.।\]  
 \[6 त्र्यक्षरं- मु. बक. अटी.।\]

 इति श्रीपाञ्चरात्रे श्रीसात्त्वतसंहितायां  
  चतुर्थः परिच्छेदः॥  
 इति मौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वतभाष्ये चतुर्तः परिच्छेदः ॥




   पञ्चमः परिच्छेदः  
   नारद उवाच\[1\]  
   
 अथ विप्रवरा भूयः प्राह सर्वेश्वरो हरिः ।  
 व्यामोहविनिवृत्त्यर्थं भविनां सीरिणः\[2\] स्फुटम् ॥ 1 ॥  
 अथ पञ्चमो व्याख्यास्यते। अत्र पुनर्जाग्रद्व्यूहलक्षणमाह\[3\] - अथेति। भविनां संसारिणां व्यामोहविनिवृत्त्यर्थम्। सीरिणः संकर्षणस्य प्राहेत्यन्वयः ॥ 1 ॥  
 \[1 नारद इत्येव उ. विहाय सर्वत्र पाठः।\]  
 \[2 सीरिणे- सार्वत्रिकः पाठः।\]  
 \[3 माहेत्याह- म.।\]

  श्रीभगवानुवाच  
 अनन्तसरसि क्षार्णे विश्रान्तं यन्महामते ।  
 अकाराक्षरमूलं तु नित्यं सर्वाश्रयाम्बुजम् ॥ 2 ॥  
   
 आकाराक्षरनालं तु शेष\[1\]सर्वार्णपल्लवम् ।  
 दिगष्टकं समाश्रित्य यत्तत्\[2\] तिष्ठति चक्रवत् ॥ 3 ॥

 तत्पत्रमध्ये भगवान् जाग्रत्सं\[3\]ज्ञपदे त्वधः\[4\] ।  
 यष्टव्यो भावनीयश्च यथा तदधुनोच्यते ॥ 4 ॥  
 हृदयकमलस्य वर्णमयत्वनिरूपणपूर्वकं जाग्रत्पदसंज्ञे तत्पत्रे जाग्रद्व्यूहार्चनं कार्यमित्याह- अनन्तसरसि। महासरोवर इत्यर्थः। अत्र क्षकारस्य जगदुत्पत्तिहेतुभूतब्रह्मशक्तिपञ्चकप्राथमिकत्वात् सरोवरत्वं ज्ञेयम्। तदुक्तं लक्ष्मीतन्त्रे-  
 क्षादि शान्तं सुरेशान शक्त्युन्मेषविशेषितम् ॥  
 \[5\]क्ष इत्येव महाक्षोभ उदितः सत्यसंज्ञया ।  
 वासुदेवाख्यया होऽभूत् साख्यः सङ्कर्षणोदयः ॥  
 प्रद्युम्नः षाख्यया ज्ञेयो ह्यनिरुद्धस्तु शाख्यया ।  
 ता एताः शक्तयः पञ्च \[6\]पञ्चब्रह्मात्मिकाः पराः ॥  
 स्फूर्तयो\[7\] मदभिन्नास्ता जगदुत्पत्तिहेतवः ।  
 ज्वाला इव महावह्नेर्ब्रह्मणो मम शक्तयः ॥ (19/30-33) इति।  
 एवमेव-  
 अनुत्तरं स्वसंवेद्यं\[8\] चिद्रूपं मम शाश्वतम् ।  
 \[9\]वाक्तत्त्वं तदकारात्मा सर्ववाङ्मयसंभवः । (19/2-3)  
इति लक्ष्मीप्रोक्तवैभवस्याकारस्य मूलत्वमपि सयुक्तिकं बोध्यम्। "तदेवानन्दरूपेण द्वितीयः स्वर इष्यते" (लक्ष्मी. 19/3) इत्युक्तस्याकारस्य नालत्वमप्युचितम्। शेष\[10\]सर्वार्णपल्लवं शेषाणि पूर्वोक्तावशिष्टानि सर्वाणि यानि वर्णानि इकारादीनि तान्येव पल्लवानि दलानि यस्य तत् तथोक्तम्। अत्र सर्वशब्दस्य प्रायिकत्वमङ्गीकृत्य इकारादिसकारान्तानामेव वर्णानां दलत्वं वाच्यम्। \[11\]यतस्तृतीयपरिच्छेदे- \[12\]"हवर्णकर्णिकायां तु सुषुप्त्याख्यपदे त्वधः"\[13\] (3/2) इति हकारस्य कर्णिकात्वमुक्तम्। यत् कमलं दिगष्टकं समाश्रित्य स्वदलैः सर्वदिशः समाश्रित्य चक्रवद् वर्तुलाकारेण तिष्ठति, तत्पत्रमध्ये भगवान् यष्टव्यो भावनीयश्च। जाग्रत्संज्ञपदे अध इति च पदद्वयं पत्रमध्यस्य विशेषणम्। हृदयकमलाकाशस्य तुर्यापदत्वम्, तत्कर्णिकास्थानस्य सुषुप्तिपदत्वम्, केसरस्थानस्य स्वप्नपदत्वम्, तदधःस्थितस्य पत्रस्थानस्य जाग्रत्पदत्वं च सुव्यक्तम् ॥ 2-4 ॥  
 \[1 सर्वर्ण- मु. उ.।\]  
 \[2 यत्तु ति- अ. उ.।\]  
 \[3 संज्ञे पदे- मु. अटी.।\]  
 \[4 त्वथ- मु. बक. बख. अ.।\]  
 \[5 क्षमि- अ. म.\]  
 \[6 ब्राह्मा ब्रह्ममयाः- अ. म.।\]  
 \[7 स्मूर्तयो- अ.।\]  
 \[8 द्यमचिद्रूपमशा- अ.।\]  
 \[9 तत्तत्वं- अ.।\]  
 \[10 सर्वाणि- अ.।\]  
 \[11 यत्तृ- अ.।\]  
 \[12 हकार- अ.।\]  
 \[13 त्व थ- अ.।\]

 परं प्रणवबीजेन सम्पूर्णं स्वेन तेजसा ।  
 स्थितं\[1\] स्वकर्णिकोर्ध्वाच्च केसरान्तं निरीक्ष्य च ॥ 5 ॥

 ततः प्रणवपूर्वात् तु ब्रह्मबीजचतुष्टयात् ।  
 कदम्बपुष्पसदृशा\[2\]न्मरीचिशतसङ्कुलात् ॥ 6 ॥

 दिक्क्रमेणोदितं\[3\] ध्यायेद् विभोर्मूर्तिं\[4\]चतुष्टयम् ।  
 सुव्यक्तलक्षणं मान्त्रं विभावेनावृतं बहिः ॥ 7 ॥

 स्फुलिङ्गकणतुल्येन समुद्भूतेन वै परात् ।  
 वाचकान्त\[5\]र्निविष्टेन व्यक्ततामागतेन च ॥ 8 ॥  
 आदौ तत्कर्णिकोर्ध्वात् केसरान्तं स्थितं तेजःपरिपूर्णं परं जाग्रद्व्यूहकारणं भगवन्तं तद्वाचकप्रणवबीजेनावलोक्य त्त्तस्तत्परितः प्रागादिषु वासुदेवादिमूर्तिचतुष्टयं समुत्पन्नं \[6\]पश्येदित्याह- परमिति चतुर्भिः। ब्रह्मबीजचतुष्टयात् श ष स हात्मकाद् वर्णचतुष्टयादित्यर्थः।  
 शादिक्षान्तं तु विज्ञेयं विशुद्धं ब्रह्मपञ्चकम् ॥  
 शषसहोऽनिरुद्धाद्या विज्ञेयास्त्रिदशेश्वर । (19/16-17)  
इति लक्ष्मीतन्त्रवचनात्। अथवा वक्ष्यमाणाद् वासुदेवादिबीजचतुष्टयादित्यर्थः। सुव्यक्तलक्षणमित्यनेन केवलगुणमात्रलक्ष्यतयाऽगोचरसुषुप्तिव्यूहापेक्षया स्वप्नव्यूहस्य स्वप्नप्रत्यक्षवदीषद्व्यक्तत्वम्, तदपेक्षयाऽस्य जाग्रद्व्यूहस्य जागरप्रत्यक्षवत् सुव्यक्तत्वमुक्तं भवति ॥ 5-8 ॥  
 \[1 स्थितस्व- मु. अटी.।\]  
 \[2 सदृशं म- मु. अटी. बक. बख.।\]  
 \[3 णादितो- मु.।\]  
 \[4 र्तेश्चतु- मु. बक. बख.।\]  
 \[5 कान्तनि- मु. अटी, कान्तं नि- अ. उ.।\]  
 \[6 पश्येत्याह- म.।\]

 तत्राद्यं भगवद्रूपं हिमकुन्देन्दुकान्तिमत् ।  
 चतुर्भुजं सौम्यवक्त्रं पुण्डरीकनिभेक्षतम् ॥ 9 ॥

 पीतकौशेयवसनं सुवर्णध्वजशोभितम् ।  
 मुख्यदक्षिणहस्तेन भीतानामभयप्रदम् ॥ 10 ॥

 विद्याकोशस्तु वामेन संगृहीतश्च शङ्खराट् ।  
 पृष्ठगे ह्यपरस्मिंस्तु\[1\] प्रोद्यतो\[2\] दक्षिणे त्व(रि?सिः\[3\]) ॥ 11 ॥

 तथाविधे गदा वामे निषण्णा वसुधातले ।  
 सिन्दूरशिखराकारमेकवक्त्रं चतुर्भुजम् ॥ 12 ॥

 अतसीपुष्पसङ्का\[4\]शवासोभृत् ताललाञ्छितम् ।  
 मुख्येन पाणियुग्मेन तुल्यमाद्यस्य वै विभोः ॥ 13 ॥

 सीरं चक्रं च हस्तेऽस्य मुसलं तु गदा करे ।  
 प्रावृण्णिशासमुदितखद्योतचयदीधितिम् ॥ 14 ॥  
   
 रत्नकौशेयवसनं मकरध्वजशोभितम् ।  
 एकवक्त्रं चतुर्बाहुं तृतीयं\[5\] परमेश्वरम् ॥ 15 ॥  
   
 मुख्यहस्तद्वयं चास्य प्राग्वद् ध्येयं महामते ।  
 वामे परस्मिन् शाङ्ग\[6\] च दक्षिणे बाणपञ्चकम् ॥ 16 ॥

 अञ्जनाद्रिप्रतीकाशं सुसिता\[7\]म्बरवेष्टितम्\[8\] ।  
 चतुर्भुजं विशालाक्षं मृगलाञ्छनभूषितम् ॥ 17 ॥

 आदिवत् पाणियुगलमाद्यमस्यापि कीर्तितम् ।  
 दक्षिणादिक्रमेणाथ द्वाभ्यां वै खङ्गखेटकौ ॥ 18 ॥  
 वासुदेवादीनां विशेषलक्षणान्याह- तत्राद्यमित्यादिभिः ॥ 9-18 ॥  
 \[1 श्च- मु. अटी.।\]  
 \[2 प्रोद्यतं- बक. बख. अ. उ.।\]  
 \[3 त्वरी- मु., त्वरि- अटी., त्वपि- अ., त्वरम्- उ.।\]  
 \[4 संकाशं- बख. अटी.।\]  
 \[5 द्वितीयं- अ. उ.।\]  
 \[6 पीता- अ.।\]  
 \[7 शोभितम्- अटी.।\]  
 \[8 णाधः- अटी.।\]

 वनमालाधराः सर्वे श्रीवत्सकृतलक्षणाः ।  
 शोभिताः कौस्तुभेनैव रत्नराजेन वक्षसि ॥ 19 ॥

 किरीटमुकुटै\[1\] रम्यैर्हारकेयूरनूपुरैः ।  
 ललाटतिलकैश्चित्रैः स्फुरन्मकर\[2\]कुण्डलैः ॥ 20 ॥

 स्रग्वरैर्विविधैर्माल्यैः कर्पूराद्यैर्विलेपनैः ।  
 रम्यैरलङ्कृताश्चैव भावनीयाः सदैव हि ॥ 21 ॥  
 सामान्यलक्षणमाह- वनमालाधरा इति त्रिभिः ॥ 19-21 ॥  
 \[1 मकुटैः- अटी.।\]  
 \[2 न्मकुट- अटी.।\]

 पुनरप्यययोगेन प्रागुदङ्मध्यमे दले ।  
 सितकृष्णेन वपुषा \[1\]चानिरुद्धं स्मरेत् प्रभुम् ॥ 22 ॥

 उदक्पश्चिममध्यस्थे प्रद्युम्नं भावयेच्छदे ।  
 रूपेण कृष्णपीतेन \[2\]ह्यप्ययावसरे तु वै ॥ 23 ॥

 प्रत्यग्दक्षिणमध्यस्थे पीतरक्तवपुर्धरम् ।  
 स्मरेत् सङ्कर्षणं देवं प्रतिस्रोतः क्रियाविधौ ॥ 24 ॥

 मध्ये प्राग्दक्षिणस्यां च सितरक्तेत तेजसा ।  
 वासुदेवो जगन्नाथो भावनीयो महामते ॥ 25 ॥

 अतिशुद्धाशयत्वेन स्फटिकोपलवद् विभुः ।  
 स्थानभेदं समासाद्य स च कान्तिद्वयात्तु वै ॥ 26 ॥

 गृह्णाति शबलं रूपमुपसंहारलक्षणम् ।  
 क्रमशोऽथ चतुर्णां वै वक्ष्ये मन्त्रगणं श्रृणु ॥ 27 ॥  
 ईशानाद्याग्नेयान्तमप्यधःक्रमेण स्थितानां तेषां शबलरूपमाह- पुनरित्यादिभिः ॥ 22-27 ॥

 \[1 अनि- अ., षाऽनिरुद्धं सं- उ.।\]  
 \[2 अप्य- अ. उ.।\]

 अक्षान्तर्गतमादाय नाभेः पूर्वमतः परम् ।  
 भि(?न्नं) नाभिद्वितीयेन नेमिपूर्वमतः\[1\] परम् ॥ 28 ॥

 नाभिपञ्चमसंयुक्तं दशमात्\[2\] प्रथमं ततः ।  
 तृतीयं च द्वितीयं च नेमेरादाय चाङ्कयेत् ॥ 29 ॥

 नाभिद्वितीयबीजेन नवमादपरं ततः ।  
 तदधो विनियोक्तव्यं द्वितीयं द्वादशात्तु \[3\]यत् ॥ 30 ॥

 पञ्चमेनाथ वै नाभेर्युक्तं कुर्यादनन्तरम् ।  
 अष्टमादपरं शुद्धं नेमिपूर्वं तथाविधम् ॥ 31 ॥

 युक्तं नाभिद्वितीयेन द्वितीयं नेमिमण्डलात् ।  
 भूयस्तत्केवलं दद्यात् पदं योगेश्वराय वै ॥ 32 ॥

 तदन्ते चक्रिणेशब्दमथ नेमेर्यदष्टकम् ।  
 पश्चिमेनान्वितं नाभेस्तदन्ते विनिवेश्य च ॥ 33 ॥

 शुद्धमेकादशात् पूर्वमाद्यं तदनु चाष्टमात्\[4\] ।  
 नेमेस्तृतीयेना\[5\]क्रान्तं ध्वजायाथ पदं न्यसेत् ॥ 34 ॥

 भिन्नमेकादशात् पूर्वं नाभितुर्येण वै ततः ।  
 अष्टमादपरं शुद्धं पञ्चमं नेमिमण्डलात् ॥ 35 ॥  
   
 \[6\]द्वितीयं स्वरसंयुक्तं ससेऽथ द्व्यक्षरं पदम् ।  
 वासुदेवाय तदनु सनमस्कं पदं भवेत् ॥ 36 ॥

 षट्त्रिंशदक्षरो मन्त्रो भेदस्तस्याधुनोच्यते ।  
 पदमेकादशार्णं तु प्रथमं परिकीर्तितम् ॥ 37 ॥

 पञ्चाक्षरं द्वितीयं तु तृतीयं त्र्यक्षरं स्मृतम् ।  
 षडक्षरं चतुर्थं तु पञ्चार्णं पञ्चमं तु वै ॥ 38 ॥

 षष्ठं सप्ताक्षरं विद्धि पदं पदविदांवर ।  
 प्रणवान्ते त्वथादाय द्वितीयं नाभिमण्डलात् ॥ 39 ॥  
 ततस्तन्मन्त्रानाह- क्रमशोऽथ \[7\]चतुर्णामित्यादिभिः ।  
 \[8\]अक्षान्तर्गतमादायेत्यारभ्य पदं पदविदांवरेत्यन्तम् ॐ अमाधुरायाद्भुतमयाय योगेश्वराय चक्रिणे सुपर्णध्वजाय पीतवाससे वासुदेवाय नम इति षट्त्रिंशदक्षरो (क्षमा?मन्त्रः) समुद्धृतो भवति ॥ 27-39 ॥  
 \[1 मनन्तरम्- अ. उ.।\]  
 \[2 नवमात्- अ. उ.।\]  
 \[3 वै- मु. अटी।\]  
 \[4 र्यथाष्ट- अटी.।\]  
 \[5 क्रान्त- मु. अटी. अ. उ.।\]  
 \[6 द्वितीय- मु अटी. बक.।\]  
 \[7 चतुर्णामिति- अ.।\]  
 \[8 अत्राक्षा- म.।\]  
   
 चतुर्दशेन वै नाभेर्युक्तं नेम्यष्टकं ततः ।  
 द्वितीयं दशमाच्छुद्धमथ भूयः\[1\] समाहरेत् ॥ 40 ॥

 तदधो नवमादन्तं\[2\] नाभेस्तुर्यादिनान्वितम् ।  
 एकादशस्वराक्रान्तं द्वितीयं दशमात् ततः ॥ 41 ॥

 बाह्यादथाष्टमं नाभेर्युक्तं पञ्चदशेन तु ।  
 केवलं पञ्चमं नेमेर्द्वितीयं चाष्टमात् ततः ॥ 42 ॥

 नेमेस्तृतीयेनाक्रान्तं वर्णमेतत् समाहरेत् ।  
 युक्तं नाभेस्तृतीयेन प्रागरात् प्रथमं तु वै ॥ 43 ॥

 द्वितीयं दशमाद्वर्णं नाभेरेकादशाङ्कितम् ।  
 पञ्चाक्षरं पदं दद्यात् तदन्ते तालकेतवे ॥ 44 ॥

 भूयस्तदवसाने तु पञ्चार्णं नीलवाससे ।  
 प्रथमात् प्रथमं चाथ द्वितीयं\[4\] स्वरसंयुतम् ॥ 45 ॥

 केवलं नेमिपूर्वं तु चाद्यमेकादशात् ततः ।  
 बहिष्ठेभ्यश्चतुर्थं तु द्वाभ्यां नाभेः परं न्यसेत् ॥ 46 ॥

 द्वितीयं केवलं बाह्यात् सङ्कर्षणाय वै पदम् ।  
 तृतीयं प्रथमं नेमेरादायाकारसंयुतम् ॥ 47 ॥  
   
 द्वितीयमपि वै बाह्याच्छुद्धं तदनु वै नमः ।  
 षट्त्रिंशाक्षरसंयुक्तस्त्वयं मन्त्रो महामते ॥ 48 ॥

 षड्वर्णं पदमस्याद्यं पञ्चार्णं तदनन्तरम् ।  
 दशाक्षरं तृतीयं तु त्रीणि पञ्चाक्षराण्यतः ॥ 49 ॥  
 प्रणवान्ते त्वथादायेत्यारभ्य त्रीणि पञ्चाक्षराण्यत इत्यन्तम् ॐ आं सौनन्दकिने संवर्तकिने तालकेतवे नीलवाससे कामपालाय संकर्षणाय रामाय नम इति षट्त्रिंशदक्षरमन्त्रः समुद्धृतः ॥ 39-49 ॥  
 \[1 यस्त- बक. बख. अ. उ.।\]  
 \[2 न्तर्ना- अ.।\]  
 \[3 भितृ- उ.।\]  
 \[4 यस्वर- मु. अटी.।\]  
 \[5 आद्य- उ.।\]  
 \[6 केवलं द्वितयं- अ. उ.।\]

 अथादायाक्षगं\[1\] बीजं नाभेः पञ्चदशात् ततः ।  
 शार्ङ्गधृते पदं दद्याच्चतुर्वर्णमतः परम् ॥ 50 ॥

 नेमिपूर्वमथादाय\[2\] प्रागरात् प्रथमं ततः ।  
 तृतीयं च बहिष्ठेभ्यः पदं त्र्यर्णं ध्वजाय वै ॥ 51 ॥

 तत\[3\]स्तृतीयं बाह्यात् तु प्रथमात् प्रथमं ततः ।  
 तदधो विनियोक्तव्यं द्वितीयं वर्णमष्टमात् ॥ 52 ॥

 द्वितीयस्वरसंयुक्तमथ बाह्यात् तु पञ्चमम् ।  
 अष्टमं तु तदुद्देशात् केवलं पुनरेव तत् ॥ 53 ॥

 नाभेरेकादशाक्रान्तं षडक्षरमतः परम् ।  
 पदं सनत्कुमाराय पञ्चाक्षरमनन्तरम् ॥ 54 ॥

 पदं जगत्प्रियायेति प्रद्युम्नाय नमस्ततः ।  
 चतुस्त्रिंशाक्षरः सोऽयं मन्त्रः श्रृणु पदान्यपि ॥ 55 ॥

 आद्यं ष़डक्षरं ज्ञेयं द्वितीयं तद्वदेव हि ।  
 पञ्चाक्षरं तृतीयं तु चतुर्थं तु षडक्षरम् ॥ 56 ॥

 पञ्चार्णं पञ्चमं विद्धि षड्वर्णं षष्ठमेव हि ।  
 अक्षस्थं षोडशं नाभेर्द्वितीयं दशमात्तु वै ॥ 57 ॥  
 अथादायाक्षगं बीजमित्यारभ्य ष़ड्वर्णं षष्ठमेव हीत्यन्तम् ॐ अं \[4\]शार्ङ्गधृते मकरध्वजाय रक्तवाससे सनत्कुमाराय जगत्प्रियाय प्रद्युम्नाय नम इति चतुस्त्रिंशदक्षरः समुद्धृतः ॥ 50-57 ॥  
 \[1 क्षरं- उ. अटी.।\]  
 \[2 र्वं तदा- अ.।\]  
 \[3 अथ तृ- बक. बख. अ. उ.।\]  
 \[4 शारं चक्रधृते- अ.।\]

 केवलं ह्यथ तेनैव \[1\]चाक्रान्तं नवमात् परम् ।  
 अथादाय च तस्यान्ते प्रथमात् प्रथमं\[2\] परात् ॥ 58 ॥

 युक्तं नाभिद्वितीयेन वर्णमेकं\[3\] महामते ।  
 वर्णद्वयं पदस्यादौ तदेवान्तेऽस्य वै पुनः ॥ 59 ॥

 अथ द्वितीयं नवमात् प्रथमात् प्रथमं ततः ।  
 तृतीय\[4\]मथ वै नेमेर्द्वितीय\[5\]स्वरसंयुतम् ॥ 60 ॥  
   
 द्वितीयं केवलं बाह्यात् सप्तमं नाभिमण्डलात् ।  
 अथ षष्ठेन वै नेमेराक्रान्तं\[6\] द्वितीयं न्यसेत् ॥ 61 ॥

 प्राग्वर्णं दशमान्नेमेः पञ्चमस्योर्ध्वगं त्वथ ।  
 चतुर्थादपरं वर्णं द्वितीयं नेमिमण्डलात् ॥ 62 ॥

 द्वाभ्यां नाभिद्वितीयं तु\[7\] योजयेत् तदनन्तरम् ।  
 दशमादपरं वर्णं तृतीयस्वरसंयुतम् ॥ 63 ॥

 तृतीयमथ वै नेमेर्नाभिपञ्चमसंयुतम् ।  
 द्वितीयस्वरसंयुक्तं द्वितीयं \[8\]नवमादरात् ॥ 64 ॥

 अस्यैवाधो नियोक्तव्यं दशमात् प्रथमं हि यत् ।  
 शुद्धं नेमिद्वितीयं तु पदं त्वसितवाससे ॥ 65 ॥

 विष्वक्सेनाय तदनु नमस्कारसमन्वितम् ।  
 द्वात्रिंशार्णो ह्ययं मन्त्रः पदभेदेन वै पुनः ॥ 66 ॥

 एकाधिकस्तु भवति पदान्यथ निबोध मे ।  
 द्व्यक्षरं तु पदं पूर्वं द्वितीयं तु\[9\] नवाक्षरम् ॥ 67 ॥

 त्रीणि पञ्चाक्षराण्यन्यत् षष्ठं सप्ताक्षरं स्मृतम् ।  
 अप्ययावसरे प्राप्ते स्मरणे चार्यने\[10\] विभोः ॥ 68 ॥

 अक्षस्थं षोडशं नाभेरित्यारभ्य षष्ठं सप्ताक्षरं स्मृतमित्यन्तम् ॐ अः नन्दकानन्दकराय ॠश्यध्वजायानिरुद्धायासितवाससे विष्वक्सेनाय नम इति द्वात्रिंशदक्षरो मन्त्रः समुद्धृतः ॥ 57-68 ॥  
 \[1 आ- अ. उ.।\]  
 \[2 मं च - अ. उ.।\]  
 \[3 मेतन्म- अ. उ.।\]  
 \[4 द्वितीय- अटी.।\]  
 \[5 तीयं- अ. उ.।\]  
 \[6 न्तद्वितयं- अ. अटी.।\]  
 \[7 तं- अ.।\]  
 \[8 तु तवा- बक. बख.।\]  
 \[9 त्वष्टवर्णकम्- बख.।\]  
 \[10 वार्चने- अ. उ.।\]

 श्रृणु मन्त्रचतुष्कं तु पुनरन्यत् समासतः ।  
 आद्यमेकादशाद् वर्णं पञ्चमस्वरसंयुतम् ॥ 69 ॥

 युक्तं स्वरेण तेनैव तृतीयं नेमिमण्डलात् ।  
 द्वितीयस्वरसंयुक्तमथ बाह्यात् तु सप्तमम् ॥ 70 ॥

 द्वितीयं केवलं नेमेराद्यन्ते प्रणवो नमः ।  
 शुद्धं त्वथाष्टमं बाह्याद् द्वितीयमथ चाष्टमात् ॥ 71 ॥

 अथो नेमिद्वितीयेन युक्त नाभ्यपरेण तु ।  
 केवलं\[1\] द्वितीयं\[2\] बाह्या\[3\]न्नमस्कारमतः परम् ॥ 72 ॥

 अथाक्षगं नाभिपूर्वं\[4\] द्वितीयं \[5\]त्रितयादरात् ।  
 तदधो द्वितयं\[6\] द्वितीयं बाह्यान्नाभिपञ्चमसंयुतम् ॥ 73 ॥

 अथ नाभिद्वितीयेन युक्तं यत् परमाष्टमात्\[7\] ॥  
 द्वितीयं\[8\] केवलं बाह्यान्नमस्कारं\[9\] ततः परम् ॥ 74 ॥

 अक्षस्थबीजं तदनु द्वितीयं द्वादशादरात् ।  
 द्वितीयात् प्रथमं चाथ पञ्चमं नेमिमण्डलात् ॥ 75 ॥

 केवलं त्रितयं ह्येतद् द्वितीयं च तथाष्टमात् ।  
 एकादशस्वराक्रान्तं वासुदेवाय वै नमः ॥ 76 ॥

 सप्ताक्षरस्तु प्राङ्मन्त्रो द्वितीयस्तु षडक्षरः ।  
 पूर्वतुल्यस्तृतीयस्तु चतुर्थो द्वादशाक्षरः ॥ 77 ॥

 पदभेदविनिर्मुक्तमेतन्मन्त्रचतुष्टयम् ।  
 गोपनीयं प्रयत्नेन विधिज्ञैः सिद्धिमीप्सुभिः ॥ 78 ॥

 एवं ज्ञात्वाऽमृतमयैर्भोगैस्तोष्यश्च पूर्ववत् ।  
 वैभवीयैर्वृतो देवैश्चतुर्मूतिरधोक्षजः ॥ 79 ॥  
 अथाप्ययक्रमेण व्यूहार्चने मन्त्रचतुष्टयमाह- अप्ययावसर इत्यादिभिः। तथा च ॐ पुरुषाय नमः, ॐ सत्याय नमः, ॐ अच्युताय नमः, ॐ भगवते वासुदेवाय नम इत्यनिरुद्धादिवासुदेवान्तमन्त्रचतुष्कमुक्तं भवति ॥ 68-79 ॥  
 \[1 केवल- मु. अटी.।\]  
 \[2 द्वितयं- अटी.।\]  
 \[3 ह्यात् प्राग्वदाद्यन्तभूषितम्- अ. उ.।\]  
 \[4 र्वाद् द्वि- अ.।\]  
 \[5 तृतीया- मु. बक. बख.।\]  
 \[6 द्वितीयं- बक. बख.।\]  
 \[7 मष्ट- बक. बख.।\]  
 \[8 केवलं द्वितीयं- बक. बख.।\]  
 \[9 रमतः- बख.।\]  
   
 चतुरङ्गादयं चक्राच्चातुरात्म्यस्य वै \[1\]विभोः ।  
 इति मन्त्रगणः प्रोक्तः सरहस्यः समासतः ॥ 80 ॥  
 एतावदन्तमुक्तमर्थं निगमयति- चतुरङ्गादिति। चतुरङ्गाद् नाभ्यरनेमिप्रधिसंज्ञाङ्गचतुष्टयविशिष्टादित्यर्थः ॥ 80 ॥  
 \[1 प्रभोः- अटी.।\]

 अभेदेनादिमूर्तेर्वै संस्थितं वटबीजवत् ।  
 सर्वक्रियाविनिर्मुक्तमुत्तमं\[1\] परमार्थतः ॥ 81 ॥

 चाचुरात्म्यं तदाद्यं वै शुद्धसंविन्मयं महत् ।  
 वह्न्यर्केन्दुसहस्राभमानन्दा\[2\]स्पदलक्षणम् ॥ 82 ॥  
 तुर्यव्यूहलक्षणमाह- अभेदेनेति सार्धेन ॥ 81-82 ॥  
 \[1 ममूर्तं- अ. उ.।\]  
 \[2 न्दस्पन्द- अ. उ.।\]

 बीजं सर्वक्रियाणां यद्\[1\] विकल्पानां यदास्पदम् ।  
 चातुरात्म्यं तु तद् विद्धि द्वितीयममलेक्षण\[2\] ॥ 83 ॥  
 सुषुप्तिव्यूहलक्षणमाह- वह्न्यर्केति सार्धेन ॥ 82-83 ॥  
 \[1 च वि- अटी.॥\]  
 \[2 क्षणम्- मु.।\]

 नित्यं नित्याकृतिधरं तेजसा सूर्यवर्चसम् ।  
 भिन्नं सितादिभेदेन \[1\]चोर्ध्वाधः संस्थितेन च ॥ 84 ॥

 कैवल्यभोगफलदं भवबीजक्षयङ्करम् ।  
 चातुरात्म्यं तृतीयं तु सुधासन्दोहसुन्दरम् ॥ 85 ॥  
 स्वप्नव्यूहलक्षणमाह- नित्यमिति द्वाभ्याम् ॥ 84-85 ॥  
 \[1 ऊर्ध्वा- अ. उ.।\]

 स्थित्युत्पत्तिप्रलयकृत् सर्वोपकरणान्वितम् ।  
 प्रकृतिं स्वामधिष्ठाय समुदेत्यस्तमेति च ॥ 86 ॥

 चतुर्थं विद्धि तद् यस्य विश्वं तिष्ठति शासनात् ।  
 धत्ते सितादिकं रूपं चतुर्धा यत् कृते युगे ॥ 87 ॥

 रक्ताद्यं सितनिष्ठं च त्रेतायां हि महामते ।  
 पीतं कृष्णं सितं रक्तं सम्प्राप्ते द्वापरे युगे ॥ 88 ॥  
   
 कलौ कृष्णं सितं रक्तं पीतं चानुक्रमेण तु ।  
 युगसन्ध्याचतुष्के तु बिभर्ति परमेश्वरः ॥ 89 ॥  
   
 विभिन्नमूर्तिसामान्यं रूपं यत् तन्निबोध मे ।  
 सितरक्तं कृतान्ते तु रक्तपीतमतः परम् ॥ 90 ॥

 पीतकृष्णं च तदनु कृष्णशुक्लमनन्तरम् ।  
 भेदः प्रागुदितैर्ज्ञेय आयुधाम्बरलाञ्छनैः ॥ 91 ॥

 समत्वादन्यथा\[1\] केन विभागोऽत्रावधार्यते ।  
 \[2\]युगाद्बदिनरात्र्य\[3\]र्धप्रहराणां क्रमेण तु ॥ 92 ॥  
 जाग्रद्व्यूहलक्षणं तस्य युगभेदेन वर्णभेदं चाह- स्थित्युत्पत्ती\[4\]त्यादिभिर्विभागोऽत्रावधार्यत इत्यन्तैः। लक्ष्मीतन्त्रेऽप्येवमेवोपबृंहितानि व्यूहलक्षणानि-  
 वह्न्यर्केन्दुसहस्राभमानन्दा\[5\]स्पदलक्षणम् ॥  
 बीजं सर्वक्रियाणां तद् विकल्पानां तदास्पदम् ।  
 सौषुप्तं चातुरात्म्यं तत् प्रथमं विद्धि वासव ॥  
 अथ स्वापपदे\[6\]\[7\] ह्येवं विभज्यात्मानमात्मना ।  
 देवः प्रागादिभेदेन वासुदेवादिरूपतः ॥  
 समासव्यासभेदेन गुणानां पुरुषोत्तमः ।  
 सितरक्तसुवर्णाभ्रसदृशैः परमाद्भुतैः ॥  
 आदिमूर्तिसमै रूपैश्चतुर्धा \[8\]ह्यवतिष्ठते ।  
 कैवल्यभोगफलदं भवबीजक्षयङ्करम् ॥  
 चातुरात्म्यं द्वितीयं तत् सुधासंदोहसुन्दरम् ।  
 अथ जाग्रत्पदे देवः सितरक्तादिभेदितैः\[9\] ॥  
 चतुर्भुजैरुदाराङ्गैः शङ्खचक्रादिचिह्नितैः ।  
 नानाध्वजविचित्राङ्गैर्वासुदेवादिसंज्ञितैः ॥  
 व्यूहैः \[10\]संप्रविभज्यास्ते विभुर्नाम स्वलीलया ।  
 जाग्रत्पदे स्थितं देवं चातुरात्म्यमनुत्तमम् ॥  
 स्थित्युत्पत्तिप्रलय\[11\]कृत् सर्वोपकरणान्वितम् ।  
 सर्वं\[12\] तच्चिन्तयेत्तस्य\[13\] विश्वं तिष्ठति शासने ॥  
 त्रिविधं चातुरात्म्यं तु सुषुत्प्यादिपदत्रिके ।  
 सुव्यक्तं तत्पदे तुर्ये गुणलक्ष्यं परं स्थितम् ॥ इति 86-92 ॥  
      (10/20-27, 40-42)  
 \[1 थाङ्केन- मु. बक. बख.।\]  
 \[2 युगपद्दिन्- बख. अ. उ.।\]  
 \[3 त्र्युत्थ- अ. उ.।\]  
 \[4 त्पत्त्या- अ.।\]  
 \[5 नन्दस्पन्द- म.।\]  
 \[6 स्वाप्ने- मु.।\]  
 \[7 देऽप्येवं- मु.।\]  
 \[8 व्यव- मु.।\]  
 \[9 भेदतः- मु.।\]  
 \[10 संविभ- अ. म.।\]  
 \[11 यादि- अ.म. ।\]  
 \[12 दिव्यं- मु.।\]  
 \[13 द्यस्य- मु.।\]

 विभागकल्पनं\[1\] कृत्वा नित्यमालक्ष्य वै प्रभुम् ।  
 देहेऽस्मिन् मूर्ध्नि हृदये नाभौ तु तदधः पुनः ॥ 93 ॥

 तस्मादामूर्धपादान्तं भूतये मुक्तयेऽन्यथा ।  
 ग्रीवांसजानुगुल्फेषु स्मरेत् \[2\]सन्ध्युक्तलक्षणम् ॥ 94 ॥

 सृष्टिसंहारयोगेन यः स याति परां गतिम् ।  
 इत्येकमूर्तेर्व्यूहानां विभवस्याखिलस्य च ॥ 95 ॥  
 वासुदेवादीनां स्मरणस्य कालभेदान् साधकशरीरे \[3\]स्थानभेदांश्चाह- युगाब्देति त्रिभिः। आलक्ष्य ध्यात्वेत्यर्थः। भूतये ऐश्वर्याय। मुक्तये मोक्षाय। एवं च धामचतुष्टयं मूर्धादिचतुःस्थानेषु क्रमेण वासुदेवादी(नां?न्) स्मरतामैहिकं लौकिकं फलम्, पुनः प्रातिलोम्येन नाभेरध\[4\]स्तादारभ्य मूर्धान्तं स्थानचतुष्टयेऽनिरुद्धादिवासुदेवान्तान् स्मरतां मूर्तिरूपं फलं च सिध्यतीति भावः। \[5\]सन्ध्युक्तलक्षणं युगसन्धिभेदेन गृहीतसितरक्तादिशबलरूपं वासुदेवादिचतुष्टयमित्यर्थः ॥ 92-95 ॥  
 \[1 नां- अ. उ.।\]  
 \[2 संयुक्त- अटी.।\]  
 \[3 भेदं चाह-अ.।\]  
 \[4 धःस्था- अ.।\]  
 \[5 संयुक्त- अ.।\]  
  
 अवतारस्तथा ध्यानमर्चनं मन्त्रपूर्वकम् ।  
 स्वपदस्थानभेदेन प्रोक्तमेकसमाधिना ॥ 96 ॥  
 उक्तमर्थं निगमयति- इतीति सार्धेन। एकमूर्तेः परात्मरवासुदेवस्य व्यूहानां विभवस्य वासुदेवादीनां तुर्याद्यवस्थाभेदस्येत्यर्थः ॥ 95-96 ॥

 विशेषोऽप्यथ भेदाख्यस्त्ववतारपुरस्सरः\[1\] ।  
 \[2\]भावस्थितिविधौ चैव सर्वेषामधुनोच्यते ॥ 97 ॥  
 एतेषां विशेष उच्यत इत्याह- विशेष इति ॥ 97 ॥  
 \[1 स्सरम्- अ. उ.।\]  
 \[2 भावः- मु. बक. बख.।\]  
   
 षाड्गुण्यमादिदेवाद्यं चातुरात्म्यमलाञ्छनम् ।  
 सृष्टये त्रितयं ह्येतत् सामर्थ्यं पारमेश्वरम् ॥ 98 ॥

 लोली\[1\] भूतमभेदेन स्मरेत् तुर्यात्मना पुरा ।  
 नित्योदितं च सुपदे स्थितमस्पन्दलक्षणम् ॥ 99 ॥  
 विशेषमाह- षाड्गुण्यमिति द्वाभ्याम्। पारमेश्वरं सामर्थ्यं सामर्थ्यशक्तिरूपम्, एतत्त्रितयं सुषुप्त्यादिव्यूहत्रयम्, सृष्टये सृष्ट्यर्थं लोलभूतं स्मरेत्। अस्पन्दलक्षणम् अलोलभूतम्, नित्योदितं परात् परं भगवन्तमेव तुर्यात्मना तुर्यव्यूहरूपेण, अभिन्नं स्मरेदित्यर्थः ॥ 98-99 ॥  
 \[1 लोलभूतमिति भाष्यकारसंमतः पाठः।\]  
   
 अथार्चितुं यमिच्छेत्तु विशेषव्यक्तिलक्षणम् ।  
 सङ्कल्प्य\[1\] तं स्व\[2\]बुद्ध्या तु तत्कालसमनन्तरम् ॥ 100 ॥  
   
 \[3\]ध्रुवा सामर्थ्यशक्ति\[4\]र्यै स्पन्दतामेति च स्वयम् ।  
 सूतेऽग्निकणवन्मन्त्रं यत्र मन्त्री कृतास्पदः ॥ 101 ॥

 तमागतमिवाकाशात्\[5\] तारकं कर्णिकान्तरे ।  
 भावयेदथ तन्मध्यादाराध्यमुदितं स्मरेत् ॥ 102 ॥

 आदिमूर्तिस्वरूपेण चतुर्मूर्तिमयेन वा ।  
 पृथक्त्वेन चतुर्मूर्तेरेकैकाकृतिनाऽप्यथ ॥ 103 ॥

 अथवा वैभवीयेन नानाकृत्यात्मना तु वै ।  
 अङ्गसंङ्घं तदीयं च न्यसेत् पद्मदलाश्रितम् ॥ 104 ॥

 परिवारं बहिः पद्मात् स्वकं\[6\] यो यस्य विद्यते ।  
 सशक्तिकस्य मन्त्रस्य दिक्क्रमेण\[7\] हृदादि यत् ॥ 105 ॥  
 अर्चनार्थं भगवदवतरणक्रममाह- अथेति सार्धैः पञ्चभिः\[8\]। यः साधको विशेषव्यक्तिलक्षणं परव्यूहविभवाख्यतत्तन्मूर्तिविशिष्टं भगवन्तमर्चितुमिच्छेत्, तं साधकं स्वबुद्ध्या संकल्प्य स्वाभिमुखं ज्ञात्वा तत्कालसमनन्तरं \[9\]तदिच्छानन्तरमेव सामर्थ्यशक्तिः स्वयमेव स्पन्दतामेति। मन्त्री साधकः, यत्र कृतास्पदः, यन्मन्त्रमिच्छति तन्मन्त्रमग्निकणवत् सूते च। तत्स्पन्दनमात्रेणाऽग्नेः स्फुलिङ्गवन्मन्त्रः समुद्भूतो भवतीति भावः। तन्मन्त्रमाकाशात् तारकमिव कर्णिकान्तरे हृत्कमलकर्णिकामध्ये आगतं भावयेत्। तन्मध्यात् मन्त्रमध्यात्, आराध्यं मन्त्रनाथम्, आदिमूर्तिस्वरूपेण परवासुदेवरूपेण। यद्वा चतुर्मूर्तेर्व्यूहस्य पृथक्त्वेन, एकैकाकृतिना केवलमेकैकमूर्तिरूपेण, आहोस्विन्नानाकृत्यात्मना वैभवीयेन रूपेण पद्मनाभादिभेदेन, उदितम् उत्पन्नं स्मरेत् ॥ 100-105 ॥  
 \[1 ल्पितं- अटी.।\]  
 \[2 सु- उ.।\]  
 \[3 विद्धि- बक. बख. अ. उ., धृत्वा- अटी.।\]  
 \[4 क्तिं वै- अटी.।\]  
 \[5 दारक्तं- उ.।\]  
 \[6 स्वयं- अ.उ.।\]  
 \[7 क्रमेण हृदयादि- बक. बख.।\]  
 \[8 श्चतुर्भिः- म.।\]  
 \[9 ततश्चा- अ.।\]  
   
 न्यसेत् केसरजालस्थं पत्र\[1\]मध्ये तु शक्तयः ।  
 निःशक्तिको निरङ्गो यो मन्त्रनाथस्तु केवलः ॥ 106 ॥

 शब्दमात्रेण \[2\]तं भूयो दलजालगतं\[3\] यजेत् ।  
 इत्येवमन्तर्यागस्तु देवस्य परमात्मनः\[4\] ॥ 107 ॥  
 (निः? स)शक्तिकस्य मन्त्रस्य प्रागादिदलेषु हृदयाद्यङ्गमन्त्रन्यासं कमलाद् बहिस्तत्तत्परिवारन्यासं चाह- सशक्तिकस्येति\[5\]। एवं दलेषु लक्ष्म्यादिशक्तिन्यासनियमस्य प्रायिकत्वं बोध्यम्। यतोऽत्रैव त्रयोदशे परिच्छेदे-  
 षट्कं केसरजालस्थं तत्र प्राक् पश्चिमे द्वयम् ।  
 द्वयं द्वयं सौम्ययाम्ये ता\[6\] सां वामकरेषु च ॥ (13/52-53)  
इति केसरस्थानेऽपि शक्त्यवस्थानमुक्तम्। सप्तदशपरिच्छेदेऽपि-  
 नेमिभागे श्रियं देवीं पुष्टिमुत्तरतो न्यसेत् ।  
 पृष्ठदेशे स्थितां निद्रामग्रभागे सरस्वतीम् ॥ (17/70)  
इति कमलाद् बहिरपि शक्तिन्यास उक्तः। किञ्च, सात्वतोपबृंहणे ईश्वरे पारमेश्वरे च- "देवस्य कर्णिकायां तु श्रियं पुष्टिं ततोऽपरे" (ई. सं. 4/79; पा. सं. 6/249) इति कर्णिकायामपि देवस्य पार्श्वद्वये शक्त्यर्चनमुक्तम् ॥ 105-106 ॥  
 निःशक्तिकत्वनिरङ्गकत्वोभयविशिष्टस्य भगवतस्तु केवलमन्त्रमात्रेण भागस्थानेऽप्यर्चनमाह- निःशक्तिक\[7\] इति ॥ 106-107 ॥  
   
 \[1 पद्म- बक. बख.।\]  
 \[2 तद्- मु. अटी. बक. बख.।\]  
 \[3 जात- मु. अटी.।\]  
 \[4 चतुरा- अ. उ.।\]  
 \[5 कस्येति द्वाभ्याम्- अ. म.।\]  
 \[6 तेषां - अ. म.।\]  
 \[7 \`निःशक्तिक इति' नास्ति- अ.।\]  
   
 समासेनोदितः सम्यगथ मूर्तेर्यजेद् बहिः ।  
 वेद्यां पुराहृतैर्भोगैर्बिम्बे वा\[1\] चक्रपङ्कजे ॥ 108 ॥  
 उक्तमर्थं निगमयति- इतीति ॥ 107-108 ॥  
 \[1 वाचक- अ. उ.।\]

 हेमादिद्रव्यजनिते चक्रे वा केवलाम्बुजे ।  
 भद्रपीठभुवो मध्ये सुश्लक्ष्णे केवले तु वा ॥ 109 ॥

 ध्यात्वा ध्यात्वा स्वमन्त्रेण ह्यप\[1\]वर्गफलाप्तये ।  
 सम\[2\]र्चनीयं विधिवच्छ्रुद्धाभक्तिपुरस्सरम् ॥ 110 ॥  
 बहिर्यागस्तानान्याह- वेद्यामित्यादिभिः ॥ 108-110 ॥  
 \[1 अप- अ. उ.।\]  
 \[2 नास्त्येषा पङ्क्तिः- अ. उ.।\]

 इति श्रीपाञ्चरात्रे श्रीसात्वतसंहितायां  
  पञ्चमः परिच्छेदः ॥

 इति श्रीमौञ्ज्यायनकुलतिलकस्य यदुगिरीशचरणकमला\[1\]र्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये पञ्चमः परिच्छेदः ॥  
 \[1 कमलसेवा- अ.।\]

   


  षष्ठः परिच्छेदः  
  नारद उवाच\[1\]  
   
 वक्ष्ये विप्रवराः सम्यग् य उक्तश्चक्रपाणिना ।  
 प्रसङ्गाद् बलदेवस्य\[2\] द्रव्ययागोऽप्यनन्तरम् ॥ 1 ॥  
 अथ षष्ठो व्याख्यास्यते। बहिर्यागं वक्ष्य इत्याह- वक्ष्य इति। द्रव्ययागः द्रव्यैरर्घ्यादिभिः क्रियमाणो यागः, बाह्याराधनमित्यर्थः ॥ 1 ॥  
 \[1 नारद इत्येव उ. विहाय सर्वत्र पाठः।\]  
 \[2 देवाय- मु. अटी.।\]

   श्रीभगवानुवाच  
 यत्किञ्चित् पत्रपुष्पाद्यं परिदृश्येत पीठगम् ।  
 पाणिना तत्समाहृत्य शुचिस्थाने निधाय\[1\] वै ॥ 2 ॥

 गव्यैर्वा चामरैर्वालैः शिखि\[2\]पक्षैः कुशैरथ ।  
 संमार्ज्य भद्रपीठं तु वाससा सुसितेन वा ॥ 3 ॥

 बहुना वस्त्रपूतेन वारिणा तदनन्तरम् ।  
 प्रक्षाल्य द्वादशार्णेन प्रणवाद्य\[3\]न्तकेन तु ॥ 4 ॥  
 आदौ भद्रपीठशोधनप्रकारमाह- यत्किञ्चिदिति त्रिभिः। पत्रपुष्पाद्यं पूर्वदिने भगवद्भुक्ततुलसीपत्रादिकमित्यर्थः। प्रणवाद्यन्तकेन प्रणवसंपुटितेनेत्यर्थः। द्वादशार्णेन वासुदेवद्वादशाक्षरेणेत्यर्थः। एवं भद्रपीठशोधनादिकस्य\[4\] कालान्तरकर्तव्यत्वमप्युक्तमीश्वरपारमेश्वरयोः-  
 यद्वा प्राग्यागभवनप्रवेशानन्तरं द्विजाः\[5\] ॥  
 न्यस्य भद्रासनाद्यन्तमन्यदन्यत् समाचरेत् ।  
 यद्वा तदातने काले न्यस्य भद्रासनं\[6\] ततः ॥  
 आद्यं मार्गत्रयं कृत्वा यथोक्तविधिना ततः ।  
 योगपीठार्चनारम्भे बिम्बोक्तं सर्वमाचरेत्\[7\] ॥ इति ॥ 2-4 ॥  
     (ई. सं. 3/16-18; पा. सं. 6/32-34)  
 \[1 देवाय- मु. अटी. ।\]  
 \[2 निवेश्य- अटी. ।\]  
 \[3 पुच्छैः- मु. अटी.।\]  
 \[4 धिकस्य- अ.।  
 \[5 द्विज- पा.।\]  
 \[6 भद्रासनादिकम्- मु.।\]  
 \[7 रभेत्- पा.।\]  
   
 सर्वलोकमयं तत्र सर्वदेवसमाश्रयम् ।  
 सर्वाधारमयं ध्यायेदन्तर्लीनं तु चक्रराट् ॥ 5 ॥

 प्रणवेन स्वनाम्नाऽथ नमोऽन्तेनार्चयेच्च तम् ।  
 अर्घ्यालभनधूपैस्तु माल्यैर्नानास्रगुद्भवैः ॥ 6 ॥  
 भद्रपीठान्तर्लीनचक्रराजार्चनमाह- सर्वलोकमयमिति द्वाभ्याम्। चक्रराट् चक्रराजमित्यर्थः। विभक्तिविनिमयश्छान्दसः। आलभनम् आलभ्यते आलिप्यतेऽनेनाङ्गमित्यालभनं गन्धः। नानास्रगुद्भवैः नानाविधाः स्रजामुद्भवा रचनाविशेषा येषां तैः, द्विसरत्रिसरादिभेदेन नानारूपस्वरचनाविशिष्टैरिति यावत्। अथवा नानाविधपुष्प\[1\]जनितैरित्यर्थः। स्रक्शब्दस्य केवलपुष्पमात्रपरत्वं ज्ञेयम्। यत एवमुत्तरत्राप्यग्निकार्यप्रकरणे "स्रग् धूपं मधुपर्कं च" (6/98, 148) इत्यत्र स्रक्शब्दस्य पुष्पमात्रपरत्वमङ्गीक्रियते ॥  
 ननु तत्रापि स्रक्शब्दस्य मालिकापरत्वे कः प्रत्यवाय इति चेदुच्यते, किमावयोर्विवादेन, लक्ष्मीतन्त्रे- "ततः पुष्पमयीं दद्याद् धूपद्रव्यमयीं तथा" (40/68) इति स्रक्शब्दस्य पुष्पपरत्वेन महालक्ष्म्यैव व्याख्यातत्वात्, ततो माल्यमयीं दद्यादित्यनुक्तेः। किञ्च, सात्वतोपबृंहणे ईश्वरे पारमेश्वरे च होमद्रव्यविवरणप्रकरणे-  
 "सुगन्धैः स्थलपद्माद्यैः पुष्पैश्चैव\[2\] सितादिकैः" इति,  
    (ई. सं. 5/206; पा. सं. 7/169)  
 तर्पितः स्थलपद्माद्यैः पुष्पैश्चान्यैः सितादिकैः ॥  
 सौभाग्यमतुलं विप्रा\[3\] अचिरादेव\[4\] यच्छति ।  
    (ई. सं. 5/216-217; पा. सं. 7/180)  
इति च केवलपुष्पमात्रोक्तेः। किञ्च, पाद्मेऽपि \[5\]आहुतिप्रमाणनिरूपणप्रकरणे-"फलैः पुष्पैरखण्डितैः" इति पुष्पाणामखण्डितत्वमात्रलक्षणोक्तेः, केवलपुष्पैरेव होमसंप्रदायाच्च स्रक्शब्दः पुष्पमात्रपरो बोध्यः। किञ्च, "स्रग्दामसूत्रसंबद्धमाक\[6\]र्णाच्चरणावधि"(6/55) इत्यलङ्कारासनप्रकरणे वक्ष्यमाणं वाक्यमप्यत्रानुकूलं ज्ञेयम्, एषामेव श्लोकानां पारमेश्वरोऽपि\[7\] प्रतिपादितत्वात्। तद्व्याख्याने तु- "नानास्रगुद्भवैर्माल्यैः नानाविधस्रजामुद्भावहेतुभूतैः पुष्पैः, "माल्यं पुष्पे च दामनि" (6/3/25) इति वैजयन्ती" इति लिखितम्। तदस्वरसम्, विशेषणस्य वैयर्थ्यात्; मालिकादिभिः पीठार्चने प्रत्यवायाऽभावाच्च। अस्मिन्नवसरे नृसिंहकल्प\[8\]वक्ष्य\[9\]माणरीत्याऽनन्तादिपीठदेवानामप्यर्चनं कार्यम् ॥ 5-6 ॥     
 \[1 पुष्पगन्धै- अ.।\]  
 \[2 र्द्विज- पा.।\]  
 \[3 विप्र- पा.।\]  
 \[4 रात् संप्रयच्छति- ई. पा.।\]  
 \[5 आवप्यत- अ.।\]  
 \[6 कण्ठा- म.।\]  
 \[7 षष्ठाध्याये.।\]  
 \[8 कल्पे- म.।\]  
 \[9 सप्तदशे परिच्छेदे.।\]

 ततः कुम्भचतुष्कं तु हेमादिद्रव्यनिर्मितम् ।  
 गालितेनाम्भसा पूर्णं स्रगाद्यैरप्यलङ्कृतम् ॥ 7 ॥

 गन्धसर्वौषधीरत्नफलबीजकुशोदकम्\[1\] ।  
 बहिःकोणचतुष्के तु न्यसेदाधारपृष्ठगम् ॥ 8 ॥

 ॐ अर्घ्यं कल्पयामीति\[2\] ह्युक्त्वा वायुपदे न्यसेत् ।  
 कलशं तद्वदैशान्यां न्यसेदाचमनार्थतः ॥ 9 ॥

 स्नानार्थमग्निकोणे तु पाद्यार्थं नैर्ऋते तथा ।  
 अथ मङ्गलकुम्भानामुपकुम्भसमन्वितम् ॥ 10 ॥  
 अथ पात्र\[3\]परिकल्पनमाह- तत इति सार्धैस्त्रिभिः। अत्र गन्धसर्वौषधीरत्नफलबीजकुशादिकमित्यर्घ्यादीनां चतुर्णामप्यविभागेन द्रव्याण्युक्तानि। एषां विभागस्त्वष्टदशपरिच्छेदं (64-68 श्लो.) वक्ष्यमाणो ज्ञेयः। तथा चेश्वरपारमेश्वरयोः-  
 \[4\]आधारोपरि पात्राणि स्वपूर्वनियमेन तु ।  
 वायव्यादिषु विन्यस्य तत्तत्कल्पनमन्त्रतः ॥ इति।  
    (ई. सं. 3/26-27; पा. सं. 6/37)  
 किञ्च, अत्रार्घ्यादीनां चतुर्णामेवोक्तत्वेऽप्यष्टादशपरिच्छेदे (70-76 श्लो.) वक्ष्यमाणं द्वितीयार्घ्यमपि ग्राह्यम्, तस्य पीठार्चनाद्युपयुक्तत्वात्। अत्र पात्रपरिकल्पनात् पूर्वमेव पीठान्त\[5\]र्लीनचक्रराजार्चनोक्तावपि पाठक्रमादर्थक्रमस्य बलीयस्त्वेन तत् तदनन्तरमेव ग्राह्यम्। तथा वक्ष्यति सप्तदशे परिच्छेदे-  
 पुष्पैरथार्घ्यपात्रं तु मन्त्रैः संपूज्य निष्कलैः ।  
 पात्रे परस्मिंस्तस्माद्वै स्तोकमुद्धृत्य चोदकम् ॥  
 योगपीठार्चनं कुर्यादनुसंधानपूर्वकम्। (17/52-53) इति॥ 7-10 ॥  
 \[1 शादिकम्- भा., दरम्- उ.।\]  
 \[2 तीत्यु- अ. उ.।\]  
 \[3 पात्रविकल्पपरि- अ.।\]  
 \[4 पारमेश्वरीयः पाठो मूल एव द्रष्टव्यः।\]  
 \[5 न्तरलीन- अ.।\]

 चतुष्कं विन्यसेद् बाह्ये दिक्क्रमेण सुपूजितम् ।  
 भगवद्बिम्बपूर्वं तु यागाङ्गं प्रागुदीरितम् ॥ 11 ॥  
 अथ परितः कलशाष्टकस्थापनमाह- अथेति। उपकुम्भसमन्वितम्, विदिक्षु स्थापनीयैश्चतुर्भिः कलशैः सहितमित्यर्थः। अथवा नृसिंहकल्पपरिच्छेदे शान्तिकादिप्रकरणेषु वक्ष्यमाणरीत्योपस्थापनीयैश्चतुर्भिरुपकुम्भैः समन्वितमित्यर्थः। मङ्गलकुम्भानां चतुष्कं प्रागुदीरितं (6/7) चतुर्दिक्षु स्थापनीयकलशचतुष्टयमित्यर्थः ॥ 10-11 ॥

 एकं सुलक्षणं तत्र ततो मध्येऽवतार्य च ।  
 भुक्तमर्घ्यादिकं तस्माद\[1\]पनीयाभिवन्द्य च ॥ 12 ॥  
 तत्कलशाष्टकमध्ये भगवद्बिम्बाद्यान्य\[2\]तमस्थापनमाह- भगवदिति। प्रागुदीरितं (षष्ठा?पञ्चमा)ध्यायान्ते उक्तमित्यर्थः। भद्रपीठोपरि केवलचरबिम्बाद्यर्चनप्रकरणे। एवं परितः कलशाष्टकस्थापनं कार्यम्। स्थिरबिम्बार्चनविषये तु तदप्रकृतम्। अत एव ईश्वरपारमेश्वरयोर्नोक्तं च॥ 11-12 ॥  
 \[1 द्दाप- बक, दाप- अ.।\]  
 \[2 दन्य- अ.।\]

 उशीर\[1\]वंशकूर्चेन क्षालयेदम्भसा ततः ।  
 पुराङ्कितं तु चक्राद्यैर्यथाबद्धं तु वा शुभम् ॥ 13 ॥  
 बिम्बशोधनमाह- भुक्तमिति। भुक्तमर्घ्यादिकं पूर्वदिने, यद्वाऽभिगमनार्चनकाले भगवद्भक्तार्घ्यपुष्पादिकमित्यर्थः। उशीरवंशकूर्चेन लाम(ञ्छ?ज्जक)पिञ्चुलेन\[2\] ॥ 12-13 ॥  
 \[1 रं-अ. उ.।\]  
 \[2 पिञ्चीलेन- म.।\]

 सलिलेनार्घ्यपात्रं तु सम्पूर्याग्रे निधाय वै ।  
 तिलान् सुमनसस्तस्मिन् दूर्वाः सिद्धार्थकान् क्षिपेत् ॥ 14 ॥

 चतुरावर्तयेन्मन्त्रं\[1\] कृत्वा पाणितले स्थितम् ।  
 ततः सर्वगतं देवं मन्त्रमूर्तित्वमागतम् ॥ 15 ॥

 समाहूय स्वमन्त्रेण \[2\]त्वागच्छान्तपदेन तु ।  
 यथा सर्वगतो वायुर्व्यजनेन महामते ॥ 16 ॥

 व्यक्तिमभ्येति भगवानाहूतस्तद्वदेव हि ।  
 भावदर्पणसङ्क्रान्तं कृत्वा हृत्कमलात्तु वै ॥ 17 ॥

 \[3\]सन्निरुध्य बहिर्वेद्यां मन्त्रोच्चाराव\[4\]सानतः ।  
 मन्त्रमागच्छमानं तु निर्गतं तु स्वकात् पदात् ॥ 18 ॥  
 अथावाह\[4\]नक्रममाह- पुराङ्कितमिति पञ्चभिः। चक्राद्यैरङ्कितमित्यनेन सुवर्णादिकं द्रव्यमयं पात्रमुच्यते। यथाबद्धं तु वेत्यनेन पलाशादिपत्रमयमुच्यते। तथा च जयाख्ये-  
 अर्घ्यपात्रं समादाय सुवर्णरजतादिजम् ॥  
 शैलं मृद्दारुजं वाऽथ पलाशाम्बुजपर्णजम् । (13/63-64) इति।  
सलिलेन प्रधानार्घ्यसलिलेनेत्यर्थः। यतः-  
 आवाहने संनिधाने संनिरोधे तथार्चने ॥  
 विसर्जनेऽर्घ्यदानं तु प्राक्पात्रान्नित्यमाचरेत् । (18/70-71)  
इति वक्ष्यति। अर्घ्यपावम् आवहनार्थं कृतं पृथक् पात्रमित्यर्थः। तथा च पाद्मे-  
 आवाहितपदं पात्रं प्रक्षालितमथाम्बुभिः ।  
 पूरयेन्मूलमन्त्रेण हस्ताभ्यां च समुद्धरेत् ॥  
 ललाटसममेतस्मिन् अन्तरावाह्य केशवम् । इति ।  
 सिद्धार्थकान् श्वेतसर्षपानित्यर्थः। मन्त्रम् आगच्छपदसंयुक्तं तत्तन्मूर्तिमन्त्र\[5\]मित्यर्थः। "समाहूय\[6\] स्वमन्त्रेण त्वागच्छान्तपदेन तु" (6/16) इत्युक्तत्वात्। तथा च पाद्मेऽपि- "चतुरुच्चारयेन्मन्त्रमागच्छपदसंयुतम्" इति। एवमावाहनकाले मन्त्रस्य चतुरुच्चारणं लक्ष्मीतन्त्रेऽप्युक्तम्- "तारकं\[7\] चतुरुच्चार्य तारिकां तु त्रिरुच्चरेत् (38/4) इति। ततः सर्वगतं देवमिति श्लोकेनोक्तस्यार्थस्यानुवादः कृतः। मन्दमतीनां भगवदावाहने विस्रम्भजननार्थं यथा सर्वगतो वायुरिति दृष्टान्तकथनम्। एवमेव वक्ष्यति प्रतिष्ठाध्यायेऽपि-  
 सर्वत्रगोऽसि\[8\] भगवान् किल यद्यपि त्वा-  
  मावाहयामि हि यथा व्यजनेन वायुम् ।  
 गूढो यथैव दहनो मथनादुपैति  
  आवाहितोऽपि हि तथा त्वमुपैषि चार्चाम् ॥ (25/121) इति।  
भावदर्पणसंक्रान्तं कृत्वेत्यनेन-  
 तमागतमिवाकाशात् तारकं कर्णिकान्तरे ।  
 भावयेदथ तन्मध्यादाराध्यमुदितं स्मरेत् ॥ (5/102)  
इत्युक्तार्थः स्मारितो भवति\[9\]। वेद्यामिति पदं बिम्बाद्युपलक्षकम्। संनिरुध्य पूजावसानिकां स्थितिं प्रार्थ्येत्यर्थः। अत्र संनिधिसाम्मुख्यकरणमप्यपेक्षितमीश्वरादिषु ग्राह्मयम्। मन्त्रोच्चारावसानतः तत्तन्मूलमन्त्रावसान\[10\] इत्यर्थः। किञ्च-  
 आवाहयामि लक्ष्मीशं परमात्मानमव्ययम् ॥  
 आतिष्ठतामिमां मूर्तिं मदनुग्रहकाम्यया ।  
 श्रिया सार्धं जगन्नाथो देवो नारायणः पुमान् ॥ (36/94-95)  
इति लक्ष्मीतन्त्रोक्तो मन्त्रश्चात्र प्रकृतः। नन्वेतच्छ्लोकपञ्चकस्याप्यावाहनपरत्वे पुराङ्कितमित्यादिश्लोकद्वयं सात्वतोपबृंहणेश्वरपारमेश्वरयोः कुतो नोक्तमिति चेत्सत्यम्, तत्र-  
 गन्धार्घ्यपुष्पैः संपूर्य मूलमन्त्रं समुच्चरन् ।  
 पीठोपरि हरेरग्रे मूर्ध्नि पुष्पाञ्जलिं क्षिपेत् ॥  
    (ई. सं. 4/59; पा. सं. 6/229)  
इत्यनेनैव तच्छ्लोकद्वयार्थः संगृहीतो भवतीति बोध्यम्, तदावाहनपात्रस्थार्घ्यजलस्याञ्जलिद्वारेणैव बिम्बोपरि सेचनीयत्वात्। "तिलान् सुमनसस्तस्मिन् दूर्वाः सिद्धार्थकान् क्षिपेत्" (6/14) इत्युक्तस्य द्रव्यचतुष्टयप्रक्षेपस्य प्रधानार्घ्यजलपूरणेनैव चारितार्थ्याच्च।  
 नन्वेवं तेनैव तद्द्रव्यचतुष्टयप्रक्षेपस्य चारितार्थ्ये सात्वते पुनः किमर्थं तदुपादानमिति चेत्, सत्यम्-  
 पाद्येद्रव्यान्तरालाभे दूर्वा\[11\] चार्घ्येऽथ सर्षपः ।  
 शस्तमाचमनीये तु \[12\]तक्कोलं मार्जनाम्भसि ॥  
इति पाद्मोक्तन्यायेनार्घ्यादिषु द्रव्यान्तरालाभेनैकैकद्रव्यप्रक्षेपेऽप्यावाहनार्घ्ये तिलादीनां चतुर्णामपि प्रक्षेपसिद्ध्यर्थं पुनरुपादानमिति ज्ञेयम्। एवं चैवमावाहनं चरबिम्बकुम्भमण्डलाद्यर्चनविषयम्, न तु स्थिरबिम्बविषयम्,  
 स्थितमायतने वाऽथ साकारं \[13\]परमेश्वरम् ।  
 शङ्खचक्रधरं विष्णुं सुरसिद्धावतारितम्\[14\] ॥  
 ऋषिभिर्मनुजैर्वाथ भक्तियुक्तैः प्रतिष्ठितम् ।  
 तन्मूर्तौ च स्वमन्त्रेण \[15\]यजेदावाहनं विना । (13/58-60)  
इति जयाख्योक्तेः, "संस्थितेऽभिमुखीभावस्तदेवावाहनं हरेः" इति पाद्मोक्तेः, तथैवेश्वरपारमेश्वरयोः प्रतिपादितत्वाच्च ॥ 13-18 ॥  
 \[1 यन्- अटी.।\]  
 \[2 ह्यागच्छेतिपदेन वै- मु. अटी. बक.।\]  
 \[3 सन्निरोध्येति सार्वत्रिकः पाठः। भाष्यानुरोधी पाठोऽत्र स्थापितः।\]  
 \[4 नुसारतः- अटी.।\]  
 \[5 मन्त्रणमित्युभयमातृकापाठः.।\]  
 \[6 समा विषयः स्व- अ.।\]  
 \[7 एतदनुरोधेन मुद्रिते लक्ष्मीतन्त्रे पाठसंशोधनं विधेयम्।\]  
 \[8 गो हि- म.।\]  
 \[9 भवतीति वेद्यमिति- अ.।\]  
 \[10 सानत- अ.।\]  
 \[11 पूर्व चार्थे - अ.।\]  
 \[12 तत्कालं- अ.।\]  
 \[13 पार- म.।\]  
 \[14 वधादि- मु.।\]  
 \[15 यच्छेदा- म.।\]  
   
 कालं पाद्यार्घ्यदानान्तमुत्थितं भावयेत् सदा ।  
 अथोपचर्यमाणं \[1\]तं भोगैः कालानुकूलतः\[2\] ॥ 19 ॥  
   
 स्नाना\[3\]लभनवस्रस्रग्दानेऽ\[4\]लङ्करणे तथा ।  
 अन्यत्र भोगपूजायां स्मरेत् पद्मासनादिना ॥ 20 ॥

 पुनस्तमेवोपविष्टं सानुकम्पं च सम्मुखम् ।  
 बिम्बं विनाऽन्यत्राधारे भवत्येवं महामते ॥ 21 ॥  
 केवलवेदिकुम्भमण्डलादिष्वावाहितस्य देवस्य तत्तदुप्रचारानुरोधेनावस्थानभेदभावनमाह- मन्त्रमिति सार्धैस्त्रिभिः\[5\] ॥ 18-21 ॥  
 \[1 तु- उ.।\]  
 \[2 रूपतः- अटी.।\]  
 \[3 तपन- बक. बख., लम्भन- अटी.।\]  
 \[4 दानाल- मु. अटी.।\]  
 \[5 श्चतुर्भिः- अ.।\]

 बिम्बाकृत्यात्मना बिम्बे समागत्यावतिष्ठते ।  
 करोत्यमूर्तामखिलां भोगशक्तिं तु चात्मसात् ॥ 22 ॥  
 बिम्बे तादृशभावनाश्रम एव नास्ति, ब्रह्मरूपेण साक्षादेव भोगानङ्गीकरोतीत्याह- बिम्बाकृत्येति। तथा चोपबृंहितं लक्ष्मीतन्त्रेऽपि-  
 क्लृप्ते तु विग्रहे पूर्वं तथारूपोऽवतिष्ठते ।  
 भोगेषु दीयमानेषु शक्तिर्या मन्मयी परा ॥  
 तत्रास्थां तां स्मरेत् साक्षादाददानो हरिर्यथा । (38/16-17) इति ।  
यद्यपि पाद्मे बिम्बार्चनप्रकरणेऽपि-  
 अर्घ्यवस्त्राम्बराकल्पपुष्पगन्धानुलेपनैः ।  
 प्रत्यर्चितं स्थितं ध्यायेत् पाद्याचमनयोः पुनः ॥  
\[1\](तदानीं ध्यानं चोक्तं पाद्मे-)  
 आसीनं स्नानकाले च पद्मासनसुखासनम् ।  
 नैवेद्यधूपदीपादावासीनं\[2\] स्वस्तिकासने ॥  
 उपचारेषु चान्यत्र तत्तत्कर्मानुसारतः ।  
 स्थितमासीनमथवा देवं ध्यायेत पूजकः ॥  
 इत्युक्तम्, तथापि तत्कुम्भार्चनादिपरमेव। अथवा बिम्बस्यैव तथा ध्यानपरम्, नहि कुम्भादिष्विव तदन्तःस्थितभगवन्मात्रध्यानपरमिति ध्येयम्\[3\]। अत्रापेक्षिता मन्त्रन्यासलयभोगार्चनादयो बहवो विशेषा \[4\]नृसिंहकल्पे वक्ष्यमाणा ग्राह्याः ॥ 22 ॥  
 \[1 नास्त्येषा पङ्क्तिः- म.।\]  
 \[2 वासनं- अ.।\]  
 \[3 बोध्यम्- म.।\]  
 \[4 सप्तदशे परिच्छेदे।\]  
   
 विनिवेद्याऽऽसनवरं समाहूतस्य वै प्रभोः ।  
 पादपीठं तु सामान्यं मृद्वास्तरणभूषितम् ॥ 23 ॥  
   
 पाद्यार्घ्ये\[1\] मधुपर्कं च तोयमाचमनीयकम् ।  
 सपुत्रदारमात्मानमष्टाङ्गपतनेन\[2\] तु ॥  
 अथासनाद्युपचारसमर्पणमाह- विनिवेद्येति सार्धेन। अत्र पाठक्रमं विहाय प्रथममर्घ्यम्, ततः पाद्यम्, तदनन्तरमाचमनीयम्, ततो मधुपर्कं च समर्पणीयम्। तत्रार्घ्यं\[3\] पुष्पद्वारा भगवतो मूर्ध्नि देयम्, "\[4\]अर्घ्यस्तृतीयया देयो मूर्ध्न्यापः कुसुमोद्धृताः" (36/100) इति लक्ष्मीतन्त्रोक्तेः। तदानीं घण्टानादश्च कार्यः, "आवाह\[5\]नार्घ्ये धूपे च दीपे नैवेद्यजोषणे" (3/83) इति, "घण्टाशब्दसमोपेतं दत्वाऽर्घ्यं मन्त्रमूर्धनि" (4/134) इति चेश्वरादिषूक्त\[6\]वात्। पाद्यं तु द्विवारं देयम्, "पाद्यदाने तु विप्रेन्द्र द्विर्द्वद्यात्तु\[7\] पदाम्बुजे" (17/46) इत्यनिरुद्धसंहितोक्तेः। इदानीं पाद्यप्रतिग्रहपादसंमार्जनवस्त्रपादानुलेपनान्यपि देयानि। आचमनं तु त्रिवारं समर्पणीयम्। तथा चोक्तमनिरुद्धसंहितायाम्- "आचामं\[8\] च त्रिधा दद्याद् विमृश्य च सकृत्\[9\] स्पृशेत्" (17/48) इति। \[10\] तदानीं ध्यानं चोक्तं पाद्मे-  
 ध्यायेदाचमनीयस्य दानकाले जगद्गुरुम् ।  
 \[11\]आचामन्तमिवाम्भोभिः साक्षादम्भःपरिग्रहे ॥ इति ।  
 अत्राचमनानन्तरं गन्धपुष्पमालादीपधूपसमर्पणं मधुपर्कानन्तरं ताम्बूलनिवेदनं \[12\]चेश्वरपारमेश्वरादिषूक्तं ग्राह्यम्। तथा चोक्ताः पाद्मे मन्त्रासनोपचाराः-  
 आवाहननमस्कारौ प्रत्युत्थानमनन्तरम् ।  
 पुष्पाञ्जलिः स्वागतोक्तिरासनं भद्रपीठिका ॥  
 अर्घ्यं पाद्यप्रतिग्राहं पाद्यप्रो\[13\] ताभिमर्शनम् ।  
 आलेपनं चरणयोश्चन्दनक्षोदवारिभिः ॥  
 अपामाचमनीयं तु प्रतिग्रहणदर्शनम् ।  
 उपस्पर्शनमालेपश्चन्दनाद्यम्बुचर्चया ॥  
 पुष्पमाला धूपदानं मधुपर्कनिवेदनम् ।  
 घनसारो नागवल्ली.... .... .... ॥ इति ॥ 23-24 ॥  
 \[1 र्घ्यम- उ.।\]  
 \[2 नादिना- अटी.।\]  
 \[3 ततोऽर्घ्यं- अ.।\]  
 \[4 अर्घ्यं तृतीयया देयं- मु.।\]  
 \[5 नेऽर्घ्ये- अ.।\]  
 \[6 षूक्तम्- म.।\]  
 \[7 च्च- मु.।\]  
 \[8 आचामं तु त्रिर्दद्यात् तु द्विरुन्मृज्य च संस्पृशेत्- मु.।\]  
 \[9 सकृन्मृजेत् - म.।\]  
 \[10 \`तदानीं ध्यानं चोक्तं' नास्ति- अ.।\]  
 \[11 आचान्तमिव चाम्भोभिः- अ.।\]  
 \[12 क्रमशश्चतुर्थषष्ठाध्याययोर्द्रष्टव्यमेतत्।\]  
 \[13 प्लोता-म.।\]

 चेतसा भक्तियुक्तेन निवेद्य तदनन्तरम् ।  
 भगवानथ\[1\] विज्ञाप्यः कृत्वा तत्पादगौ\[2\] करौ ॥ 25 ॥  
 आत्मात्मीयनिवेदनमाह- सपुत्रेति। अष्टाङ्गपतनेन (6/187-188) वक्ष्यमाणाष्टाङ्गप्रणामेन। इदानीमात्मनिवेदनविज्ञापनं चोक्तं पाद्मे-  
 दासोऽहं ते जगन्नाथ सपुत्रादिपरिग्रहः ।  
 प्रेष्यः प्रशाधि कर्तव्ये मां नियुङ्क्ष्वे\[3\] हिते सदा ॥ इति ॥ 24-25 ॥  
 \[1 नपि- मु. अटी.।\]  
 \[2 पादयोः- अ.।\]  
 \[3 नियोजय ते- अ.।\]

 स्फुटीकृतं मया देव त्विदं स्नानवरं त्वयि ।  
 सपादपीठं\[1\] परमं शुभं स्नानासनं महत् ॥ 26 ॥

 आसादयाशु स्नानार्थं मदनुग्रहकाम्यया ।  
 स्नानासनं निवेद्याथ देवस्य द्वितयं\[2\] तु वै ॥ 27 ॥  
 अथ स्नानार्थं विज्ञापनमाह- भगवानिति द्वाभ्याम्। कृत्वा तत्पादगौ करावित्यत्र व्यस्तकरावित्यर्थः। तथा चोक्तं पारमेश्वरे-  
 कृत्वाभ्यर्च्यादिदेवस्य\[3\] पाणिना दक्षिणं पदम् ।  
 दक्षिणेनाथ वामेन वामं संगृह्य मन्त्रतः ॥ (6/302-303)  
इति ॥ 25-27 ॥  
 \[1 ठमपरं- बक. बख. अ.।\]  
 \[2 द्वितीयं- बक.।\]  
 \[3 र्च्यापि- मु.।\]

 भक्तिनम्रेण शिरसा दद्यादर्घ्यं तु मूर्धनि ।  
 विनिवेद्य ततो हैमं सरत्नं च प्रतिग्रहम्\[1\] ॥ 28 ॥

 दद्याद्वै पाद्यकलशात् पाद्यं पादाम्बुजद्वये ।  
 सुशुभे पादुके चाथ तदन्ते स्नानशाटकम्\[2\] ॥ 29 ॥

 सुगन्धशालिसम्पूर्णं मात्रार्थं पात्रमुत्तमम् ।  
 दर्पणं पूर्णचन्द्राभं गन्धतोयमनन्तरम् ॥ 30 ॥

 पाणिभ्यां क्षालनार्थं तु पादपीठं ततः शुभम् ।  
 दन्तकाष्ठं च\[3\] तदनु मुखसुद्धिप्रतिग्रहम् ॥ 31 ॥

 जिह्वानिर्लेखनं चैव मुखप्रक्षालनं तु वै ।  
 पुनराचमनं देय\[4\]मभ्यङ्गार्थमनन्तरम् ॥ 32 ॥

 तैलं बहु सुगन्धं च चूर्णं गोधूमशालिजम् ।  
 रजनीचूर्णसम्मिश्रमीषत् पद्मकभावितम् ॥ 33 ॥

 देयमुद्वर्तनार्थं तु चमषी\[5\] तदनन्तरम् ।  
 स्नानार्थं खलिसंयुक्तं\[6\] तोयमुष्णमनन्तरम् ॥ 34 ॥

 चन्दनं मुखलेपार्थं घृष्टं कर्पूरभावितम् ।  
 गव्यं प्रभूतं स्नानार्थं क्षीरं दधि घृतं मधु ॥ 35 ॥  
 स्नानासनाद्युपचारानाह\[7\]- स्नानासनमित्यादिभिः। अत्र पाणिप्रक्षालनार्थकगन्धतोयसमर्पणानन्तरं पादपीठोक्तावपि पाठक्रमादर्थक्रमस्य बलीयस्त्वेन स्नानासनसमर्पणानन्तरमेव पादपीठोऽपि समर्पणीयः, "सपादपीठं\[8\] परमं शुभं स्नानासनं महत्" (6/26) इति विज्ञापनश्लोक एवोक्तत्वात्। अत एव सात्वतोपबृंहणेश्वर(4/143)- पारमेश्वर (6य304)योः स्नानासनानन्तरमेव पादपीठसमर्पणमुक्तम्।  
 नन्वीश्वर(4/146)- पारमेश्वर (6/308)योरुभयोरपि "\[9\]पाणिप्रक्षालनार्थं तु पादपीठं ततः शुभम्" इति पाणिप्रक्षालनानन्तरमपि पादपीठोक्तिः परिदृश्यते, तस्याः का गतिरिति चेत्, सत्यम्। तत्रोभयत्रापि यथावस्थितसात्वतश्लोकानामेव प्रतिपादितत्वात् पौनरुक्त्यं दृश्यते। लक्ष्मीतन्त्रे तु-  
 अनुज्ञाप्य ततः पश्चात् स्नानासनमनुत्तमम् ।  
 पादपीठमथार्घ्यं च ततः पाद्यप्रतिग्रहम्\[10\] ॥  
 पाद्याम्बु पादुके स्नानशाटी मात्रा च शालिका ।  
 दर्पणं गन्धतोयं च पाणिप्रक्षालनार्थकम् ॥  
 दन्तकाष्ठं च वदनप्रक्षालाचमनाम्बुनी\[11\] ।  
 गन्धतैलं च चूर्णं च \[12\]शालिगोधूमसंभवम् ॥  
 हरिद्राचूर्णसंमिश्रमीषत् पद्मकभावितम् ।  
 उद्वर्तनार्थँ तदनु स्नानार्थं \[13\]खलिसंयुतम् ॥  
 उष्णाम्बु चन्दनं चन्द्रमिश्रितं लेपनार्थकम् । (39/5-9)  
इति सात्वतश्लोकानामुपबृंहितत्वान्न पादपीठपुनरुक्तिः। अतस्तत्पौनरुक्त्यं नानुष्ठानप्रतिपादकम्, किन्तु श्लोकपूरणार्थं ज्ञेयम्। यथा पारमेश्वरे मानसे भोगयागप्रकरणे- "मन्त्रराट् कर्णिकामध्ये लक्ष्म्याद्याः केसरादिषु" (ज. 12/81; पा. 5/130) इति जयाख्यवचने प्रतिपादितेऽप्यविरुद्धार्थं परिगृह्य विरुद्धं लक्ष्म्यादित्वं परित्यज्य हृन्मन्त्रादित्वमेवाङ्गीक्रियते, तद्वदिहापीति संतोष्टव्यमायुष्मता। अत एवास्मत्तातपादैः सात्वतामृते पाणिप्रक्षालनतोयसमर्पणानन्तरं पादपीठो नोक्तः ।  
 प्रकृतमनुसरामः। दन्तकाष्ठमित्यत्र पारमेश्वरे- "दन्तकाष्ठं च तदनु कर्मण्यक्षीरवृक्षजम्" (6/308) इत्युक्तम्। कपिञ्जलेऽपि- "चूतदण्डेन देवस्य दन्तधावनमाचरेत्" इति। तच्च हेमादिमयमपि ग्राह्यम्। तदुक्तं पारमेश्वर एव द्वितीयेऽध्याये-  
 षोडशाङ्गुलि\[14\]दीर्घैस्तु वक्रग्रन्थिविवर्जितैः ॥  
 हेमादिनिर्मितैर्वापि कुशदू\[15\]र्वादिभिस्तथा । (2/61-62) इति।  
मुखशुद्धिप्रतिग्रहं गण्डूषप्रतिग्रहमित्यर्थः। मुखप्रक्षालनं गण्डूषमित्यर्थः। पुनराचमनीयानन्तरं ताम्बूलमपि देयम्, "गण्डूषाचामसलिले ताम्बूलं गन्धभावितम्" (6/309) इति पारमेश्वरोक्तेः। तैलं बहु सुगन्धं चेत्यत्र तैलसमर्पणप्रकारः पारमेश्वरे \[16\]समाराधनाध्याये \[17\]महोत्सवाध्याये च विस्तरेणोक्तो ज्ञेयः। रजनीचूर्णं हरिद्राचूर्णम्। पद्मकम् तथैव प्रसिद्धं वैद्य(क)ग्रन्थे। चमषी तैलनिर्हरणार्थकसुगन्धद्रव्यविशेषः। इममर्थं सुस्पष्टं वक्ष्यति प्रतिष्ठाध्याये- "पूर्ववच्च ततोऽभ्यज्य\[18\] विधिवच्चमसाम्बुना। क्षालयित्वा" (25/99-100) इति। खली च मलनिर्हरणसाधनद्रव्यम्॥ 27-35 ॥  
 \[1 इतः परम्- \`जिह्वार्थनिर्लेखनं चैव मुखप्रक्षालनं तु वै' इति पाठो दृश्यते- बख. उ., स चानावश्यकः, अग्रे तस्य पठितत्वात्।\]  
 \[2 शाटिकाम्- मु. अटी.।\]  
 \[3 तु- उ.।\]  
 \[4 देवस्या- मु. अटी.।\]  
 \[5 मषीं च- मु. अटी., वमिषं- बक, चमिषं- बख., चमसीं- अ., चमसी- उ.।\]  
 \[6 सम्पूर्ण- मु. अटी. बक. बख.।\]  
 \[7 राण्याह- अ.।\]  
 \[8 ठमपरं- म.।\]  
 \[9 पाणीनां- ई.।\]  
 \[10 ग्रहः- मु.।\]  
 \[11 म्बुनि- अ.।\]  
 \[12 शाला- अ.।\]  
 \[13 खलु- म.।\]  
 \[14 ङ्गुल- मु.।\]  
 \[15 दर्भा- मु.।\]  
 \[16 षष्ठाध्याये ।\]  
 \[17 सप्तदशाध्याये ।\]  
 \[18 भ्यर्च्य- अ.।\]

 ऐक्षवं तु रसं हृद्यमभावे\[1\] शार्करोदकम् ।  
 धात्रीफलोदकं चैव लोध्रतोयमनन्तरम् ॥ 36 ॥

 रक्तचन्दनतोयं च रजनीनीरमुत्तमम् ।  
 ग्रन्थिपल्लववार्येव\[2\] ततस्तु तगरोदकम् ॥ 37 ॥

 प्रियङ्गुवारि तदनु मांसीजलमतः परम् ।  
 सिद्धार्थकोदकं चैव सर्वौषधिजलं ततः ॥ 38 ॥

 पत्रपुष्पोदके चैव फलबीजोदके तथा\[3\] ।  
 गन्धोदकं च तदनु हेमरत्नजले ततः ॥ 39 ॥

 पुण्यतीर्थसरित्तोयं केवलं तदनन्तरम् ।  
 स्नानार्थं कल्पितेनैव ह्युदकेन\[4\] विमिश्रितम् ॥ 40 ॥

 योक्तव्यं क्रमशो ह्येतदर्घ्यपुष्पसमन्वितम् ।  
 अन्तरान्तरयोगेन स्नानानां च महामते ॥ 41 ॥

 क्षालनं चार्घ्यकलशादर्घ्यदानं समाचरेत् ।  
 सम्पूर्णमम्भसां\[5\] कुम्भं हरिद्राशालितण्डुलैः ॥ 42 ॥  
 अथ क्षीरादिपञ्चविंशतिकलशस्नपनप्रकारमाह- गव्यमित्यादिभिः। धात्रीफलम् आमलकम्, लोध्रं श्वेतलोध्रम्, "लालवः \[6\]शबलो लोध्रः" (2/4/33) इत्यमरः। ग्रन्थिपल्लवं स्थौणेयम् "ग्रन्थिपर्णं शुकं \[7\]बर्हं स्थौणेयं कुक्कुटम्" (2/4/132) इत्यमरः। तगरं तथैव प्रसिद्धम्। प्रियङ्गः फलिनी, "प्रियङ्गुः फलिनी फली"(2/4/55) इत्यमरः।  
 ननु "स्त्रियौ कङ्गुप्रियङ्गू द्वे" (2/9/20) इत्यमरवाक्यमप्यस्ति, विनिगमनाविरहात् कङ्गुरेव गृह्यतामिति चेन्न, अस्मिन् स्नपने बीजवारिणि कङ्गोः सत्त्वाद् अत्रत्यप्रियङ्गुशब्दस्य पूर्वोत्तरयोर्गन्धद्रव्यसाहचर्याच्च फलिनीपरत्वमेवाङ्गीकार्यम्। मांसी जटामांसी। सिद्धार्थकः श्वेतसर्षपः। सर्वौषधीजल-पत्रोदक-पुष्पोदक-फलोदक-बीजोदक-गन्धोदक-रत्नोदकानां द्रव्यविवरणमीश्वरपारमेश्वरयोः \[8\]स्नपनाध्याये व्यक्तमुक्तं ग्राह्यम्। अत्रापेक्षितकलशाधिवासादिकमपि तत्रैव ग्राह्यम्। अत्र नित्यस्नपनत्कादङ्कुरादिकं न कार्यम्। तथा चोक्तं पाद्मे-  
 नित्ये च स्नपने नापि कौतुकं नाङ्कुरार्पणम् ।  
 निशा\[9\]चूर्णैर्न स्नपनमिष्यते \[10\]मण्टपस्थलम् ॥ इति ।  
"स्नानार्थं कल्पितेनैव ह्यदकेन विमिश्रितम्" (6/40) इत्युक्तत्वाद् धात्रीफलोदकादिविंशतिद्रव्येष्वपि किञ्चित् किञ्चित् स्नानीयजलं संयोज्यम्, "स्नानीयाम्बुसमेतानि देयान्यम्बून्यमूनि तु" (39/13) इति लक्ष्मीतन्त्रोक्त्या क्षीरादिपञ्चकं विना आमलकाद्यम्बुष्वेव स्नानीयाम्बुसंयोजनस्य प्रतीयमानत्वात्। अर्घ्यपुष्पसमन्वितमिति पदं क्षालनमित्यस्य विशेषणं ज्ञेयम्, पारमेश्वरेऽप्येषामेव श्लोकानां प्रतिपादितत्वात्। केषुचित् प्रयोगेषु अर्घ्यपुष्पसमन्वितमिति पदस्य स्नपनद्रव्यविशेषणत्वाभिप्रायेण द्रव्यकलशेषु स्नानीयकलशात् किञ्चिज्जलमर्घ्यपात्रात् किञ्चित् पुष्पं च \[11\]निक्षिप्येत्युक्तम्। तत् सात्वतोपबृंहणलक्ष्मीतन्त्रविरुद्धम्। यतस्तत्र "क्षीरं दधि घृतं गव्यम्" (39/9) इति प्रक्रम्य,  
 हेमरत्नसरित्तीर्थकेवलाम्बूनि वै\[12\] क्रमात् ॥  
 स्नानीयाम्बुसमेतानि देयान्यम्बून्यमूनि तु ।  
 अर्घ्यपात्रात्तथैवार्घ्यं स्नानानामन्तरान्तरा ॥  
 दद्यात् सपुष्पतोयेन क्षालनं चान्तरान्तरा । (39/12-14)  
इति सपुष्पत्वं क्षालनतोयस्य विशेषणं कृतम्। अर्घ्यपुष्पसमन्वितम् अर्घ्यपात्रे पूजनार्थं प्रक्षिप्तपुष्पैः सहितमित्यर्थः। अत्र क्षीरादिकलशस्नपनानां मध्ये मध्येऽर्घ्योदकेनोपस्नानं\[13\] केवलमर्घ्यदानं चोक्तम्। सति विभवे\[14\] वस्त्राद्युपचारा अपि देयाः। तथा चोक्तमीश्वरपारमेश्वरयोः-  
 प्रतिद्रव्यं तु \[15\]वस्त्रेण ह्यर्घ्यालभनमाल्यकैः\[16\] ॥  
 धूपेन च समभ्यर्च्य ततस्तेनाभिषेचयेत् ।  
 यद्वार्घ्यं\[17\] पाद्यमाचामं गन्धस्रग्धूपदीपकम् ॥  
 दद्याद् यथाक्रमं सर्वं केवलं चार्घ्यमेव वा । इति ।  
    (ई. सं. 15/175-177; पा. सं. 14/170-172)  
 ननु बृहद्बिम्बस्नपनेऽर्घ्योदकस्योपस्नानाऽपर्याप्तत्वे का गतिरिति चेत्, सत्यम्। तदानीम्  
 अनरान्तरयोगेन कुम्भैः शुद्धोदपूरितैः ॥  
 स्नपनं चार्घ्यदानं च द्रव्याणां तु समाचरेत् ।  
   (ई. सं. 15/76; पा. सं. 14/76-77)  
इतीश्वरपारमेश्वरयोः स्नपनाध्याये गतिरुक्तैव। एषां पञ्चविंशतिकलशानामभिषेचनमन्त्रास्त्वीश्वरपारमेश्वरयोर्दमन\[18\]कोत्सवप्रकरणे-  
 एको\[19\] ह वै नारायण इति प्राक्कलशेन तु ।  
 तस्य ध्यानान्तःस्थस्येति द्वितीयकलशेन तु ॥  
 अथ पुनरेव नारायण इति तृतीयकलशेन तु ।  
 अथ पुनरेव नारायण इति चतुर्थतः ॥  
 सहस्रशीर्षं\[20\] पुरुषमिति पञ्चमकुम्भतः ।  
 पतिं विश्वस्यात्मेश्वरमिति वै षष्ठकुम्भतः ॥  
 नारायणः परं ब्रह्म इति वै सप्तमेन तु ।  
 यच्च किञ्चिज्जगत्यस्मिन्निति ह्यष्टमकुम्भतः ॥  
 अनन्तमव्ययं कविमिति नवमेनाभिषेचयेत् ।  
 अधो\[21\] निष्ट्या वितस्त्यां तु इति स्याद्दशमेन वै ॥  
 सन्ततं तु सिराभिस्तु \[22\]लमित्येकादशेन तु ।  
 तस्य मध्ये महानग्निरिति द्वादशमेन वै ॥  
 संतापयति स्वं देहमिति त्रयोदशेन\[23\] वै ।  
 नीलतोयदमध्यस्था इति चतुर्दशेन\[24\] वै ॥  
 तस्याः शिखाया मध्ये इति पञ्चदशेन\[25\] वै ।  
 सर्वस्य वशिनं देवमिति वै षोडशेन\[26\] तु ॥  
 बहिरावरणस्थैस्तु कलशैरभिषेचयेत् ।  
 बहिरावरणे\[27\] नास्ति इति प्राक्संस्थितेन तु ॥  
 यन्नाभिपद्मादभवदिति वह्निगतेन तु ।  
 धृतोर्ध्वपुण्ड्रः\[28\] परमेति याम्यदिक्संस्थितेन तु ॥  
 दक्षिणे तु भुजे विप्र इति \[29\]यातुगतेन वै\[30\] ।  
 विष्णुनात्तमश्नन्तीति वारुणीसंस्थि\[31\]तेन तु ॥  
 पुंप्रधानेश्वरो विष्णुरिति वायुगतेन वै\[32\] ।  
 इमां महोपनिषदमिति सोमगतेन वै\[33\] ॥  
 ओमिति प्रथमं नाम इतीशानगतेन तु ।  
 पुरुषोऽहं\[34\] वासुदेव इति मध्यगतेन तु ॥  
 यद्वा पुरुषसूक्तीयैर्मन्त्रैः पोडशभिः\[35\] क्रमात् ।  
 बहिरावरणस्थैस्तु कलशैरभिषिच्य च ॥  
 पूर्वोक्तैर्ब्रह्मसूत्रस्थैर्मन्त्रैर्द्विद्विकसंख्यया ।  
 अन्तरावरणस्थैस्तु संस्नाप्य कलशैः क्रमात् ॥  
 अवशिष्टैस्त्रिभिश्चान्ते मध्यकुम्भेन सेचयेत् ।  
   
   (ई. सं. 12/65-80; पा. सं. 17य568-583)  
इत्युक्ताः। अत्र पूर्वोक्तैर्ब्रह्मसूक्तस्थैर्मन्त्रैः "सहस्रशीर्षम्" इत्यादिभिः "दक्षिणे तु भुजे विप्र" इत्यन्तैः षोडशमन्त्रैरित्यर्थः। द्विद्विकसंख्यया द्वाभ्यां मन्त्राभ्यामित्यर्थः। अवशिष्टैस्त्रिभिः विष्णुनात्तमश्नन्तीत्यादिभिः। "एको ह वै नारायणः" इत्याद्याः "य इमां महोपनिषदम्" इत्यन्तास्त्रयोविंशतिमन्त्राश्च महोपनिषद्गताः। तत्र "सहस्रशीर्षं पुरुषम्" इति प्रक्रम्य "य इमां महोपनिषदम्" इत्यन्तमेकोनविंशतिमन्त्रात्मकं ब्रह्मसूक्तमिति ज्ञेयम् ।  
 ननु महोपनिषत्कोशेषु "सर्वस्य वशिनम्" इत्यादिमन्त्रा न दृश्यन्ते, कथं तेषां महोपनिषदन्तर्गतत्वमिति चेत्? सत्यम्, इयमाशङ्का \[36\]तप्तमुद्रासमर्थनसिद्धान्तचन्द्रिकायां परिहृता\[37\]। तथाहि पाद्मे-  
 सर्वाश्रमेषु वसतां ब्राह्मणानां विशेषतः ।  
 विधिना वैष्णवं चक्रं धार्यं हि विधिचोदनात् ॥  
 दक्षिणे तु भुजे विप्रो बिभृयाद् वै सुदर्शनम् ।  
 सव्ये तु शङ्खं बिभृयादिति ब्रह्मविदो विदुः ॥  
 एवं महोपनिषदि प्रोक्तं चक्रादिधारणमित्यर्थः। अस्य मन्त्रस्य महोपनिषत्कोशेष्वदर्शनात् कथं श्रुतित्वमिति चेन्न, चिरन्तनकोशेषूपलम्भात्। आधुनिककोशेष्वनुपलम्भश्च लेखकदोषादिना नेयः। \[38\]नायमेव मन्त्र आधुनिककोशेषु न\[39\] दृश्यते, अपि तु सर्वस्य वशिनमित्यादिकमष्टर्चं ब्रह्मसूक्तमात्रं न दृश्यते। ब्रह्मसूक्ते चायं मन्त्रः श्रूयते। न च तावता श्रुतित्वभङ्गः। भगवच्छास्त्रेषु\[40\] बहुषु प्रदेशेषु ब्रह्मसूक्तस्योपात्तत्वादिति ।  
 नन्वत्राष्टर्चं ब्रह्मसूक्तमात्रं न\[41\] दृश्यते इत्युक्तत्वात् सर्वस्य वशिनमित्याद्यष्टमन्त्राणामेव ब्रह्मसूक्तत्वं ज्ञायते। कथं भवता सहस्रशीर्षमित्याद्येकोनविंशतिमन्त्राणामपि ब्रह्मसूक्तत्वमुक्तमिति\[42\] चेदुच्यते, सच्चरित्ररक्षामनुसृत्यास्माभिरुक्तम्। तत्र हि- "अत्रापि ब्रह्मसूक्तपरमात्मसूक्ताभ्यां महोपनिषत्पठितमेकोनविंशतिमन्त्रात्मकं ब्रह्मसूक्तमेव परिगृहीतम्" (पृ. 14-15) इति। महोपनिषदाद्ये मन्त्रे "एको ह वै नारायणः" इति, "एक एव नारायण" इति पाठद्वयं ज्ञेयम् ॥ 34-42 ॥  
 \[1 मथवा- अ.।\]  
 \[2 गन्धि- अ. उ.।\]  
 \[3 त्वथ- बक. अ.।\]  
 \[4 चोद- मु. अटी., उद-बक. बख., तूद- अ.।\]  
 \[5 सा- अ. उ.।\]  
 \[6 शाबरो- मु.।\]  
 \[7 बर्हिपुष्पं स्थौणेयकुक्कुरे- मु.।\]  
 \[8 ईश्वरे पञ्चदशः पारमेश्वरे च चतुर्दशोऽध्यायः स्नपनाध्यायत्वेन प्रसिद्धः।\]  
 \[9 निराचूर्णैर्नि- अ.।\]  
 \[10 मण्‍डप- म.।\]  
 \[11 निक्षिप्येति व्याख्यानमुक्तम्, इत्येवं ग्रन्थो लापनीयः ।\]  
 \[12 च- मु.।\]  
 \[13 र्घ्यादिके- अ.।\]  
 \[14 संभवे- अ.।\]  
 \[15 मन्त्रेण- ई. ।\]  
 \[16 मालिकैः - अ. ।\]  
 \[17 र्घ्यपा- अ. म. ।\]  
 \[18 निको- अ., नीको-म. ।\]  
 \[19 एक एव- ई.।\]  
 \[20 शीर्षा पुरुष इति- ई . पा. ।\]  
 \[21 अतो निष्ठ्या- पा., अथो निष्ठ्या - अ.।\]  
 \[22 वमि- अ. म., इत्येकादशमेन- ई. ।\]  
 \[23 त्रयोदशमेन- ई. पा.।\]  
 \[24 चतुर्दशमेन- ई. पा. ।\]  
 \[25 पञ्चदशमेन- पा. ।\]  
 \[26 षोडशमेन- ई. पा. ।\]  
 \[27 न हि- अ. म. ।\]  
 \[28 पुण्ड्रं- पा. ।\]  
 \[29 धातु- म.।\]  
 \[30 तु- ई. ।\]  
 \[31 दिक्स्थि- पा.।\]  
 \[32 तु- ई. ।\]  
 \[33 तु- ई.।\]  
 \[34 षो ह वै- ई., षोऽहं वै- म. पा.।\]  
 \[35 श दिक्- अ.।\]  
 \[36 सप्त- अ. ।\]  
 \[37 सृता- अ.।\]  
 \[38 नायं मन्त्रः- अ.।\]  
 \[39 \`न' नास्ति- अ.।\]  
 \[40 च्छास्त्रे- म.।\]  
 \[41 \`न' नास्ति- अ.।\]  
 \[42 \`उक्तम्' नास्ति- अ.।\]

 गन्धा\[1\]दिभिश्च संलिप्तमथ युक्तं स्रगादिना ।  
 पाणौ कृत्वा तमेकस्मिन्नपरस्मिंस्तु मल्लकम् ॥ 43 ॥

 धूमायमानं सिद्धार्थैर्भ्राम्य मूर्ध्नि बहिः क्षिपेत् ।  
 सुधौतमहतं चाथ शाटकं विनिवेद्य च ॥ 44 ॥  
 ततः स्नानान्तरीराजनविधिमाह- संपूर्णमिति द्वाभ्याम्। संपूर्णमित्यत्र स्नानीयशेषेणेत्यध्याहार्यम्। तथा च लक्ष्मीतन्त्रे- "स्नानशिष्टाम्बुसंपूर्णम्" (39/14) इति। ईश्वरपारमेश्वरयोरपि- "ततः स्नानीयशेषेण हेमादिद्रव्यनिर्मितम्" (ई. सं. 4/149; पा. सं. 6/327) इति। मल्लकम् शरावः। एकस्मिन् पाणौ वामपाणावित्यर्थः। अपरस्मिन् दक्षिणपाणावित्यर्थः। तस्य सिद्धार्थैर्धूमा\[2\]यमानत्वोक्त्याऽग्नि\[3\]परीतत्वं ज्ञायते। धूपपात्राग्निरेव तत्र पूरणीयः। मूर्ध्नि भ्राम्येत्यत्र भगवन्मूर्ध्नः परितो भ्रामणम्। तच्च सकृदेव। बहिः महाद्वाराद् बहिरित्यर्थः। तथा च पारमेश्वरे-  
 तं कृत्वा वामपाणौ तु अपरस्मिंस्तु मल्लकम् ।  
 पुष्पप्रकरसंपूर्णं धूपपात्राग्निना युतम् ॥  
 धूमायमानं सिद्धार्थैर्धूपद्रव्येण वा सह ।  
 एकधा देवदेवस्य भ्रामयित्वा तु मूर्धनि ॥  
 दीक्षितेन जनेनैव परिचर्यापरेण तु ।  
 शुद्धया योषिता वापि\[4\] द्वारबाह्मे विसर्जयेत् ॥ इति ॥  
    (पा. सं. 15/1004-1006)  
नीराजनाङ्गार्घ्यादीनामर्पणमपीदानीं न प्रकृ(तमित्यु)क्तं तत्रैव-  
 कुर्यात् स्नानावसाने\[5\] तु ऋगाद्यध्ययनादिकम् ।  
 अर्घ्यादिभोगैर्यजनं वर्जयेत् तत्र सर्वदा ॥ इति ।  
    (पा. सं. 15/1079)  
एवं नीराजनस्य नैमित्तिककाम्यपूजनयोरप्यनुष्ठेयत्वं तत्प्रयोजनम्। इदानीम्, अलङ्कारासनोपचारान्ते वा, उभयत्र वाऽस्यानुष्ठानमप्युक्तं तत्रैव-  
 नित्ये\[6\] नैमित्तिके विप्र तथा काम्येऽपि पूजने ॥  
 अन्ततः स्नानभोगानां कुर्यान्नीराजनं विभोः ।  
 सर्वदोषप्रशान्त्यर्थं सर्वरक्षार्थमेव हि ॥  
 अलङ्कारासनोक्तानां भोगानामन्ततोऽपि वा ।  
 उभयत्रापि वा कुर्याद् विभवेच्छानुसारतः\[7\] इति ॥ इति ।  
    (पा. सं. 14/1042)  
 किञ्च, स्नानान्तनीराजनकुम्भस्यार्घ्योदकैः केवलोदकैर्वा पूरणं ज्ञेयम्, "अर्घ्यपात्रोद्धृतैर्यद्वा केवलैर्गालितैः पुनः" (पा. सं. 15/1008) इत्युक्तेः ॥ 42-44 ॥  
 \[1 सुपिष्टैरुपरिष्टाच्च लिप्तं- बक. बख. अ. उ.।\]  
 \[2 र्धूय- अ. ।\]  
 \[3 पूरि- म. ।\]  
 \[4 वा तद्- मु. ।\]  
 \[5 नेऽपि- मु. ।\]  
 \[6 नित्य- अ. ।\]  
 \[7 वे चानु- अ. ।\]

 कचोदकापकर्षार्थमपरं देहवारिहृत् ।  
 अधरोत्तरवस्त्रे\[1\] द्वे गन्धधूपाधिवासिते ॥ 45 ॥  
 अथाङ्गाभि\[2\]मर्शनार्थँ वस्त्रद्वयसमर्पणं पश्चादन्तरीयोत्तरीयसमर्पणं चाह- सुधौतमिति सार्धेन ॥ 44-45 ॥  
 \[1 वस्त्रेण - अटी., वस्त्रे च- मु. ।\]  
 \[2 \`भिमर्शनार्थं..... प्रमाणेनोपलक्षित' नास्ति- अ. ।\]

 प्रणालभागादपरं स्थानं भद्रासनात्\[1\] तु वै ।  
 भूरिनीरघटैः\[2\] शुद्धं कृत्वा तत्रावतार्य च ॥ 46 ॥  
   
 सपीठं भगवद्बिम्बं तद्विना वार्चितं यदि ।  
 खप्लुतं भावयेद् देवं निःशेषं क्षालयेत् पुनः ॥ 47 ॥  
 भद्रासनशोधनमाह- प्रणालभागादिति द्वाभ्याम्। प्रणालभागात् "मकरास्यप्रणालं च प्रमाणेनोपलक्षितम्" (2/49) इति द्वितीयपरिच्छेदोक्तप्रकारेणाभिषेकादिजलनिर्गमनार्थकप्रणालभागविशिष्टादित्यर्थः\[3\]। भद्रासनात् भद्रपीठात्। अपरं स्थानं भद्रपीठं विना सर्वं गर्भगेह\[4\] स्थलमपीत्यर्थः। भूरिनीरघटैः शुद्धं कृत्वाऽनेकजलपूर्णकुम्भैः संक्षाल्य। तत्र परिशोधितस्थले सपीठं स्नानपीठस्थितं भगवद्बिम्बमवतार्य संस्थाप्येत्यर्थः। क्षालयेत् भद्रासनमपीत्यनुषज्यते। भद्रासनोपरि भगवद्बिम्बस्थितेस्तद्विना प्रथमं सर्वमपि स्थानं प्रक्षाल्यान्यत्र पीठोपरि बिम्बं संस्थाप्य भद्रासनमपि क्षालयेदिति भावः। तद्विना बिम्बं विना अर्चितं\[5\] यदि "भद्रपीठभुवो मध्ये सुश्लक्ष्णे केवले तु वा" (5/109) इति पूर्त्रोक्तप्रकारेण केवलपीठोपर्येवार्चितं चेत्, तदानीं देवं खप्लुतं भावयेत्, आकाशस्थितं ध्यात्वेत्यर्थः। निःशेषं क्षालयेद् देवस्योपरि स्थितत्वाद् एकदैव गर्भगेहस्थानं भद्रपीठमपि क्षालयेदित्यर्थः। भद्रासनोपर्येव भगवदुपवेशेन भावनायां तत्क्षालनासंभवादिति भावः। एवमेवोक्तं लक्ष्मीतन्त्रेऽपि - "\[6\]भद्रासनं ततः॥ शोधयेत् पूर्णकुम्भैस्तु खप्लुतं भावयेद्धरिम्।" (39/17-18) इति। एवमर्थवर्णने प्रणालभागादिति विशेषणस्य न किमपि प्रयोजनम्, अतोऽर्थान्तरं वर्ण्यते। तथाहि- भद्रासनात् भद्रासनसंबन्धिन इत्यर्थः। प्रणालभागात् प्रणालाव्यवहितभागादित्यर्थः। अपरस्थानम् अन्यद्\[7\] भद्रासनस्थानं सर्वमपि संक्षाल्य शोधितस्थले बिम्बमवतार्य प्रणालभागमपि क्षालयेत्। अन्यत् सर्वं पूर्वोक्तमेव। \`स्थानं भद्रासनस्य तु' इति पाठश्चेत्, अयमर्थः स्वरसतमो ज्ञेयः। ईश्वर (4/169-171) पारमेश्वर- (6/338-340)योरपीदमेव श्लोकद्वयमुक्तम्। अतः पारमेश्वरव्याख्याने- "तद्विना बिम्बं विना कूर्चदर्पणादिष्वर्चितं यदि पात्रस्थमात्राणामपि खप्लुतमित्येष एव न्याय्यः" इति लिखितम्। तदसंगतम्, कूर्चदर्पणादीनामप्यन्यत्र स्थापनार्हत्वात् ॥ 46-47 ॥  
 \[1 प्रक्षाल- अटी. ।\]  
 \[2 नील- अटी. ।\]  
 \[3 प्रक्षाल- अ. ।\]  
 \[4 स्थमपी- अ. ।\]  
 \[5 तम्, यदिह- अ. ।\]  
 \[6 \`भद्रासनं ततः' नास्ति- अ. ।\]  
 \[7 अन्यत्र - अ. ।\]

 भूयो गन्धोदकेनैव पूर्यं कुम्भचतुष्टयम् ।  
 स्नानकुम्भं विनान्येषां प्राग्वत् कार्या च कल्पना ॥ 48 ॥  
 पुनरर्घ्यादिपरिकल्पनमाह- भूय इति। इह केवलं पुनरर्घ्यादिपरिकल्पनस्योक्तत्वान्मन्त्रासनादौ परिकल्पितार्घ्यादिभिरेव स्नानासनेऽप्यर्घ्यादिसमर्पणमिति ज्ञायते। एवमलङ्कारासनादौ कल्पितार्घ्यादीनामेव भोग्यासनादिष्वप्युपयोगो\[1\] ज्ञेयः, तत्र पुनरर्घ्यादिकल्पनोपपत्तेः। अत्र स्नानकुम्भं विनाऽन्येषामर्घ्यादीनां कुम्भचतुष्टयं गन्धोदकेन पूर्यमित्युक्त्या मन्त्रासनादावर्घ्यादिकुम्भपञ्चकस्य स्थापनं सिद्धं भवति।  
 ननु तत्र कुम्भचतुष्टयमेवोक्तमिति चेत्, सत्यम्। वयमपि जानीमः। तथापि तत्राष्टादशपरिच्छेदे वक्ष्यमाणं द्वितीयार्घ्यकलशस्थापनमप्यभिप्रेतम्, अन्यथाऽत्र स्नानकुम्भं विना कुम्भचतुष्टयासिद्धेः ।  
 ननु च संहितावाक्यार्थानभिज्ञोऽसि! तस्यैवमाशयः- कुम्भचतुष्टयं प्राग्वत् पूर्यमेव, किन्तु स्नानकुम्भं विनाऽन्येषामर्घ्यादीनां\[2\] त्रयाणामेव कल्पना ओमर्घ्यं कल्पयामीत्याद्याकारिका कार्येति बोध्येति चेन्न, \[3\]यतः \[4\]प्रधानस्नानकुम्भपूरणमनुचितम्। किञ्च, ईश्वरपारमेश्वरयोः कण्ठरवेण\[5\] कुम्भपञ्चकस्थापनं\[6\] कथयतोरपि "भूयो गन्धोदकेनैव पूर्यं कुम्भचतुष्टयम्" (ई. 4/171; पा. 6/340) इत्येवोक्तम्। तत्र भवदुक्ताभिप्राये प्रकृते पूर्यं कुम्भपञ्चकमिति वक्तव्यम्, तथा नोक्तम्।  
 ननु च किमितीश्वरपारमेश्वराभिप्राये नैयत्यमस्ति, पारमेश्वरे मानसभोगयागप्रकरणे- "हृदाद्याः केसरादिषु" इति वक्तव्यत्वे सिद्धेऽपि "लक्ष्म्याद्याः केसरादिषु" (पा. 5/130) इति जयाख्यवचनमेव (12/81) प्रतिपादितम्। तद्वदिहापि किं न स्यादिति चेत्, सत्यम्। तत्र मानसयागप्रकरणे "लक्ष्म्याद्याः केसरादिषु" (पा. 5/130) इत्युक्तावपि बाह्ययागेऽपि हृन्मन्त्रादीनामेवार्चनमुक्तम्, न तथान्यत्र वा कुम्भपञ्चकं पूर्यमिति कुत्राप्युक्तम् ॥ 48 ॥  
 \[1 दिष्वु- अ. ।\]   
 \[2 दिना- अ. ।\]  
 \[3 यत्- अ. ।\]  
 \[4 वृथा- म. ।\]  
 \[5 \`कण्ठरवेण' नास्ति- अ. ।\]  
 \[6 कस्य- अ. ।\]

 मध्येऽवतार्यो भगवान् विनिवेद्यासनं ततः ।  
 तृतीयं रत्नखचितं तत्रस्थं परमेश्वरम् ॥ 49 ॥

 विभाव्यालङ्कृतं भक्त्या भोगैः स्रक्चन्दनादिभिः ।  
 समभ्यर्च्यार्घ्यपाद्येन पादुकाभ्यामनन्तरम् ॥ 50 ॥  
 अथालङ्कारा\[1\]सनसमर्पणमाह- मध्येऽवतार्य इति सार्धेन। तत्रस्थं परमेश्वरं स्रक्चन्दनदिभिर्भोगैरलङ्कृतं विभाव्य कृतकृत्यो भवेदिति शेषः। यद्वा अलङ्कृतमित्यत्रालङ्करिष्यमाणमिति भविष्यदर्थकत्वं बोध्यम् ॥ 49-50 ॥  
 \[1 रासमर्पण- अ. ।\]  
   
 देयमाचमनं भूयः पादपीठं तथैव च ।  
 समालभ्य सुगन्धेन भक्तितश्चन्दनादिना ॥ 51 ॥

 संवीज्य व्यजनेनैव मायूरेण ततेन च ।  
 केशप्रसारकृत् कूर्चं पुष्पताम्बूलकर्तरीम् ॥ 52 ॥

 निवेद्य देवदेवाय दुकूलवसने सिते ।  
 उपवीतं सोत्तरीयं मकुटाद्यमनन्तरम्\[1\] ॥ 53 ॥

 पादनूपुरपर्यन्तमलङ्करणमुत्तमम् ।  
 विचित्रं हि शिरोमाल्यं मुक्तपुष्पसमन्वितम् ॥ 54 ॥

 स्रग्दामसूत्रसम्बद्धमा कर्णाच्च\[2\]रणावधि ।  
 रुचिरं कङ्कणं चाथ दद्यात् प्रतिसरं ततः ॥ 55 ॥

 धातुभिः कुङ्कुमाद्यैर्वा \[3\]विचित्रं सितसूत्रजम् ।  
 \[4\]पूरितं मृदुतूलेन ग्रथितं चान्तरान्तरा ॥ 56 ॥

 अञ्जनं सशलाकं च ताम्बूलं गन्धभावितम् ।  
 ललाटतिलकं हैमं मुखवासनरोचनम्\[5\] ॥ 57 ॥

 कर्णावतंसकुसुमे\[6\] मण्डलं दर्पणं महत् ।  
 प्राकारं\[7\] चित्रकुसुमैर्दीप्तं रत्नप्रभोज्ज्वलम् ॥ 58 ॥

 मृष्टधूपसमायुक्तं गुग्गुलं धूपयेच्छुभम् ।  
 सह घण्टारवै रम्यैश्चाल्यमानेन बाहुना ॥ 59 ॥

 उपानहौ सितं छत्रं शिबिकां च रथादि यत् ।  
 वाहनं गजपर्यन्तं सपताकं खगध्वजम् ॥ 60 ॥

 सितासितौ चामरौ तु मात्रावित्तमनन्तरम् ।  
 औपचारिकभोगानामेतेषां पूरणाय च ॥ 61 ॥

 भेरीमृदङ्गशङ्खाद्यैर्जयशब्दसमन्वितैः ।  
 गीतकैर्विविधैर्नूत्यैस्तन्त्रीवाद्यसमन्वितैः ॥ 62 ॥

 स्तोत्रमन्त्रैर्नमस्कारैः प्रणामैः सप्रदक्षिणैः ।  
 पूज्यः सपादपीठं वै दद्याद् भोज्यासनं विभोः ॥ 63 ॥  
 अलङ्कारासने समर्पणीयानुपचारानाह- समभ्यर्च्यार्घ्यपाद्येनेत्यारभ्य प्रणामैः सप्रदक्षिणैः पूज्य इत्यन्तम्। चन्दनादिनेत्यत्रादिशब्देन कुङ्कुमादिकं गृह्यते। तथा च पारमेश्वरे- "घृष्टकुङ्कुमकस्तूरीमृगस्नेहानुलेपनम्" (6/347) इति। वीजनं च \[8\]आर्द्रगन्धशोषणार्थं ज्ञेयम्। तथा च लक्ष्मीतन्त्रे- "चन्दनाद्याः सुगन्धाश्च वीजनं\[9\] शोषणार्थकम्" (39/20) इति। केशप्रसादकृत् कूर्चं कङ्कतमित्यर्थः। तथा च लक्ष्मीतन्त्रे- "विवेचनं\[10\] च केशानां कङ्कतेन प्रशोधनम्" (39/19) इति। पुष्पताम्बूलकर्तरीम्। मुक्तपुष्पसमन्वितम्, मुक्तैः अग्रथितैः\[11\] पुष्पैः सहितमित्यर्थः। पुष्पाञ्जलिसमर्पणसहितमिति यावत्। तथा च पारमेश्वरे- "मुक्तपुष्पं ततो दद्याद् यथाकालसमुद्भवम्" (6/349) इति। लक्ष्मीतन्त्रेऽपि-  
 मकुटाद्या अलङ्काराः प्रदेयाः परमात्मनः\[12\] ।  
 स्रजो नानाविधाकाराः सात्त्विकैः कुसुमैश्चिताः ॥  
 पुष्पाञ्जलिः पदद्वन्द्वे\[13\] \[14\]प्राकारसुमनश्चयैः। (39/21-22) इति। प्रतिसरं पवित्रमित्यर्थः। धातुभिः गैरिकादिभिः, कुङ्कुमादिभिः कुङ्कुमहरिद्रागोरोचनादिभिरित्यर्थः। तथा चेश्वरपारमेश्वरयोः-  
 निशारोचनया वापि पवित्राणां च धातुना ॥  
 केनचिद् ग्रन्थयो विप्रा\[15\] विधिवत् परिरञ्जयेद् ।  
    (ई. सं. 14/267-268; पा. सं. 12/500-501)  
 मृदु\[16\]तूलेनेति हेमरत्नाद्युपलक्षकम्। यतो हेमरत्नादिभिरपि गर्भपूरणमुपबृंहितमीश्वरादिषु। मुखवासं मुखं वास्यतेऽनेनेति मुखवासः। कर्पूरमित्यर्थः। रोचनं गोरोचनसहितम्। प्राकारं चित्रकुसुमैः रत्नप्रभोज्ज्वलं रत्नसदृशनिजप्रभाभासुरमित्यर्थः। अत्र विशेषणान्तराण्यप्युक्तानीश्वरादिषु ग्राह्याणि-  
 प्रभूतैस्तु महाज्वालैस्तिलतैलाज्यपूरितैः ॥  
 अभुक्ताहतसुश्वेतरचितैर्वर्तिवेष्टितैः ।  
 ग्रन्थीकृतत्वगेलाद्यैः पूजयेत् तदनन्तरम् ॥ (4/183-184) इति।  
मृष्टधूपसमायुक्तं \[17\]कृतधूपेनागर्वादिना वा विमिश्रितमित्यर्थः। कर्पूरमेलनमप्युक्तमीश्वरादिषु- "कर्पूरचूर्णसंमिश्रं सुगन्धि मधुरं बहु (4य185) इति। अत्राज्यमिश्रणमपि कार्यम्, "धूपार्थं गुग्गुलुः साज्यो देयश्चाभावतोऽपरः" (21/35) इति समयपरिच्छेदे वक्ष्यमाणत्वात्। चाल्यमानेन बाहुना परिकल्पितैरिति शेषः। अत्र दीपधूपयोरुभयत्रापि घण्टानादसहितत्वं बोध्यम्। यतः- "आवाहने\[18\]ऽर्घ्ये धूपे च दीपे नैवेद्यजोषणे" (3/83) इतीश्वरादिषूक्तम्। वाहनं सुवर्णादिमयमित्यर्थः। तथा च लक्ष्मीतन्त्रे- "प्रदीपश्च प्रधूपश्च वाहनं चेतनेतरत्\[19\]" (39/24) इति। मात्रावित्तं मीयते परिच्छिद्यते पूर्यत इति मात्रा, \[20\]मात्रार्थं वित्तं द्रविणम्। औपचारिकभोगानां दृष्ट्यानन्दजनकानां दीपादीनाम्, श्रोत्रानन्दजनकानां स्तुतिवादित्रगीतानां चेत्यर्थः। एत एव भोगा लक्ष्मीतन्त्रे सांदृष्टिकत्वेनाभिमानिकत्वेन च प्रतिपादिताः। तथाहि-  
 दृष्ट्यैव जन्यते प्रीतिर्यैस्ते सांदृष्टिका मताः ॥  
 शुभा रूपोल्बणास्ते च दीपप्रवहणादयः ।  
 भोगाः शुभकरास्तद्वत्\[21\] तर्पयन्ति रसैर्हि ये ॥  
 प्रापणाचमनीयाद्यास्ते स्युराभ्यवहारिकाः ।  
 \[22\]सुखरम्यमृदुस्पर्शा भोगैर्ये तर्पयन्त्यजम् ॥  
 भोगाः सांस्पर्शिकास्ते स्युः पाद्यार्घ्यासनपूर्वकाः ।  
 गन्धाः सांस्पर्शिके केचित् \[23\]केचिदाभ्यवहारिके ॥  
 \[24\]निविष्टा अनिलाद्याः स्युरन्त्याः\[25\] पाकजगन्धिनः ।  
 स्तुतिवादित्रगीताद्या भोगाः शब्दमया हि ये ॥  
 दैन्याञ्जलिपुटाद्याश्च ते स्मृता आभिमानिकाः ।  
 इत्थं चतुर्विधैर्भोगैः शास्त्रदृष्टेन वर्त्मना ॥ (36/87-92) इति।  
 अत्र तु\[26\] पवित्रोत्सव\[27\]प्रकरणे औपचारिकसांस्पर्षिकाभ्यवहारिकत्वेन भोगत्रैविध्यस्यैव वक्ष्यमाणत्वाद् औपचारिकशब्देनैव लक्ष्मीतन्त्रोक्ताः सांदृष्टिका आभिमानिकाश्च भोगाः संगृह्यन्ते। किञ्चात्र औपचारिकभोगानामिति सांस्पर्शिकानामित्युपलक्षणम्। यतोऽत्र- "सांस्पर्शिकानां भोगानां मात्रावित्तं हि पूरणम्" (14-6) इति मात्रावित्तस्य सांस्पर्शिकभोगपूरकत्वमपि वक्ष्यति। अत एव पारमेश्वरे- "संपूरणार्थं भोगानां सर्वेषां द्विजसत्तम" (6/359) इति मात्रावित्तस्य सर्वभोगपूरकत्वमुपबृंहितम्। अपि च, औपचारिकभोगानां छिद्रपूरकं\[28\] मात्रान्तरमपि वक्ष्यति पवित्रप्रकरणे- "औपचारिकभोगानां बीजानि विहितानि वै" (14/7) इति।  
 एतद्बीजमात्रादानस्य कालस्तु ईश्वरपारमेश्वरयोर्भोज्यासने\[29\] मधुपर्काङ्गगोमात्रानिवेदनानन्तरमुक्तः\[30\]। बीजानि च ग्राम्याणि ग्राह्याणि, "मधुपर्कं च गोमात्रा साध्यबीजानि पश्चिमे" (18/365) इति तत्रैव महाहविःप्रकरणे उक्तत्वात्। साध्यबीजानि कर्षणा\[31\]दिकृतिसाध्यबीजानि\[32\]। ग्राम्यबीजानीति यावत्। आरण्यकबीजानां कृतिसाध्यत्वाभावादिति भावः। बीजानामलाभे गतिरप्युक्ता पारमेश्वरे-  
 बीजानामप्यलाभे तु \[33\]फलमेकं प्रशस्यते ।  
 बीजेष्वेकतमं वापि तत्तत्कालानुरूपतः ॥ (18/27) इति।  
तत्प्रमाणादिकमपि तत्रैव विस्तरेणोक्तं द्रष्टव्यम्। तण्डुलमात्रापि द्रव्यमात्रानिवेदनसमय एव दातव्या, अन्यत्रानुक्तत्वात्। गोमात्रातिलमात्रयोः कालभेदमत्रैव वक्ष्यति। लक्ष्मीतन्त्रे तु- "मात्राश्च रत्नसंपूर्णा भोगच्छिद्रप्रपूरणाः" (39/25) इति बहुवचनोक्त्या द्रव्यमात्रा- तण्डुलमात्रा- बीजमात्रा- तिलमात्राणां चतसृणामपि युगपद्दानमिति ज्ञायते। शालिमात्रायास्तु स्नपनमात्रनियतत्वं प्रतिपादितं पारमेश्वरे-  
 शालिमात्रा न कर्तव्या यागे स्नपनवर्जिते ॥  
 अन्या मात्राः प्रकल्प्याः स्युः सर्वस्मिन्नर्चनाविधौ । (18/29-30) इति।  
 अत एव लक्ष्मीतन्त्रेऽपि\[34\] स्नानासन एव शालिमात्रा प्रतिपादिता; गोमात्रा तु मधुपर्कानन्तरमुक्ता, पाद्मे तु सर्वा अप्येकदैव प्रतिपादिताः-  
 तिलान् वस्त्रं तथा हेम ताम्बूलं तण्डुलानपि ।  
 फलानि गव्यमाघारं गाश्च धान्यं यथा वसु ॥  
 गोग्रासं देशिकायैतद् दद्याद् देवस्य संनिधौ । इति ।  
स्तोत्रमन्त्रैः जितन्ताद्यैरित्यर्थः। तथा च पारमेश्वरे-  
 स्तोत्रमन्त्रजपं कुर्याज्जितन्ताद्यं महामते ।  
 व्यस्तं चैव समस्तं च वाक्ययुक्तं विशेषतः ॥ (6/361)  
इति ॥ 50-63 ॥  
 \[1 मुकुटा- मु.।\]   
 \[2 करणा- मु., कण्ठा- उ. ।\]  
 \[3 चित्रितं- अ.।\]  
 \[4 पूजितं- मु. अटी. ।\]  
 \[5 नाम्- मु. अटी. ।\]  
 \[6 सके पुष्पे- बक. बख. अ. उ. ।\]  
 \[7 प्रकारं- बक. बख. ।\]  
 \[8 आद्य- म. ।\]  
 \[9 व्यजनं- मु. ।\]  
 \[10 शनं- अ. ।\]  
 \[11 सितैः- अ. ।\]  
 \[12 परमाद्भूताः- मु. ।\]  
 \[13 प्रकारः- अ. म. ।\]  
 \[14 सुमश्रृङ्गगैः- अ. ।\]  
 \[15 विप्र- पा. ।\]  
 \[16 दुकूले- अ., कूले- म. ।\]  
 \[17 कृतम्- म. ।\]  
 \[18 नार्घ्ये- मु., नेऽर्घ्य- अ. ।\]  
 \[19 तरम्- अ. म., चेतनेतरत्, वाहनमित्यर्थः।\]  
 \[20 वित्तार्थं द्रवि- अ. ।\]  
 \[21 राः शश्वत्- मु. ।\]  
 \[22 सुखा रम्या- मु. ।\]  
 \[23 क्वचिद- अ., केचिद- मु.।\]  
 \[24 अनिलोमाः- म., न लोमा- अ. ।\]  
 \[25 रस्याः- अ. म.।\]  
 \[26 \`तु' नास्ति- अ. ।\]  
 \[27 चतुर्दशे परिच्छेदे ।\]  
 \[28 पूरक- अ.।\]  
 \[29 भोज्यासनप्रकरणमीश्वरे पञ्चमाध्याये पारमेश्वरे च षष्ठाध्यायसमाप्तौ सप्तमाध्याये च वर्तते ।\]  
 \[30 \`निवेदना' नास्ति - अ. ।\]  
 \[31 णाकृति- अ. ।\]  
 \[32 \`नि। ग्राम्यबीजा' नास्ति- अ. ।\]  
 \[33 मुद्ग- नु. ।\]  
 \[34 तन्त्रे हि- अ. ।\]

 छन्नं दुकूलतूलोत्थ\[1\]मसूरकवरेण तु ।  
 अथार्हण\[2\]जलं\[3\] स्वच्छं सुगन्धं पात्रतः\[4\] कृतम् ॥ 64 ॥

 मधुपर्कं दधिमधुघृतयुक्तमनन्तरम् ।  
 शीतलं तर्पणजलमथ\[5\] चूर्णं पुरोदितम् ॥ 65 ॥

 देयं निष्पुंसनार्थँ तु पुनराचमनं विभोः ।  
 स्वलङ्कृतां सुरूपां च स्रग्युक्तां विनिवेद्य गाम् ॥ 66 ॥

 प्रभूतमथ नैवेद्यं भक्ष्यभोज्यान्यनेकशः ।  
 मधुराद्या रसाः सर्वे शाकाः सफलमूलकाः ॥ 67 ॥

 पानकानि पवित्राणि स्वादूनि\[6\] मधुपर्कवत् ।  
 सर्वमाचमनार्थं\[7\] तु प्रदद्यादर्हणोदकम्\[8\] ॥ 68 ॥

 तिलान्यथ \[9\]सुरत्नानि ताम्बूलं पुनरेव हि ।

 अथ भोज्यासनोपचारानाह- सपादपीठमित्यादिभिः। दुकूलतूलोत्थमसूरकवरेण क्षौमाद्याच्छादितदुकू\[10\]लोत्थितमृद्वास्तरणेनेत्यर्थः। \[11\]अर्हणजलं मधुपर्काङ्गमापोशनरूपं प्रधाना\[12\]र्घ्योदकं पात्रतः कृतं पृथक्पात्रे\[13\] प्रणीतमित्यर्थः। तथा च वक्ष्यति दीक्षाधिवासपरिच्छेदे प्रधानार्घ्यविनियोगविवरणप्रकरणे- "तदम्भसा चार्हणं तु तथैव परिषेचनम्" (18/71) इति। दधिमधुघृतयुक्तमित्यत्र क्षीरमपि योज्यम्, "नाविकं मधुपर्कार्थे दधिक्षीरादिकं शुभम्" (21/27) इति लक्ष्मीतन्त्रोक्तेश्च। तर्पणजलं मधुपर्कनिवेदनानन्तरं तृप्त्यर्थं पानीयम्। तदपि प्रधानार्घ्योदकमेव, "कुर्यात् प्रणयनादानम्" (18/72) इति प्रधानार्घ्यविनियोगस्य वक्ष्यमाणत्वात्। प्रयणनं पात्रान्तरे सेचनम्, तत्पूर्वकमादानं ग्रहणमित्यर्थः। तथा च व्यक्तमुपबृंहितमीश्वरपारमेश्वरयोः- "तर्पणं संप्रतिष्ठाप्य वासितं चार्घ्यवारिणा" (ई. सं. 5/3; पा. सं. 6/376) इति। पुरोदितं चूर्णं स्नानासनोक्तमुद्वर्तनचूर्णमित्यर्थः। निष्पुंसनार्थं हस्तोद्वर्तनार्थम्। गां विनिवेद्य। इदं गोविनिवेदनं मधुपर्कछिद्रसंपूरणार्थमिति ज्ञेयम्। तथा च लक्ष्मीतन्त्रे- "देयमाचमनं पश्चान्मात्रा \[14\]गौर्माधुपर्किकी" (39/30) इति। एतद्गोमात्रानन्तरं बीजमात्रा\[15\] विनिवेदनीया। "ओषधीः शालिपूर्वाश्च स्रक्फलाढ्यं वनस्पतिम्। मूर्तिं निवेदयेत् पूर्वम्" (ई. सं. 5/7; पा. सं. 6/379-380) इतीश्वरादिषु प्रतिपादनात्। प्रभूतं प्रचुरमित्यर्थः। नैवेद्यं पायसान्नादिहविरष्टकम्। भक्ष्याणि अपूपानि, भोज्यानि फलानि। तथा च पारमेश्वरे- "भक्ष्याण्यपूपपूर्वाणि भोज्यानि तु फलानि च। लेह्यानि मधुपूर्वाणि चोष्याण्याम्रादिकान्यपि॥ पेयानि क्षीरपूर्वाणि अनुपानान्वितानि च।" (18/386-387) इति। मधुराद्या रसा सर्वे इत्यनेन षण्णामपि रसानां भगवन्निवेदर्नाहत्वमुक्तं भवति। यद्यपि-  
 अपक्वव्रीहिविहिततण्डुलेनैव साधितम् ।  
 \[16\]भक्ष्यं दुग्धाज्यसंसिक्तं गुलखण्डफलान्वितम् ।  
 अक्षारलवणोपेतं देवानां हविरुच्यते ॥  
    (ई. 25/88-89; पा. 18/164-165)  
इति मधुररसमात्रस्य देवतार्हत्वमुक्तम्, तथापि व्रतयज्ञादिविषयत्वमात्रं बोध्यम्; अन्यत्र सर्वेषामपि रसानां समर्पणीयत्वोक्तेः। तथा चेश्वरपारमेश्वरयोः-  
 अक्षारलवणं सिद्धं गुलक्षीरफलान्वितम् ।  
 शान्तये\[17\] व्रतयज्ञे च संसाध्यं हविरुत्तमम् ॥ इति।  
    (ई. 25/90-91; पा. 18/167)  
 शाकफलमूलानां\[18\] ग्राह्याग्राह्यत्वविवेचनं हविःसाधनविधानं पानकादिप्रकल्पनं तत्तन्निवेदनप्रकारादिकं सर्वमीश्वरादिषु\[19\] विस्तरेणोक्तं द्रष्टव्यम्। सरत्नतिलमात्रा सुवर्णादिपात्रेण निवेदनीया। तथा चेश्वरे-  
 तिलान्यथ सुरत्नानि सुवर्णे वाथ राजते ॥  
 पात्रे कृत्वाऽथ मात्रार्थं देवाय विनिवेदयेत् । (5/22-23) इति।  
ताम्बूलम्  
 लवङ्गतक्कोलैलात्वक्कर्पूरपरिभावितम् ।  
 जातीपूगफलोपेतं ससुगन्धच्छदं बहु ॥  
 कर्पूरचूर्णसंमिश्रं मुक्ताचूर्णविमिश्रितम् ।  
 मातुलुङ्गफलोपेतं नालिकेलफलान्वितम् ॥  
 प्रदद्यात् प्रणतश्चान्ते ताम्बूलं जगतः पतेः ॥  
    (ई. सं. 5/23-25)    
 इत्युक्तलक्षणं ज्ञेयम्। पूर्वलङ्कारासने ताम्बूलस्य समर्पितत्वात् पुनरित्युक्तम्॥ 63-69 ॥  
 \[1 त्थं- बक. अ., त्थमधूकप्र- मु. अटी. ।\]  
 \[2 णं- मु. अटी. बक. बख. ।\]  
 \[3 णं च पूजायां- अ. ।\]  
 \[4 पत्रतः- मु. अटी. ।\]  
 \[5 जलं मधि- मु., जलमधि- अटी. ।\]  
 \[6 त्वत्रापि- बक. बख. अ. उ. ।\]  
 \[7 नान्तं च- अ. ।\]  
 \[8 णादिकम्- बक. बख. अ. उ. ।\]  
 \[9 स- अ. ।\]  
 \[10 लपूरित- म. ।\]  
 \[11 हर्षण- अ.।\]  
 \[12 नार्घ्यं पा- अ. ।\]  
 \[13 \`पात्रे' नास्ति- अ. ।\]  
 \[14 गौमाधुपर्किकीम्- अ.।\]  
 \[15 मात्रेऽपि निवे- अ. ।\]  
 \[16 गव्य- मु. ।\]  
 \[17 शान्तिके- पा. ।\]  
 \[18 मूलफलानां- अ. ।\]  
 \[19 ईश्वरसंहितायां पञ्चमे पारमेश्वरे च षष्ठसप्तमाध्याययोर्द्रष्टव्यम्।\]

 गन्धदिग्धौ करौ कृत्वा मुद्राबन्धमथाचरेत् ॥ 69 ॥

 मध्यमानामिकाभ्यां तु\[1\] द्वन्द्व\[2\]युक्तं करद्वयात् ।  
 पराङ्मुखं च सुस्पष्टं कृत्वा \[3\]योज्यं परस्परम् ॥ 70 ॥

 आमूलान्नखपर्यन्तं नैरन्तर्येण यत्नतः ।  
 समुत्ताने कग्तले शेषाश्चाङ्कुलस्तथा ॥ 71 ॥

 अधरोत्तरयोगेन वामदक्षिण\[4\]तस्तथा ।  
 तर्जन्यामूर्ध्वतोऽङ्गुष्ठे सम्मुखे सम्प्रसार्य च ॥ 72 ॥

 निविष्टा हृदयोद्देशे कार्याऽथ जपमाचरेत् ।

 मुद्राबन्धलक्षणमाह- गन्धदिग्धावित्यारभ्य कार्येत्यन्तम्। अत्र हस्तयोर्ग्रन्थलेपनात् पूर्वं द्वितीयार्घ्योदकेन हस्तप्रक्षालनं गन्धलेपनानन्तरं तेनैवार्घ्येण हस्तयोः परस्परमर्चनं च कार्यम्। यतः- "मुद्राबन्धे कराभ्युक्षं\[5\] तदर्चा क्षालनं तथा" (ई. 3/96; पा. 6/117) इतीश्वरपारमेश्वरयोर्द्वितीयार्घ्यविनियोग उक्तः। तथैव मुद्राबन्धप्रकरणेऽपि-  
 प्रक्षाल्य गन्धतोयेन अर्घ्यपात्रोद्धृतेन वै ।  
 पाणियुग्मं यथा वै स्यात्\[6\] स्वच्छमत्यन्तनिर्मलम् ॥  
 नैवेद्यधूपपात्राद्यैः पात्रैश्चानिर्मलीकृतम् ।  
 कृत्वा सद्\[7\]गन्धदिग्धौ तावर्घ्येणार्च्य परस्परम् ॥  
 मुद्रा\[8\] मूलादिमन्त्राणां दर्शयित्वा यथाक्रमम् ।  
    (ई. 5/26-28; पा. 6/400-402)  
इति व्यक्तमुक्तम्। मुद्राबन्धप्रकारस्तु- मध्यमानामिकायुगलं पराङ्मुखं सुस्पष्टम् आमूलान्नखपर्यन्तं निरन्तरं यथा तथा परस्परं संयोज्य समुत्तानयोः करतलयोस्तर्जनीद्वितयं कनिष्ठाद्वितयं \[9\]चोत्तरोत्तरयोगेन वामदक्षिणतः कृत्वा तर्जन्यामूर्ध्वतः संमुखेऽङ्गुष्ठे संप्रसार्य इमां मुद्रां हृदये निविष्टां कुर्यात्। इयं व्यूहानां मूलमुद्रेति ज्ञेयम् ॥ 69-73 ॥  
 \[1 तु- अ. ।\]  
 \[2 युग्मं- अ. ।\]  
 \[3 चैव- अ. ।\]  
 \[4 योर्यथा- अ., योः स्थितः- उ. ।\]  
 \[5 भ्युक्षां- पा. ।\]  
 \[6 मोहात्- अ. ।\]  
 \[7 तु- पा.।\]  
 \[8 मुद्रां- ई. ।\]  
 \[9 चाधरोत्तर- म. ।\]  
   
 स्फाटिकेनाक्षसूत्रेण स्वकैर्वा करपर्वभिः ॥ 73 ॥

 यथाभिमतसंख्यं\[1\] च जपान्ते स्रग्वरैः सह ।  
 सम्पूज्य गन्धधूपैश्च ततस्तु भगवन्मयान्\[2\] ॥ 74 ॥

 यथाक्रमं समभ्यर्च्य नैवेद्यं प्रतिपाद्य च ।  
 तेषां मात्रावसानं चाप्यग्नौ सन्तर्पयेत् ततः ॥ 75 ॥  
 जपमाह- \[3\]अथेति। स्फाटिकेनाक्षसूत्रेणेत्यत्राक्षमालाप्रतिष्ठादिकं \[4\]जयाख्यानुसारेण ईश्वरादिषु प्रतिपादितं\[5\] द्रष्टव्यम्। स्वकैर्वा करपर्वभिरित्यत्र \[6\]पाञ्चरात्ररक्षायां (पृ. 108) विशेष उक्तः-  
 कनिष्ठामूलमारभ्य प्रादक्षिण्यक्रमेण तु ।  
 अनामिकान्तं देवेशं जपेत् कोटिसहस्रकम् ॥ (अर्च., पृ. 19) इति।  
जपस्य वाचिकादिभेदेन फलभेद उक्तो लक्ष्मीतन्त्रे-  
 वाचिकं क्षुद्रकर्मार्थमुपांशुः सिद्धिकर्मणि ।  
 मानसो मोक्षलक्ष्मीदो ध्यानात्मा सर्वसिद्धिकृत् ॥ (39/35) इति ।  
 जपान्ते पुनर्भगवदुपचारानाह- \[7\]स्रग्वरैरिति कारि\[8\]प्रदानविधिमाह- तत इति। भगवन्मयान् भागवतानित्यर्थः, पाञ्चरात्रिकानिति यावत्। अत्र बहुवचनेन चत्वारो विवक्षिताः। तथा वक्ष्यति चतुर्दशे परिच्छेदे- "एवमुक्त्वा समभ्यर्च्य चतुरः पाञ्चरात्रिकान्" (14/30) इति।  
 समभ्यर्च्येत्यत्रार्ध्यगन्धपुष्पधूपैरिति बोध्यम्। तथा चोक्तं पारमेश्वरे- "अर्घ्यालभनपुष्पैश्च धूपैरभ्यर्च्य वै ततः" इति। नैवेद्यं प्रतिपाद्य चतुर्धा विभक्तेष्वेकं भागं दत्वेत्यर्थः। तथा च पारमेश्वरे-  
 प्राङ्निवेदनकाले तु चतुर्धा संविभज्य तम् ।  
 प्रापणं मधुपर्काद्यमन्यच्चाभ्यवहारिकम् ॥  
 तेभ्यो \[9\]दद्यादेकभागमर्घ्योदकपुरस्सरम् । इति ।  
मात्रावसानं मात्रादानान्तमित्यर्थः। तथा च तत्रैव - "\[10\]मात्रां चतुर्विधां चापि आचार्याय प्रदापयेत्"। चतुर्विधां शालितण्डुलबीजतिलभेदभिन्नामित्यर्थः। आदौ भगवन्निवेदितानामेव मात्राद्रव्याणाम्, इदानीं भागवतेभ्यः प्रदानं पार्थक्येनेति बोध्यम्। भगवन्निवेदनसमय एव आचार्याय मात्रादाने कृते पुनरिदानीं मास्त्वित्युक्तमीश्वरे-  
 यद्वैभ्यो देवयज्ञान्ते तन्मात्रान्तं प्रदाय तु ।  
 अस्मिन् कालेऽर्हणाद्यं तु ताम्बूलान्तं निवेदयेत्\[11\] ॥ (5/85) इति ।  
एवंकारिणां पूजनमपि भगवदर्चनवद् भगवन्मन्त्रैरेव कार्यम्। तथा च लक्ष्मीतन्त्रे-  
 ततो गुरून् समानीय मन्मयान् वापि वैष्णवान् ।  
 प्रदद्यात् प्रापणार्थं तु तेभ्यो मन्मन्त्रमुच्चरन् ॥ (40/29-30) इति।  
एवंकारिप्रदानस्य पञ्चमाङ्गत्वमुक्तं जयाख्ये-  
 अन्तःकरणयागादि यावदात्मनिवेदनम् ॥  
 तदाद्यमङ्गं \[12\]यागस्य नाम्नाऽभिगमनं महत् ।  
 पूजनं चार्घ्यपुष्पाद्यैर्भोगैर्यदखिलं मुने ॥  
 बाह्योपचारैस्तद्विद्धि भोगसंज्ञं तु नारद ।  
 मध्वाज्याक्तेन दध्ना च पूजा च पशुना\[13\] च या ॥  
 तत्तृतीर्यं हि यागाङ्गं तुर्यमन्नेन पूजनम् ।  
 निवेदितस्य यद्दानं पूर्वोक्तविधिना मुने ॥  
 संप्रदानं तु \[14\]तन्नाम यागाङ्गं पञ्चमं स्मृतम् ।  
 वह्निसंतर्पणं षष्ठं पितृयागस्तु सप्तमः ॥  
 प्राणाग्निहवनं नाम्ना अनुयागस्तदष्टमम् । (22/75-80)  
इति ॥ 73-75 ॥  
 \[1 संख्यां- मु. अटी. बक. बख. ।\]  
 \[2 न्मयः- मु. ।\]  
 \[3 \`अथेति' नास्ति- अ. ।\]  
 \[4 जयाख्यसंहिताचतुर्दशपटलानुसारमीश्वरसंहितायां पञ्चमाध्यायारम्भे पारमेश्वरसंहितायां च षष्ठाध्यायान्ते विषयोऽयं प्रतिपादितः।\]  
 \[5 \`प्रतिपादितं' नास्ति- अ. ।\]  
 \[6 पञ्च- म. ।\]  
 \[7 \`स्रग्वरैरिति' नास्ति- अ. ।\]  
 \[8 कार्यप्रधान- अ. ।\]  
 \[9 दत्वा एकपाद- अ. ।\]  
 \[10 मात्रा चतुर्विधान्तापि- अ. ।\]  
 \[11 समर्पयेत्- ई.।\]  
 \[12 योगस्येत्युभयमातृकापाठः ।\]  
 \[13 नाऽपि वा - मु. ।\]  
 \[14 यन्नाम- अ. ।\]

 प्रमाणपरिशुद्धं च विभवानुगुणं\[1\] शुभम् ।  
 चतुरावरणं कुण्डं\[2\] कृत्वा\[3\]ऽङ्गुष्ठविभूषितम् ॥ 76 ॥  
   
 त्र्यंशेना\[4\]र्धांशतो वापि खाताद् व्यासो\[5\] विधीयते ।  
 चक्रशङ्खा\[6\]म्बुजाकारं वृत्तं वा चतुरश्रकम् ॥ 77 ॥

 गदाद्यैश्चक्रपर्यन्तै\[7\]र्लाञ्छनैर्लाञ्छितं तु वा ।  
 अथ षष्ठमङ्गं वह्निसंतर्पणं निरूपयन्नादौ कुण्डलक्षणमाह- प्रमाणपरिशुद्धमिति सार्धद्वाभ्याम् ॥ 76-78 ॥  
 \[1 विभा- उ. ।\]  
 \[2 कुम्भं- उ. ।\]  
 \[3 ह्येष- बक., ह्योष- बख., नाभ्यष्ट- अ., भ्योष्ट- उ.।\]  
 \[4 र्धो नवांशेन- बक. बख., द्विनवांशेन- अ.।\]  
 \[5 द्वासो- मु. अटी. ।\]  
 \[6 शङ्खचक्रा- बक. ।\]  
 \[7 न्तला- मु. अटी. ।\]

 अग्निकार्योपयोगीनि\[1\] तानि यानि महामते ॥ 78 ॥  
   
 स्रुक्स्रुवादीनि भाण्डानि त्वङ्कितव्यानि तैरपि ।  
 सुधाद्यैर्वर्णकैः शुद्धैर्भूषयित्वोपलिप्य च ॥ 79 ॥

 सुगन्धैश्च\[2\]न्दनाद्यैश्च पञ्चगव्यपुरस्सरैः ।  
   
 कुण्डवत् स्रुक्स्रुवादिपात्राणामपि चक्रशङ्खादिभगवल्लाञ्छनं कार्यमित्याह- अग्निकार्येति। कुण्डोल्लेखनादिकमाह- सुधाद्यैरिति। अत्रापेक्षिताः पुष्पताडनाद्यष्टविधकुण्डसंस्कारा \[3\]जयाख्योक्ता ईश्वरपारमेश्वरयोः संगृहीता ग्राह्याः ॥ 78-80 ॥  
 \[1 ग्यानि- बक. बख. उ. ।\]  
 \[2 न्धच- मु. अटी. ।\]  
 \[3 जयाख्यसंहितायां पञ्चदशे पटले प्रतिपादिता एते संस्कारा ईश्वरसंहितायां पञ्चमेऽध्याये पारमेश्वरसंहितायां च सप्तमाध्यायारम्भे संगृहीताः ।\]

 तन्मध्ये च कुशाग्रेण प्राग्भागमवलम्ब्य च ॥ 80 ॥

 आरभ्य दक्षिणाशाया लिखेल्लेखामुदग्गताम् ।  
 तस्यामुपरि संलिख्य लेखानां त्रितयं स्फुटम् ॥ 81 ॥

 प्रागग्रं दक्षिणाशादि ह्युदीच्यन्तं च सान्तरम् ।

 कुण्डमध्ये कुशाग्रेण प्राग्भागदक्षिणादि उत्तरान्तमेकामर्गलरेखां लिखेदित्याह- तन्मध्य इति। तदुपरि दक्षिणाद्युत्तरान्तं सान्तरालं प्रागग्रं रेखात्रयं कुर्यादित्याह- तस्यामिति। तद्रेखात्रयस्य सुषुप्नापिङ्गलेडादेवताकत्वमुक्तमीश्वर(5/67-68)पारमेश्वर(7/29)योर्ग्राह्यम् ॥ 80-82 ॥  
   
 चतुर्धा प्रणवेनाथ प्रोक्षयेदर्घ्यवारिणा ॥ 82 ॥

 तद\[1\]भ्यर्च्यार्घ्यपुष्पाद्यैर्ध्यायेत् तद् भद्रपीठवत् ।  
 प्रणवैस्तु प्रतिष्ठानं प्राग्वदस्य समाचरेत् ॥ 83 ॥  
 प्रणवेनार्घ्यवारिणा चतुर्धा प्रोक्षणम्, प्रणवेन पुष्पैरभ्यर्चनम्, कुण्डमध्यस्य भद्रपीठवद् ध्यान चाह- चतुर्धेति सार्धेन ॥ 82-83 ॥  
 \[1 तदर्घ्यं गन्ध- अ. ।\]  
   
 चतुरश्रे स्थले कौण्डे\[1\] दिग्वि\[2\]दिगष्टके बहिः ।  
 सम्पूर्णपात्रं कुम्भानामष्टकं विनिवेश्य च ॥ 84 ॥  
 कुण्डस्याष्टदिक्षु पूर्णकुम्भाष्टकस्थापनमाह- चतुरश्र इति ॥ 84 ॥  
 \[1 कुण्डे- बक. बख. ।\]  
 \[2 दिशि दिश्य- बक. बख. अ. उ., दिग्विदिशा- मु. ।\]

 ऊर्ध्वाधो मेखलानां च चतुर्णां दिक्चतुष्टये ।  
 कौशेयविष्टरस्थांश्च वासुदेवादिकान् यजेत् ॥ 85 ॥

 विदिक्ष्वप्य\[1\]ययोगेन \[2\]ह्यूर्ध्वान्तमधरात् तु वै ।  
 तद्वदेवार्घ्यपुष्पाद्यैः पूजनीयाः क्रमेण तु\[3\] ॥ 86 ॥  
 कुण्डस्य बहिः प्रागादिचतुर्दिक्षु मेखलास्थकुशकूर्चेषु ऊर्ध्वाद्यधरान्तं प्रभवक्रमेण वासुदेवादीनामर्चनम्, तथैवाग्नेयादिविदिक्ष्वप्ययक्रमेणाधराद्यूर्ध्वान्तमनिरुद्धादीनामर्चनं चाह- ऊर्ध्वाध इति द्वाभ्याम्। एवं द्वात्रिंशत्कुशकूर्चेष्वर्चनं चतुर्मेखलकुण्डमात्रविषयकम्, अन्यत्रैवमनवकाशात्। अत्र विदिक्ष्वप्ययक्रमेणानिरुद्धादीनामर्चने ॐ पुरुषाय नमः, ॐ सत्याय नमः, ॐ अच्युताय नमः, ॐ भगवते वासुदेवाय नम इति पूर्वोक्तमन्त्रचतुष्टयं ज्ञेयम्,  
 अप्ययावसरे प्राप्ते स्मरणे चार्चने विभोः ।  
 शृणु मन्त्रचतुष्कं तु पुनरन्यत् समासतः ॥ (5/68-69)  
इत्युक्तेः। प्रभवक्रमेणार्चने जाग्रद्व्यूह\[4\]मन्त्रचतुष्टयं जागर्त्येव ॥ 85-86 ॥  
 \[1 प्यथ- मु. ।\]  
 \[2 तू- अ. उ. ।\]  
 \[3 वै- उ. ।\]  
 \[4 व्यूहे- म. ।\]

 मृदुदर्भसमूहं च नीरसं चाश्मकुट्टिमम्\[1\] ।  
 शुष्कगोमयचूर्णेन युक्तं गन्धाश्मना\[2\] सह ॥ 87 ॥

 कुण्डे द्रोणांशमात्रं तु समारोप्य प्रसार्य च ।  
 ताम्रपात्रेऽथवाऽन्यस्मिन् समादाय हुताशनम् ॥ 88 ॥  
 कुण्डे शीघ्रमग्निप्रज्वालनसाधनदर्भचूर्णादिप्रक्षेपमाह- मृदुदर्भेति सार्धेन। गन्धाश्मना गन्धकेन, "गन्धाश्मनि तु गन्धकः" (2/9/102) इत्यमरः ॥ 87-88 ॥  
 \[1 तम्- अ. ।\]  
 \[2 गन्धम्मनासहा- मु., क्तगन्धात्मना- अटी. ।\]  
   
 आरण्यं लौकिकं वाथ मणिजं दर्पणोद्भवम् ।  
 कालवैश्वानराख्यस्य हृदयेशस्य वै प्रभोः\[1\] ॥ 89 ॥  
 अग्न्यानयनमाह- ताम्रपात्र इति। आरण्यं अर(ण्य?)संभवमित्यर्थः। अरणिनिर्मथनप्रकार उक्तो लक्ष्मीतन्त्रे-  
 ध्यायेत् सर्वात्मिकां शक्तिं तामेव त्वधरारणिम् ।  
 उत्तरं चारणिं ध्यायेत् सर्वतेजोमयं हरिम् ॥  
 मथ्नीयात् तारया सम्यक् तथा चैवानुतारया । (40/41-42) इति।  
 एवमरणिजनितस्याग्नेरिदमेव जातकर्मेति ज्ञेयम्। इतः परं नामाद्यग्निसंस्काराः कार्याः, मणिजाद्यग्निस्तु गर्भाधानादिभिरेव संस्कार्यः। तथा च लक्ष्मीतन्त्रे-  
 लोहपाषाणमण्युत्थवह्नौ कार्यवशात् कृते ।  
 लौकिके वापि संस्कारं निषेकादि समाचरेत् ॥ (40/46) इति।  
अग्नेर्निषेकादिसंस्कारविधानं तु श्रीजया\[2\]ख्यानुसारेणेश्वरपारमेश्वरयोः प्रतिपादितम्। तदर्थं कुण्डमध्ये लक्ष्म्यावाहनादिकमप्युक्तम्, अन्येऽपि बहवो विशेषास्तत्र तत्रापेक्षितास्तयोरेव संगृहीता ग्राह्याः ॥ 89 ॥  
 \[1 विभोः- बक. बख. अ. उ.।\]  
 \[2 जयाख्यसंहितायां पञ्चदशे पटले प्रतिपादिता एते संस्कारा ईश्वरसंहितायां पञ्चमेऽध्याये पारमेश्वरसंहितायां च सप्तमाध्याये द्रष्टव्याः।\]

 मारुतानुगता भासा योज्या बाह्याग्निना सह ।  
 भ्रामयित्वा चतुर्धा वै ततः कुण्डान्तरे क्षिपेत् ॥ 90 ॥  
 स्वहृदयस्थितभगवत्तेजसः पात्रस्थाग्निना संयोजनमाह- कालेति। प्रसिद्धं\[1\] हि कालवैश्वानराख्यत्वं भगवतः। तथा च पौष्करे विष्वक्सेनार्चनप्रकरणे-  
 कालवैश्वानराख्या या मूर्तिस्तुर्यात्मनो\[2\] विभोः ।  
 स एव द्विज देवो\[3\] हि विष्वक्सेनः प्रकीर्तितः ॥  
 स्थित आहवनीयादिभेदेन मखयाजिनाम् ।  
 \[4\]ऋक्पूतं हुतमादाय तर्पयत्यखिलं जगत् ॥ (20/54-55) इति।  
मारुतानुगता मारुतो रेचकरूप इत्यर्थः। मन्त्र एव मारुत इत्यर्थः, उभयथाप्युक्तमीश्वरादिषु\[5\]- "मन्त्रानिलकराकृष्टं कृत्वा तस्माद्विनिर्गतम्" (5/86) इति, "विरेच्य\[6\]विरेच्य विन्यसेत् तस्मिन् वह्निपात्रे पुरार्चिते" (5/87) इति। भासा तेजस्संज्ञो भगवतः षष्ठो गुण इत्यर्थः। तथा वक्ष्यति नृसिंहकल्पपरिच्छेदे-  
 व्यस्तो गुणगणात् षष्ठस्तेजो नाम गुणो हि यः ॥  
 परस्य ब्रह्मणः सोऽयं सामान्यं सर्वतेजसाम् ।  
 ध्यात्वैवं नेत्रमन्त्रेण निक्षिपेत् कुण्डमध्यतः ॥ (17/111-112) इति ॥ 90 ॥  
 \[1 प्रसिद्धमिति- अ. ।\]  
 \[2 त्मना- अ. ।\]  
 \[3 वः स्याद्- मु. ।\]  
 \[4 पिततमित्यशोभनः पाठः - मु. ।\]  
 \[5 आदिना पारमेश्वर (7/47-48)परिग्रहः।\]  
 \[6 विरोच्य- म. ।\]

 भ्रामयित्वा चतुर्धा वै ततः कुण्डान्तरे क्षिपेत् ॥ 90 ॥

 पूतं समिच्चतुष्कं तु प्रणवैरभिमन्त्रितम्\[1\] ।  
 दत्वा तदूर्ध्वे तदनु कुर्यात् परिसमूहनम् ॥ 91 ॥

 प्रदक्षिणक्रमेणैव ह्यार्द्रपाणितलेन तु ।  
 तिर्यक्\[2\] चाधोमुखस्तेन नखपृष्ठ\[3\]मदर्शयन् ॥ 92 ॥  
 कुण्डेऽग्निस्थापनं तदूर्ध्वे प्रज्वालनार्थं समिच्चतुष्कप्रक्षेपं चाह- भ्रामयित्वेति। अत्र समिच्चतुष्कमिति याज्ञीयेन्धनानामुपलक्षणम्। तथा वक्ष्यति सप्तदशे परिच्छेदे- "पावनैरिन्धनैः शुष्कैः कृत्वा निर्धूममेव तम्" (17/113)। परिसमूहनमाह- तदन्विति। परिसमूहनं नाम कुण्डमध्ये विशकलितानामग्नीनां पुञ्जीकरणम् ॥ 90-92 ॥  
 \[1 रथ- अ. उ.।\]  
 \[2 कुर्यात्- बक. बख. ।\]  
 \[3 प्रष्ठ- मु., पृष्ठं विमर्शयन्- अटी. ।\]  
   
 ततस्त्वभग्नमूलाग्रैः समैर्दद्यात् कुशैः स्तरम् ।  
 दिशि दिश्युत्तराशान्तं याम्याशादौ तु \[1\]सान्तरम् ॥ 93 ॥

 चतुर्गुणैश्चतुर्धा तु \[2\]अग्रच्छन्नैः परस्परम् ।  
 प्राक्प्रान्तैः पूर्वभागाच्च यावदुत्तरगोचरम् ॥ 94 ॥  
 परिस्तरणमाह- तत इति द्वाभ्याम्। अभग्नमूलाग्रैः समैः कुशैर्दिशि दिशि स्तरं परिस्तरणं दद्यादिति सामान्यमुक्तम्। याम्याशादौ तु उत्तराशान्तं दिक्त्रये च\[3\] क्रमेण चतुर्भिश्चतुर्भिः सान्तरम् अन्तरसहितं स्तरं दद्यादिति विशेष उक्तः। अत्र याम्यादित्रये चतुर्धा सान्तरालपरिस्तरणकथनं द्वन्द्वप्रसङ्गेन करिष्यमाण\[4\]पात्रासादनार्थमिति ज्ञेयम्। दक्षिणादित्रय एव द्वन्द्वक्रमेणासादनस्य वक्ष्यमाणत्वात् प्राग्दिशि तथा\[5\]सादनाभावान्निरन्तरालमेव षोडशदर्भैः परिस्तरणमिति च बोध्यम्।  
 अत्र प्राक्प्रान्तैरित्यनेन पूर्वपश्चिमपरिस्तरणा\[6\]नामुत्तराग्रत्वमप्युपलक्ष्यते। दिशि दिशि स्तरं दद्यादिति पूर्वं सामान्यत उक्तत्वात् पुनः पूर्वभागाच्च यावदुत्तरगोचरमिति विशेषः प्रदर्शितः। एत एव श्लोका बहुशः \[7\]पारमेश्वरादिषु प्रतिपादिताः।  
 अत्र पारमेश्वरव्याख्याने- "याम्याशादौ तु वा इति विकल्पः" इत्युक्तम्। तद्बुद्धिविकल्प एव, तथा पाठवर्णनेऽन्तरपदस्यागतिकत्वात्, \[8\]प्राग्भागेऽपि वृथा चतुर्धा परिस्तरणप्रसक्तेः, पूर्वभागाच्च यावदुत्तरगोचरमित्यस्य पौनरुक्त्यापत्तेश्च॥ 93-94 ॥  
 \[1 सादरम्- उ.।\]  
 \[2 मग्न- म. ।\]  
 \[3 चक्रश्वभ्रैः- अ. ।\]  
 \[4 पात्रसाधना- अ.।\]  
 \[5 साधया- अ.।\]  
 \[6 \`मुक्ताद्युपयुक्तकूर्चः कौशेयं धूतकेशं कुण्डशोधनोपयुक्तः कुशकूर्चो विष्टरं प्रागादिकलशार्चनप्रणीतासंस्कारादिरूप' इति पाठोऽड्यारपुस्तके \`णाना....मुत्तरा' इत्यस्य मध्ये दृश्यते। स चात्रानावश्यकः 77 श्लोकव्याख्यायां संशोध्य स्थापनीयः।\]  
 \[7 ईश्वरे पञ्चमाध्याये पारमेश्वरे च सप्तमाध्याये।\]  
 \[8 प्रागभावेऽपि- म. ।\]

 होमोपकरणं सर्वं होमभाण्डपुरस्सरम् ।  
 अवतार्य तदूर्ध्वे तु दक्षिणस्यां तथात्मनः ॥ 95 ॥

 द्वन्द्वद्वयप्रयोगेण द्रव्यस्थापनमाचरेत् ।  
 द्विरष्टसंख्यमिध्यं तु संयुक्तं च महामते ॥ 96 ॥

 द्वितीयेनाष्टसंख्येन मुक्तदर्भैस्तरण्डिकाम् ।  
 स्रुक्स्रुवौ\[1\] च चतुष्कं यदेकत्र विनिवेश्य तत् ॥ 97 ॥

 स्रग् धूपं\[2\] मधुपर्कं च बीजान्येकत्र वै ततः ।  
 कौशेयं धूतकेशं\[3\] तु विष्टरं च घृतं चरुम् ॥ 98 ॥

 आज्यस्थालीचतुष्कं\[4\] च निधाय तदनन्तरम् ।  
 प्रणीतापात्रयुगलं करकं चार्घ्यभाजनम् ॥ 99 ॥  
 अथ परिस्तरणोपरि होमोपकरणसंनिधापनमाह- होमेति। होमभाण्डपुरस्सरं स्रुक्स्रुवपुरस्सरमित्यर्थः। "स्रुक्स्रुवादीनि भाण्डानि" (6/79) इति पूर्व\[5\]मेवोक्तत्वात्। प्रथमं दक्षिणपरिस्तरणे आसादनक्रममाह- दक्षिणस्यामित्यादिभिः। मुक्तदर्भैः कूर्चादिरूपेणाग्रथितैः, केवलकुशैरित्यर्थः। तैरु\[6\]पलक्षिता परण्डिका। स्रुक्स्रुवरजोमार्जन\[7\]शोधनाद्युपयुक्तः कूर्चः। कौशेयं धूतकेशम्। कुण्डशोधनोपयुक्तः कुशः कूर्चः। विष्टरं प्रागादिकलशार्चनप्रणीतासंस्काराद्युपयुक्तकूर्चम् ॥ 95-99 ॥  
 \[1 स्रुग्- सार्वत्रिकः पाठः।\]  
 \[2 धूमं- मु. ।\]  
 \[3 धौत- मु. बक. बख.।\]  
 \[4 स्थालीं - मु. अ. उ. ।\]  
 \[5 पूर्वमुक्त- अ.।\]  
 \[6 तरूप- अ.।\]  
 \[7 \`मार्जनशोधककूर्चमाह' इत्येव पाठः- अ.।\]  
   
 प्रणीतापात्रयुगलं करकं चार्घ्यभाजनम् ॥ 99 ॥

 चतुष्कमेतदपरमग्रतो विनिवेश्य च ।  
 प्रादेशमात्राः समिधः प्रभूतं शुष्कमिन्धनम् ॥ 100 ॥

 पक्ष्मकं स्वेदहृद्वस्त्रं वामभागे निधाय च ।  
 अर्घ्यपात्रोदकेन प्राक् कृत्स्नं पावनतां नयेत् ॥ 101 ॥

 पश्चिमपरिस्तरणोपर्यासाद्यद्रव्याण्याह- प्रणीतेति। उत्तरपरिस्तरणे आसनान्याह- प्रादेशमात्रा इति। पक्ष्मकं (वक्ष्य?पक्ष्य)तेऽग्निप्रज्वालनार्थँ परिगृह्यत इति पक्ष्मकं व्यजनमित्यर्थः। \`पक्ष परिग्रहे' (चु. 17) इति धातोः। पारमेश्वरव्याख्याने पक्ष्मकं सूक्ष्ममिति स्वेदहृद्वस्त्रविशेषणं कृतम्, तदसंगतम्, द्वन्द्वक्रमेणासादनासंभवात्। क्वचित् पारमेश्वरप्रयोगे समस्तपदभ्रान्त्या\[1\] पक्ष्मस्थं कं बाष्पमित्यभिप्रायेण बाष्पस्वेदहृद्वस्त्रद्वयमिति लिखितम्, तदपि विरुद्धम्, दीक्षापरिच्छेदे-  
  प्रागुक्तं स्रुक्स्रुवाद्यं च होमोपकरणं च यत् ॥  
  सर्वं पक्ष्मकपर्यन्तं बृहत्पात्रद्वयान्वितम् । (18/46-47)  
  इति वक्ष्यमाणत्वात्। किञ्च, पारमेश्वरव्याख्यायामासादनविषये- "अत्रैवं विवेकः" इति प्रक्रम्य स्वच्छन्दमासादनमुक्तम्। तदविवेकोत्थापितम्, यतस्तत्र दक्षिणपरिस्तरणोपरि परिध्यादीनां \[2\]स्रगादीनां धूतकेशादीनां चतुर्णां चतुर्णामासादनम्\[3\], अतः स्वाग्रतः पश्चिमपरिस्तरणोपरि प्रणीतादीनां चतुर्णामासादनम्, उत्तरपरिस्तरणोपरि समिदादीनां चासादनं कार्यमित्यर्थः सुस्पष्टमुपलभ्यते। आसादितानां प्रोक्षणमाह- अर्घ्येति। अस्मिन्नवसरे कुण्डस्य चतुर्दिक्षु परिधिस्थापनं कार्यम्, "\[4\]पलाशपूर्वाः समिधः साग्राः परिधयस्तु वै" (18/45) इत्यष्टादशपरिच्छेदे परिधीनां वक्ष्यमाणत्वात्। "चतस्रो वै परिधयः शिखामन्त्रेण पूजयेत्" (5/102) इतीश्वराद्युपबृंहितत्वाच्च। एवं परिधिन्यासानन्तरं प्रागादिषु कुम्भेषु कूर्चन्यासपूर्वकमिन्द्राद्यर्चनं च कार्यम्,  
 विष्टराणि ततो दद्याद् हृदा कुम्भाष्के ततः ।  
 तेषु क्रमात् पूजयेच्च लोकपालान् स्वदिक्स्थितान् ॥ (5/103)  
इतीश्वरोक्तेः। जयाख्यपारमेश्वरयोः परितः कुम्भानां केवलकूर्चेष्वेव लोकपालार्चनमुक्तम्॥ 99-101 ॥  
 \[1 स्रज्या- अ. ।\]  
 \[2 स्रुगा- म. ।\]  
 \[3 \`चतुर्णाम्' नास्ति- अ.।\]  
 \[4 पालाश- म. मु. ।\]

 आदाय सोदकं चाथ प्रणीताख्यं च भाजनम् ।  
 पवित्रकं तु तन्मध्ये चतुर्दर्भकृतं न्यसेत् ॥ 102 ॥

 उद्धृत्योद्धृत्य हस्तेन जलं तत्रैव \[1\]निक्षिपेत् ।  
 चातुरात्मीयं मन्त्रं च जपमानो हि साधकः ॥ 103 ॥

 भूयस्तदम्भसा सर्वं प्रोक्षयेद् विष्टरेण तु ।  
 शेषस्या\[2\]स्रावणं कुर्यात् सर्वदिक्षु \[3\]स्तरोपरि ॥ 104 ॥

 पुनरेवाम्भसाऽऽपूर्य तन्मध्ये परमेश्वरम् ।  
 ध्यात्वाऽर्चयित्वा संस्थाप्य त्वग्रतस्तदनन्तरम् ॥ 105 ॥  
 प्रणीतासंस्कार\[4\]विधिमाह- आदायेति चतुर्भिः। चातुरात्मीयं मन्त्रं पूर्वोक्तं वासुदेवादिमन्त्रचतुष्टयमित्यर्थः ॥ 102-105 ॥  
 \[1 च- मु. अटी. ।\]  
 \[2 स्य स्रा- बक. बख. ।\]  
 \[3 ततो- अटी., स्वको- उ.।\]  
 \[4 रमाह- म. ।\]

 सम्प्रोक्ष्यार्घ्याम्भसा चेध्मांश्चतुर्धा संविभज्य च ।  
 पूजयेदर्घ्यपुष्पाभ्यां द्वादशाक्षरविद्यया ॥ 106 ॥  
 इध्मप्रक्षेपणमाह- संप्रोक्ष्येति। द्वादशाक्षरविद्यया व्यापकद्वादशाक्षरमन्त्रेणेत्यर्थः ॥ 106 ॥  
   
 प्रणीते चापरस्मिन् वै पात्रे चाग्रे कृते सति ।  
 सपवित्रं\[1\] तु तत्रार्घ्यं दत्वा चक्रं तु विन्यसेत् ॥ 107 ॥

 चतुर्मूर्तिं तदूर्ध्वे तु ध्यात्वाऽभ्यर्च्य\[2\] यथाक्रमम् ।  
 तत्पात्रमुत्तरस्यां च कृत्वा सम्पूज्य वै पुनः ॥ 108 ॥  
 अन्यप्रणीतासंस्कारमाह- प्रणीत इति द्वाभ्याम् ॥ 107-108 ॥  
 \[1 सपात्रं तु तदत्रार्घ्यं - अ. उ. ।\]  
 \[2 न्यत्र- उ.।\]

 आज्यस्थालीमथादाय त्वाज्यं यत्प्राग् द्रवीकृतम् ।  
 विनिक्षिप्याज्य\[1\]भाण्डान्तमुच्चस्थेन करेण तु ॥ 109 ॥

 पुनरादाय\[2\] कृत्वाग्र आधारोपरि यत्नतः ।  
 दार्भं काण्डचतुष्कं तु द्वादशाङ्गुलसम्मितम् ॥ 110 ॥

 तिर्यगुत्तानपाणिभ्यामवष्टभ्य च सान्तरम् ।  
 अनामाङ्गुष्ठयुग्मेन यथा मध्यं नतं भवेत् ॥ 111 ॥

 तैराज्यं चतुरो वारानानयेच्चतुरुन्नयेत् ।  
 अन्तरान्तरयोगेन ह्यात्मनोऽग्नेस्तु सम्मुखम् ॥ 112 ॥

 प्रणवेनोक्त\[3\]संख्येन कुण्डमध्येऽथ\[4\] निक्षिपेत् ।  
 आज्यसंस्कारमाह- आज्यस्थालीमिति सार्धैश्चतुर्भिः। अत्र द्रवीकृतमाज्यमाज्यस्थाल्यां विनिक्षिप्येत्यनेन जयाख्योक्तदशविधाज्यसंस्कारेषु - "उपाधिश्रयणं नाम \[5\]यदाद्रावणमुच्यते। परिवर्तनमन्यस्मिन् भाण्डे दोषा\[6\]पनुत्तये॥ प्रसादीकरणं ह्येतत्" (15/117-118) इत्युक्तसंस्कारद्वयमुक्तं भवति। तैराज्यं चतुरो वारान् आनयेच्चतुरुन्नयेदित्यनेन-  
 नयेत्तच्चानयेद्विप्र \[7\]प्रतपाग्नौ क्षिपेत् कुशम् ।  
 संप्लवोत्प्लवनावेतौ संस्कारौ परिकीर्तितौ ॥ (ज्या. 15/116)  
इत्युक्तसंस्कारद्वयं चोक्तं भवति। अन्ये षड्विधसंस्काराश्च जयाख्योक्ता\[8\] ईश्वरतन्त्रे संगृहीता ग्राह्याः। उक्तसंख्यानप्रणवेन अष्टवारेणेत्यर्थः। चतुरो वारानानयेत्, चतुरुन्नयेदित्युक्तत्वात्॥ 109-113 ॥  
   
 \[1 भाण्डेन तूच्च- अ., आण्डेन उच्च- उ. ।\]  
 \[2 राधाय- मु. अटी. ।\]  
 \[3 वोक्तेन- मु. अ. उ.।\]  
 \[4 तु-अ., च-उ. ।\]  
 \[5 आद्रा- अ., यत्तद्- मु. ।\]  
 \[6 दोषपुनत्तये- अ. ।\]  
 \[7 प्रतापा- मु., तमग्नौ नि-मु. ।\]  
 \[8 जयाख्यसंहितायां पञ्चदशे पटलेऽत्रैवोक्ता ईश्वरसंहितायां पञ्चमेऽध्याये द्रष्टव्याः।\]

 स्रुक्स्रुवावथ चादाय दर्भपु\[1\]\]ञ्जीलकेन तु ॥ 113 ॥

 रजोपनयनं कुर्यात् प्रक्षाल्योष्णेन वारिणा ।  
 निर्मलीकृत्य कूर्चेन ज्वालाभिः सम्प्रताप्य च ॥ 114 ॥

 प्रोक्षयित्वाऽर्घ्यतोयेन पूजयित्वा निधाय च ।  
 स्रुक्स्रुवसंस्कारमाह- स्रुक्स्रुवाविति द्वाभ्याम्। पूजयित्वेत्यत्र स्रुक्स्रुवाधिदेवतास्तन्मन्त्राश्च \[2\]जयाख्योक्ता ईश्वरपारमेश्वरयोरेव संगृहीताः ॥ 113-115 ॥  
 \[1 पुञ्जलिकेन- अटी. ।\]  
 \[2 पूर्वोक्तेष्वेव प्रकरणेषु ।\]

 बहुशाखैरभग्नाग्रैः समूलैः सुसमैः कुशैः ॥ 115 ॥

 चतुर्भिर्वामहस्तेन त्वादायाथ पवित्रकम् ।  
 दक्षिणा\[1\]मिकायां तु चतुष्काण्डविनिर्मितम् ॥ 116 ॥

 अङ्गुलीयकरूपं च कृत्वा वै तदनन्तरम् ।  
 संस्कृता\[2\]ज्यस्य विप्रुड्भिः संस्पृशेदिन्धनादिकम् ॥ 117 ॥  
 अथ वामहस्ते वलयपवित्रधारणं दक्षिणानामिकायां पवित्रधारणं चाह- बहुशाखैरिति द्वाभ्याम्। पवित्रलक्षणं तु पारमेश्वरे-  
 चतुरङ्गुलमात्रं\[3\] तु सदा विष्ण्वधिदैवतम् ।  
 महाविष्ण्वधिदैवस्तु ग्रन्थिरेकाङ्गुलो भवेत् ॥  
 विष्ण्वधिदैवं वलयं द्वयमङ्गुलमुच्यते । (3/22-23) इति।  
 समिदादिषु संस्कृताज्यसेचनमाह- संस्कृतेति। विप्रुड्भिः बिन्दुभिरित्यर्थः॥ 115-117 ॥  
 \[1 णेऽना-बक. बख. अ. उ. अटी. ।\]  
 \[2 तनुं पञ्च- अ. ।\]  
 \[3 त्याज्यस्य- मु. बक. बख. उ. ।\]  
   
 निःशेषदोषशान्त्यर्थमथाग्नेराहृतस्य च ।  
 शतं शतार्धं पादं वा त्वाहुतीनां स्वशक्तितः ॥ 118 ॥

 तिलानां घृतसिक्तानां शुद्धेन हविषा सह ।  
 होतव्यं कर्मसिद्ध्यर्थं यथा तदवधारय ॥ 119 ॥  
   
 आहुत्यामुद्धृतायां च मूलमन्त्रावसानतः ।  
 प्रणवान्तं पदं ब्रूयादग्निं शोधय शोधय ॥ 120 ॥

 यथावस्थितरूपेण ततस्तेनैव बुद्धिमान् ।  
 दद्यात् पूर्णाहुतिं पश्चात् कृतेन तु\[1\] चतुष्पलीम् ॥ 121 ॥  
 अथाग्निशुद्ध्यर्थं होममाह- निःशेषेति चतुर्भिः। चतुष्पलीं चतुष्पलमितामित्यर्थः। पलप्रमाणं तु पारमेश्वरे-  
 चत्वारो व्रीहयः कुञ्ज\[2\]स्तेऽष्टौ माञ्जिष्ठमुच्यते ॥  
 तच्छतं षष्टिरधिकं निष्कं निष्काष्टकं पलम् । इति ।  
     (18-131-132)  
अस्मिन्नवसरेऽग्नेर्निषेकादिविवाहान्तसंस्कारा जिह्वाकल्पनाश्चेश्वरपारमेश्वरादिषु संगृहीता ग्राह्याः ॥ 118-121 ॥

 तस्य संशुद्धदोषस्य पुनरेव समाचरेत् ।  
 सम्बोधजनकं होमं जडभावप्रशान्तिदम् ॥ 122 ॥

 उच्चार्य मूलमन्त्रं तु प्रणवद्वित\[1\]यान्वितम् ।  
 जुहुयादाहुतीनां च सहस्रं शतमेव वा ॥ 123 ॥

 तद्वदाज्येन सन्तर्प्य दद्यात् पूर्णाहुतिं तथा\[2\] ।  
   
 अथाग्नेः संबोधजनकहोममाह- तस्येति सार्धद्वाभ्याम् ॥ 122-124 ॥  
 \[1 द्विद्वया- बक. बख. अ.।\]  
 \[2 तदा- बक. ।\]

 तदा स\[1\] लब्धसत्तः\[2\] स्यात् पश्यत्यन्तर्गतं विभुम् ॥ 124 ॥  
   
 प्राणभूतमजं विष्णुं तन्मयत्वमथाश्रयेत्\[3\] ।  
 अथ सद्यज्ञनिष्ठस्य कर्मिणोऽस्यापवर्गिणः ॥ 125 ॥

 याति यागा\[4\]ङ्गभावित्वं स्वयमेव त\[5\]दिच्छया ।  
 विभजत्यात्मनात्मानं चतुर्धा कुण्डमध्यतः ॥ 126 ॥

 अधिभूतस्वरूपेण समाश्रित्य च दिक्क्रमम् ।  
 पू\[6\]र्वमाहवनीयाख्यस्वरूपेणाथ दक्षिणे ॥ 127 ॥

 समास्ते सभ्यवपुषा पश्चिमस्यामनन्तरम् ।  
 गार्हपत्याख्यभेदेन ततस्तिष्ठति चोत्तरे ॥ 128 ॥

 ओदनम्पचनात्मा तु सर्वात्मत्वेन मध्यतः ।  
 आधाराधेयभावेन त्वास्ते संवलिताकृतिः ॥ 129 ॥  
 अनेन होमेनाग्निर्लब्धसत्ताको भूत्वाऽन्तर्गतं भगवन्तं दृष्ट्वा तन्मयत्वं प्राप्य स्वयमेव\[7\] याजककर्तृकयागाङ्गत्वमाश्रित्य चातुरात्म्याराधनार्थं स्वयमपि चतुर्धा आहवनीय-सभ्य-गार्हपत्यौदनंपचनात्मभेदैः प्रागादिषु स्वात्मत्वेन मध्ये चाधाराधेय\[8\]भावसंवलिताकृतिस्तिष्ठतीत्याह- तदेति सार्धैः पञ्चभिः॥ 124-129 ॥  
 \[1 \`स लब्ध...याति' नास्ति- उ. ।\]  
 \[2 सत्तस्य- मु. अटी.।\]  
 \[3 श्रितम्- अटी.।\]  
 \[4 गान्न- मु. अटी. ।\]  
 \[5 यदू- मु. अटी. ।\]  
 \[6 पूर्व आ- अ. उ.।\]  
 \[7 स्वयमेव स्वयमेक एव - अ.।\]  
 \[8 तस्तुति- अ. ।\]

 अङ्गाराण्यर्चिषश्चैव शक्तिर्या दहनात्मिका ।  
 त्रिलक्षणोऽयमाधार आधेयो हुतभुग् विभुः ॥ 130 ॥

 आत्मयोनिस्तु\[1\] विश्वेशो वासुदेवः सनातनः ।  
 एवं ज्ञात्वा पुरा सम्यक् सत्तां वैश्वानरीं पराम् ॥ 131 ॥

 ततः कर्मणि वर्तेत नैष्ठिकः कृतनिश्चयः ।  
 कुर्यादुदकपूर्वं तु प्राग्वदावाहनं ततः ॥ 132 ॥  
 आधाराधेयविवरणमाह- अङ्गाराणीति सार्धेन। एवं सम्यगनेन सत्तापरिज्ञानानन्तरमेव कर्मणि प्रवृत्तिमाह- एवमिति। अस्मिन्नव\[2\]सरेऽग्न्यर्चनमीश्वराद्युपबृंहितं ग्राह्यम् ॥ 130-132 ॥  
 \[1 योने-अ., नोऽग्ने-मु. अटी. बक. बख.।\]   
 \[2 सरेऽर्चन- अ. ।\]

 कुर्यादुदकपूर्वं तु प्राग्वदावाहनं ततः ॥ 132 ॥  
   
 व्यक्तेर्विगलितेनैव तत्त्वेनाप्यव्ययात्मना ।  
   
 अथाग्निमध्ये भगवदावाहनमाह- कुर्यादिति। व्यक्तेर्विगलितेनेत्यनेन बिम्बादिष्वर्चितस्यैवात्रावाहनमित्यवगम्यते। तत्त्वेन मान्त्ररूपेणेत्यर्थः ॥ 132-133 ॥  
   
 सर्वेश्वरस्य वै यस्माद् यद्यन्मान्त्रं महद्वपुः ॥ 133 ॥

 वाच्यवाचकरूपं तद् विज्ञेयममलेक्षण ।  
 तत्पुनः शुद्ध\[1\]सामान्यमुपचारविधौ स्थितम् ॥ 134 ॥

 यद्भोगदानमन्त्रैस्तु रहितं मान्त्र\[2\]मैश्वरम् ।  
 मन्त्रशरीरस्यैव मुख्यत्वं तस्य वाच्यवाचकरूपेण द्वैविध्यं चाह- सर्वेश्वरस्येति द्वाभ्याम्। अत्रावाहनमित्यनेन \[3\]भद्रपीठपरिकल्पनादिलयभोगार्चनान्तविधयोऽप्युपलक्ष्यन्ते। तथैवोपबृंहितमीश्वरादिषु\[4\] च ॥ 133-135 ॥

 \[1 दद्यान्मात्रं- मु. अटी., दद्यान्मान्त्रं - बक. बख.।\]  
 \[2 शब्द- अ. उ.।\]  
 \[3 मात्र- मु. अटी.।\]  
 \[4 \`भद्र' नास्ति- अ.।\]

 प्राक् चतुर्धा विभक्तो यस्तमादायेध्मसञ्चयम् ॥ 135 ॥

 आज्येनोभयतः\[1\] सिक्तं ब्रह्मक्षीरद्रुमोद्भवम् ।  
 कुण्डस्य ब्रह्मभित्तिभ्यां मध्ये भागचतुष्टये ॥ 136 ॥

 निदध्यादुत्तराशान्तं प्राग्भागादादितः क्रमात् ।  
 ईशानाग्नेयपादाभ्यां पतितं प्राक् चतुष्टयम् ॥ 137 ॥

 आग्नेयनैर्ऋताशाभ्यां विश्रान्तमपरं न्यसेत् ।  
 नैर्ऋतानिलसंस्पर्शि\[2\] तृतीयं विनिवेश्य च ॥ 138 ॥

 वाय्वीशपदसंरुद्धं चतुर्थं तु चतुष्टयम् ।  
 एवं चतुर्विभक्तेन सामिधेन समासतः ॥ 139 ॥

 कुण्डमेकं चतुर्धा वै चतुर्णां संविभज्य च ।  
 अग्नीनामेकदेहानां चातुरात्म्यव्यपेक्षया ॥ 140 ॥

 यदा य उपयोग्यः\[3\] स्यात्\[4\] यस्मिन् यस्मिन् हि वस्तुनि ।  
 स्वमूर्तेस्तर्पणार्थँ च कर्मणि स्थापनादिके ॥ 141 ॥

 तदा तदा स आदेयः स्वकात् स्थानाच्च यत्नतः ।  
 ततः पूर्वं प्रणीतासंस्कारकाले चतुर्धा विभक्तस्य षोडशेध्मस्येदानीं कुण्डमध्ये आ(वाह?हव)नीयादिविभागार्थं प्रागादिषु ब्रह्मस्थानभित्योर्मध्ये तत्तत्कोणद्वयसंरोधेनेध्म\[5\]प्रक्षेपमाह-प्राक् चतुर्धेत्यादिभिः स्वकात् स्थानाच्च यत्नत इत्यन्तैः ॥ 135-142 ॥  
 \[1 र्शं- अ., र्श-अटी.।\]  
 \[2 समिद्धेन-मु. अटी. बख.।\]  
 \[3 ग्यस्य-बक. बख.।\]  
 \[4 स्याद्धविरस्मिन्- अ.।\]  
 \[5 रोधेन प्रक्षेप- म.।\]

 द्वितीयमिध्ममादाय त्वष्टकाष्ठमयो हि यः ॥ 142 ॥

 द्विधा कृत्वा पुराज्येन पूर्ववत् सेचयेच्च तम् ।  
 निधाय दक्षिणस्यां च मध्य आग्नेयदिग्गतम् ॥ 143 ॥  
 इध्मविभागादिकमाह- द्वितीयमिति। इध्माष्टकं पुरा द्विधा कृत्वा तदनन्तरं पूर्ववदुभयत आज्येन सेचनीयम्। यद्यपीश्वरपारमेश्वरयोः- "आज्येनो\[1\]भयतः सिक्तं ब्रह्मक्षीरद्रुमोद्भवम्। \[2\]समादाय द्विधा कृत्वा" (ई. सं. 5/186; पा. सं. 7/148) इति चोक्तत्वाद् इध्मानामाज्यसेकानन्तरं द्वेधा विभजनं प्रतीयते, तथापि मूलाविरोधेनार्थस्य वर्णनीयत्वात् मूले च द्विधा कृत्वा पुराज्येन पूर्ववत् सेचयेच्च तमित्युक्तत्वात्, षोडशेध्मप्रकरणेऽपि चतुर्धा विभजनानन्तरमेवाज्यसेकस्योक्तत्वाच्च पाठक्रमादर्थक्रमस्य बलीयस्त्वेन तयोरपि द्वेधाकरणानन्तरमेवाज्यसेचनमित्यर्थो वर्णनीयः। अत एवास्मत्तातपादैरीश्वरानुसारिण्यपि सात्वतामृते मूलाविरोधेनार्थो वर्णितः। कस्मिंश्चित् पारमेश्वरप्रयोगे- "आज्येन सर्वतः संसिच्य द्विधा कृत्वा" इत्युक्तम्, तद्विरुद्धम् ॥ 142-143 ॥  
 \[1 न सर्वतः- पा.।\]  
 \[2 इध्माष्टकं समा- ई.।\] 

 निधाय दक्षिणस्यां च मध्य आग्नेयदिग्गतम् ॥ 143 ॥

 विश्रान्तं\[1\] नैर्ऋतपदे चोत्तरस्यां तथाऽपरम् ।  
 \[2\]वाय्वीशपदसंरुद्धमाज्यमादाय वै ततः ॥ 144 ॥  
 इध्मप्रक्षेपक्रममाह- निधायेति सपादेन। अग्नौ दक्षिणस्यां मध्ये नैर्ऋताग्नेयको(ण)संरुद्धमिध्मचतुष्टयं निधाय तथैवापरं चतुष्कमुत्तरस्यां मध्ये वायव्येशानकोणसंरुद्धं निदध्यादित्यर्थः। एवं नैर्ऋताग्नेयसंरुद्धत्वोक्त्या वायव्येशानसंरुद्धत्वोक्त्या चाग्नौ दक्षिणस्यामुत्तरस्यां च पूर्वपश्चिमायतने वेध्मप्रक्षेपः कार्य इत्यर्थः सिद्ध्यति।  
 ननु पूर्वपश्चिमान्तमिध्मप्रक्षेपः स्वतः सिद्ध इति चेन्न, पूर्वं षोडशेध्मप्रक्षेपप्रकरणे- "ईशानाग्नेयपादाभ्यां \[3\]पतितं प्राक्चतुष्टयम्" (6/137) इति, "नैर्ऋतानलसंस्पर्शि \[4\]तृतीयं विनिवेश्य" (6/138) इति च दक्षिणोत्तरायतमपीध्मप्रक्षेपस्योक्तत्वात्। इममर्थमविज्ञाय कस्मिंश्चित् पारमेश्वरप्रयोगे वृथा पाण्डित्यं कृतम्। तथाहि- इध्माष्टकपक्षे कुण्डादन्तः दक्षिणभित्तौ मध्यत ऊर्ध्वाग्रमेकमिध्मं मूलेन संयोज्य तथा कुण्डमध्यत आग्नेये नैर्ऋते चेध्मत्रितयं निधाय तथापरचतुष्कमुत्तरभित्तिकुण्डमध्यवाय्वीशानकोणेषु निदध्यादिति ॥ 143-144 ॥  
 \[1 श्रान्तनै- बक. बख. उ.।\]  
 \[2 वारीश- मु., वागीश- उ. ।\]  
 \[3 \`पतितं' नास्ति- अ.।\]  
 \[4 स्पर्शत्रितयं- अ.।\]

 चतुःसंख्येन मन्त्रेण प्रणवालङ्कृतेन च ।  
 दक्षिणे स्रुक्चतुष्कं तु जुहुयादुत्तरे तथा ॥ 145 ॥  
   
 सूर्यसोमात्मकं चाग्नेर्विद्धि \[1\]तल्लोचनद्वयम् ।  
 ततोऽग्नौ दक्षिणे उत्तरे चेध्मप्रक्षेपस्थाने तत्संख्यानुगुणमाज्यहोमं तत्स्थानद्वयस्य सूर्यसोमात्मकाग्निलोचनत्वं चाह- चतुःसंख्येनेति सार्धेन। \[2\]जयाख्ये तु- सूर्यसोमयोस्तत्तन्मन्त्राभ्यामाहुतिद्वाराऽग्नौ दक्षिणोत्तरयोः संयोजनमुक्तम्। तदपि संगृहीतमीश्वरपारमेश्वरयोः। किञ्च, एवमाज्यभागाभ्यां पूर्वमाघारहोमोऽपि संगृहीतस्तत्रैव-  
 .... .... .... \[3\]आघाराज्यं ततः क्षिपेत् ।  
 इध्ममूलादथा\[4\]क्रान्तमिध्मोपरि संस्थितम् ॥  
 स्रुवमाज्येन संपूर्य सूर्यबीजेन चिन्तयेत् ।  
 सहस्रां\[5\]शुं च तन्मध्ये दद्यात् कुण्डस्य दक्षिणे ॥  
 अपरस्मिन् स्रुचि ध्यात्वा सोमाख्येनाक्षरेण तु ।  
 पूर्णं शशाङ्कबिम्बं च प्रदद्यात् तत\[6\] उत्तरे ॥ इति ॥ 145-146 ॥  
      (ई. सं. 5/188-190; पा. सं. 7/150-152)  
 \[1 तं लो- मु. अटी. बक. बख.।\]  
 \[2 जयाख्यसंहितायां पञ्चदशे पटले, ईश्वरसंहितायां पञ्चमे, पारमेश्वरसंहितायां सप्तमे चाध्याये विषयोऽयं द्रष्टव्यः।\]  
 \[3 आघाराभ्यन्ततः- ई.।\]  
 \[4 ग्रान्त - पा.।\]  
 \[5 स्रांशुश्च- म., स्रान्तं च - अ.।\]  
 \[6 त्तु तदुत्तरे- पा.।\]  
   
 एतयोरन्तरं यद् वै तदग्नेर्वदनं स्मृतम् ॥ 146 ॥

 तत्र\[1\] वै जुहुयात् पूर्वं\[2\] समिधां सप्तकं क्रमात् ।  
 एतयोरन्तरालस्य वदनत्वं तत्र सप्तसमिधां होतव्यत्वं चाह- एतयोरिति। समिधां सप्तकं समित्- पुष्प- धूप- मधुपर्क-बीज-चरु-घृतानीत्यर्थः। समिध्यते दीप्यतेऽग्निरनयेति व्युत्पत्त्या समित्पुष्पादीनां सप्तानामपि समिदित्येव व्यवहारात् ॥ 146-147 ॥  
 \[1 तत्रैव- उ.।\]  
 \[2 पूर्णं- अटी. ।\]

 घृतसिक्तां चतुःसंख्यामेकैकां हि सुपुष्कलाम् ॥ 147 ॥  
   
 प्राक् कुङ्कुमादिना लिप्तां काष्ठसंख्यां तु होमयेत् ।  
 \[1\]स्रग्धूपं मधुपर्कं च बीजान्नाज्यं यथा\[2\]क्रमम् ॥ 148 ॥

 तत्रान्नसमिधो दाने विशेषोऽयं विधीयते ।  
 साधितं संस्कृताऽनौ प्राक् तन्निधायाग्रतश्चरुम् ॥ 149 ॥

 समुद्घाट्यावलोक्यादौ सम्प्रोक्ष्यार्घ्याम्भसा ततः ।  
 दर्भकाण्डचतुष्केण साग्निना तदनुस्पृशेत् ॥ 150 ॥

 तन्मध्ये स्रुक्चतुष्कं तु मन्त्रैराज्यस्य निक्षिपेत् ।  
 अथादाय स्रुचं तत्र तद्वद् दद्याच्चतुष्टयम् ॥ 151 ॥

 चतुरङ्गुलमानेनाऽप्यन्नग्रासमथाहरेत् ।  
 तन्निधाय स्रुचा\[3\] दर्भे तदूर्ध्वे पूर्ववद् \[4\]घृतम् ॥ 152 ॥

 दद्यादग्नौ चतुष्कं तु क्षिपेदन्नाहुतिं ततः ।  
 \[5\]भूयोऽग्नौ स्रुक्चतुष्कं तु\[6\] चाज्यस्यापाद्य यत्नतः ॥ 153 ॥

 ततोऽन्न\[7\]माज्यसंसिक्तं प्राग्वत् कृत्वाहुतिं पुनः ।  
 दद्यात् पूर्वप्रयोगेण त्वेवमेव चतुष्टयम् ॥ 154 ॥

 हुत्वाऽप्यन्नाहुतीनां च\[8\] ह्याज्याख्यां\[9\] जुहुयात् ततः ।  
 तासां होमक्रममाह- घृतसिक्तां चतुःसंख्यामित्यारभ्य आज्याख्यां जुहुयात् तत इत्यन्तम्। घृतसिक्तां घृतेनोभयतः सिक्तामित्यर्थः, "आज्येनोभयतः सिक्तम्" (6/136) इति पूर्वोक्तेः। एकैकाम् पूर्वमिध्महोमप्रकरणे चतुश्चतुस्समिधां युगपत् प्रक्षेपस्योक्तत्वादत्रापि तादृशत्वशङ्काया निवृत्त्यर्थमेकैकामित्युक्तम्। सुपुष्कलामित्यनेन कृमिभक्षितत्वादिदोषराहित्यमुच्यते। प्राग् आसादनकाल इत्यर्थः। कुङ्कुमादिना, आदिशब्देन \[10\]कर्पूरकस्तूर्यौ गृह्येते, स्रग्धूपमधुपर्कं स्रक् पुष्पमित्यर्थः। "ततः पुष्पमयीं दद्यात्" (40/68) इति लक्ष्मीतन्त्रोक्तेः। धूपः गुग्गुल्वादि। मधुप(र्क?र्कः) संमिलितपयोदधिमध्वाज्यम्। बीजानि मुद्गादीनि। अन्नानि पायसादीनि। आज्यं गोघृतम्। आहत्य सप्त समिधो ज्ञेयाः। यथाक्रमम् उक्तक्रममनतिक्रम्येत्यर्थः। पूर्वं काष्ठसमिधम्, ततः पुष्पम्, ततो धूपम्, \[11\]ततो मधुपर्कम्, ततो बीजानि, ततश्चरुम्, ततस्त्वाज्यं क्रमेण जुहुयादिति यावत्। क्वचित् सात्वतपुस्तकेषु ईश्वर(5/194)पारमेश्वर\[12\]पुस्तकेषु च "बीजान्याज्यं यथाक्रमम्" इत्यशुद्धपाठो लिखितः। तदनुसारेण केषुचित् पारमेश्वरप्रयोगेषु बीजाहुत्यनन्तरमाज्याहुतिस्तदनन्तरं चर्वाहुतिरिति लिखितम्, तदसंगतम्, यतः पूर्वं सामान्यतोऽन्नसमिद्दानोक्तिमन्तरा तत्रान्नसमिधो दाने विशेषोऽयं विधीयत इत्युक्तेरवतरणासंभवात्, आज्याख्यां जुहुयात् तत इति चर्वाहुत्यनन्तरमाज्याख्यसमिद्दानस्योक्तत्वाच्च। प्राक् संस्कृताग्नौ साधितमित्यत्र चरुसाधनप्रकारस्तु दीक्षा\[13\]प्रकरणे वक्ष्यमाणो ज्ञेयः। तन्मध्ये चरुमध्ये। आज्यस्य स्रुक्चतुष्कं निक्षिपेत्, स्रुचाज्येन चतुर्वारमभिघार्येत्यर्थः। अन्नग्रासं कुक्कुटाण्डप्रमाणमन्नकबलमित्यर्थः। "कुक्कुटाण्डप्रमाणं तु ग्रास इत्यभिधीयते" (अ\[14\]. सं. 121-122) इति स्मृतेः। अथादाय स्रुचं तत्र तद्वद् दद्याच्चतुष्टयमित्यत्र, तदूर्ध्वे पूर्ववद्घृतमित्यत्र, दद्यादग्नौ चतुष्कं तु इत्यत्र च स्रुवेणेति ज्ञेयम्। ततोऽन्नमाज्यसंसिक्तं प्राग्वत् कृत्वा स्रुचाऽज्येन चरुं चतुर्वारमभिघार्येत्यर्थः। पूर्वप्रयोगेणेत्यनेन स्रुचि स्रुवेण चतुरभिघारः, तत्र चरुनिक्षेपः, तदुपरि पुनश्चतुरभिघारस्रुवेणाज्याहृतिचतुष्टयम्, चर्वाहुत्यनन्तरं पुनः स्रुचाऽऽज्याहुतिचतुष्टयं च संगृह्यते। एवमन्नाहुतीनां चतुष्टयं हुत्वेत्यनेनान्नाहुतीनामपि चतुःसंख्याकत्वमेव ज्ञेयम्। एवं काष्ठसमिधोऽन्नसमिधश्च चतुःसंख्याकत्वोक्त्या पुष्पादीनां पञ्चसमिधामपि चतुःसंख्यया होमो ज्ञायते। पारमेश्वरव्याख्याने तत्प्रयोगे च षोडशसंख्ययाऽन्नाहुतयस्तत्संख्ययाऽऽज्याहुतयश्च प्रतिपादिताः। तद्भ्रान्तिमूलकम्, दद्यात् पूर्वप्रयोगेण त्वेवमेव चतुष्टयम्। हुत्वाप्यन्नाहुतीनां त्वित्यन्नाहुतिचतुष्टयस्य कण्ठरवेणोक्तत्वात्, एकैकान्नाहुतेः पुरस्तात् प्ररस्ताच्च चतुश्चतुःसंख्याक्रियमाणाज्याहुतीनां द्वात्रिंशत्संख्याकत्वाच्च।  
 वस्तुतस्तु बहुशः पारमेश्वरपुस्तकेष्वस्मिन् प्रकरणे च चतुष्कं तु मन्त्रैराज्यस्य निक्षिपेदित्यादि दद्यादग्नावित्यन्तग्रन्थपातादेवं व्याख्यातारः प्रयोगकार प्रयोगकाराश्च बभ्रमुरिति ज्ञेयम्। अत एव पारमेश्वरव्याख्याने- "तत्रान्तसमिधविशेषमाह- तत्रान्नसमिधो दान इति पञ्चभिः" इति लिखितम्। मध्ये पतितं श्लोकद्वयं न किञ्चिदपि तेषामाकाङ्क्षापदवीमधिरूढम् ॥ 147-155 ॥  
 \[1 स्रुग् धूपं- बक. बख. ।\]  
 \[2 क्रमात्- मु. अटी.।\]  
 \[3 स्रुचो गर्भे- अ. ।\]  
 \[4 द्रुतम्- अटी.।\]  
 \[5 श्लोकद्वयं नास्ति- बक.।\]  
 \[6 त्वप्याज्य- अ.।\]  
 \[7 न्य- मु. अटी.।\]  
 \[8 चाप्या- अ.।\]  
 \[9 भ्यां- मु.।\]  
 \[10 कस्तूरकर्पूर्यौ- अ. ।\]  
 \[11 \`ततो मधुपर्कम्' नास्ति- अ.।\]  
 \[12 मुद्रिते पारमेश्वरपुस्तके \`बीजान्नाज्यम्' (7य156) इत्येव पाठः।\]  
 \[13 अष्टादशे परिच्छेदे।\]  
 \[14 पाठान्तरेण सहात्र वचनमेतदुपलभ्यते।\]  
   
 तदन्ते तोयनिर्मुक्तैः कुसुमैरर्घ्यमिश्रितैः ॥ 155 ॥

 पूजयेच्चतुरो वारान् मन्त्रैर्वा प्रणवैः प्रभुम् ।  
 ततोऽग्निस्थदेवानां पुष्पैश्चतुर्वारमर्चनमाह- तदन्त इति। अर्घ्यमिश्रितैराज्यर्घ्यमिलितैरित्यर्थः, अन्यथा तोयनिर्मुक्तैरित्यनेन विरोधात्। अत एवाज्येनैवार्घ्यदानादिकमुक्तं पाद्मे- "अर्घ्यपूर्वं निवेद्यान्तं सर्पिषा जुहुयात् सकृत्" इति। मन्त्रैः वासुदेवादिमन्त्रैरित्यर्थः। यद्वा प्रणवैः, बहुवचनेन चतुर्वारमुच्चरितैरित्यर्थः। मूर्तिमन्त्राः प्रतिव्यक्तिविभिन्नाः, प्रणवस्तु व्यापकत्वात् सर्वेषामेक एवेति भावः। अत्र प्रणवैरित्यनेनाष्टाक्षरादयश्चत्वारो मन्त्रा अप्युपलक्ष्यन्ते, तेषामपि प्रणवार्थविवरणरूपतया व्यापकत्वात्, तेषु प्रणवपदमन्त्रत्वेनोक्तत्वाच्च। तथा च लक्ष्मीतन्त्रे-  
 पदमन्त्रास्त्रयोऽस्य स्युर्विधाने पाञ्च\[1\]रात्रिके ॥  
 विष्णवे नम इत्येवं नमो नारायणाय च ।  
 नमो भगवते पूर्वं वासुदेवाय चेत्यपि ॥  
 जितं ते पुण्डरीकाक्ष नमस्ते विश्वभावन ।  
 नमस्तेऽस्तु हृषीकेश महापुरुष पूर्वज ॥  
 पदमन्त्रश्चतुर्थोऽयं प्रणवस्य पुरन्दर ।  
 ॐकारसहितानेतान् मन्त्रान् पूर्वविदो विदुः ॥  
 केवलस्तारकश्चैव चत्वारश्च तदादिकाः ।  
 पञ्चैते व्यापका मन्त्राः \[2\]पञ्चरात्रे प्रकीर्तिताः ॥ इति।  
     (24/67-70, 74)  
अत एव-  
 संप्रोक्ष्यार्घ्याम्भसा चेध्मान् चतुर्धा संविभज्य च ।  
 पूजयेदर्घ्यपुष्पाभ्यां द्वादशाक्षरविद्यया ॥ (6/106)  
 इति वासुदेवाद्युद्देशेन चतुर्धा विभक्तानामिध्मानां तन्मन्त्रैरर्चनीयत्वेऽपि द्वादशाक्षरस्य व्यापकत्वाद् द्वादशाक्षरविद्ययेत्युक्तम्। एवं भद्रपीठशोधनप्रकरणेऽपि- "प्रक्षाल्य द्वादशा\[3\]र्णेन प्रणवाद्यन्तकेन तु" (6/4) इत्युक्तम्।  
 नन्वत्रोभयत्रापि व्यापकं वासुदेवद्वादशाक्षरमिति को वा नियमः, तस्य पूर्वमनुक्तत्वात्। उक्तेष्वेव योऽसौ द्वादशाक्षरः, स तु ग्राह्यः। स चाप्ययार्चनप्रकरणोक्तश्चतुर्थमन्त्रः स्यादिति चेन्न, तस्याप्ययक्रमेणार्चनप्रकरण एवोपयुक्तत्वात्, एकव्यक्तिमात्रनियततया चातुरात्म्यार्चनप्रकरणेऽनुपयुक्तत्वाच्च, अत्र केवलप्रणवेनाप्यर्चनोक्त्या उक्तेष्वेवान्यतमो ग्राह्य इति नियमाभावाच्च व्यापकं द्वादशाक्षरमेव ग्राह्यमिति सिद्धम्। एवं पुष्पार्चनान्तं नित्ययागो ज्ञेयः। तथा च लक्ष्मीतन्त्रे-  
 पुष्पाञ्जलिमुपादाय वह्निस्थामर्चयेत्\[4\] ततः।  
 नित्ययागोऽय\[5\]मेतावानूर्ध्वं(6) कामाहुतिं\[7\] क्षिपेत् ॥  
 यदि कामयमानः स्यात् तत्तद्विध्यनुरूपिणीम् । (40/71-72)  
इति ॥ 155-156 ॥  
 \[1 पञ्च-म.।\]  
 \[2 पाञ्च- मु.।\]  
 \[3 शास्त्रेण- अ.।\]  
 \[4 येद् धिया- मु.।\]  
 \[5 गो ममै- मु.।\]  
 \[6 न् पूर्वं- अ.।\]  
 \[7 हुतीः- अ. म.।\]  
 ततो मोक्षाप्तये होमं यथाशक्ति समाचरेत् ॥ 156 ॥

 शतपूर्वं सहस्रान्तं दद्यात् पूर्णाहुतिं ततः ।  
 एकं\[1\] मन्त्रचतुष्केण चतुर्भिश्चतुरोऽथवा ॥ 157 ॥  
 ततः शतादिसंख्यया यथाशक्ति मोक्षार्थं होमम्, तदन्ते वासुदेवमन्त्र\[2\]चतुष्टयेन सकृदेव\[3\] पूर्णाहुतिम्, यद्वा प्रतिमन्त्रं पूर्णाहुतिचतुष्टयं जुहुयादित्याह- तत इति सार्धेन। अत्रापेक्षिताः काम्याहुतिभेदा होमद्रव्यप्रमाणादीनि स्विष्टकृत्प्रायश्चित्तपूर्णाहुतिप्रकारादयो बहवो विशेषा ईश्वरादिषु\[4\] प्रतिपादिता ग्राह्याः ॥ 156-157 ॥  
 \[1 एकां- अ.।\]  
 \[2 \`मन्त्र' नास्ति- अ.।\]   
 \[3 स तदेव- अ.।\]  
 \[4 ईश्वरे पञ्चमाध्याये, आदिना पारमेश्वरे सप्तमाध्याये विषया इमे प्रतिपादिताः।\]

 प्राग्वत् पूजां पुनः कुर्याद् दर्भैः संमार्ज्य च स्रुचम् ।  
 यथा भवति निःस्नेहमथ प्राक्स्थापितेन तु ॥ 158 ॥

 पुरतश्चाम्भसाऽऽपूर्य तां च पात्रेण तेन वा ।  
 प्रागादौ कुण्डबाह्ये तु प्रादक्षिण्येन सेचयेत् ॥ 159 ॥

 पवित्रकेणाथ ऊर्ध्वे विनिक्षिप्य करेण वा ।  
 शेषं स्वशिरसो दद्यात् स्वस्थानेऽथ त्वधोमुखे ॥ 160 ॥

 निदध्याद्धोमभाण्डे ते भस्मना तदनन्तरम् ।  
 उत्तरपूजापूर्वकं स्रुक्स्रुवसंमार्जनपरिषेचनादिकमाह- प्राग्वदिति सपादैस्त्रिभिः। प्राग् आसादनकाले पुरतः स्वाग्रतः स्थापितेनाम्भसा अर्घ्योदकेनेत्यर्थः, "अर्घ्यपात्रात्तु चापूर्य कुण्डबाह्ये प्रदक्षिणम्" (ई. सं. 5/276; पा. सं. 7/245) इतीश्वरपारमेश्वरोक्तेः। तां स्रुचमित्यर्थः। चकारेण तस्या अपि दर्भैः संमार्जनमर्घ्यपूरणं चोच्यते। पात्रेण तेन वा स्रुचा स्रुवेणेत्यर्थः। ऊर्ध्वे कुण्डोर्ध्व इत्यर्थः। स्वस्थाने पूर्वं यत्रासादितौ तत्रेत्यर्थः। होमभाण्डे स्रुक्स्रुवावित्यर्थः॥ 158-161 ॥  
   
 जलनिर्मथितेनैव ह्यूर्ध्वपुण्ड्रचतुष्टयम् ॥ 161 ॥

 हृद्यंसयोर्ललाटे च कुर्याद् दीपशिखाकृति\[1\] ।  
 होमाङ्गं तिलकधारणमाह- \[2\]भस्मनेति। अत्र मन्त्राश्चोक्ताः पारमेश्वरे- "शिरस्तनुत्रहन्मन्त्रैर्ललाटे चांसयोर्हृदि" (7/141) इति।  
 एवं भस्मना तिलकधारणं वैष्णवानां विरुद्धमिति न शङ्कनीयम्, अग्निकार्याङ्गत्वात्। तथा च सच्चरित्ररक्षायामूर्ध्वपुण्ड्राधिकारे- "तत्र हि पूर्वमेव धृतोर्ध्वपुण्ड्रस्य समाराधितवासुदेवस्याग्निकार्यसमनन्तरमिदं विधीयमानं \[3\]तत्रैवाग्निकार्यानुप्रविष्टं मन्तव्यमायुष्मता" (पृ. 69) इति॥ 161-162 ॥  
 \[1 कृतिम्- अ., कृति- उ.।\]  
 \[2 भस्मेनेति- मु.।\]  
 \[3 तत्रत्या- मु.।\]

 एवं परिसमाप्ते तु अग्निकार्येऽर्पिते सति ॥ 162 ॥

 संविभागः पितॄणां च यथा कार्यस्तथोच्यते ।  
 एवं कृतस्य होमस्य भगवदर्पणानन्तरं पितृसंविभागः कार्य इत्याह- एवमिति। भगवते होमसमर्पणप्रकारस्त्वीश्व\[1\]रादिषु प्रदर्शितो ग्राह्यः ॥ 162-163 ॥  
 \[1 ईश्वरे पञ्चमाध्यायसमाप्तौ पारमेश्वरे सप्तमाध्यायमध्ये प्रकारोऽयं द्रष्टव्यः।\]

 कुण्डस्य योनिनिकटे दक्षिणाग्रान्\[1\] स्तरेत् कुशान् ॥ 163 ॥

 भद्रपीठसमीपे तु क्ष्मातले वा तदूर्ध्वतः ।  
 संविभागस्थानमाह- कुण्डस्येति॥ 163-164 ॥  
 \[1 शान्- अ.।\]

 स्तरोपरि विकीर्याथ\[1\] तिलान् सरजतोदकान् ॥ 164 ॥

 क्रमेण भावयेत् तत्र पितॄनथ पितामहान्\[2\] ।  
 तत्र दक्षिणाग्रकुशास्तरणोपरि तिलोदकविकिर\[3\]णपूर्वकं पित्रादीनां भावनामाह- स्तरोपरीति। अत्र पितृपितामहशब्दाभ्यां प्रतितामहवृद्धप्रतितामहौ चोपलक्ष्येते,  
 स्तरोर्ध्वे स्वस्वसंज्ञाभिरग्रान्तं तु यथाक्रमम् ।  
 भावयेत् पुरुषादीनां सारूप्यं समुपागतान् ॥  
 पितॄन् पितामहांश्चैव तथैव प्रपितामहान् ।  
 तत्पितॄंश्चाथ शंसन्तः \[4\]सन्तानं स्वविभागतः ॥ (7/294-295)  
इति पारमेश्वरोक्तेः ॥ 164-165 ॥  
 \[1 कायार्थं- मु.।\]  
 \[2 इतः परम्- \`तर्पयेदथ सर्वांश्च देवस्य विनिवेदनात्' इति पाठोऽनावश्यको दृश्यते- उ.।\]  
 \[3 विकीरण- मु.।\]  
 \[4 सन्तानमिति पदं त्रुटितम्- अ.।\]  
   
 तृप्तये\[1\] ह्यथ सर्वेषां देवाय\[2\] विनिवेद्य च ॥ 165 ॥  
   
 प्रोक्षितान्यन्नपात्राणि चत्वारि कबलानि वा\[3\] ।  
 स्तरोर्ध्वे तु निधायाथ सम्पूज्यार्घ्यादिना ततः ॥ 166 ॥

 क्रमेण चातुरात्मीयैर्मन्त्रैरप्यययोगतः ।  
 ततस्तु नाम्ना गोत्रेण मन्त्रपूर्वं तिलोदकम् ॥ 167 ॥

 सर्वेषामर्घ्यकलशात् प्रदद्याच्च यथाक्रमम् ।  
 अथ तेषां पिण्डनिर्वापणमर्घ्याद्यर्चनं तिलोदकप्रदानं चाह- तृप्तय इति त्रिभिः। अत्र देवाय विनिवेद्येत्यत्र पाकपात्रावशिष्टान्नादिकमिति ज्ञेयम्, निवेदितस्य पुनर्निवेदनायोगात्। तथा च पारमेश्वरे-  
 ये यजन्ति पितॄन् देवान् गुरूनपि तथैव च ।  
 स्थापितस्त्वनुयागार्थं प्रापणांशः पुरा तु यः ।  
 तस्मात् किञ्चित् समादाय संविभागं समाचरेत् ।  
 पितॄणां चैव बन्धूनामाश्रितानां तथैव च ।  
 संविभागावशिष्टेन स्वानुयागं समाचरेत् ।  
 यद्वा स्थाल्यवशिष्टं च किञ्चिदादाय पात्रगम् ।  
 प्राग्वन्निवेद्य देवाय तेन पित्र्यं समाचरेत् ।  
 ये वैश्वदेवनिरता विप्राद्या वैष्णवाश्च ते ।  
 यल्लभ्यं भगवद्भुक्तं तस्मादादाय चांशकम् ।  
 तेन कृत्वा वैश्वदेवमवशिष्टांशकेन तु ।  
 कुर्युः प्राणादियात्रां तु विधानेन द्विजोत्तम ॥ इति ॥  
 सच्चरित्ररक्षायां (पृ. 127-128) चोदाहृता इमे श्लोकाः। अन्नपात्राणीत्यत्र पारमेश्वरे-  
 तमालकदलीपूर्वदलेषु क्षालितेषु च ॥  
 संविभज्य चतुर्धान्नं निधाय प्रणवेन तु । (7/299-300)  
इत्युक्तं ज्ञेयम्। स्तरोर्ध्वे निधायेत्यत्र मन्त्रश्चोक्तः पारमेश्वरे-  
 प्राग्वत् स्वधावसानाद्यैर्मन्त्रैरोङ्कारपूर्वकैः ।  
 हृन्मन्त्रा\[4\]लङ्कृतैर्विप्र तथा संज्ञापदान्वितैः ॥  
 पिण्डं प्रकल्पयामीति ततः पूर्ववदाचरेत् । (7/303-304) इति।  
 पिण्डोपरि \[5\]दर्भैराश्छादनं पूर्वमास्तरणोपरि भावितानां पितृपितामहादीनां तत्रावाहनं च प्रतिपादितं तत्रैव-  
 प्रणवैर्दक्षिणाग्राणि सेचितानि तिलाम्बुना\[6\] ॥  
 नाडीरूपाणि दर्भाणि पिण्डानामूर्ध्वतो न्यसेत् ।  
 प्रविष्टान् भावयेन् तेषु नाडीमार्गैरनुक्रमात् ॥  
 पितॄनावाहयामीति स्तरोर्ध्वे प्राक्स्थितांस्ततः । (7/304-306) इति।  
 अर्घ्यादिनेत्यत्रादिशब्देन गन्धादयो ग्राह्याः। अप्य(थ योऽत्र नाव? ययोगतः पितॄनावाह)यामीति स्तरोर्ध्वे गतः। चातुरात्मीयैर्मन्त्रैः ॐपुरुषाय नम इत्यादिभिश्चतुर्भिः पूर्वोक्तैर्मन्त्रैरित्यर्थः। नाम्ना गोत्रेण मन्त्रपूर्वं तिलोदकं दद्यादित्यत्रैवं प्रयोगः- \[7\]ॐ पुरुषाय नमः, मौञ्ज्यायनगोत्राय नृसिंहशर्मणे पुरुषरूपेणे पित्रे इदं तिलोदकं ददामीति। एवं पिता\[8\]महादीनामप्यूह्यम्। अर्घ्यादिसमर्पणेऽप्येवमेव\[9\] मन्त्रा ज्ञेयाः ॥ 165-168 ॥  
 \[1 तृप्त्यर्थमथ- अ.।\]  
 \[2 देवस्य- उ.।\]  
 \[3 च-मु. अटी.।\]  
 \[4 लिङ्गितैः- मु.।\]  
 \[5 र्भैश्छा- अ.।\]  
 \[6 णुना- अ.।\]  
 \[7 पुं- अ.।\]  
 \[8 महाना- अ.।\]  
 \[9 प्येव मन्त्राः- अ.।\]

 ता\[1\]दर्थ्येनाथ चतुरो विनिवेश्यासनेषु च ॥ 168 ॥

 लब्धलक्षान् परे तत्त्वे ब्राह्मणान् पाञ्चरात्रिकान् ।  
 प्राङ्मुखं द्वितयं चैव द्वितयं चाप्युदङ्मुखम् ॥ 169 ॥  
   
 सम्पत्त्यभावेऽप्येकं वा विनिवेश्योत्तराननम् ।  
 अथ तेषां क्रमात् कुर्यादर्चनं चातुरात्म्यवत् ॥ 170 ॥

 अर्घ्यानुलेपनाद्यैस्तु भोगैर्मा\[2\]त्रावसानिकैः ।  
 तत्तत्कालोचितैः सर्वैरनुपादेयवर्जितैः ॥ 171 ॥  
 अथ पितॄनुद्दिश्य ब्राह्मणचतुष्टयमेकं ब्राह्मणं वा भोजयेदित्याह- तादात्म्येनेति। दत्तदृष्टीन्, ब्रह्मज्ञानिन इति यावत्। भोगैः आभ्यवहारिकैरित्यर्थः। मात्रावसानिकैः भोजनानन्तर्यतिलमात्रादानान्तैरित्यर्थः। अत्रापि पितृतृ(प्ति?प्तये) पूर्वोक्त(ा) एव मन्त्राः। अन्यत् सर्वं श्राद्धवज्ज्ञेयम्। अत्रापेक्षिता बहवो विशेषाः पार\[3\]मेश्वरोक्ता ग्राह्याः ॥ 168-171 ॥  
 \[1 तादात्म्ये- अटी.।\]  
 \[2 र्मन्त्रा-मु. अटी. बक. बख. अ.।\]  
 \[3 पारमेश्वरे सप्तमाध्याये उक्ताः ।\]  
   
 तैश्चापि मौननिष्ठैस्तु भवितव्यं सुयन्त्रितैः ।  
 वाग्यताः शुद्ध\[1\]लक्षाश्चाप्यन्न\[2\]मूर्तौ जनार्दने ॥ 172 ॥

 येऽश्नन्ति पितरस्तेन तृप्तिमायान्ति शाश्वतीम् ।  
 अतः सव्यभिचारं तु मौनं वर्ज्यं क्रियापरैः ॥ 173 ॥  
 श्राद्धभोक्तॄणां मौनं पितृतृप्तिकरमित्याह- तैरिति सार्धेन ॥ 172-173 ॥  
 \[1 बद्ध- अ.।\]  
 \[2 प्यन्ने- मु. अटी. बक. बख.।\]

 शुभमव्यभिचारं यत् तत् कार्यं सर्ववस्तुषु ।  
 यदङ्गसङ्केतमयैरव्यक्तैर्नासिकाक्षरैः ॥ 174 ॥  
 तत्रापि दुष्टस्य मौनस्य त्याज्यत्वमदुष्टस्य ग्राह्यत्वमाह- अत इति ॥ 174 ॥  
   
 यदङ्गसङ्केतमयैरव्यक्तैर्नासिकाक्षरैः ॥ 174 ॥

 कृतमोष्ठपुटैर्बद्धैर्मौनं तत्सिद्धिहानिकृत् ।  
 स्वयमेव सु\[1\]बुद्ध्या यत् सर्ववस्तुषु \[2\]वर्तते ॥ 175 ॥

 शब्दैरनुपदिष्टैस्तु तन्मौनं सर्वसिद्धिदम् ।  
 मौनस्य दोषगुणावाह- यदिति द्वाभ्याम् ॥ 174-176 ॥  
 \[1 स्व- बक. बख. अ. उ.।\]  
 \[2 वर्त्यते- अटी.।\]

 तस्माद्वै श्राद्धभोक्तॄणां दिव्ये वा पितृकर्मणि\[1\] ॥ 176 ॥

 दद्यान्नैवेद्यवत्\[2\] सर्वं मर्यादाभ्यन्तरे\[3\]ऽग्रतः ।  
 येनाचमनपर्यन्तं कालं तिष्ठन्ति\[4\] वाग्यताः ॥ 177 ॥  
 \[5\]अथोत्तराचमनपर्यन्तमङ्गसंकेतादिदोषाभावसिद्ध्यर्थं तदपेक्षितसर्ववस्तून्यपि तत्पुरतो मर्यादान्तराले \[6\](त्यादी? स्थापनीयानी)त्याह- तस्मादिति। मर्यादाकल्पनाप्रकारस्तूक्तः पारमेश्वरे- "अथास्त्रपरिजप्तेन भूतिना वाऽथ शङ्कुना। \[7\]मसृणेनाश्मचूर्णेन परिघां स्वधयाऽथवा॥" बहिस्तदासने कुर्यादिग्रे\[8\] दैर्घ्याच्छमाधिकम्\[9\]। \[10\]वैपुल्याच्छममानं तु प्राग्वत् पावनतां नयेत् ॥ (7/327-328) इति ॥ 176-177 ॥

 \[1 पित्र्य- अटी.।\]  
 \[2 दिकं- उ.।\]  
 \[3 रे गतः- अटी.।\]  
 \[4 ति वाग्यतः- अ. उ.।\]  
 \[5 अत उत्त- उ.।\]  
 \[6 \`त्यादी.....शङ्कुना' नास्ति- अ.।\]  
 \[7 स्रलयनात्म- अ.।\]  
 \[8 त्त्वग्रे- मु.।\]  
 \[9 काम्- मु.।\]  
 \[10 वैफल्या- अ.म. ।\]

 विधिनानेन वै नित्यं यागयज्ञे तु वैष्णवे ।  
 संविभागः पितॄणां च कार्यः सद्रविणैर्नरैः ॥ 178 ॥  
 एवंविधपितृसंविभागस्य धनिकविषयतामाह- \[1\] विधिनेति ॥ 178 ॥  
 \[1 तस्मादिति त्रिभिः- अ.।\]

 कृत्वा तिलोदकान्तं वा फलमूलैः स्वशक्तितः ।  
 तदर्थं\[1\] ग्रासमात्रं तु दद्याद् गोष्वथ भैक्षुके ॥ 179 ॥  
   
 तदन्यैस्तु तिलोदकं कृत्वा पितॄनुद्दिश्य यथाशक्ति फलमूलैर्ग्रासमात्रं गवे वा भिक्षवे वा देयमित्याह- कृत्वेति ॥ 179 ॥  
 \[1 तदर्धं- अटी.।\]  
   
 यस्माद् दिव्यैर्महामन्त्रैर्दत्तं यत्पूजितेऽच्युते ।  
 पित्रर्थमल्पं वा भूरि तत्तेषामक्षयं भवेत् ॥ 180 ॥  
 एवं पितॄनुद्दिश्य किञ्चिद् दत्तमपि मन्त्रमहिम्ना तदनन्तं भवतीत्याह- यस्मादिति। एवमेव पितृसंविभागस्त्रिकालेष्वनुष्ठीयमानेष्वपि प्राभातिकार्चनानन्तरं माध्याह्निकार्चनानन्तरं वा सकृदेव कार्य इति ज्ञेयम्, "वह्निसंतर्पणं षष्ठं पितृयागस्तु \[1\]सप्तमम्" (जया. 22/79) इति। पितृसंविभागस्य भगवदाराधनाङ्गत्वोक्त्या साङ्गानुष्ठानसिद्ध्यर्थं प्रत्याराधनमनुष्ठेयमित्याशङ्का त्वीश्वरपारमेश्वरयोः परिहृता।  
तथाहि-  
 यत्र द्वादशकालेज्या कर्तव्या भूतिविस्तरात् ।  
 तत्र प्राभातिकीं कुर्यात् पूजामष्टाङ्गसंयुताम् ॥  
 अङ्गद्वयं तु पाश्चात्त्यं विना वा\[2\] तां समाप्य च ।  
 पितॄणां संविभागं च अनुयागं यथोदितम् ॥  
 देशिकः \[3\]स्वेच्छया कुर्यान्नित्यं माध्यन्दि\[4\]नेऽर्चने ।  
 त्रिकालेष्वेकमष्टाङ्गं षडङ्गं चाचरेद् द्वयम् ॥ इति ।  
    (ई. सं. 6/76-78; पा. सं. 7/431-434)  
एतेन स्वार्थपरार्थार्चनद्वयेऽप्येकेनैवानुष्ठिते सत्यपि न प्रत्येकं पितृसंविभागः कार्य इति सिद्धम्, तस्यैकस्मिन्नहनि सकृदेव कर्तव्यत्वात्।  
 नन्वभिगमनोपादानेज्यास्वाध्याययोगरूपपाञ्चकालिकधर्मानुष्ठानं भागवतस्य विहितम्, तत्र परार्थानधिकारिभिः स्वार्थेज्या क्रियते, तदधिकारवतां युष्माकं परार्थसंज्ञकश्रीयादवाद्र्यादिदिव्यस्थलाविर्भूतश्रीमन्नारायणाद्यर्चनेनैव कृतकृत्यत्वात् पुनः किं स्वार्थसंज्ञकस्वगृहार्चनेनेति चेत्, सत्यम्, "परार्थः सूर्यसदृशः स्वार्थस्तु गृहदीपवत्" इतीश्वरोक्तेः, सूर्यप्रकाशेनैव कृतार्थत्वेऽपि स्वगृहेऽपि दीपारोपणवत् स्वार्थार्चनस्याप्यपेक्षितत्वात्,  
 केशवार्चा गृहे यस्य न तिष्ठति महीपते ।  
 तस्यान्नं नैव भोक्तव्यमभक्ष्येण समं हि तत् ॥  
 इति स्वगृहेऽपि भगवद्बिम्बार्चनस्यावश्यकत्वोक्तेः। "स्वार्थस्यापि परार्थस्य पूजायामधिकारिणः" इत्युभयत्राप्यधिकाराच्चास्माकमपि स्वार्थँ भगवदाराधनमावश्यकमिति बोध्यम् ।  
 ननु चाऽस्तु नाम भवतां स्वार्थपरार्थार्चनयोरधिकारः, स्वगृहे भगवदर्चनावश्यकत्वमपि। स्वार्थपरार्थाधिकारिणो भवदीया बहवः सन्ति। न हि सर्वैरपि सर्वदा परार्थयजनं क्रियते। अतः परार्थाराधनं कुर्वतैव स्वार्थाराधनमपि कार्यम्। पितृसंविभागस्तु प्रत्येकं न कार्य इति को वा नियम इति चेत्, केनोक्तं तथा। जनान्तराविद्यमानत्वदशायामेकेनैव स्वार्थपरार्थार्चनद्वयमपि कृतं चेत्, तदा परार्थं भगवन्मन्दिरे स्वगृहे \[5\]वाऽस्तु देवपितृसंविभागानुष्ठानम्, \[6\]कर्तृभेदे तु प्रत्येकानुष्ठानमित्यस्माकमप्याशयो ज्ञेयः।  
 नन्वेवं सति परार्थभगवन्मन्दिरेऽपि प्राभातिकार्चनादिषु कर्तृभेदे सति प्रत्यर्चनं पितृसंविभागः स्यादिति चेन्न, तत्र कर्तृभेदस्यानुक्तत्वात्, एकं कर्तारमुद्दिश्यैव प्राभातिकार्चनादिद्वादशकालविभागोक्तेः, प्रत्यर्चनं पितृसंविभागस्य कर्तव्यत्वानुक्तेश्च। न च स्वार्थेऽपि होमः पितृसंविभागश्च नोक्त एव, अत्र तु "कुण्डस्य योनिनिकटे दक्षिणाग्रांस्तरेत् कुशान्" (6/163) इति वह्निसमर्पणानन्तरं कुण्डसमीपे कर्तव्यत्वेनोक्तः पितृसंविभागः परार्थार्चनविषय इति वाच्यम्, स्वार्थे चाराधनस्यैकरूप्येणानुष्ठेयत्वात्।  
 ननु तर्हि भवदुक्तसंप्रदायप्रदीपिकायां स्वार्थार्चने बहुशो वैरूप्यं दृश्यते। होमः पितृसंविभागश्च नोक्त इति चेत्, सत्यम्। तत्र स्वार्थमात्राधिकारिणां सुखबोधाय श्रीमद्भाष्यकारोक्तरीत्यनुसारेणाराधनक्रमः प्रदर्शितः। स्वार्थपरार्थोभयाधिकारिभिरस्माभिस्तु स्वसिद्धान्तस्व\[7\]संहितोक्तक्रमेणैवोभयत्राप्याराधनप्रतिष्ठादेरनुष्ठेयत्वं बोध्यम्।  
 ननु श्रीसात्वताद्युक्तप्रकारेणानुष्ठानं कुर्वद्भिरपि स्वार्थे वह्निसंतर्पणं कुतो न क्रियत इति चेदुच्यते,  
 मुख्यकल्पे तु होमान्तां\[8\] नित्यनैमित्तिकात्मिकाम्\[9\] ॥  
 पूजां क्रमेण वै\[10\] कुर्यात् तत्तद्धोमावसानिकाम् ।  
 अनुकल्पे तु जप्यान्ताम्\[11\]  (पा. सं.9/9-10)  
इति जपान्तानुष्ठानस्यापि पारमेश्वराद्युपबृंहितत्वाज्वाज्जपान्तमस्माभिरनुष्ठीयत इति बोध्यमायुष्मता। अत एव नित्ये जपान्तमाराधनमुक्तम्। नित्यानुसारिण्यपि क्रियादीपे होमान्तो मुख्यकल्प एव दर्शितः ।  
 ननु भवत्कृतेश्वरसंहिताव्याख्याने एवं \[12\]पितृसंविभागः प्राभातिकार्चनमात्रानुष्ठाने होमानन्तरं कार्य इत्युक्तम्, तदसंगतम्,  
 प्रातर्मध्यन्दिनं सायं त्रयः काला यथाक्रमम् ।  
 तदानीमवशिष्टास्तु\[13\] घटिकाः स्वस्य कर्मणः ॥  
 अनुकल्पे तु कालः स्यादेको मध्यन्दिनोऽथवा\[14\] ।  
 माध्यन्दिनश्च नैशश्च द्वौ कालौ शक्तितो द्विज ॥ (पा. सं. 9/36-37)  
इति माध्यन्दिनार्चनमात्रस्य पारमेश्वराद्युक्तत्वात् प्राभातिकार्चनमात्रस्य कुत्राप्यनुक्तत्वादिति चेत्, उच्यते- प्राभातिकार्चनमात्रस्याप्यनुष्ठानं द्वादश्यादिषु संभवतीति संतोष्टव्यमायुष्मता ॥ 180 ॥  
 \[1 सप्तमः- मु.।\]  
 \[2 घातां- ई.।\]  
 \[3 स्वेज्यया- ई.।\]  
 \[4 नार्चने- ई. पा.।\]  
 \[5 वा सकृ- अ.।\]  
 \[6 अत्र - अ.।\]  
 \[7 \`स्व' नास्ति- अ.।\]  
 \[8 \`न्ता....त्मिकाः । पूजाः....निकाः ॥' इति बहुवचनान्तः पाठः- पा.।\]  
 \[9 कात्मनाम्- अ. ।\]  
 \[10 वा- अ.।\]  
 \[11 जप्यान्तम्- अ.।\]  
 \[12 प्रति-अ.।\]  
 \[13 ष्टा स्व- अ. म.।\]  
 \[14 न्दिने- अ.।\]

 पश्चाच्छरीरयात्रार्थमभ्यर्थ्य परमेश्वरम् ।  
 लब्धानुज्ञस्तु\[1\] वै कुर्यादात्मयागं यथाविधि ॥ 181 ॥

 भोज्यं नैवेद्यपूर्वं तु सर्वमादाय पात्रगम् ।  
 विनिवेद्य च देवाय पवित्रीकृत्य चाम्भसा ॥ 182 ॥

 सत्यरूपा ह्यलक्ष्या\[2\] चाप्यन्नदोषक्षयङ्करी ।  
 चेतसा चातुरात्मीया भावनीया च भावना ॥ 183 ॥

 रसात्माऽध्यक्षसंज्ञोऽ\[3\]न्ने स्वादु\[4\]भावे व्यवस्थितः ।  
 प्रद्युम्नो भगवान् रूपे चैत\[5\]द्वीर्ये तु लाङ्गलिन्\[6\] ॥ 184 ॥

 भोक्ता महात्मा भगवान् वासुदेवः स्वयं ह्यजः\[7\] ।  
 चतुःप्रणवसंजप्तं\[8\] ततोऽम्भश्चुलुकं पिबेत् ॥ 185 ॥

 वक्त्रकुण्डेऽथ तेनैवाप्यन्नाहुतिचतुष्टयम् ।  
 हुत्वा चाभिमतैर्ग्रासैस्ततोऽश्नीयाद् यथारुचि ॥ 186 ॥  
 अथानुयागविधिमाह- पश्चादिति षड्भिः। आत्मयागम् अनुयागमित्यर्थः।  
 अ\[9\]बात्मतत्त्वं विज्ञेयं विहितं\[10\] तस्य सर्वदा ।  
 आत्मनैवात्मसिद्ध्यर्थं यागमन्नेन तेन च ॥  
 सह यज्ञावशिष्टेन साम्बुना च फलादिना ।  
     (पौ. सं. 31/171-172)  
इति पौष्करोक्तेः। पवित्रीकृत्य चाम्भसेत्यत्र सच्चरित्ररक्षायाम्- "अयोग्यजननिरीक्षितत्व-यातयामत्वादिदोषसंभावनायां\[11\] तन्निवृत्त्यर्थं पवित्रीकरणोक्तिः" (पृ. 125) इति व्याख्यातम्। विनिवेद्य च देवायेत्यत्राऽन्तरात्मनिवेदनं बोध्यम्। तथा च सच्चरित्ररक्षायाम्-  
 हृदि ध्यायन् हरिं तस्मै निवेद्यान्नं समाहितः ।  
 मध्यमानामिकाङ्गुष्ठैर्गृहीत्वान्नं मितं\[12\] पुनः ॥  
 प्राणाय चेत्यपानाय व्यानाय च ततः परम् ।  
 उदानाय समानाय स्वाहेति जुहुयात् क्रमात् ॥ (पृ. 97)  
इति कर्मकाण्डवचनमुदाहृतम्। पारमेश्वरव्याख्याने तु- "देवाय स्वगृहार्चाभूताय विनिवेद्य" इति लिखितम्, तदप्रकृतम्,अस्य वाक्यस्यान्तरात्मनिवेदनपरत्वात्। तथा च सच्चरित्ररक्षायाम्- "ओदनपचने \[13\]शुच्यन्नं श्रपयित्वा वेद्यां भगवते \[14\]नयति। वेद्यां भगवन्तमिष्ट्वा तत्कारिभ्यः प्रयच्छति। कारिणोऽपि\[15\] प्राप्तेनान्नेन वेद्यां\[16\]भगवन्तमिष्ट्वा तद्धात्र उपनयन्ति। उपनीतेन \[17\]धाता स्वयं च कुरुते \[18\]शिष्टेन च भृत्यान् बिभर्ति"इत्यादिरहस्याम्नायवाक्यार्थविचारणप्रकरणे धात्र उपनयन्तीति वाक्यस्यान्तरात्मपरत्वमुक्त्वा तत्साधकत्वेन च- "विनिवेद्य च देवाय पवित्रीकृत्य चाम्भसा" (6/182) (पृ. 124) इत्यादिसात्वतवचनमुदाहृतम् ।  
 ननु भवदुदाहृतरहस्याम्नायवाक्येष्वेव भगवन्निवेदितान्नस्य कारिभ्यः प्रदानम्, तेनैवान्नेन कारिभिः स्वार्थभगवद्यजनं कार्यमित्युक्तं खलु, तत्पुनः कथमप्रकृतमिति चेत्, अनभिप्रायज्ञोऽसि। तस्मिन्नर्थे को वा\[19\] विवादः। तथा कारिप्राप्तान्नेनभगवद्यजनं सर्वसंमतम्। \[20\]किन्तु विनिवेद्य च देवायेत्यत्र तादृशार्थो वर्णितुं न शक्यते। यत एतद्वाक्यं नहि कारिणां कर्मानुष्ठाननिरूपकम्, अपि तु भगवन्तमिष्टवतः कारिप्रदानं कृतवतोऽनुयागं कुर्वतस्तत्प्रकारनिरूपकमिति बोध्यम्।  
 ननु परार्थमिष्टवता स्वार्थे भगवान् परित्याज्यः किमिति चेत्, ब्रूमः- परिग्राह्य एव \[21\]पत्रादिभिः पूजनीयः, स्वेन साष्टाङ्गप्रणामादिना सेव्यश्च। किन्त्वस्यापि साष्टाङ्गयजनं कर्तुं स्वस्यानवकाश इति ज्ञेयम्। अत एव पारमेश्वरादिषु द्वादशकालार्चनं कुर्वतः कालत्रयेऽप्याह्निकमात्रस्यावकाश उक्तः\[22\], न तु स्वार्थाराधनस्य प्रत्येकं कालः प्रदर्शितः। न च द्वादशकालार्चनं कुर्वतः स्वार्थार्चनावकाशो माऽस्तु, त्रिकालाद्यर्चनं कुर्वतः स्वार्थार्चने को विरोध इति वाच्यम्, तदानीमपि स्वार्थार्चनकालस्यानुक्तत्वमेव विरोधः। ननु-  
 प्रातर्मध्यन्दिनं सायं त्रयः कालाः प्रकीर्तिताः\[23\] ।  
 तदानीमवशिष्टास्तु घटिकाः स्वस्य कर्मणः\[24\] ॥  
 इति स्वार्थाविरोधेन परार्थाधिकृतस्य च\[25\] ।  
 एकायनस्य विदुषः प्रोक्ताः कालाः क्रमेण तु ॥  
 तथैव\[26\] दीक्षितस्यापि सिद्धान्तरतचेतसः ।  
    (पा. सं. 9/36, 152-153)  
इति पारमेश्वरोक्तः किं न श्रुत इति चेत्, ब्रूमः- तत्र स्वस्य कर्मण इत्यनेन स्वार्थाविरोधेनेत्यत्र स्वार्थशब्देन च स्नानादिनित्यकर्माण्येवोच्यन्ते, न स्वार्थाराधनमपि। यतस्तत्परार्थयजनवद् बह्वीभिर्घटिकाभिः कर्त्रन्तरेणैव साध्यम्। (नास्ति? अस्ति) च स्वार्थपरार्थयोरुभयोरप्येकेनैवाराधनं कार्यमिति पूर्वं भवदुक्तं खलु। तत्र किं नियामकमिति, अनुपपत्तिरेव नियामिका ।  
 ननु तदानीं बहुघटिकासाध्यं स्वार्थार्चनं कथं शीघ्रं साध्यत इति चेदुच्यते-  
 उत्सवावधिकं श्रेष्ठमाराधनमुदाहृतम् ।  
 होमान्तं मध्यमं प्रोक्तं प्रापणान्तमथाधमम् ॥  
 क्षुद्रं तु धूपदीपान्तमिदमाराधनं हरेः ।  
 इति पाद्मोक्तेः,  
 संक्षेपविस्तरे कुर्याद् देशकालानुकूलतः ॥  
 नैव कुर्या\[27\]दपच्छेदं यजेदञ्जलिनापि माम् । (40/104-105)  
इति लक्ष्मीतन्त्रोक्तेश्च लघुपक्षः साध्यत इति बोध्यम्। तथा चोक्तं पाञ्चरात्ररक्षायां तृतीयेऽधिकारे- "ईषच्छक्तौ संकुचितपूजनम्, एकोपचारमारभ्य तत्तच्छक्त्याद्यनुसारेण सहस्रोपचारान्तविधानात्" (पृ. 168) इति। "यत्पुनरुपचारलोपे प्रत्यवायादिकमुक्तम्-  
 गन्धहीने भयोक्तिश्च\[28\] पुष्पहीने\[29\] तु संकुलम् ।  
 नैवेद्यहीने दुर्भिक्षं मरणं मन्त्रहीनके ॥  
 अमन्त्रमविधिं चैवमकालं चैव पूजनम् ।  
 नित्यं राष्ट्रभयं कुर्यात् \[30\]तत्तद्ग्रामं तु नश्यति ॥  
इत्यादि, तदेतत्सर्वं राजराष्ट्रादिसमृद्ध्यर्थं काम्याराधनेष्वन्येष्वपि पूर्णानुष्ठानशक्तस्य संपूर्णानुष्ठानद्रव्यस्य लोभादिभिस्तत्तद्धानौ मुख्यकल्पसमर्थस्यानुकल्पेन वृत्तौ च दोषमाह, न तु नित्ये कर्मणि निष्कामस्य यथाशक्तिकरणे" (पृ. 175-176)इति च स्पष्टमुक्तम्। रसात्माऽध्यक्षसंज्ञोऽन्न इत्यत्रान्नस्य वीर्यरूपरसेषु क्रमेण संकर्षणादीनां केवलं बलवीर्यतेजोरूपेणावस्थानं भाव्यम्, बलादीनां भोज्यगुणत्वात्। भोक्ता वासुदेवस्तु ज्ञानैश्वर्यशक्तिरूपेण भाव्यः, ज्ञानादीनां भोक्तृगुणत्वात्। तथा च पारमेश्वरे महाहविः- प्रकरणे-  
 बलं वीर्यं च तेजश्च अर्घ्यपुष्पं समुत्क्षिपेत् ।  
 केव\[31\]लेन च सास्त्रेण\[32\] नेत्रमन्त्रेण भावयेत् ॥  
 ततः स्वदक्षिणे हस्ते विज्ञानैश्वर्यशक्तयः ।  
 स्मर्तव्याः स्वस्वमन्त्रेण भोजकाः करणात्मकाः ॥  
 स्पृष्ट्वा स्पृष्ट्वा यथाभोगं बद्धया ग्रासमुद्रया ॥  
 निवेदनीया वै विष्णोरन्नमूर्त्यन्तरस्थिताः ।  
 रसवीर्या\[33\]दिभेदोत्थास्तेजोवीर्यबलात्मकाः\[34\] ॥ इति।  
     (18/378-381)  
 लक्ष्मीतन्त्रेऽपि-  
   
 तारिकामुच्चरन् कुर्यान्मामन्नस्थां\[35\] विभावयेत् ॥  
 सोमानन्दमयीं दिव्यां क्रमाद्यन्नाद्यतां गताम् ।  
 वीर्यरूपरसाकारां तेजोवीर्यबलात्मिकाम् ॥  
 ऐश्वर्यशक्तिविज्ञानरूपं भोक्तारमव्ययम् ।  
 आत्मानं पुण्डरीकाक्षं भावयेत् पुरुषोत्तमम् ॥ (40/96-98) इति।  
अम्भश्चुलुकं पिबेदित्यत्र परिषेचनमपि कार्यम्। तथा च लक्ष्मीतन्त्रे-  
 अस्त्रेण तारया प्रोक्ष्य तारया परिषिच्य च ।  
 उपस्तीर्य तत\[36\]श्चापो दद्यात् प्राणाहुतिं\[37\] ततः ॥ (40/95) इति।  
वक्त्रकुण्डेऽथ तेनैवेति प्रणवेनैव प्राणाहुतयः प्रतिपादिताः। अतः प्रसिद्धप्राणाहुतिमन्त्रपरित्यागान्न भेत्तव्यम्। यतः सच्चरित्ररक्षायाम्- "येषां\[38\] तु तत्र भगवदसाधारणमन्त्रैर्वक्त्रकुण्डे होमो विहितः, न तेषु वैदिकमर्यादाविरोधः शङ्कनीयः, कल्पसूत्रप्रतिनियतधर्मान्तरवत् तदुपपत्तेः" (पृ. 130) इति प्रत्यपादि। एवं च प्रणवेनैव प्राणाहुतिरिति नियमोऽपि नास्ति। यतः सच्चरित्ररक्षायाम्-  
 येन येन तु मन्त्रेण बहिराराधनक्रमे ।  
 वेद्यादिस्थस्य\[39\] देवस्य प्रापणं विनिवेदितम् ॥  
 तेन तेन तु मन्त्रेण जुहुयुर्वक्त्र\[40\]कुण्डके ।  
 चतुःपञ्चत्रिधा वापि प्राण\[41\]पूर्वैर्द्विजोत्तम ॥  
 केवला भक्तिपूतास्तु त्रयीधर्मरता द्विजाः ।  
 प्राणापानादिभिर्मन्त्रैर्जुहुयुः पञ्चधा क्रमात् ॥  
 हृदयस्थाय देवाय विष्णवे सर्वजिष्णवे । (पृ. 130) इति।  
 नन्वेवं प्राणापानादिमन्त्रान् विना साक्षात् तदन्तरात्मभगवदसाधारणमन्त्रैराहुतिपक्षे निवेदितशेषं विना पृथगनेनानुयाग उदितः। अन्यथा निवेदितनिवेदनाख्यदोषः संभवति। अत एवात्र भोज्यं नैवेद्यपूर्वं तु समादायाथ पात्रगमिति नैवेद्यशब्दः प्रयुक्तः, न निवेदितशब्दः। नैवेद्यम् अन्तरात्मनिवेदनाय कल्पितमित्यर्थः स्वरसः। तथा सति पवित्रीकृत्य चाम्भसेत्युक्तेरपि सार्थक्यं भवतीति चेति सच्चरित्ररक्षादिकं कदापि न श्रुतवानसि, यतस्तत्र\[42\] सवन्दनाभिषेकन्यायेन निवेदितनिवेदनाख्यदोषः परिहृतः। निवेदितार्थकनैवेद्यशब्दा अपि बहुशस्तत्र तत्रोदाहृताः ॥ 181-186 ॥  
   
 \[1 ज्ञः स- बक.।\]  
 \[2 क्ष्यात्मा- अटी.।\]  
 \[3 ज्ञो वै- मु. अटी अ.।\]  
 \[4 साधु- मु. अटी.।\]  
 \[5 एत- बख. अ. उ.।\]  
 \[6 ली- अ. उ.।\]  
 \[7 त्वजः- अ. उ.।\]  
 \[8 संभक्तं- मु. बक., संभुक्तं- अटी. बख.।\]  
 \[9 असावात्मत्वं- अ.।\]  
 \[10 विहितस्य- अ. म.।\]  
 \[11 नया- मु.।\]  
 \[12 समाहितः- मु.।\]  
 \[13 शुद्ध्यन्नं- अ. म.।\]  
 \[14 नयेति- अ. म.।\]  
 \[15 \`अपि' नास्ति- मु.।\]  
 \[16 \`वेद्यं' नास्ति- अ. मु.।\]  
 \[17 याताः- मु., यातायाः-मु.।\]  
 \[18 शिष्येण - अ.।\]  
 \[19 \`वा' नास्ति- अ.।\]  
 \[20 किञ्च- अ.।\]  
 \[21 तत्रा- अ.।\]  
 \[22 नवमाध्याये ।\]  
 \[23 यथाक्रमम्- मु.।\]  
 \[24 कर्मिणः- मु.।\]  
 \[25 तु- मु.।\]  
 \[26 तथा वै- मु.।\]  
 \[27 दव- अ. म.।\]  
 \[28 त्पत्तिः- मु.।\]  
 \[29 पुष्टि- अ.।\]  
 \[30 तद्ग्रामं तु विनश्यति- मु.।\]  
 \[31 कवचेन - मु.।\]  
 \[32 शास्त्रेण- अ.।\]  
 \[33 रूपादि- मु.।\]  
 \[34 त्मिकाः- अ. म.।\]  
 \[35 मां चान्तःस्थां - मु.।\]  
 \[36 तया चापो- मु.।\]  
 \[37 हुतीस्तया- मु. ।\]  
 \[38 एषां- अ.।\]  
 \[39 स्थलदेवस्य- म.।\]  
 \[40 जुहुयाद्- अ. ।\]  
 \[41 प्रान्तपर्वै- अ.म.।\]  
 \[42 तत्र सच्चरित्ररक्षायां 122-131 पृष्ठेषु विषयोऽयं प्रपञ्चितः ।\]

 समाचम्य पुनर्यायात् प्रयतो भगवद्गृहम् ।  
 मनोबुद्ध्यभिमानेन सह न्यस्य धरातले ॥ 187 ॥

 कूर्मवच्चतुरः पादान् शिरस्तत्रैव पञ्चमम् ।  
 प्रदक्षिणसमेतेन त्वेवंरूपेण सर्वदा ॥ 188 ॥

 अष्टाङ्गेन नमस्कृत्य ह्युपविश्या\[1\]ग्रतः प्रभोः ।  
 आगमाध्ययनं कुर्यात् तद्वाक्यार्थविचारणम्\[2\] ॥ 189 ॥  
 अथैवमनुयागानन्तरं पुनराचमनपूर्वकं भगवद्गृहप्रवेशं तत्र कर्तव्याष्टाङ्गप्रणामप्रकारमागमाध्ययनरूपस्वाध्यायं चाह- समाचम्येति त्रिभिः। अष्टाष्टाङ्गेनेत्येकवचनेन सकृत्प्रणामप्रतिपादकश्लोकद्वयमिद\[3\]मेवेति सूच्यते। अत एव श्रीमद्भाष्यकारैरपि नित्यग्रन्थे- "भगवन्तमष्टाङ्गप्रणामेन प्रणम्य" (पृ. 187) इत्येकवचनमेव प्रयुक्तम्, अष्टाङ्गप्रणामप्रतिपादकश्लोकद्वयमिदमेवोदाहृतं च (पृ. 188)।  
 नन्वत्र समयपरिच्छेदे-  
 प्रासादं देवदेवीयमाचार्यं पाञ्चरात्रिकम् ॥  
 अश्वत्थं च वटं धेनुं सत्समूहं गुरोर्गृहम् ।  
 दूरात् प्रदक्षिणं\[4\] कुर्यान्निकटात् प्रतिमां विभोः ॥  
 दण्डवत् प्रणिपातैस्तु नमस्कुर्याच्चुतुर्दिशम् । (21/11-13)  
\[5\]इति बहुवचनमपि वक्ष्यति। तस्य का गतिरिति चेत्, सत्यम्। तत्र चतुर्दिशमिति स्थानभेदोऽप्यस्तीति ज्ञेयम् ।  
 ननु च- "एकत्रिपञ्च\[6\]सप्तादिगणनाविषमं हि यत्" (37/53) इति विषमप्रणामनिषेधकपौष्करोक्तिः, तदनुसारिणी\[7\]- "तत्र प्रदक्षिणानि प्रणामांश्च युग्मान् कुर्यात्" (पृ. 114) इति पञ्चरात्ररक्षोक्तिश्च भवता न श्रुता किमिति चेत्, उच्यते- पौष्करनिष्ठानामेव तदुक्तानुष्ठानम्, सात्वतनिष्ठानां तु सकृदेव प्रणामानुष्ठानं बोध्यम्, "सकृत्ते नमः, द्विस्ते नमः" इत्यादिभिः पक्षद्वयस्यापि श्रुत्युक्तत्वात्, तथैव शिष्टाचाराच्च। आगमाध्ययनं कुर्यात् तद्वाक्यार्थविचारणमित्यत्र \[8\]पञ्चरात्ररक्षायाम्- "तदिह भगवत्प्रीणनस्वचित्तरञ्जकेतिहासपुराणस्तोत्रनिगमान्तद्वयव्यापकमन्त्रादीनां श्रवणमननप्रवचनजपादयो वादसंवादादयश्च यौगिकज्ञानप्रदीपस्नेहायमानाः  
 पारुष्यमनृतं चैव पैशुन्यं चैव\[9\] सर्वतः ।  
 \[10\]अनिबद्धप्रलापश्च वाङ्मयं स्याच्चतुर्विधम् ॥ (मनु. 12/6)  
इत्यादिनि\[11\]दर्शितवाचिकपापोदयप्रतिबन्धिनश्च सर्वे व्यापारा यथासंभवं संभूय पृथग्भूय वा स्वाध्यायीभवन्ति" (पृ. 149) इति संगृहीतं द्रष्टव्यम् ॥ 187-189 ॥  
 \[1 तो विभोः- बक. बख. अ. उ.।\]  
 \[2 णाम्- अ. उ.।\]  
 \[3 मिदह्लैः- अ.।\]  
 \[4 क्षिणी- मु. ।\]  
 \[5 इत्यपि- अ. ।\]  
 \[6 सत्तादि- अ.।\]  
 \[7 सारीणि- अ.।\]  
 \[8 पाञ्च- मु.।\]  
 \[9 चापि सर्वशः- मु.।\]  
 \[10 असंबद्ध- मु.।\]  
 \[11 इत्यादीनि- अ.।\]

 प्राप्ते तु सन्ध्यासमये स्नात्वा वा जघनावधि ।  
 क्षालयित्वा ततः कुर्याद् \[1\]वासःसम्परिवर्तनम् ॥ 190 ॥

 अर्चयित्वार्घ्यपुष्पाद्यैर्देवमग्निं यजेत् ततः ।  
 यथाशक्ति जपं कुर्यादासाद्य शयनं ततः ॥ 191 ॥

 समाधाय बहिर्देवं निरालम्बपदे स्थितम् ।  
 अप्रयत्नेन वै तावदनिरुद्धेन तेजसा ॥ 192 ॥

 सह तेनैव वै निद्रा यावदभ्येति साम्प्रतम् ।  
 समुत्थायार्धरात्रेऽथ जितनिद्रो जितश्रमः ॥ 193 ॥  
 अथ सायन्तनस्नानादिनिद्रान्तं कर्तव्यकर्मणां क्रमं संक्षेपेणाह- प्राप्त इति सार्धैस्त्रिभिः। अत्र स्नात्वेत्यादिना सन्ध्योपासनादिकमुपलक्ष्यते। देवमर्चयित्वेत्यत्रार्चनप्रकारः, अग्निं यजेदित्यत्र होमप्रकारश्च पूर्वोक्त एव ग्राह्यः। एतेन स्वार्थपरार्थयोरुभयत्रापि कालद्वयार्चनं मुख्यं भवति, अविशेषेणोक्तत्वात्। सति विभवे पारमेश्वराद्युक्तं द्वादशकालार्चनादिकं परार्थे कार्यम्, तदुद्दिश्यैवोक्तत्वात्। सायमाचमनं चानुयागान्तमिति ज्ञेयम्,  
 सायंप्रातर्द्विजातीनामशनं श्रुतिचोदितम् ।  
 नान्तरा भोजनं कुर्यादग्निहोत्रसमो विधिः ॥ (मनु. 2/52)  
इति रात्रिभोजनस्यापि शास्त्रीयत्वात्।  
 नन्वत्रानुयागः कण्ठरवेण नोक्तः, लक्ष्मीतन्त्रेऽपि-  
 सन्ध्यामुपास्य विधिवदभिगम्य च मां धिया ।  
 योगं युञ्जीत विधिवच्छास्त्रशुद्धेन चेतसा ॥ (40/102)  
इत्यत्रानुयागो नोक्तः, ईश्वरपारमेश्वरयोरपि- "सायन्तनार्चनं कुर्यात् षडङ्गं बलिपश्चिमम्" (ई. सं. 6/78; पा. सं. 7/437) इति, "त्रिकालेष्वेकमष्टाङ्गं षडङ्गं चा\[2\]चरेद् द्वयम्" (ई. सं. 6/78; पा. सं. 7/434) इति च वह्निसंतर्पणा\[3\]न्तमेवार्चनमुक्तम्। एवं वचनेषु जागरूकेषु कथं रात्रावनुयागः शास्त्रीयो भवतीति चेत्, सत्यम्। अत्र सर्वत्रापि रात्रिभोजनस्य नैयत्याभावात् तथोक्तमिति ज्ञेयम्। यतः पाद्मे-  
 ततः पश्चिमसंध्यायां प्राप्तायां तत्र चोदितम् ।  
 जपहोमादिकं सर्वं कृत्वा परमपूरुषम् ॥  
 अर्चयित्वा यथान्यायं यथापूर्वमशेषतः ।  
 भुक्त्वा संविश्य शयने समुत्थाय महानिशि ॥  
 आचम्य प्रयतो भूत्वा ध्यात्वा परमपुरुषम् ।  
 इति\[4\] रात्रिभोजनमप्युक्तम्। ननु रात्रिभोजनस्य नैयत्याभावेन तदप्रतिपादने समर्थित एकादश्याद्युपवासदिवसेषु\[5\] दिवाभोजनस्यापि नैयत्याभावात् तत् कथं प्रतिपादितमिति चेत्, ब्रूमः- दिवोपवासस्य क्वाचित्कत्वाद् रात्र्युपवासस्य पञ्चपर्वादिषु बाहुल्याद् दिवारात्र्यनुयागयोः प्रतिपादनाप्रतिपादने बोध्ये ।  
 नित्यग्रन्थेषु\[6\] दिवानुयागस्याप्यनुक्तिरेवमेव समर्थिता वेदान्ताचार्यैः पञ्चरात्ररक्षायाम्- "तथाह्यपवासदिवसेष्वेकादश्यादिष्वनुयागस्य लोपो भवति। सप्ताङ्गमेव तदानीं यजनम्। अत एवानुयागस्यानियत्वव्यञ्जनाय भाष्यकाराणां तदनुक्तिः। तदर्थकालश्च तस्मिन् दिवसे स्वाध्याययोगादिष्वन्यतमेन यथोचितं \[7\]यापनीयः" (पृ. 167) इति। अत्र सप्ताङ्गमित्यनेनैकादश्यादिष्वपि पितृसंविभागः कार्य इत्युक्तं भवति। स च तिलोदका(न्तरूपं? न्नरूपो) न ब्राह्मणभोजनरूप इति ज्ञेयम्, यतस्तत्रैव कदाचिद् द्वादश्यादिषु प्रभाते पारणं भवति। तदर्थं पूर्वं यजने कृतेऽपि स्वकालप्राप्तं मध्यन्दिनयजनं सप्ता\[8\]ङ्गमिति भोजनानन्तरमपि पितृसंविभाग उक्तो नान्नश्राद्धरूपः, अपि तु तिलोदका(न्त?न्न)रूप एव ।  
 ननु भवता द्वादश्यादिषु प्राभातिकार्चनानन्तरमपि पितृसंविभागः कथमुक्त इति चेत्, सत्यम्। \[9\]तत् परार्थविषयम्, तत्र प्राभातिकार्चनस्याप्युक्तत्वात्, "तत्र प्राभातिकीं कुर्यात् पूजामष्टाङ्गसंयुताम्" (ई. सं. 6/76; पा. सं. 7/432) इति कण्ठोक्तेश्च। स्वार्थे माध्याह्निकार्चनमात्रस्योक्तत्वात्। तदनन्तरमेव पितृसंविभागानुष्ठानमप्यस्माकमप्यविरुद्धं बोध्यम्।  
 ननु च स्वार्थे इज्याकाले माध्याह्निकार्चनमात्रमुचितम्। सायन्तनार्चनमपि भवता कथमङ्गीकृतमिति चेत्, सत्यम्। तद्योगाङ्गं जयाख्यपाद्मादिष्वपि कण्ठरवेणोक्तं द्रष्टव्यम्। यथाशक्ति जपं कुर्यादित्यत्रागमाध्ययनरूपस्वाध्यायमन्त्रजपो बोध्यः, प्रसिद्धजपयज्ञस्य हविर्निवेदनानन्तरमेव कर्तव्यत्वात्। तथा च पञ्चरात्ररक्षायां संग्रहः- "अथ लोहितायति भास्करे यथासूत्रं सायंसन्ध्योपासनं सायंहोमः, पुनर्यथाशक्ति भगवदभिगमनहविर्निवेदनपूर्वकं भोजनम्। केनचिन्निमित्तेन विलुप्ते भोजने प्राणाग्निहोत्रमन्त्रजपः, ततश्च रात्रियोग्यस्वाध्यायो योगश्चेति क्रमः" (पृ. 150)इति।  
समाधाय बहिर्देवमित्यत्र तेन सह बहिःस्थितेन भगवता सहेत्यर्थः। निद्रा यावदभ्येति तावदन्तं बहिर्निरालम्बपदे स्थितं देवं समाधाय ध्यात्वेत्यर्थः। इह प्रयत्नपूर्वकं चित्तनिरोधं कृत्वा ध्याने कृते निद्रा न संभवति। तदभावे योगं कर्तुं चित्तस्वास्थ्यं न जायत इत्याशयेनाप्रयत्नेनानिरुद्धेन\[10\] चेतसेत्युक्तम्। \[11\]अस्य पदद्वयस्यापि समाधायेत्यत्रान्वयः। पारमेश्वरव्याख्याने तु - "अबहिः हृत्कमले" इति व्याख्यातम्। तन्मन्दम्, यतः सात्व\[12\]तेश्वरपारमेश्वरादिषु पञ्चरात्ररक्षादिषु (पृ. 164)च समाधाय बहिर्देवमित्येकरूपः पाठो दृश्यते। तथा पाठाङ्गीकारेऽर्थ(ा)सामञ्जस्यमपि न संभवति ॥ 190-193 ॥  
 \[1 वाससां परि- बक. बख. अ., द्वाससः परि- उ.।\]  
 \[2 चापरे- अ. म.।\]  
 \[3 नन्तर- अ.।\]  
 \[4 इति ननु- अ. ।\]  
 \[5 सेऽपि- अ.।\]  
 \[6 ग्रन्थे तु- अ.।\]  
 \[7 व्याप- अ.।\]  
 \[8 संप्राप्ताङ्ग- म.।\]  
 \[9 \`तत्' नास्ति- अ.।\]  
 \[10 यत्निरु. म. ।\]  
 \[11 अद्य- अ.।\]  
 \[12 तपा- अ.।\]  
   
 समुत्थायार्धरात्रेऽथ जितनिद्रो जितश्रमः ॥ 193 ॥

 कमण्डलुस्थितेनैव समाचम्य तु वारिणा ।  
 गुरुं देवं नमस्कृत्य \[1\]ह्यपविश्याजिनासने ॥ 194 ॥  
 अथ योगं दर्शयन् तत्पूर्वकृत्यमाह- समुत्थायेति सार्धेन। अयं श्लोकः पञ्चरात्ररक्षायामेव व्याख्यातः। तथाहि- "एतत्संहितानिष्ठानामेष योगकालनियमः। निश्शब्दे सर्वसुप्तिकाले चैकाग्र्यातिशयसंभावनया च तद्विधिः। तत्तत्पुरुषशक्त्याद्यनुसाराच्च तत्तत्कालविधेर्न विरोध इत्युक्तम्।" \[2\]तत्र-  
 वैणवीं\[3\] धारयेद् यष्टिं सोदकं च कमण्डलुम् ।  
 यज्ञोपवीतं वेदं च शुभे रौक्मे च कुण्डले ॥ (4/36)  
इत्यादिभिर्मन्वाद्युपदिष्टसोदककमण्डलुधारणादिकं भगवद्योगिनोऽपि\[4\] विहितमिति ज्ञापनाय कमण्डलुस्थितेनैवेत्युक्तम्, निद्रान्तनिमित्ततयोत्तरकर्माङ्गतया च तन्त्रेणाचमनम्। तुशब्देन स्वाशास्त्रोक्तविशेषः, तोयालाभदशायां दक्षिणश्रवणस्पर्शश्च \[5\]व्यज्यते। स्मरन्ति हि-  
 "एवमाचमनाशक्तावलाभे सलिलस्य च ।  
 पूर्वोक्तेषु निमित्तेषु दक्षिणं श्रवणं स्पृशेत् ॥" (प. पृ. 82-83)इति।  
अजिनासन इति "चेलाजिनकुशोत्तरम्" (भ. गी. 6/11) इति गीते प्रधानांशग्रहणमिति ॥ 193-194 ॥  
 \[1 उप- बक.।\]  
 \[2 अत्र- मु.।\]  
 \[3 वैष्णवीं- प. अ. म.।\]  
 \[4 नोऽप्यनपोदितमिति- मु.।\]  
 \[5 व्यज्येते- मु.।\]

 न्यासं मन्त्रचतुष्केण कुर्यात् संहारलक्षणम् ।  
 आपादाज्जानुपर्यन्तमनिरुद्धं च विन्यसेत् ॥ 195 ॥

 प्रद्युम्नाख्यं न्यसेन्मन्त्रं नाभ्यन्तं जानुमण्डलात् ।  
 नाभेराकर्णदेशं\[1\] तु मन्त्रं\[2\] साङ्कर्षणं न्यसेत् ॥ 196 ॥

 आकर्णाद्\[3\] ब्रह्मरन्ध्रान्तं चतुर्थं विनिवेद्य\[4\] च ।  
 ततस्त्वभिमतेनैव त्वास्ते पद्मासनादिना ॥ 197 ॥

 स्वात्मना चातुरात्मीयमभिमानं समाश्रयेत् ।  
 समं कायशिरोग्रीवं सन्धाय\[5\] सह वक्षसा ॥ 198 ॥  
 अथ वासुदेवादिमन्त्रचतुष्टयस्य स्वशरीरे संहारक्रमेण न्यासं पद्मासनादिष्वन्यतमेनोपवेशनं स्वस्मिन् चातुरात्मीयाभिमानावलम्बनं चाह- न्यासमिति सार्धैस्त्रिभिः। चातुरात्मीय\[6\]मभिमानं समाश्रयेदित्यत्र तत्तन्मन्त्रजपध्यानकाले तत्तन्मूर्तितादात्म्यावलम्बनं बोध्यम्, अन्यथा युगपत्सर्वमूर्तितादात्म्याश्रयणस्याशक्यत्वात् तस्य प्रत्येकमेव वक्ष्यमाणत्वाच्च। अत्र चातुरात्म्यार्चनप्रकरणादेव\[7\] चतुर्भिर्मन्त्रैर्योगानुष्ठानादिकमुक्तम्। नह्येकमूर्त्यर्चनविभवार्चनादिप्रकरणेऽप्येतैरेव मन्त्रैर्योगोऽनुष्ठेय इति नियमः, अपि तु तत्तत्प्रकरणानुसारिमन्त्रैरिति बोध्यम्।  
 ननु \[8\]पञ्चरात्ररक्षायामत्र मन्त्रचतुष्कादिव्यतिरिक्तं सर्वं संहितान्तरनिष्ठानामपि साधारणमित्युक्तम्। एतेनैतत्संहितानिष्ठानां सर्वप्रकरणेष्वपि मन्त्रचतुष्केणैव योग इति ज्ञायते, यतस्तत्र प्रकरणान्तरनिष्ठानामपीति नोक्तमिति चेत्, ब्रूमः- अत्र\[9\] चातुरात्म्याराधनस्यैव विस्तरात् प्रकरणान्तरस्य संकुचितत्वात् प्रकरणान्तरेऽपि साधारणमिति नोक्तम्। संहितान्तरनिष्ठानामपि साधारणमित्यनेनैव तदर्थोऽपि किंपुनर्न्यायेन सिद्धो भवतीति ज्ञेयम्। अन्यथा सर्वेषामपि व्यूहचतुष्टयेनैव योगानुष्ठाननियमे-  
 कैवल्यफलदा ह्येका भोगकैवल्यदा परा ।  
 भोगदैव तृतीया च प्रबुद्धानां सदैव हि ॥ (19/4)  
इति वक्ष्यमाणपरादिमन्त्रदीक्षितृफलभेदानुसारेण कैवल्येच्छया केवलं परात्परमन्त्रं प्राप्तवतां काम्येच्छया विभवमन्त्रमात्रमधिकृतवतां च योगानुष्ठानं न संभवेत्। अतो यस्य यस्मिन् मन्त्रेऽभिरतिस्तस्य तेन योगानुष्ठानमिति सिद्धम् ॥ 195-198 ॥  
 \[1 कण्ठ- उ.।\]  
 \[2 साङ्कर्षणं च मन्त्रराट्- बक. बख. अ. उ.।\]  
 \[3 कण्ठा- उ.।\]  
 \[4 योज्य- बक. बख. अ.।\]  
 \[5 धार्य- बक. बख. अ. उ.।\]  
 \[6 त्मिकयाभि- अ., रात्मीकयाऽभि- म.।\]  
 \[7 णात्, एवं म.।\]  
 \[8 श्रीपञ्च- म.।\]  
 \[9 अतः- अ.।\]

 दृङ्नासाग्रगता कार्या विनिमीलितलक्षणा ।  
 जिह्वा तालुतलस्था च सान्तरे\[1\] दशनावली ॥ 199 ॥

 ईषदोष्ठपुटौ लग्नौ धार्ये द्वे बाहुकूर्परे\[2\] ।  
 ऊरुमध्यप्रदेशे तु हस्तौ नाभावधो\[3\] न्यसेत् ॥ 200 ॥

 अधरोत्तरयोगेन वामदक्षिणतः क्रमात् ।  
 अचलं योगपट्टेन त्वेवं सन्धार्य विग्रहम् ॥ 201 ॥

 सङ्कोच्यापानदेशं \[4\]त्वप्युपरिष्टात् तमेव हि ।  
 विकास्या\[5\]वर्णहीनेन हार्णेनालक्ष्यमूर्तिना ॥ 202 ॥  
 अथ योगानुष्ठानकाले कायशिरःप्रभृत्यवयवानां \[6\]सन्धारणक्रममाह- सममिति सार्धैश्चतुर्भिः\[7\] ॥ 198-202 ॥  
 \[1 रा- उ.।\]  
 \[2 कोप- बक. बख. अ. उ.।\]  
 \[3 धस्त्यजेत्- अ. उ.।\]  
 \[4 तु उ- बक. बख. अ.।\]  
 \[5 स्य- बक. बख, र्या- अ.।\]  
 \[6 साधा- अ.।\]  
 \[7 सार्धैः पञ्चभिः- अ.।\]

 विषयान्तर्निविष्टं तु क्रमाच्चित्तं समाहरेत् ।  
 कुर्याद् वै बुद्धिलीनं तु तां\[1\] च कुर्यात् स्वगोचरे ॥ 203 ॥  
 ततो विषयेभ्यश्चित्तमाकृष्य बुद्धौ संयोज्य बुद्धिं स्वगोचरे भगवति न्यसेदित्याह- विषयेति। तथा च \[2\]पञ्चरात्ररक्षायां शाण्डिल्यस्मतौ-  
 ईदृशः परमात्माऽयं प्रत्यगात्माऽयमीदृशः\[3\] ।  
 तत्संबन्धानुसंधानमिति योगः प्रकीर्तितः ॥  
 योगो नामेन्द्रियैर्विश्यैर्बुद्धेर्ब्रह्मणि सस्थितिः ।  
 प्रयुक्तैरप्रयुक्तैर्वा भगवत्कर्मविस्तरैः\[4\] ॥ (पृ. 59) इति।  
     (शा. स्मृ. 5/13-14)  
तत्रैव तृतीयेऽधिकारे (पृ. 158) पराशरः-  
 आत्मप्रयत्नसापेक्षा विशिष्टा या मनोगतिः ।  
 तस्या ब्रह्मणि संयोगो योग इत्यभिधीयते ॥ इति ॥ 203 ॥  
     (विष्णु. पु. 6/7/31)  
 \[1 तच्च- मु. अटी.।\]  
 \[2 पाञ्च- अ.।\]  
 \[3 तथेदृशः- मु.।\]  
 \[4 विस्तरः- अ. म.।\]

 समाधायात्मनात्मानं सह मन्त्रैस्ततः क्रमात् ।  
 आ जाग्रत्पद\[1\]भूमेर्वै यथा तद् गदतः श्रृणु ॥ 204 ॥  
 जाग्रत्पदमारभ्य तुर्यपदान्तं तत्तत्पदस्थितेन परमात्मना सह तत्तन्मन्त्रजपपुरस्सरं प्रत्यगात्मनः संयोगभावनामुक्त्वा तां विस्तरेण वक्ष्यामि शृण्वित्याह- समाधायेति। तथा च पञ्चरात्ररक्षायां दक्षः-  
 सर्वभा\[2\]वविनिर्मुक्तं क्षेत्रज्ञं ब्रह्मणि न्यसेत् ।  
 एतद्ध्यानं च योगश्च शेषोऽन्यो ग्रन्थविस्तरः ॥ (द. स्मृ 7/20) इति।  
याज्ञवल्क्यश्च- "\[3\]वृत्तिहीनं मनः कृत्वा क्षेत्रज्ञं ब्रह्मणि\[4\] न्यसेत्" इति। वृत्तिहीनं बाह्यवृत्तिरहितमित्यर्थः" (पृ. 76) ॥ 204 ॥  
 \[1 पाद- बक. बख. अ.।\]  
 \[2 सर्वोपाधि- मु.।\]  
 \[3 एतद्वचनमपि दक्षस्मृतौ (7/15)समुपलभ्यते।\]

 मध्याह्नभास्कराकारैः सर्वैः संशान्तविग्रहैः ।  
 स्मरेत् पूर्वोदितं पद्मं चातुरात्म्यैरधिष्ठितम् ॥ 205 ॥  
   
 ततो जाग्रत्पदस्थं चाप्यनिरुद्धं च मन्त्रराट् ।  
 परावर्त्य शतं बुद्ध्या तदभिन्नेन चात्मना ॥ 206 ॥

 तन्मन्त्र\[1\]जपसामर्थ्यात् तादात्म्यस्थितिबन्धनात् ।  
 महिमा तु सविज्ञानस्तदीयस्तस्य जायते ॥ 207 ॥

 अभ्यासाद् वत्सरान्ते तु तदद्वैतसमन्वितम्\[2\] ।  
 अथ प्रद्युम्नमन्त्रं तु परावर्त्य\[3\] शतद्वयम् ॥ 208 ॥

 योऽयं सोऽहमनेनैवा\[4\]प्यद्वैतेन सदैव हि ।  
 एवमेव समभ्यासाद् मतिमांश्छिन्नसंशयः ॥ 209 ॥

 तत्प्रभावाच्च तेनैव तथा कालेन जायते ।  
 अनेन क्रमयोगेन जपवृद्ध्याऽन्वितेन तु ॥ 210 ॥

 निखिलं चाप्यधीकुर्याद्\[5\] मन्त्रवृन्दं पुरोदितम् ।  
 यावदाभाति भगवान् स्थाने पूर्वोक्तलक्षणे ॥ 211 ॥

 प्रलीनमूर्तिरमलो\[6\] ह्यनन्तस्तेजसां निधिः ।  
 चिदानन्दघनः शान्तो \[7\]ह्यनौपम्यो ह्यनाकुलः ॥ 212 ॥

 समाधायात्मनात्मानं तत्र त्यक्त्वा जपक्रियाम् ।  
 ध्यातृध्येया\[8\]विभागेन यावत् तन्मयतां व्रजेत् ॥ 213 ॥

 यदा संवेद्यनिर्मुक्ते समाधौ लभते स्थितिम् ।  
 अभ्यासाद् भगवद्योगी ब्रह्म सम्पद्यते तदा ॥ 214 ॥  
 विस्तरेण योगप्रकारमाह- मध्याह्नभास्कराकारैरित्यारभ्य ब्रह्म संपद्यते तदेत्यन्तम्। अस्यार्थः- स्वहृदयकमलं तत्तत्पदभेदेन चातुरात्म्यैरधिष्ठितं स्मृत्वा जाग्रत्पदस्थेनानिरुद्धेन सह \[9\]आत्मानमेकीभूतं ध्यायन् प्रत्यहं तन्मन्त्रं शतवारं जपेत्। एवं तन्मन्त्रजपसामर्थ्याच्च तदीयं ज्ञानं माहात्म्यं च स्वस्यापि संभवति। एवमेकं संवत्सरं योगाभ्यासे कृतेऽनिरुद्धतादात्म्यसमन्वितो भवति। तदनन्तरमनिरुद्धं मन्त्रेण सह प्रद्युम्ने\[10\] संहृत्य प्रद्युम्नोऽहमिति तादात्म्यभावनां कुर्वन् प्रत्यहं तन्मन्त्रं शतद्वयं जपन् पुनरेकं संवत्सरं नयेत्। एतेन प्रद्युम्नप्रभावो\[11\] भवति। एवंरीत्या संकर्षणमन्त्रं वासुदेवमन्त्रं \[12\]स्वप्नव्यूहानिरुद्धादिवासुदेवान्तमन्त्रचतुष्टयं तथा सुषुप्तिव्यूहचतुष्टयं च प्रत्येकमेकैकं संवत्सरं जपवृद्धिक्रमेण तत्तादात्म्यभावनया सहाऽभ्यसन् तत्तन्मन्त्रं तदुत्तरमन्त्रे उपसंहरन् सुषुप्तिव्यूहवासुदेवमपि पूर्वोक्तलक्षण\[13\]तुर्यस्थाने स्थिते परात्परवासुदेवे उपसंहरन् तत्तादात्म्यभावनया तन्मन्त्रं ध्यातृध्येयाविभागेन यावत्तन्मयत्वं व्रजेत् तावदन्तं जपन् ततो जपक्रियां त्यजेत्\[14\]। एवमभ्यासाद् भगवद्यो(गि? गी)वेद्यवेदकभाव\[15\]रहिते समाधौ यदा स्थितिं लभते, तदा ब्रह्म संपद्यते। ब्रह्मैव भवतीत्यर्थः। परमसाम्यं भजतीति यावत्। यत्र यत्र योऽयं सोऽहमित्येवंरीत्या तत्तद्व्यूहतादात्म्याश्रयणमप्युक्तम्\[16\], तेन स्वस्य तदद्वैतसिद्धिश्च प्रतिपादिता। अत्र\[17\] सर्वनामस्वरूपैक्यं चिन्तनीयम्। यतः-  
 \[18\]योऽन्यथा सन्तमात्मानमन्यथा प्रतिपद्यते ।  
 किं न तेन कृतं पापं चौरेणात्मापहारिणा ॥  
 इत्यन्यथा ज्ञानेन फलवैपरीत्यमुक्तम्। अपि तु तत्र सर्वप्रकारैक्यं बोध्यम्, यतः प्रकारैक्ये चास्ति तत्त्वव्यवहारः - सोऽयं गौरिति\[19\] ।  
 ननु "सदेव सोम्येदमग्र आसीदेकमेवाद्वितीयम्" (छा. उ.6/2/1), "तत्त्वमसि" (छा. उ. 6/8/7)इत्यादिश्रुतिशतसिद्धं स्वरूपैक्यम्\[20\]पलपतां युष्माकमेवान्यथा ज्ञानमिति चेत्, ब्रूमः- किमिदानीमस्माभिस्तत्त्वनिर्णयः क्रियते? श्रीमद्भाष्यकारप्रभृतिभिर्निर्णीते विषये किमावयोर्विवादेन। नन्वत्र समाधायात्मनात्मानं सह मन्त्रैस्ततः क्रमादिति, तदभिन्नेन चात्मनेति, तदद्वैतसमन्वितविति, योऽयं सोऽहमनेनैवाप्यद्वैतेन सदैव हीति, ध्यातृध्येयाविभागेन यावत्तन्मयतां व्रजेदिति, ब्रह्म संपद्यते तदेति च सुस्पष्टं शुद्धाद्वैतमसकृदुपदिश्यते। एतद्वाक्यजातं सर्वमद्वैतमनङ्गीकुर्वतां भवतां विरुद्धम्, भवद्भाष्यादिषु न विचारितं च। अतोऽस्मिन् विषये वयं विप्रतिपद्यामहे, इति चेत्, सत्यम्। स्वशास्त्रतया न तद्वचनजातं भाष्यादिषु (न?) विचारितम्, तथाप्येतत्सजातीयश्रुतीतिहासपुराणवाक्यानां विचारितत्वादेषामपि चारितार्थ्यं बोध्यम्। विचारितं चैतत् सर्वमपि वेदान्ताचार्यैः \[21\]पञ्चरात्ररक्षायां द्रष्टव्यम् ॥ 205-214 ॥  
 \[1 जाप- अ. उ.।\]  
 \[2 तः- अ. उ.।\]  
 \[3 वृत्य- मु. अटी., वर्ति- बख.।\]  
 \[4 मतो नैव ह्यद्वैतेन सदेव- मु. अटी.।\]  
 \[5 सर्वोपाधि- मु.।\]  
 \[6 प्ययी- अ., प्यथे-उ.।  
 \[7 मो-मु., नो- अटी.।\]  
 \[8 ह्यनु- बक. बख.।\]  
 \[9 आत्मना एकी- अ.।\]  
 \[10 प्रद्युम्नेन- अ.।\]  
 \[11 प्रकारो- अ.।\]  
 \[12 स्वप्नं- अ.।\]  
 \[13 ध्येय- मु.।\]  
 \[14 स्तुर्य- अ.।\]  
 \[15 त्यजन्- अ.।\]  
 \[16 पाप- अ.।\]  
 \[17 मुक्तम्- मु.।\]  
 \[18 तत्र- अ.।\]  
 \[19 मनुस्मृतौ (4/255) स्वरूपान्तरेण दृश्यतेऽयं श्लोकः।\]  
 \[20 गौरीति- अ.।\]  
 \[21 मफलयतां- अ.।\]  
   
 ततः\[1\] श्रमजयं कुर्यात् त्यक्त्वा ध्यानासने क्रमात् ।  
 समाप्ते शयनस्थश्च कालं\[2\] रात्रिक्षयावधि ॥ 215 ॥  
 एवं योगानुष्ठानानन्तरं पुन\[3\]र्ब्राह्ममुहूर्तपर्यन्तं विश्राममाह- तत इति ॥ 215 ॥  
 \[1 तत्र- मु., तत्राश्रमजपं- बक.।\]  
 \[2 काल- बक.।\]  
 \[3 \`पुनः' नास्ति- अ.।\]

 ब्राह्मे मुहूर्ते सम्प्राप्ते ह्युत्थाय शयनात् ततः ।  
 स्नात्वाऽभ्यर्च्य जगन्नाथं समिद्दानं समाचरेत् ॥ 216 ॥

 जुहुयाच्च यथाशक्ति ततस्तिलघृतादि यत् ।  
 \[1\]ऊनातिरिक्तशान्त्यर्थं सर्वकर्मसमाप्तये ॥ 217 ॥

 दद्यात् पूर्णाहुतिं कृत्वा पूर्ववत् सेच\[2\]नादिकम् ।  
 ततो\[3\] देवं तु पीठस्थं कुण्डस्थमनलं ततः ॥ 218 ॥

 न्यासद्वयं च संहृत्य मनसा च स्वविग्रहात् ।  
 निःशेषस्योपसंहारं कुर्यादर्घ्यादिकस्य च ॥ 219 ॥

 या\[4\]गोद्देशात्तथा कुण्डात् स्तराद्यस्याखिलस्य च ।  
 सहो\[5\]पलेपनेनैव सर्वमम्भसि निक्षिपेत्\[6\] ॥ 220 ॥  
 ब्राह्ममुहूर्तमारभ्य कर्तव्यक्रमं संक्षेपेणाह- ब्राह्म इति पञ्चभिः। न्यासद्वयं करन्यासाङ्गन्यासयोर्द्वयमित्यर्थः। एवं न्यासोपसंहारानन्तरमनुयागादिकं कार्यम्। तथा च जयाख्ये-  
 यागस्थानाच्च तिलकं कृत्वा न्यासं स्वविहग्रात् ।  
 उपसंहृत्य मेधावी कुर्याद् वै भोजनादिकम् ॥ (15/261) इति।  
 लक्ष्मीतन्त्रेऽपि-  
 अर्घ्याद्यमुपसंहृत्य वर्मास्त्रैः\[7\] प्रतिगृह्य च ।  
 उपसंहृत्य च न्यासमनुयागं समाचरेत् ॥ (40/94) इति।  
एवं भोजनात् पूर्वं न्यासस्योपसंहृतत्वात् पुनः सायंपूजारम्भे न्यासोऽनुष्ठेय इति ज्ञायते। यद्यपिपारमेश्वरे-  
 श्रेष्ठः प्रभातकालः स्यात् त्रिषु कालेषु वै पुनः ।  
 यथावन्मन्त्रविन्यासमात्मनः करदेहयोः ॥  
 हृद्यागं स्थानसंशुद्धिं सायामां भौतिकीं ततः ।  
 नित्यं प्राभातिके\[8\] कुर्यादन्यत्रेच्छानुसारतः ॥ (9/4-5)  
इत्युक्तम्, तथापि तन्माध्याह्निकार्चनादिष्वनुपसंहृतन्यासपूजकविषयम्। सायंपूजारम्भे तु \[9\]यासोऽवश्यमनुष्ठेयः, मध्याह्नानुयागात् पूर्वमेव न्यासस्योपसंहृतत्वात्, न्यासं विना पुजनानौचित्याच्च ॥ 216-220 ॥  
 \[1 न्यूना- बक. बख.।\]  
 \[2 स्नपना- अ.।\]  
 \[3 कृत्वा- बक. बख., क्षान्त्वा- अ. उ.।\]  
 \[4 यागा- मु. अटी.।  
 \[5 सहोपलेन केनैव सर्वम्महसि- मु., सहोपलेन केन वै सर्वं मनसि- अटी., सहोपलेनैव सर्वं- उ.। ईश्वरसंहिता(6/115)ऽनुसारी पाठो मूले स्थापितः।\]  
 \[6 विक्षि- उ.।\]  
 \[7 वर्मास्त्रे प्रतिहृत्य- मु.।\]  
 \[8 प्रभातके- अ.।\]  
 \[9 सो वाक्य- अ.।\]  
   
 सकृत् त्र्यहं च सप्ताहं पक्षं मासमथापि वा ।  
 यो यजेद् विधिनाऽनेन भक्तिश्रद्धासमन्वितः ॥ 221 ॥

 सोऽपि यायात् परं स्थानं किं पुनर्योऽत्र संस्थितः ।  
 यावज्जीवावधिं कालं बद्धकक्ष्यो महामतिः ॥ 222 ॥  
 एवमाराधनस्य यथाशक्त्यनुष्ठानेऽपि साफल्यमाह- सकृदिति द्वाभ्याम् ॥ 221-222 ॥  
   
 इत्युक्तं चातुरात्मीयं समासादमलेक्षण ।  
 सबाह्याभ्यन्तरं सम्यङ्मया\[1\] ते यजनं शुभम् ॥ 223 ॥

 यज्ज्ञात्वा क्षयमायाति त्वविद्याबीजमक्षयम्\[2\] ।  
 अचिरादेव भविनां\[3\] भक्तानां भावितात्मनाम् ॥ 224 ॥  
 उक्तमर्थं निगमयति- इतीति द्वाभ्याम् ॥ 223-224 ॥  
 \[1 म्यक् प्रभाते- अटी.।\]  
 \[2 क्षरम्- मु. अटी.।\]  
 \[3 हविनां- अ.।\]  
 इति श्रीपाञ्चरात्रे श्रीसात्वतसंहितायां चातुरात्म्याराधनं नाम षष्ठः परिच्छेदः ॥  
 इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये षष्ठः परिच्छेदः ॥     
   


   सप्तमः परिच्छेदः॥  
   नारद\[1\] उवाच॥

 प्रसन्नेनाथ विभुना यदुक्तो लाङ्गली पुनः ।  
 निश्श्रेयस्सकरं कर्म तदाकर्णयत\[2\] द्विजाः ॥ 1 ॥  
 अथ सप्तमो व्याख्यास्यते। नारदो मुनीन् प्रति वासुदेवेन संकर्षणायोपदिष्टं व्रताख्यं\[3\] कर्म शृणुध्वमित्याह- प्रसन्नेनेति ॥ 1 ॥  
 \[1 नारद इत्येव उ. विहाय सर्वत्र पाठः।\]  
 \[2 य साम्प्रतम्- बक. बख, यतः श्रृणु- उ.।\]  
 \[3 वृत्त्याख्यं- अ.।\]

  श्रीभगवानुवाच  
 श्रृणु ब्रह्ममयं पुण्यमपुण्यचयदाहकृत् ।  
 तत्त्वतः प्रतिपन्नानामचिरादेव सिद्धिदम् ॥ 2 ॥  
 भगवान् संकर्षणं प्रत्याह- शृण्विति। पुण्यं पुण्यावहम्। अपुण्यचयदाहकृत् पापविध्वंसकम्। कर्मेत्यनुषङ्गः ॥ 2 ॥

 परं ब्रह्म परं धाम चातुरात्मकमव्ययम् ।  
 जाग्रत्संज्ञे स्वयं यत्तु पदे व्यक्तचतुर्भुजम् ॥ 3 ॥

 नूनं कर्मात्मतत्त्वानां भवदुःखप्रशान्तये ।  
 भावमाक्रम्य रूपेण तेन मोक्षप्रदेन च ॥ 4 ॥

 ततस्त्वप्यययोगेन स्वस्वमूर्तिचतुष्टयम् ।  
 नीत्वा परिणतिं योगादात्मन्यास्ते च पूर्ववत् ॥ 5 ॥

 अनुग्रहार्थं \[1\]भविनां नानाकृत्या तु वै पुनः ।  
 देहकान्तिमनुज्झित्य दिक्क्रमेण तु वै सह ॥ 6 ॥

 पौरुषेण तु रूपेण प्रत्येकेन त्रिधा त्रिधा ।  
 वासुदेवादिकेनैव व्यक्त\[2\]चक्रादिना युतम् ॥ 7 ॥

 उत्कृष्टा\[3\]दिगुणाढ्यानामा सृष्टेर्नान्ययाजिनाम् ।  
 वर्णानां जनकत्वेन व्यक्तिमभ्येति शाश्वतीम् ॥ 8 ॥  
 पूर्वोक्तं परात्परं नित्योदितव्यूहाख्यं वासुदेवादिचतुष्टयमेव पूर्वोक्तजाग्रद्व्यूहरूपेणाविर्भूतम्, तज्जीवात्मनां संसारखेदनिवृत्त्यर्थं तेनैव रूपेण च व्यक्तीभूय जाग्रत्पदे विदिक्ष्वप्ययक्रमेणावतीर्णं पुरुषादिमूर्तिचतुष्टयं स्वात्मन्युपसंहृत्य पुनः संसारिणामनुग्रहार्थं प्रत्येकं त्रिधा त्रिधा वासुदेवः केशवादित्रिकरूपेण, संकर्षणो गोविन्दादित्रिकरूपेण, प्रद्युम्नस्त्रिविक्रमादित्रिकरूपेण, अनिरुद्धो हृषीकेशादित्रिकरूपेण व्यक्तचक्रादिलाञ्छनैः सह भगवदेकान्तिनां पोषकत्वेन शाश्वतीमभिव्यक्तिमभ्येतीत्याह- परं ब्रह्मेति ष़ड्भिः। देहकान्तिमनुज्झित्येत्यनेन जाग्रद्व्यूहवासुदेवादिचतुष्टयस्य पूर्वं\[4\] यादृशो वर्णभेद उक्तः, केशवादित्रिकचतुष्टयस्यापि तादृश एवेत्युक्तं भवति ॥ 3-8 ॥  
 \[1 भक्तानां- बख., हविनां- अ.।\]  
 \[2 तस्यायं विहितः क्रमः- उ.।\]  
 \[3 ष्ट्यादिगुणार्थ्यानामकृष्टे- मु. अटी.।\]  
 \[4 \`पूर्वं' नास्ति- अ.।\] 

 यां समालम्ब्य संसारादचिरादेव यान्ति च ।  
 सुप्रबुद्धः\[1\] परं धाम दानधर्मव्रतादिना ॥ 9 ॥  
 एवं केशवादिरूपेणाभिव्यक्तेः प्रयोजनमाह- यामिति ॥ 9 ॥  
 \[1 प्रबुद्धां- मु., प्रसिद्धं- अटी. बक., प्रबुद्ध- बख.।\]

 कर्तव्यमिति वै कर्म त्वैश्वर्यं\[1\] यः समाचरेत् ।  
 भक्त्या व्रतच्छलेनैव तस्यायं विहितः क्रमः ॥ 10 ॥  
 अतो वासुदेवादीनां केशवादीनां च प्रीणनव्रतानुष्ठानक्रमो वक्ष्यत इत्याह- कर्तव्यमितीति। ऐश्वर्यम् ईश्वरसंबन्धि, तत्प्रीणनमित्यर्थः। यद्वा ऐहलौकिकैश्वर्यादिसंपादकमित्यर्थः। उभयथा कर्मणो विशेषणम् ॥ 10 ॥  
 \[1 श्वरं- बख. अ.।\]  
    
 कार्तिकस्य दशम्यां तु मासस्य तु निशागमे ।  
 घृतेन पञ्चगव्येन बिम्बपादाम्भसा तु वा ॥ 11 ॥

 कृत्वा स्वकोष्ठसंशुद्धिं निस्सृत्योदरगं\[1\] मलम् ।  
 स्मरन् प्रभुं समाचम्य पाणौ कृत्वा कुशोदकम् ॥ 12 ॥

 तत्क्षेपपूर्वं सङ्कल्प आवर्तव्यो व्रतं प्रति ।  
 ॐ व्रताधिपतये देव नित्यनिर्मलमूर्तये ॥ 13 ॥  
 दशम्यां सायंकाले पञ्चगव्या\[2\](द्य)न्यतमप्राशनेन स्वशरीरशुद्धिमाचमनप्राणायामौ कुशोदकप्रक्षेपपूर्वकं संकल्पं चाह- कार्तिकस्येति सार्धद्वाभ्याम्। घृतेन पञ्चगव्येन बिम्बपादाम्भसा \[3\]तु \[4\]वेत्यत्रोत्तरोत्तरं श्रेष्ठं संबोध्यम्। तथा च सच्चरित्ररक्षायां तृतीयेऽधिकारे ब्रह्माण्डे-  
 "पृथिव्यां यानि तीर्थानि तेषु स्नातेषु\[5\] यत्फलम् ।  
 विष्णोः पादोदकं मूर्ध्नि\[6\] धारयेत् सर्वमाप्नुयात् ॥  
 मानवो यस्तु गङ्गायां स्नानं पानं समाचरेत् ।  
 तस्य यादृग् भवेत् पुण्यं तादृक् पादाम्बुधारणात् ॥  
 त्रिषु लोकेषु यत्तीर्थं प्रयागं पुष्करादिकम् ।  
 तत्पादयुग्मे कृष्णस्य तत्र तिष्ठति नित्यशः ॥  
श्रीभागवते-  
 पादोदकस्य माहात्म्यं जानात्येव हि शङ्करः ।  
 विष्णुपादोद्भवां गङ्गां शिरसा धारयन्\[7\] हि सः ॥  
 प्रायश्चित्तमनुप्राप्तः\[8\] कृच्छ्रं वाप्यघमर्षणम् ।  
 विष्णुपादोदकं पीत्वा शुद्धिमाप्नोति तत्क्षणात् ॥" (पृ. 110)  
इत्यादि। एतदलाभे पञ्चगव्यम्, तस्याप्यलाभे घृतं वा ग्राह्यमिति भावः। तथा च पाद्मे स्नपनाध्याये-  
 अलाभे पञ्चगव्यानां घृतमेवैकमिष्यते ।  
 पञ्चगव्येषु यस्य स्यादलाभस्तत्कृते घृतम् ॥ इति॥  
 प्रभुं स्मरन् उदरगं मलं निस्सृत्येत्यनेन प्राणायामः सूच्यते यथा\[9\], तथा वक्ष्यति प्राणायामं नृसिंहकल्पपरिच्छेदे-  
 नाभिदेशस्थितं ध्यात्वा देवं संगृह्य कल्मषम् ।  
 निस्सृतं वायुमार्गेण द्वादशान्तावधौ क्षिपेत् ॥  
 निरस्तपापमाकृष्य वातचक्रसमन्वितम् ।  
 नासाग्रेण तु मन्त्रेशं देहसंपूरणाय च ॥  
 तं ध्यायेद् हृदयस्थं च गतिरुद्धेन वायुना । (17/8-20) इति॥ 11-13 ॥  
 \[1 निर्हृत्येति सार्वत्रिकः पाठः, टीकानुसारी पाठो मूले स्थापितः।\]  
 \[2 गव्यप्राश- म.।\]  
 \[3 कृत्वे- अ.।\]  
 \[4 त्रोत्तरत्र- अ.।\]  
 \[5 स्नानेषु- अ. मु.।\]  
 \[6 मूर्ध्ना- मु. म.।\]  
 \[7 यद्धि- मु.।\]  
 \[8 प्राप्तं- मु.।\]  
 \[9 यतस्तथा - म.।\]  
   
 ॐ व्रताधिपतये देव नित्यनिर्मलमूर्तये ॥ 13  
   
 वत्सरं परिपीडैस्तु\[1\] त्वामहं तोषयाम्यजम् ।  
 प्रयतो दर्भशय्यायां क्ष्मातले रजनीं नयेत् ॥ 14 ॥  
 संकल्पमन्त्रमाह- ॐ व्रताधिपतय इति। परिपीडैः, उपवासैरित्यर्थः ॥ 13-14 ॥  
 \[1 परिपिण्डैः- मु., परपीडैः-उ. ।\]

 प्रयतो दर्भशय्यायां क्ष्मातले रजनीं नयेत् ॥ 14

 एकादश्यां प्रभातेऽथ स्नात्वा देवमधोक्षजम् ।  
 ध्यात्वाऽभ्यर्च्य यथापूर्वं नानानामान्तरैः शुभैः ॥ 15 ॥  
 एवं संकल्पानन्तरं तस्यां रात्रौ केवलभूतले कुशोपरि शयनमाह- प्रयत इत्यर्धेन। एकादशीप्रभातकृत्यमाह- एकादश्यामिति। नानानामान्तरैः सहस्रनामादिभिरित्यर्थः। स्तु\[1\]त्वेति शेषः ॥ 14-15 ॥  
 \[1 स्तुत्ये- अ.।\]

 कराभ्यां लम्बमानाभ्यां संस्थितौ दक्षिणादितः ।  
 पद्मशङ्खौ सुशोभाढ्यौ यथा तदवधारय ॥ 16 ॥

 तर्जनीमध्यमाभ्यां तु नम्राभ्यां\[1\] मध्यतः\[2\] स्थितम् ।  
 निषण्णं तलपर्यन्ते\[3\] शङ्खमूर्ध्वमुखं शुभम् ॥ 17 ॥

 सनालं कमलं तद्वत् सितं विकसितं तु वै ।  
 मणिबन्धादतिक्रान्तं किञ्चिच्छेषलतागणम् ॥ 18 ॥

 लम्बमानमधोवक्त्रं साङ्गुष्ठं संस्मरेद् विभोः ।  
 वासु\[4\]देवस्य लाञ्छनध्यानप्रकारमाह- कराभ्यामिति सार्धैस्त्रिभिः। लम्बमानदक्षिणहस्ते तर्जन्यङ्गुष्ठाभ्यां संगृहीतं तलप्रदेशेऽधो\[5\]मुखं स्थितं शङ्खवत् सितं विकसितं मणिबन्धादतिक्रान्तं\[6\] किञ्चिच्छेषलतागणं सनालं कमलं तथा वामहस्ते नम्राभ्यां\[7\] तर्जनीमध्यमाभ्यां मध्यतो गृहीतं तलप्रदेशे ऊर्ध्वमुखं स्थितं शङ्खं च ध्यायेदित्यर्थः ।  
 ननु जाग्रद्व्यूहवासुदेवस्य पूर्वं चतुर्भुजत्वमुक्तम्, इदानीं लाञ्छनद्वयमात्रस्योक्त्या द्विभुजत्वमेव ज्ञायत इगि चेत्, किं तावता भवतो विरोधः, उभयथापि लक्षणं स्यात् ॥ 16-19 ॥  
 \[1 नेत्राभ्यां- बक. ।\]  
 \[2 मध्यमस्थितिम्- मु.।\]  
 \[3 र्यङ्के- उ.।\]  
 \[4 परवासु- मु.।\]  
 \[5 मुखस्थितं- मु.।\]  
 \[6 क्रान्तं- मु.।\]  
 \[7 द्वाभ्यां- मु.।\]

 होमान्तमखिलं कृत्वा ध्यायेदनिमिषस्ततः ॥ 19 ॥

 दिनमध्येऽर्चनं कुर्याद् दिनान्ते स्नानवर्जितम् ।  
 महा\[1\]र्थैर्विविधैः स्तोत्रैर्गीतवाद्यसमन्वितैः ॥ 20 ॥

 निशां नीत्वा प्रभातेऽथ स्नानपूर्वमजं यजेत् ।  
 चतुरात्मानमव्यक्तमनुयागान्त\[2\]कर्मणा ॥ 21 ॥

 उदितेऽथ निशानाथे चास्तं याते दिवाकरे ।  
 क्षान्त्यर्थमर्चनं कुर्याद् दण्डवत् प्रणमेत् क्षितौ ॥ 22 ॥

 चतुर्धा वै चतुर्दिक्षु ततः कुर्यात् प्रदक्षिणम् ।  
 एकैकस्याग्र उच्चार्य चतुर्धा तु पदं पदम् ॥ 23 ॥  
   
 तद्वाचकां\[3\]स्तोत्र\[4\]मन्त्रांस्ततः कृत्वा स्वभावगम् ।  
 तद्व्यक्तिव्यञ्जकेनैव सह वाक्यगणेन तु ॥ 24 ॥  
 ततो होमान्तं सर्वं कृत्वा पुनस्तमेव ध्यायन् प्राप्ते मध्याह्ने यथाविध्यर्चनं कृत्वा सायन्तनार्चनं तु स्नपनवर्जितं कृत्वा गम्भीरार्थगर्भितविविधस्तोत्रगीतवाद्यादिभिः सह तां निशां जागरेण नीत्वा \[5\]द्वादश्यां प्रभाते स्नानपूर्वकं यथाविधि चतुरात्मानं प्रभुं समभ्यर्च्य पारणान्तं कृत्वा सायन्तनार्चनं च कृत्वाऽपराधक्षमापणं कुर्वन् चतुर्दिक्षु चतुर्वारं दण्डवत् प्रणम्य चतुर्वारं प्रदक्षिणं कुर्वन् एकैकस्याग्रतः स्थित्वा तत्तद्वाचकस्तोत्रमन्त्रवाक्यादीनि पठेदिति प्रयोगपद्धतिमाह- होमान्तमित्यादिभिः ॥ 19-24 ॥  
 \[1 महाक्षैः - मु. बक. बख.।\]  
 \[2 यागं तु कर्मणः- मु. अटी.।\]  
 \[3 कात्- मु. अटी.।\]  
 \[4 मन्त्रात्- मु. अटी.।\]  
 \[5 तादृश्यां- अ.।\]  
   
 जितं ते पुण्डरीकाक्ष वासुदेवामितद्युते ।  
 रागदोषादिनिर्मुक्तो समस्तगुणमूर्तिमान्\[1\] ॥ 25 ॥

 नाथ ज्ञानबलोत्कृष्ट नमस्ते विश्वभावन ।  
 सङ्कर्षण विशालाक्ष सर्वज्ञ परमेश्वर ॥ 26 ॥

 देव\[2\] ऐश्वर्यवीर्यात्मन् प्रद्युम्न जगतांपते ।  
 नमस्तेऽस्तु हृषीकेश सर्वेश्वर जगन्मय ॥ 27 ॥

 स्थित्युत्पत्तिलयत्राणहेतवे शक्तितेजसे ।  
 जयानिरुद्ध भगवन् महापुरुष पूर्वज ॥ 28 ॥  
 वासुदेवादीनां जितन्ता\[3\]दिस्तोत्रमन्त्रचतुष्टयं स्वयमेवाह- जितं त इति चतुर्भिः। अत्र प्रथमश्लोके प्रथमं पादम्, द्वितीये द्वितीयम्, तृतीये तृतीयम्, चतुर्थे चतुर्थं च संगृह्यैकश्लोकरूपेण लक्ष्मीतन्त्र(24/69)पाद्मादिषु प्रतिपादितम्। तस्याष्टाक्षरादिव्यापकत्वं चोक्तं लक्ष्मीतन्त्रे-  
 पदमन्त्रास्त्रयोऽस्य स्युर्विधाने पाञ्चरात्रिके ॥  
 विष्णवे नम इत्येवं नमो नारायणाय च ।  
 नमो भगवते पूर्वं वासुदेवाय चेत्यपि ॥  
 जितं ते पुण्डरीकाक्ष नमस्ते विश्वभावन ।  
 नमस्तेऽस्तु हृषीकेश महापुरुष पूर्वज ॥  
 पदमन्त्रश्चतुर्थोऽयं प्रणवस्य पुरन्दर ।  
 ओङ्कारसहितानेतान् मन्त्रान् पूर्वविदो विदुः ॥....  
 केवलस्तारकश्चैव चत्वारश्च तदादिकाः ।  
 पञ्चैते व्यापका मन्त्राः \[4\]पञ्चरात्रे प्रकीर्तिताः ॥ इति॥  
     (24/67-70,74)  
इतोऽप्यधिकं पद्मादिषु प्रतिपादितं स्तोत्रश्लोकजातमेतद् जितन्ताख्यमन्त्रस्यार्थविवरणरूपं बोध्यम्। जितन्ताख्यमन्त्रव्याख्यानमहिर्बुध्न्यसंहिताया\[5\]मुक्तं द्रष्टव्यम् ॥ 25-28 ॥  
 \[1 मूर्तये- बक. बख. अ. उ.।\]  
 \[2 पङ्क्तिद्वयविपर्ययः- अ. उ.।\]  
 \[3 न्तास्तोत्र-मु.।\]  
 \[4 पाञ्च- मु.।\]  
 \[5 जितन्ताख्यमन्त्रार्थनिरूपणात्मके त्रिपञ्चाशेऽध्याये ।\]

 विधिनानेन वै कार्यं पक्षयोरुभयोरपि ।  
 अ\[1\]ब्दान्तमर्चनं विष्णोर्निष्कामेनाग्रजन्मना ॥ 29 ॥  
 एवं प्रतिमासं पक्षद्वयेऽपि दशम्यां पञ्चगव्यप्राशननियमनपूर्वकमुपवासं जागरणं द्वादश्यां व्रताराधनपूर्वकं पारणं सायमपराधक्षमापणार्थमर्चनादिकं च कुर्वन् संवत्सरान्तं ब्राह्मणो निष्कामं यथा तथा व्रतं कुर्यादित्याह- विधिनेति ॥ 29 ॥  
 \[1 अब्जा- मु.।\]

 एवं सङ्कर्षणाद्यं तु वासुदेवान्तमर्चनम् ।  
 विहितं क्षत्रजातेर्वै कर्तव्यत्वेन सर्वदा ॥ 30 ॥

 प्रद्युम्नाद्यं तु वैश्यस्य मुसल्यन्त\[1\]मुदाहृतम् ।  
 सच्छू\[2\]द्रस्यानिरुद्धाद्यं प्रद्युम्यान्तं सदैव हि ॥ 31 ॥  
 क्षत्रियस्य विशेषमाह- एवमिति। वैश्यस्य विशेषमाह- प्रद्युम्नाद्यमित्यर्धेन। मुसल्यन्तं संकर्षणान्तमित्यर्थः। शूद्रस्य विशेषमाह- सच्छूद्रस्येत्यर्धेन ॥ 30-31 ॥  
 \[1 मुसला- मु. अटी.।\]  
 \[2 शूद्रस्य चानि- बख. अ. उ.।\]

 मूर्तिनां ध्यानकाले तु विशेषमवधारय ।  
 सङ्कर्षणेऽब्जवद् रम्यां दक्षिणे तु करे गदाम् ॥ 32 ॥

 गृहीतां चिन्तयेन्मध्यादधोवक्त्रेण पाणिना ।  
 अङ्गुलिद्वितयेनैव त्वङ्गुष्ठाद्येन लीलया ॥ 33 ॥

 प्राग्वद् वामकरे पद्मं प्रद्युम्नस्य निबोधतु\[1\] ।  
 दक्षिणे हेतिराट् तद्वदङ्गुलिद्वितयोपरि ॥ 34 ॥

 पूर्ववत् कमलं\[2\] वामे चतुर्थस्याधुनोच्यते ।  
 आदिवद् दक्षिणे पद्मं गदा वामे यथोदिता ॥ 35 ॥

 इति प्रथ\[3\]ममूर्तीनां ध्यानमुक्तं तु सार्चनम् ।  
 नित्यनैमित्तिकार्थं तु निःश्रेयसपदाप्तये ॥ 36 ॥  
 पूर्वं वासुदेवलाञ्छनध्यानमात्रस्योक्तत्वादिदानीं संकर्षणादीनां लाञ्छनभेदध्यानमाह- मूर्तिनामित्यारभ्य निःश्रेयसपदाप्तय इत्यन्तम्। अब्जवदित्यनेन पूर्वं वासुदेवस्य दक्षिणकरेऽब्जस्य यादृशः संनिवेशो यादृशो धारणप्रकारश्चोक्तः, इदानीं संकर्षणस्य दक्षिणे\[4\] करे गदाया अपि तादृश इति बोध्यते, अधोवक्त्रेण लम्बमानेनेत्यर्थः। अङ्गुष्ठाद्येन अङ्गुलीद्वितयेन, तर्जन्यङ्गुष्ठाभ्यामित्यर्थः। प्राग्वदित्यनेन वासुदेवकमलदधोमुखत्वादिकमुच्यते ॥ 32-36 ॥  
 \[1 ध च- मु., ध्य च- अटी., धय- बख.।\]  
 \[2 कमले- मु. अटी. बक.।\]  
 \[3 प्रशस्त- अ., प्रशम- उ.।\]  
 \[4 दक्षिणकरे- मु.।\]

 भक्तिपूर्वात् तु कैवल्याद् \[1\]यत्नेनाभ्यर्थयन्ति ये ।  
 वर्णा विप्रादयस्तेषां व्रताचरणमुच्यते ॥ 37 ॥

 श्रावणस्य दशम्यां तु सर्वं पूर्वोक्तमाचरेत् ।  
 कृत्वा\[2\] कुशोदकाभ्यङ्गं\[3\] स्मरन्\[4\] देवमिदं\[5\] पठेत् ॥ 38 ॥

 सर्वभूत\[6\]मयाऽनादे यच्छ मे\[7\] परमं पदम् ।  
 छिन्धि सांसारिकान् बन्धानज्ञानतिमिरं हर ॥ 39 ॥

 ततो ध्यात्वा यजन् देवं चतुर्मूर्तिं तु पूर्ववत् ।  
 गौणमुख्यैर्महच्छब्दैर्जितन्ताद्यैः पदैस्ततः ॥ 40 ॥

 व्यस्तैस्ततः समस्तैश्चाप्येकैकं\[8\] पुनरेव हि ।  
 वाच्यभेदोक्तियोगेन समस्तेनान्यथात्मना\[9\] ॥ 41 ॥

 इत्यर्चनं क्रमात् कुर्यान्मूर्तेर्मूर्तेर्महामते ।  
 प्रणिपातादिकं सर्वमावर्तव्यं\[10\] यथास्थितम् ॥ 42 ॥

 तुर्यान्तं\[11\] मौद्गलान्तैस्तु\[12\] मोक्षैकफललम्पटैः\[13\] ।  
 विन्यासं लाञ्छनानां तु ग्रहणेनान्वितं श्रृणु ॥ 43 ॥

 अस्मिन् व्रते चतुर्णां तु देवानां वस्तुसूचनम् ।  
 तिर्यक् स्वपक्षदेशाभ्यां \[14\]स्तनाख्यान्मण्डलाद् बहिः ॥ 44 ॥

 दक्षिणे तु गदाद्यस्य स्पष्टमुष्टिगदा भवेत् ।  
 वामेन कुक्षिकुहरात् समाक्रान्तश्च शङ्खराट् ॥ 45 ॥

 परि\[15\]धेर्बाह्मतोऽङ्गुष्ठं निषण्णं सर्वदा स्मरेत् ।  
 मुख्यहस्ते द्वितीयस्य ध्येयः शङ्खवरस्तथा ॥ 46 ॥

 चक्रमङ्गुष्ठ\[16\] ऊर्ध्वस्थं\[17\] वामहस्ते समुष्टिके\[18\] ।  
 प्रद्युम्नस्य गदा वामे शब्दपूर्णस्तु\[19\] दक्षिणे ॥ 47 ॥

 दक्षिणे त्वनिरुद्धस्य कमलं सूर्यवर्चसम् ।  
 वामतर्जनिगं चक्रं त्रिष्वङ्गुष्ठं स्मरेत् स्थितम् ॥ 48 ॥

 एवं यथास्थिताद् ध्यानात् फलमाप्नोति साधकः ।  
   
 अथ \[20\]केवलमुमुक्षुभिरनुष्ठेयव्रते कालभेदं संकल्पश्लोकानन्तरं लाच्छनन्यासध्यानभेदं चाह- भक्तिपूर्वादित्युपक्रम्य फलमाप्नोति साधक इत्यन्तम्। तुर्यान्तम् अनिरुद्धान्तम्। मौद्गलान्तैः\[21\] शूद्रान्तैरित्यर्थः। दक्षिणे तु गदाद्यस्येत्यत्र आद्यस्य वासुदेवस्येत्यर्थः। तिर्यक् स्वपक्षदेशाभ्यां स्तना\[22\]ख्यान्मण्डलाद् बहिः पार्श्वद्वयेऽपि वक्ष\[23\]स्थलाद् बहिरित्यर्थः। तत्सम इति यावत्। मुख्यहस्ते दक्षिणहस्त इति यावत्। द्वितीयस्य संकर्षणस्य। तथा वासुदेवहस्तवदित्यर्थः। शब्दपूर्णः शङ्खः। त्रिषु तर्जन्यादिष्वित्यर्थः॥ 37-49 ॥  
 \[1 वृत्ते- बक. बख., व्रते-अ. उ.।\]  
 \[2 स्मृत्वा- मु. अटी.।\]  
 \[3 दकत्यागं- अ. उ.।\]  
 \[4 स्मरेदेव- बख.।\]  
 \[5 मिमं- बख. अ. उ.।\]  
 \[6 व्रत- अ.।\]  
 \[7 ते- मु. अटी. उ.।\]  
 \[8 स्तेन एकै- बख. अ. उ.।\]  
 \[9 त्मनः - मु. अटी.।\]  
 \[10 चर्ते- बख. अ. ।\]  
 \[11 र्थ- मु. बक. बख.।\]  
 \[12 लान्नैः- मु. बक. बख.।\]  
 \[13 लक्षणैः- उ.।\]  
 \[14 ध्यानाभ्यां- अटी., स्थानाभ्यां- मु. बक. ।\]  
 \[15 परितो बा- मु. अटी. बक.।\]  
 \[16 क्र अ- मु. अटी.।\]  
 \[17 ष्ठमू- बख. उ.।\]  
 \[18 कम्- मु. अटी.।\]  
 \[19 पूर्णा- मु. अटी.।\]  
 \[20 केवलं- मु.।\]  
 \[21 लान्नैः शूद्रान्नै- अ.।\]  
 \[22 स्नानाख्या- अ.।\]  
 \[23 पक्ष- अ.।\]

 सक्षीरमन्नपात्रं तु विहितं मासि मासि च ॥ 49 ॥

 दानार्थं व्रतपर्यन्ते हेमरत्नतिलान्वितम् ।  
 निष्कामव्रतिनां नित्यमन्ते\[1\] गोदानमेव च ॥ 50 ॥  
 निष्कामानां व्रते प्रतिमासं कर्तव्यदानद्रव्यं संवत्सरान्ते देयद्रव्याणि चाह- सक्षीरमिति सार्धेन ॥ 49-50 ॥  
 \[1 त्यं त्व- मु. अटी. बक.।\]

 प्रतिमासं सकामानां दधिपात्रं च सोदनम् ।  
 फलानि हेमयुक्तानि त्वन्ते भूदानमेव च ॥ 51 ॥

 तिलान्युदककुम्भं\[1\] च पत्रपुष्पादिनार्चनम् ।  
 यथाशक्ति दरिद्राणां हिरण्यं गोसमं स्मृतम् ॥ 52 ॥  
 तथा सकामानां देयद्रव्याण्याह- प्रतिमासमिति सार्धेन। अशक्तानां तु गोदानभूदानप्रत्याम्नायत्वेन यथाशक्ति हिरण्यदानमाह- दरिद्राणामित्यर्धेन। गोसममित्यत्र गोशब्देन भूमिरप्युच्यते ॥ 51-52 ॥  
 \[1 नि उद- बख.।\]

 दानेऽर्चने तु शूद्राणां व्रतकर्मणि सर्वदा ।  
 असिद्धान्नं तु विहितं सिद्धं वा ब्राह्मणेच्छया ॥ 53 ॥  
 शूद्रैस्तु व्रतान्तेऽपक्वान्नं देयम्, सत्यां ब्राह्मणानुज्ञायां पक्वान्नं वा देयमित्याह- दान इति। "आर्याध्युषिताः शूद्राः पाकं कुर्युः" (आ. ध. 2/3य4) इति ब्राह्मणानुज्ञया शूद्राणामपि पाकाधिकारविधानात् सिद्धं वा ब्राह्मणेच्छयेत्युक्तमविरुद्धं ज्ञेयम्। एवं स्वस्ववर्णाश्रमधर्माविरुद्धमेवाराधनं कार्यमित्यर्थः ॥ 53 ॥

 स्वकर्मणा यथोत्कर्षमभ्येति न तथार्चनात् ।  
 तस्मात् स्वेनाधिकारेण कुर्यादाराधनं सदा ॥ 54 ॥  
 सहेतु\[1\]कमाह- स्वकर्मणेति ॥ 54 ॥  
 \[1 स्व- अ.।\]  
   
 सर्वत्राधिकृतो विप्रो वासुदेवादिपूजने ।  
 यथा तथा न क्षत्राद्यास्तस्माच्छास्त्रोक्तमाचरेत् ॥ 55 ॥  
 भगवदाराधने ब्राह्मणवत् (न\[1\]) क्षत्रियादीनामपि \[2\]सर्वत्राधिकारोऽस्ति, अतो यथाधिकारमनुष्ठेयमित्याह- सर्वत्रेति ॥ 55 ॥  
 \[1 मूलानुरोधेन \`न' पदसंयोजनमत्रावश्यकम्।\]  
 \[2 सार्वत्रिका- मु.।\]

 नयेन्न\[1\]क्ताशनैर्भक्त्या दिनान्येतानि मौद्गलः ।  
 व्रताद्यन्ते तु विहितं परिपीडं हि तस्य वै ॥ 56 ॥  
 शूद्रस्य प्रतिपक्षमेकादश्यां नक्ताशनम्, व्रताद्यन्तैकादश्योरेवोपवास इत्याह-नयेदिति ॥ 56 ॥  
 \[1 त् त्यक्ता- अ.।\]

 यथाभिमतमासाद् वै समारभ्य क्रमेण तु ।  
 इतिकर्तव्यतासक्तैर्मोक्षकामैस्तु चाग्रजैः ॥ 57 ॥

 दशम्यां चैव सङ्कल्पः कार्यो द्वादशवार्षिकः ।  
 प्राग्वदब्दं\[1\] तु सम्पूर्य दानैर्मासानुमासिकैः\[2\] ॥ 58 ॥

 व्रतेश्वरं जगन्नाथं प्रीणयेद् वत्सरे गते ।  
 पुनरारम्भमासाच्च त्वग्र्यमासस्य तद्दिनात् ॥ 59 ॥

 आरभ्य वत्सरं प्राग्वत् पूजयेत् प्रीणयेत् प्रभुम् ।  
 क्रमेणानेन सम्पाद्य द्वादशाब्दं व्रतं महत् ॥ 60 ॥  
   
 तदन्ते तु यथाशक्त्या दानैर्वस्त्रानुलेपनैः ।  
 द्विषट्कं ब्राह्मणानां तु यष्टव्यमधिकारिणा\[3\] ॥ 61 ॥  
 अथ ब्राह्मणस्य द्वादशवार्षिकं व्रतान्तरमाह- यथाभिमतमासादित्यारभ्य यष्टव्यमधिकारिणेत्यन्तम्। पूर्वोक्तैरित्यर्थः। पूर्वं प्रतिमासं यद्दानं विहितं तदत्र प्रतिसंवत्सरं कार्यम्। संवत्सरान्तविहितदानं त्वत्र द्वादशवर्षान्ते कार्यमित्यर्थः॥ 57-61 ॥  
 \[1 व्रतशब्दं- बक.।\]  
 \[2 सकैः- मु. अटी.।\]  
 \[3 णाम्- अ. उ.।\]  
   
 स्वमूर्त्याराधनाद्येन कर्मणा ह्येतदेव हि ।  
 कार्यं व्रतमिदं\[1\] भक्त्या ज्येष्ठाद्यं क्षत्रियेण तु ॥ 62 ॥

 वैश्येनाश्वयुजादादावाचर्तव्यं\[2\] समासतः ।  
 मौद्गलेन तु माघाद्यं पालनीयं यथाक्रमम् ॥ 63 ॥

 इदं व्रतोत्तमं दिव्यमपवर्गफलप्रदम् ।  
 विहितं सर्ववर्णानाम\[3\]विरुद्धं च सर्वदा ॥ 64 ॥  
 अस्य व्रतस्य क्षत्रियादीनामपि कालभेदेनानुष्ठानमाह- स्वमूर्तीति त्रिभिः। स्वमूर्त्याराधनाद्येन स्वस्ववर्णोक्तसंकर्षणादिक्रमेणेत्यर्थः ॥ 62-64 ॥  
 \[1 व्रतवरं- अ. उ.।\]  
 \[2 वर्त- अटी.।\]  
 \[3 मनि- मु. अटी. बक. बख.।\]

 चान्द्रायणायुतसममा सृष्टेः कल्मषापहम्\[1\] ।  
 वक्ष्ये व्रतवरं चान्यत् कर्तव्यत्वेन कर्मिणाम्\[2\] ॥ 65 ॥

 मोक्षैकफलकामानामन्येषां भावितात्मनाम् ।  
 मोक्षदं देहपाताद् यच्चा\[3\]तुरात्म्यैकयाजिनाम्\[4\] ॥ 66 ॥

 यथाभिमतमासस्य दशम्यां पातयेज्जलम् ।  
 नत्वा व्रतेश्वरं प्राग्वद् वत्सरद्वितयस्य च ॥ 67 ॥

 विशेषाच्छ्रावणे कुर्यात् सङ्कल्पं कार्तिकेऽपि च ।  
 आरम्भमासादारभ्य निष्ठाख्यं यावदेव हि ॥ 68 ॥

 द्विषट्कमुपवासानामेकवृद्ध्या तु वर्धयेत् ।  
 होमान्तमर्चनं कृत्वा पूर्ववत् तन्मयान्\[5\] यजेत् ॥ 69 ॥

 ततस्तु\[6\] परिपीडानां वत्सरं ह्रा\[7\]समाचरेत् ।  
 कार्यमासम्भमासे तु पूर्वं द्वादशरात्रिकम् ॥ 70 ॥

 एकैकं लोपयेत् तावद् यावदब्दः\[8\] समाप्यते ।  
 कुर्याद् व्रतसमाप्तिं तु पूर्ववत् पूजनादिना ॥ 71 ॥

 वृद्धिह्रासक्रमेणैतद् व्रतमुक्तं मया च ते ।  
 अनायासेन\[9\] वै येन प्राप्यते शाश्वतं पदम् ॥ 72 ॥  
 अथ संवत्सरद्वयानुष्ठेयमुपवासवृद्धिह्रासान्वितं व्रतान्तरमाह- चान्द्रायणायुतसममित्यारभ्य प्राप्यते शाश्वतं पदमित्यन्तम् ॥ 65-72 ॥  
 \[1 कलुषा- उ.।\]  
 \[2 कर्मणाम्- मु. अटी. बक. बख.।\]  
 \[3 यं च - बक. ।\]  
 \[4 नम्- बक. बख. उ.।\]  
 \[5 मयो न्यसेत्- मु. अटी।\]  
 \[6 ततः सु- मु. अटी. बक. बख.।\]  
 \[7 ग्रास- मु. अटी. बक. बख.।\]  
 \[8 ब्दं समापयेत्- अ., ब्दं समाप्यते- उ.।\]  
 \[9 निरायासात् तु- बक. बख. अ. उ.।\]

 व्रतानामुत्तमं धन्यं द्वादशाख्यमतः श्रृणु ।  
 अकामानां सकामानामन्ते तुल्यफलं हि यत् ॥ 73 ॥

 सितपक्षात् तु चैत्रस्य कार्याऽऽद्येऽहनि कल्पना ।  
 गतेऽर्धरात्रसमये\[1\] चा प्रभातात् ततोऽच्युतम् ॥ 74 ॥

 उपवासं विनाऽभ्यर्च्य कार्यं वै नक्तभोजनम् ।  
 एकादश्यन्तमेवं\[2\] हि पौनःपुन्येन लाङ्गलिन् ॥ 75 ॥

 कार्यमप्यययुक्त्या वै चातुरात्म्यस्य पूजनम् ।  
 एकादश्यां न भुञ्जीत विहितस्तत्र जागरः ॥ 76 ॥

 द्वादश्यामादिदेवं तु समाराध्य यथाविधि ।  
 मध्याह्नसमये प्राप्ते विधिवत् तन्मयान्\[3\] यजेत् ॥ 77 ॥

 भक्त्या शक्त्या तु चतुर एकैकं प्रत्यहं त्वपि ।  
 गवां ग्रासः\[4\] स्वसामर्थ्याल्लोपनीयो न सर्वदा ॥ 78 ॥

 सह पूर्वोक्तदानैस्तु व्रतकर्मपरायणैः ।  
 प्राप्ते तु तद्दिने भूयः कृष्णपक्षस्य लाङ्गलिन् ॥ 79 ॥

 अर्चनं केशवादीनां त्रिसन्ध्यं प्राग्वदाचरेत् ।  
 द्वादश्यां सोपवासस्तु \[5\]यजेद् दामोदरं प्रभुम् ॥ 80 ॥

 दानान्तमर्चनाद्यं तु सितपक्षोक्तमाचरेत् ।  
 प्राभवेण क्रमेणैव चैवं\[6\] मूर्त्यन्तरं यजेत् ॥ 81 ॥

 मूर्तिभिश्चाप्ययाख्येन संवत्सरमतन्द्रितः ।  
 यो योऽधिकारी भक्तो वा तस्य तुप्य\[7\]त्यधोक्षजः ॥ 82 ॥  
 अथ द्वादशाख्यव्रतमाह- व्रतानामुत्तमं धन्यमित्यारभ्य तस्य तुष्यत्यधोक्षज इत्यन्तम्। आद्येऽहनि प्रतिपदि। कल्पना संकल्पः। द्वादश्यामादिदेवं वासुदेवमित्यर्थः। एवं च चैत्रशुक्लप्रतिपदमारभ्य तद्द्वादश्यन्तं\[8\] पुरुषसत्याच्युतवासुदेवानामेव पुनस्तेषामेव प्रत्यहमेकैकक्रमेणार्चनं कुर्वन् कृष्णप्रतिपदमारभ्य तद्द्वादश्यन्तं तथा केशवादिमूर्तिनामर्चनं च कुर्यात्। पक्षद्वयेऽप्येकादश्यामुपवासो जागरश्च। अवशिष्टदिनेषु नक्तभोजनम्। मध्याह्नसमये ब्राह्मणभोजनम्, तदशक्तौ गोग्रासकल्पनं वा, प्रतिपक्षं पूर्वोक्तदानं च कार्यम् ॥ 73-82 ॥  
 \[1 य आ- अ. उ.।\]  
 \[2 श्यां- बक. अ. उ.।\]  
 \[3 मयो न्यसेत्- मु. अटी.।\]  
 \[4 सस्त्व- अ.।\]  
 \[5 न्यसेत्- मु. अटी.।\]  
 \[6 एवं- बक. बख. अ. उ.।\]  
 \[7 तुष्येत् तथाक्षजः- अ. ।\]  
 \[8 \`तद्' नास्ति- अ.।\]

 षोडशाख्यमतो\[1\] वक्ष्ये व्रतं धन्यतमं हि यत् ।  
 पूर्ववद् रात्रिसमय आषाढस्याद्यवासरे ॥ 83 ॥

 गृहीत्वा नियमं कुर्यादा प्रभातादिपूजनम् ।  
 त्रिसन्ध्यं वामनादीनां विधिवद् द्वादशाहकम्\[2\] ॥ 84 ॥

 त्रयोदश्यां ततोऽभ्यर्च्य चतुर्वर्गप्रदं प्रभुम् ।  
 आद्यन्तमनिरुद्धादि तदाद्यमपरेऽहनि ॥ 85 ॥  
   
 तृतीयं पञ्चदश्यां तु \[3\]संशान्तव्यक्तलक्षणम् ।  
 एवं मूर्त्यन्तरैर्युक्तं चातुरात्म्यं त्रिधा स्थितम् ॥ 86 ॥

 आराध्य परया भक्त्या चैका\[4\]दश्यामनश्नतः ।  
 पूर्णं\[5\] तदर्चनं कृत्वा पञ्चदश्यां यथाविधि ॥ 87 ॥

 चत्वारस्तन्मयाः पूज्याः श्रद्धापूतेन चेतसा ।  
 आत्मयागं ततः कुर्याद् दिनान्तेऽर्चनपूर्वकम् ॥ 88 ॥

 एवमाश्वयुजे भूयः पर्वादौ प्रारभेत् क्रियाम् ।  
 पद्मनाभादिमूर्तानामर्चनं विहितं क्रमात् ॥ 89 ॥

 एका\[6\]दश्यामनश्नंस्तु सर्वं निर्वर्त्य पूर्ववत् ।  
 सम्प्राप्ते च ततः पौषे यजेन्नारायणादिकम् ॥ 90 ॥

 द्वादश्यां तद् द्विषट्कं च तथा व्यूहत्रयं त्वपि ।  
 चैत्रे तद्दिवसादादौ विष्ण्वादीनां समर्चनम् ॥ 91 ॥

 विहितं सद्\[7\]व्रतज्ञानां सह व्यूहत्रयेण तु ।  
 विशेषपूजनं कुर्यात् सम्पन्ने वत्सरे सति ॥ 92 ॥

 विभोरग्रे द्विजेन्द्राणां षोडशानां स्वशक्तितः ।  
   
 अथ व्रतान्तरमाह- षोडशाख्यमिति प्रक्रम्य षोडशानां स्वशक्तित इत्यन्तम्। अत्र केशवादयो द्वादश वासुदेवादयश्चत्वारः, आहत्य षोडशमूर्तयः। एतेषां षोडशानामुक्तक्रमेणार्चनादिकं षोडशाख्यव्रतमित्युच्यते। यद्वा आषाढादिमासचतुष्टये प्रतिमासं वासुदेवादीनां चतुर्णामर्चनात् षोडशाख्यमिति ज्ञेयम्। आषाढे वामनादीनाम्, आश्वयुजे पद्मनाभादीनाम्, पुष्ये नारायणादीनाम्, चैत्रे विष्ण्वादीनां चार्चनं\[8\] तत्तन्मासे तत्तन्मासाधिपतिमारभ्यार्चनीयत्वादुक्तमिति ज्ञेयम्। केशवादीनां मार्गशीर्षाद्याधिपत्यं प्रसिद्धं खलु। आद्यन्तमनिरुद्धादि पुरुषादिवासुदेवान्तमित्यर्थः। अपरेऽहनि चतुर्दश्यां तदाद्यं वासुदेवाद्यं स्वप्नव्यूहमिति भावः। पञ्चदश्यां पौर्णमास्यां संशान्तव्यक्तलक्षणम् अभिव्यक्तानभिव्यक्तमित्यर्थः। तृतीयं सुषुप्तिव्यूहमित्यर्थः। चातुरात्म्यं त्रिधा स्थितं जाग्रत्स्वप्नसुषुप्तिभेदेन त्रिविधमित्यर्थः॥ 83-93 ॥  
 \[1 मधो-बक.।\]  
 \[2 ह्निकम्- अ.।\]  
 \[3 शान्तिव्यक्ति- मु. अटी. बक.।\]  
 \[4 एका-बक.। बख. अ. उ.।\]  
 \[5 पूर्णान्तम- अ.उ.।\]  
 \[6 निरश्नन्नेकादश्यां तु- बक. बख. अ. उ.।\]  
 \[7 सद्व्रतं- मु., सद्वृत्त-बक.।\]  
 \[8 \`चार्चनं' नास्ति- अ.।\]  
 

 दत्तशिष्टमतृप्तं च दैवीयान्नेन भावितम् ॥ 93 ॥  
   
 हविश्शेषेण संयुक्तं व्रतिनां भोजनं हितम्\[1\] ।  
 एवं सितेऽसिते वापि ह्युभ\[2\]योरपि पक्षयोः ॥ 94 ॥  
 अथैवं व्रतनिष्ठानां भोज्यद्रव्यमाह-दत्तशिष्टमिति। अयं श्लोकः सच्चरित्ररक्षायां व्याख्यातः। तथाहि- "दत्तशिष्टं \[3\]कारिसंप्रदानावशिष्टम्। \[4\]दैवीयान्नेन पाकपात्रावशिष्टेन हविःशेषेण चरुशेषेण व्रतिनां भगवद्रूप\[5\]निष्ठानां सर्वेषां हितम् अनिष्टनिवर्तकत्वादिष्टप्रापकत्वाच्चावश्यं \[6\]भोक्तव्यमित्यर्थः। अत्र भोजनमिति कर्मणि ल्युडन्तम्" (पृ. 94-95) इति ॥ 93-94 ॥  
 \[1 स्थितम्- उ.।\]  
 \[2 उभयो- उ.।\]  
 \[3 कार्य- मु.।\]  
 \[4 देवीया-मु., देवान्नेन- मु.।\]  
 \[5 द्व्रत-मु., च्छास्त्र-मु.।\]  
 \[6 श्यभो-भ. मु.।\]

 यथा\[1\]भिमतमासाद् वै समारभ्य यजेत् क्रमात् ।  
 एकादश\[2\] च मासेशान् पर्वादौ तु सकृत् सकृत् ॥ 95 ॥

 द्वादश्यां सोपवासस्तु तन्मासेशमथार्चयेत् ।  
 तत्कारणादिभेदोत्थं चातुरात्म्येन वै सह ॥ 96 ॥

 पुण्यं व्रतमिदं विद्धि वृद्धस्त्रीबालसिद्धिकृत् ।  
 नित्यं सद्वैष्णवैः कार्यमविरुद्धमखेददम् ॥ 97 ॥

 प्राक्प्रणीतैर्महाभोगैः शक्त्या दानसमन्वितैः ।  
 गृहस्थैर्ब्रह्मचर्यस्थैर्वानप्रस्थैस्तु\[3\] भिक्षुकैः ॥ 98 ॥

 येन केन प्रकारेण वित्तं\[4\] सम्भृत्य वै पुरा ।  
 नित्यं धर्माविरुद्धेन भैक्ष\[5\]पूर्वेण सर्वदा ॥ 99 ॥  
   
 पुनर्व्रतान्तरमाह- एवं सितेऽसिते वापीति प्रक्रम्य भैक्षपूर्वेण सर्वदेत्यन्तम्। अस्यार्थः- यथाभिमतमासे शुक्लपक्षे कृष्णपक्षे वोभयोर्वा प्रतिपदमारभ्यैकादश्यन्तं तन्मासेशस्योत्तरादिनैकादशमासेशान् प्रत्यहमेकैकक्रमेणाभ्यर्च्यैकादश्यां कृतोपवा(सम्? सो) द्वादश्यां तन्मासेशम्, तत्कारणभूतो वासुदेवः संकर्षणः प्रद्युम्नोऽनिरुद्धो वा यस्तदादिचातुरात्म्यं च संपूज्य दानादिकं कुर्यात्। एवं चेदं सुस्पष्टं बोध्यम्- चैत्रमासे यदि व्रतमनुष्ठीयते तन्मासेशो विष्णुः, तदुत्तरं मधुसूदनादयो वैशाखाद्येकादशमासेशाः प्रतिपदादिष्वर्चनीयाः। तन्मासेशो विष्णुः, तत्कारणभूतसंकर्षणादिवासुदेवान्ताश्चत्वारश्च द्वादश्यामर्चनीयाः। तन्मासेशो विष्णुः, तत्कारणभूतसंकर्षणादिवासुदेवान्ताश्चत्वारश्च द्वादश्यामर्चनीयाः। एवमन्यत्रापि ज्ञेयम्। केशवादीनां त्रिकं त्रिकं प्रति वासुदेवादीनामेकैकस्य कारणत्वमुत्तरत्र (8/55-56)सुस्पष्टं वक्ष्यति॥ 94-99 ॥  
 \[1 तथा- बक.।\]  
 \[2 दशे-मु. अटी. बक. बख. उ.।\]  
 \[3 वनवासैः- बक. बख. उ.।\]  
 \[4 वृत्तं - अटी.।\]  
 \[5 भैक्ष्य- उ.।\]

 कुटुम्बभरणाद्यर्थं लाभे भैक्षादिके तु वै ।  
 अवज्ञा परमा यत्र बुद्धिमांस्तत्र संवसेत्\[1\] ॥ 100 ॥  
 अथ प्रसक्तं भैक्षादिद्रव्यविचारं विवृण्वन् तल्लाभे प्रतिग्रहीतुर्यत्र बहुशोऽवमानं जायते, तत्रैव बुद्धिमता प्रतिग्रहीत्रा वस्तव्यमित्याह- कुटुम्बेति। भैक्षं याचितम्। "भिक्षा याच्ञवार्थनार्दना" (3/2/6)इत्यमरः। अवज्ञा अवमाननम्। "\[2\]रीढावमाननावज्ञा" (1/7/23)इत्यमरः॥ 100 ॥  
 \[1 वदेत्- मु. अटी. बक. बख.।\]  
 \[2 पीडा- अ. म.।\]

 दाता ददाति यत् किञ्चित् पूजापूर्वं हि भक्तितः ।  
 कृत्स्नं तदीयमशुभं तिष्ठत्यर्थिजनाश्रितम् ॥ 101 ॥  
 यतः संमानं\[1\] प्रतिग्रहीतुरेव बाधकमित्याह- दातेति ॥ 101 ॥  
 \[1 संमाननं-मु.।\]

 परिभूते तु वै लाभे सन्तोषो यस्य जायते ।  
 प्रतिग्रहोत्थितो दोषस्तस्य दूरतरं व्रजेत् ॥ 102 ॥  
   
 एवं ज्ञात्वा\[1\] तु पात्राणां भक्तानां भावितात्मनाम् ।  
 जनयेद् बुद्धिभेदं तु नेतरेषां कदाचन ॥ 103 ॥  
 अतोऽनादरपूर्वकं दत्तेऽपि यः प्रतिग्रहीता संतुष्टो भवति, स प्रतिग्रहो\[2\] दोषेण विलुप्तो\[3\] भवतीत्याह- परिभूत इति। लाभे भैक्षादिद्रव्यलाभे। परिभूते तिरस्कृते, अनादरपूर्वकं दत्ते सतीति भावः। "अनादर परिभावः" (1/7/22) इत्यमरः। एवं च आदरपूर्वकं दानं दातुः श्रेयःसंपादकमिति\[4\] ज्ञात्वादरपूर्वकमनिच्छतां पात्राणां \[5\]सविनयप्रार्थनादिभिस्तदङ्गीकाराय बुद्धिं जनयेत्। अपात्राणां तां न जनयेदित्याह- एवमिति ॥ 102-1-3 ॥  
 \[1 त्वाऽप्यया- मु. अटी.।\]  
 \[2 ग्रही- इह- अ.।\]  
 \[3 निरुक्तो- अ.।\]  
 \[4 कर- अ.।\]  
 \[5 विनय- अ.।\]

 यत्र दाता ग्रहीता च द्वावेव कलुषात्मकौ ।  
 दृष्टादृष्टविनाशार्थं दानं द्वाभ्यां हतं तु तत् ॥ 104 ॥  
 दातृप्रतिग्रहीत्रोरुभयोरपि कलुषात्मकत्वे दानवैफल्यमाह- यत्रेति ॥ 104 ॥  
   
 प्रागेवं\[1\] चित्त\[2\]संशुद्धिं\[3\] भावशुद्धिसमन्विताम्\[4\] ।  
 निश्चयीकृत्य यत्नेन दिव्यमायतनं व्रजेत् ॥ 105 ॥

 व्रत\[5\]संसिद्धये\[6\] नूनं सिद्धायतनमेव वा ।  
 अथावाऽऽयतनं रम्यमासन्ननगरादिकम् ॥ 106 ॥

 निर्विघ्नेन व्रतं यस्मान्विष्पद्येतात्र कर्मिणाम् ।  
 कर्मवाङ्मनसैः शुद्धस्तपोनिष्ठः क्रियापरः ॥ 107 ॥

 यो नान्यदेवतायाजी तत्त्वतो भगवन्मयः ।  
 कस्मिंश्चिद्वैभवे रूपे व्यूहीये वा सुबुद्धिमान् ॥ 108 ॥  
   
 बद्धलक्ष्यो भवेद् भक्त्या त्वाप्तागमनिदर्शनात् ।  
 एवं भावशुद्धिसंपादितां चित्तशुद्धिं पूर्वं निश्चित्य व्रतानुष्ठानार्थं सैद्धमानुषस्थानेष्वन्यतमं गत्वा तत्र विभवाकृतौ व्यूहाकृतौ वा भगवति व्रतान्तं\[7\] न्यस्तचित्तो भवेदित्याह- प्रागेवमिति सार्धैश्चतुर्भिः। दिव्यं स्वयंव्यक्तमित्यर्थः ॥ 105-109 ॥  
 \[1 प्रागेव- बक. बख. अ.।\]  
 \[2 वित्त इति सार्वत्रिकः पाठः।\]  
 \[3 द्धि- बक. बख. अ. उ.।\]  
 \[4 ताः-उ.।\]  
 \[5 व्रतं- बक. बख.।\]  
 \[6 यत्- अ. उ.।\]  
 \[7 न्तर- अ.।\]

 तस्यापि तादृशानां च भविनामनुकम्पया ॥ 109 ॥

 व्यक्ततामगमद् देवः स्वयमेव धरात्मना ।  
 यत्र मोक्षप्रदं विद्धि दिव्यमायतनं हि तत्\[1\] ॥ 110 ॥  
 प्रसङ्गाद् दिव्यायतनलक्षणमाह- तस्यापीति सार्धेन ॥ 109-110 ॥  
 \[1 यत्- अ. उ.।\]

 मन्त्र\[1\]सिद्धैश्च विबुधैर्मुनिमुख्यैस्तथामलैः ।  
 शान्तये देशजानां त्वप्यात्म\[2\]नश्चापि कीर्तये\[3\] ॥ 111 ॥

 मन्त्राकृतिमयं ध्यात्वा पाषाणं वसुधातले ।  
 पावनं वा ततं वृक्षं ज्ञात्वा वा देवताश्रयम् ॥ 112 ॥

 कृत्वा तच्छक्तिसंरुद्धं विसृज्य च तदाश्रितम् ।  
 विद्धि सर्वेश्वस्यैवं स्थितं निलयलक्षणम् ॥ 113 ॥

 स्वमन्त्रसन्निधिं तत्र कृत्वा तद्विग्रहान्वितम् ।  
 पूजितं पत्रपुष्पाद्यैस्तत्सिद्धायतनं स्मृतम् ॥ 114 ॥  
 सिद्धायतनलक्षणमाह- मन्त्रसिद्धैरिति प्रक्रम्य तत्सिद्धायतनं स्मृतमित्यन्तम्। विसृज्य च \[4\]तदाश्रितमित्यत्र विसर्जनप्रकारश्चतुर्विशे\[5\] परिच्छेदे-  
 इहाश्रितात्मने तुभ्यं नमः सर्वेश्वराय च ।  
 क्षमस्वावतरान्यत्र संतिष्ठा\[6\]त्र चिदात्मना ॥ (24/85)  
इति वक्ष्यमाणो ज्ञेयः। अत्र-  
 स्वयंव्यक्तं तथा सैद्धं\[7\] विबुधैश्च प्रतिष्ठितम् ॥  
 मुनिमुख्यैस्तु गन्धर्वैयक्षविद्याधरैरपि ।  
 रक्षोभिरसुरैर्मुख्यैः स्थापितं मन्त्रविग्रहम् ॥....  
 स्थापितं मनुजेन्द्रैस्तु ह्यनुवेदादिकोविदैः ॥  
    (पा. सं. 10/317-318,321)  
 इति पारमेश्वरोक्तसैद्धाद्यष्टविधभेदानामपि सैद्धायतन एवान्तर्भावो बोद्ध्यः, सिद्धगन्धर्वादीनामपि विबुधेष्वन्तर्भावात्, मुनिमुख्यैस्तथामलैरित्यत्रामलशब्देनान्येषामपि सूचितत्वाच्च ॥ 111-114 ॥  
 \[1 मन्त्रैः- अ.।\]  
 \[2 तु आ-बक., चाप्या- अ.।\]  
 \[3 येत्- बक. बख. अ. उ.।\]  
 \[4 तदाश्रय- अ.।\]  
 \[5 र्विशति- म.।\]  
 \[6 ष्ठस्वा- अ. म.।\]  
 \[7 सिद्धवि- मु.।\]

 फलाप्तये\[1\] तु विप्राद्यैः स्वकुलोद्धा\[2\]रणाय च ।  
 स्थापितं भगवद्बिम्बं ज्ञेयमायतनं हि तत् ॥ 115 ॥   
 मानुषायतनमाह- फलाप्तय इति ॥ 115 ॥  
 \[1 फलप्राये-मु.।\]  
 \[2 द्धर- मु.।\]

 क्रियाङ्गभागं\[1\] यातस्य\[2\] सर्वगस्य\[3\] च वै विभोः ।  
 विद्धि सर्वेश्वरस्यैवं स्थितं नियत\[4\]लक्षणम्\[5\] ॥ 116 ॥  
 उक्तमर्थं निगमयति- क्रियेति ॥ 116 ॥  
 \[1 भावं-अ. उ.।\]  
 \[2 यागस्य- अ.।\]  
 \[3 स्यापि- अ.उ.।\]  
 \[4 निलय-अ.।\]  
 \[5 इतः परम्- \`स्वमन्त्रसन्निधिं तत्र कृत्वा तद्विग्रहान्वितम्' इत्येषा पङ्क्तिः 114 श्लोकस्था पुनरत्र दृश्यते- मु. अटी.।\]  
   
 प्रासादद्वारदेशाच्च यत्र शङ्खध्वनिक्षयः\[1\] ।  
 पूर्वादि\[2\] सर्वदिक्\[3\] तावत् क्षेत्रं भवति वैष्णवम् ॥ 117 ॥  
 मानुषभगवन्मन्दिरस्य परितो वैष्णवक्षेत्रप्रमाणमाह- प्रासादेति। विमानद्वारसमीपे कृतः शङ्कनादो यावद्दूरं श्रूयते, तावदन्तं परितो वैष्णवक्षेत्रमिति भावः ॥ 117 ॥  
 \[1 यम्- अ. उ.।\]  
 \[2 प्रयाति- बक. बख. अ. उ.।\]  
 \[3 क्यादेकैक- अ.।\]

 सिद्धावतारिताद् देवात् तदेतद् द्विगुणं स्मृतम् ।  
 त्रिगुणं च स्वयंव्यक्ताद् देहान्ते भावितात्मनाम् ॥ 118 ॥  
   
 फलं सालोक्यतापूर्वं परिज्ञेयं क्रमाद् यतः ।  
 सैद्धस्थाने तद्द्विगुणं स्वयंव्यक्तस्थाने तत्त्रिगुणं च वैष्णवक्षेत्रमानमाह- सिद्धावतारितादिति त्रिभिः पादैः। वैष्णवक्षेत्रस्य स्वयंव्यक्तत्वादिभेदेन सालोक्यादिफलप्रदत्वमाह- देहान्त इति त्रिभिः पादैः। यतो वैष्णवक्षेत्रादित्यर्थः। सालोक्यतापूर्वमित्यत्र पूर्वपदेन सामीप्यसारूप्यसायुज्यानि गृह्यन्ते। क्रमाद् मानुषादिक्रमेणेत्यर्थः।  
 ननु देवतान्तरप्राप्तौ हि सालोक्यादिभेदावाप्तिः, भगवत्प्राप्तौ तु "परमं साम्यमुपैति" (मुण्ड. 3/1/3), "मम साधर्म्यमागताः" (भ. गी. 14/1), "भोगमात्रसाम्यलिङ्गाच्च" (ब्रह्म. 4/4/11) इति श्रुतिस्मृतिसूत्रैः सालोक्यादिचतुष्टयमप्येकैकस्यैव संभवतीति प्रतिपादितम्। अत्रोक्तं सालोक्या\[1\]द्येकैकफलभेदमात्रावाप्तिकथनं कथं तदविरुद्धमिति चेत्, सत्यम्। इयमाशङ्का निगमान्तदेशिकैरपि सच्चरित्ररक्षायां परिहृता। तथाहि- "भगवत्प्राप्तावपि विष्णुलोकादिषु द्वार\[2\]पालादिष्विव तथाविधभेदोऽस्तीति तदपेक्षिणां \[3\]प्राप्यभेदद्योतनाय पृथङ्निर्देशः। यथाहुः-  
 लोकेषु विष्णोर्निवसन्ति केचित् समीपमिच्छन्ति च केचिदन्ये ।  
 अन्ये तु रूपं सदृशं भजन्ते सायुज्यमन्ये स तु मोक्ष उक्तः ॥ इति" (पृ. 31)  
 यद्वा क्रमादित्यत्र सालोक्यसामीप्यादिक्रमेणेत्यर्थवर्णने नास्त्येतदाशङ्काया एवावकाशः, सर्वस्यापि क्षेत्रस्य सालोक्यादिफलचतुष्टयप्रदत्वसम्भवात् ॥ 118-119 ॥  
 \[1 क्यादेकैक- अ.।\]  
 \[2 द्वारकादिष्विव- अ. मु.।\]  
 \[3 प्राप्ति- मु.।\]  
   
 दुष्टेन्द्रियवशाच्चितं नृणां यत्कल्मषैर्वृतम्\[1\] ॥ 119 ॥

 तदन्तकाले संशुद्धिं याति नारायणालये ।  
 व्रतान्येतानि यः कुर्यादभिसन्धाय चेतसा ॥ 120 ॥

 अभीष्टमतितीर्वेण तदाप्नोत्यचिरात् तु सः ।  
 वैष्णवक्षेत्रस्य मनःपरिशुद्ध्यावहत्वं चाह- दुष्टेति त्रिभिः पादैः। यत इत्यस्याप्यनुषङ्गः कार्यः। भगवन्मन्दिरे व्रतानुष्ठानस्य शीघ्रफलप्रदत्वमाह- नारायणालय इति ॥ 119-121 ॥  
 \[1 व्रतम्- बक.।\]  
    
 श्रद्दधानैरतस्तस्माद् दृष्टादृष्टफलाप्तये ॥ 121 ॥

 व्रता\[1\]न्येतानि कर्तव्यान्यभिसन्धाय चेतसा ।  
   
 अत एतेषां व्रतानामवश्यानुष्ठेयत्वमाह- श्रद्दधानैरिति ॥ 121-122 ॥  
 \[1 पङ्क्तिरेषा नास्ति- अ.।\]

 नावसादस्तु कर्तव्यो \[1\]व्रतभङ्गात् कदाचन ॥ 122 ॥

 सङ्कल्पादेव भगवांस्तत्त्वतो भावितात्मनाम् ।  
 व्रतान्तमखिलं कालं सेचयत्यमृतेन तु ॥ 123 ॥  
 आरब्धे व्रते मध्ये येन केनापि\[2\] हेतुना विघ्नितेऽपि ततो न भेक्तव्यम्। यतो व्रतं करिष्यामीति संकल्पमात्रादेवारभ्य व्रतसमाप्तिपर्यन्तं यावदनुष्ठानं संभवति, तावतैव फलसिद्धिर्भवतीत्याह- नावसाद इति सार्धेन। अवसादो न कार्यः, अधैर्यं नाधिगन्तव्यमित्यर्थः। अयमेवार्थो वङ्गिवंशेश्वरैः प्रतिपादितः सच्चरित्ररक्षायामुदाहृतः-  
 एव\[3\]मेकदिनं वाथ द्विदिनं त्रिदिनं तु वा ॥  
 मासं संवत्सरं वापि यावज्जीवितमेव वा ।  
 वर्तेत भक्त्या परया वैष्णवः सुचिरं सुखी\[4\] ॥  
 प्रारब्धे मध्यतो\[5\] विघ्नाद् विच्छिन्नेऽप्यत्र कर्मणि ।  
 नानर्थो न च नैष्फल्यं न कृतांशस्य संक्षयः ॥  
 प्रारब्धेष्वसमाप्तेषु विच्छिन्नेष्वन्यकर्मसु ।  
 भवत्येवैतदखिलं वैदिकेष्वितरेष्वपि ॥  
 कृतः स्वल्पांशकोऽप्यस्य स्थित्वा\[6\] सुचिरमक्षयः ।  
 त्रायते\[7\] च\[8\] स्वकर्तारं स्वशक्त्या भवभीतितः ॥ इति ॥  
 नन्विदं भगवदाराधनविषयम्, नहि व्रतानुष्ठानविषयमिति चेन्न, अस्य व्रतस्यापि भगवदाराधनरूपत्वात्, भगवदाराधनस्यापि शातवार्षिकव्रतरूपत्वात्। अत एव वङ्गिवंशेश्वरैर्नित्याराधनप्रकरणेऽपि-  
 \[9\]त्वदाराधनकामोऽयं व्रतं चरितुमिच्छति ।  
 संकल्पसिद्ध्यै भगवन् पूरयाऽस्य मनोरथान्\[10\] ॥ (श्लो. 39)  
इति व्रतविधाने वक्ष्यमाण(8/7-8) श्लोकस्यैव संगृहीतत्वादुभयोरप्यविशेषो बोध्यः ॥ 122-123 ॥  
 \[1 ग्लानिभ- अ.उ.।\]  
 \[2 येन केन वा- मु.।\]  
 \[3 वङ्गिवंशेश्वरविरचितायामाह्निककारिकायां 504-508 संख्याका इमे श्लोका द्रष्टव्याः।\]  
 \[4 मुखम्-मु. ।\]  
 \[5 घ्नैर्वि- मु.।\]  
 \[6 स्तवः सुषिरमव्ययम्- अ.।\]  
 \[7 त्रायेतैव- प. प.।\]  
 \[8 वर्ष- अ., विश्व-मु.।\]  
 \[9 त्वय्या- मु.।\]  
 \[10 रथम्- मु.।\]  
    
 ज्ञात्वैवं बद्धलक्ष्येण भवितव्यं सदैव हि ।  
 प्राप्तये सर्वकामानां संसारभयभीरुणा ॥ 124 ॥  
 इममर्थं ज्ञात्वा निखि(लं?ल)पुरुषार्थप्राप्त्यर्थं भगवति दृढचित्तेन भवितव्यमित्याह- ज्ञात्वेति ॥ 124 ॥

  इति श्रीपाञ्चरात्रे श्रीसात्वतसंहितायां व्रतविधिर्नाम सप्तमः परिच्छेदः ॥

  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये सप्तमः परिच्छेदः॥

   


   अष्टमः परिच्छेदः  
   श्रीभगवानुवाच\[1\]॥

 व्रतमेतदमन्त्रं च सामान्यं सार्वलौकिकम् ।  
 सितेतरविभागेन प्रोक्तं मन्त्रद्वयं\[2\] श्रृणु ॥ 1 ॥  
 अथाष्टमो व्याख्यास्यते। पूर्वममन्त्रकं व्रतमुक्तम्, इदानीं समन्त्रकं शृण्वित्याह- व्रतमिति। सामान्यं सार्वलौकिकं ब्राह्मणादिचतुर्वर्णानामिति साधारणमित्यर्थः। समन्त्रकं व्रतं तु ब्राह्मणमात्रकार्यम्। उक्तं खलु (प्रथमे? द्वितीये) परिच्छेदे-  
 व्यामिश्रयागयुक्तानां विप्राणां वेदवादिनाम् ॥  
 समन्त्रे तु चतुर्व्यूहे अधिकारो न चान्यथा ।  
 त्रयाणां क्षत्रियादीनां प्रपन्नानां च तत्त्वतः ॥  
 अमन्त्रमधिकारस्तु चतुर्व्यूहक्रियाक्रमे ॥ (2/8-10) इति ॥ 1 ॥  
 \[1 \`भगवान्'- मु. अटी. बक. बख.।\]  
 \[2 मयं - अ. उ.।\]

 प्राग्\[1\] गुरुं प्रार्थयित्वा तु दृष्टादृष्टप्रदः स हि ।  
 ज्ञात्वा स्थिरमतिं\[2\] कुर्यात् तदर्थे चक्रमण्डलम् ॥ 2 ॥  
 प्रथमं शिष्यो \[3\]गुरुं प्रार्थयेत्, गुरुः शिष्यं स्थिरबुद्धिं ज्ञात्वा तद्व्रतार्थँ मण्डलं विलिखेदित्याह- प्रागिति। प्रार्थयित्वा कृतकृत्यो भवेदिति भावः\[4\] ॥ 2 ॥  
 \[1 प्रागग्रं- मु. अटी. बक.।\]  
 \[2 मतिः- मु. बख. अ. उ., व्रतः-अटी.।\]  
 \[3 गुरून्-मु.।\]  
 \[4 शेषः- मु.।\]

 तन्मध्ये चतुरात्मा तु यष्टव्यः कर्णिकोपरि ।  
 चतुर्दिक्ष्वीक्षमाणस्तु वासुदेवादितः क्रमात् ॥ 3 ॥  
 तन्मण्डलमध्ये कर्णिकोपरि वासुदेवादिचातुरात्म्यार्चनं कार्यमित्याह- तन्मध्य इति ॥ 3 ॥

 हृदादिनेत्रपर्यन्तमङ्गषट्कं यजेत् ततः ।  
 अर्घ्यादिभिः क्रमाद् भोगैर्व्रतज्ञेन पुराहृतैः ॥ 4 ॥  
 तदनन्तरमङ्गमन्त्रार्चनं वासुदेवादीनामर्घ्यादिभिः पूजनं चाह- हृदादीति। अङ्गमन्त्राणामर्चनस्थानं तु-  
 तदोदितं विभोर्देहाद् हृदयाद्यं चतुष्टयम् ॥  
 न्यसेत् कमलपत्राणामा पूर्वादुत्तरान्तिमम्\[1\] ।  
 अग्नीशरक्षोवायव्यदलेष्वस्त्रं यथाक्रमम् ॥  
 नेत्रं केसरजालस्थं चक्रं नाभित्रयोपरि । (17/65-67)  
इति नृसिंहकल्पे वक्ष्यमाण ज्ञेयम् ॥ 4 ॥  
 \[1 कम्- मु.।\]

 ततः कुण्डान्तरे चैव संस्कृतेऽग्नौ च विन्यसेत् ।  
 चक्रं मन्त्रगणोपेतं समिद्भिस्तर्पयेत् क्रमात् ॥ 5 ॥  
   
 पश्चात् तण्डुलसंमिश्रैः सघृतैर्बहुभिस्तिलैः ।  
 सच\[1\]क्रमण्डलस्य भगवतोऽग्निमध्ये ध्यानं संतर्पणं चाह- तत इति सार्धेन ॥ 5-6 ॥  
 \[1 \`स' नास्ति- अ.।\]

 अर्घ्योदकेन शिरसा पवित्रीकृत्य साम्प्रतम् ॥ 6 ॥

 नतजानुशिरः शिष्यं कृत्वासौ श्रावयेत् प्रभुम् ।  
 त्वदा\[1\]राधनकामोऽयं व्रतं चरितुमिच्छति ॥ 7 ॥

 सङ्कल्पसिद्ध्यै भगवन् पूरयास्य मनोरथान् ।  
 इति विज्ञाप्य देवेशं ततः पुष्पाणि दापयेत् ॥ 8 ॥  
 ततः \[2\]शिष्यं शिरोमन्त्रेण प्रोक्ष्य तं नतजानुशिरस्कं कृत्वा त्वदाराधनश्लोकं विज्ञाप्य शिष्याञ्जलिस्थपुष्पाणि मण्डलोपरि प्रदापयेदित्याह- अर्घ्योदकेनेति सार्धद्वाभ्याम्। यद्यप्यस्मिन् त्वदाराधनकामोऽयमित्यादिश्लोके व्रतशब्दस्य विद्यमानत्वात्, अयमस्येति पदद्वयेन पुरोव(र्ति)शिष्यस्योक्तत्वाच्च व्रतप्रकरण एवाचार्येण विज्ञापनीयोऽयं श्लोकः, तथापि नित्याराधनस्यापि शातवार्षिकव्रतरूपत्वात्, अयमस्येति पदद्वयस्य स्वात्मव्यवहारेऽपि योग्यत्वाच्च वङ्गिवंशेश्वरकृत\[3\]नित्यार्चनकारिकादिष्वप्ययं श्लोकः प्रतिपादितः। अतोऽस्मत्तातपादैरपि सात्वतामृ-ते चोक्त इति बोध्यम् ॥ 6-8 ॥  
 \[1 त्वय्या- मु. अटी.।\]  
 \[2 \`शिष्यं' नास्ति- अ.।\]  
 \[3 नित्यार्चनप्रकरणं नित्यार्चनकारिका वाऽऽह्निककारिकातोऽभिन्नो ग्रन्थः। तत्र 39 संख्याकोऽयं श्लोकः।\]

 अष्टाङ्गमथ वै कुर्यात् प्रणामं सप्रदक्षिणम् ।  
 भूयो भूयोऽनवच्छिन्नं भक्तिश्रद्धापुरस्सरम् ॥ 9 ॥  
 प्रदक्षिणप्रणामावाह- अष्टाङ्गमिति। चतुर्मूर्तीनामपि\[1\] चतुर्वारं प्रणामस्य कर्तव्यत्वाद् भूयो भूय इत्युक्तम्, नैतावताऽसकृत् प्रणामसिद्धिः ॥ 9 ॥  
 \[1 मिति- अ.।\]

 ततस्तस्योपदेष्टव्यं विधानं मन्त्रपूर्वकम् ।  
 सान्तं\[1\] षष्ठस्वरारूढमनुस्वारविभूषितम् ॥ 10 ॥

 बीजमाद्यस्य च विभोर्वासुदेवस्य कीर्तितम्\[2\] ।  
 तदेव जीवबीजस्थं षष्ठस्वरविवर्जितम् ॥ 11 ॥

 द्वितीयस्वरसंयुक्तं सङ्कर्षणस्य बीजराट् ।  
 उभयोरन्तरे रेफमाद्यबीजस्य योजयेत् ॥ 12 ॥

 बीजं प्रद्युम्ननाथम्य तृतीयं सर्वकामदम् ।  
 जीवारूढं हकारं तु लान्तस्योपरि विन्यसेत् ॥ 13 ॥

 विसर्गसहितं बीजमनिरुद्धस्य वाचकम् ।  
   
 शिष्यस्य व्रतार्थं मन्त्रोपदेशमाह- तत इत्यर्धेन। वासुदेवादिबीजचतुष्टयमाह- सान्तमिति चतुर्भिः। सान्तं सकारान्ते स्थितं हकाराख्यं वर्णं षष्ठस्वरारूढम् ऊकारान्वितम् अनुस्वारविभूषितं बिन्दुसंयुक्तम्। तथा च हूमिति वासुदेवस्य बीजं भवति। तदेव हकाराख्यं वर्णमेव। जीवबीजस्थं सकारान्वितम् षष्ठस्वरविवर्जितम् ऊकाररहितम् द्वितीयस्वरसंयुतम् आकारान्वितम्। तथा च ह्रूमिति प्रद्युम्नस्य बीजं भवति। जीवारूढं सकारस्थं हकारं लान्तस्य वकारस्योपरि न्यसेत्, विसर्गसहितम् अन्तिमस्वरसंयुक्तं च कुर्यात्। कथा च ह्स्वमित्यनिरुद्धबीजं भवति।  
 ननु मकारस्य जीवबीजत्वं युक्तं प्रसिद्धं च, सकारस्य जीवबीजत्वं कथमिति चेदुच्यते-  
 त्रिधा हकारं कृत्वादौ जीवबीजं तथैव च ॥  
 ककारं\[3\] च क्षकारं च लिखेत् तद्वत् त्रिधा त्रिधा । (8/22-23)  
इति वक्ष्यमाणश्लोकस्थितजीवबीजशब्दस्य पारमेश्वरे-  
 नवमं चाष्टमं नेमावराद्यं मातृकान्तिमम् ॥  
 त्रिधैकैकं क्रमात् कृत्वा बीजद्वादशकं यथा । (24/77-78)  
इति सकारपरत्वं सुस्पष्टं व्याख्यातं पश्यतु भवान्। किञ्च,  
 वासुदेवाख्यया होऽभूत् साख्यः संकर्षणोदयः ॥  
 प्रद्युम्नः षाख्यया ज्ञेयो ह्यनिरुद्धस्तु शाख्यया । (19/31-32)  
 इति लक्ष्मीतन्त्रोक्तरीत्या सकारस्य सङ्कर्षणबीजत्वाद् जीवबीजत्वव्यवहारः। जीवाधिष्ठातृत्वात् सङ्कर्षणस्य जीवव्यवहारः "वासुदेवात् सङ्कर्षणो नाम जीवो जायते" (2/2/39 श्रीभाष्ये) इत्यत्र प्रसिद्धः। तथा च श्रीमद्भाष्ये-  
 "अत्र जीवमनोऽहङ्कारतत्त्वानामधिष्ठातारः सङ्कर्षणप्रद्युम्नानिरुद्धा इति तेषामेव जीवादिशब्दैरभिधानमविरुद्धम्" (2/2/41)इति ॥ 10-14 ॥  
 \[1 सोऽन्तं- मु.।\]  
 \[2 र्तनम्- बक. बख. उ.।\]  
 \[3 अकारं-म., हकारं- अ.।\]  
 

 द्विभुजाः सर्व एवैते सूर्येन्दुशतसन्निभाः ॥ 14 ॥

 तेजसा त्वत्र भेदोऽस्ति स्वरूपेण सितादिना ।  
 दक्षिणोत्तरपाणिभ्यां तर्जनीमध्यमान्तरे ॥ 15 ॥

 आद्यस्य चक्रशङ्खौ द्वौ ध्येयावंसद्वयोपरि ।  
 स्कन्धसूत्रसमस्थेन दक्षिणेन तु पाणिना ॥ 16 ॥

 गृहीत्वा मुष्टिबन्धेन विश्रान्ता पीठपृष्ठतः ।  
 ध्येया गदा द्वितीयस्य तथाभूते करे परे ॥ 17 ॥

 संस्मरेद्धेतिराड् दीप्तं\[1\] लीलाक्षेपक\[2\]रोद्यतम् ।  
 एवं प्रद्युम्ननाथस्य व्यत्ययेन तु ते उभे ॥ 18 ॥

 दक्षिणोत्तरहस्ताभ्यां श्रोत्रमण्डलसम्मुखौ ।  
 शङ्खपद्मौ चतुर्थस्य तथाकृष्टौ तु संस्मरेत् ॥ 19 ॥  
   
 किन्तु वै पङ्कजं नालमस्य वै पाणिपृष्ठगम् ।  
 वासुदेवादिमूर्तिध्यानप्रकारमाह- द्विभुजा इत्यारभ्य पाणिपृष्ठगमित्यन्तम् ॥ 14-20 ॥  
 \[1 दीप्त- बक. बख. अ. उ.।\]  
 \[2 इवो- मु. बक. बख. अ. उ.।\]

 हकारं च सकारस्थं कृत्वा षोढा निवेश्य च ॥ 20 ॥

 द्वितीयतुर्यषष्ठाष्टद्वि\[1\]षट्कदशकैः क्रमात् ।  
 स्वरै\[2\]र्नियोजयेद् विद्धि हृदाद्यान्नेत्र\[3\]पश्चिमान् ॥ 21 ॥

 चातुरात्मीयमन्त्राणां साधनत्वेन सर्वदा ।  
 अथ वासुदेवादीनां चतुर्णामपि साधारणानि हृदयाद्यङ्गमन्त्रबीजान्याह- हकारमिति द्वाभ्याम्। हकारं सकारस्थं कृत्वा षोढा विलिख्य द्वितीयतुर्यषष्ठाष्टद्विषट्कदशकैः स्वरैः, आकारेण ईकारेण ऊकारेण ऋकारेण \[4\]ऐकारेण लृकारेण च क्रमेण योजयेत्। तथा च - ह् सां ह् सीं ह् सूं ह् सॄं ह् सैं ह् लृं इति बीजषट्कं भवति। एतद् हृदादिनेत्रमन्त्रषट्\[5\]के क्रमाद् योजयेत्। एवं कवचमन्त्रादिबीजत्रयेऽष्टमद्वादशदशमस्वराणां संयोजनं क्वाचित्कम्, न सार्वत्रिकम्। यतोऽत्रैव नृसिंहकल्पे-  
 द्वितीयतु\[6\]र्यषष्ठैश्च द्वादशेनान्तिमेन च ।  
 चतुर्दशेनाराद्वर्गात् क्रमाद्वै विनियोजयेत् ॥ (17/9)  
इति कवचादिबीजत्रयस्य स्वरान्तसंयोजनमपि वक्ष्यति॥ 20-22 ॥

 \[1 षट्कद्वादशकैः- अ. उ.।\]  
 \[2 रं नि- बक.।\]  
 \[3 द्यन्तेऽत्र - अ.।\]  
 \[4 \`ऐकारेण' नास्ति- अ.।\]  
 \[5 षट्क- अ. ।\]  
 \[6 तुरीय- अ.।\]

 त्रिधा हकारं कृत्वादौ जीवबीजं तथैव च\[1\] ॥ 22 ॥

 ककारं च क्षकारं च लिखेत् तद्वत् त्रिधा त्रिधा ।  
 द्विषट्कमेव बीजानां क्रमादादौ\[2\] निवेश्य च ॥ 23 ॥

 ततो वायुधरावारिसंज्ञं यच्चाक्षरत्रयम् ।  
 पौनःपुन्येन सर्वेषामधोभागे नियोजयेत् ॥ 24 ॥

 सर्वे षष्ठस्वरारूढा अनुस्वारविभूषिताः ।  
 बोद्धव्याः केशवादीनां बीजास्त्वेते पृथक् पृथक् ॥ 25 ॥  
 अथ केशवादीनां द्वादशबीजान्याह- त्रिधेति सार्धैस्त्रिभिः। आदौ त्रिधा त्रिवारं हकारं विलिख्य, तथैव जीवबीजं सकारं विलिख्य, ककारं क्षकारं तद्वत् त्रिधा विलिखेत्। एवं बीजानां द्विषट्कमादौ निवेश्य वायुधरावारिसंज्ञं यदक्षरत्रयं यकारलकारवकारत्रयम्, सर्वेषां पूर्वं विलिखितद्वादशबीजानामधोभागे पौनःपुन्येन योजयेत्। सर्वे षष्ठस्वरारूढा ऊकारान्विताः, अनुस्वारविभूषिता बिन्दुयुक्ताः केशवादिबीजा ज्ञेयाः। तथा चैवं प्रयोगः- ह्यूं ह् लूं ह् वूं स्यूं स्लूं स्वूं क्यूं क्लूं क्वूं क्ष्यूं क्ष्लूं क्ष्वूं इति।  
अयमेवार्थः पारमेश्वरेऽपि सुस्पष्टमुपबृंहितश्चतुर्विंशेऽध्याये-  
 क्रमशः केशवादीनां मन्त्राणां लक्षणं शृणु ।  
 नवमं चाष्टमं नेमावराद्यं मातृकान्तिमम् ॥  
 त्रिधैकैकं क्रमात् कृत्वा बीजद्वादशकं यथा ।  
 पौनःपुन्येन सर्वेषां यलवान् योजयेदधः ॥  
 नाभिषष्ठा\[3\]सनोर्ध्वस्थान\[4\]ङ्कयेद् बिन्दुनोपरि ।  
 तारादिहृदयान्तानि संज्ञाभिस्तुर्यया सह ॥

 केशवः प्रथमो वाच्यस्ततो नारायणः परः ।  
 माधवश्चैव गोविन्दो विष्णुश्च मधुसूदनः ॥  
 त्रिविक्रमो वामनाख्यः श्रीधरः पद्मलोचनः ।  
 हृषीकेशः पद्मनाभो दामोदर इति श्रुतः ॥  
 \[5\]बीजैर्दीर्घस्वरोपेतैः प्राग्वदङ्गानि कल्पयेत् । इति ।  
     \[पा. सं. 24/77-82\]  
 अत्र नेमौ नवमं हकारमित्यर्थः। अष्टमं सकारम्। अराद्यं ककारम्। मातृकान्तिमं क्षकारमित्यर्थः। नाभिषष्ठासनोर्ध्वस्थानि ऊकारान्वितानीत्यर्थः। हृदयान्तानि नमः-पदान्तानीत्यर्थः। एवं च सात्वतोक्तं पारमेश्वरोक्तं चैककण्ठ्यम्। पारमेश्वरे व्याख्याने तु- सं हं कं क्षं सं हं कं क्षं सं हं कं क्षं इति केशवादिबीजानि लिखितानि। तान्यपहास्यानि, यतो हकारात् पूर्वं सकारलेखनं हकारादीनां प्रत्येकं त्रिधा त्रिधा लेखनं विना परस्परवर्णव्यवहितलेखनं बीजैकदेशमात्रमपि लेखनं चोन्मत्तकार्यम् ॥ 22-25 ॥   
 \[1हि- उ.।\]  
 \[2 क्रमेणा- उ.।\]  
 \[3 षष्ठस्वरो- मु.।\]  
 \[4 न्यङ्क- अ. म.।\]  
 \[5 दिव्य- अ.म.।\]

 क्ष\[1\]सहत्रितयं ह्येतच्चतुर्धा विलिखेत् क्रमात् ।  
 ततो द्विषट्कं बीजानां तस्याधो विनिवेश्य च ॥ 26 ॥

 क्रमेण सप्तमाद् वर्गाद् द्वितीयं च चतुर्थकम् ।  
 पुनस्तृतीयं तुर्यं च द्वितीयं च तृतीयकम् ॥ 27 ॥

 द्वितीयं च चतुर्थं च चतुर्थं तदनन्तरम् ।  
 तृतीयमष्टमा\[2\]च्चाथ तृतीयं सप्तमात् पुनः ॥ 28 ॥

 नवमद्वादशाभ्यां तु विशेषमिममाचरेत्\[3\] ।  
 अथो नियोजयेद् रेफं तत्त्रयाणां तु मूर्धनि ॥ 29 ॥

 षट्सप्तमाष्टसंज्ञानामी\[4\]कारमुपरि न्यसेत् ।  
 सानुस्वारं च सर्वेषामिति देवीगणस्य च ॥ 30 ॥

 बीजद्वादशकं प्रोक्तं यथा चानुक्रमेण तु ।  
 श्रीश्च वागीश्वरी कान्तिः क्रिया शक्तिर्विभूतयः ॥ 31 ॥

 इच्छा प्रीति रतिश्चैव माया धीर्महिमेति च ।  
 ततः केशवादिदेवीनां बीजद्वादशकमाह- क्षसहत्रितयमित्यादिभिः। क्षसहत्रयं क्षकारसकारहकारत्रयमपि क्रमेण चतुर्धा चतुर्वारं विलिखेत्। एवं कृते बीजानां द्विषट्कं भवति। तेषां बीजानामधस्तात् क्रमेण सप्तमाद्वर्गाद् यरलवात्मकाद् द्वितीयं रेफम्, चतुर्थकं वकारम्, तृतीयं लकारम्, तुर्यं वकारम्, द्वितीयं रेफम्, तृतीयकं लकारम्, द्वितीयं रेफम्, चतुर्थं वकारम्, पुनश्चतुर्थँ वकारम्। अष्टमात् शकारादिवर्णात्मकाद् वर्गात् तृतीयं सकारम्। सप्तमात् पूर्वोक्ताद् वर्गात् तृतीयं लकारं पुनरित्यनेन पुनश्च लकारमेव नियोजयेत्। नवमद्वादशाभ्यां बीजाभ्यामधो रेफं नियोजयेत्। षट्सप्ताष्टसंज्ञानां बीजानां तु मूर्ध्नि रेफं नियोजयेत्। अयमेव विशेषः। सर्वेषां द्वादशबीजानामप्युपरि सानुस्वारम् ईकारं न्यसेत्। एवं बीजद्वादशकमुक्तं भवति। एषां बीजानां क्रमेण \[5\]वाच्याः श्रीवागीश्वर्यादयः। अयमेवार्थः सुव्यक्तमुपबृंहितः पारमेश्वरेऽपि-  
 तेषां श्रियादिकान्तानां शृणु मन्त्राननुक्रमात् ॥  
 मातृकान्त्यत्रयं\[6\] क्षाद्यं चतुर्धा प्रस्तरेत् पुरा ।  
 द्विष\[7\]ट्सु योज्यान्यर्णानि त्वधोभागे यथाक्रमम् ॥  
 अग्न्यम्बुपृथिवीवारिवह्निभूज्वलनाः क्रमात् ।  
 वारिद्वयं च सोमं च पार्थिवद्वितयं ततः ॥  
 योजयेदनलं वर्गं षट्सप्ताष्टसु मूर्धनि ।  
 \[8\]अथो नवद्वादशयोः सर्वेषां चोर्घ्वतः पुनः ॥  
 स्वरशक्त्या समेतेन नाभ्यन्ताद्येन भूषयेत् ।  
 स्वरजात्यादियुक्तानि बीजानि \[9\]सुहृदादयः ॥ (24/82-86) इति।  
 तथा चात्रैवं प्रयोगः - क्षीं स्वीं ह् लीं क्ष्वीं स्त्रीं ह् र्लीं र्क्ष्रीं र्स्वीं ह् व्रीं क्ष्सीं स्लीं ह् ल्रीं इति ॥ 26-32 ॥  
 \[1 क्षमस- मु.।  
 \[2 मष्टमं चा- मु. अटी. बक. बख.।\]  
 \[3 मिममाम च - मु. अटी.।\]  
 \[4 मिकार- मु. अटी., मोकार-अ.।\]  
 \[5 वाच्यम्- अ.।\]  
 \[6 कान्तं क्षयं- अ. म.।\]  
 \[7 विष्वक्सु- मु.।\]  
 \[8 अधो- मु.।\]  
 \[9 हृदयादयः- मु.।\]  
 

 समुद्रमूर्तये स्वाहा पद्मस्य प्रणवादिकः\[1\] ॥ 32 ॥

 सर्वान्तश्चारिणे कृत्वा ततो गगनमूर्तये ।  
 स्वाहान्तः प्रणवाद्य\[2\]श्च मन्त्रः शङ्खस्य कीर्तितः ॥ 33 ॥

 ॐ कारो वेदमात्रेऽथ विद्ये स्वाहा पदं तु वै ।  
 गदामन्त्रस्त्वयं प्रोक्तश्चक्रस्याथ निगद्यते ॥ 34 ॥

 ॐकारान्ते पदं दद्यात् पञ्चार्णं प्रभविष्णवे ।  
 \[3\]तदन्ते कालशब्दं तु मूर्तये हुँ ततस्तु फट् ॥ 35 ॥

 पद्मादीनां चतुर्णां\[4\] तु एतन्मन्त्रचतुष्टयम् ।  
 अथ पद्मशङ्खगदाचक्राणां मन्त्रचतुष्टयमाह- समुद्रमूर्तये इत्यादिभिः। तथा चात्रैवं प्रयोगः- ॐ समुद्रमूर्तये स्वाहा, ॐ सर्वान्तश्चारिणे गगनमूर्तये स्वाहा, ॐ वेदमात्रे विद्यायै स्वाहा, ॐ प्रभविष्णवे कालमूर्तये हुं फट् इति। अत्र समुद्रस्य पद्माधिष्ठातृत्वात्, गगनस्य शङ्खाधिष्ठातृत्वात्, सरस्वत्या गदाधिष्ठातृत्वात्, कालस्य चक्राधिष्ठातृत्वाच्च समुद्रमूर्तादिशब्दैः पद्मादीन्युक्तानीति बोध्यम् ।  
 समुद्रादीनां पद्माद्यधिष्ठातृत्वं त्रयोदशपरिच्छेदे वक्ष्यमाणं द्रष्टव्यम्। इदं पद्मादिमन्त्रचतुष्टयं वासुदेवादिव्यूहार्चने केशवादिव्यूहान्तरार्चने\[5\] च कार्यम्। विभवार्चने तु प्रकारान्तरेण वक्ष्यमाणायुधमन्त्रा ग्राह्याः। अत एवास्मत्तातपादैः सात्वतामृते नारायणमूर्त्यर्चनप्रकरणादिदमेव पद्मादिमन्त्रचतुष्टयं प्रतिपादितम् ॥ 32-36 ॥  
 \[1 दिकाः- अटी., कम्- अ.।\]  
 \[2 वान्त- मु. अटी. बक. बख. अ.।\]  
 \[3 पङ्क्तिचतुष्टयं नास्ति- मु. अटी.।\]  
 \[4 र्णामप्ये- अ., र्णां त्वप्ये- उ.।\]  
 \[5 न्तरेऽर्चनाच्च- अ.।\]  
   
 सामान्या सर्वमन्त्राणामेका मुद्राञ्जलिः कृता ॥ 36 ॥

 स्वेन स्वेन तु मन्त्रेण संयुक्तानां प्रयोजयेत् ।  
 अथ सर्वमन्त्रसाधारणाञ्जलिमुद्रामाह- सामान्येति। यद्यप्येवमञ्जलिमुद्राया एव सर्वसाधारणत्वोक्त्या सर्वत्रेयमेव प्रयोक्तव्या, तयाप्यत्रैव कतिपयमुद्राविशेषाणां नृसिंहकल्पादिषु वक्ष्यमाणत्वात् तदनुरोधे(च?न) सात्वतोपबृंहणे ऐश्वरतन्त्रे\[1\] च केषाञ्चिन्मुद्राविशेषाणां प्रदर्शितत्वाच्च तद्व्यतिरिक्तानां केवलमञ्जलिमुद्रैव प्रदर्शनीयेति बोध्यम् ॥ 36-37 ॥  
 \[1 चतुर्विंशेऽध्याये।\]  
   
 श्लिष्टौ विकसितौ\[1\] हस्तौ योज्यौ चामणिबन्धनात् ॥ 37 ॥

 तद्ब्राहुकूर्परौ द्वौ च नाभौ संरोध्य दण्डवत् ।  
 ईषद् वै डोलयेत् पश्यादथ\[2\] ऊर्ध्वे च\[3\] तौ करौ ॥ 38 ॥  
   
 गुप्तिं\[4\] कृत्वा तु योज्यैषा मुद्राऽऽराधनकर्मणि ।  
 आराधनकाले प्रयोज्यां मुद्रामाह- श्लिष्टाविति द्वाभ्याम्। स्वहस्तौ परस्परसंश्लिष्टौ विकसितौ च \[5\] कृत्वा तद्बाहुकूर्परौ द्वौ मणिबन्धपर्यन्तं निरन्तरं संयोज्य दण्डवत् स्वनाभौ संरोध्य हस्तौ अ(थ?ध) ऊर्ध्वं च किञ्चिच्चालयेत्। एषा मुद्रा गुप्तिं कृत्वा योज्या, गोप्येत्यर्थः ॥ 37-39 ॥  
 \[1 कासि- मु.।\]  
 \[2 कौ सरौ-मु., कौर्परौ- अ., कोपरि- उ.।\]  
 \[3 दध- मु. अटी. अ. उ.।\]  
 \[4 गुप्तिः- मु. अटी.।\]  
 \[5 \`च' नास्ति- मु.।\]

 आसाद्य प्राक्स्थितामर्चां स्वयं वा समपृष्ठताम्\[1\] ॥ 39 ॥

 सर्वलक्षणसम्पन्नां\[2\] यस्यां चेतः प्रसीदति ।  
 \[3\]व्रताराधनार्थं स्वयंव्यक्ता\[4\]न्यतमबिम्बं सलक्षणं सुप्रतिष्ठितं बिम्बं वा स्वेच्छानुसारेण प्राप्यमित्याह- आसाद्येति ॥ 39-40 ॥  
 \[1 गाम्- अटी.।\]  
 \[2 सम्पूर्णां- बक. बख. अ. उ.।\]  
 \[3 वृथा- अ., वृता- मु.।\]  
 \[4 क्तादन्य- मु.।\] 

 हेमादिनिर्मितं कुर्यात् पीठं वा लक्षणान्वितम् ॥ 40 ॥

 शमं\[1\] त्रिभागन्यूनं\[2\] वा द्वादशाङ्गुलविस्तृतम् ।  
 चतुरश्रं चतुष्पादं विस्तरार्धेन चोन्नतम् ॥ 41 ॥

 तृतीयं भागमादाय विस्तरा\[3\]च्च स्वकं\[4\] स्वकम् ।  
 तेन तन्मध्यगं कुर्यात् कमलं लक्षणान्वितम् ॥ 42 ॥

 द्विषट्कारं तु तद्बाह्ये चक्रं सर्वाङ्गचिह्नितम् ।  
 सिद्धामरनरादीनां हृदयस्थाऽ\[5\]क्षयाऽऽच्युती ॥ 43 ॥

 मृदूच्चचरणाक्रान्ति\[6\]निर्मुक्ताऽऽकृतिलक्षणा ।  
 पादा\[7\]म्बुरुहमुद्रा।़थ कार्या वै कर्णिकोदरे ॥ 44 ॥

 सम्पाद्य चैवमाधारं पीठं वाऽर्चान्वितं स्मरेत् ।  
 बिम्बं विनाऽर्चनार्थं केवलपीठं वा कुर्यादिति तल्लक्षणमाह- हेमादिनिर्मितमित्यादिभिः। शमं चतुरङ्गुलविस्तृतमित्यर्थः। "शमः स्याच्चतुरङ्गुलः" (3/1/52) इति वैजयन्ती। सममिति पाठे समं निम्नोन्नतत्वरहितमित्यर्थः। \[8\]यद्वा आयामविस्तराभ्यां सममित्यर्थः। त्रिभागन्यूनं वा अष्टाङ्गुलं\[9\] वेत्यर्थः। द्वदशाङ्गुलस्य त्रिष्वेकभागराहित्येऽष्टाङ्गुलं भवति। एवमुक्तं \[10\]द्वितीयपरिच्छेदेऽपि- "मृत्काष्ठो\[11\]पलधातूत्थमेकद्वित्रिशमं तु वा" (2/47) इति। द्विषट्कारं द्वादशारमित्यर्थः। सिद्धामरनरादीनां हृदयस्था, तेषां ध्यानविषयीभूतेत्यर्थः। अक्षया \[12\]अन्तरहिता, आच्युती भगवदीया, चरणाक्रान्तिनिर्मुक्ताकृतिलक्षणा चरणयोराक्रान्तिराक्रमणं \[13\]पदन्यास इति यावत्, तेन निर्मुक्ता या आकृतिस्तल्लक्षणा, तथेत्यर्थः। भगवत्पादपद्मस्यातिकोमलत्वेऽपि तत्सुखस्पर्शपीठपद्मस्य ततोऽप्यतिशयितमृदुत्वात् तदुपरि पादलाञ्छनं स्फुटीभवतीति ज्ञेयम्। पादाम्बुरुहमुद्रा। पद्मसदृशश्रीपादद्वन्द्वलाञ्छनमित्यर्थः ॥ 40-45 ॥  
 \[1 समं- मु., सम. बख. अ. उ.।\]  
 \[2 गं- बक. भक. अ. उ.।\]  
 \[3 स्तारा- बख. अ. उ.।\]  
 \[4 स्वरं- मु. अटी.।\]  
 \[5 क्षराच्युति- मु. अटी.।\]  
 \[6 कान्ति- मु. अटी.।\]  
 \[7 पदा- बक. बख. ।\]  
 \[8 यतः- अ.।\]  
 \[9 ङ्गमि- अ.।\]  
 \[10 तृतीय- अ.।\]  
 \[11 ष्ठोपलया- म., ष्ठो वलयात्मार्थमेकद्वित्रिममुं तु वेति- अ.।\]  
 \[12 अन्तर्हिता- अ., अन्तरहिता- मु.।\]  
 \[13 पाद- म.।\]  
   
 पादाब्जमुद्रारहितं कुण्डं तदनु कल्पयेत् ॥ 45 ॥

 फुल्लपद्मसमाकारमोष्ठयोनिसमन्वितम् ।  
 चलमेकदिशिस्थं वा ततो नियममाचरेत् ॥ 46 ॥

 संवत्सरस्य पूजार्थं विभोर्वै द्वादशात्मनः ।  
 कुण्डलक्षणमाह- पादाब्जेति सपादेन। कुण्डस्य पादाब्जमुद्रारहितत्वोक्त्या केवलसचक्रपद्मलाञ्छनं कुण्डमध्येऽपि कार्यमित्युक्तं भवति। पादाब्जमुद्रारहितमित्यस्य पूर्वेणैवान्वये पीठलक्षणस्यैव पक्षान्तरमुक्तं भवति। ओष्ठयोनिसमन्वितमित्यत्र तल्लक्षणं कुण्डलक्षणप्रकरणे वक्ष्यमाणं ज्ञेयम्। चलं जङ्गमरूपमित्यर्थः। एकदिशिस्थं स्थावरमित्यर्थः। तथा च पारमेश्वरे- "तस्मात् कुण्डं सदा कार्यं सौत्रं वा जङ्गमं स्थिरम्" (7/3) इति। व्रताचरणमाह- तत इति सपादेन। द्वादशात्मनः केशवादिरूपस्येत्यर्थः ॥ 45-47 ॥  
   
 मार्गशीर्षात् समारभ्य मासाद्वै कौमुदान्तिमम्\[1\] ॥ 47 ॥

 मासेशमन्त्रसंजप्तं युक्तं हेम\[2\]कुशाम्बुना ।  
 दशम्यां पञ्चगव्यं च पिबेत् सम्पूज्य केशवम् ॥ 48 ॥

 तन्निवेदितमन्नं च प्राग्भुक्त्वा तु घृतादिकम् ।  
 नातीव तृप्तिजनकं दन्तकाष्ठमथाचरेत् ॥ 49 ॥

 शयनं मन्त्रतोयेन प्रोक्षयेत् सकुशं ततः ।  
 शयनस्थो जपेन्मन्त्रं शतमष्टाधिकं तु वै ॥ 50 ॥  
 मार्गशीर्षशुक्लदशम्यां रात्रौ कर्तव्यक्रममाह- मासेति सार्धत्रिभिः। मासेशमन्त्रसंजप्तम् प्रकृतमासेशः केशवः, तन्मन्त्राभिमन्त्रितमित्यर्थः ॥ 47-50 ॥  
 \[1 कम्- बक. बख. अ. उ.।\]  
 \[2 होम- मु. अटी.।\]  
   
 एकादश्यां प्रभातेऽथ मध्याह्ने वा\[1\] दिनक्षये ।  
  केशवाय नमस्कुर्याद् बहुशः प्रणवादिकम् ॥ 51 ॥

 तस्य वै पूजनं भक्त्या कुर्यात् कालत्रयं तु वै ।  
 एकादश्यां केशवस्य कालत्रयस्यार्चनमाह- एकादश्यामिति सार्धेन। केशवाय नमस्कुर्याद् बहुशः प्रणवादिकमित्यन्तेन ॐ केशवाय नम इति मन्त्रमसकृज्जपेदित्युक्तं भवति ॥ 51-52 ॥  
 \[1 दिवस- अ., वा दिवा- उ.।\]   
   
 सर्वगं परमं ज्योतिरमूर्तममलं हि यत् ॥ 52 ॥

 स एव वासुदेवेति\[1\] मत्वा सम्यग् यजेत् ततः ।  
 चेतसामृतसंकाशैः पुष्पाद्यैरखिलैः प्रभुम् ॥ 53 ॥

 पश्चात् तममलं धाम ध्यायेन्मु\[2\]क्तमनश्वरम् ।  
 श्रोणीतटार्पितकरं सानुकम्पमनू\[3\]पमम् ॥ 54 ॥

 दक्षिणेन तु हस्तेन भक्तानामभयप्रदम् ।  
 पुष्पाभरणवस्त्राढ्यं शङ्खचक्रद्वयान्वितम् ॥ 55 ॥

 ततस्तस्मात्तु वै धाम्नो युगपन्निस्सृतं स्मरेत् ।  
 महत्स्फुलिङ्गसंकाशं महस्तु\[4\] सततोदितम् ॥ 56 ॥

 तेन चाक्रमरावृन्दं समाक्रान्तं च भावयेत् ।  
 अथ प्रत्येकतेजोंऽशादुद्भूतं भावयेत् क्रमात् ॥ 57 ॥

 त्रयं त्रयं सिताद्यं\[5\] च केशवाद्यं चतुर्भुजम् ।  
   
 अथ परात्परवासुदेवस्य मानसार्चनपूर्वकं मूर्तिध्यानम्, तस्माद्वासुदेवादिव्यूहोत्पत्तिकथनम्\[6\], तेभ्यः केशवादीनामुत्पत्तिभावनां चाह- सर्वगं परमं ज्योतिरित्यादिभिः। अत्र\[7\] त्रयं त्रयं सिताद्यमित्यनेन केशवादित्रिकस्य वासुदेववत् सितवर्णत्वं गोविन्दादित्रिकस्य संकर्षणवद्रक्तवर्णत्वं चोक्तं भवति। तथा च पौष्करे पञ्च\[8\]त्रिंशेऽध्याये-

 दक्षिणोत्तरपाणिभ्यां पृष्ठतः केशवादिषु ॥ 58 ॥  
   
 युग्मं युग्मं परिज्ञेयं क्रमेणोर्ध्वगतं त्विदम्\[1\] ।  
 शङ्खचक्रकजं विद्या\[2\] साथ शङ्खोऽथ\[3\] हेतिराट् ॥ 59 ॥

 तच्छङ्खं\[4\] सकजं विद्याऽशङ्खं चक्रं गदा त्वरि\[5\] ।  
 गदा चक्रं कजं पद्मं चक्रं शङ्खं ततो गदा ॥ 60 ॥  
 केशवादीनां पश्चात्करद्वयस्थितलाञ्छनक्रममाह- दक्षिणोत्तरेति सार्धद्वाभ्याम्। कजं पद्ममित्यर्थः। विद्या गदेत्यर्थः। तद् अम्बुजं सशङ्खमित्यर्थः। विद्याशङ्खमित्यत्र विद्याऽशङ्खमिति पदच्छेदः। अशङ्खं चक्रमित्यर्थः। यतोऽन्यथा त्रिविक्रमस्य शङ्खद्वयसाधारणं भवति। ननु किं तावता प्रत्यवाय इति चेन्न, प्रत्येकमायुधचतुष्टयधारणनियमात्। विद्या चक्रमिति पाठश्चेदेवं क्लिष्टकल्पनश्रम एव\[6\] नास्ति। अरि चक्रमित्यर्थः॥ 58-60 ॥  
 \[1 च तम्- मु अटी., च तत्- उ.।\]  
 \[2 विद्यात्- इति सार्वत्रिकः पाठः।\]  
 \[3 गदाम्बुजम्- बक. बख. अ. उ.।\]  
 \[4 पङ्क्तिपञ्चकं नास्ति- मु. अटी.।\]  
 \[5 त्वरिम्- बक. बख. उ.।\]  
 \[6 \`एव नास्ति.....पुन सशङ्ख इत्यर्थः' नास्ति- मु.।\]  
   
 तद्वद् भूयोऽग्रसंस्थाभ्यामधरस्थं द्वयं द्वयम् ।  
 ज्ञेयं दामोदरान्तानां द्वादशानामिदं श्रृणु ॥ 61 ॥

 पद्मं गदा ध्वनिश्चक्रं \[1\]तत्पद्मं हेतिराड् ध्वनिः ।  
 विद्या\[2\] चक्रं च तद्विद्यात् पद्मं शङ्खं\[3\] च सा\[4\]ऽम्बुजम् ॥ 62 ॥

 पद्मध्वनिगदाशङ्खाः स\[5\]विद्या\[6\]म्बुरुहं त्वरि\[7\] ।  
 अथ मुख्यहस्तद्वयस्थितायुधक्रममाह- तद्वदिति सार्धद्वाभ्याम्। ध्वनिः शङ्खमित्यर्थः। तत् चक्रमित्यर्थः। पुनः तच्चक्रमित्यर्थः। स शङ्ख इत्यर्थः। पुनः स शङ्ख इत्यर्थः। एवं च पद्मगदाशङ्खचक्रा\[8\]ख्यायुध\[9\]चतुष्टयधारणं केशवादिद्वादशमूर्तीनामपि समानम्, किन्तु हस्तभेदैस्तद्धारणमेव तत्तन्मूर्तेर्विशेषः। स च तन्त्रभेदेन नैकरूपः। वस्तुतस्तु पाद्मोक्त एव प्रायेणैतदेककण्ठो भवति । तथाहि-  
 केशवस्याम्बुजं शङ्खं चक्रं दण्डस्तथा\[10\]युधम् ।  
 प्रादक्षिण्येन बाहूनामन्येषामुच्यते क्रमात्॥  
 नारायणः शङ्खपद्मगदाचक्रधरः स्मृतः ।  
 माधवो गदया सार्धं शङ्खचक्राम्बुजायुधः ॥  
 गोविन्दश्चक्रदण्डाब्जशङ्खायुधधरो भवेत् ।  
 विष्णुर्गदाब्जशङ्खारिधरः स्यान्मधुसूदनः ॥  
 चक्रशङ्खाब्जदण्डास्त्रधरः कार्यस्त्रिविक्रमः ।  
 पद्मशङ्खारिदण्डास्त्रो वामनः शङ्खचक्रधृत् ॥  
 गदाब्जपाणिश्च तथा श्रीधरो धृतवारिजः ।  
 सार्धं चक्रगदाशङ्खो हृषीकेशमतः शृणु ॥  
 गदाचक्राब्जशङ्खास्त्रधरो दामोदरः स्मृतः ।  
 अब्जशङ्खगदाचक्रधरा द्वादश मूर्तयः ॥ इति ॥  
अत्र त्रिविक्रमपद्मनाभोक्तलक्षणं विनाऽन्यत् सर्वमेकरूपं ज्ञेयम् ।  
 नन्वेतदुक्तं नारायणमूर्तिलक्षणं यादवाचलस्थनारायणमूर्तौ न लक्ष्यत इति चेत्, \[11\]सत्यम्। न तावता प्रत्यवायोऽस्ति, स्वयंव्यक्तस्य निरङ्कुशत्वात्। ननु स च नारायणमूर्तिरेवेत्यत्र किं विनिगमकमिति चेत्, अस्ति पौराणि\[12\]की प्रसिद्धिः। न च पौराणिकनारायणशब्दस्य व्यापकत्वान्न मूर्तिनिर्णायकत्वमिति वाच्यम्,  
 केशवः केशिहा लोके कुरुक्षेत्रादिषु स्थितः ।  
 नारायणो मुनिश्रेष्ठाः स्थितो नारायणाचले ॥  
    (पौ. सं. 36/306; ई. सं. 20/21-22)  
इति पौष्करेश्वरयोर्मूर्तिविशेषनियतशब्देनैव व्यक्तोक्तेः। किञ्च, पौष्करोक्तं नारायणमूर्तिलक्षणं यादवाचलस्थनारायणे लक्ष्यत एव। तथाहि-  
 सव्यापसव्यहस्ताभ्यां मुखाभ्यां तु गदाम्बुजे ॥  
 वामादौ शङ्खचक्रौ तु संधत्ते पश्चिमद्वये ।  
 नारायणाख्यो भगवान् (पौ. सं. 36/147-148) इति।  
 ननु तत्र मुख्यदक्षिणहस्तेऽम्बुजमपि न लक्ष्यत इति चेत्, अस्ति सूक्ष्मरेखारूपं कमलं तत्रेति संतोष्टव्यमायुष्मता। वक्ष्यति हि द्वादशे परिच्छेदे-  
 यस्मात् कार्यवशेनैव मूर्तीनामपि पाणिगाः ।  
 चतुःपद्मादयो मूर्ता मूर्ताः शान्तास्तथोद्यताः ॥ (12/145) इति।  
 नास्त्रैर्वस्त्रैर्ध्वजैर्येषां व्यक्तिर्व्यक्ता जगत्त्रये ॥  
 तेऽपि लाञ्छनवृन्दं तु धारयन्त्यङ्घ्रिगोचरे ।  
 ललाटे चांसपट्टे तु पृष्ठपाणितलद्वये ॥  
 तनूरुहद्वये\[13\] मूर्ध्नि कर्मिणां प्रतिपत्तये । (12/168-170) इति।  
अत एवेश्वरनारायणार्चनप्रकरणे पद्मन्यासादिकमप्युक्तम्। अलं प्रसङ्गेन ॥ 61-63 ॥

 \[1 तं पद्मं- बक. ।\]  
 \[2 गदा-बक.।\]  
 \[3 पद्मः शङ्खश्च- मु. अटी.।\]  
 \[4 सोऽम्बुजम्- इति सार्वत्रिकः पाठः।\]  
 \[5 स्व- मु., स्त्व- अटी.।\]  
 \[6 बुद्ध्या- अ.।\]  
 \[7 हस्त्वरी- मु., हस्त्वरि- अटी. बख.।\]  
 \[8 चक्राद्या- अ.।\]  
 \[9 \`चतुष्टय' नास्ति- अ.।\]  
 \[10 स्तदा- मु.।\]  
 \[11 \`सत्यम्' नास्ति- अ.।\]  
 \[12 णिक- अ.।\]  
 \[13 चये- मु.।\]

 भूयो धामगणात् तस्मात् संस्मरेन्निस्सृतं महः\[1\] ॥ 63 ॥

 केशवादिविभागेन श्रियाद्यं च त्रयं त्रयम् ।  
 अथ केशवादिपत्नीवर्गस्योत्पत्तिमाह- भूय इति। तस्माद्धामगणाद् वासुदेवादिमूर्तिचतुष्टयादित्यर्थः। एवमेवोक्तं पाद्मेऽपि-  
 सुदर्शनाद्यायुधानि किरीटादिविभूषणम् ।  
 मूर्त्याविर्भावसमये सहैवैतानि जज्ञिरे ॥  
 देव्यः श्रियादयस्तत्तर्न्मूर्तिभेदसमाश्रिताः ।  
 श्रीवत्सादेव सकला जज्ञिरे दिव्यलाञ्छनात् ॥ इति ॥ 63-64 ॥  
 \[1 महत्- बक. बख. अ. उ.।\]

 कमलादित्रयेणैव त्वन्योन्यत्वेन लाञ्छितम् ॥ 64 ॥

 बद्धपद्मासनस्थं च दिवि\[1\] दिक्षु च सम्मुखम्\[2\] ।  
 संबीजयेत् तु विनयाच्चामरेण सितेन च ॥ 65 ॥  
 देवीद्वादशकं विशिनष्टि- कमला(दि?दी)ति सार्धेन ॥ 64-65 ॥  
 \[1 दिशि- बक. बख. ।\]  
 \[2 संभवम्- उ.।\]  
   
 देवीद्वादशकं चैवं तासां रूपमथोच्यते ।  
 पूर्णचन्द्राननाः सर्वाः सर्वर्तुकुसुमान्विताः ॥ 66 ॥

 सर्वलक्षणसम्पन्नाः\[1\] सर्वाभरणभूषिताः ।  
 विद्रुमाभं\[2\] त्रयं त्वाद्यमपरं चम्पकप्रभम् ॥ 67 ॥

 प्रियङ्गुमञ्जरीश्यामं तृतीयं देवतात्रयम् ।  
 चतुर्थं त्रितयं ध्यायेज्जातीपुष्पसमप्रभम् ॥ 68 ॥

 आद्यायाः\[3\] कमलं पाणावन्यस्यां हेतिराट् करे ।  
 शङ्खं ध्यायेत्तृतीयस्यामेवं\[4\] ध्यायेत्\[5\] त्रिषु त्रिषु ॥ 69 ॥

 चतुस्त्रिर्देवतान्तानामेवमाद्यं त्रयं क्रमात् ।  
 तद्रूपलाञ्छनादिक्रममाह- तासामित्यादिभिः। आद्यायाः श्रियः, अन्यस्यां वागीश्वर्याम्, तृतीयस्यां कान्त्याम्, त्रिषु त्रिषु क्रियादिकेच्छादित्रिके मायादित्रिके चेत्यर्थः। चतुस्त्रिर्देवतान्तानां महिमान्तानामित्यर्थः। एवमाद्यं कमलादित्रयमेव पौनःपुन्येन ध्यायेदित्यर्थः॥ 66-70 ॥  
ॉ \[1 सम्पूर्णा- अ. उ.।\]  
 \[2 विद्युदाभं- अटी.।\]  
 \[3 पङ्क्तिचतुष्टयं नास्ति- उ.।\]  
 \[4 \`यस्या एवम्' इति सार्वत्रिकः पाठः\]  
 \[5 ध्यात्वा- अ.।\]   
    
 स्मृत्वा सम्पूजनं कुर्याज्जागरेण समन्वितम् ॥ 70 ॥  
   
 स्तोत्रैः\[1\] कथानकैर्वाद्यैर्गीतकैः क्षपयेन्निशाम् ।  
 एवं ध्यानपूर्वकमेकादश्यां कालत्रयार्चनं कृत्वा जागरणं कुर्यादित्याह- स्मृत्वेति ॥ 70-71 ॥  
 \[1 स्तोत्रैस्तथा- मु. अटी.।\]

 रात्रिक्षये ततः स्नायात् सिताम्बरधरः शुचिः ॥ 71 ॥

 \[1\]मासेशमन्त्रसन्नद्धं कृत्वा देवं स्मरेत् तथा ।  
 पूजापनयनं कृत्वा स्नानकर्म समाचरेत् ॥ 72 ॥  
 द्वादश्यां प्रातः स्वनित्यकर्मानुष्ठानपूर्वकं तन्मासेशकेशवध्यानं रात्रौ तदर्पितपूजाद्रव्यापनयनादिकं कृत्वाऽर्चनकाले वक्ष्यमाणं स्नपनं\[2\] कुर्यादित्याह- रात्रिक्षय इति सार्धेन ॥ 71-72 ॥  
 \[1 मासेशं- अ.।\]  
 \[2 स्मरणं- अ.।\]

 मध्यतः केशव\[1\]स्यादौ केवलस्य\[2\] महात्मनः ।  
 वासुदेवस्वरूपस्य चक्रस्थस्य त्वनन्तरम् ॥ 73 ॥

 प्राग\[3\]रेऽभिनिविष्टस्य \[4\]सकलस्याव्ययस्य च ।  
 तदादिद्वादशानां च दद्यात् स्नानादिकं क्रमात् ॥ 74 ॥  
 केशवादीनामर्चनस्थानान्याह- मध्यत इति द्वाभ्याम्। मध्यतः पीठमध्यस्थकर्णिकामध्य इत्यर्थः। केवलस्येत्यनेनारस्थाने देव्या सहार्चनम्। अत्र तु केशवस्येति ज्ञायते। वासुदेवस्व\[5\]रूपस्येत्यनेन चक्राधिष्ठातुः कालस्यापि प्रागरे केशवेन सहार्चनं ज्ञायते। तदादिद्वादशानां केशवादिद्वादशमूर्तीनामित्यर्थः ॥ 73-74 ॥  
 \[1 केवल- मु. अटी.।\]  
 \[2 केशवस्य- मु. अटी.।\]  
 \[3 पङ्कत्तित्रयं नास्ति- अ.।\]  
 \[4 सकाल- बख. उ.।\]  
 \[5 \`स्वरूप' नास्ति- अ.।\]

 अम्बुना पञ्चगव्येन क्षीरेण तदनन्तरम् ।  
 दध्ना घृतेन मधुना सर्वौषधिजलेन च\[1\] ॥ 75 ॥  
   
 बीजाम्बुफलतोयेन गन्धपुष्पाम्बुना ततः ।  
 हेमरत्नोदकेनाथ कुम्भस्थेन पृथक् पृथक् ॥ 76 ॥  
 स्नपनद्रव्याण्याह- अम्बुनेति द्वाभ्याम्। अत्राम्बुना मध्यस्थकेशवस्य, पञ्चगव्येना\[2\]रस्थकेशवस्य, क्षीराद्येकादशकलशैर्नारायणादिदामोदरान्तानां च स्नपनमिति ज्ञायते।  
 नन्वीश्वरपारमेश्वरयोः-  
  अम्बुना पञ्चगव्येन क्षीरेण तदनन्तरम् ।  
  दध्ना घृतेन मधुना सर्वौषधिजलेन तु ॥  
  बीजाम्बुफलतोयेन गन्धपुष्पाम्बुना ततः ।  
  हेमरत्नोदकेन पूरितं तु यथाक्रमम् ॥  
  कलशानां द्विषट्कं यत् परमेतदुदाहृतम् ।  
    (ई. सं. 15/78-80; पा. सं. 14/79-81)  
इतीदमेव स्नपनं द्वादशकलशात्मकत्वेन प्रतिपादितम्, इह भवता त्रयोदशकलशात्मकत्वेन व्याख्यातं कथ\[3\]मेतदविरुद्धं भवतीति चेत्, सत्यम्\[4\]। अविरोधं ब्रूमः- किमीश्वरपारमेश्वरयोरम्बुनेत्युक्तमात्रेण विरोधः? तत्र यथा मूलमम्बुनेत्यादिप्रतिपादनेऽपि तन्नविवक्षितम्, कलशानां द्विषट्कमित्युक्तत्वात्; पञ्चगव्यादीन्येव विवक्षितानि। यथा पारमेश्वरे भोगयागप्रकरणे (5/130) "लक्ष्म्याद्याः केसरादिषु" (12/81) इति जयाख्यवचने प्रतिपादितेऽपि तत्र लक्ष्मीर्न विवक्षिता, हृन्मन्त्र एव विवक्षितः, तद्वदिहापि विवक्षाधीनं बोध्यम्। अत एवास्मत्तातपादैः सात्वतामृते पञ्चगव्यादीन्येव प्रतिपादितानि ।  
 ननु च किमेतावता प्रयासेन, मध्यस्थकेशवस्याप्यभिषेकसिद्ध्यर्थं खलु भवता त्रयोदशकलशात्मकत्वमङ्गीक्रियते, तथा त्रयोदशकलशात्मकत्वं ममापीष्टमेव। अपि तु मध्यस्थितकेशवस्यारस्थितकेशवस्य चैकदेवतात्वादम्बुनैव पृथक् कलशाभिषेकः, नारायणादीनां तु पञ्चगव्यादिभिरिति ज्ञेयम्। एवं चात्र त्रयोदशकलशात्मकमेव स्नपनम्। तत्र तु अम्बुना कलशद्वयपूरणस्याप्रकृतत्वाद् द्वादशकलशात्मकत्वेनैव प्रतिपादितत्वाच्चाम्बुनैक एव कलशः पूर्यः। तथा चाम्बुनेति पदस्यापि सार्थक्यं भवतीति चेन्न, अम्बुनैव कलशद्वयपूरणे पञ्चगव्यादिद्वादशद्रव्येष्वेकतमस्य गत्यभावात्। न\[5\] च गन्धपुष्पाम्बुनेत्यत्रैकवचनाद् गन्धसहितपुष्पोदकमेवार्थः, न तु \[6\]द्रव्यद्वयम्। अतः पञ्चगव्यादीन्येकादशैवेति वाच्यम्, हेमरत्नोदकेनेत्यत्राप्येकवचनेन विनिगमनाविरहात् पञ्चविंशतिकलशस्नपनप्रकरणे गन्धपुष्पोदकयोर्हेमरत्नोदकयोश्च पार्थक्येनोक्तत्वाच्च।  
 नन्वम्बुना पञ्चगव्येनेत्याद्युक्तद्रव्येष्वेकं परित्यज्य पञ्चगव्यादीनामेव ग्रहणमनुचितमिति चेन्न, श्रीसात्वतषष्ठपरिच्छेदोक्तपञ्चविंशतिकलशस्नपने श्रीरादीनि परित्यज्य धात्रीफलोदकादिभिरेव द्वादशकलशस्नपनमीश्वरपारमेश्वरयोः प्रतिपादितं यथा समुचितं भवति, तद्वदिदमपि बोध्यम्।  
 ननु च तत्र निर्विवादं द्वादशैव द्रव्याणि प्रतिपादितानि, अत्र तु\[7\] त्रयोदशद्रव्याणामप्युक्तत्वात् तन्मध्ये किं त्याज्यम्, कानि ग्राह्याणि, तत्र किं विनिगमकमिति चेदुच्यते, मध्यस्थितस्य\[8\] केशवस्याभिषेकार्थं यदुक्तं तत् त्याज्यम्, अरस्थकेशवादिक्रमेण यान्युक्तानि, तानि द्वादशद्रव्याण्यपि ग्राह्याणि। केशवादिक्रमेणोक्तानां द्रव्याणां मध्ये कस्यचित् परित्यागानौचि\[9\]त्यमेव तत्र विनिगमकमिति सूक्ष्मदृष्ट्या द्रष्टव्यमायुष्मता ॥ 75-76 ॥  
 \[1 तु - अ. उ.।\]  
 \[2 तम्। कथमेतदुदाहृतमिति। अवि- अ.।\]  
 \[3 मपि विरोधं- अ.।\]  
 \[4 \`न च' नास्ति- अ.।\]  
 \[5 चयम्- मु.।\]  
 \[6 व्यान्ये- अ.।\]  
 \[7 \`तु' नास्ति- मु.।\]  
 \[8 स्थितकेशवाभि- मु.।\]  
 \[9 गादौचि- अ.।\]  
   
 सितं विलेपनं पुष्पं धूपं मधु घृतं दधि ।  
 नैवेद्यं विविधं पूतं व्रीहयो\[1\] यवसंयुताः\[2\] ॥ 77 ॥  
   
 निवेद्य राजते पात्रे यथाशक्तिविनिर्मिते ।  
 पात्रा\[3\]भावाच्च रजतं स्वल्पमात्रं\[4\] न लोपयेत् ॥ 78 ॥  
 अथ केशवादित्रिकस्य सितवर्णत्वात् श्वेतवर्णचन्दनकुसुमादिभिरेव तदर्चनम्, रजतपात्रे यवव्रीहिमात्रानिवेदनम्, पात्रालाभे मात्रादानेन सह किञ्चिद्रजतं वा देयमिति चाह- सितमिति द्वाभ्याम् ॥ 77-78 ॥  
 \[1 \`व्रीहयो.....पश्चात्तद्भगवत्पूतं' नास्ति- अ.।\]  
 \[2 तम्- मु. अटी. ।\]  
 \[3 यत्रा- मु.।\]  
 \[4 मत्र- बक. बख. उ.।\]

 पश्चात् तद्भगवत्पूतं मधुपर्कादिकं तु वै ।  
 प्रतिपाद्य गुरोर्भक्त्या प्रसन्नेनान्तरात्मना ॥ 79 ॥  
 अनन्तरं गुर्वर्चनमाह- पश्चादिति ॥ 79 ॥  
   
 यावान्नं व्रीहिजं त्वादौ समश्नीयाद् घृतान्वितम् ।  
 ततः प्रभृतिकालाच्च प्रत्यहं केशवस्य तु ॥ 80 ॥  
 व्रतिनो भोज्यद्रव्यमाह- यवान्नमित्यर्धेन ॥ 80 ॥

 ततः प्रभृतिकालाच्च प्रत्यहं केशवस्य तु ॥ 80 ॥  
   
 स्थानद्वयं\[1\] निविष्टस्य पूजनं च समाचरेत् ।  
 प्राग्वन्मध्ये केशवस्य देवीयुक्तस्य बाह्यतः ॥ 81 ॥

 ततो नारायणादीनां सदेवीनां च व क्रमात् ।  
 सर्वेषां पूजनं कुर्यात् प्रादक्षिण्येन यत्नतः ॥ 82 ॥  
   
 यथासम्भवतो भक्त्या पुष्पधूपादिकेन तु ।  
 यावदभ्येति दशमी सिता पौषस्य वै तिथिः ॥ 83 ॥  
 एवं पुष्यशुद्धदशमीपर्यन्तं प्रत्यहं केशवस्य कर्णिकामध्येऽरप्रदेशे च स्थानद्वयेऽर्चनम्, तत्र मध्ये केवलस्य\[2\], अरस्थाने देव्या सहार्चनम्, तथैवारस्थितानां नारायणादीनामपि तत्तद्देवीभिः सह प्रादक्षिण्येनार्चनं च कार्यमित्याह- तत इति सार्धैस्त्रिभिः ॥ 80-83 ॥  
 \[1 द्वये- मु. अटी., द्वय- अ. उ.।\]  
 \[2 केशवस्य- मु.।\]

 ततः प्रभृतिकालाच्च प्रागुक्तविधिनाऽखिलम् ।  
 नारायणाख्यमन्त्रेण व्रतकर्म समापयेत् ॥ 84 ॥

 तमर्चयेत् तु प्रथमं मध्ये कारण\[1\]मूर्तिगम् ।  
 बहिर्देवीसमेतं च प्राग्वत् स्नानादिना प्रभुम् ॥ 85 ॥

 द्वा\[2\]दश्यन्तं विधानेन केशवेन समन्वितम् ।  
 किन्त्वत्र\[3\] विहितं पश्चात् पूजनं केशवस्य च ॥ 86 ॥

 दिनावसाने द्वादश्यां धूपं दत्वा क्षमापयेत् ।  
 कान्तासमन्वितं देवं केशवं क्लेशनाशनम् ॥ 87 ॥  
 अथ तद्दशमीमारभ्य\[4\] नारायणमन्त्रेण व्रतानुष्ठानम्, तदर्थं पूर्वोक्तकर्णिकामध्ये केवलस्य स्वकारणभूतवासुदेवाकारनारायणस्यार्चनम्, बहिररस्थाने नारायणस्य तद्देव्या सहार्चनम्, दशम्यादिद्वादश्यन्तं दिनत्रये नारायणस्यार्चनानन्तरं केशवस्यापि स्थानद्वयेऽर्चनम्, द्वादश्यां रात्रौ केशवस्योत्तरपूजां चाह- ततः प्रभृतीति चतुर्भिः ॥ 84-87 ॥  
 \[1 कारुण्य- मु. अटी.।\]  
 \[2 द्वादश्यां तं- मु. अटी.।\]  
 \[3 तत्र- बक. बख. मु. अटी.।\]  
 \[4 मीमित्या- अ.।\]

 अथ दामोदरान्ताभिर्मूर्तिभिश्च समन्वितम् ।  
 देवं\[1\] नारायणं भक्त्या परेऽहनि समर्चयेत् ॥ 88 ॥

 मध्ये केशववत् पश्चाच्चक्रस्थं केशवारके ।  
 केशवं च तदीयेऽरे यजेत् कान्तासमन्वितम् ॥ 89 ॥

 एवं प्रतिदिनं तावद् यावन्मासस्य सा तिथिः ।  
 ततो माधवमूर्तेर्वै प्राग्वदाराधनं भवेत् ॥ 90 ॥  
 तदपरदिनमारभ्य माघशुक्लदशम्यन्तं नारायणस्यैव केशववत् स्थानद्वयेऽर्चनम्, तदनन्तरं केशवमाधवादीनां द्वितीयाद्यरेषु क्रमेण पूजनं च कार्यमित्याह- अथेति सार्धद्वाभ्याम्। केशवारके पूर्वकल्पे केशवो यस्मिन्नरे पूजितस्तस्मिन्नित्यर्थः। तदीयेऽरे नारायणः पूर्वं यस्मिन्नर्चितस्तस्मिन्नर इत्यर्थः। माघमासे माधवमन्त्रेण व्रतानुष्ठानं पूर्ववदेव\[2\] कार्यमित्याह- तत इत्यर्धेन। अत्र \[3\](प्रतिपदी? प्राग्वदि)त्यनेन माघशुक्लदशम्यादिद्वादश्यन्तं दिनत्रयेऽपि माधवस्य स्थानद्वयार्चनानन्तरं नारायणस्यापि स्थानद्वयेऽर्चनम्, द्वादश्यां रात्रौ नारायणस्योत्तरपूजनम्, तदपरदिनमारभ्य फाल्गुनशुद्धद्वादश्यन्तं माधवस्यैव स्थानद्वयेऽर्चनम्, द्वितीयाद्यरेषु केशवनारायणगोविन्दादीनामर्चनम्, तद्द्वादश्यां रात्रौ माधवस्योत्तरपूजनं चोक्तं भवति। तद्दशम्यादिद्वादश्यन्तं दिनत्रयेऽपि माधवार्चनात् पूर्वमेव गोविन्दादित्रिककारणभूतस्य संकर्षणस्य कर्णिकामध्ये वासुदेववत् परत्वेन ध्यानम्, तत्र तदाकारस्य गोविन्दस्यार्चनम्, तस्यारस्थानेऽपि देव्या सहार्चनम्, संकर्षणसमुत्पन्नगोविन्दादित्रिकस्य रक्तवर्णत्वेन चन्दनकुसुमवस्त्रभूषणनैवेद्यादीनामपि रक्तवर्णत्वम्, केषाञ्चित् कुसुमादीनामपि रक्तवर्णत्वाभावेऽपि केनचिद्रक्तधातुना तद्रक्तीकरणम्, ताम्रपात्रे सक्तुमात्रनिवेदनं च ॥ 88-90 ॥  
 \[1 पङ्क्तित्रयं नास्ति- अ.।\]  
 \[2 पूर्वादेव- अ.।\]  
 \[3 प्रापदि- मु.।\]

 तदर्चने समाप्ते तु द्वादश्यां फाल्गुनस्य च ।  
 सङ्कर्षणं परत्वेन भावयेद् वासुदेववत् ॥ 91 ॥

 तदाश्रितं तु गोविन्दं मध्ये \[1\]मूर्तं समाह्वयेत् ।  
 चक्रस्थं सह देव्या वै \[2\]ततस्तं पूज्य पूर्ववत् ॥ 92 ॥

 रक्त\[3\]चन्दनयुक्तेन कुङ्कुमेन तथैव च ।  
 पुष्पस्रग्वाससा तद्वद् रक्तशाल्योदनेन च ॥ 93 ॥

 सुगन्धेन\[4\] फलै रक्तैर्लिप्तैर्वा रक्तधातुभिः ।  
 आरक्तरत्न\[5\]संसिद्धैर्विद्रुमैः पुरुभूषितैः\[6\] ॥ 94 ॥

 सक्तूंस्तु ताम्रपात्रे तु कृत्वाऽथ विनिवेद्य तु\[7\] ।

 विशेषमाह- तदर्चने समाप्त इत्यादिभिः। अत्र द्वादश्यामित्यनेन दशम्यादिद्वादश्यन्तदिनत्रयमप्युपलक्ष्यते ॥ 91-95 ॥  
 \[1 मूर्ति- अटी. उ.।\]  
 \[2 ततः सं- अ., समस्तं- उ.।\]  
 \[3 रत्न- बक.।\]  
 \[4 सगुडेन- अ., संशुद्धेन- उ.।\]  
 \[5 रक्त- बक. बख. मु. अटी.।\]  
 \[6 परि- अटी. उ.।\]  
 \[7 च- बक. बख. अ. उ.।\] 

 तदर्चने च होमान्ते सम्पन्ने सति वै व्रती\[1\] ॥ 95 ॥

 याते मास\[2\]त्रये चैव प्रसन्नेऽन्तःस्थितेऽच्युते ।  
 गुरुमूर्तिगतो देवः पूजनीयश्च भक्तितः ॥ 96 ॥

 वस्त्रैर्विलेपनैर्माल्यैः कटकैरङ्गुलीयकैः ।  
 यथाशक्ति विना शाठ्यं पारणं पारणे ततः ॥ 97 ॥

 प्रीणयेद् वासुदेवं च मूर्तित्रयसमन्वितम् ।  
 ऐहिकान्\[3\] धर्मकामार्थान् मम यच्छन्तु शक्तयः ॥ 98 ॥

 मोक्षविघ्नोपशमनं नित्यं कुर्वन्तु मूर्तयः ।  
 सर्वदा नित्यशुद्धो यः परमात्मा परः प्रभुः ॥ 99 ॥

 पतितस्य भवाम्बोधौ वासुदेवोऽस्तु मे गतिः ।  
 कृत्वैवं प्रीणनं सम्यग् वासुदेवस्य भक्तितः ॥ 100 ॥

 तन्मूर्तित्रितयस्यापि शक्तित्रययुतस्य च ।  
 एवं होमान्ते गोविन्दार्चनप्रारम्भानन्तरं मार्गशीर्षादिमासत्रयकृतप्रसादगुणार्थं विशेषेण गुर्वर्चनम्, पारणानन्तरं प्रणवनमःपूर्वकश्लोकद्वयात्मकमन्त्रेण दक्षिणपाणिस्थसपुष्पार्घ्योदकेन वासुदेवप्रीणनं चाह- तदर्चन इति षड्भिः। शक्तयः श्रियादयस्तिस्र इत्यर्थः। \[4\]मूर्तयः केशवादयस्त्रय इत्यर्थः ॥ 95-101 ॥  
   
 \[1 प्रति- मु. अटी. बक. बख . उ.।\]  
 \[2 वास- मु. अटी.।\]  
 \[3 ॐ ऐहि- बक. बख. अ., ॐ ऐहिकं धर्मकामार्थँ- उ.।\]  
 \[4 \`मूर्तयः केशवादयस्त्रय इत्यर्थः' इत्ययं पाठोऽग्रिमश्लोकव्याख्यानस्थितस्य \`कारणभूत' इति पदस्यानन्तरं स्थापितः- अ.।\] 

 अथ त्रितययुक्तस्य \[1\]द्वितीयस्य महात्मनः ॥ 101 ॥

 सङ्कर्षणाभिधानस्य तत आरभ्य यत्नतः ।  
 प्राग्वदाराधनं कुर्यात् प्रत्यहं मासभेदतः ॥ 102 ॥  
 अथ तदारभ्य ज्येष्ठशुक्लद्वादश्यन्तं मासत्रये क्रमेण गोविन्दविष्णुमधुसूदनमन्त्रैर्व्रतानुष्ठानम्, तेषां कारणभूतसंकर्षणस्य कर्णिकामध्ये मासत्रयेऽपि परत्वेनार्चनं चाह- अथेति सार्धेन ॥ 101-102 ॥  
 \[1 तृती- मु., मूर्तेशस्य- अ. उ.।\]

 पश्चान्मासत्रये याते प्राप्ते ज्येष्ठस्य तद्दिने ।  
 त्रिविक्रमाख्यमन्त्रेण \[1\]चान्यत् सर्वं पुरोदितम् ॥ 103 ॥

 मध्यतोऽम्बुजगर्भस्थं प्रद्युम्नं सर्वगं स्मरेत् ।  
 त्रिविक्रमं तदाकारं भावयित्वा ततो यजेत् ॥ 104 ॥

 अनन्तरं च संस्थानादानीय \[2\]प्रागरान्तरम् ।  
 यष्टव्यः\[3\] सविशेषेण त्वनुज्झित\[4\]तनुः क्रमात् ॥ 105 ॥  
 तन्मासत्रयानन्तरं तद्दशम्यां त्रिविक्रममन्त्रेण व्रतप्रारम्भम्, त्रिविक्रमादित्रिककारणभूतप्रद्युम्नस्य परत्वेन कर्णिकामध्ये ध्यानम्, तदाकारत्वेन \[5\]ध्यातस्य त्रिविक्रमस्य तस्यार्चनम्, तस्या\[6\]रस्थानेऽपि देव्या सहार्चनं चाह- पश्चादिति त्रिभिः ॥ 103-105 ॥  
 \[1 सर्वं कुर्यात्- अ. उ.।\]  
 \[2 गनन्तरम्- उ.।\]  
 \[3 व्यस्य- मु. अटी. बक. बख. ।\]  
 \[4 त्थित- अटी.।\]  
 \[5 ध्यानस्य- मु.।\]  
 \[6 रस्थापि- अ.।\]

 श्रीखण्डं च सकर्पूरमीषत् कुङ्कुमभावितम् ।  
 पीतं विलेपनं चात्र तथा पुष्पफलादिकम्\[1\] ॥ 106 ॥

 पीतानां फलपुष्पाणामभावे\[2\] मसृणेन तु ।  
 पीतेन\[3\] धातुचूर्णेन रञ्जयेत् कुङ्कुमेन वा ॥ 107 ॥

 सघृतं हेमपात्रं च पूजान्ते विनिवेद्य च ।  
 पा\[4\]त्राभावे यथाशक्ति काञ्चनं च\[5\] घृतोपरि ॥ 108 ॥  
 प्रद्युम्नोत्पन्नत्रिविक्रमादित्रिकस्य पीतवर्णत्वेन तादृशवर्णैरेव गन्धपुष्पादिभिरर्चनम्, केषाञ्चित् पीतानामलाभेऽपि हरिद्राकुङ्कुमादिना पीतिकरणम्, घृतपूरितहेमपात्रदानम्, तदशक्तौ यथाशक्ति काञ्चनान्वितघृतदानं वा कार्यमित्याह- श्रीखण्डमिति त्रिभिः ॥ 106-108 ॥  
 \[1 दयः- बक. बख. अ. उ.।\]  
 \[2 मभावान्म- बक. बख. अ. उ.।\]  
 \[3 पूतेन- मु.।\]  
 \[4 पात्राभावात्-बक. बख. अ. उ.।\]  
 \[5 तु- उ.।\]

 ततः सम्पूजनं कुर्याद् व्रतादेष्टरि पूर्ववत् ।  
 गोहेमवस्त्रपूर्वैस्तु\[1\] यथा सन्तोषमेति सः ॥ 109 ॥  
 अथ गुर्वर्चनमाह- तत इति। व्रतादेष्टरि गुरावित्यर्थः ॥ 109 ॥  
 \[1 पूर्वं तु- बक. बख. ।\]  
   
 तत्पूजान्ते पारणेन द्वितीयं च जगत्पतिम् ।  
 प्रीणयेत् सङ्कर्षणं च\[1\] गृहीत्वा पाणिना जलम् ॥ 110 ॥

 प्रणवाद्येन तेनैव मन्त्रेणाद्योदितेन च ।  
 सनमस्केन किन्त्वत्र\[2\] गतिः\[3\] सङ्कर्षणोऽस्तु मे ॥ 111 ॥  
 अथ पारणानन्तरं पूर्वोक्तरीत्या संकर्षणप्रीणनम्, पूर्वोक्तमन्त्रे वासुदेवोऽस्तु मे गतिरिति वाक्यं विहाय संकर्षणोऽस्तु मे गतिरिति वाक्ययोजनं चाह- तत्पूजान्त इति द्वाभ्याम्। पारणेन ब्राह्मणभोजनेनेत्यर्थः। गृहीत्वा पाणिना जलमित्यत्र सपुष्पं प्रधानार्घ्यजलं ग्राह्यम्। दीक्षापरिच्छेदे-  
 तदम्भसा चार्हणं तु तथैव परिषेचनम् ॥  
 कुर्यात् प्रणयनादानं प्रीणनं प्रीतिकर्म च । (18/71-72)  
इति प्रधानार्घ्यजलेन प्रीणनस्य वक्ष्यमाणत्वात्, ईश्वरपारमेश्वरयोः-  
 इत्युक्त्वा सोदकं \[4\]पश्चात् पुष्पं दक्षिणपाणिगम् ॥  
 अग्रतो निक्षिपेद् विष्णोर्मूलमन्त्रेण नारद । (13/231-232)  
     (ई. सं. 5/37-38; पा. सं. 6/411-412)  
इति जयाख्यवचनेनोदाहृतेन\[5\] सपुष्पस्योक्तत्वाच्च ॥ 110-111 ॥  
 \[1 वै- बक. बख. अ. उ.।\]  
 \[2 किं चात्र- अ. ।\]  
 \[3 सङ्कर्षणोऽस्तु मे गतिः- बक. बख. अ. उ.।\]  
 \[4 पुष्पं कृत्वा- ज.।\]  
 \[5 वचनोदाहरणेन- मु.।\]

 अथ त्रिविक्रमं देवं वामनं श्रीधरं प्रभुम् ।  
 यजेन्मासत्रयं ता\[1\]वद्यावत् स्याद् दशमी सिता ॥ 112 ॥

 तदादि वै हृषीकेशमन्त्रेणाखिलमाचरेत् ।  
 परत्वमनिरुद्धस्य प्राप्ते चावसरे स्मरेत् ॥ 113 ॥

 तदाकारं हृषीकेशं पद्मोदरगतं स्मरेत् ।  
 इष्ट्वा सम्यग्विधानेन चक्रारस्थं यथा पुरा ॥ 114 ॥

 अत्र राजोपचारैस्तु\[2\] षट्पदाभैस्तु \[3\]चाऽर्चनम् ।  
 पुष्पौदनाम्बरैः कुर्यादभावादञ्जनादिना ॥ 115 ॥

 पिञ्जरीकृत्य यत्नेन देवाय विनिवेद्य च ।  
 कृष्णागरुविमिश्रं च लेपनं चात्र कुङ्कुमम् ॥ 116 ॥  
   
 धौतायसमयं पात्रं मणिभिश्चासितैश्चितम्\[4\] ।  
 सम्पूर्णं\[5\] च तिलैः कृष्णैः पूजान्ते विनिवेद्य च ॥ 117 ॥

 सम्यक्\[6\] तदर्चनं कृत्वा यथासम्पत्ति भक्तितः ।  
 तृतीयं प्रीणयेत् प्राग्वत् प्रद्युम्नो मेऽस्तु वै गतिः ॥ 118 ॥  
 अथ त्रिविक्रमादिमन्त्रत्रयेण भाद्रपदशुक्लदशम्यन्तं व्रतानुष्ठानम्, तदारभ्य हृषीकेशमन्त्रेण व्रतारम्भम्, हृषीकेशादित्रिककारणभूतानिरुद्धस्य कृष्णवर्णत्वे कृष्णवर्णैरेव गन्धपुष्पवस्त्ररत्नफलादिभिरर्चनम्, केषाञ्चित् कृष्णवर्णानामलाभेऽप्यञ्जनादिना तत्कृष्णीकरणम्, कृष्णतिलपूरितधूपपात्रमात्रादानम्, गुर्वर्चनम्, ततः पूर्वोक्तरीत्या प्रद्युम्नप्रीणनं चाह- \[7\](अत्र राजोप\[8\]चारैरिति चतुर्भिः? अथ त्रिविक्रममिति सप्तभिः)। सम्यक् तदर्चनं कृत्वेत्यत्र तदर्चनं गुर्वर्चनमित्यर्थः॥ 112-118 ॥  
 \[1 यावन्नभस्यदशमी- अ. उ.।\]  
 \[2 पलाभैस्तु- बक. बख. अ. उ.।\]  
 \[3 वाऽर्च- बक. बख. ।\]  
 \[4 र्युतम्- अटी.।\]  
 \[5 वस्त्रैश्च चित्रितैः- मु. अटी., सम्पूर्णं वासितैः कृष्णं- अ.।\]  
 \[6 ग् गुर्वर्चनं- अ., ग् देवार्चनं- उ.।\]  
 \[7 \`अत्र' नास्ति- अ.।\]  
 \[8 पलाभैः - मु.।\]

 ततो मासानुमासं च हृषीकेशादनन्तरम् ।  
 पद्मनाभं समभ्यर्च्य ततो दामोदरं तु वै ॥ 119 ॥

 गते मासत्रये ह्येवं सम्प्राप्य पुनरेव हि ।  
 दशमीं मार्गशीर्षस्य तदा कर्मणि कर्मणि ॥ 120 ॥

 \[1\]चतुर्षु चातुरात्मीयं मन्त्राणां विनियोज्य च ।  
 चतु\[2\]र्मूर्त्यभिधानं च समालम्ब्य यजेच्च तत् ॥ 121 ॥

 कर्णिकोपरि पत्रेषु प्रागादि हृदयादिकम् ।  
 विदिक्ष्वस्त्रं\[3\] विभोरग्रे नेत्रं वै केशराश्रितम्\[4\] ॥ 122 ॥

 अरान्तरे ततः स्वे स्वे दश द्वौ केशवादिकान्\[5\] ।  
 चतुर्वर्णैस्तु कुसुमैस्तथा वस्त्रानुलेपनैः ॥ 123 ॥

 तद्वद्\[6\] भक्ष्यैश्च\[7\] नैवेद्यैः पानकैः पावनैः फलैः ।  
 अथान्यैर्विविधैर्भोगैर्ध्वजाद्यैर्यान\[8\]वाहनैः ॥ 124 ॥

 मात्राभिः सहिरण्याभिस्ताम्बूलेनात्मना ततः।  
   
 अथ हृषीकेशादिमन्त्रत्रयेण मार्गशीर्षशुक्लदशम्यन्तं मासत्रयं व्रतानुष्ठानम्, तदारभ्ये द्वादश्यन्तं दिनत्रये कर्णिकामध्ये वासुदेवादीनां चतुर्णामप्यर्चनम्, प्राग्दलादिषु हृन्मन्त्राद्यर्चनम्, अरेषु केशवादिद्वादशमूर्तीनामर्चनं च पूर्वोक्तैश्चतुर्वर्णचन्दनकुसुमादिभिश्चतुर्विधमात्राभिश्च\[9\] तत्तन्मूर्त्यनुसारेण कार्यमित्याह- ततो मासानुमासं चेत्यादिभिः ॥ 119-125 ॥  
 \[1 चतुष्क- अ. उ.।\]  
 \[2 र्मूर्तिवि- उ.।\]  
 \[3 क्ष्वग्रं- अ.।\]  
 \[4 राणि च- मु., राणि तम्- अ. उ.।\]  
 \[5 दयः- बक. बख. अ. उ.।\]  
 \[6 पङ्क्तिद्वयं नास्ति- उ.।\]  
 \[7 भक्ष्यैः सनैवे- अ.।\]  
 \[8 श्चापि वाहनैः- मु. अटी.।\]  
 \[9 मात्रादिभि-अ.।\]

 तर्पयेद् वह्निमध्यस्थं मन्त्रग्रामं यथोदितम् ॥ 125 ॥

 ततोऽर्चनं गुरोः कुर्याद् विशेषेण पुरोदितम् ।  
 ब्राह्मणान् भोजयेत् पश्चात्तेभ्यो दद्याच्च दक्षिणाम् ॥ 126 ॥

 प्रीणनं च पठेत् प्राग्वदनिरुद्धोऽस्तु मे गतिः ।  
 ततः पूर्णाहुतिं दद्यात् पश्चादिदमुदाहरेत् ॥ 127 ॥

 \[1\]व्रतोत्तमेनानेनाद्य मया भक्त्या कृतेन च ।  
 चत्वारो वासुदेवाद्या मूर्तयः शक्तिभिः सह ॥ 128 ॥

 प्रयान्तु प्रीतिमतुलां दिशन्तु भ\[2\]विनोऽभयम् ।  
 एषां सर्वेषामपि वह्निमध्ये संतर्पणम्, ततो गुर्वर्चनम्, ब्राह्मणभोजनम्, अनिरुद्धप्रीणनम्, पूर्णाहुतिम्, वासुदेवादीनां चतुर्णामपि युगपत् प्रीणनं चाह- तर्पयेदिति चतुर्भिः ॥ 125-129 ॥  
 \[1 ॐ व्रतो- बक. बख. अ. उ.।\]  
 \[2 हविनो- अ.।\]

 धन्यं व्रतमिदं पुण्यं संसाराध्वनिवर्तनम्\[1\] ।  
   
 अल्पक्लेशम\[2\]सङ्कीर्णमनन्तफलदं नृणाम् ।  
 नावसादस्त्वतः कार्य एतदाचरणे तु वै ॥ 130 ॥  
 अस्य व्रतस्यासंपूर्णत्वेऽप्यनन्तफलप्रदत्वान्मध्ये विघ्नान्न भेतव्यमित्याह- धन्यमिति सार्धेन ॥ 129-130 ॥  
 \[1 दिनिवृत्तिदम्- अ., द्विनिवृत्तिदम्- उ.।\]  
 \[2 मसम्पूर्ण- मु. अटी.।\]  
   
 यथो\[1\]पसदनैः कार्यमधमैर्मध्यमैर्जनैः ।  
 अशाठ्येन यथाशक्ति त्वारण्यैः कुसुमादिकैः ॥ 131 ॥  
   
 अद्भिर्दूर्वाङ्कुरैः पत्रैर्जपजागरणादिना ।  
 दीपेनाभ्युक्षणेनैव मार्जनेनोपलेपनैः ॥ 132 ॥  
 इदं व्रतं यथाशक्ति मध्यमकल्पेनाधमकल्पेन वा केवलं पत्रपुष्पफलतोयादिभिर्वाजपजागरणदीपारोपणमार्जनानुलेपनादिकैङ्कर्येण वाऽनुष्ठेयमित्याह- यथोपसदनैरिति द्वाभ्याम् ॥ 131-132 ॥  
 \[1 यथोक्तं सधनैः- अ. उ.।\]

 व्रीहीन् सक्तूनथाज्यं च तिलान्यन्नान्यथा\[1\]हरेत् ।  
 संवत्सरस्य पूजार्थं दानार्थं प्राशनाय च ॥ 133 ॥  
 व्रतार्थं पूर्वं चतुर्विधमात्रा(द्या?)र्जनमाह- व्रीहीनिति ॥ 133 ॥  
 \[1 न् समा- बक. बख. अ. उ.।\]  
   
 पूर्वं मासत्रयं दद्याद् व्रीहीन् वै विनिवेद्य च ।  
 द्वादश्यां भोजनात् पूर्वं हितं तत्प्राशनं सदा ॥ 134 ॥

 अपरं सक्तवश्चैव तृतीयं त्रितयं\[1\] घृतम् ।  
 तिलानां त्रितयं चान्यत् प्राशनं चैवमेव हि ॥ 135 ॥  
 मार्गशीर्षादिमासत्रयेऽपि द्वादश्यां भोजनात् पूर्वं व्रीहिमात्रादानम्, ततो व्रीह्यन्नभोजनम्, फाल्गुनादित्रये सक्तुदानम्, तत्प्राशनम्; ज्योष्ठादित्रये आज्यदानम्, तत्प्राशनम्; भाद्रपदादित्रये तिलदानम्, तिलप्राशनं चाह- पूर्वमिति द्वाभ्याम् ॥ 134-135 ॥  
 \[1 तृतीयं- उ.।\]

 स्याद् यद्येकादशी पूर्णा द्वादश्यथ\[1\] तया सह ।  
 परेऽहनि तदा कुर्याद् द्वादश्यामर्चनादिकम् ॥ 136 ॥  
 द्वादशीनिर्णयमाह- स्यादिति। एकादशी पूर्णा स्याद्यदि द्वादशीदिनेऽप्यवशिष्टा चेदित्यर्थः। तया सह एकादश्या सह द्वादशी च पूर्णा स्याद्यदि त्रयोदशीदिनेऽप्यवशिष्टा चेदित्यर्थः। तदा परेऽहनि द्वादश्यां त्रयोदशीदिनावशिष्टद्वादश्यामेवार्चनादिकं पूर्वोक्तव्रतार्चनपारणादिकं कुर्यादित्यर्थः। तथा च दशनिर्णये चन्द्रिकायाम्-  
 संपूर्णैकादशी यत्र प्रभाते पुनरेव सा ।  
 वैष्णवी च त्रयोदश्यां घटिकैकापि दृश्यते ॥  
 गृहस्थोऽपि परां कुर्यात् \[2\]पूर्वां नोपवसेद् गृही ।  
इति \[3\]पूर्णशब्दार्थ उक्तः। अत्रैकादश्याः पूर्णशब्दविशेषणेनैव दशमीवेधराहित्यमप्युच्यते, यतो दशनिर्णये-  
 उदयात् प्राग् यदा विप्र मुहूर्तद्वयसंयुता ।  
 संपूर्णैकादशी नाम \[3\]तत्रैवोपवसेद् गृही ॥  
इति पूर्णशब्दार्थ उक्तः॥ 136 ॥  
 \[1 स्यादस्यै- मु. अटी., द् दृष्टै- उ.।\]  
 \[2 पूर्वं- अ.।\]  
 \[3 \`पूर्ण' नास्ति अ.।\]

 संवत्सरस्य वै मध्याद् यस्त्वेकां कर्तुमिच्छति ।  
 तस्यामपि स्वमन्त्रेण कर्म पूजान्तमाचरेत् ॥ 137 ॥

 यथाप्राप्तैस्तु पुष्पाद्यैः प्रागुक्ताङ्गैः सहार्चनम् ।  
 पररूपस्य भध्ये तु पूजनं \[1\]स्वेऽन्वगेव हि ॥ 138 ॥

 केवलस्य तु तस्यैव स्वनाम्ना प्रीणनं हितम् ।  
 पारणं प्राग्विधानेन त्वेकं भूरिफलप्रदम् ॥ 139 ॥

 तस्माद्द्वे त्रीणि वा कुर्यात् स्वशक्त्या श्रद्धयान्वितः ।  
 एवमेकं वत्सरं प्रतिद्वादशीव्रतानुष्ठानाशक्तावेकस्यां वा द्वादश्यां तन्मासेशमन्त्रेण तदनुगुणवर्णफलपुष्पादिवस्तुभिस्तत्कारणभूतवासुदेवाद्यन्यतमाकारस्य केवलस्य कर्णिकामध्येऽर्चनम्, बहिररस्थाने तद्देव्या सहार्चनम्, एकस्य त्रयाणां वा ब्राह्मणानां भोजनम्, तेन तन्मासेशप्रीणनं च कार्यमित्याह- संवत्सरस्येति सार्धैस्त्रिभिः ॥ 137-140 ॥  
 \[1 स्वैरके बहिः- बक. बख. अ. उ.।\]

 नारी ह्यनन्यशरणा यद्येवं हि समाचरेत् ॥ 140 ॥

 निःस्वामिका वानुज्ञाता पत्या साऽथाप्नुयाच्च तत् ।  
 इदं व्रतं स्त्रीभिरपि सुमङ्गलाभिः पूर्वसुमङ्गलाभिर्वाऽनुष्ठेयमित्याह- नारीति। तद् व्रतफलमित्यर्थः। सुमङ्गलायाः स्त्रियः पत्युरनुज्ञां विना व्रतानुष्ठानानौचित्यात् पत्याऽनुज्ञातेत्युक्तम्। तथा च गारुडे-  
 नारी खल्वननुज्ञाता पित्रा भर्त्रा सुतेन च ।  
 निष्फलं तु भवेत् तस्या यत् करोति व्रतादिकम् ॥  
 अनापृच्छ्य तु भर्तारमुपोष्य व्रतमाचरेत् ।  
 आयुष्यं हरते भर्तुः सा नारी नरकं व्रजेत् ॥  
 नास्ति स्त्रीणां पृथक् कर्म न व्रतं नाप्युपोषणम् ।  
 पतिशुश्रूषणं तासां तेन स्वर्गो विधीयते ॥ इति ॥ 140-141 ॥

 अथापवर्गदं वक्ष्ये चातुर्मास्यं व्रतोत्तमम् ॥ 141 ॥

 यत्कृत्वाऽभिमतान् कामानिहैव\[1\] लभते नरः ।  
 गृहमासाद्य निर्बाधं देशे वा न\[2\] जनाकुले ॥ 142 ॥

 यथाविभवविस्तीर्णं तुर्याश्रं वा यथायतम् ।  
 धूमनिर्गमनोपेतं गवाक्षगणभूषितम् ॥ 143 ॥

 इष्टकाद्यैश्चितं कुर्यात् तन्मध्ये पिण्डिकात्रयम् ।  
 चतुरश्रं च विच्छिन्नं भूमेः किञ्चित् समुन्नतम् ॥ 144 ॥

 ततो दक्षिणदिग्वेदेरूर्ध्वे कुण्डं तु पूर्ववत् ।  
 मध्ये चन्दनमिश्रेण रोचनाकुङ्कुमेन च ॥ 145 ॥

 गोक्षीरमर्दितेनैव मासि मासि लिखेच्छुभम् ।  
 चक्रं षट्पत्रगर्भं तु स्नानपीठमुदग्दिशि ॥ 146 ॥

 ततस्त्वाषाढमासस्य दशम्यामुदितेन्दुना ।  
 वासुदेवाख्यमन्त्रेण तोयमादाय पाणिना ॥ 147 ॥

 भगवन् पुण्डरीकाक्ष सर्वव्रत\[3\]पतेऽच्युत ।  
 व्रतं मे त्वत्प्रसादेन निष्पद्यतु तवाप्तये ॥ 148 ॥

 ततोऽर्चयेद् वासुदेवं द्वादश्यां कमलोदरे ।  
 प्रागादावथ पत्राणां त्रयं सङ्कर्षणादिकम् ॥ 149 ॥

 प्रादक्षिण्येन विन्यस्य यावद्रक्षःपदच्छदम् ।  
 ईशानपदपत्रात्\[4\] तु अनिरुद्धादिकत्रयम्\[5\] ॥ 150 ॥

 अप्ययेन तु सम्पूज्य यावत् पश्चिमदिग्दलम् ।  
 भूतावासं पुनर्मध्ये ततश्चक्रारकेषु च ॥ 151 ॥

 क्रमेण पूर्वादारभ्य न्यासं पूजनमाचरेत् ।  
 वामनं चाथ तद्देवीं \[6\]हृन्मन्त्रं च ततः शिरः ॥ 152 ॥

 श्रीधरस्त्वथ तत्कान्ता शिखा कवचमेव च ।  
 हृषीकेशश्च तत्पत्नी ह्यस्त्रं तदनु लोचनम् ॥ 153 ॥

 ध्यानं स्नानं तथा पूजां होमं जपसमन्वितम् ।  
 क्रमेणानेन सर्वेषां सर्वदैव समाचरेत् ॥ 154 ॥

 द्वादश्यां श्रावणस्याथ मध्ये सङ्कर्षणं यजेत् ।  
 तत्पत्राभ्यां वासुदेवं चक्रारेष्वथ पूर्ववत् ॥ 155 ॥

 त्रितयं\[7\] पद्मनाभाद्यं तथा देवीं हृदादि यत् ।  
 ततो नभस्यद्वादश्यां प्रद्युम्नः कर्णिकागतः\[8\] ॥ 156 ॥

 आद्यस्तत्पत्रगोऽराणां त्रयं नारायणादिकम् ।  
 देव्यश्चैवाङ्गषट्कं तु पूर्ववच्चारकान्तरे ॥ 157 ॥

 ततस्तदग्रद्वादश्यामनिरुद्धं यथा पुरा\[9\] ।  
 पत्रयुग्मे तदीये तु \[10\]आदिदेवं यजेत् क्रमात् ॥ 158 ॥

 त्रिविक्रमान्तं विष्ण्वाद्यं शक्तिरङ्गान्यथादिवत् ।  
 एवं\[11\] तावद् द्वादशी\[12\] कार्तिकस्य तु ॥ 159 ॥

 तत्राखिलैर्मन्त्रवरैः कर्म निश्शेषमाचरेत् ।  
 द्वादश्यां पूर्ववन्मध्ये षडङ्गं तुल्यरूपधृक् ॥ 160 ॥

 मूर्तयोऽरान्तरस्थाश्च नेमिस्थो\[13\] देवतागणः ।  
 पूजाहोमं\[14\] विशेषेण पूर्णान्तं पूर्वचोदितम् ॥ 161 ॥

 इत्येतत् सविशेषं च व्रतमुक्तं समासतः ।  
 यत्कृत्वा \[15\]पुनरप्यत्र जायते न पुनर्भवे ॥ 162 ॥  
 अथ चातुर्मास्यविधिमाह- अथापवर्गदं वक्ष्य इत्यारभ्य यावत्परिच्छेदपरिसमाप्ति। सुखबोधनायैतद्व्याख्या प्रयोगरूपेण विलिख्यते।  
 निर्बाधे स्वगृहे विजनेऽन्यत्र वा देशे यथाविभवविस्तारायामं धूम\[16\]निर्गमनार्थमूर्ध्वगवाक्षान्वितं परितश्च गवाक्षोपशोभितं यागमण्डपं परिकल्प्य तन्मध्ये इष्टकाभिर्विरचितं चतुरश्रं भूमेः किञ्चिदुन्नतं वेदिकात्रयं निर्माय तत्र दक्षिणदिग्वेदेरूर्ध्वेपूर्वोक्तं कुण्डं कल्पयेत्। मध्यवेद्यां गोक्षीरमर्दितेन चन्दनमिश्रेण रोचनासहितेन कुङ्कुमेन प्रतिमासं षड्दलपद्मगर्भं द्वादशारं चक्रं विलिखेत्। उत्तरवेदेरूर्ध्वं स्नानपीठं स्थापयेत्। अथाषाढशुक्लदशम्यां सायं वासुदेवमन्त्रेण दक्षिणपाणिना तोयमादाय,  
 भगवन् पुण्डरीकाक्ष सर्वव्रतपतेऽच्युत ।  
 व्रतं मे त्वत्प्रसादेन निष्पद्यतु तवाप्तये ॥ (8/148)  
इत्युदकप्रक्षेपपूर्वकं संकल्प्य, एकादश्यां समुपोष्य, द्वादश्यां प्रातः कर्णिकामध्ये वासुदेवं प्रागाग्नेयनैर्ऋतदलेषु प्रादक्षिण्येन संकर्षणप्रद्युम्नानिरुद्धान्, ऐशान्यवायव्यपश्चिमदलेष्वप्ययक्रमेणानिरुद्धप्रद्युम्नसंकर्षणांश्च संपूज्य, पुनर्मध्ये वासुदेवमभ्यर्च्य,चक्रस्य प्रागाद्यरेषु वामनं प्रीतिसंज्ञां तद्देवीं हृन्मन्त्रं शिरोमन्त्रम्; श्रीधरं रतिसंज्ञां तद्देवीं शिखामन्त्रं कवचमन्त्रम्; हृषीकेशं मायाख्यां तद्देवीमस्त्रमन्त्रं नेत्रमन्त्रं च क्रमेणाभ्यर्च्य, ध्यानार्चनस्नपननिवेदनहोमजपादिभिः सर्वान् संतोष्य, अथ श्रावणशुक्लद्वादश्यां कर्णिकामध्ये कर्णिकामध्ये संकर्षणं दलेषु संकर्षणस्थानयोर्वासुदेवमरेषु पद्मनाभदामोदरकेशवान् धीमहिमाश्रीदेवीत्रयं हृन्मन्त्रादिषट्कं चाभ्यर्च्य, भाद्रपदशुक्लद्वादश्यां मध्ये प्रद्युन्मं दलेषु प्रद्युम्नस्थानयोर्वासुदेवमरेषु नारायणमाधवगोविन्दान् वागीश्वरीकान्तिक्रियाख्यदेवीत्रयं हृन्मन्त्रादिषट्कं चाभ्यर्च्य, आश्वयुजशुक्लद्वादश्यां मध्येऽडनिरुद्धं दलेष्वनिरुद्धस्थानयोर्वासुदेवमरेषु विष्णुमधुसूदनत्रिविक्रमान् शक्तिविभू\[17\](तिच्छाया? तीच्छाख्य)देवीत्रयं हृन्मन्त्रादिषट्कं च क्रमेणाभ्यर्च्य, कार्तिकशुक्लद्वादश्यां कर्णिकामध्ये वासुदेवादिमूर्तिचतुष्टयं दलेषु हृन्मन्त्रादिषट्कमरेषु केशवादिमूर्तिद्विषट्कं नेमिस्थाने श्रियादिदेवीद्विषट्कं च यथाविधि विशेषेणाभ्यर्च्य होमं पूर्णाहुत्यन्तं कुर्यात्॥ 141-162 ॥  
 अथ चातुर्मास्यविधिमाह- अथापवर्गदं वक्ष्य इत्यारभ्य यावत्परिच्छेदपरिसमाप्ति। सुखबोधनायैतद्व्याख्या प्रयोगरूपेण विलिख्यते।  
 \[1 निह वै- अ.।\]  
 \[2 जनना- मु. अटी. बक. उ., जनना- बख.।\]  
 \[3 भूत- मु. बक. बख. अ.।\]  
 \[4 त्राच्चाप्य- मु. अटी.।\]  
 \[5 दितस्त्रयम्- बक. बख. अ. उ.।\]  
 \[6 भूमन्त्रं- मु. अटी. बक. बख.।\]  
 \[7 धूमे- अ.।\]  
 \[8 तृतीयं- मु. अटी.।\]  
 \[9 कां गतः- अ. अटी.।\]  
 \[10 पुरम्- मु., परम्- अटी.।\]  
 \[11 चादि- मु. अटी.।\]  
 \[12 पङ्क्तिरेषा नास्ति- मु. अटी.।\]  
 \[13 तद्वद्- बक. बख.।\]  
 \[14 दशमीति सार्वत्रिकः पाठः।\]  
 \[15 स्था देवतागणाः - मु. अटी. अ.।\]  
 \[16 होमो - मु. अटी.।\]  
 \[17 तीच्छया- अ.।\]  
   
  इति श्रीपाञ्चरात्रे श्रीसात्वतसंहितायां संवत्सरव्रत\[1\]विधिर्नाम अष्टमः परिच्छेदः ॥

  इति श्रीमौञ्ज्यायनकुलतिलकस्य यदुगिरीशचरणकमला\[2\]र्चकस्य श्रीयोगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्येऽष्टमः परिच्छेदः॥  
 \[1 \`व्रत' नास्ति- मु. अटी.।\]  
 \[2 कमलसेवार्चकस्य - अ.।\]

   नवमः परिच्छेदः  
   नारद\[1\] उवाच  
 अथ लाङ्गलिना देवश्चक्रधृक् परिचोदितः ।  
 यत् तच्छृणुत विप्रेन्द्राः कथ्यमानं मयाऽधुना ॥ 1 ॥  
 अथ नवमो व्याख्यास्यते। संकर्षणपरिपृष्टेन वासुदेवेन यदुक्तं तच्छृणुध्वमिति नारदो मुनीन् प्रत्याह- अथेति ॥ 1 ॥  
 \[1 \`नारदः' इत्येव उ. विहाय सर्वत्र पाठः।\]

  सङ्कर्षण\[1\] उवाच  
 सूक्ष्मव्यूहविभागेन सबाह्याभ्यन्तरं हि यत् ।  
 परस्य ब्रह्मणः सम्यग् ज्ञातमाराधनं मया ॥ 2 ॥

 इदानीं श्रोतुमिच्छामि विभोः सद्विभवात्मनः ।  
 आराधनं यथावच्च भविनामीप्सितप्रदम् ॥ 3 ॥  
 प्रश्नप्रकारमाह- सूक्ष्मेति द्वाभ्याम्। सूक्ष्मव्यूहविभागेन परव्यूहभेदेनेत्यर्थः। सबाह्याभ्यन्तरं मानसयागबाह्ययागभेदभिन्नमित्यर्थः ॥ 2-3 ॥  
 \[1 \`सङ्कर्षणः' इत्येव उ. विहाय सर्वत्र पाठः। \]

  भग\[1\]वानुवाच\[2\]  
 वैभवीयो महाबुद्धे देवतानिचयो महान् ।  
 य उक्तस्ते मया पूर्वमेकैकं विद्धि तत्त्रिधा ॥ 4 ॥

 चतुर्णां युगसन्धीनां युगानां च तथैव हि ।  
 विश्वविप्लवदोषाणां विनाशाय समुद्यतम् ॥ 5 ॥

 सितरक्तादिरूपेण ज्वलदस्त्रकराङ्कितम् ।  
 कार्यारम्भे तथा मध्ये ह्यवसाने तु सर्वदा ॥ 6 ॥

 सन्धत्ते रूपमात्मीयमेक\[3\] एव त्वनेकधा ।  
 श्रेयसे सर्वलोकानां स्थूलं\[4\] तत् कामरूपधृक्\[5\] ॥ 7 ॥

 अनुद्यतेन वपुषा कुन्देन्दुधवलेन च ।  
 वीरासनादिना चैव स्थितं मुदितमानसम् ॥ 8 ॥

 लीलाविधृतसर्वास्त्रं सौम्यवक्त्रमनाकुलम् ।  
 धिया दोषगणं सर्वं \[6\]ध्वंसयन्तं च मोक्षिणाम् ॥ 9 ॥

 तद्व्यक्तं शान्तसंज्ञं च रूपं रूपवतां\[7\]वरम् ।  
 प्रकाशयति सन्मार्गं समाधिनिरतात्मनम् ॥ 10 ॥

 तेजोमयं यत् तद्रूपं वैभवं शान्तसंज्ञकम् ।  
 उपासकानां भक्तानां सर्वे सर्वफलप्रदाः ॥ 11 ॥

 आमोक्षान्निर्विचारेण \[8\]एकैकस्य महामते ।  
 आराधनार्थं विहितो वाचको हि चतुर्विधः ॥ 12 ॥

 एवं पृष्टो भगवान् स्थूलसूक्ष्मपरत्वभेदेन विभवावतारस्य त्रैविध्यमाह- वैभवीय इत्यारभ्य आमोक्षान्निर्विचारेणेत्यन्तम्। अत्र युगानां युगसन्धीनामिति पष्ठ्या अधिकरणत्वमर्थः। विश्वविप्लवदोषाणां विनाशाय समुद्यतम्। युगेषु तत्सन्धिकालेषु च ये ये दोषाः संभवन्ति, तेषां प्रशमायाविर्भूतमित्यर्थः। अनेन-  
 परित्राणाय साधूनां विनाशाय च दुष्कृताम् ।  
 धर्मसंस्थापनार्थाय संभवामि युगे युगे ॥ (भ. गी. 4/8)  
इत्यर्थः स्मारितो भवति। सितरक्तादिरूपेण तत्तद्युगानुसारिवर्णभेदेनेत्यर्थः। तथा च श्रीभागवते-  
 आसन् वर्णास्त्रयो ह्यस्य गृह्णतोऽनुयुगं तनूः ।  
 शुक्लो रक्तस्तथा पीत इदानीं कृष्णतां गतः ॥ इति ।  
     (श्रीमद्भा. 10/8/13)  
कार्यारम्भे मध्येऽवसाने च सृष्टिस्थितिसंहारकालेष्वित्यर्थः। एक एवानेकधा रूपं सन्धत्ते। सृष्टिकाले रक्तं रूपम्, रक्षणकाले शुक्लं रूपम्, संहारकाले कृष्णं रूपं बिभर्तीत्यर्थः। स्थूलं जाग्रत्पदस्थितमित्यर्थः। कामरूपधृक् स्वेच्छया नानारूपधरमित्यर्थः। तद्व्यक्तं शान्तसंज्ञं च रूपमित्यत्र व्यक्तमित्यनेन स्वप्नसुषुप्तिपदाश्रितत्वम्, शान्तसंज्ञमित्यनेन तुर्यपदाश्रितत्वं चोच्यते। \[9\]यतो लक्ष्मीतन्त्रे-  
 त्रिविधं चातुरात्म्यं तु सुषुप्त्यादिपदत्रिके ।  
 सुव्यक्तं तत्पदे तुर्ये गुणलक्ष्यं परं स्थितम् ॥ (10/42)  
इति स्वप्नसुषुप्तिपदस्थस्य सुव्यक्तत्वं तुर्यपदस्थस्य शान्तत्वं चोक्तम्। एवं स्वप्नसुषुप्तितुर्यपदाश्रितत्वादिना विभिन्नस्यापि रूपस्यैक्यकथनं हृदयान्तःस्थितत्वेन सूक्ष्मत्वेन चाविशेषादिति बोध्यम्। रूपं सूक्ष्मरूपमित्यर्थः। तथा च जयाख्ये चतुर्थे पटले-  
 स्रष्टा पालयिता चाहं संहर्ता पुनरेव च ।  
 स्वकीययोगयुक्त्या तु स्थूलरूपेण नारद ॥  
 सूक्ष्मेण सर्वभूतानां निवसामि हृदन्तरे ।  
 करोम्यनुग्रहं चापि भक्तानां भावितात्मनाम् ॥  
 परेणानन्दरूपेण व्यापकेनामलेन च ।  
 व्यासयाम्यखिलं विप्र रसेनेव तरूत्तमम्\[10\] ॥ (4/23-25) इति।  
 नन्वत्र व्यूहस्यैव तुर्यसुषुप्तिस्वप्नजाग्रत्पदाश्रितत्वेन चातुर्विध्यमुक्तम्, तद्विभवावतारेऽपि भवता कथमुच्यत इति चेत्, ब्रूमः-  
 स्वप्नाद्यवस्थाभेदस्तु ध्यायिनां खेदशान्तये ।  
 तत्तत्पदस्थजीवानां तन्निवृत्त्यर्थमेव च ॥  
 स्वप्नाद्यवस्थजीवानामधिष्ठातार एव ते ।  
 कर्मात्मनां च सेनेश तत्पदस्थो ममेच्छया ॥  
 उपास्योऽहं महाभाग \[11\]पदभेदप्रयोजनम् ॥  
     (तत्त्व., पृ. 133-134)  
इत्युक्तस्य फलस्य विभवावतारेऽप्यपेक्षितत्वाद् व्यूहवद् विभवस्यापि तुर्यादिपदभेदेन चातुर्विध्यमुपपन्नम्। अत एवोक्तं जगज्जनन्या-  
 पराद्यर्चावतारेऽस्मिन् मम रूपचतुष्टये ॥  
 तुर्याद्यवस्था विज्ञेया इतीयं शुद्धपद्धतिः । (लक्ष्मी. 2/60-61) इति। वैभवं शान्तसंज्ञकमित्यत्र शान्तसंज्ञकं परात्परमित्यर्थः॥ 4-12 ॥

 \[1 श्रीभाग- अ. उ.।\]  
 \[2 \`उवाच' उ. विहाय कुत्रापि नास्ति।\]  
 \[3 मेकमेव- अ. उ.।\]  
 \[4 स्थूलवत्- मु. अटी.।\]  
 \[5 धृत्- मु. अटी.।\]  
 \[6 ध्वंसन्तं तं- बक. बख. ।\]  
 \[7 वर- बख. उ., वरः- अ.।\]  
 \[8 यतः श्री- मु.।\]  
 \[9 त्वेकै- मु. बक. बख. उ.।\]  
 \[10 त्तमान्- अ.।\]  
 \[11 यद-मु.।\]

 आराधनार्थं विहितो वाचको हि चतुर्विधः ॥ 12

 संज्ञानानापदमयः पिण्डाख्यो बीजलक्षणः ।  
 एभ्यो \[1\]मध्यात्त्वथैकेन वाच्यमामन्त्र्य भक्तितः ॥ 13 ॥  
 अथ संज्ञापदपिण्डबीजभेदेन मन्त्राणां चातुर्विध्यं तेष्वेकतमेन भगवदावाहनाद्यर्चनं चाह- एकैकस्य महामते इत्यादिना सार्धेन। वाच्यं भगवन्तमामन्त्र्यसमावाह्य, अर्चयेदिति शेषः ॥ 12-13 ॥  
 \[1 ध्यात्वा त्व- उ.।\]

 यत्रैकपिण्डवाक्योत्थमन्त्रेणाथोभयात्मना ।  
 अभिन्नलक्षणो वाच्य एक एवोपचर्यते ॥ 14 ॥

 तत्र वै विधिनानेन कुर्यात्ताभ्यां हि\[1\] कल्पनाम् ।  
 कृत्वादौ नाममन्त्रस्य बीजं पिण्डाक्षरं तु वा ॥ 15 ॥

 नयेत् तेनाभिमुख्यं च वाच्यमाद्यन्तकेन\[2\] वा ।  
 संतन्त्र्य\[3\] पदमन्त्रं तु विधिनानेन वै ततः ॥ 16 ॥

 कुर्यात् प्रणवपीठस्थं नमस्कार\[4\]ध्वजान्वितम् ।  
 आभ्यां शान्तस्वरूपत्वादेकत्वमत एव हि ॥ 17 ॥

 संज्ञाख्यं पदमन्त्रं च विद्धि संसिद्धिलक्षणम् ।  
 बीजपिण्जमन्त्रयोरन्यतरेण संज्ञापदमन्त्रयोरन्यतरेण चोभयेनाप्यभिन्नरूपस्यैकस्यैव भगवतोऽर्चनं यत्र कार्यम्, तत्र तन्मन्त्रद्वयस्यापि संमेलनप्रकारम्, तदाद्यन्तयोः प्रणवनमःसंयोजनमन्त्रं चाह- यत्रेति सार्धैश्चतुर्भिः। आद्यन्तकेन वा आदिबीजमन्ते यस्य तत् तथोक्तेन, अन्तेऽपि बीजसहितेनेत्यर्थः। यद्वा अन्त एव बीजसहितेनेत्यर्थः। उभयथाप्युक्तं लक्ष्मीतन्त्रे-  
 आदौ मध्ये तथान्ते च त्रिषु वान्यतरत्र वा ॥  
 येषां पिण्डोऽथवा बीजं ते मन्त्राः सार्वकालिकाः । (21/22-23)  
इति ॥ 14-18 ॥  
 \[विक- अटी. ।\]  
 \[2 न्तगेनेति सार्वत्रिकः पाठः.।\]  
 \[3 स तत्र- अटी. बक. बख.।\]  
 \[4 स्कारं- बख. ।\]

 स्वरोत्थं व्यञ्जनोत्थं वा बीजमेकाक्षरं स्मृतम् ॥ 18 ॥

 स्वरव्यञ्जनसंयोगाद् बह्वर्णः पिण्डमन्त्रराट् ।  
 बीजस्वरूपं पिण्डस्वरूपं चाह- स्वरोत्थमिति। स्वरोत्थम् अकारादिस्वरेष्वन्यतमेन द्वाभ्यां बहुभिर्वा, उत्थम् उत्पन्नमित्यर्थः। तथा चोपबृंहितं लोकमात्रा-  
 एकस्वरं द्विस्वरं वा स्वरव्यञ्जनयोर्द्वयम् ॥  
 बीजं बहुस्वरं वापि विज्ञेयं बहुधेश्वर । (लक्ष्मी. 21/11-12) इति ॥ 18-19 ॥

 द्वाभ्यामाद्यात् तथान्ताच्च स्वरवर्गान्महामते ॥ 19 ॥

 स्वरूपेण हि मन्त्रत्वमन्येषां सह बिन्दुना ।  
 अकारादिषोडशस्वरेष्वाद्यस्वरद्वयस्यान्त्यस्वरद्वयस्य च स्वरूपेणैव मन्त्रत्वम्, अकाराकाराभ्याम्, अन्त्यद्वाभ्याम् अनुस्वारविसर्गाभ्यामित्यर्थः। इदं बीजचतुष्टयं पूर्वं स्वप्नव्यूहमन्त्रचतुष्के च प्रतिपादितं ज्ञेयम् ॥ 19-20 ॥

 स्वरेणैकेन युक्तस्य स्वरयुग्मान्वितस्य च ॥ 20 ॥  
   
 सानुस्वारस्य बीजत्वं व्यञ्जनस्यापि लाङ्गलिन् ।  
 ककारादिव्यञ्जनस्यापि बिन्दुसहितत्वेनैव मन्त्रत्वमाह- स्वरेणेति ॥ 20-21 ॥

 य ॐकाराख्यशब्दस्य विवर्तो दीधितिप्रभः ॥ 21 ॥

 चिल्लक्षणस्त्वनाकारो विद्धि तद्वाचकं त्रिधा ।  
 क्वचित् पिण्डं क्वचिद्बीजं क्वचिच्छब्दमनाहतम् ॥ 22 ॥

 तस्य चोद्गीर्यमाणस्य\[1\] परिणामः स्फुटो हि यः ।  
 बह्वक्षरो बहुपदः स्तुतिसम्बोधलक्षणः ॥ 23 ॥  
 बीजपिण्डसंज्ञापदमन्त्राश्चत्वारोऽपि प्रणवस्य परिणामाः। तत्राद्यास्त्रयः सूक्ष्मपरिणामाः, अन्त्यः स्थूलपरिणाम इत्याह- य ॐकाराख्यशब्दस्येति सार्धद्वाभ्याम्। \[2\]आकारभेद इति यावत्, दीधितिप्रभः केवलतेजोरूप इत्यर्थः। चिल्लक्षणः चिद्रूपः। अनाकारो गुणलक्ष्य इत्यर्थः। एवमेवोपबृंहितं लक्ष्मीतन्त्रेऽपि-  
 शब्दब्रह्मविवर्तोऽयं किरणायुतसंकुलः ॥  
 चिल्लक्षणः सद्\[3\]गुणात्मा तस्य भेदस्चतुर्विधः ।  
 क्वचिद्बीजं क्वचित्पिण्डं क्वचित्संज्ञा क्वचित्पदम् ॥  
 तुर्यं सुषुप्तिः स्वप्नं च जाग्रद्व्यूहादयः\[4\] क्रमात् ॥ (21/9-19)  
एवं च मन्त्रप्रतिपाद्यस्य भगवतः पूर्वं \[5\]परसूक्ष्म(स्य?)स्थूलभेदेन त्रैविध्यम्, तत्र सूक्ष्मस्य तुर्यसुषुप्तिस्वप्नभेदेन त्रैविध्यं च यथा प्रतिपादितम्, तद्विदिहापि प्रणवस्य परत्वम्, बीजपिण्डसंज्ञामन्त्राणां तुर्यसुषुप्तिस्वप्नक्रमेण सूक्ष्मत्वम्, पदमन्त्रस्य स्थूलत्वं चोक्तं भवतीति ज्ञेयम् ॥ 21-23 ॥  
 \[1 चोद्गीयमानस्य- मु. अटी.।\]  
 \[2 विवर्तपदस्य व्याख्यानमेतत्.।\]  
 \[3 षड्-मु.।\]  
 \[4 द्बीजा- मु.।\]  
 \[5 पूर्वापरसूक्ष्मस्य- अ.।\]  
   
 अविनाशी स ॐकारो बीजादीनां महर्द्धिदः ।  
 प्राग्\[1\] दद्यात् प्रणवेनातः सत्याख्येनासनं महत् ॥ 24 ॥

 तस्माद् वै सत्यभिन्नं तु\[2\] बीजं तदुपरि न्यसेत् ।  
 स्वविवर्तेन बीजस्य मूर्त्यु\[3\]त्थानं प्रकल्पयेत् ॥ 25 ॥

 प्राप्तेज्यावसरे नित्यं सम्पन्ने यजने सति ।  
 तप्तोपले जलं यद्वत् तद्वत् विप्रलयं\[4\] स्मरेत् ॥ 26 ॥  
 एवं प्रणवस्य नित्योदितत्वात् सर्वमन्त्राणामप्याधारत्वेनादौ निवेशनम्, तदुपरि तद्विवृत्तस्य बीजस्य न्यासम्, प्रत्यहमाराधनकाले बीजात् तत्परिणामाकारेण संज्ञापदमन्त्रयोरन्यतरस्योत्थानम्, समाप्ते यजने पुनस्तत्रैव लयं चाह- अविनाशीति त्रिभिः। बीजस्य क्षेत्रज्ञरूपत्वात् तदुपरि स्थितानां वर्णानां क्षेत्ररूपत्वाच्च मूर्त्युत्थानमुक्तम्। विप्रलयं स्मरेदित्यनेन मूर्तिरूपस्य मन्त्रस्य बीजे उपसंहारः, बीजस्य तत्कारणे प्रणवे चोपसंहारो बोध्यः। तथा च जयाख्ये-  
 भोगस्थानगता मन्त्राः पूजिता ये यथाक्रमम्\[5\] ॥  
 मुख्यमन्त्रशरीरं तु संप्रविष्टांश्च संस्मरेत् ।  
 ज्वाला ज्वालान्तरे यद्वत् समुद्रस्येव निम्नगाः ॥  
 तं\[6\] मन्त्रविग्रहं स्थूलं सर्वमन्त्रास्पदं द्विज ।  
 प्रविष्टं भावयेत् सूक्ष्मे बुद्ध्यक्षे ह्युभयात्मके ॥  
 परे प्रागुक्तरूपे तु तं सूक्ष्ममुभयात्मकम् ।  
 तं परं प्रस्फुरद्रूपं निराधारपदाश्रितम् ॥  
 स\[7\]न्धिमार्गेण हृत्पद्मे संप्रविष्टं तु भावयेत् । (15/233-237)  
इति ॥ 24-26 ॥

 \[1 प्राग्वि- बक. बख. उ.।\]  
 \[2 रूपं- मु. अटी.।\]  
 \[3 मृत्युस्थानं- मु. अटी.।\]  
 \[4 प्रविलयमिति सार्वत्रिकः पाठः।\]  
 \[5 क्रमात्- मु.।\]  
 \[6 तन्मन्त्र- अ. मु.।\]  
 \[7 सुधी- अ., सिद्धिमार्गण- मु.।\]

 भानु\[1\]प्रसरसंकोचतुल्यमेतद् महामते ।  
 क्रियावशात्तु किन्त्वत्र भेदमात्रोपलक्षणम् ॥ 27 ॥  
 (\[2\]पृथिवीभिन्नस्य?) संज्ञापदमन्त्रयोरन्यतरस्य पूजाकाले बीजात् प्रसरणं तत्समाप्तौ तत्र संकोचश्च कथमुपपद्यत इति शङ्कां किरणसादृश्येन परिहरति- भानुप्रसरेति ॥ 27 ॥  
 \[1 प्रसव- मु.।\]  
 \[2 पृथिवीभिन्नस्येत्यनावश्यकं पदमुभयोर्मातृकयोर्दृश्यते।\]

 न\[1\] यत्र बीजं पिण्डं वा तत्र वै प्रणवादनु ।  
 प्राग्वर्णं पदमन्त्रस्य यत् तदालोकवाचकम् ॥ 28 ॥

 तच्छिष्टं विग्रहं वर्णैस्तस्मादुत्थाप्य वृक्षवत् ।  
 बीजेन पिण्डेन वा विरहिते मन्त्रे प्रथमाक्षरस्यैव बीजत्वम्, तदवशिष्टानां वर्णानां तद्विग्रहत्वेन तस्मादुत्पादनं चाह- न यत्रेति सार्धेन। उत्थाप्येत्यत्राऽर्चयेदिति शेषः। एवमेवोपबृंहितं हरिवल्लभयापि-  
 बीजं बीजवतां जीवः शिष्टं क्षेत्रं प्रकीर्तितम् ॥  
 निर्बीजानामादि जीवः क्षेत्रं तु परिशेषितम् । इति ।  
    (लक्ष्मी. 21/17-18)  
आदि प्रथमवर्णमित्यर्थः ॥ 28-29 ॥  
 \[1 आनीय वीर्यपिण्डं वा- उ.।\]

 केवलं यत्र वै बीजं पिण्डं वा पदवर्जितम् ॥ 29 ॥

 तत्राकाराख्यवर्णस्य क्षेत्रज्ञत्वं विधीयते ।  
 क्षेत्रत्वमवशिष्टानां वर्णानां पिण्डरूपिणाम् ॥ 30 ॥  
 संज्ञापदमन्त्ररहिते बीजे पिण्डे वाऽकारस्य बीजत्वम्, तदवशिष्टानां वर्णानां विग्रहत्वं चाह- केवलमिति सार्धेन। एवमेवोक्तं कमलवासिन्यापि-  
 बीजानां चैव पिण्डानामस्तु क्षेत्रज्ञ उच्यते ॥  
 शिष्टं तु क्षेत्रमुद्दिष्यम्... ..... ..... (लक्ष्मी. 21/18-19) इति।  
बीजानां पिण्डानां पदवर्जितकेवलबीजपिण्डानामित्यर्थः। अस्तु अकारस्त्वित्यर्थः ॥ 29-30 ॥

 केवलस्य हि बीजस्य स्वस्थितिर्ब्रह्मवर्णता ।  
 स्वभावप्रच्युतिर्बीजं बीजोच्चारस्तथाकृतिः ॥ 31 ॥

 बीजवत् पिण्डमन्त्राणां परिज्ञेयः सदोदयः ।  
 अकारेणापि रहितं बीजपिण्डविषयमाह- केवलस्येति सार्धेन। केवलस्य बीजस्य स्वस्थितिरेव ब्रह्मवर्णता स्वस्य स्थूलरूपा सूक्ष्मरूपा च स्थितिरेव ब्रह्मता वर्णता च । ब्रह्मता स्थूलता, \[1\]मूर्तत्वमिति यावत्। वर्णता बीजत्वमित्यर्थः। क्षेत्रत्वं क्षेत्रज्ञत्वमप्यवस्थाभेदेनैकनिष्ठमिति भावः। तथाहि- स्वभावप्रच्युतिः स्थूलताविरहः, मध्यमावस्थेति यावत्। सैव बीजं जीव इत्यर्थः। बीजोच्चारो बीजस्य स्थूलरूपेण स्फुटोच्चारणमेव आकृतिः क्षेत्रमित्यर्थः। एवमेव पिण्डमन्त्राणामप्युदयः परिज्ञेयः, क्षेत्रक्षेत्रज्ञभावो बोध्य इत्यर्थः। लक्ष्मीतन्त्रे त्वेवं क्षेत्रक्षेत्रज्ञभाव एकमात्रबीजविषये प्रतिपादितः। अकारहितबीजविषये तु स्वरस्यैव क्षेत्रज्ञत्वमुक्तम्। तथाहि-  
 ... .... ..... .... अकाररहिते पुनः ।  
 क्षेत्रज्ञ स्वर उद्दिष्ट केवल\[2\] च\[3\] स्वरे पुनः ॥  
 जीवः स्यात् प्रथमा मात्रा द्वितीयादि तनुर्भवेत् ।  
 एकमात्रे तु जीवः स्यात् संस्कारो\[4\] भूतलक्षणम् ॥  
 उच्चार्यमाणं क्षेत्रं स्यान्निःस्वरे पिण्डके पुनः ।  
 प्रथमो जीव उद्दिष्टः शिष्टं क्षेत्रं प्रचक्षते ॥ (21/19-21) इति।  
 संस्कारः शब्दस्य मध्यमावस्थेत्यर्थः। उक्तं खलु तत्रैव-  
  ततः परो य उन्मेषस्तृतीयः शक्तिसंभवः ।  
  मध्यमा सा दशा तत्र संस्कार\[5\]यति संगतिम् ॥  
  वाच्यवाचकभेदस्तु तदा संस्कारतामयः ॥ (18/25-26) इति।  
 भूतलक्षणं स्थूलरूपम्, उच्चार्यमाणं वैखर्यवस्थापन्नमित्यर्थः। तथा चोक्तं तत्रैव- "वैखरी नाम सावस्था वर्णवाक्\[6\] संस्कृतोदया" (18/27) इति ॥ 31-32 ॥

 \[1 मूर्तित्व- मु.।\]  
 \[2 केवलं- अ.।\]  
 \[3 चास्वरे- अ. म.।\]  
 \[4 रोऽद्भुतलक्षणः- मु.।\]  
 \[5 संस्कार इति- अ. मु.।\]  
 \[6 वाक्यस्फुटो- मु.।\]

 यद्बीजलक्षणं मन्त्रं सामर्थ्यं\[1\] वैष्णवं महत् ॥ 32 ॥

 असंख्येयमसंख्यानां वाच्यानां भिन्नरूपणाम् ।  
 तद्यथावत् परिज्ञानाज्ज\[2\]पाद् ध्यानात् समर्चनात् ॥ 33 ॥

 हवनात् तन्मयत्वाच्च निर्बीजं पदमृच्छति ।  
 सहा\[3\]भिमतसिद्धिः स्यात् साधकानां\[4\] सदैव हि ॥ 34 ॥  
 बीजमन्त्रफलमाह- यदिति सार्धद्वाभ्याम्। वैष्णवं सामर्थ्यं भगवत्सामर्थ्यरूपमित्यर्थः। असंख्येयं मन्त्रप्रतिपाद्यस्य नानारूपतयाऽसंख्यातत्वात् तत्प्रतिपादकमपि तथा नानाविधाकारमित्यर्थः। तद्यथावत् परिज्ञानात् तस्य बीजस्य सप्रकारज्ञानादित्यर्थः। निर्बीजं पदम् अनाद्यन्तं \[5\]परमं धामेत्यर्थः। ऋच्छति प्राप्नोति, साधक इति शेषः। सहाभिमतसिद्धिः स्यादिति तेन मोक्षरूपफलेन सहाभिमतार्थसिद्धेरुक्तत्वान्मोक्षस्य प्राधान्यमन्येषामानुषङ्गिकत्वमुक्तं भवति॥ 32-34 ॥  
 \[1 स्वाराध्यं- मु.,स्वाराज्यं- अटी.। \]  
 \[2 जपध्या- बख. उ.।\]  
 \[3 सर्वा- मु.। अटी. अ.।\]  
 \[4 कस्य- मु. अटी.।\]  
 \[5 परं- म.।\]

 पिण्डादिभ\[1\]गवन्मन्त्रमूर्तीनामेवमेव हि ।  
 परिज्ञानाद् भवेत् किन्तु पिण्डात् तत्स्थैर्यमुत्तमम् ॥ 35 ॥

 नानात्वं नाममन्त्राच्च नानालोकान्तरोत्थितम् ।  
 भवेत् सर्वपदप्राप्तिः परिज्ञानात् पदाभिधात् ॥ 36 ॥  
 पिण्डसंज्ञापदमन्त्राणामप्येवमेव चतुर्विधपुरुषार्थप्रदत्वमस्ति, किन्तु तत्र मोक्षेतरफलस्थैर्यादिकं भवेदित्याह- पिण्डादीति सार्धद्वाभ्याम्। तत् स्थैर्यं मोक्षेतराभिमतार्थस्थैर्यमित्यर्थः। नानात्वं तेषामेव नानाविधत्वमित्यर्थः ॥ 35-36 ॥  
 \[1 दिर्भग- मु. अटी.।\]  
    
 सबीजं वा सपिण्डं वा मन्त्राणां यत्परं\[1\] द्वयम् ।  
 विदधाति \[2\]फलं स्वं स्वं किन्त्वाद्यं भावयेत् \[3\]परम् ॥ 37 ॥

 मन्त्रक्षेत्रज्ञरूपत्वाद्\[4\] यस्मात् सर्वेश्वरोऽच्युतः ।  
 व्याप्यव्यापकरूपेण वर्ततेऽनुग्रहेच्छया ॥ 38 ॥  
 बीजपिण्डाभ्यां सह संज्ञापदमन्त्रयोः संयोजनमुक्तम्। तत्र फलप्रदत्वं पूर्वस्य वा परस्य वोभयोर्वेत्याकाङ्क्षायां परस्यैव स्वफलप्रदत्वम्, पूर्वस्य तु क्षेत्रज्ञरूपेण भावनामात्रं चाह- सबीजमिति सपादेन ॥ 37-38 ॥  
 \[1 यत्पद- उ.।\]  
 \[2 पदं- मु. अटी.।\]  
 \[3 पदम्- बक. बख.।\]  
 \[4 कृपया - अ.।\]

 व्याप्यव्यापकरूपेण वर्ततेऽनुग्रहेच्छया ॥ 38 ॥

 व्याप्यरूपेण भूलोकाद् भोगादारभ्य चाखिलात् ।  
 षाड्गुण्यमहिमान्तं\[1\] च ददाति फलमुत्तमम् ॥ 39 ॥

 स्वपदं भोगखिन्नस्य दिव्यदेहस्य कर्मिणः ।  
 क्षेत्रज्ञबीजपिण्डात्मा निरावरणलक्षणः ॥ 40 ॥

 ज्ञानं यदमलं शुद्धं संयच्छत्यात्मलाभदम् ।  
 पुनरिममेवार्थं सहेतुकं द्रढयन् क्षेत्रक्षेत्रज्ञयोरुभयोरपि भगवद्रूपत्वात् क्षेत्रस्यैव भोगमोक्षप्रदत्वं क्षेत्रज्ञभूतस्य बीजपिण्डान्यतरस्य तु मोक्षसाधकज्ञानप्रदत्वं चाह- यस्मादिति सपादैस्त्रिभिः। व्याप्यव्यापकरूपेण क्षेत्रक्षेत्रज्ञरूपेणेत्यर्थः। निरावरणलक्षणो व्यापकरूप इत्यर्थः ॥ 38-41 ॥  
 \[1 मभिमानं- मु. अटी.।\]  
   
 शक्तिव्यक्तिमयत्वं च जाग्रद्वृत्तेः \[1\]पदात्मनः ॥ 41 ॥

 एवं संज्ञात्मनः स्वप्नवृत्तेरेकत्वमस्ति च ।  
 सुषुप्तिवृत्तेः पिण्डाख्यमन्त्रस्यैव\[2\] महामते ॥ 42 ॥ 

 बीजात्मनस्तु\[3\]र्यवृत्तेः शक्तिव्यक्तित्वमस्ति वै ।  
 जाग्रत्स्वप्नसुषुप्तितुर्यावस्थानां पदसंज्ञापिण्डबीजानां च क्रमेण परस्परं शक्तिव्यक्तित्वमाह- शक्तीति द्वाभ्याम्॥ 41-43 ॥  
 \[1 परा- मु. अटी.।\]  
 \[2 ख्यं- बक. बख. अ. उ.।\]   
 \[3 स्तस्य- मु. अटी.।\]

 व्यक्तिर्ज्ञानफलोपेता\[1\] नियता यद्यपि स्मृता ॥ 43 ॥  
   
 भगवन्मन्त्रमूर्तीनां तथापि परमात्मनः ।  
 आद्यस्य चातुरात्म्यस्य केवलस्याथवा विभोः ॥ 44 ॥

 चतुष्प्रकारं यन्मन्त्रं विद्धि तन्मोक्षभूतिदम् ।  
 अतोऽन्यथा यदुद्दिष्टममिश्रं मिश्रमेव हि ॥ 45 ॥

 फलं भाव\[2\]वशाच्चैव तत्तथा विद्धि नान्यथा ।  
 यद्यपि बीजादिभगवन्मन्त्रव्यक्तेर्ज्ञानप्रदत्वं भोगमोक्षफलप्रदत्वं च नियमेनोक्तम्, तथापि तत्सुषुप्तिव्यूहादिमन्त्रव्यक्तिविषयम्, परमन्त्राणां तु चतुर्विधानामपि मोक्षप्रदत्वमेवेत्याह- व्यक्तिरिति त्रिभिः। आद्यस्य चातुरात्म्यस्य, तुर्यव्यूहस्येत्यर्थः। केवलस्य विभोः, परात्परस्येत्यर्थः। अतोऽन्यथा यदुद्दिष्टं सुषुप्तिव्यूहादिक्रमेणोक्तं मन्त्रजातमित्यर्थः। अमिश्रं फलं केवलमोक्षमित्यर्थः। मिश्रं फलं भोगसहितं मोक्षमित्यर्थः। भाववशात् तत्तदभिसन्ध्यनुसारेणेत्यर्थः। ददातीति शेषः। एवं च द्वितीयपरिच्छेदोक्तस्य परमन्त्रस्य पदमन्त्रत्वेऽपि मुख्यतो मोक्षप्रदत्वात्, अत एव तन्मन्त्रस्य योगिभिरुपास्यत्वेन पूर्वमुक्तत्वाच्चेदानीं संज्ञापदमन्त्रसामान्यस्य भोगप्रदातृत्वोक्तिर्विरुद्ध्यतीत्यभिप्रायेणैवं विषयव्यवस्था कृतेति बोध्यम् ॥ 43-46 ॥  
 \[1 बलो- मु. अटी.।\]  
 \[2 भाग- मु.।\]

 ज्ञात्वैवमर्चयेत् पश्चान्नानामन्त्रैर्महामते ॥ 46 ॥

 गौणमुख्यादि\[1\]गुह्यैस्तु प्रादुर्भावगणं विभोः ।  
 एवं तत्तन्मन्त्रफलभेदादिज्ञानपूर्वकं भगवदर्चनं कुर्यादित्याह- ज्ञात्वेति। प्रादुर्भावगणं वक्ष्यमाणपद्मनाभाद्यवतारसमूहमित्यर्थः ॥ 46-47 ॥  
 \[1 तिगु- मु.।\]

 महाज्योतिस्वरूपस्य सह\[1\] वै चतुरात्मना ॥ 47 ॥

 प्राग् जाग्रत्पदसंस्थस्य लेशेनोक्तं तदर्चनम् ।  
 इदानीं सविशेषेण\[2\] मन्त्रध्यानक्रियान्वितम् ॥ 48 ॥

 प्रवक्ष्यामि समासेन श्रृणुष्वायतलोचन ।  
 परेण भगवता सह जाग्रद्व्यूहस्यार्चनं पूर्वं संग्रहेणोक्तम्, इदानीं सविशेषं वक्ष्यामीत्याह- महाज्योतिरिति द्वाभ्याम्। महाज्योतिस्वरूपस्य परस्येत्यर्थः। चतुरात्मना सह वासुदेवादिचातुरात्म्येन सहेत्यर्थः। "स्वमूर्तिभिरमूर्ताभिरच्युताद्याभिरन्वितः" (2/72) इति तत्रापि चातुरात्म्यमुक्तं हि। जाग्रत्पदसंस्थस्य जाग्रद्व्यूहस्येत्यर्थः। प्राक् पूर्वम्, तदर्चनं तथाविधमर्चनम्, लेशेनोक्तं द्वितीयपरिच्छेदे मानसार्चनम्, षष्ठपरिच्छेदे बाह्यार्चनं चोक्तमित्यर्थः ॥ 47-49 ॥  
 \[1 सहैव- उ.।\]  
 \[2 तु वि- अटी.।\]

 विशाखयूपो भगवान् स्वयं विश्वसिसृक्षया ॥ 49 ॥

 अध्यक्षेण स्वरूपेण समुदेत्येक हि ।  
 महिमानं तु निश्शेषं शुद्ध\[1\]संवित्पुरस्सरम् ॥ 50 ॥

 आदायाद्यपदस्थस्य चातुरात्म्यस्य वै विभोः ।  
 आदौ सकलविभवदेवानामधिपेर्विशाखयूपसंज्ञस्य भगवतः प्रादुर्भावरीतिमाह - विशाखयूप इति द्वाभ्याम्। आद्यपदस्थस्य चातुरात्म्यस्य (च?) \[2\]तुर्यव्यूहस्य। शुद्धसंवित्पुरस्सरं महिमानमादाय व्यूहविभवावतारसाधनोपकरणं संगृह्येत्यर्थः। एवमेवोपबृंहितं जगज्जनन्यापि-  
 तुर्याद्य\[3\]स्वप्नपर्यन्ते चातुरात्म्यादिके हि यत् ॥  
 तत्तदैश्वर्यसंपन्ने षाड्गुण्यं सुव्यवस्थितम् ।  
 तदादायाखिलं दिव्यं शुद्धसंवित्पुरस्सरम् ॥  
 विभजत्यात्मनात्मानं वासुदेवादिरूपकः\[4\] । (लक्ष्मी. 11/15-17)  
इति ॥ 49-51 ॥  
 \[1 शुद्धं- अ. उ.।\]  
 \[2 तुर्यव्यमहस्य- अ.।\]  
 \[3 तुर्याद्ये- मु.।\]  
 \[4 रूपतः - मु.।\]

 तथा\[1\] चाधारभूयिष्ठ\[2\]देवानां चेष्टितं हि यत् ॥ 51 ॥

 सितादयः कान्तयोऽथ श्रयादिकं च महामते ।  
 सलाञ्छनं वैभवीयं सायुधं बीजमेव तु ॥ 52 ॥  
   
 ज्ञानाद्यं गुणषट्कं च तदुक्ताः शक्तयोऽ\[3\]खिलाः ।  
 अणिमाद्यष्टकं चैव स्थित्युत्पत्तिलयोदयाः\[4\] ॥ 53 ॥

 शक्तिः सा चातुरात्मीया त्वैश्वरीत्यभिधीयते ।  
 तदुपकरणानां विवरणमाह- तथा चेति त्रिभिः। श्र्यादिकं श्रीदेव्यादिकं शक्तिजालमित्यर्थः। एषां सर्वेषामपि षाड्गुण्यमयत्वमुक्तं लक्ष्मीतन्त्रे-  
 परादिविभवान्तानां सर्वेषां देवतात्मनाम् ।  
 शुद्धषाड्गुण्यरूपाणि वपूंषि त्रिदशेश्वर ॥  
 यावन्त्यस्त्राणि देवानां चक्र\[5\]शङ्खादिकानि वै ।  
 भूषणानि विचित्राणि वासांसि विविधानि च ॥  
 ध्वजाश्च विविधाकाराः कान्तयश्च सितादिकाः ।  
 वाहनानि विचित्राणि सत्याद्यानि सुरेश्वर ॥  
 शक्तयो भोगदाश्चैव विविधाकारसंस्थिताः\[6\] ।  
 आन्तःकरणिको वर्गस्तदीया वृत्तयोऽखिलाः ॥  
 यच्च यच्चोपकरणं सामान्यं पुरुषान्तरैः ।  
 षाड्गुण्यनिर्मितं विद्धि तत्सर्वं बलसूदन ॥ (11/32-36) इति ॥ 51-54 ॥  
 \[1 यथा- मु. बक.।\]  
 \[2 भूयिष्ठं- बक. अ., भूमिष्ठ- उ.।\]  
 \[3 यो या- अ. उ., यो यत्- मु. अटी.।\]  
 \[4 यादयः- अ., लोदयः- उ.।\]  
 \[5 शङ्कचक्रा- अ.।\]  
 \[6 संस्थितिः- अ. मु.।\]  
   
 यथा\[1\]र्ककिरणव्रातं त्यक्त्वा तेजःकणो महान् ॥ 54 ॥

 स्वकारणं विना सर्वमापूरयति गोचरम् ।  
 स्वातन्त्र्यात् परिपूर्णत्वात् तद्वत् स परमेश्वरः ॥ 55 ॥

 विहाय वासुदेवा\[2\]द्यं मूर्तिशाखा\[3\]चतुष्टयम् ।  
 वैभवीयस्य यूथस्य पतित्वेनावतिष्ठते ॥ 56 ॥

 सम्भूतिस्थितिसंहारभोगकैवल्यलक्षणम् ।  
 प्रेरयन् वै धिया चक्रं पञ्चारमिदमुत्तमम् ॥ 57 ॥  
 सूर्यतेजःकणदृष्टान्तपूर्वकं तस्य विशाखयूपस्यैव विभवदेवताधिपत्यमाह- यथेत्यादिभिः सार्धैः। (षड्भिः? त्रिभिः)। एवमेवोपबृंहितं लोकमात्रापि-  
 पुनर्विभववेलायां विना मूर्तिचतुष्टयम् ॥  
 विशाखयूप एवैष विभवान् भावयत्युत । इति ।  
    (लक्ष्मी. 11/17-18)  
 ननु भवता प्रथमपरिच्छेदव्याख्यानप्रकरणे विभवदेवानामनिरुद्धोत्पन्नत्वमुक्तम्, इदानीं विशाखयूपस्य तत्कारणत्वमुच्यते। कथमुभयोरविरोध इति चेत्, सत्यम्। उभयोरभेदेनाविरोधो बोध्यः ॥ 54-57 ॥  
 \[1 यथार्कः- अ.।\]  
 \[2 द्यमूर्तिः- अ.।\]  
 \[3 श्शाख- बक. बख.।\]  
   
 स्मर्तव्यः स्वपदस्थः स स्वबीजे\[1\]नामलात्मना ।  
 आमूर्धतोऽङ्घ्रिपर्यन्तं तदीयं गात्रमण्डलम् ॥ 58 ॥

 रत्नवद् वैभवीयैस्तु बीजैर्भाव्यमलङ्कृतम् ।  
 क्रमादुच्चार्यमाणैस्तैरमृतौघेन पूर्ववत् ॥ 59 ॥  
   
 पूजनात् परमेशत्वमचिरादेव गच्छति\[2\] ।  
   
 विशाखयूपस्य तद्बीजेन स्वपदे ध्यानम्, पद्मनाभादिबीजैस्तदीयगात्रालङ्करणध्यानम्, तदर्चनफलं चाह- स्मर्तव्य इति सार्धद्वाभ्याम् ॥ 58-60 ॥

 \[1 स्वबीजेन स्वामलात्मना- मु. अटी.।\]  
 \[2 यच्चति- अ. उ.।\]

 श्रृणु तद्बीजनिचयं सावधानेन चेतसा ॥ 60 ॥  
   
 तत्प्रसादात् परां सिद्धिं प्रयान्ति भगवन्मयाः ।  
 शुचौ देशे मनोज्ञे च सुलिप्ते पुष्पभूषिते\[1\] ॥ 61 ॥

 चन्दनक्षोदसंयुक्ते सुधूपेनाधिवासिते ।  
 विलिख्य मातृकाचकं भेदेनानेन वै पुनः ॥ 62 ॥

 येन सन्दृष्टमात्रेण शतधा याति कल्मषम् ।  
 प्रागादौ पञ्चवर्गान्तं\[2\] मध्यान्तं मध्यतो लिखेत् ॥ 63 ॥

 यादयो नव नाभिस्था आदयः षोडशारगाः ।  
 कादयो नेमिगाः सर्वे पूर्वचक्रे यदक्षगम् ॥ 64 ॥

 तदस्मिन् प्रधिभूतं\[3\] तु पूजयेद् विधिना ततः ।  
 शब्दब्रह्ममयं चक्रमर्घ्यपुष्पादिकैः क्रमात् ॥ 65 ॥  
 विभवदेवबीजोद्धरणार्थं\[4\] वर्णचक्ररचनां तदर्चनं चाह- श्रृण्विति सार्धैः पञ्चभिः। वर्गान्ता ङकारञकार\[5\]णकारनकारमकारा इत्यर्थः। यावदो नव यकारादिक्षकारान्ताः। पूर्वचक्रे द्वितीयपरिच्छेदोक्ते चक्रे। अक्षगं यद्वर्णं प्रणव इत्यर्थः॥ 60-65 ॥  
 \[1 यच्चति- अ. उ.।\]  
 \[2 न्तात्- बक. बख., न्तान्- उ.।\]  
 \[3 पृथिवीभूतं- अ.।\]  
 \[4 द्धार- मु.।\]  
 \[5 \`णकार' नास्ति- अ.।\]


 तन्मध्यादुद्धरेदादौ सर्वेषां कारणं हि यत् ।  
 उदक्स्थमक्षरं चाक्षादरान्ताद्येन भूषितम् ॥ 66 ॥

 विद्धि सर्वेश्वरस्येदं बीजं निर्बीजकारणम् ।  
 एतदेवाब्जनाभस्य विसर्गसहितं स्मृतम् ॥ 67 ॥

 नेमिवर्गाद् द्वितीयं वै ततोऽरात् षष्ठमक्षरम् ।  
 अष्टमं नाभिदेशाच्च तत्संख्यं नेमिमण्डलात् ॥ 68 ॥

 नेमिपूर्वमतो नाभेः सप्तमं पञ्चमारगम् ।  
 अराच्चतुर्दशं\[1\] त्वक्षात् पश्चिमाशागतं हि यत्\[2\] ॥ 69 ॥

 नेमेरेकादशं चाथ षोडशं च त्रयोदशम् ।  
 पञ्चमं नाभिदेशाच्च नेमेरेकोनविंशकम् ॥ 70 ॥

 तदन्तं सप्तमं चैव नवमं हि महामते ।  
 नाभेस्तृतीयं तदनु नेमेस्तत्संख्यमेव च ॥ 71 ॥

 द्वादशं च बहिष्ठेभ्यो दशमं\[3\] षोडशात् परम् ।  
 नाभिपूर्वं ततो वर्णं नेमेः पञ्चदशं हि यत् ॥ 72 ॥

 तुर्यसंख्यमराद्बीजं ततो नाभिचतुर्थकम् ।  
 षष्ठं नेमेश्चतुर्थं च मध्य\[4\]मक्षात् तथा हरेत् ॥ 73 ॥

 तत्रैव पूर्वदिकसंस्थं यद् बाह्याद्वै पञ्चमं ततः ।  
 अक्षाद् दक्षिणदिक्संस्थं नेमेरष्टादशं ततः ॥ 74 ॥

 द्वितीयं नाभिदेशाच्च तदन्ते सप्तमारगम् ।  
 चतुर्दशमतो\[5\] नेमेः षष्ठं नाभेरथाहरेत् ॥ 75 ॥

 सर्वे कारणवन्मूर्ध्ना योजनीयाः समासतः ।  
 प्रणवाद्या नमोन्ताश्च तेजसातीव निर्भराः\[6\] ॥ 76 ॥  
 बीजोद्धारक्रममाह- तन्मध्यादित्यारभ्य तेजसाऽतीव निर्भरा इत्यन्तम्। अक्षाद् उदक्स्थमक्षरं नकारमुद्धत्य, अरान्ताद्येनानुस्वारेण भूषितं कुर्यात्। तथा च नमिति प्रयोगः। इदं सर्वेश्वरस्य विशाखयूपस्य बीजम्। एतदेव विसर्गसहितं चेद् अब्जनाभस्य बीजं भवति। ध्रुवबीजं तु नेमिवर्गाद् द्वितीयं खकारः। अनन्तबीजं तु अरात् षष्ठमक्षरम् ऊकारः। एवं क्रमेण षष्ठं नाभेरथाहरेदिति पातालशयनबीजान्तमर्थो बोध्यः।  
 सर्वे बीजाः कारणवत् पूर्वोक्तविशाखयूपवत्, मूर्ध्ना अनुस्वारेण योजनीयाः। प्रणवाद्या नमोन्ताश्च ज्ञेयाः। तथा चैषां प्रयोगः-  
 ॐ नो नमः, ॐ खं नमः, ॐ ऊँ नमः, ॐ हं नमः, ॐ टं नमः, ॐ कं नमः, ॐ सं नमः, ॐ उंनमः, ॐ औं नमः, ॐ णं नमः, ॐ डं नमः, ॐ यं नमः, ॐ तं नमः, ॐ शं नमः, ॐ नं नमः, ॐ अं नमः, ॐ जं नमः, ॐ टं नमः, ॐ लं नमः, ॐ गं नमः, ॐ ढं नमः, ॐ ठं नमः, ॐ पं नमः, ॐ यं नमः, ॐ दं नमः, ॐ रं नमः, ॐ वं नमः, ॐ लं नमः, ॐ धं नमः, ॐ मं नमः, ॐ डं नमः, ॐ चं नमः, ॐ अं नमः, ॐ फं नमः, ॐ रं नमः, ॐ ऋं नमः, ॐ थं नमः, ॐ षं नमः। इत्यष्टत्रिंशद् बीजानि ॥ 66-76 ॥  
 \[1 शान् पक्षान्- अ.।\]  
 \[2 तत् - अ.।\]  
 \[3 नवमं - बक. बख.।\]  
 \[4 माक्षा- मु. अ. अटी.।\]  
 \[5 मधो- मु., मथो- अटी.।\]  
 \[6 निर्हराः- अ.।\]  
   
 पद्मनाभादयो देवा वाच्यास्तेषां क्रमेण तु ।  
 पद्मनाभो ध्रुवोऽनन्तः शक्त्यात्मा मधुसूदनः ॥ 77 ॥

 विद्याधिदेवः कपिलो विश्वरूपो विहङ्गमः ।  
 क्रोडात्मा वडवावक्त्रो धर्मो वागीश्वरस्तथा ॥ 78 ॥

 देव एकार्णवशयः कूर्मः पातालधारकः ।  
 वाराहो नर\[1\]सिंहश्चाप्यमृता\[2\]हरणस्तु वै ॥ 79 ॥

 श्रीपतिर्दिव्यदेहोऽथ कान्तात्माऽमृतधारकः ।  
 राहुजित्\[3\] कालनेमिघ्नः पारिजातहरो महान् ॥ 80 ॥

 लोकनाथस्तु शान्तात्मा दत्तात्रेयो महाप्रभुः\[4\] ।  
 न्यग्रोधशायी भगवानेकश्रृङ्गतनुस्ततः ॥ 81 ॥

 देवो वामनदेहस्तु सर्वव्यापी\[5\] त्रिविक्रमः ।  
 नरो नारायणश्चैव हरिः कृष्णस्तथैव च ॥ 82 ॥

 ज्वलत्परशुधृग्रामो रामश्चान्यो धनुर्धरः ।  
 वेदविद् भगवान् कल्की पातालशयनः प्रभुः ॥ 83 ॥

 प्रादुर्भावगणो मुख्य इत्युक्तस्ते समासतः ।  
 एषां वाच्यान् पद्मनाभाद्यष्टत्रिंशद्देवान् क्रमेणाह- पद्मनाभादय इति प्रक्रम्य इत्युक्तस्ते समासत इत्यन्तम्। देव इति पदमेकार्णवशयस्य विशेषणम्। पातालधारक इति कूर्मविशेषणम्। दिव्यदेह इति श्रीपतिविशेषणम्। अमृतधारक इति कान्तात्मनो विशेषणम्। महानिति पारिजातहरस्य विशेषणम्। शान्तात्मेति लोकनाथस्य विशेषणम्। महाप्रभुरिति दत्तात्रेयस्य विशेषणम्। भगवानिति न्यग्रोधशायिनो विशेषणम्। देव इति वामनस्य, सर्वव्यापीति त्रिविक्रमस्य च विशेषणम्। ज्वलत्परशुधृगिति रामस्य, धनुर्धर इत्यन्तस्य रामस्य च विशेषणम्। भगवानिति कल्किनः, प्रभुरिति पातालशयनस्य च विशेषणम्। एवं विशेषणविशेष्यमबुध्वा पारमेश्वरव्याख्याने विमानार्चनप्रकरणे एकश्रृङ्गतन्वादिषु द्वादशमूर्तिषु, कूर्मादिषु द्वा\[6\]दशमूर्तिषु च जागरूकास्वप्येकश्रृङ्गादिपातालशयनान्तमेकादश मूर्तयः, कूर्मादिन्यग्रोधशाय्यन्तमेकादश मूर्तय इति च लिखितम्। अतः सावधानं बोद्धव्यम्\[7\]।  
 एवं चात्र पद्मनाभादिपातालशयनान्ता अष्टत्रिंशद्विभवदेवा ज्ञेयाः। तथा च लक्ष्मीतन्त्रे- "पद्मनाभो ध्रुवोऽनन्तः" (11/19)इति प्रक्रम्य "त्रिंशच्चाष्टाविमे देवाः पद्मनाभादयो मताः" (11/25) इत्युक्तम्। अहिर्बुध्न्यसंहितायां तु पञ्चमेऽध्याये एवमेव विभवदेवानुक्त्वा "त्रिंशच्च नव चैवैते पद्मनाभादयो मताः" (5/57) इत्युक्तम्, नैतावता परस्परविरोधः शङ्कनीयः। पद्मनाभादयोऽष्टत्रिंशद्देवाः, तेषामधिपतिर्विशाखयूपस्त्वेकः। तेन सहैकोनचत्वारिंशद्देवा इत्यभिप्रायेण "त्रिंशच्च नव चैवैते" (5/57) इत्युक्तमिति बोध्यम्। \[8\]यतो विशाखयूपस्य विभवदेवाधिपत्यं पूर्वमेवोक्तम्- "वैभवीयस्य यूथस्य\[9\] पतित्वेनावतिष्ठते" (9/56) इति। अत एवात्र विशाखयूपपुरस्सरमेकोनचत्वारिंशद्बीजान्युक्तानि। किञ्च, ध्यानप्रकरणेऽपि-  
 त्रयाणां मुख्यपूर्वाणां ध्रुवान्तानां पुरोदितम् ।  
 शेषादीनामशेषाणामिदानीमवधारय ॥  
 ध्यानं पातालनिलयपर्यन्तानां यथास्थितम् । (12/3-4)  
इति विशाखयूपस्यापि विभवदेवैः साहचर्यं वक्ष्यति। ननु- "पद्मनाभो ध्रुवोऽनन्तः" (5/50) इति प्रक्रम्य, "त्रिंशच्च नव चैवैते पद्मनाभादयो मताः" (5/57) इति पद्मनाभादीनामेवैकोनचत्वारिंशत्संख्याकत्वेनोक्तत्वादनुक्तविशाखयूपस्य संख्यापूरणार्थँ तत्र संयोजनमनुचितम्। तथा गत्यभावे तद्योजनं कार्यम्। अस्ति च गत्यन्तरम्। तथाहि- "श्रीपतिर्भगवान् देवः" (अहि. 5/53) इत्यत्र देवशब्देन पौष्करोक्तमन्दरोत्पाटकृद्देवो ग्राह्याः, उभयत्राप्येकरूपदेवशब्दप्रयोगात्, प्रकरणाच्च। पौष्करे हि-  
 मन्दरोत्पाटकृद् देवस्त्वमृताहरणस्तथा ।  
 सुधाकलशधृक् चैव वनिताकृतिविग्रहः ॥  
 भूयो रूपान्तरं चैव राहोश्चिच्छेद मस्तकम् ।  
 एवं चतुर्धा भगवान् एष एव महामते ॥  
 प्रादुर्भावान्तरोपेतः प्रादुर्भावोत्तमोत्तमः । (36/215-217)  
इति मन्दरोत्पाटकृदवतारस्य पार्थक्येन निर्देशः कृत इति चेन्न; अहिर्बुध्न्ये- "पद्मनाभो ध्रुवोऽनन्तः" (5/50) इति प्रक्रम्य सात्वतोक्तानुपूर्व्या एव पठितत्वात्, "सात्वते शासने सर्वं तत्तदुक्तं महामते\[9\]" (5/59) इति पद्मनाभादिलक्षणानां सात्वते द्रष्टव्यत्वेनोक्तत्वाच्चाहिर्बुध्न्यस्थवाक्यानामपि सात्वतानुसारेणैव व्याख्येयत्वात्। सात्वते हि मन्दरोत्पाटकृद् देवो न पृथग् निर्दिष्टः। तस्मात्-  
 आप्तकामः स भगवान् स्वव्यापारवशेन तु ॥  
 स्वां शक्तिमवलब्यास्ते पद्मनाभात्मना पुनः । (9/97-98)  
 इ(ति पूर्वो?त्यु)क्तेः पद्मनाभविशाखयूपयोरभेदात्। अत एवेश्वरपारमेश्वरयोरङ्कुरार्पणप्रकरणे- "अब्जनाभं परं चैव पद्मनाभं ध्रुवं तथा" (ई. सं. 10/174; पा. सं 15/159) इति विशाखयूपस्यापि पद्मनाभशब्देनैव विशाखयूपोऽपि संगृहीत इति सूक्ष्मदृष्ट्या बोध्यम्। नन्वहिर्बुध्न्यवाक्य\[10\]स्यैवं कथञ्चिद् गतिरुक्ता,  
 पद्मनाभादिकाः सर्वे वैभवीयास्तथैव च ।  
 षट्त्रिंशत्संख्याताः प्राधान्येन गणेश्वर ॥  
 षट्त्रिंशद्भेदभिन्नस्तु पद्मनाभादिकाः सुराः ।  
 अनिरुद्धात् समुत्पन्ना दीपाद्दीप\[11\] इवेश्वराः\[12\] ॥ (तत्त्वा., पृ. 134) इति विष्वक्सेनसंहितावाक्यस्य का गतिरिति चेत्, तद्गतिकल्पनं तु श्रीमद्रम्यजामातृमुनिभिरेव तत्त्वत्रयव्याख्याने कृतम्। तथाहि - अहिर्बुघ्न्यसंहितोक्तैकोनचत्वारिंशद्विभवदेवेषु विहाय मुमुक्षुभिरर्च्याः पद्मनाभादयो मुख्यप्रादुर्भावाः षट्त्रिंशदिति विष्वक्सेनसंहितायामुक्तमिति।  
 नन्वेवं गतिकल्पनमज्ञानमूलकम्, यतः- "पद्मनाभो ध्रुवोऽनन्तः" (5/50) इत्यहिर्बुध्न्योक्तानुपूर्व्यां स्थितस्य वेदविच्छब्दस्य वेदव्यासोऽर्थ इति रम्यजामातृमुनिभिर्न ज्ञातम्, तस्य वेदव्यासपरत्वनिर्णायकसहस्रनामभाष्यवाक्यमपि नाधीतमिति चेत्, किमरे मूढाग्रगण्य! तेषामाचार्याणामाशयमविदित्वा दूषयसि-  
 कृष्णद्वैपायनं व्यासं विद्धि नारायणं प्रभुम् ।  
 को ह्यन्यो भुवि मैत्रेय महाभारतकृद् भवेत् ॥  
    (वि. पु. 3/4/5)  
इत्युक्तमहामहिम्नि सूत्रकृति श्रीकृष्णद्वैपायने साक्षाद् भगवदवतारत्वमेव तेषामभिमतम्।  
 ननु तर्हि व्यासस्यावेशावतारत्वं मुमुक्षुभिरनुपास्यत्वं च तैरेव कथमुक्तमिति चेत्, सत्यम्। न तत् कृष्णद्वैपायनविषयम्, अपि तु विष्णु\[13\]पुराणोक्ताष्टाविंशतिसंख्याकव्यासान्तरविषयम्।  
 ननु च सहस्रनामभाष्ये- "तत्र प्रादुर्भावाः केचित् साक्षात्, यथा मत्स्यकूर्मादयः। अन्ये तु ऋष्यादिविशिष्टपुरुषाधिष्ठानेन; यथा भार्गवरामकृष्णद्वैपायनादयः" (पृ. 182) इति कृष्णद्वैपायनस्यैवावेशावतारत्वमुक्तम्, तस्य का गतिरिति चेत्, तच्च कल्पभेदेनावतीर्णकृष्णद्वैपायनविषयं बोध्यम्, अन्यथा आचार्योक्तिविरोधात्। यथा तत्त्वत्रयव्याख्याने बुद्धस्य साक्षादवतारत्वमाचार्यहृदये प्रतिपादितम्। विष्वक्सेनसंहितादिषु तस्यावेशावतारत्वमुक्तम्। उभयोर्विरोधः कल्पभेदेन परिहरणीय इति व्याख्यातम्, तद्वदिहापीति\[14\] संतोष्टव्यमायुष्मता ।  
 ननु "प्रादुर्भावगणो मुख्यः" (9/84) इति\[15\] पद्मनाभभाद्यष्टत्रिंशद्देवानामपि मुख्यप्रादुर्भावत्वमुक्तम्, तदन्तःपातिकपिलादीनां गौणत्वं कथं वक्तुं शक्यमिति चेत्, ब्रूमः- अत्र "प्रादुर्भावगणो मुख्यः" (9/84) इत्यत्र स्थितो मुख्यशब्दो विष्वक्सेनसंहितोक्तो मुख्यशब्दश्च न समानार्थकः, यतो विष्वक्सेनसंहितायाम्-  
 प्रादुर्भावो द्विधा प्रोक्तो गौणमुख्यविभेदतः ।  
 मदिच्छया हि गौणत्वं मनुष्यत्वमिवेच्छया ॥  
 सूकरत्वं\[16\] च मत्स्यत्वं नारसिंहत्वमेव च ।  
 यथा वा दण्डकारण्ये कुब्जाम्रत्वं ममेच्छया ॥  
 यथा वाजिमुखत्वं च मम संकल्पतो\[17\] भवेत् ।  
 सेनापते ममेच्छातो गौणत्वं न च कर्मणा ॥  
 प्रादुर्भावास्तु मुख्या ये मदंशत्वाद्विशेषतः ।  
 अजहत्स्वभाव\[18\]विभवदिव्याः प्राकृतविग्रहाः ॥  
 दीपाद् दीप\[19\] इवोत्पन्ना जगतो रक्षणाय ते ।  
 अर्च्या एव हि सेनेश अनर्च्यादितरान् विदुः ॥  
 अनर्च्यानपि वक्ष्यामि प्रादुर्भावान् यथाक्रमम् ।  
 चतुर्मुखस्तु भगवान् सृष्टिकार्ये नियोजितः ॥  
 शङ्कराख्यो महारुद्रः संहारे विनियोजितः ।  
 मोहनाख्यस्तथा बुद्धो व्यासश्चैव महानृषिः ॥  
 वेदानां व्यसने तत्र देवेन विनियोजितः ।  
 अर्जुनो धन्विनां श्रेष्ठो जामदग्न्यो महानृषिः ॥  
 वसूनां पावकश्चापि वित्तेशश्व तथैव च ।  
 एवमाद्यास्तु\[20\] सेनेश प्रादुर्भावैरधिष्ठिताः ॥  
 जीवात्मानः सर्व एते नोपा\[21\]स्तिर्वैष्णवी हि सा ।  
 आविष्टमात्रास्ते सर्वे कार्यार्थममितद्युते ॥  
 अनर्च्याः सर्व एवैते विरुद्धत्वान्महामते ।  
 अहङ्कृतियुताश्चैव\[22\] जीवमिश्रा \[23\]ह्यधिष्ठिताः ॥  
    (तत्त्व., पृ. 130-132)  
इत्यादिभिर्मुख्यः साक्षादवतारः, गौणस्त्वावेशावतार इति प्रतिपादितम्। अत्र तु साक्षादवतारानावेशावतारांश्च सह पठित्वा प्रादुर्भावगणो मुख्य इत्युभयेषामपि मुख्यप्रादुर्भावत्वप्रतिपादनादुभयसाधारणप्रसिद्धत्वमेव मुख्यशब्दार्थः, न तु साक्षादवतारत्वमिति बोध्यम्।  
 किञ्च, "प्रादुर्भावगणो मुख्य इत्युक्तस्ते समासतः" (9/84) इत्यत्र प्रादुर्भावशब्देन मुख्यप्रादुर्भावा गौणप्रादुर्भावाश्च यथा संगृहीताः, तथा प्रादुर्भावान्तराण्यपि संगृहीतानि बोध्यानि, त्रिविक्रमादीनां प्रादुर्भावान्तरत्वात्। प्रादुर्भावान्तरं नाम तत्तदवताराणामवान्तरभेदाः। तथा च पौष्करे\[24\]-  
 स्वभावमजहच्छश्वदाकारान्तरमाकृतेः ।  
 यत्त\[25\]दंशमुद्भूतं प्रादुर्भावान्तरं तु तत् ॥ इति ॥ (36/201-202)  
कण्ठरवेण च प्रतिपादितास्तत्रैव-  
 तथा वामननाथेन खर्वमूर्तिधरेण च ।  
 स्नातकब्रह्मचारीयलाच्छनैर्लाञ्छितेन\[26\] च ॥  
 तस्य रूपान्तरेणैव सुखानां सुखदेन च ।  
 त्रिविक्रमाख्यसंज्ञेन त्रैलोक्याक्रान्तमूर्तिना ॥ (36/196-198)  
इत्यादिभिः। विष्वक्सेनसंहितायां चैवमेवोक्तम्-  
 पूर्वोत्पन्नाद् वैभवीयात् प्रादुर्भूता\[27\] महेश्वराः ।  
 प्रादुर्भावान्तरान् विद्धि तान् गणेश्वर मुख्यतः ॥  
 उपेन्द्राच्च यथा \[28\]मुख्यात् त्रिविक्रमतनुर्हरिः । (तत्त्व., पृ. 135)  
इत्यादिभिः। लक्ष्मीतन्त्राहिर्बुध्न्यसंहि(ताया?तयो)स्त्वावेशावताराणां प्रादुर्भावान्तरत्वमुक्तम्-  
 आविश्याविश्य कुरुते यत्र देवनरादिकम् ।  
 जगद्धितं जगन्नाथस्तज्ज्ञेयं विभवान्तरम् ॥ इति, (लक्ष्मी. 4/30)  
 विभवान्तरसंज्ञं तद् यच्छक्त्यावेशसंभवम् । इति च । (अहि. 8/51)  
 वस्तुतस्तु "प्रादुर्भावगणो मुख्य इत्युक्तस्ते समासतः" (9/84) इति कृष्णस्तूच्यत\[29\] एव, तदनुक्तिः केनोच्यत इति चेन्न, यतोऽत्र प्रतिपादितः कृष्णो न वसुदेवात्मजः, अपि तु धर्मात्मज इति बोध्यम्। तथा च पौष्करे-  
 धर्मात्मा भगवान् विष्णुः प्रादुर्भावं च शाश्वतम् ।  
 प्रादुर्भूतं हि वै यस्मान्नराद्यं कृष्णपश्चिमम् ॥ इति । (36/207)  
 ननु चात्र केवलकृष्णशब्दस्योक्तत्वाद् \[30\]वसुदेवपुत्रः प्रसिद्धः कृष्ण एव स्यादिति चेन्न, साहचर्यविरोधाद् वक्ष्यमाणध्यानविरोधाच्च। किञ्च, अत्रानन्तस्योक्तत्वाद् बलभद्रलक्ष्मणावप्युक्तप्रायाविति बोध्यम्,  
 अनन्तः प्रथमं रूपं लक्ष्मणश्च ततः परम् ।  
 बलभद्रस्तृतीयस्तु कलौ कश्चिद् भविष्यति ॥  
 इति प्रसिद्धेः।  
 ननु भगवदवतारमध्ये शेषावतारयोर्बलभद्रलक्ष्मणयोः कथनं कस्यापेक्षितमिति चेन्न, शेषस्यैव भगवतारत्वात्। अत एवात्र- "पद्मनाभो ध्रुवोऽनन्तः" (9/77) इत्यनन्तस्याप्युक्तत्वाच्च।  
 ननु तर्हि मत्स्याद्यवतारदशकेऽप्यन्तर्भूतस्य\[31\] बलभद्रस्यास्मिन् पद्मनाभाद्यष्टत्रिंशावतारगणे \[32\]कथमप्रतिपादनमिति चेत्, सत्यम्। यथा श्रीरामस्योक्त्या लक्ष्मणाद्यास्त्रयोऽप्युक्तप्रायाः, तथा पारिजातहरस्योक्त्या तद्भातृपुत्रपौत्राः सङ्कर्षणप्रद्युम्नानिरुद्धा अप्युक्तप्राया इति बोध्यम्।  
 ननु किं प्रद्युम्नानिरुद्धयोरपि भगवदवतारान्तर्गतत्वमङ्गीक्रियत इति चेत्, निःसंशयमङ्गीक्रियते। ननु तर्हि पुराणार्थानभिज्ञोऽसि, श्रीभागवते दशमस्कन्धे-  
 कामस्तु वासुदेवांशो दग्धः प्राग् रुद्रमन्युना ।  
 देहोपपत्तये भूयस्तमेव प्रत्यपद्यत ॥  
    (10/55/1)  
इत्यत्र मुनिभावप्रकाशिकाख्यायां व्याख्यायाम्- "वासुदेवांश इति विशेषणम्। अनेन भाविजन्मप्रभृति संबन्ध उक्तः। न(नु?तु) चतुर्व्यूहेष्वयं तृतीयव्यूह उच्यते, नामसाम्यं तु तद्विभूतित्वनिबन्धनमिति विवेकः। वासुदेवाधिष्ठितचित्तप्र(भा?प्र)वत्वाद् वासुदेवांशस्तत्सृष्टिहेतुत्वाद्वा" इति व्याख्यातम्। अतः प्रद्युम्नानिरुद्धयोर्भगवदवतारत्वं न संभवतीति चेन्न, यतस्तद्व्याख्यातृभिः सहस्रनामभाष्यादिकं कदापि न दृष्टम्। भगवच्छास्त्रमपि न श्रुतम्। सहस्रनामभाष्ये हि - "कृष्ण\[33\]त्वेऽप्यजहद्वासुदेवादिचतुर्मूर्तित्वादिति विभवेऽपि तन्मूल\[34\]व्यूहं प्रत्यभिज्ञापयति- चतुर्मूर्तिः। बलभद्रवासुदेवप्रद्युम्नानिरुद्धाश्चतस्रो मूर्तयो यदुकुलेऽप्यस्येति व्यूहमूलेन निरुपाधिकपररूपेण देवक्यामवततार" (पृ. 658-659) इति, "अत्रापि तथैव समस्तव्यस्तषाड्गुण्यावस्थत्वाच्चतुर्व्यूहः" (पृ. 660) इति च प्रद्युम्नानिरुद्धयोरपि भगवदवतारत्वमसकृदुक्तम्। भगवच्छास्त्रेऽपि लक्ष्मीतन्त्रे-  
 अवतारो हि यो विष्णोश्चतुर्धा सभविष्यति ।  
 मधुरायामहं व्यक्तिं चतुर्धैष्यामि वै तथा ॥  
 रेवती रुक्मिणी चैव रतिर्नाम्ना तथाप्युषा\[35\] । (8/45-46)  
इति बलभद्रादीनां चतुर्णामपि भगवदवतारत्वं सुस्पष्टं प्रतिपादितम्। अलं प्रसक्तानुप्रसक्त्या ॥ 77-84 ॥  
 \[1 नार- बक. बख. अ. उ.।\]  
 \[2 भरण- अ. उ.।\]  
 \[3 काल- अ.।\]  
 \[4 प्रभः- अ. उ.।\]  
 \[5 प्यति- अ.।\]  
 \[6 बोध्यम्- मु.।\]  
 \[7 \`यतो' नास्ति- अ.।\]  
 \[8 यूपस्य- मु.।\]  
 \[9 मुने- मु.।\]  
 \[10 क्यस्यैव वा- अ.।\]  
 \[11 द्दीपा- मु.।\]  
 \[12 इवेश्वरः- अ.।\]  
 \[13 विष्णुपुराणे तृतीयेंऽशे तृतीयाध्याये वर्णिता अष्टाविंशतिसंख्याका व्यासाः।\]  
 \[14 \`इति' नास्ति- अ.।\]  
 \[15 \`इति' नास्ति- अ.।\]  
 \[16 शूकर- मु.।\]  
 \[17 ल्पतोऽभवत्- मु.।\]  
 \[18 वा विभवा- मु.।\]  
 \[19 दीपा- मु.।\]  
 \[20 माद्यैस्तु- मु.।\]  
 \[21 नोपास्या वैष्णवैः सदा- मु.।\]  
 \[22 श्चेमे- मु.।\]  
 \[23 व्यधि- मु.।\]  
 \[24 \`पौष्करे' नास्ति- अ.।\]  
 \[25 यत्तत्त्वमंशसंभूतं - मु.।\]  
 \[26 र्भूषितेन- मु.।\]  
 \[27 र्भूतो महेश्वरः- मु.।\]  
 \[28 मुख्या- मु.।\]  
 \[29 स्त्वच्युत- अ.।\]  
 \[30 वासुदेवपुत्रप्रसिद्धः- अ.।\]  
 \[31 र्हितस्य- मु.।\]  
 \[32 मिति प्रति- अ.।\]  
 \[33 \`कृष्णत्वेऽप्यजहद्वासुदेवादिचतुर्मूर्तित्वादिति' न दृश्यते- मु.।\]  
 \[34 तन्मूलं- अ.।\]  
 \[35 ह्युषा- मु.।\]

 शक्तिसंघात्\[1\] प्रधानो यः शक्तिसंघः स उच्यते ॥ 84 ॥

 लक्ष्मीः पुष्टिर्दया निद्रा क्षमा कान्तिः सरस्वती ।  
 धृतिर्मैत्री रतिस्तुष्टिर्मतिर्द्वादशमी\[2\] स्मृता ॥ 85 ॥  
 अथ प्रधानं देवीवर्गमाह- शक्तीति सार्धेन। शक्तिसंघादिति जात्येकवचनम्। यतः \[3\]श्र्यादिदेवीनामेकद्विकचतुष्कषट्काष्टकद्विषट्कभेदैः षोढा संघान् वक्ष्यति द्वादशे परिच्छेदे। अयमपि संघो वक्ष्यमाणान्तर्गत एव। अत्रापि मुख्यतमत्वात् प्रतिपादितः। पद्मनाभादीनां \[4\]प्रसिद्धा देव्यस्त्वीश्वरलक्ष्मीतन्त्रयोः प्रतिपादिताः। तथाह-  
 धीस्तारा वारुणी शक्तिः पद्मा विद्या तथैव च ।  
 \[5\]संख्या विश्वा खगा भूर्गौर्लक्ष्मीर्वागीश्वरी तथा ॥  
 अमृता धरणी च्छाया नारसिंही \[6\]तथा सुधा ।  
 श्रीः कान्तिर्विश्व\[7\]कामा मा सत्या \[8\]शान्तिः सरोरुहा ॥  
 माया पद्मासना खर्वा विक्रान्तिर्नरसंभवा ।  
 नारायणी हरिप्रीतिर्गान्धारी काश्यपी तथा ॥  
 वैदेही वेदविद्या च पद्मिनी नागशायिनी ।  
 त्रिंशच्चाष्टाविमा\[9\] देव्यः पद्मनाभादिशवतयः ॥ इति ॥ 84-85 ॥  
      (लक्ष्मी. 20/84-48, ई. सं. 7/33-37)  
 \[1 संघ- मु. अटी.।\]  
 \[2 शकी- अ.।\]  
 \[3 श्रियादि- मु.।\]  
 \[4 \`प्रसिद्धा' नास्ति- मु.।\]  
 \[5 सांख्या- अ. मु.।\]  
 \[6 सुधा तथा- ल.।\]  
 \[7 वीरा कामा च - अ. मु.।\]  
 \[8 कान्तिः- ल.।\]  
 \[9 मदंशका इमा देव्यो विज्ञेयाः कादिशक्तयः- ल.।\]

 प्रधानभूतांश्छारीरानलङ्कारान्निबोध मे ।  
 किरीटः कौस्तुभो \[1\]भाढ्यः श्रीवत्सोऽमृतलक्षणः ॥ 86 ॥

 वनमालेति गरुडः प्रधानान् हेतिकान् श्रृणु ।  
 चक्रं शङ्खो गदा पद्मं लाङ्गलं मुसलं शरः\[2\] ॥ 87 ॥

 शार्ङ्गं च खङ्गखेटौ तु\[3\] दण्डः परशुरीतिहा\[4\] ।  
 पाशाङ्कुशौ मुद्गरश्च वज्रः शक्तिसमन्वितः ॥ 88 ॥

 इत्येतद् देवताचक्रमङ्गमन्त्रगणान्वितम् ।  
 विग्रहे देवदेवस्य संलीनमवतिष्ठते ॥ 89 ॥  
 अथ किरीटादिभूषणप्रधानचतुष्टयं वाहनं चक्रादिसप्तदशप्रधानायुधानि चोक्त्वा एषामङ्गमन्त्रैः सह भगवद्विग्रहे संलीनत्वमाह- प्रधानभूता इति चतुर्भिः। ईतिहन्तेति ईतिहेति परशोर्विशेषणम्। अत्र विशेष्यभ्रान्त्या पारमेश्वरव्याख्यातृभिर्विमानदेवताकथनप्रकरणे चक्रादिशक्त्यन्ताष्टायुधन्यास इत्युक्तम्, सहस्रकलशाभिषेकप्रकरणेऽपि-  
 चक्रादिवज्रपर्यन्तमस्त्रषोडशकं यजेत् ॥  
 कोणस्थेषु चतुष्केषु न्यसेच्छक्तिं ततः परम् । (14/447-448)  
इति श्लोकव्याख्यावसरे पूर्वोक्तभ्रान्तिजल्पितस्य दृढीकरणार्थं चक्रादिवज्रपर्यन्तमित्यत्रातद्गुणसंविज्ञानो बहुव्रीहिरिति चोक्तम् ॥ 86-89 ॥  
 \[1 भाम्यः- मु. अटी. ।\]  
 \[2 शराः- अ. उ.।\]  
 \[3 तौ- उ.।\]  
 \[4 रीरितः- मु. अटी.।\]

 वक्ष्ये भवो\[1\]पकरणं गीर्वाणगणमुत्तमम् ।  
 नानाविभवमूर्तिनां यो\[2\]वतिष्ठेत शासने ॥ 90 ॥

 कालो वियन्नियन्ता च शास्त्रं नानाङ्गलक्षणम् ।  
 विद्याधिपतयश्चैव सरुद्रः\[3\] सगणः\[4\] शिवः ॥ 91 ॥

 प्रजापतिसमूहश्च इन्द्रः सपरिवारकः ।  
 मुनयः सप्त पूर्वेऽन्ये ग्रहास्तारादिकैर्वृताः ॥ 92 ॥

 जीमूताश्चाखिला नागास्त्वप्सरोगण उत्तमः ।  
 ओषध्यश्चैव पशवो यज्ञाः साङ्गाखिलाश्च ये ॥ 93 ॥  
   
 विद्या चैव\[5\] पराविद्या पावकश्चैव मारुतः ।  
 चन्द्रार्कौ वारिवसुधे इत्युक्तममलेक्षण ॥ 94 ॥

 चतुर्विंशतिसंख्यं च भवो\[6\]पकरणं महत् ।  
 अथ भवोपकरणदेवतावर्गमाह- वक्ष्य इत्यादिभिः। \[7\]सरुद्रः सगण इति च शिवस्य विशेषणम्। रुद्रैकादशभिः सह वर्तत इति तथोक्तः ॥ 90-95 ॥  
 \[1 वा तिष्ठेत- अटी., वतिष्ठति- उ.।\]  
 \[2 समुद्रः- मु. अ. उ.।\]  
 \[3 सगणाः शिवाः- मु. अटी. अ.।\]  
 \[4 स्तु- अ. उ.।\]  
 \[5 चैवा- मु. अटी.।\]  
 \[6 भावो- मु.।\]  
 \[7 समुद्रः- अ.।\]

 भवः\[1\] साक्षात् प्रधानं तु व्यापको जडलक्षणः ॥ 95 ॥  
   
 मन्त्रमन्त्रेश्वरन्यासात् सोऽपि पूज्यत्वमेति च ।  
 इत्येवमादि सर्वेषां भविनां\[2\] परमेश्वरः ॥ 96 ॥

 स्थितोऽन्तर्यामिभावेन रूपमासाद्य निष्कलम् ।  
 आप्तकामः स भगवान् स्वव्यापारवशेन तु ॥ 97 ॥

 स्वां शक्तिमवलम्ब्यास्ते पद्मनाभात्मना पुनः ।  
 एवं भवोपकरणदेवता\[3\] विवृत्य भवस्यापि पूज्यत्वमाह- भव इति। भवत्यस्मात् सर्वमिति भवः, प्रकृतिरित्यर्थः। प्रधानं \[4\]प्रधानशब्दवाच्यः। एतद्भवोपकरणादीनां सर्वेषामपि प्रकृतियुक्तानामन्तर्यामिभावेन स्थितोऽपि स्वयं पूर्णकामोऽपि भक्तानुग्रहार्थँ पद्मनाभाख्यविभवरूपमङ्गीकरोतीत्याह- इत्येवमिति द्वाभ्याम्। निष्कलं निराकारमित्यर्थः ॥ 95-98 ॥  
 \[1 भावः- उ.।\]  
 \[2 हविनां- अ.।\]  
 \[3 देवतां- अ.।\]  
 \[4 तथाशब्द- अ.।\]   
   
 धराम्बुहुतभुग्वातमूलनालदलोदरे ॥ 98 ॥

 चतुस्तत्त्वमये पद्मे गगनैकार्ण\[1\]वोदरे ।  
 मानसेऽनन्तशयने दिव्यबोधतनुर्विभुः ॥ 99 ॥

 सहस्रांशुसहस्राभ उत्तानस्थो\[2\] हि लीलया ।  
 ततो विविधरत्नाभे तदीये\[3\] नाभिपुष्करे ॥ 100 ॥

 प्रोद्वहंस्तु स्ववीर्येण विद्यां सामर्थ्यविग्रहाम् ।  
 मूर्तैर्ध्वजादिकैः सर्वैरावृतस्तत्परायणैः ॥ 101 ॥  
 तत्पद्मनाभरूपं विशिनष्टि- धरेति सार्धैस्त्रिभिः। धराम्बुहुतभुग्वातमूलनालदलोदरे चतुस्तत्त्वमये पृथिवीतत्त्वस्य मूलत्वम्, अप्तत्त्वस्य नालत्वम्, तेजस्तत्त्वस्य दलत्वम्, वायुतत्त्वस्य कमलोदरत्वं च क्रमेण ज्ञेयम्। गगनैकार्णवोदरे आकाशतत्त्वात्मकसमुद्रमध्य इत्यर्थः। मानसेऽनन्तशयने मनस्तत्त्वात्मकनागपर्यङ्क इत्यर्थः। दिव्यबोधतनुः बुद्धितत्त्वात्मकदिव्यशरीर इत्यर्थः। उत्तानस्थः उत्तानशायीत्यर्थः। तदीये नाभिपुष्करे प्रकृतितत्त्वात्मकनाभिपद्म इत्यर्थः। विद्यां चतुर्मुखमूर्तिरूपां वेदविद्यामित्यर्थः। तस्य विद्यादेहत्वं प्रतिपादितं खलु जयाख्यादिषु-  
 तन्मध्ये मानवो ब्रह्मा मया सृष्टश्चतुर्मुखः ।  
 जगतां प्रभवस्तस्माद् विद्यादेहः सनातनः ॥ (2/27) इति ॥ 98-101 ॥  
 \[1 गगने चा- अ.।\]  
 \[2 स्थोऽभि- अ.।\]  
 \[3 मायीये- बक. बख. अ. उ.।\]

 अनन्तचेष्टस्य विभोरित्येवं त्वीश्वरात्मनः ।  
 भोगापवर्गदं रूपं शान्तव्यक्तं च वैभवम् ॥ 102 ॥

 प्राग्वत् तुर्यपदावस्थं स्मरेद्धृत्कमलाम्बरे ।  
 एवं पद्मनाभरूपस्य हृदयकमले ध्यानस्थानमाह- अनन्तेति सार्धेन। शान्तं निराकारम्, अन्तर्यामिभावेन स्थितमिति यावत्। व्यक्तं साकारमित्यर्थः। साकारत्वेन निराकारत्वेनोभयथापि ध्येयमिति भावः। प्राग्वत् तुर्यपदावस्थं द्वितीयपरिच्छेदोक्तरीत्या (2/69) नादावसानगगनस्थितमित्यर्थः ॥ 102-103 ॥  
   
 तदधः कर्णिकामध्ये त्वभिजातोपलद्युतम्\[1\] ॥ 103 ॥

   
 \[1 द्युतिः- बक. बख.।\]

   
 दिशो दश द्योतयन्तं नानागात्ररुहैश्चितम् ।  
 सौम्यं द्विरष्टवर्षं\[1\] च राजीवदललोचनम् ॥ 104 ॥

 भचक्र\[2\]चक्रभृद्\[3\]देवं गदादेहं तथैव च ।  
 शक्तिमाधारसंज्ञां च प्रोद्वहन्तं स्मदेद् ध्रुवम् ॥ 105 ॥

 स्थितो यः स्तम्भभूतस्तु अस्मिन् वै विश्वमन्दिरे ।  
 नभोऽनिलात्मना चैव भूमिकाभिन्नलक्षणे\[4\] ॥ 106 ॥  
 तदधः कर्णिकामध्ये सुषुप्तिस्थाने ध्रुवस्य ध्यानप्रकारमाह- तदध इति सार्धैस्त्रिभिः। नायं प्रसिद्धोऽर्वाचीनो ध्रुव इति मन्तव्यः। अपि तु तस्यापि ध्रुवत्वप्रदः साक्षाद् भगवद्रूपोऽन्य इति बोध्यः। तथा च सहस्रनामभाष्ये- "अतिशयेन धीयते बद्ध्यतो\[5\]ऽस्मिन् ज्योतिश्चक्रमिति व्यवसायः,..... नक्षत्राधारव्योमशरीरत्वात्।" अतो हि "गगनमूर्तये" (सा. 23/44) इति मन्त्रवर्णः। "भचक्रचक्रभृद्देवम्" (सा. 9/105) इति हि ध्यानम्। सर्वमस्मिन् संतिष्ठते समाप्यत इति संस्थानः। स एव "परमपदप्रा\[6\]प्तिहेतुः" (सा. 23/45) इति\[7\] मन्त्रवर्णात् स्थानदः। स खलु तुङ्गपदप्रदानेनार्वाचीनं ध्रुवमपि ध्रुवीचकार, अतो ध्रुवः" (पृ. 364-366) इति ॥ 103-106 ॥  
 \[1 शीर्षं- अ.।\]  
 \[2 भू- अ., भा- मु.।\]  
 \[3 युग्- मु. अटी., धृग्- अ. उ.।\]  
 \[4 लक्षणः- अ.।\]  
 \[5 यद्यस्मिन्- अ.।\]  
 \[6 प्राप्तिरिति- अ. म.।\]  
 \[7 हेतवे- इति- मु.।\]

 प्रागादावीशकोणान्तं संस्मरेत् कर्णिकोपरि ।  
 द्विषट्कं यदनन्ताद्यं सरश्शाय्यन्तमग्निगम् ॥ 107 ॥  
 तस्मिन्नेव स्थाने प्रागादीशानान्तमनन्तमनन्तादिद्वादशमूर्तिध्यानं कार्यमित्याह- प्रागादाविति। अग्निगम् अग्निमण्डलस्थमित्यर्थः॥ 107 ॥

 तत्संख्यं केसरोर्ध्वस्थं तद्वत् कूर्मादिकं न्यसेत् ।  
 न्यग्रोधशायिपर्यन्तममृताधारमण्डले ॥ 108 ॥  
 केसरस्थाने स्वप्नपदे कूर्मादिद्वादशमूर्तिध्यानं कार्यमित्याह- तत्संख्यमिति। अमृताधारमण्डले चन्द्रमण्डल इत्यर्थः ॥ 108 ॥

 सूर्यचक्र\[1\]समारूढं दलभूमिगतं ततः ।  
 पातालशायिपर्यन्तमेकश्रृङ्गादिकं हि यत् ॥ 109 ॥  
 दलस्थाने जाग्रत्पदे एकशृङ्गादिद्वादशमूर्तिध्यानं कार्यमित्याह- सूर्येति। एषामनन्तादिषट्त्रिंशद्देवानां ध्यानप्रकारा वक्ष्यमाणा ज्ञेयाः ॥ 109 ॥   
 \[1 चन्द्र- मु. अटी. बक. बख.।\]

 न्यस्यैवममृतोत्थैस्तु भोगैरभ्यर्च्य मानसैः ।  
 यथावद् ध्यानयोगेन प्राग्वत् सृष्टिक्रमेण तु ॥ 110 ॥

 पुनः संहृतियोगेन पातालशयनात् तु वै ।  
 यावद् गगनशाय्यन्तमर्चनीयं फलाप्तये ॥ 111 ॥  
 पद्मनाभाद्यष्टत्रिंशद्देवानामपि सृष्टिक्रमेण संहारक्रमेण च मानसार्चनं कार्यमित्याह- न्यस्येति द्वाभ्याम्। गगनशाय्यन्तं पद्मनाभान्तमित्यर्थः॥ 110-111 ॥

 य\[1\] उक्तः समुदायेऽस्मिन् हृद्यागे देवतागणः ।  
 यजेद् भिन्नक्रमेणैव विधिनानेन\[2\] तं पुनः ॥ 112 ॥

 त्रिकं यद्वै द्विषट्कानां\[3\] त्रिस्थानस्थं प्रकाशितम् ।  
 पृथक् पृथक्\[4\] तदेकैकं न्यस्य न्यस्य यजेत् क्रमात् ॥ 113 ॥  
 अनन्तादिद्वादशकस्य कूर्मादिद्वादशकस्य मीनादिद्वादशकस्य च प्रत्येकं प्रत्येकमप्यर्चनं कुर्यादित्याह- य इति द्वाभ्याम् ॥ 112-113 ॥  
 \[1 उक्ते हि- अ.।\]  
 \[2 तेन- उ.।\]  
 \[3 काणां- बख. अ. उ.।\]  
 \[4 ग् यदे- बख., क् सदै- उ.।\]

 प्रतिद्वादशकस्याद्यं\[1\]\[2\] प्रागुक्तेन क्रमेण यत् ।  
 तन्नि\[3\]ष्कलात्मना पूर्वमिष्ट्वा वै कर्णिकोदरे ॥ 114 ॥

 समुत्थाप्य ततो मध्यात् तमेव सकलात्मना ।  
 न्यसेदाधारभूतं च सर्वत्र कमलादधः\[4\] ॥ 115 ॥  
   
 तमेवार्घ्यादिनाऽभ्यर्च्य कमलच्छदकोटिगम् ।  
 द्वितीयं कर्णिकामध्ये तदग्रे केसरोर्ध्वगम् ॥ 116 ॥

 ध्यात्वा न्यस्य तृतीयं तु ततः पत्राष्टकेऽष्टकम् ।  
 द्वादशाख्यं\[5\] हि सर्वत्र गगने पद्मनाभवत् ॥ 117 ॥

 भवोपकरणीयाभिर्देवताभिः समावृतम्\[6\]।  
 यस्त्वङ्गदेवतासंघः सर्वः स कमलाद् बहिः ॥ 118 ॥

 न्यस्यैवमर्चनं कुर्याद् दिव्यैर्भोगैस्तु पूर्ववत् ।

 प्रत्येकार्चनप्रकारमाह- प्रतिद्वादशकस्येत्यारभ्य दिव्यैर्भोगैस्तु पूर्ववदित्यन्तम्। प्रतिद्वादशकस्याद्यं यद् अनन्तः कूर्मो मीनश्चेत्यर्थः। द्वितीयं शक्त्यात्मानं वराहं वामनं चेत्यर्थः। तृतीयं मधुसूदनं नारसिंहं त्रिविक्रमं चेत्यर्थः। अष्टकं विद्यादेवाष्टकं श्रीप\[7\]त्याद्यष्टकं नराद्यष्टकं चेत्यर्थः। द्वादशाख्यम् एकार्णवशायिनं न्यग्रोधशायिनं पातालशायिनं चेत्यर्थः ।  
 तथा च प्रयोगः- अनन्तादिद्वादशकार्चनप्रकरणे प्रथममनन्तं स्वहृदयकमलकर्णिकामध्ये निराकारं ध्यात्वाऽभ्यर्च्य, पुनस्तमेव तस्मात् स्थानादुत्थाप्य, हृदयकमलाधस्थाद् आधारभूतं साकारं ध्यात्वाऽभ्यर्च्य, तमेव हृत्कमलदलाग्रेऽप्यभ्यर्च्य, कर्णिकामध्ये शक्त्यात्मानं तत्पुरतः केसरस्थाने मधुसूदनं दलाष्टके विद्याधिदेवाद्यष्टकं चाभ्यर्च्य, नादावसानगगने पद्मनाभवत् साकारं निराकारं चैकार्णवशायिनं ध्यात्वाऽभ्यर्च्य, लक्ष्म्यादिशक्तिकिरीटादिभूषणचक्रादिलाञ्छनानि\[8\] कालादिभवोपकरणदेवताश्च कमलाद् बहिरभ्यर्चयेत्। कूर्मादिद्वादशकार्चनप्रकरणे त्वनन्तस्थाने कूर्मम्, शक्त्यात्मस्थाने वराहम्, मधुसूदनस्थाने नृसिंहम्, विद्याधिदेवाद्यष्टकस्थाने श्रीपत्याद्यष्टकम्, एकार्णवशायिस्थाने न्यग्रोधशायिनं चार्चयेत्। मीनादिद्वादशकार्चप्रकरणे तु कूर्मस्थाने मीनम्, वराहस्थाने वामनम्, नृसिंहस्थाने त्रिविक्रमम्, श्रीपत्याद्यष्टकस्थाने नराद्यष्टकम्, न्यग्रोधशायिस्थाने पातालशायिनं चार्चयेत् ॥ 114-119 ॥

 \[1 स्याद्यः- मु. अटी.।\]  
 \[2 यः मु. अटी.।\]  
 \[3 तं नि-मु. अटी. उ.।\]  
 \[4 दयः- बक. उ.।\]  
 \[5 शाख्या- मु. अटी. बक.।\]  
 \[6 वृतः - मु. अटी. ।\]  
 \[7 श्रीपद्मा- मु.।\]  
 \[8 नादि- अ.।\]

 मूर्तौ\[1\] मण्डलमध्ये च\[2\] बहिरग्नौ जलाशये ॥ 119 ॥

 स्वमन्त्रेणाम्बरस्थस्य मूर्तं स्रक्चन्दनादिकम् ।  
 दातव्यं कर्णिकामध्ये न्यस्तमन्त्रस्य मूर्धनि ॥ 120 ॥

 प्रतिबिम्बति तद् यस्मात् तद् ब्रह्मद्वारदर्पणे ।  
 एवं मानसार्चनमुक्त्वा बिम्बादिबाह्यार्चनेऽप्येवमेव देवतान्यासक्रमः। किन्तु गगनस्थमूर्तेरर्चनार्थं पुष्पचन्दनादिकं कर्णिकामध्यस्थितमूर्तेर्मूर्ध्न्येव समर्पयेत्। यतः कर्णिकामध्य\[3\]स्थितमूर्तिब्रह्मरन्ध्रदर्पणे गगनस्थमूर्तिः प्रतिबिम्बतीत्याह- मूर्ताविति द्वाभ्याम्। मूर्तौ बिम्बे, मण्डलमध्ये वक्ष्यमाणमण्डले, अग्नौ प्रतिष्ठितेऽग्नौ, जलाशये तीर्थमध्य इत्यर्थः। मानसिकत्वनिवृत्त्यर्थं मूर्तमिति स्रक्चन्दनादिकस्य विशेषणमुक्तम्। मूर्तं बाह्येन्द्रियविषयमित्यर्थः ॥ 119-121 ॥  
 \[1 मूर्तेर्म- बक. अ. उ.।\]  
 \[2 वा- बक. बख. अ. उ.।\]  
 \[3 मध्ये- मु.।\]  
   
 यस्य यस्य यदा यस्मिन्नाकारे रमते मनः ॥ 121 ॥

 भोगाप्तये वा मोक्षार्थं तं तं मध्येऽर्चयेत् तदा ।  
 तदुद्देशेऽर्चनं कुर्यात् तत्स्थानप्रच्युतस्य वा ॥ 122 ॥

 नानासिद्धिप्रदानाच्च सह संहारमूर्तिना ।  
 यस्य साधकस्य यस्मिन् भगवदवतारे विशेषेणाभिरुचिः, तेन स एव भगवान् प्राधान्येन कर्णिकामध्ये तदूर्ध्वगगनस्थितार्णवशाय्याद्यन्यतममूर्तिना सह पूजनीयः, तस्य स्थाने तु पूर्वं कर्णिकामध्येऽर्चनीयत्वेन य उक्तः, स पूजनीय इत्याह- यस्येति (सार्ध?) द्वाभ्याम्। तत्स्थानप्रच्युतस्य कर्णिकामध्यादुत्थापितस्येत्यर्थः। संहारमूर्तिना एकार्णवशायिन्यग्रोधशायिपातालशाय्यन्यतमेनेत्यर्थः ॥ 121-123 ॥

 एवमेवाङ्गमन्त्राणामर्चनादीप्सितं लभेत् ॥ 123 ॥

 तत्रायं हि विशेषः स्याद् विन्यासे तन्निबोध मे ।  
 भूलोकाखिलसिद्धीनामाप्तये तावदुच्यते ॥ 124 ॥  
 अथ भूलोक एव पातालाद्यखिललोकभोगसिद्ध्य\[1\]र्थं श्रियादिशक्तिकिरीटादिभूषणचक्रादिलाञ्छनसंज्ञाङ्गमन्त्रानेवार्चयेत्, तदानीं देवताविन्यासप्रकार उच्यत इ(त्युत आ? त्या)ह- एवमिति सार्धेन ॥ 123-124 ॥  
 \[1 सिद्धिदमर्थं- अ.।\]

 प्राग्वद् द्वादशकादन्त्यादेकश्रृङ्गमथो\[1\] यजेत् ।  
 श्र्या\[2\]ख्यं यदङ्गमन्त्रं तु कर्णिकायां न्यसेत् ततः ॥ 125 ॥

 अथ केसरकोटिस्थं स्मरेत् तत्पुरतोऽपरम् ।  
 पश्चात् क्रमाद्\[3\] दलान्तस्थं दलाग्रस्थं द्विरष्टकम् ॥ 126 ॥

 पातालशायिनं मध्ये मन्त्रस्योपरि पूर्ववत् ।  
 ध्यायेन्निश्शेषपातालसिद्धीनामालयं परम्\[4\] ॥ 127 ॥

 तच्छक्त्यनुगृहीतस्तु मन्त्रेशः कर्णिकागतः ।  
 समस्तसिद्धिदाने स्यादाश्रितस्याङ्गसंज्ञकः ॥ 128 ॥

 प्रथमं पाताललोकसिद्ध्यर्थँ लक्ष्मीमन्त्रस्य प्राधान्येनार्चनक्रममाह- प्राग्वदिति चतुर्भिः। अन्त्याद् द्वादशकाद् एकश्रृङ्गादिद्वादशकादित्यर्थः। एकश्रृङ्गं मीनमित्यर्थः। श्रियाख्यं लक्ष्मीसंज्ञमित्यर्थः। अपरं पुष्टिमन्त्रमित्यर्थः। पश्चात् क्रमाद्दलान्तस्थं द्विरष्टकं निद्रादिदशकं किरीटादिचतुष्टयं गरु(डश्च? डं चक्रं) चाहत्य द्विरष्टकं बोध्यम्। दलाग्रस्थं द्विरष्टकं तु शङ्खादिशक्त्यन्तं ज्ञेयम् ॥ 125-128 ॥  
 \[1 मधो जयेत्- बख. उ.।\]  
 \[2 श्राव्यं- मु. अटी., श्र्याख्ये- अ.।\]  
 \[3 द्दलात् क्रमान्तस्थं- मु. अटी.।\]  
 \[4 महत्- बख.।\]

 एवमेव भुवर्लोकसिद्धीनां प्राप्तये सदा ।  
 स्मर्य ऊर्ध्वे सरश्शायी त्वनन्तः कमलादधः ॥ 129 ॥

 अथ भूवर्लोकसिद्ध्यर्थमर्चने विशेषमाह- एवमिति। सरश्शायी एकार्णवशय इत्यर्थः॥ 129 ॥

 यजेद् गगनसिद्धीनामशेषाणामथाप्तये ।  
 स्वस्थं न्यग्रोधशयनं कूर्मं कमलमूलगम् ॥ 130 ॥  
 सुवर्लोकादीनां सिद्ध्यर्थमर्चने विशेषमाह- यजेदिति। स्वस्थं कर्णिकामध्यगतलक्ष्मीयन्त्रस्योपरि स्थितमित्यर्थः॥ 130 ॥

 एतेषामपि सञ्चारं\[1\] नानासिद्धिव्यपेक्षया ।  
 प्रधानमन्त्रवत् कुर्यात् प्राग्वत् सर्वत्र सर्वदा ॥ 131 ॥  
 एवं लक्ष्मीमन्त्रवत् पुष्पाद्यङ्गमन्त्राणामपि तत्तत्फलप्राप्तीच्छया प्राधान्येनार्चनं कुर्यादित्याह- एतेषामिति ॥ 131 ॥  
 \[1 संचारो- मु. अटी.।\]  
   
 एवमा\[1\]द्यैस्तु विधिवद् \[2\]भोगैर्नानाविधोत्थितैः ।  
 यः स्थितस्त्रिविधे सर्गे विभवः पार\[3\]मेश्वरः ॥ 132 ॥  
 उक्तमर्थं निगमयति- एवमिति ॥ 132 ॥  
 \[1 मर्च्यै- बख., मर्च्य- अ. उ.।\]  
 \[2 भेदैः- बख. अ. उ.।\]  
 \[3 पर- बक. बख. अ. उ.।\]

 पौष्कराख्ये च वाराहे प्राजापत्ये महामते ।  
 सूक्ष्मत्वेन च निश्शेषं प्रत्येक\[1\]स्मिन् हि वर्तते ॥ 133 ॥

 समाश्रित्य बृहत्त्वं च तृतीयांशेन तिष्ठति ।  
 सर्गत्रयविवरणं तत्र सूक्ष्मस्थूलभेदेनावस्थानं चाह- पौष्करा(ख्य) इति सार्धेन। पौष्करे पाद्मकल्प इत्यर्थः। प्राजापत्ये ब्राह्मकल्प इत्यर्थः। यथा च श्रीभागवते-  
 पूर्वस्यादौ परार्धस्य ब्राह्मो नाम महानभूत् ।  
 कल्पो यत्राऽभवद् ब्रह्मा शब्दब्रह्मेति यं विदुः ॥  
 तस्यैव चान्ते कल्पोऽभूद् यं पाद्ममभिमक्षते ।  
 यद्धरेन्नाभिसरस आसील्लोकसरोरुहम् ॥  
 अयं तु कथितः कल्पो द्वितीयस्यापि भारत ।  
 वाराह इति विख्यातो यत्रासीत् सूकरो हरिः ॥ (3/11/34-36) इति ॥ 133-134 ॥  
 \[1 \`कस्मिन्...... भवोप' नास्ति- उ.।\]

 यथोक्तक्रमयोगेन युक्तः\[1\] सर्गत्रये तु वै ॥ 134 ॥

 परिवारं समादाय भवोपकरणान्वितम् ।  
 दि\[2\]क्पालकगणोपेतं समाक्रम्य तमेव हि ॥ 135 ॥  
 पौष्करादिसर्गत्रयेऽपि पूर्वोक्तलक्ष्म्यादिपरिवारसंग्रहणमाह- यथोक्तेति ॥ 134-135 ॥  
 \[1 उक्तं- बक. बख.।\]  
 \[2 तत्पा- - अ. ।\]

 अभिधानाक्षरं\[1\] पूर्वमरान्ताद्येन भूषितम् ।  
 योक्तव्यमभिधानेन पूर्वो\[2\]द्दिष्टेन वर्त्मना ॥  
 पूजार्थं चैव सर्वेषां क्रमेऽस्मिन् सम्प्रकाशितम्\[3\] ॥ 136 ॥  
 परिवाराणां बीजपिण्डयोरनुक्तत्वात् तत्तन्नाम्नामाद्याक्षरमेवानुस्वारान्वितं कृत्वा तत्तत्संज्ञामन्त्रैर्योज्यमित्याह- अभिधानेति सार्धेन। अरान्ताद्येन पूर्वोक्तवर्णचक्रे, अरान्तो विसर्गः, तदा(द्य?द्येन) अनुस्वारेणेत्यर्थः ॥ 136 ॥  
 \[1 क्षरे- अ. उ.।\]  
 \[2 सहो- बक. बख. अ. उ.।\]  
 \[3 शिते- बख. अ. उ.।\]

  इति श्रीपाञ्चरात्रे श्रीसात्वतसंहितायां विभवदेवतान्तर्यागो नाम नवमः परिच्छेदः ॥  
   
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य  
    योगानन्दभट्टाचार्यस्य तनयेन अलशिङ्गभट्टेन विरचिते  
   श्रीसात्वततन्त्रभाष्ये नवमः परिच्छेदः ॥

   दशमः परिच्छेदः  
   नारद\[1\] उवाच

 अथ लाङ्गलिना विप्रा\[2\]श्चोदितः परमेश्वरः ।  
 यत् तदाकर्ण्यतामद्य चेतसा संयतेन तु ॥ 1 ॥  
 अथ दशमो व्याख्यास्यते। पुनः संकर्षणेन वासुदेवो यत्पृष्टस्तच्छृणुध्वमिति नारदो मुनीनाह- अथेति ॥ 1 ॥  
   
 \[1 \`उवाच' उ. विहाय कुत्रापि नास्ति।\]  
 \[2 विप्रचो- बक. बख.।\]

  सङ्कर्षण उवाच\[1\]  
 मण्डलेऽग्नौ बहिर्नाथ जलमध्ये त्व\[2\]याऽर्चनम् ।  
 नोक्तं विभवदेवानां व्यक्तं कृत्वा तदादिश ॥ 2 ॥  
 संकर्षणो बाह्ययागं पृच्छति- मण्डल इति ॥ 2 ॥  
 \[1 \`उवाच' उ. विहाय कुत्रापि नास्ति।\]  
 \[2 त्वथा- बख.।\]  
   
  भगवानुवाच\[1\]  
 सुलक्षणे तु भूभागे समे पूर्वोक्त\[2\]लक्षणे ।  
 तत्र मण्डलमालेख्य सर्वेषामेकमर्चने ॥ 3 ॥

 चतुरश्रं चतुर्द्वारं पीठाद्यवयवान्वितम् ।  
 षट्\[3\]त्रिंशद्दलपद्मेन मध्यतश्चाप्यलङ्कृतम् ॥ 4 ॥

 वितानध्वजसंवीत\[4\] किङ्किणीदर्पणान्वितम् ।  
 तोरणव्यजनच्छत्रचामरस्रग्विमण्डितम् ॥ 5 ॥

 उक्तानुक्तमशेषं तु कृत्वा पूर्वोक्तलक्षणम् ।  
 वासुदेवस्तमुपदिशन् पूर्वं षट्त्रिंशद्दलपद्मगर्भितवक्ष्यमाणपीठाद्यवयवान्वितमण्डललेखनं यागमण्डलालङ्करणं च कार्यमित्याह- सुलक्षण इति सार्धैस्त्रिभिः ॥ 3-6 ॥

 \[1 \`उवाच' उ. विहाय कुत्रापि नास्ति।\]  
 \[2 त्तरप्लवे- अ. उ.।\]  
 \[3 पङ्क्तित्रयं नास्ति- अ.।\]  
 \[4 सद्वस्त्र - बक. बख. उ.।\]

 ततस्तु करयोर्न्यस्य विग्रहे बीजमैश्वरम् ॥ 6 ॥

 समालम्ब्य च तादात्म्यमभिमानं\[1\] सुनिश्चलम् ।  
 बद्ध्वा \[2\]च वैभवीं मुद्रां स्पृशेत् सर्वाङ्गकं\[3\] तया ॥ 7 ॥

 समुच्चार्य धिया सर्वं मन्त्रग्रामं क्रमस्थितम् ।  
 सर्वदेवमयं देहमेवं स्मृत्वा\[4\] स्वकं पुरा ॥ 8 ॥  
 अथ करयोर्देहे च विशाखयूपबीजन्यासम्, विशाखयूपोऽहमिति तत्तादात्म्यावलम्बनम्, वक्ष्यमाण(10/41-44)वैभवमुद्रया सर्वाङ्गस्पर्शम्, पद्मनाभाद्यष्टत्रिंशन्मन्त्रोच्चारणपूर्वकं स्वदेहस्य सर्वमन्त्रमयत्वापादनं चाह- तत इति सार्धद्वाभ्याम्। ऐश्वरं बीजं विशाखयूपबीजमित्यर्थः। नमिति यावत्। विशाखयूपतादात्म्याश्रितस्य पुनः पद्मनाभादिसर्वदेवमयविग्रहत्वम्।  
 आमूर्धतोऽङ्घ्रिपर्यन्तं तदीयं गात्रमण्डलम् ।  
 रत्नवद् वैभवीयैस्तु बीजैर्भाव्यमलङ्कृतम् । (9/58-59)  
इति पूर्वोक्तप्रकारेण बोध्यम् ॥ 6-8 ॥  
 \[1 महि- मु. अटी. ।\]  
 \[2 तु- बक. बख.।\]  
 \[3 ङ्गिकं तथा- बक. बख. उ.।\]  
 \[4 कृत्वा- बख. अ. उ.।\]

 अन्तश्चक्र\[1\]निविष्टं तु संस्मरेद् भद्रपीठवत् ।  
 मण्डलं देवताधारं चक्रमन्त्रेण तद् यजेत् ॥ 9 ॥  
 मण्डले भद्रपीठवदन्तर्लीनचक्रराजस्मरणं तदर्चनं चाह- अन्तरिति ॥ 9 ॥  
 \[1 श्चक्रं- अ. उ.।\]

 ततस्तु\[1\] सर्वमन्त्राणां विन्यासं तत्र चेतसा\[2\] ।  
 समाचरेद् यथायोगं पुष्पदानपुरस्सरम् ॥ 10 ॥  
 तस्मिन् मण्डले प्रत्येकं पुष्पदानपूर्वकं मन्त्राणां न्यासमाह- तत इति ॥ 10 ॥  
 \[1 पङ्क्तित्रयं नास्ति- उ.।\]  
 \[2 चेतसः- अ.। \]

 ध्रुवात्मा भगवान् मध्ये कर्णिकायामतः\[1\] क्रमात् ।  
 दिक्चक्रमभिवीक्षन्तं प्राग्दलादादितो न्यसेत् ॥ 11 ॥

 पातालशायिपर्यन्तमनन्ताद्यं महामते ।  
 न्यसेत् कमलबाह्ये तु ईशाद् वह्निपदावधि ॥ 12 ॥

 चतुष्टयं किरीटाद्यं मन्त्राणां पूर्वचोदितम् ।  
 उदग्दक्षिण आप्याद्ये पैठीये दिक्चतुष्टये ॥ 13 ॥

 द्वन्द्वद्वयं तु लक्ष्म्याद्यं विनिवे\[2\]श्यं यथाक्रमम् ।  
 तत्रैव चेश\[3\]कोणात् तु यावद्वायुपदावधि ॥ 14 ॥

 द्वयं द्वयं क्षमाद्यं\[4\] च मत्यन्तं सन्नि\[5\]वेश्य च ।  
 बहिः पीठस्य निकटे \[6\]चाग्रतो वै पतत्रिराट् ॥ 15 ॥

 चक्रात् कमलपर्यन्तं चतुष्कं शाङ्करात् पदात् ।  
 वायुकोणा\[7\]वधेर्यावत् पीठबाह्ये तु योजयेत् ॥ 16 ॥

 सौम्ययाम्याप्यपूर्वाशावस्थितं\[8\] च द्वयं द्वयम् ॥  
 लाङ्गलाद्यं परश्वन्तमष्टकं तद्वदेव हि ॥ 17 ॥

 याम्यसौम्याप्यपूर्वाशागतं दद्याच्चतुष्टयम् ।  
 पाशाद्यं वज्रपर्यन्तं शक्ति\[9\]कोणचतुष्टये ॥ 18 ॥

 आ ईशकोणनिकटात् पदात् तन्निकटे स्थितम् ।  
 प्रदक्षिणक्रमेणैव पदं यावद् द्वितीयकम् ॥ 19 ॥

 कालादीनां च विन्यासः\[10\] कार्यश्चानुक्रमेण तु ।  
 यज्ञान्तानां महाबुद्धे षोडशानां यथास्थितम् ॥ 20 ॥

 क्रमात् पूर्वोत्तरे कोणे न्यसेद् दक्षिणपश्चिमे ।  
 विद्याऽविद्याद्वयं यद् वै स्वपदस्थेऽग्निमारुते ॥ 21 ॥

 चन्द्रादित्यावुदग्याम्ये द्वारयोर्विनिवेश्य च ।  
 प्रत्यग्द्वारगतं तोयं प्राग्द्वारे विन्यसेद्\[11\] धराम् ॥ 22 ॥

 चतुर्णामथ कोणानामव्यक्तं मण्डलाद् बहिः ।  
 संयजेद् भवनाम्ना वैयस्मान्नान्यो भवः\[12\]स्मृतः ॥ 23 ॥

 ततः \[13\]कामात्मतत्त्वानां दशकं सिद्धतां गतम् ।  
 भगवत्तुल्यसामर्थ्यं सर्वज्ञा\[14\]दिगुणैर्युतम्\[15\] ॥ 24 ॥

 वियुक्तं प्राकृताद् दुःखान्नियुक्तं चेश्वरेण तु ।  
 भवसन्ता\[16\]रकत्वेन मण्डलस्य बहिर्न्यसेत् ॥ 25 ॥

 उपेन्द्रः पूर्वदिग्भागे दक्षिणे दुरतिक्रमः ।  
 महाहृदः\[17\] पश्चिमे तु वसुरेतास्तथोत्तरे ॥ 26 ॥

 न्यस्य\[18\]स्तेजो धराख्यस्तु पूर्वदक्षिणमध्यगः ।  
 नैर्ऋते तु महाकर्मा त्वग्राह्यः पश्चिमोत्तरे ॥ 27 ॥

 पूर्वोक्तरे वर्धमानः साक्षी गगनगोचरे ।  
 आधारनिलयं नाम्ना सर्वस्याधोगतं स्मरेत् ॥ 28 ॥

 तेषां बहिः \[19\]स्वमन्त्रेण दिक्क्रमेण तु हेतिराट् ।  
 स्वमरीचिगणेनैव भासयन्तं निवेश्य च ॥ 29 ॥  
 मण्डले ध्रुवादीनां स्थानान्याह- ध्रुवात्मेति प्रक्रम्य भासयन्तं निवेश्य चेत्यन्तम्। तथा च प्रयोगः- कर्णिकामध्ये ध्रुवं प्रागादिषट्त्रिंशद्दलेषु दिङ्मण्डलमभिवीक्षतोऽनन्तादीन् पातालशयनान्तान् षट्त्रिंशद् देवान् तद्बहिरैशान्यादिवायव्यन्तकोणचतुष्टये किरीटश्रीवत्सकौस्तुभवनमालाः, ततः पीठे उत्तरदिशि लक्ष्मीम्, दक्षिणदिशि पुष्टिम्, पश्चिमदिशि दयाम्, पूर्वदिशि निद्राम्, ईशानकोणे क्षमां\[20\] क्षान्तिं च, आग्नेयकोणे सरस्वतीं धृतिं च, नैर्ऋतकोणे मैत्रीं रतिं च, वायव्यकोणे तुष्टिं मतिं च, तद्बहिः पीठसमीपे पुरतो गडरुम्, पीठाद् बहिरैशान्यादिवायव्यान्तकोणचतुष्टये क्रमेण चक्रशङ्खगदापद्मानि, सौम्यदिशि पाशम्, याम्यदिश्यङ्कुशम्, वारुणदिशि मुद्गरम्, पूर्वदिशि वज्रम्, कोष्टचतुष्टये शक्तिम्, ईशानकोणसमीपस्थपदादारभ्य तत्समीपस्थद्वितीयपदपर्यन्तमर्धशोभापूर्णशोभास्थितनीलोत्पलरक्तोत्पलाख्यषोडशपदेषु प्रादक्षिण्येन कालादियज्ञान्तं भवोपकरणदेवताषोडशकम्, ईशानकोणे विद्याम्, नैर्ऋतकोणेऽविद्याम्, अग्निकोणेऽग्निम्, वायुकोणे वायुम्, उत्तरद्वारे चन्द्रम्, दक्षिणद्वारे सूर्यम्, पश्चिमद्वारे तोयम्, पूर्वद्वारे वसुधां च, मण्डलाद् बहिःकोणेषु प्रकृतिम्, तद्बहिः पूर्वादिदिक्षु विदिक्षु ऊर्ध्वमधश्च उपेन्द्रादिसिद्धदशकं च, तद्बहिः सर्वदिक्षु चक्रराजं च न्यसेत् ॥ 11-29 ॥

 \[1 मधः- अ.।\]  
 \[2 वेश्य- बख. उ.।\]  
 \[3 वेश- मु. अटी., शेष- बक.।\]  
 \[4 क्षामा- मु.।\]  
 \[5 विनि- बख.।\]  
 \[6 उग्रतो- अ. उ.।\]  
 \[7 धि या- अ. उ.।\]  
 \[8 \`वस्थितं..... पूर्वाशा' नास्ति- बक. बख.।\]  
 \[9 शक्तिं- मु. अटी.।\]  
 \[10 साः कार्या- अ.।\]  
 \[11 दराम्- बक. मु., दरान्- अटी.।\]  
 \[12 भवत्- बख.।\]  
 \[13 कर्मान्त- अ., कर्मात्म- उ.।\]  
 \[14 सार्वज्ञ्या- मु. अटी.।\]  
 \[15 र्वृतम्- उ.।\]  
 \[16 सन्धा- अ.।\]  
 \[17 ह्लादः- अ.।\]  
 \[18 न्यस्य ते- बक.।\]  
 \[19 तन्त्रेण- उ.।\]  
 \[20 कान्तिं- मु.।\]

 न्यस्यैवमर्चनं कुर्यान्मन्त्रमुद्रान्वितेन च ।  
 निरीक्षणादिशुद्धेन अर्घ्य\[1\]स्रक्चन्दनादिना ॥ 30 ॥  
   
 यथा\[2\]क्रमेणोदितानामादिदेवं यजेत् ततः ।  
 उपरिष्टात् तु सर्वेषां स्वपदस्थं तु पूर्ववत् ॥ 31 ॥

 एवं मण्डलदेवतान्यासानन्तरं तेषां यथाक्रममर्चनम्, मध्ये उपरिष्टात् पद्मनाभार्चनं च कार्यमित्याह- न्यस्येति द्वाभ्याम्। निरीक्षणादिशुद्धेनेत्यत्रादिशब्देन दहनाप्यायनादिकं संगृह्यते ॥ 30-31 ॥  
 \[1 अर्घ्यं- बक. बख.।\]  
 \[2 अर्घ्य- अटी.।\]

 प्राग्वत् सुसंस्कृते कुण्डे ततः संस्कृत्य पावकम् ।  
 तन्मध्ये सर्वमन्त्राणां न्यासं कुर्याच्च यागवत् ॥ 32 ॥


 प्राक् समित्सप्तकेनैवं\[1\] तर्पयेद् वै यथाक्रमम् ।  
 मन्त्र\[2\]पूतं हि निश्शेषं हवनान्तं सकृत् सकृत् ॥ 33 ॥

 भवन्ति सम्मुखा मन्त्राः साधकस्याग्निमध्यगाः ।  
 सन्तर्प्याथ तथा कुर्यात् सहस्रशतसंख्यया ॥ 34 ॥

 एकैकस्य तु वै होमं तिलैराज्यसमन्वितैः ।  
 दद्यात् पूर्णाहुतिं पश्चात् सर्वेषां तर्पणे कृते ॥ 35 ॥

 पुनरप्यर्चनं कुर्यादेत्य वै मण्डलान्तरे ।  
 यथाक्रमेण सर्वेषां पुष्पधूपैस्तु केवलैः ॥ 36 ॥

 सकृद् ध्यानसमेतं तु चतुर्धाप्यथवाष्टधा ।  
 क्रमात् समस्तमन्त्राणां परावर्तनमाचरेत् ॥ 37 ॥

 सुशुभेनाक्षसूत्रेण स्वकैर्वा करपर्वभिः ।  
 ततोऽर्घ्यकुसुमैर्गन्धैः\[3\] पूरयित्वा कराञ्जलिम् ॥ 38 ॥

 सर्वदेवमयं मन्त्रं स्मृत्वोच्चार्य च तं क्षिपेत् ।  
 सर्वत्र सर्वदानेन क्रमेणेष्ट्वा च भक्तितः ॥ 39 ॥

 प्रदर्श्य सर्वमन्त्राणामेकां मुद्रां च वैभवीम् ।  
 प्रणवेन सहस्रांशुसन्निभां सर्वसिद्धिदाम् ॥ 40 ॥  
 अथैतेषां वह्निमध्ये संतर्पणप्रकारं पुनर्मण्डलार्चनपूर्वकजपयज्ञविधिं पुष्पाञ्जलिसमर्पणपूर्वकमुद्रादर्शनं चाह- प्राग्वत् सुसंस्कृते कुण्ड इत्यादिभिः ॥ 32-40 ॥  
 \[1 नैव- अ.।\]  
 \[2 तत्र व्रतं- अ.।\]  
 \[3 गण्डैः- बक.।\]

 श्लेष्य\[1\] पाणितले \[2\]द्वे प्राङ्नम्रं\[3\] कुर्याल्लतागणम् ।  
 विविक्तमन्तरीकृत्य सहाङ्गुष्ठद्वयेन तु ॥ 41 ॥

 मणिबन्धद्वयं कुर्यात् सुलग्नमति\[4\]निश्चलम् ।  
 करयुग्मं सगर्भं\[5\] तु सन्धार्य स्वधिया चलम् ॥ 42 ॥

 ऊरुमध्य\[6\]निषण्णे तु कुर्याद् वै बाहुकूर्परे ।  
 गुप्तं कृत्वा प्रयत्नेन बन्धमस्याः समाचरेत् ॥ 43 ॥

 सर्वदा\[7\] सर्वसिद्धीनामाप्तये त्वमलेक्षण ।  
 वैभवमुद्रालक्षणमाह- श्लेष्येति सार्धैस्त्रिभिः। द्वे पाणितले संश्लिष्य अङ्गुलिगणं नम्रं कृत्वा अङ्गुष्ठद्वयेन सह विविक्तमन्तरीकृत्य मणिबन्धद्वयं सुसंलग्न(मि?म)तिनिश्चलं कृत्वा सगर्भं करयुग्मं तु स्वधिया चलं संधार्य बाहुकूर्परे ऊरुमध्यनिषण्णे ऊरुमध्ये\[8\] निषण्णे स(ति ? ती) कुर्यात्। सर्वेषां विभवदेवानां साधारणीयं मुद्रा ॥ 41-44 ॥  
 \[1 श्लेष्ये- अ.।\]  
 \[2 द्वै- मु. ।\]  
 \[3 विप्रामभ्रं- अ., चेप्रान्न- उ.।\]  
 \[4 मिति- अटी.।\]  
 \[5 सुगर्तं- अ.।\]  
 \[6 मध्ये- मु. बक. बख. उ.।\]  
 \[7 सर्वथा - मु.।\]  
 \[8 \`ऊरुमध्ये निषण्णे' नास्ति- मु.।\]

 तीर्थमध्ये स्वहृत्पद्मे बिम्बे वेद्यां स्थले तु वा ॥ 44 ॥

 वह्निगर्भे तु निर्धूमे नित्यमस्मिंश्चतुष्टये ।  
 मन्त्राणामर्चनं कुर्यात् सिद्ध्यर्थमपि मुक्तये ॥ 45 ॥  
 प्रत्यहं तीर्थादिस्थान\[1\]चतुष्टये भगवदर्चनं कार्यमित्याह- तीर्थेति सार्धेन। वेद्यां बिम्बं विना केवलभद्रपीठ इत्यर्थः। स्थले मण्डल इत्यर्थः ॥ 44-45 ॥  
 \[1 स्नानादिचतु- अ.।\]

 सजलाञ्जलिपूरैस्तु तीर्थेऽथ हृदयाम्बुजे ।  
 भावनामृतजैर्भोगैर्मूर्तैरर्घ्यादिकैर्बहिः ॥ 46 ॥

 समित्सप्तकपूर्वैस्तु सा\[1\]ज्यैर्वह्निगतं तिलैः ।  
 तत्तत्स्थानोचितार्चन\[2\]द्रव्य\[3\]भेदानाह- सजलेति सार्धेन। एवं सजलाञ्जलिभिस्तीर्थमध्ये भगवदर्चनं जयाख्येऽपि विशदमुपपादितम्-  
 आधारमासनं ध्यात्वा जलमध्येऽच्युतस्य च ।  
 मन्त्रग्रामसमोपेतमाहूय विनिवेश्य तम् ॥  
 तर्पयेदुदकेनैव विष्वक्सेनावसानकम् ।  
 स्वेन स्वेन तु मन्त्रेण पाणिभ्यामग्रतः क्रमात् ॥ (9/55-56)  
इत्यादिभिः। एवं पारमेश्वरोऽपि करशुद्धिसमोपेतमित्यादिभिरष्टभिः श्लोकैर्जलमध्यार्चनक्रमो विस्तरेणोक्तः। वस्तुतस्तु पारमेश्वरोक्तरीत्या जलमध्येऽर्चनात् पूर्वमेव करशुद्धिप्राणायामभूतमुद्धिमन्त्रन्यासभगवत्तादात्म्यावलम्बनानुष्ठानमुचितम्। बिम्बार्चनप्रकरणे मानसार्चनात् पूर्वं तदनुष्ठानोक्तिस्त्वौदकस्नानाद्यशक्त्या तीर्थमध्ये भगवदर्चनमकृतवद्विषयेति बोध्यम्।  
 ननु "नित्यमस्मिंश्चतुष्टये। मन्त्राणामर्चनं कुर्यात्" (10/45) इत्युक्त्या जलमध्येऽर्चनं कृतवतैव मानसार्चनादिकं कार्यमिति चेन्न,  
 यावज्जीवं यथाशक्ति संस्थितो यत्र कुत्रचित् ।  
 स्थानेषु हृदयाद्येषु कुर्यान्मन्त्रगणार्चनम् ॥  
 द्रव्यैः पुष्पाम्बुपूर्वैस्तु तदभावात् तु वै हृदि ।  
 मानसीं पूर्ववत् पूजां निर्वपेन्न्यासपूर्विकाम् ॥  
    (17/126-127)  
इत्यशक्तानां हृदयादिस्थानेष्वन्यतमममात्रार्चनस्यापि वक्ष्यमाणत्वात्। किञ्च, पारमेश्वरे तीर्थमध्यार्चनं मानसार्चनं च होमान्तमुक्तम्। सात्वतनिष्ठैस्तु जपयज्ञान्तमेव कार्यम्। यतोऽत्र सप्तदशे परिच्छेदे-  
 ध्यात्वाऽथ भावनाजातैर्भोगैः परमपावनैः ॥  
 पूजयित्वा जपान्तं चाप्यवतार्य बहिर्यजेत् । (17/42-43)  
इति जपान्तमेव वक्ष्यति ॥ 46-47 ॥  
 \[1 याज्यै- मु. अटी. उ.।\]  
 \[2 र्चना- अ.।\]  
 \[3 भेदेनाह- मु.।\]

 पूजयित्वा यथान्यायं प्रत्येकस्मिन् पदे क्रमात् ॥ 47 ॥

 संन्यासं सञ्चयं वापि कृत्वा सम्यक् कृतस्य वै ।  
 मन्त्ररूपानुकारिण्या मुद्रणीयं च मुद्रया ॥ 48 ॥  
 एवं तीर्थमध्यादिपदेषु क्रमेण भगवन्तमभ्यर्च्य तत्तदर्चनानन्तरं निष्कामश्चेत् कृतस्य कर्मणः परित्यागं कुर्यात्, सकामश्चेत् तदार्जनं कुर्यात्। उभयत्रापि पूर्वोक्तमुद्राबन्धं कुर्यादित्याह- पूजयित्वेति सार्धेन ।  
 ननु फलान्तरसंपादककर्मणां निष्कामत्याज्यत्वमुचितम्, प्राधान्येन मोक्षसंपादकभगवदाराधनकर्मणोऽपि त्याज्य\[1\]त्वं कथमुक्तमिति चेन्न, सिद्धोपायनिष्ठैर्भगवदाराधनकर्मणोऽपि स्वयं प्रयोजनतयाऽनुष्ठेयत्वात् ॥ 47-48 ॥  
 \[1 \`त्याज्यत्वं..... कर्मणोऽपि' नास्ति- मु.।\]

 फलार्थं प्रसवं येन नैति संन्यासकारिणाम् ।  
 फलपर्यवसानं च कालमागमचोदितम् ॥ 49 ॥

 हर्तुं\[1\] नो युज्यते येन सिद्धाद्यैस्तु\[2\] फलार्थिनाम्\[3\] ।  
 कालानुकालमुद्राणां यो बन्धः परिचोदितः ॥ 50 ॥  
 ननु संचितकर्मणामुपरि मुद्राबन्धः समुचितः। संन्यस्तकर्मणामुपरि मुद्राबन्धेन किं प्रयोजनमित्याशङ्कायामुभयत्रापि सार्थक्यमाह- फलार्थमिति\[4\] सार्धेन। येन मुद्राबन्धेन हेतुना संन्यासकारिण्यां कर्मत्यागिनां फलार्थं प्रसवं पुष्पमेव नैति नोत्पद्यत इत्यर्थः। फलार्थिनां कर्मसंचितवतां तु शास्त्रोक्तफलानुभवकालपर्यन्तं येन मुद्राबन्धेन हेतुना सिद्धाद्यैरन्यैर्हर्तुं नो युज्यते। यथा जतुमुद्रितधनग्रन्थेर्धनमनपहार्यं भवति, तथा कर्माप्यन्यैरनपहार्यं भवतीति भावः ॥ 49-50 ॥  
 \[1 \`भर्तुर्नो' इति सार्वत्रिकः पाठः।\]  
 \[2 थैस्तु- मु. बक.।\]  
 \[3 र्थिना- उ.।\]  
 \[4 \`फलार्थमिति सार्धेन' नास्ति - अ.।\]

 उक्तप्रयोजनादन्यः स विघ्नविनिवृत्तये ।  
 मुद्रं कर्मात्मतत्त्वानां\[1\] ददत्यमलयाजिनाम् ॥ 51 ॥  
 एवं पूजानन्तरकालीनमुद्राया उक्तं प्रयोजनं संभवति, पूजामध्यकालेषूक्तानां कर्मणां किं प्रयोजनमित्याकाङ्क्षायां विघ्ननिवृत्तिरूपं फलमाह- कालेति ॥ 51 ॥  
 \[1 कर्मार्थ- अ.।\]

 मुद्रं कर्मात्मतत्त्वानां\[1\] ददत्यमलयाजिनाम् ॥ 51 ॥

 द्रावयित्री\[2\] च दोषाणां बाह्याभ्यन्तरचारिणाम् ।  
 तेन मुद्रा समाख्याता कृतस्यापि च मुद्रणात् ॥ 52 ॥  
 एतदुभयप्रयोजनानुसारेण मुद्राशब्दनिर्वचनमाह- मुदमिति सार्धेन। अमलयाजिनां शुद्धयाजिनामित्यर्थः। कर्मात्मतत्त्वानां यजनादिकर्मनिष्ठचेतनानामित्यर्थः। दोषाणामिति कर्मणि षष्ठी। एवं च मुद्राशब्दे मुदित्यत्र ददातीति शेषः। द्रेत्यत्र दोषानिति शेषः। पूजामध्यकालीनमुद्राणां प्रयोजनानुसारीदं निर्वचनम्। मु(द्राणां? द्रणाद्) मुद्रेति निर्वचनं तु पूजानन्तरकालीनमुद्राया इति ज्ञेयम् ॥ 51-52 ॥  
 \[1 कर्मार्थ- अ.।\]  
 \[2 यन्ती- बख., यन्ति- उ.।\]

 तस्मात् स्वाभाविकं कृत्वा बद्धं वा मानसं पुरा ।  
 स्वेन स्वेन तु मन्त्रेण स्मरेद्\[1\] व्याप्तिं सदैव हि ॥ 53 ॥  
 कायिकं मानसिकं वा मुद्राबन्धं कृत्वा तत्र तत्तन्मन्त्रव्याप्तिं स्मरेदित्याह- तस्मादिति। मानसार्चने मानसिको मुद्राबन्धः, बाह्यार्चने कायिक इति विवेकः ॥ 53 ॥  
 \[1 स्मरेत् प्राप्तं \[द्व्याप्तं\] - मु., स्मरेदाप्तं- बक., स्मरेद्व्याप्तं- बख. उ., स्वरैर्व्याप्तं- अ.।\]

 चैतन्येनानुविद्धो यः शाखासंघश्च यद्यपि ।  
 तत्रापि मन्त्रोऽत्राध्यक्षस्तत्कार्यं सम्प्रयच्छति ॥ 54 ॥  
 केवलचैतन्यानुविद्धाङ्गुलिगणस्यैवं विघ्ननिवृत्त्यादिफलप्रदानसामर्थ्यं मन्त्राधिष्ठितत्वात् संभवतीत्याह- चैतन्येनेति ॥ 54 ॥

 एवं कृते ततः कुर्यान्मन्त्राणां मण्डलान्तरात् ।  
 पूर्ववच्चोपसंहारमेकस्मिन् गगनस्थिते\[1\] ॥ 55 ॥

 स्मृत्वा परात्मना तं च स्वसंविद्गगने हृदि ।  
 विश्रान्तं भावयेद्\[2\] देवं स्वभावेन समन्वितम् ॥ 56 ॥  
 मण्डलस्थदेवानामुपसंहारक्रममाह- एवमिति द्वाभ्याम्। एकस्मिन् गगनस्थिते पद्मनाभ इत्यर्थः। परात्मना निष्कलरूपेणेत्यर्थः। स्वसंविद्गगने नादान्त\[3\]र्गगन इत्यर्थः॥ 55-56 ॥  
 \[1 गगने- बख. अ. उ.।\]  
 \[2 येदेवं - बख. अ. ।\]  
 \[3 नादान्तगगन- मु.।\]

 द्विजातेर्दत्तशिष्टस्य पुष्पपत्रादिकस्य च ।  
 विहितश्चाम्भसि त्यागो विष्वक्सेनार्चने कृते\[1\] ॥ 57 ॥  
 कारिप्रदानाद्यवशिष्टनैवेद्यपत्रपुष्पफलादीनां विष्वक्सेनार्चनानन्तरं जलमध्ये प्रक्षेपमाह- द्विजातेरिति ॥ 57 ॥  
 \[1 नादृते- मु.।\]

 धर्तव्यं न चिरं चाग्रे यत्पुरा विनिवेदितम् ।  
 नैवेद्यं मन्त्रमूर्तीनां किञ्चित् पुष्पफलादृते ॥ 58 ॥  
 तत्र हेतुमाह- धर्तव्यमिति। यद्यस्मात् कारणात् पुरा निवेदितं मन्त्रमूर्तीनां नैवेद्यं भगवन्निवेदितहविरादिकं किञ्चित् पुष्पफलादृते स्वप्राशनोपयुक्तं किञ्चिद् भागं विनाऽन्यत् सर्वं चिरं बहुकालं न\[1\] धार्यम्। शीघ्रं जलमध्ये प्रक्षेप्तव्यमित्यर्थः। इयमेवार्थं सुस्पष्टं वक्ष्यति सप्तदशे परिच्छेदे च-  
 ततो विसर्जनं कुर्यादुपसंहृत्य चाखिलम् ।  
 विनिक्षिप्याम्भसो मध्ये पत्रपुष्पफलादि यत् ॥  
 निष्कामः पावनार्थं तु स्तोकमुद्धृत्य वै पुरा ।  
 संधार्य मन्त्रपूतं प्राक् तमश्नीयाच्च मौनवान् ॥ (17/145-146) इति।  
 ननु स्तोकमुद्धृत्य वै पुरेत्यत्र किं विष्वक्सेनार्चनात् पूर्वमेव स्तोकोद्धरणम्, अथवा तदर्चनान्तरं जलप्रक्षेपात् पू(र्वं वेत्या? र्वमि)काङ्क्षायां तत्पक्षद्वयमप्युपपन्नमिति ज्ञेयम्। यतः पारमेश्वरे-  
 स्वप्राशनार्थमेकांशं स्थापयित्वा निरीक्षितम् ।  
 शेषाशनाभिधानस्य गणेशस्यार्चनाय वै ।  
 भागमेकं तु संस्थाप्य भागेनान्येन तोषयेत् ।  
 ब्राह्मणादीन् शुभाचारान् भक्तान् ग्रामाधिवासिनः ॥  
 इति विष्वक्सेनार्चनात् पूर्वमेव स्वप्राशनार्थभागोद्धरणमुक्तम्। तत्रैव महाहविः- प्रकरणे तु-  
 प्रक्षिपेज्जलमध्ये तु विष्वक्सेननिवेदितम् ॥  
 जलजानां नीरगाणां जन्तूनां तृप्तयेऽथवा ।  
 जले किञ्चिद्विनिक्षिप्य शेषमन्नं तदग्रतः ॥  
 तद्भक्तानां द्विजातीनां निरतानां स्वकर्मसु ।  
    (पा. सं. 18/405-407)  
इति तन्निवेदितस्वीकारोऽप्युक्तः। अत एव सच्चरित्ररक्षायाम्- "विष्वक्सेननिवेदिते च विकल्पभेदास्तत्तत्संहितानुसारेण प्रयोगपद्धतिरत्नावल्यादिषु भोजराजादिभिः स्थापिता द्रष्टव्याः" (पृ. 117) इत्युक्तम् ॥ 58 ॥  
 \[1 \`न' नास्ति- अ.।\]

  इति श्रीपाञ्चरात्रे श्रीसात्वतसंहितायां विभवदेवता\[1\]र्चनं नाम दशमः\[2\] परिच्छेदः॥

   इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये दशमः परिच्छेदः ॥  
 \[1 देवा- अ.।\]  
 \[2 \`दशमः' नास्ति- उ.।\]




   एकादशः परिच्छेदः  
   नारद\[1\] उवाच\[2\]

 श्रुत्वैवमच्युतमुखाद् वनमाली मुनीश्वराः ।  
 पुनः सञ्चोदयायास यदाकर्णयताद्य तत् ॥ 1 ॥  
 अथैकादशपरिच्छेदो व्याख्यास्यते। अत्र संकर्षणेन भगवान् यत्संपृष्टस्तदाकर्णयतेत्याह- श्रुत्वेति ॥ 1 ॥  
 \[1 \`नारदः' नास्ति- अ.।\]  
 \[2 \`उवाच' नास्ति उ. विहाय सर्वत्र।\]

  सङ्कर्षण उवाच\[1\]  
 यथावज्ज्ञातुमिच्छामि मण्डलध्यानलक्षणम् ।  
 भगवन् भवभीतानामुपकाराय तद्वद ॥ 2 ॥  
 संकर्षणः पृच्छति- यथावदिति ॥ 2 ॥  
 \[1 \`उवाच' नास्ति उ. विहाय सर्वत्र।\]

  श्रीभगवानुवाच\[1\]  
 संसाध्य यष्टियोगेन सूत्रात् \[2\] पूर्वापरे पुरा ।  
 तद्दिग्द्वयान्तरे दद्यात् \[3\]प्राग् वै सूत्रचतुष्टयम्\[4\] ॥ 3 ॥

 समांशेन द्विधा कृत्वा स्फुटं\[5\] मध्यात् \[6\]तदङ्क्य च ।  
 साधितेनार्धमानेन प्राक्प्रत्यक्स्थेन तन्तुना ॥ 4 ॥

 दक्षिणोत्तरभागाभ्यां समुत्पाद्य चतुष्पथौ ।  
 सूत्रं पूर्वापरसमं कृत्वा तदुपरि क्षिपेत् ॥ 5 ॥  
   
 पुनरर्धसमं दिक्षु दत्वा कोणचतुष्टयम् ।  
 चतुष्पथचतुष्केण\[7\] नयेद् भक्तिं\[8\] प्रसार्य\[9\] वै ॥ 6 ॥

 समं\[10\] सूत्रचतुष्कं च चतुरश्राश्रसिद्धये ।  
 तद्विभज्याष्टदशभिश्चतुर्दिक्षु पदैः समैः ॥ 7 ॥

 क्षिपेत् सूत्रगणं तत्र घटिकारेण\[11\] रञ्जितम् ।  
 मध्ये पद्मावनिं कुर्याद् भागपङ्क्तित्रये क्रमात् ॥ 8 ॥

 तद्बहिः पदपङ्क्त्या तु पीठमष्टदिगन्वितम् ।  
 तस्य भागचतुष्कोत्थं\[12\] दिक्चतुष्कं प्रकल्प्य च ॥ 9 ॥

 विदिक्चतुष्कं त्रिपदं पङ्क्त्या पीठप्रदक्षिणम् ।  
 प्रदक्षिणं क्षिपेर्बाह्माच्चतुष्कं दिक्चतुष्टयात् ॥ 10 ॥

 चतुर्णां तु चतुर्णां तु बाह्याद् बाह्यं द्वयं द्वयम् ।  
 शोधयित्वा तु तद्बाह्याच्चतुष्कं द्वारसिद्धये ॥ 11 ॥

 चतुष्टयं क्रमेणैव भूयो दिक्षु पदं पदम्\[13\] ।  
 सबाह्याभ्यन्तरगतं शोधनीयं प्रयत्नतः ॥ 12 ॥

 पुनः सर्वपदाभ्यां तु षट्कं षट्कं तु चान्तरात् ।  
 संमार्ज्य पूर्णशोभार्थं तत्र रक्तोत्पलाष्टकम् ॥ 13 ॥  
   
 यथा दिक्ष स्थितं कुर्यात् पूजनाय दिवौकसाम् ।  
 बाह्यस्थपद\[14\]पार्श्वात् तु त्रीणि त्रीणि च\[15\] लोपयेत् ॥ 14 ॥

 त्रयाणामन्तरस्थं यत्पदमेकात्मतां\[16\] नयेत् ।  
 उपशोभं तु तं विद्धि कुर्यान्नीलाब्जभूषितम् ॥ 15 ॥

 पञ्चकं पञ्चकं कोणाद् वीथौ\[17\] नीत्वा लयं पुरा ।  
 शेषैः कोणं तु निर्वर्त्य सान्तरं च ततो बहिः ॥ 16 ॥

 दद्यात् सूत्रत्रयं चैव मध्येऽथ\[18\] कमलं लिखेत् ।  
 षट्त्रिंशद्दलसंयुक्तं तस्य लक्षणमुच्यते ॥ 17 ॥

 पीठावनिसमीपे तु चतुर्थांशपदात् पुरा ।  
 समुद्धृत्य भ्रमं कुर्याद् ब्रह्मस्थानाच्च तन्तुना ॥ 18 ॥

 दिक्सूत्राणां चतुर्णां तु एकैकं हि यदन्तरम् ।  
 वृत्तावधेः\[19\] समैर्भागैः पत्रसंख्यै\[20\]र्विभज्य च ॥ 19 ॥

 षड्भिर्हीनं शतं सार्धं सूत्राणां तत्र निक्षिपेत् ।  
 सूत्रं प्राक्पदसंस्थं यत् तदाश्रित्याब्जपल्लवम् ॥ 20 ॥

 कुर्याद् भागचतुष्केण यथा तदवधारय ।  
 सव्यापसव्ये\[21\] ये सूत्रे अन्तरस्य\[22\] निरन्तरे ॥ 21 ॥

 तयोरंशं\[23\] समं कुर्याद् दलाग्रादङ्कमन्तरे ।  
 तदुद्देशात् तु सूत्रेण तदङ्कान्तर्गतेन च ॥ 22 ॥

 अर्धचन्द्रद्वयं कुर्यात् तेन सूत्रेण वै समम् ।  
 पुनरभ्यन्तरे सूत्रं तत्सूत्राभ्यां निरोध्य च ॥ 23 ॥

 पत्राग्रमानयेत् तस्माद् बहिस्तं\[24\] श्रृङ्गसन्निधेः ।  
 लाञ्छ्यमानं दलाग्रं तु विधिनानेन सिद्ध्यति ॥ 24 ॥

 दलाग्रब्रह्मदेशाभ्यां तुरीयांशेन चान्तरात् ।  
 भ्राम्य वै कर्णिकावृत्तं द्व्यंशमानेन केसरम् ॥ 25 ॥

 दलाग्रगांशं\[25\] वै मध्याद् व्योमार्थं\[26\] भ्रामयेत् ततः ।  
 कृत्वैवं वर्णकैः पूतैः पूरणीयं महोज्ज्वलैः ॥ 26 ॥

 उच्चाग्रविततां पीतां सबीजां विद्धि कर्णिकाम् ।  
 रेखान्वितानि पत्राणि सर्वाणि सुसितानि च ॥ 27 ॥

 केसरत्रितयं कुर्यात् पत्रे पत्रेऽरुणप्रभम् ।  
 दलान्तरालमसितं\[27\] वृत्तबाह्यं ज्वलत्प्रभम् ॥ 28 ॥

 सितानि पीठकोणानि रक्तं \[28\]तद्दिक्चतुष्टयम् ।  
 राजोपलप्रभां\[29\] वीथीं पत्रमालाद्यलङ्कृताम्\[30\] ॥ 29 ॥

 पश्चिमांशाद्\[31\] विना सर्वद्वाराण्यम्बुजपत्रवत् ।  
 कृष्णानि सर्वशोभानि द्वारोद्देशस्थितानि च ॥ 30 ॥

 तदर्धाकृतितुल्यानि तूप\[32\]शोभानि गर्भवत् ।  
 कोणानि केसरा\[33\]भानि सिताशङ्खान्वितानि च ॥ 31 ॥

 \[34\]शोणहेमादिवर्णं च क्रमाद् रेखागणं बहिः ।  
 तेन पृष्टो भगवान् पूर्वं मण्डललक्षणमाह- संसाध्य यष्टियोगेनेत्यारभ्य क्रमाद् रेखागणं बहिरित्यन्तम्। अस्यैवं प्रयोगः- संसाध्य यष्टियोगेनेत्याद्युक्तप्रकारेण वेदिकोपरिभागं सूत्रपातादिना चतुरश्रीकृत्य तत्क्षेत्रं समैरष्टादशपदैर्विभज्य घटिकारेण रञ्जितं सूत्रगणं\[35\] तत्र प्रक्षिप्य मध्ये पङ्क्तित्रयस्य षट्त्रिंशत्कोष्ठेषु पद्मं कुर्यात्। \[36\]तद्बहिरेकया पङ्क्त्या पीठं कुर्यात्। तत्र चतुर्भिश्चतुर्भिः कोष्ठैः प्रागादिदिक्चतुष्टयं त्रिभिस्त्रिभिः कोष्ठैराग्नेयादिविदिक्चतुष्टयं कुर्यात्। तद्बहिरेकया पङ्क्त्या प्रदक्षिणविधिं कृत्वा तद्बहिः पङ्क्तिद्वये पूर्वादिदिक्षु पूर्णशोभाचतुष्टयसिद्ध्यर्थं प्रागादिष्वन्तःपङ्क्त्यां कोष्ठचतुष्कं बहिःपङ्क्त्यां कोष्ठद्विकं चैकीकृत्य\[37\] तद्बहिः पूर्वादिषु पङ्क्तिद्वयस्थकोष्ठचतुष्केण चतुर्द्धाराणि परिकल्प्य पूर्णशोभापार्श्वयोरर्धशोभासिद्ध्यर्थं बहिःपङ्क्त्यां कोष्ठद्विकमन्तःपङ्क्त्यामेकं कोष्ठं चैकीकृत्य प्रागादिपूर्णशोभाचतुष्के रक्तोत्पलाष्टकमर्धशोभाष्टके नीलोत्पलाष्टकं च विलिखेत्। आग्नेयादिविदिक्षु उपशोभयोरन्तरालेऽन्तःपङ्क्तिस्थं कोष्ठपञ्चकं वीथ्या सहैकीकृल्प बहिःपङ्क्तिस्थकोष्ठसप्तकेन कोणानि तद्बहिः पङ्क्तिद्वये सान्तरं रेखात्रयं कृत्वा मध्ये षट्त्रिंशद्दलसंयुक्तं कमलं लिखेत् ।  
 तत्प्रकारः- पीठावनिसमीपे पादाच्चतुर्थांशं विहाय ब्रह्मस्थानगतेन तन्तुना भ्रमणं कृत्वा तद्वृत्तमध्ये पूर्वपश्चिमायतमेकं सूत्रं तदुपरि दक्षिणोत्तरायतमेकं सूत्रं च दत्वा दिक्सूत्राणां चतुर्णामेकैकं यदन्तरालं तद्वृत्तावधेः समैर्भागैर्नवधा नवधा विभज्यैकैकं भागं पुनश्चतुर्धा चतुर्धा विभज्य सूत्राणि प्रक्षिपेत्। आहत्य चतुश्चत्वारिंशदुत्तरशतसूत्राणि भवन्ति। तत्र प्राक्दिक्सूत्रमारभ्य चतुर्भिश्चतुर्भिर्भागैरेकैकं दलं कुर्यात्।  
 तत्प्रकारः- एकस्मिन् भागे \[38\]मध्यमसूत्रस्य दक्षिणभागयोरव्यवहिते ये सूत्रे, तयोरन्तरालं यत्प्रमाणं तत्प्राणसमं दलाग्रान्म\[39\]ध्यमसूत्रे लाञ्छनं कृत्वा तल्लाञ्छनान्तर्गतेन सूत्रेण दलाग्रमारभ्य सव्यदक्षिणयोरर्धचन्द्राकाररेखाद्वयं विलिख्य पुनरभ्यन्तरस्थं सूत्रं तद्रेखाभ्यां संयोज्य तस्मात्। शृङ्गासंनिधेर्बहिः पत्राग्रं चानयेत्। ततो दलाग्रब्रह्मदेशयोरन्तरालं यत्प्रमाणं तच्चतुर्भांशेन\[40\] मध्यात् कर्णिकार्थं मण्डलं परिभ्राम्य तद्द्विगुणमानेन केसरार्थं वृत्तं परिभ्राम्य दलाग्रांशमध्येऽपि व्योमार्थमेकं मण्डलं परिभ्रामयेत्। एवं कृत्वा ततो वर्णपूरणं कुर्यात्।  
 तत्प्रकारः- कर्णिकां पीतवर्णेन, पीठदिक्चतुष्टयं र(त्ने?क्ते)न, तत्कोणचतुष्कं श्वेतेन, प्रदक्षिणविधिं कृष्णवर्णेनापूर्य, वीथ्यां नानावर्णैः पत्रमालादींश्च विलिख्य, पश्चिमांशं विना सर्वद्वारा(णि) अपि मध्यस्थितकमलवत् श्वेतेन, पूर्णशोभाचतुष्टयमपि कृष्णवर्णेन, अर्धशोभाष्टकं कमलगर्भवत् पीतेन, कोणानि केसरवद् रक्तेन चापूर्य, कोणेषु श्वेतरेखाभिः \[41\]शङ्खांश्च विलिख्य, रक्तपीतश्वेतवर्णैः क्रमेण रेखात्रयं पूरयेत्। एवं मण्डललेखन\[42\]प्रकारः ॥ 3-32 ॥

 \[1 \`उवाच' नास्ति उ. विहाय सर्वत्र।\]  
 \[2 सूर्यात्- मु. अ. उ.।\]  
 \[3 प्राग्वत्- अ.।\]  
 \[4 ष्ककम्- बक. बख., ष्करम्- अ. उ.।\]  
 \[5 स्फुटम- बक. बख.।\]  
 \[6 दन्त्य- मु. बक.।\]  
 \[7 ष्कोशं- उ.।\]  
 \[8 व्यक्तिं- मु. बक. बख. अ.।\]  
 \[9 प्रसाध्य- उ.।\]  
 \[10 सम- मु. अटी.।\]  
 \[11 तु- अटी.।\]  
 \[12 रेणु- मु. अटी. अ., कण- मु.।\]  
 \[13 त्थदि- मु . अटी.।\]  
 \[14 द्वयम्- अटी.।\]  
 \[15 पद्मा- बक. बख., पीठा - मु.।\]  
 \[16 तु- बक. बख. अ. उ.।\]  
 \[17 र्णतां- अटी.।\]  
 \[18 द्विधौ- बक. बख. अ.।\]  
 \[19 ध्ये ह- बक., ध्ये तत्- अ.।\]  
 \[20 कृतावधेः- उ., वृत्तावधैः- मु.।\]  
 \[21 संधै- मु. अटी. अ.।\]  
 \[22 व्यके- अ., व्ययोः- अटी.।\]  
 \[23 र्यस्य- बख., स्थस्य- अ. उ.।\]  
 \[24 रंशससं- मु. बक. बख.।\]  
 \[25 स्थं- अ. उ.।\]  
 \[26 कांशं- बक. बख.।\]  
 \[27 द्धोमा- अ. उ.।\]  
 \[28 समितं- मु. अटी. बक.।\]  
 \[29 तद्वच्च- अ. ।\]  
 \[30 प्रभावीथी- बक. बख. उ.।\]  
 \[31 तम्- बक. बख. उ.।\]  
 \[32 मांशं- बक. बख.।\]  
 \[33 उप- उ.।\]  
 \[34 न्तानि- अटी.।\]  
 \[35 पङ्क्तित्रयं न दृश्यते- उ.।\]  
 \[36 तृणं- अ.।\]  
 \[37 \`तद्बहिरेकया........ चतुष्टयं कुर्यात्' नास्ति- अ.।\]  
 \[38 कृत्यात- अ.।\]  
 \[39 मध्यसूत्रस्य- मु.।\]  
 \[40 मध्यसूत्रे- मु.।\]  
 \[41 र्धांशेन- मु.।\]  
 \[42 शाखांश्च- अ.।\]  
 \[43 प्रयोगः- मु.।\]

 कृत्वैवमनुसन्धाय सर्वात्मत्वेन देहवत् ॥ 32 ॥

 रजांसि विद्धि भूतानि सितपीतादिकानि च ।  
 तन्मात्राण्युपशोभानि शोभानि करणानि तु ॥ 33 ॥

 एवं सर्वाणि कोणानि सद्वाराणीन्द्रियाणि च ।  
 बहिरावरणं यद्वै सत्त्वाद्यं\[1\] त्रितयं हि यत् ॥ 34 ॥

 मनः सुवितता वीथी गर्वः\[2\] पीठमुदाहृतम् ।  
 धीः पद्मं तदधिष्ठाता बीजात्मा चिन्मयः पुमान् ॥ 35 ॥  
 एतन्मण्डलस्य भगवच्छरीरतयाऽत्रापि प्रसिद्धदेहवद् भूततन्मात्राणि\[3\] दर्शयति- कृत्वैवमित्यादिभिः ॥ 32-35 ॥  
 \[1 सत्त्वाद्य- मु. अटी. बख.।\]  
 \[2 गर्वं- मु अटी. अ.।\]  
 \[3 मात्रा निदर्श- मु.।\]

 अमूर्त ईश्वरश्चात्र तिष्ठत्यानन्दलक्षणः ।  
 यस्य सन्दर्शनादेव शश्वद्भावः प्रसीदति ॥ 36 ॥

 ससङ्गानामसङ्गानां वपुष्पाते\[1\] कृते सति ।  
 प्रायशो मुक्तिभाजां च त्विह जन्मैकशेषिणाम् ॥ 37 ॥

 देव आस्ते ज्ञतां हित्वा बहिरन्तश्च कर्मिणाम् ।  
 अन्यथा दृष्टमात्राद् वै कथमाह्लादमेति वै ॥ 38 ॥

 अन्तः\[2\]संवेदनसमम् अस्तित्वप्रतिपादकम् ।  
 यद्यत् स्वलक्षणं तत्त्वं तत्तत् सर्वत्र \[3\]सिद्धिगम् ॥ 39 ॥  
 मण्डले भगवदवस्थानं सहेतुकमाह- अमूर्त इत्यादिभिः ॥ 36-39 ॥  
 \[1 पृष्पपाते- अ. उ.।\]  
 \[2 अतः- मु. अटी.।\]  
 \[3 सिद्धगम्- बक. बख., सन्धिगम्- मु. अ.।\]

 वस्तुत्वेन गृहीत्वैवं मण्डलं पूर्वनिर्मितम् ।  
 नाम्नाऽब्जनाभभुवनं\[1\] सर्वदुःखक्षयङ्करम् ॥ 40 ॥

 ततस्तस्मिन् क्रमेणैव\[2\] ध्यात्वैकैकं निवेशयेत् ।  
 पूर्वोद्दिष्टेन बीजेन त्वाकारं पार\[3\]मेश्वरम् ॥ 41 ॥  
 एवमब्जनाभभुवनाख्यं\[4\] मण्डलं परिगृह्य तत्र पूर्वोक्तक्रमेण तद्देवान्\[5\] तत्तद्बीजादिमन्त्रैर्निवेशयेदित्याह- वस्तुत्वेनेति द्वाभ्याम् ॥ 40-41 ॥  
 \[1 भवनं- अ. ।\]  
 \[2 णैवं- मु. अटी. अ. ।\]  
 \[3 परमे- मु. अटी. बक. अ. उ.।\]  
 \[4 ख्यम- अ.।\]  
 \[5 तत्तद्देवानां- अ.।\]

 अथैवं भाजितात् क्षेत्राच्चतुरश्राद् महामते ।  
 पूर्वोद्दिष्टानि धिष्ण्यानि यथा कार्याणि तच्छृणु ॥ 42 ॥  
 एवं मण्डललक्षणमुक्त्वा कुण्डलक्षणं श्रृण्वित्याह- अथेति। एवं भाजितात् क्षेत्रात् पूर्वं मण्डलोक्तप्रकारेण सूत्रपातैरष्टादशधा विभक्तादित्यर्थः। पूर्वोद्दिष्टानि पूर्वमाराधनप्रकरणादिष्क्तानीत्यर्थः। धिष्ण्यानि वह्निगृहाणि कुण्डानीति यावत् ॥ 42 ॥

 पञ्चमं ब्रह्मकर्माद्यं\[1\] मर्म प्राग्दिश्यवस्थितम् ।  
 अंशं दीर्घेण तत्स्थेन कुर्यात् सूत्रेण लाञ्छनम् ॥ 43 ॥

 अर्धचन्द्रसमाकारं भागयुग्मस्य चान्तरे ।  
 दक्षिणोत्तरभागाभ्यां तदधस्तत्समं तथा ॥ 44 ॥

 लाञ्छनद्वितयं कुर्यात् तिर्यक्संस्थानसंस्थितम् ।  
 भागद्वादशकस्यैक्यं स्यात् पङ्क्तिद्वितयाद्\[2\] यथा ॥ 45 ॥

 ब्रह्ममर्म\[3\] चतुर्थँ यत् संख्यामानं च पूर्ववत् ।  
 मर्म तस्य च पक्षस्थावेक\[4\]मर्मान्तरीकृतौ ॥ 46 ॥

 ताभ्यामवस्थितेनैव सूत्रेणैतत् प्रजायते ।  
 पुनर्मध्याद् द्वितीयं यद् मर्म चो\[5\] र्ध्वं प्रवर्तते ॥ 47 ॥

 तस्माद् वै त्र्यन्तरीभूतं चतुर्थं पक्षयोर्द्वयोः ।  
 मर्म तत्स्थेन सूत्रेण वृत्तार्थे\[6\] पूर्ववल्लिखेत् ॥ 48 ॥

 ब्रह्ममर्मणि षष्ठस्य प्रत्यग्दिक्संस्थितस्य च ।  
 मर्मणोऽप्यथ वै सूत्रं कृत्वा तत्सम्प्रसार्य च ॥ 49 ॥

 यावद् वृत्तार्थबुध्न\[7\]स्थं श्रृङ्गकोटेस्तु सन्निधिम्\[8\] ।  
 एवं सूत्रद्वये दत्ते धिष्ण्यः शङ्खाकृतिर्भवेत् ॥ 50 ॥  
 प्रथमं शङ्खकुण्डलक्षणं दर्शयन् तत्कुण्डक्षेत्रमध्यखातस्य शङ्खाकारतासिद्ध्यर्थँ परितो लाञ्छनक्रममाह- पञ्चममित्यारभ्य धिष्ण्यः शङ्खाकृतिर्भवेदित्यन्तम्। ब्रह्मकर्माद्यं मध्यम\[9\]र्मप्रारम्भकमित्यर्थः। मर्म प्राक्पश्चिमायतसूत्रस्य दक्षिणोत्तरायतसूत्रस्य च\[10\] सन्धिस्थानमित्यर्थः ॥ 43-50 ॥  
 \[1 कर्माद्यान् मम- मु. अटी., मर्माद्यं- बक. बख.।\]  
 \[2 त्तथा- मु. अटी. अ.।\]  
 \[3 कर्म- मु. अटी. बक. बख.।\]  
 \[4 कर्मा- मु. अटी. अ.।\]  
 \[5 चोर्ध्वे- अ. उ.।\]  
 \[6 वृत्तार्धे- अ. उ.।\]  
 \[7 ध्नस्थ- मु. अ., ध्नस्य- अटी.।\]  
 \[8 धिः - मु. अटी.।\]  
 \[9 मर्मक- अ.।\]  
 \[10 \`च' नास्ति- अ.।\]

 तस्य भागसमा कार्या लाञ्छनैर्मेखला बहिः ।  
 पूर्वोक्तमर्मगैः सूत्रैर्यथा तदवधारय ॥ 51 ॥

 द्व्यंशदीर्घेण सूत्रेण नवचन्द्रकलासमम् ।  
 चतुर्णामन्तरेशानां प्राग्दिक् कुर्याच्च लाञ्छनम् ॥ 52 ॥

 ईशवह्निपदाभ्यां तु वृत्त\[1\]तुर्यांशसम्मिते ।  
 द्वे लाञ्छने समे कुर्यादेकभागाधिके\[2\] ततः ॥ 53 ॥

 तत्समे ह्यपरे द्वे वै यत्तदा\[3\] लाञ्छ्य लाञ्छनैः ।  
 दक्षिणोत्तरभागाभ्यां पक्षात् सूत्रद्वयं क्षिपेत् ॥ 54 ॥

 कृत्वा सप्तममर्मस्थं पूर्वोद्दिष्टक्रमेण तु ।  
 तत्खातस्य बहिः शङ्खाकारमेखलानिर्माणप्रकारमाह- तस्य भागसमेत्यारभ्य पूर्वोद्दिष्टक्रमेण त्वित्यन्तम् ॥ 51-55 ॥  
 \[1 वृत्तात् कुर्याच्च- अ.।\]  
 \[2 दिके ततम्- मु. अटी.।\]  
 \[3 यदा लाञ्छ्यं - मु. अटी. बक. बख.।\] 

 जीवसूत्रस्य पाश्चात्त्ये भागे पार्श्वद्वये स्थितम् ॥ 55 ॥  
   
 भागद्वयं द्वयं लाञ्छ्यं योन्यर्थं चार्धवृत्तवत् ।  
 तच्छृङ्गकोटिगे सूत्रे कृत्वा ते सम्प्रसार्य च ॥ 56 ॥

 खातभूभागपर्यन्तं तत्पदाद्\[1\] वटपत्रवत् ।  
 जायते सर्वकुण्डानां योनिरेवंविधा शुभा ॥ 57 ॥

 भागार्धमानसूत्रेण योनेरभ्यन्तरे\[2\] पुनः ।  
 अर्धवृत्तद्वयं दद्यात् तद्वत् सूत्रद्वयान्वितम् ॥ 58 ॥

 खातस्यान्तर्गतो वर्ज्यश्चतुर्थांशस्तु कोष्ठकात् ।  
 कोष्ठार्धं निखनेच्छेषं तत्समं वा पुरोदितम् ॥ 59 ॥

 दैर्घ्यात् पादाधिका कार्या योनिर्वै पृष्ठ\[3\]तोन्नता ।  
 गजोष्ठसदृशी चाग्रात् स्पृशन्ती \[4\]दशनच्छदम् ॥ 60 ॥  
 तद्बहिः पङ्क्तिमारभ्य खातपर्यन्तं प्रागादिषु योनिनिर्माणप्रकारं खातस्य परितः कोष्ठचतुर्थांशेनैष्ठनिर्माणप्रकारं चाह- जीवसूत्रस्येत्यारभ्य स्पृशन्ती दशनच्छदमित्यन्तम्। जीवसूत्रस्य मध्यसूत्रस्येत्यर्थः। पार्श्वद्वये मध्यसूत्रस्य दक्षिणवामभागयोरित्यर्थः। तत्समं निखनेत्। खातभूभागविस्तारायामतुल्यं खातं कुर्यादित्यर्थः। अथवा पुरोदितं "त्र्यंशेनार्धेन\[5\] वांशेन खाताद् व्यासो विधीयते" (6/77) इति नित्याग्निकार्यप्रकरणो\[6\]क्तं वेत्यर्थः। एवमेवोक्तं पारमेश्वरेऽपि-  
 खातार्थमन्तरावृत्तादन्तरं निखनेत् समम् ॥  
 त्रिपादमर्धपादं वा (26/12-13) इति।  
 दशनच्छद\[7\]मोष्ठमित्यर्थः ॥ 55-60 ॥  
 \[1 तत्पदा- बख. अ. उ.।\]  
 \[2 राभ्य- मु. अटी. बक. बख.।\]  
 \[3 पृष्ठ उन्नता- मु. अटी. बक.।\]  
 \[4 रदन- अ.।\]  
 \[5 नार्धांशतो वापि- मु.।\]  
 \[6 णोक्तमिवे- मु.।\]  
 \[7 दमिष्ट- अ.।\]

 पुरोभागचतुर्थांशं योनेरग्राद् विसृज्य तु ।  
 दद्यात् प्राक्सूत्रसम्बन्धं सूत्राणां द्वितयं परम् ॥ 61 ॥  
 पूर्वोक्तलाञ्छनानुसारेण खातार्थमेकं तद्बहिरोष्ठार्थमेकं तद्बहिर्मेखलार्थमेकमिति सूत्रत्रयं दद्यादित्याह- पुरोभागेति ॥ 61 ॥  
   
 अनुपातेन वै ताभ्यामग्रात् सङ्कोचमाचरेत् ।  
 भागपङ्क्तित्रयेणैव मेखलात्रितयं बहिः ॥ 62 ॥

 सम्पाद्य चतुरश्रं तु शङ्खं तत्त्रि\[1\]तयोपरि ।  
 आशङ्खं मेखलानां तु प्रोन्नतत्वं \[2\]स्वविस्तृतेः ॥ 63 ॥  
 ओष्ठाद्यङ्गानां क्रमेण संकोचमाह- अनुपातेनेति। एवमुक्तं पारमेश्वरेऽपि-  
 "मेखलावधिपर्यन्तं नीचान्यङ्गानि मीलयेत्" (26/23) इति।  
 मखलात्रयनिर्माणमाह- भागपङ्क्तित्रयेणेति सार्धेन ॥ 62-63 ॥  
 \[1 तु त्रित- मु. अटी., तत्र तथो- मु. अटी.।\]  
 \[2 सवि- बख.।\] 

 मेखलानां तु शङ्खस्य यन्मध्ये\[1\]श्रिचतुष्टयम् ।  
 तच्चक्रचिह्नितं कुर्यात् तल्लक्षणमथोच्यते ॥ 64 ॥  
   
 ब्रह्ममर्मनिरुद्धेन चतुर्भागसमेन तु ।  
 खातार्थं प्राग् भ्रमं दद्यात् क्षेत्रमध्ये\[2\] महामते ॥ 65 ॥

 बहिर्भागसमानाभिस्तद्बहिर्द्व्यंशविस्तृतम् ।  
 अरक्षेत्रं\[3\] च तस्यापि नेमिभागसमा बहिः ॥ 66 ॥

 भागेन तद्बहिस्त्वेका चतुरश्रा च मेखला ।  
 भ्राम्य\[4\] मध्यादरक्षेत्रं वृत्तेनैकेन वै पुनः ॥ 67 ॥

 ततः\[5\] सूत्राष्टकं दद्याद् दिग्विदिक्संस्थितं पुरा ।  
 तस्य चान्तर्गतं पश्चादष्टकं पातयेत् परम् ॥ 68 ॥

 ततस्तेषां समापाद्यम्\[6\] अरत्वममलेक्षण ।  
 अन्तर्वृत्तनिरोधेन प्रतिसूत्रस्य पक्षयोः ॥ 69 ॥

 सूत्रेण लाञ्छनं\[7\] कुर्यान्नाभिनेमिभ्रमावधेः ।  
 एकांशादर्धमानं च नेमिवृत्तस्य चान्तरे ॥ 70 ॥

 द्वाभ्यां द्वाभ्यामराभ्यां तु मध्ये कुर्यात् प्रधिं प्रधिम् ।  
 विस्तारप्रोन्नता नाभिः कूर्मपृष्ठोप\[8\]माऽरक ॥ 71 ॥

 नेमिं\[9\] दर्पणवत् कुर्यात्\[10\] त्वीषन्निम्नावसानतः ।  
   
 अथ चक्रकुण्डलक्षणमाह- मेखलानां तु शङ्खस्येत्यारभ्य शिष्टं पुरोदितं\[11\] सर्वमित्यन्तम्। अत्र प्रतिसूत्र(स्य) पक्षयोः सूत्रेण लाञ्छनं कुर्यादित्यरलक्षणमुक्तम्। पारमेश्वरे- "मत्स्यवल्लाच्छनं कुर्यात्" (26/21) इति व्यक्तमुक्तं ज्ञेयम् ॥ 64-72 ॥  
   
 \[1 ध्ये श्री- अटी. उ.य।\]  
 \[2 अरं क्षत्र- मु., अरक्षत्रं - अटी.।\]  
 \[3 अरं क्षत्र- मु., अरक्षत्रं - अटी.।\]  
 \[4 भ्राममध्यावर- मु. अटी.।\]  
 \[5 तत्र- उ.।\]  
 \[6 पाद्या- अ. अटी.।\]  
 \[7 लाञ्छने- मु. अटी.।\]  
 \[8 पमाऽरकः - मु. अटी., पमाःकराः- बक. बख.।\]  
 \[9 नेमिर्द- बक. बख. अ., नेमी द- उ.।\]  
 \[10 कार्या- बक. बख.।\]  
 \[11 दितमि- अ.।\]

 शिष्टं पुरोदितं सर्वम् अथ पद्माकृतिं श्रृणु ॥ 72 ॥

 भागार्धं भ्रामयेन्नाभेर्बहिः केसरसिद्धये ।  
 भ्रामयेदपरं चार्धमरक्षेत्रस्य बाह्यगम्\[1\] ॥ 73 ॥

 नीत्वा लोपमनेनैव विधिना नेमिमण्डलम् ।  
 अरसूत्राश्रितं कुर्यात् ततः\[2\] पद्मदलाष्टकम् ॥ 74 ॥

 केसरभ्रमरुद्धेन सूत्रेणार्धेन्दुलक्षणम् ।  
 तच्छृङ्गकोटिसंस्थेन परिधेर्बाह्यकेन\[3\] तु ॥ 75 ॥

 सूत्रद्वयेन पत्राग्रं कुर्याद् ब्रह्मभ्रमावनेः\[4\] ।  
 निरन्तराणामामूलात् केसराणां महामते ॥ 76 ॥

 कर्णिकोच्छ्राय\[5\]तुल्यानां विभागं जनयेत् स्फुटम् ।  
 शङ्खकोणचतुष्के तु शेषं पूर्ववदाचरेत् ॥ 77 ॥  
 पद्मकुण्डलक्षणमाह- अथ पद्माकृतिं श्रृण्वित्यारभ्य शेषं पूर्ववदाचरेदित्यन्तम् ॥ 72-77 ॥  
 \[1 बाह्यतः - बक. बख., बाहुकम्- अ.।\]  
 \[2 \`ततः पद्म...... पत्राग्रं कुर्याद्' नास्ति- अ.।\]  
 \[3 गेन- उ.।\]  
 \[4 वने- बक. बख. उ.।\]  
 \[5 च्छ्रय- मु. अटी. बक. बख.।\]

 योनिमेकेन भागेन चतुर्भिर्मेखलागणम् ।  
 खातं पूर्वसमं किन्तु वृत्ते वृत्तास्तु मेखलाः ॥  
 चतुरश्रे तदाकारा इत्युक्तं कुण्डपञ्चकम् ॥ 78 ॥  
 वृत्तचतुरश्रकुण्डयोर्लक्षणमाह- योनिरिति सार्धेन ॥ 78 ॥

 कालमाहुतिसंख्यां च होमद्रव्यप्रभूतताम् ।  
 ज्ञात्वैवमेकहस्तात् तु कुर्यादष्टकरावधि ॥ 79 ॥  
 होमाधिक्यानुसारेण कुण्डविस्ताराभिवृद्धिमाह- कालमिति। अत्रैकहस्तादारभ्याष्टहस्तपर्यन्तमेकैकाङ्गुलवृद्ध्या नवषष्ट्युत्तर\[1\]शतसंख्याकमानभेदा ज्ञेयाः। पारमेश्वरे द्वादशाङ्गुलमारभ्याष्टहस्त\[2\]पर्यन्तमेकाशीत्यधिकशतसंख्याकमानभेदा उक्ताः-  
 आद्वादशाङ्गुलान्मानादेकैकाङ्गुलवर्धनात् ।  
 द्विचतुर्हस्तपर्यन्तमेकाशीत्यधिकं शतम् ॥  
 एतेष्वेकतरं प्रोक्तमन्येषामेवमेव हि ॥ (26/28-29)  
इति॥  
द्वादशाङ्गुलमारभ्य कुण्डमानाभिवृद्धिरवश्यमपेक्षिता। यतोऽत्र प्रतिष्ठाप्रकरणे-  
 \[3\]ह्रासादङ्गुलयुग्मस्य यावद्वै षोडशाङ्गुलम् ।  
 स्यात् षट्करे गृहे कुण्डं कार्या वा मेखलाधिका ॥ (25/14)  
इति षोडशाङ्गुलकुण्डमप्युक्तम्। एवमेतावत्संख्याकहोम एतावन्मानमितं कुण्डमिति व्यक्तमुक्तं जयाख्ये-  
 शतार्धसंख्याहोमे च कुण्डं स्याद् द्वादशाङ्गुलम् ॥  
 होमे \[4\]साष्टशते चैव मुष्ट्यरत्निसमं भवेत् ।  
 होमे \[5\]चार्धशते चैव सारत्निः सकनिष्ठिकः\[6\] ॥  
 हस्तं\[7\] सहस्रहोमे तु अयुताख्ये द्विहस्तकम् ।  
 लक्षहोमे चतुर्हस्तं कोटिहोमेऽष्टहस्तकम् ॥ (15/12-14) इति।  
द्वादशाङ्गुलादिकुण्डानां मेखलाप्रमाणमपि तत्रैव स्पष्टमुक्तम्-  
 प्रमाणं मेखलानां च \[8\]यवद्वादशसंमितम् ॥  
 द्वादशाङ्गुलमानस्य कुण्डस्य परिकीर्तितम् ।  
 विस्तारतुल्यमुच्छ्रायो मेखलानां महामते ॥  
 मेखलात्रितयं चैवमेकीकृत्य तु जायते ।  
 विस्तारस्तु ततोच्छ्रायः\[9\] सार्धं तु चतुरङ्गुलम्\[10\] ॥  
 रत्निमात्रस्य कुण्डस्य मेखलाद्व्यङ्गुलाः स्मृताः ।  
 अङ्गुलं\[11\] सकनिष्ठस्य कुण्डस्यार्धोत्तरं\[12\] द्वयम् ॥  
 त्र्यङ्गुला हस्तमात्रस्य कुण्डस्य समता स्मृता\[13\] ।  
 द्विहस्तस्य द्विजश्रेष्ठ मेखलाश्चतुरङ्गुलाः ॥  
 चतुर्हस्तस्य कर्तव्याः सर्वाश्चैव षडङ्गुलाः ।  
 अष्टाङ्गुलिश्च कुण्डस्य अष्टहस्तस्य कीर्तिताः ॥ (15/16-21)  
इति ॥ 79 ॥  
   
 \[1 नव- अ.।\]  
 \[2 मारभ्य पर्य- अ.।\]  
 \[3 हृदा- अ., ह्रादा- मु.।\]  
 \[4 चाष्ट- अ.।\]  
 \[5 सार्ध- मु.।\]  
 \[6 ष्ठिका- मु.।\]  
 \[7 अष्टं- अ.।\]  
 \[8 यावद् द्वा- अ. मु.।\]  
 \[9 च्छ्राये- अ. मु.।\]  
 \[10 लैः - अ. मु.।\]  
 \[11 ला- अ. मु.।\]  
 \[12 द्वयं- अ.।\]  
 \[13 स्पृहा- अ.।\]

  इति \[1\]श्रीपाञ्चरात्रे श्रीसात्वतसंहितायां यागकुण्डविधि\[2\]र्नाम    एकादसः परिच्छेदः ॥

  तथा चैवं कुण्डनिर्माणप्रकारः- कुण्डस्थानं पूर्वं मण्डलोक्तप्रकारेण सूत्रपातैरष्टादशधा विभज्य तत्र मध्यमा\[3\]न्मर्मस्थानात् पञ्चमं प्राक्दिक्स्थं\[4\] यन्मर्म तत्संस्पर्शानामेककोष्ठदीर्घेण सूत्रेण कोष्ठद्वयेऽर्धचन्द्राकारं लाञ्छनं कृत्वा तदधःपङ्क्तिद्वये कोष्ठद्वादशकस्यैक्यसिद्ध्यर्थँ तद्दशकाद् बहिर्दक्षिणकोष्ठद्वये तदुत्तरकोष्ठद्वये च पूर्ववदर्धचन्द्राकारं लाञ्छनद्वयं तिर्यग्विलिख्य मध्याच्चतुर्थं यन्मर्म तद्दक्षिणभागस्थ\[5\]मर्मद्वयावस्थितेन सूत्रेण तद्वामभागमर्मद्वयावस्थितेन सूत्रेण च पूर्वं विलिखितमर्धचन्द्राकारलाञ्छनत्रयं चैकीकृत्य पुनर्मध्याद् द्वितयमूर्ध्वस्थं यन्मर्म तस्मात् त्र्यन्तरीभूतं चतुर्थं दक्षि(णं? ण)पार्श्वस्थं वामपार्श्वस्थं च यन्मर्म तदवस्थितेन सूत्रेण पूर्ववद् दक्षिणकोष्ठद्वये वामकोष्ठद्वये चार्धचन्द्राकारं लाञ्छनद्वयं तिर्यग्विलिखेत्। एवं कृते पूर्वोक्तद्वादशकस्याधःपङ्क्तिद्वयेऽपि भागद्वादशकस्यैक्यं भवति। अथ पश्चिमदिशि मध्यात् षष्ठस्य मर्मणः सूत्रद्वयं प्रसार्य पूर्वोक्तयोर्दक्षिणोत्तरभागस्थार्धचन्द्राकारलाञ्छनयोः श्रृङ्गाग्राभ्यां सह योजयेत्। एवं कृते शङ्खाकारता सिद्ध्यति।  
 एवं खातार्थं परितो लाञ्छनं कृत्वा तद्बहिस्तथैव शङ्खाकारैकभागमिति मेखलासिद्ध्यर्थं प्राग्दिशि कोष्ठद्वयदीर्घेण सूत्रेण कोष्ठचतुष्टयेऽर्धचन्द्राकारं लाञ्छनं कृत्वा तथैवैशा\[6\]न्यकोण आग्नेयकोणे च कोष्ठपञ्चके लाञ्छनद्वयं कृत्वा तदधः पार्श्वद्वयेऽपि कोष्ठचतुष्टये पूर्ववद् द्वे लाञ्छने विलिख्य पूर्वोक्तरीत्या पश्चिमभागस्थसप्तमर्मणः सूत्रद्वयं प्रसार्य पूर्वोक्तलाञ्छनद्वययोः श्रृङ्गाग्राभ्यां सह योजयेत्। एवं कृते मेखलारूपं सिद्ध्यति।  
 अथ पाश्चात्त्ये \[7\]भागे योनिसिद्ध्यर्थँ मध्यसूत्रदक्षिणभागकोष्ठद्वये वामभागकोष्ठद्वये चार्धचन्द्राकारलाञ्छनद्वयं विलिख्य दक्षिणलाञ्छनस्य दक्षिणश्रृङ्गाग्र एकं सूत्रं वामभागस्थलाञ्छनस्य वामश्रृङ्गारग्रेणैकं सूत्रं संयोज्य तद्द्वयमपि वटपत्रवत् खातभागपर्यन्तं प्रसारयेत्। एवं कृते योनिः सिद्ध्यति। इयं योनिर्वक्ष्यमाणकुण्डानामपि साधारणा\[8\] ।  
 पुनस्तद्योनेरभ्यन्तरे मध्यसूत्रस्य दक्षिणकोष्ठे च कोष्ठार्धमानसूत्रेण पूर्ववदर्धचन्द्राकारं लाञ्छनद्वयं विलिख्य पूर्ववत् तयोः श्रृङ्गाग्राभ्यां सूत्रद्वयं प्रसारयेत्। अथ खातस्य परित ओष्ठसिद्ध्यर्थँ खातस्यान्तः परित एकं कोष्ठं चतुर्धा विभज्य तेष्वेकं भागं विसृज्य शेषं सर्वमपि खातभागविस्तारसमं तत्त्र्यंशमर्धं वा निखनेत्। पूर्वोक्तयोनिदैर्घ्यात् सपादकोष्ठद्वयमिता\[9\] पृष्ठतो \[10\]गजोष्ठसदृशी पूर्वोक्तमोष्ठं स्पृशन्ती \[11\]सती कर्तव्या। एवं च खातप्रदेशे परितो योन्यग्रे पूर्वोक्तरीत्या कोष्ठचतुर्थांशं विसृज्य खातार्थं शङ्खाकारं सूत्रं पूर्ववद् दत्वा तदनन्तरमोष्ठार्थमेकं सूत्रं मेखलार्थमेकं सूत्रं च दद्यात्। ऊर्ध्वे ओष्ठं तदधो मेखला यथा स्यात् तथा तत्सूत्रयोः पातं संकुचितं कुर्यात्। तद्बहिः परितः पङ्क्तित्रयेण चतुरश्रं मेखलात्रयं कुर्यात्। शङ्खान्तानां मेखलानामौन्नत्यं तु कुण्डविस्तारसमं कुर्यात् ।  
   इति शङ्खकुण्डलक्षणम् ॥  
  अथ चक्रकुण्डलक्षणमुच्यते- पूर्वोक्तप्रकारेणाष्टादशधा विभक्ते चतुरश्रे क्षेत्रे\[12\] मध्ये मर्मस्थाने सूत्रं संस्थाप्य मध्यात् पञ्च\[13\]मरेखास्पर्शिना सूत्रेणैकं मण्डलं विलिख्य पुनः षष्ठरेखास्पर्शिना सूत्रेणैकं वृत्त\[14\]मापाद्य पुनर्नवमरेखास्पर्शिना सूत्रेणैकं वृत्तं कुर्यात्। तेषु प्रथमं मण्डलं खातार्थं द्वितीयं नाभिस्थानं तृतीयमरस्थानं चतुर्थँ नेमिस्थानमिति ज्ञेयम्। तद्बहिः पङ्क्तौ चतुरश्रा एकैव मेखला कर्तव्या। पूर्वोक्तमरस्थानं मध्यात् पुनरेकेन वृत्तेन परिभ्राम्य तत्र प्रागादिदिक्ष्वाग्नेयादिविदिक्षु च सूत्राष्टकं दत्वा तेषामरत्वसिद्ध्यर्थमन्त\[15\]र्वृत्तनिरुद्धेन सूत्रेण प्रतिसूत्रस्य पक्षयोर्नाभिवृत्तपर्यन्तं नेमिवृत्तपर्यन्तं च मत्स्यवल्लाञ्छनं कृत्वा नेमिवृत्तस्यान्तरे द्वयोर्द्वयोररयोर्मध्ये एकैकं प्रधिं कुर्यात्। अत्र नाभिः कुण्डविस्तारसदृशोच्छ्राया कूर्मपृष्ठसदृशी कार्या। नेमिर्दर्पणसदृश्यग्रे ईषन्निम्ना च कर्तव्या। अन्यत् सर्वं पूर्ववत् कुर्यात्।  
   इति चक्रकुण्डलक्षणम्॥  
 अथ पद्मकुण्डलक्षणमुच्यते- तत्रापि चक्रकुण्डवत् प्रथमं मण्डलं खातार्थँ कृत्वा द्वितीये नाभिमण्डले भागार्धं\[16\] कर्णिकासिद्ध्यै अपरार्धं\[17\] केशरसिद्ध्यै द्वेधा मण्डलीकृत्याऽरक्षेत्रस्य बहिरेवमेव नेमिमण्डलं द्वेधा कृत्वा प्रथमभागमरक्षेत्रेण सहैकीकुर्यात्। उत्तरभागं पत्राग्रसिद्ध्यै स्थापयेत्। अरक्षेत्रेऽष्टदलसिद्ध्यर्थं प्रागाद्यष्टदिक्ष्वपि केसरमण्डलरुद्धेन सूत्रेणाऽर्धचन्द्राकारं लाञ्छनद्वयं (द्वयं?) परस्पराभिमुखं कृत्वा तच्छृङ्गाग्रसंस्थितेन दलमण्डलबाह्यगेन\[18\] सूत्रद्वयेन पत्राग्रं कुर्यात्। आमूलान्निरन्तराणां कर्णिकोच्छ्रायतुल्यानां केसराणां व्यक्तं यथा तथा विभागं जनयेत्। पत्राग्रमण्डलाद् बहिश्चतुष्कोणेषु शङ्खचतुष्टयं कुर्यात्। शेषं पूर्ववत्।  
   इति पद्मकुण्डलक्षणम् ॥  
 अथ वृत्तचतुरश्रयोर्लक्षणमुच्यते- पूर्वोक्तरीत्याऽष्टादशधा विभक्ते क्षेत्रे मध्ये पूर्ववच्चतुःषष्टिकोष्ठानि खातार्थं विहाय तद्बहिरेक(धा?या) पङ्क्त्या योनिकल्पनं चतुर्भिः पङ्क्तिभिर्मेखलाचतुष्टयकल्पनं च कुर्यात्। किन्तु खातं मेखलाश्च वृत्ते कुण्डे वृत्ताकाराश्चतुरश्रे तदाकारा इति ज्ञेयम्। ओष्ठं योनिं चानयोः कुण्डयोरपि पूर्ववदेव कुर्यात् ।  
   इति कुण्डपञ्चकलक्षणानि॥

   इति श्रीमौञ्ज्यायनकुलतिलकस्य यदुगिरीशचरणकमलार्चकस्य  
   योगानन्दभट्टाचार्यस्य तनयेन अलशिङ्गभट्टेन विरचिते  
    सात्वततन्त्रभाष्ये एकादशः परिच्छेदः ॥

 \[1 पञ्च- उ.।\]  
 \[2 विधिरेका- उ.।\]  
 \[3 मध्यमान- अ.।\]  
 \[4 दिक्संस्थं- अ.।\]  
 \[4 गस्थं मर्म - अ.।\]  
 \[5 तथैवे- अ.।\]  
 \[6 भागयोनि- अ.।\]  
 \[7 रण- अ.।\]  
 \[8 मिति- अ.।\]  
 \[9 \`गज' नास्ति- अ.।\]  
 \[10 सति- अ.।\]  
 \[11 क्षेत्रमध्ये- अ.।\]  
 \[12 पञ्चरेखा- अ.।\]  
 \[13 \`वृत्तमापाद्य...... सूत्रेणैकं' नास्ति- अ.।\]  
 \[14 मन्तर्वृद्धिनिरुक्तेन- अ.।\]  
 \[15 भागार्थं- अ.।\]  
 \[16 रार्थं- अ.।\]  
 \[17 केन- अ.।\]  
   


    द्वादशः परिच्छेदः  
    नारद\[1\] उवाच

 एवमाकर्ण्य स त्वेवं\[2\] मुसली मुनिनायकाः ।  
 कृताञ्जलिपुटो भूत्वा पप्रच्छ जगतां पतिम् ॥ 1 ॥  
 अथ द्वादशो व्याख्यास्यते। इह संकर्षणो वासुदेवं विभवदेवध्यानं पप्रच्छेत्याह- एवमिति ॥ 1 ॥  
 \[1 नारद इत्येव उ. विहाय सर्वत्र।\]  
 \[2 त्वेव- मु. अटी. बक. बख.।\]

   
   सङ्कर्षण\[1\] उवाच  
 यथाक्रमस्थितानां च मन्त्राणां\[2\] लक्ष्मिनन्दन ।  
 त्वत्तोऽहं श्रोतुमिच्छामि सर्वेषां\[3\] ध्यानलक्षणम् ॥ 2 ॥  
 प्रश्नप्रकारमाह- यथाक्रमस्थितानामिति। लक्ष्मीं नन्दयति संतोषयतीति लक्ष्मीनन्दनेति वासुदेवसम्बोधनम् ॥ 2 ॥  
 \[1 सङ्कर्षण इत्येव उ. विहाय सर्वत्र।\]  
 \[2 सर्वेषां- मु. अटी.।\]  
 \[5 मन्त्राणां - मु. अटी.।\]

   श्रीभगवानुवाच\[1\]  
 त्रयाणां मुख्यपूर्वाणां ध्रुवान्तानां पुरोदितम् ।  
 शेषादीनां\[2\] च शेषाणामिदानीमवधारय ॥ 3 ॥

 ध्यानं पातालनिलयपर्यन्तानां यथास्थितम् ।  
 एवं पृष्टो भगवान् प्रत्याह- त्रयाणामिति सार्धेन। मुख्यपूर्वाणां विशाखयूपादीनामित्यर्थः। त्रयाणां विशाखायूपपद्मनाभध्रुवाणामित्यर्थः। पूर्वं नवमपरिच्छेदे- "विशाखयूपो भगवान् स्वयं विश्वसिसृक्षया" (9/49) इत्यादिभिर्विशाखयूपध्यानम्, "इत्येवमादिः सर्वेषाम्" (9/96) इत्यादिभिः पद्मनाभध्रुवध्यानं च प्रतिपादितमित्यर्थः। शेषाणाम् अवशिष्टानामित्यर्थः। शेषादीनामनन्तादीनां पातालनिलयपर्यन्तानां पातालशाय्यन्तानां षट्त्रिंशद्विभवदेवानामित्यर्थः ॥ 3-4 ॥  
 \[1 भगवानित्येव उ. विहाय सर्वत्र।\]  
 \[2 नामशे- मु. अटी.।\]

 एक एव जगन्नाथः स्वरूपाद्यैस्तु शक्तिभिः ॥ 4 ॥

 नानात्वेनाप्यनन्तो यो भक्तानुग्रहकाम्यया ।  
 तस्याभिमानिकं रूपं श्रृणु सर्वेश्वरस्य तु ॥ 5 ॥  
 तत्रादावनन्तस्य रूपं श्रृण्वित्याह- एक इति सार्धेन॥ 4-5 ॥

 तुहिनाचलसंकाशं पूर्णचन्द्रसमाननम् ।  
 स्वमणिव्य\[1\]ञ्जितेनैव युक्तं फणगणेन तु ॥ 6 ॥

 प्रोद्वहन्तं हलं चक्रमपसव्यद्वयेन तु ।  
 वामहस्तद्वयेनैव शङ्खं मुसलमेव च ॥ 7 ॥

 नित्यसन्निहिताशेष\[2\]शक्तिं सर्वज्ञमच्युतम् ।  
 मनस्यन्तर्मुखानां यत् कर्मिणां पूरयेच्च तत् ॥ 8 ॥  
 तस्य ध्यानप्रकारमाह- तुहिनेति त्रिभिः। शेषकृत्यं\[3\] भगवत्कैङ्कर्यधुरीणमित्यर्थः। नन्वनेनानन्तस्य भगवदाविष्टत्वमात्रं ज्ञायते, न साक्षादवतारत्वम्, कथं तस्य मुख्यप्रादुर्भावेष्वन्तर्भाव इति चेन्न, भगवदधिष्ठितबद्धचेतनानामेव मुख्येष्वनन्तर्भावात्। अन्तर्मुखानां निजभक्तानां मनसि यद्वाञ्छितमस्ति तत् पूरयेत् प्रयच्छेदित्यर्थः। अनन्तस्थानं तु श्रीविष्णुपुराणे-  
 आस्ते पातालमूलस्थः शेषोऽशेषसुरार्चितः ॥  
 तस्य वीर्यं स्वभावं च स्वरूपं रूपमेव च ।  
 नहि वर्णयितुं शक्यं ज्ञातुं वा त्रिदशैरपि ॥  
 यस्य\[4\] सा सकला पृथ्वी फणामणिशिखारुणा ।  
 आस्ते कुसुममालेव कस्तद्वीर्यं वदिष्यति ॥ (2/5/20-22)  
इति ॥ 6-8 ॥  
 \[1 रञ्जिते- अ.।\]  
 \[2 शेषकृत्यं- अ., शेषवृत्तिं- मु.।\]  
 \[3 वृत्तिं- मु.।\]  
 \[4 यस्यैषा- मु.।\]

 शक्तीशोऽप्यथ सञ्चिन्त्यः पुण्डरीकनिभेक्षणः ।  
 इच्छारूपधरश्चैव सौम्यः प्रहसिताननः ॥ 9 ॥

 व्यक्तये च फलादीनां भक्तानामनुकम्पया ।  
 पीडयन् स्वाङ्घ्रियुग्मेन वसुधां च करद्वयम् ॥ 10 ॥

 युगानुसारिकान्तिश्च चतुर्वक्त्रश्चतुर्भुजः ।  
 मूर्तचक्रगदाहस्तः \[1\]अमूर्ताब्जाम्बुजा\[2\]ङ्कितः ॥ 11 ॥

 शमं नयति सन्तापं कमलेनेन्दुकान्तिना ।  
 नानामन्त्रमयीं विद्यां व्यञ्ज\[3\]यत्यमलात्मनाम् ॥ 12 ॥

 सम्यग् वाक्पतिना चैव कम्बुना शब्द\[4\]मूर्तिना ।  
 आज्ञाप्रतीक्षकेणैव गदाचक्रद्वयेन तु ॥ 13 ॥

 प्रेरितेन हिनस्त्याशु साधुसन्तापकारिणाम्\[5\] ।  
 नारसिंहेन \[6\]वक्त्रेण भवभीतिविघातकृत् ॥ 14 ॥

 पुष्णाति सर्वभूतानि वाराहेणामृतात्मना ।  
 कुरुते पश्चिमस्थेन कापिलेनोपसंहृतिम् ॥ 15 ॥  
   
 भक्तिश्रद्धापराणां च स्मृतमात्रः सदैव\[7\] हि ।  
 हृन्मध्ये गगने भूमौ वह्निमध्ये जलान्तरे ॥ 16 ॥

 चतुर्णां ब्राह्मणादीनां स्वयमेवानुकम्पया ।  
 चातुरात्म्येन रूपेण चतुर्धा व्यक्तिमेति च ॥ 17 ॥

 आत्मतुल्येन देहेन शङ्खपद्माङ्कितेन तु ।  
 मूर्तिमद्भिर्हलाद्यैस्तु युक्तेन वदनैर्विना ॥ 18 ॥

 वर्णानुरूपवर्णेन समेनाप्यसमेन तु ।  
 अन्योन्यानुगतेनैव पूर्वोद्दिष्टेन नान्यथा ॥ 19 ॥  
 अथ शक्त्यात्मध्यानमाह- शक्तीश इत्येकादशभिः। इच्छारूपधरः, वक्ष्यमाणवाहनदेवीभुजास्त्रभेदैर्नानारूपधर इत्यर्थः। अमूर्ताब्जाम्बुजाङ्कितः, अमूर्तः केवलरेखारूपः, अब्जः शङ्खः, अम्बुजं कमलम्, ताभ्यामङ्कितः। एवं शक्तीशावतारो व्यूहाद् विभवाद्वा संभवतीति बोध्यम्। यतोऽस्मिन्नेव परिच्छेदे वक्ष्यति-  
 चातुरात्म्यसमूहं\[8\] तु यत्पद्मदलभूस्थितम् ।  
 तथा विभवदेवानां मध्यात् पद्मदलेक्षण ॥  
 एकस्त्वनुग्रहार्थं तु शक्त्यात्मा भावितात्मनाम् ।  
 बिभर्ति बहुभेदोत्थं रूपं सद्वाहनस्थितम् ॥ (12/175-176)  
इति। अंशावतारत्वमेवोक्तमस्य सहस्रनामभाष्ये- "अथांशावताराः- युगानुसारिकान्तिश्चेति। एवं व्याप्तिनियमनादिशक्तिद्वारा विश्वस्य व्यार्प्तेर्विष्णुः, "सर्वशक्त्यात्मने" (सा. सं. 23/48) इति मन्त्रवत्" (पृ 576) इति। एवं च त्रिमूर्तिष्वयमेकतम इति बोध्यम्, "नारायणावतारो यः शक्तीशो नाम नामतः" (8/19) इति लक्ष्मीतन्त्रोक्तेः ॥ 9-19 ॥  
 \[1 स्वेति सार्वत्रिकः पाठः। भाष्यानुरोधी \`हस्तो ह्यमू' इति पाठः शोभनः स्यात्.।\]  
 \[2 र्ताच्छेति सार्वत्रिकः पाठः.।\]  
 \[3 भाव- मु. अटी. ।\]  
 \[4 शक्ति- उ.।\]  
 \[5 कारिणा- अटी., कारिणः- अ. उ.।\]  
 \[6 चक्रेण- अ.।\]  
 \[7 समेत्य वै- मु. अटी.।\]  
 \[8 हात्तु- मु.।\]

 प्रलयानलसूर्याभः स्मर्तव्यो मधुसूदनः ।  
 अष्टबाहुर्विशालां\[1\]सोऽप्यग्नि\[2\]ष्टोमकराङ्कितः ॥ 20 ॥

 शङ्खचक्रधरश्चैव बाणकार्मुकधृक् तथा ।  
 रजस्तमोभ्यां मूर्ताभ्यां सम्प्रवृत्तिनिवृत्तये ॥ 21 ॥

 कर्णपीठनिविष्टं च ध्येयं पाणियुगं विभोः ।  
 अथ मधुसूदनध्यानमाह- प्रलयानलेति सार्धद्वाभ्याम्। अस्यावतारस्य प्रादुर्भावान्तरत्वमुक्तं पौष्करे-  
 मधुकैटभमाथी च प्रादुर्भावेश्वरस्य च ।  
 प्रादुर्भावान्तरं विद्धि पद्मनाभस्य वै विभोः ॥ (36/214) इति ।  
 अस्य स्थानमप्युक्तं तत्रैव-  
 मधुकैटभमाथी च संस्थितः सोऽवनीतले ॥  
 क्षीरोदकक्षितिक्षेत्रे सुरासुरनिषेविते । (36/343-344)  
इति ॥ 20-22 ॥  
 \[1 लांशो- मु. अटी. उ.।\]  
 \[2 प्यग्नीषोम- उ.।\]

 विद्याधिदेवं भगवच्चतुर्वक्त्रं चतुर्भुजम् ॥ 22 ॥

 लम्बकूर्चं\[1\] जटादण्डकमण्डल्वक्षसूत्रिणम्\[2\] ।  
 फुल्लरक्ताम्बुजाभासं श्वेतपद्मकराङ्कितम् ॥ 23 ॥  
 अथ विद्याधिदेवध्यानमाह- विद्याधिदेवमिति सार्धेन। यद्यपि चतुर्वक्त्रमित्यस्य श्रुतीर्वक्त्रेभ्यः प्रोद्गिरन्तमित्यस्य चैककण्ठ्याद् "वेदविदे" (सा. सं. 23/50) इति विद्याधिदेवमन्त्रवर्णलिङ्गाद् उत्तरत्र स्मरेद् ध्यायेदिति पौनरुक्त्यप्रसङ्गासंभवाच्च "श्रुतीर्ऋगाद्या वक्त्रेभ्यः प्रोद्गिरन्तमतः स्मरेत्" (12/24) इति वाक्यस्यापि पूर्वेणान्वयः स्वरसः, तथापि सर्वज्ञैः श्रीमत्पराशरभट्टारकैः सहस्रनामभाष्ये (पृ. 483) तस्य वाक्यस्य कपिलध्यानपरत्वेनोत्तरत्र योजितत्वादस्मादृशैस्तच्चलयितुं न शक्यम्। किञ्च, यद्यप्यस्य विद्याधिदेवस्य चतुर्वक्त्रत्वजटाकमण्डल्वक्षसूत्रधरत्वादिलक्षणानामुक्तत्वादयं विरिञ्चिरिति ज्ञायते, तथापि सहस्रनामभाष्ये (पृ. 183) नियमेन तेषां ब्रह्मादीनां भगवदवतारगणनास्वपरिगणनात्, देवमनुष्यादिवत् सृष्टिप्रकरणेषु सृज्यतया परिगणनात्, प्रत्युत तेषां प्रादुर्भावेभ्यो भेदव्यपदेशात्, प्रादुर्भावविलक्षणेन प्रादुर्भावान्तरशब्देन निर्देशात्, भगवद्विभूतिलेशोद्भवत्वतत्प्रादुर्भावविशेषाधीनप्रवृत्तित्वादिव्यवहाराच्च ब्रह्मणः प्रादुर्भावत्वं निह्नुतम्। किञ्च,  
 कालो\[3\] वियन्नियन्ता च शास्त्रं नानाङ्गलक्षणम् ।  
 विद्याधिपतयश्चैव सरुद्रः सगणः शिवः ॥  
 प्रजापतिसमूहस्तु इन्द्रः सपरिवारकः । (9/91-92)  
इत्यादिपूर्वोक्तभवोपकरणदेवतावर्ग एव प्रजापतिसमूह इत्यत्र चतुर्मुखस्याप्यन्तर्भावश्चोक्तः। तस्मात् "परमात्मने" (सा. सं. 23/51) इति मन्त्रवर्णलिङ्गाच्च नायं विद्याधिदेवो विरिञ्चिः, अपि तु साक्षात् प्रादुर्भाव इति ज्ञेयम्।  
 ननु श्रीपौष्करे-  
 मधुकैटभमाथी च प्रादुर्भावेश्वरस्य च ।  
 प्रादुर्भावान्तरं विद्धि पद्मनाभस्य तद्विभोः ॥ (36/214)  
इत्यादिभिर्मधुसूदनादीनामपि प्रादुर्भावान्तरत्वं बहुशः कण्ठरवेणोक्तम्, किं तावता तेषामपि प्रादुर्भावत्वविरोध इति चेन्न, समुच्चितैः पूर्वोक्तैर्हेतुभिश्चतुर्मुखादीनां प्रादुर्भावत्वविरोधात्, मधुसूदनादिषु तथाविधहेतुसमुच्चयस्यानवकाशाच्च ॥ 22-23 ॥  
 \[1 कूर्च- मु. अटी., कण्ठ- मु.।\]  
 \[2 सूत्रकम्- मु. अ. उ.।\]  
 \[3 कालोऽपि- मु.।\]

 श्रुतीर्ऋगाद्या वक्त्रेभ्यः प्रोद्गिरन्तमतः\[1\] स्मरेत् ।  
 निर्धूमाङ्गारवर्णाभं शङ्खपद्माक्षसूत्रिणम्\[2\] ॥ 24 ॥

 फु\[3\]ल्लरक्ताब्जविभवं देवताद्यात्मसूत्रकम् ।  
 ध्यायेदभयपाणिं तं कपिलं तेजसां निधिम् ॥ 25 ॥  
 अथ कपिलध्यानमाह- श्रुतीरिति द्वाभ्याम्। वक्त्रेभ्य इति पूजायां बहुवचनं बोध्यम्। यद्वा तस्याप्यैच्छिकं चतुर्मुखत्वं वक्तव्यम्। अस्य श्रुतिप्रवर्तकत्वं तु सहस्रनामभाष्य एव प्रतिपादितम् "सत्यवृत्तिस्त्रिविक्रमः। महर्षिः कपिलाचार्यः" (57-58 श्लो. ) इत्यत्र- "ईदृशेन महामहिम्ना वाच्येन विक्रान्तत्रिवेदस्त्रिविक्रमः।"  
 त्रिरित्येवं त्रयो वेदाः कीर्तिता मुनिसत्तमैः ।  
 क्रमसे तांस्तथा सर्वान् त्रिविक्रम इति स्मृतः ॥" (पृ. 481-482)  
इति, "यथोक्तवेददर्शनान्महर्षिः" (पृ. 482) इति च। अस्य पातालतलवासित्वं सुप्रसिद्धम्। अर्चारूपस्थानं तु श्रीपौष्करे-  
 प्राक्समुद्रापयाने तु भूभागे शुभलक्षणे ॥  
 कापिलीं मूर्तिमासाद्य वासुदेवः स्थितः प्रभुः । (36/357-358)  
इति प्रतिपादितम् ॥ 24-25 ॥  
 \[1 मनु- मु. अटी. बक. बख.।\]  
 \[2 सूत्रकम्- उ.।\]  
 \[3 पङ्क्तिरेषा न दृश्यते- बख. अ. उ.।\]

 योऽन्तः सर्वेश्वरो देवः साक्षिभूतो व्यवस्थितः ।  
 स्फटिकोपलवद् भावान् स्वशक्त्युत्थान् बिभर्ति च ॥ 26 ॥ 

 अविद्याविष्कृतानां तु भक्तानां सत्प\[1\]दाप्तये ।  
 तमनादिं जगन्नाथं बहिः स्थूलतरात्मनाम्\[2\] ॥ 27 ॥

 द्यावापृथिव्योरन्तःस्थं विश्वरूपमनुस्मरेत्\[3\] ।  
 अनेकवक्त्राङ्घ्रिकरम् अनेकमकराङ्कितम् ॥ 28 ॥

 यद्यप्यनेकवदनम् अनेकभुजभूषितम् ।  
 तथापि वै त्रयस्त्रिंशद् वदनैर्विविधैर्युतम् ॥ 29 ॥

 चतुरभ्यधिकैर्दिव्यैश्चत्वारिंशन्महाभुजैः ।  
 ब्रह्मरुद्रेन्द्रदक्षार्कचन्द्रसिद्धास्तथा श्रुतिः\[4\] ॥ 30 ॥

 पौरुषस्य तु वक्त्रस्य चोर्ध्ववक्त्रस्थितास्त्वमी ।  
 पिशाचाग्निमरुच्छैलद्वीप\[5\]गन्धर्ववारिभिः ॥ 31 ॥

 वक्त्रैरूर्ध्वस्थितैर्ध्यायेद् दक्षिणं वदनं विभोः ।  
 पाताल\[6\]दिङ्महामेघलोकराशिग्रहोत्थितैः ॥ 32 ॥

 वक्त्रै\[7\]स्तारासमेतैस्तु ध्यायेद् वक्त्रं तु पश्चिमम् ।  
 यक्षान्तकाम्बुना\[8\]गाद्यैर्वसुनक्षत्रगोगणैः ॥ 33 ॥

 वक्त्रैर्वराहवक्त्रोर्ध्वस्थि\[9\]तैर्ध्यायेच्च दक्षिणम् ।  
 पद्माद्यं चातुरात्मीय\[10\]मस्त्राणां दशकं महत् ॥ 34 ॥

 प्रोच्छ्रितं हि सुवर्णाद्यं\[11\] तल्लाञ्छनचतुष्टयम् ।  
 लोकेशास्त्राष्टकं चैव पुस्तकं चाक्षसूत्रकम् ॥ 35 ॥

 दर्वी कमण्डलुर्हैमश्चाभयं हि वरान्वितम् ।  
 दर्भाजिनं ततश्छत्रं सुशुभं चामरं सितम् ॥ 36 ॥

 स्रुक्स्रुवौ चापि कलशौ वेदिर्वह्निसमन्विता ।  
 चन्द्रार्कमण्डले पूर्णे नागेन्दो मणिदर्पणः\[12\] ॥ 37 ॥

 पुष्पस्रग् व्यजनं दिव्यं विश्वपत्रलता तथा ।  
 स्मर्तव्यास्तु भुजेष्वस्य विभोः संस्थानकैः समैः ॥ 38 ॥

 यथोदितक्रमेणैव व्यत्ययो न भवेद् यथा ।  
 भाभिर्नानाप्रकाराभिर्देहोत्थाभिरिदं जगत् ॥ 39 ॥

 भासयन्तं जगन्नाथं स्मरेद् हृत्कमलादिषु ।  
 हंसमूर्तिमथात्मानं ज्ञानयज्ञभुजं स्मरेत् ॥ 40 ॥  
 अथ विश्वरूपध्यानमाह- योऽन्तः सर्वेश्वरो देव इत्यारभ्य स्मरेद् हृत्कमलादिष्वित्यन्तम्। प्राङ्मुखस्य पौरुषस्य वक्त्रस्योर्ध्वे ब्रह्मादिश्रुत्यन्तवक्त्राष्टकम्, दक्षिणस्य नारसिंहवक्त्रस्योर्ध्वे \[13\]पिशाचादि(वारि)पर्यन्तवक्त्रसप्तकम्, पश्चिमस्य कपिलवक्त्रस्योर्ध्वे पातालादितारान्तवक्त्रसप्तकम्, औत्तरस्य \[14\]वाराहवक्त्रस्योर्ध्वे \[15\]यक्षादिगोगणान्तवक्त्रसप्तकम्, आहत्य त्रयस्त्रिंशद्वक्त्राणि ज्ञेयानि। तारासमेतैरित्यत्र ताराशब्देन\[16\] अश्विन्यादिप्रधाननक्षत्राणि, नक्षत्रशब्देन तदन्यानि नक्षत्राणि ज्ञेयानि, अन्यथा पौनरुक्त्यात्। एवं वारिभिरित्यत्र वारिधिर्विवक्षणीयः। अम्बुशब्देन केवलमुदकं विवक्षणीयम्। नागाद्यैरित्यत्र नागानामाद्यः प्रथमोऽनन्त इत्यर्थः। चातुरात्मीयं वासुदेवादिव्यूहीयमित्यर्थः। पद्माद्यमस्त्राणां दशकं पद्मशङ्खचक्रगदाखङ्ग\[17\]लाङ्गलमुसलशरशार्ङ्गखेटाख्यमायुधदशकमित्यर्थः। एतेषामायुधानां पूर्वं जाग्रद्व्यूहवासुदेवचतुर्मीर्तिलाञ्छनत्वेनोक्तत्वाच्चातुरात्मीयत्वं सुस्पष्टम्। लोकेशास्त्राष्टकं तु वज्रशक्त्यादिकं प्रसिद्धमीश्वरादिषु (9/116-117) प्रतिपादितं च । विश्वरूपस्थानं तु श्रीपौष्करे-  
 श्वेतद्वीपे कुरुक्षेत्रे हिमवन्ताचलेऽब्जज ।  
 वेदिकायामपि तटे विश्वरूपः स्थितः प्रभुः ॥ (36/337)  
इति ॥ 26-40 ॥  
 \[1 सम्पदा- बक. अ. उ.।\]  
 \[2 त्मना- अ. उ.।\]  
 \[3 मतः- अ. उ.।\]  
 \[4 शुचिः- अटी.।\]  
 \[5 द्विप- मु. अटी. बक. बख. अ.।\]  
 \[6 पाताला- मु. अटी. बक., पातालादिर्म- बख. अ. ।\]  
 \[7 वर्णै- मु. अटी. बक. बख.।\]  
 \[8 ब्जनाभाद्यैरिति सार्वत्रिकः पाठः ।\]  
 \[9 र्ध्वं ध्यायेच्चैवमतः शुभैः - बक. बख. अ. उ.।\]  
 \[10 यं मन्त्राणां- अटी.।\]  
 \[11 स्वपर्णाद्यं- अ., हिमवर्णाद्यं- उ.।\]  
 \[12 णम्- मु. अटी. बख.।\]  
 \[13 विशाखादि- मु.।\]  
 \[14 वराह- मु.।\]  
 \[15 यक्षादिदिक्कोणगणान्त- अ.।\]  
 \[16 \`ताराशब्देन' नास्ति- अ.।\]  
 \[17 \`खड्ग' नास्ति- अ.।\]

 कुन्देन्दुस्निग्धकान्तिं च हेम\[1\]तुण्डं\[2\] महातनुम्\[3\] ।  
 रजस्तमोऽङ्घ्रिं सत्सत्त्वविग्रहं परमेश्वरम् ॥ 41 ॥

 धर्माधर्मेक्षणं ध्यायेदग्नीषोमात्मकेन तु ।  
 दक्षिणोत्तरसंस्थेन पक्षयुग्मेन राजितम् ॥ 42 ॥  
   
 बहिस्तमेवोदकस्थं तुहिनाचलसन्निभम् ॥  
 ध्यात्वाऽर्चयेत् तु विधिवद् हंसविग्रहमच्युतम् ॥ 43 ॥  
 अथ हंसध्यानमाह- हंसेति सार्धैस्त्रिभिः। अस्य स्थानं तु श्रीपौष्करे - "सिद्धामरार्चितं\[4\] विद्धि श्वेतद्वीपे\[5\] तु हंसराट्" (936/317) इति ॥ 40-43 ॥  
 \[1 होम- मु. अटी.।\]  
 \[2 कुण्ड - मु. अटी. बक. बख. ।\]  
 \[3 ननम्- उ.।\]  
 \[4 र्चिता- अ.।\]  
 \[5 रूपे- अ. ।\]

 बहिर्द्रव्यमयस्त्वेकः सामान्येनैकलक्षणः ।  
 सम्यङ्निर्वर्तितः\[1\] स्वर्गं पूर्वमृच्छति चार्थिनाम् ॥ 44 ॥

 अन्तर्वेद्यां चतुर्धा यस्त्वेक एव महामखः ।  
 तपो\[2\]यागजपध्यानस्वरूपः शश्वदेव हि ॥ 45 ॥

 याजिनामपवर्गं तु विदधाति समापनात् ।  
 तं यज्ञपुरुषं\[3\] ब्रह्म वासुदेवमजं हरिम् ॥ 46 ॥

 ध्यायेद् वै सूकारात्मानमञ्जनाद्रिसमप्रभम् ।  
 यज्ञाङ्गचिह्निताङ्घ्रिं च महाव्याहृतिदंष्ट्रिणम् ॥ 47 ॥

 भूर्भुवः स्वः शरीरं च शब्दब्रह्मैकमानसम् ।  
 निर्णुदन्तं प्रपन्नानामविद्यापङ्कमञ्जसा ॥ 48 ॥

 वैद्येन पोत्रप्रान्तेन त्वक्षयेनामलेन च ।  
 वासनावासितानां च जीवानां भवशान्तये ॥ 49 ॥  
 अथ वराहध्यानमाह- बहिर्द्रव्यमय\[4\] इत्यादिभिः। वैद्येन विद्यामयेन। पोत्रप्रान्तेन वराहवक्त्राग्रेणेत्यर्थः। एवं यज्ञाङ्गदेहत्वं विष्णुपुराणेऽपि स्पष्टमुक्तम्-  
 पादेषु वेदास्तव यूपदंष्ट्र दन्तेषु यज्ञाश्चितयश्च वक्त्रे ।  
 हुताशजिह्वोऽसि तनूरुहाणि दर्भाः प्रभो यज्ञपुमांस्त्वमेव ॥  
 विलोचने रात्र्यहनी महात्मन् सर्वात्मदं\[5\] ब्रह्मपदं शिरस्ते ।  
 सूक्तान्यशेषाणि सटाकलापो घ्राणं समस्तानि हवींषि देव ॥  
 \[6\]स्रुक्तुण्ड सामस्वरधीरनाद प्राग्वंशकायाखिलसत्र\[7\]सन्धे ।  
 पूर्तेष्टधर्मश्रवणोऽसि देव सनातनात्मन् भगवन् प्रसीद ॥ इति ।  
      (1/4/32-34)  
अस्य स्थानं तु श्रीपौष्करे-  
 "सौकरीयेन रूपेण क्षेत्रे तत्संज्ञके तु वै" (36/319)  
इति ॥ 44-49 ॥  
 \[1 पङ्क्तित्रयं नास्ति- उ.।\]  
 \[2 वपुषं- मु.।\]  
 \[3 र्चिता- अ.।\]  
 \[4 मधः- म. ।\]  
 \[5 श्रयं ब्रह्म परं- मु.।\]  
 \[6 स्रक्कुण्ड- अ. मु.।\]  
 \[7 शास्त्र- अ. मु.।\]

 महाविभूतिर्भगवान् पूर्णषाड्गुण्यविग्रहः ।  
 स्वका\[1\]च्छान्ततराद् ब्रह्मतत्त्वादादाय चाञ्जलिम् ॥ 50 ॥

 करोति सेचनं\[2\] दोषदग्धानां\[3\] च स्वतेजसा ।  
 स्थूलरूपेण तमजं बहिराराधनाविधौ ॥ 51 ॥

 आध्मातं वायुना यद्विन्निर्धूमाङ्गारपर्वतम् ।  
 ध्यायेत् तद्वन्महादीप्तं वाजिवक्त्रमलाञ्छनम् ॥ 52 ॥

 बद्धब्रह्माञ्जलिं कस्थं\[4\] द्रवत्कनकलोचनम् ।  
 घोणाग्रेणाहरन्तं च त्रैलोक्योत्थं\[5\] जलेन्धनम् ॥ 53 ॥

 कृत्वा तद् भस्मसात् सम्यक् \[6\]स्फूक्कुर्वन्तं मुखेन तु ।  
 वडवानलध्यानमाह- महाविभूतिरित्यादिभिः। अस्य स्थानं तु श्रीपौष्करे- "अश्वात्मा\[7\] वडवामुखे\[8\]" (36/318) इति ॥ 50-54 ॥  
 \[1 स्वकराब्जान्तराद्- मु. अटी. बक. बख.।\]  
 \[2 वचनं- अ.।\]  
 \[3 दधानां- मु. अटी. बक. बख. ।\]  
 \[4 लीकस्थं- बक. बख. उ., लीखस्थं- अटी.।\]  
 \[5 त्थमलेन्धनम्- मु. अटी.।\]  
 \[6 स्फूत्कु- बक. बख. उ.।\]  
 \[7 अब्जात्मा- अ.।\]  
 \[8 मुखः- अ.।\]

 धर्मसामान्यममलमनादिनिधनं विभुम् ॥ 54 ॥

 दुर्लभं यत् प्रबुद्धानां यत्प्रसादधिया\[1\] विना ।  
 तस्य स्थूलतरं रूपं श्रृणु तत्प्राप्तये परम् ॥ 55 ॥

 तुहिनाचलसंकाशं सौम्यवक्त्रं चतुर्भुजम् ।  
 कामार्थावुद्वहन्तं च शङ्खपद्मच्छलेन तु ॥ 56 ॥

 साधुमार्गे स्थितानां तु संय\[2\]च्छन्तं धिया च तौ\[3\] ।  
 सिताक्षमालं धर्मं तु वरपाणिमतः स्मरेत् ॥ 57 ॥  
 अथ धर्मध्यानमाह- धर्ममिति सार्धैस्त्रिभिः। तौ कामार्थावित्यर्थः, कामार्थावुद्वहन्तमिति पूर्वोक्तेः। अनेन प्रसिद्धस्यैव धर्मस्य भगवदवतारत्वमिति न भ्रमितव्यम्, तस्य तदुपकरणत्वमात्रात्। तथा च सहस्रनामभाष्ये- "\[4\]तच्छीलभगवदुपकरत्वाद्धि प्रसिद्धस्यापि धर्मस्य ताच्छील्यमिति, प्रसिद्धोऽपि धर्मोऽस्य सर्वसाधारणोपकरमिति धर्मी" (पृ. 435) इति। किञ्च,  
 धर्मात्मा भगवान् विष्णुः प्रादुर्भावं च शाश्वतम् ।  
 प्रादुर्भूतं हि वै यस्मान्नराद्यं कृष्णपश्चिमम् ॥  
 सपञ्चकालषट्कर्ममखधर्मैः समन्वितम् ।  
 जपध्यानसमोपेतमेवं यः पाति सर्वदा ॥  
 चतुर्मूर्तिमयो विप्र नरो नारायणो हरिः ।  
 कृष्णसंज्ञश्च भगवान् प्रादुर्भावान्तरं विभोः ॥ (36/207-209) इति,  
 धर्ममूर्तिर्महात्मा वै धर्मारण्ये सुरार्चिते ।  
 अनुग्रहपरस्त्वास्ते लोकानां लोकपूजितः ॥ (36/332)  
इति च श्रीपौष्करे सुस्पष्टं प्रतिपादितम् ॥ 54-57 ॥  
 \[1 तत्- उ.।\]  
 \[2 प्रय- मु. अटी. बक.।\]  
 \[3 वतौ- मु. अटी.।\]  
 \[4 अत्रत्यं प्रथमं वाक्यं प्रस्तुतस्थले नोपलभ्यते।\]  
   
 वाङ्मयं निखिलं यस्य वस्तुजातमनश्वरम् ।  
 शक्तित्वेन स्वभावस्थं चिद्रूपस्यामलद्युतेः ॥ 58 ॥

 वरवाजिमुखं ध्यायेदथ वागीश्वरं विभुम्\[1\] ।  
 सूर्य\[2\]कान्ताग्निसंकाशमनेकभुजभूषितम् ॥ 59 ॥

 कमलं चाक्षसूत्रं च वेदिं त्रेताग्निभूषिताम् ।  
 साज्यधारौ स्रुक्स्रुवौ तु विष्टरं सोमसंयुतम् ॥ 60 ॥

 दर्भाजिनं मेखलां \[3\]चाप्यपसव्येषु षट्स्वमी\[4\] ।  
 स्मरेद् वामकरेष्वस्य पुस्तकं शङ्खमेव च ॥ 61 ॥

 दण्डं कमण्डलुं दर्वीमेकस्मिंस्त्रितयं करे ।  
 पूर्णं ग्राम्यैस्तथारण्यैश्चरुबीजैस्तु पञ्चमे ॥ 62 ॥

 \[5\]स्रुङ्मूलफलपत्रैस्तु यज्ञद्रव्यैः सदक्षिणैः ।  
 सर्वाश्रमोपकरणैर्युक्तं चमसभाजनम् ॥ 63 ॥

 ध्येयमस्य भुजे षष्ठे वृत्तभू\[6\]तैर्ऋगादिभिः ।  
 वेदाङ्गैरुपवेदैस्तु संस्कारैः\[7\] समखैस्तथा ॥ 64 ॥  
 अथ हयग्रीवध्यानमाह- वाङ्मयमित्यादिभिः। सोमसंयुतं सोमलता\[8\]न्वितमित्यर्थः। ग्राम्यारण्डबीजभेदास्त्वीश्वर\[9\]पारमेश्वरयोर्हविःपाकप्रकरणे प्रतिपादिता द्रष्टव्याः। विष्णुपुराणे च -  
 व्रीहयः सयवा माषा गोधूमा अणवस्तिलाः ।  
 प्रियङ्गुसप्तमा ह्येते अष्टमास्तु कुलुत्थकाः ॥  
 श्यामाकास्त्वथ नीवारा जर्तिलाः सगवेधुकाः ।  
 तथा वेणुयवाः प्रोक्तास्तद्वन्म\[10\]र्कटका मुने ॥  
 ग्राम्यारण्याः स्मृता ह्येता ओषध्यस्तु चतुर्दश ।  
     (1/6/24-26) इति ।  
 एतैर्बीजैः पूर्णं पात्रं चतुर्थे, यज्ञद्रव्यैः पूर्णं पात्रं पञ्चमे, आश्रमोपकरणैर्युक्तं चमसभाजनं षष्ठे हस्ते च ध्येयम्। अस्य स्थानं तु श्रीपौष्करे- "कृष्णाश्वेऽश्वरोदेवो क्षितिक्षेत्रे \[11\]ममार्चिते" (36/321) इति ॥ 58-64 ॥  
 \[1 प्रभुम्- बक. बख.।\]  
 \[2 कान्ताद्रि- अ. उ.।\]  
 \[3 च व्यप- बक. बख.।\]  
 \[4 स्वमूः - मु. अटी.।\]  
 \[5 स्रङ्- अटी., सृक्- बख.।\]  
 \[6 व्रतमूर्त्तै- मु. बक. बख., व्रतभूतैः- अटी.।\]  
 \[7 संस्कारः- मु. अटी. बक. बख.।\]  
 \[8 तान्वय- अ.।\]  
 \[9 ईश्वरे पञ्चविंशेऽध्याये पारमेश्वरे चाष्टादशेऽध्याये.।\]  
 \[10 मत्क- अ.।\]  
 \[11 क्षमा- मु.।\] 

 विकारवसुधाघारे\[1\] ह्यभावे तु गुणोदधौ ।  
 स्वशक्तिभावितं कृत्वा मनःपूर्वं चतुष्टयम् ॥ 65 ॥

 प्रकृत्यन्तं समास्ते यः सर्वज्ञः पुरुषात्मना ।  
 निषण्णं भोगि\[2\]शय्यायां तपनीयरुचिं स्मरेत् ॥ 66 ॥

 देवमर्णवशाय्याख्यं मूर्तै\[3\]श्चक्रादिकैर्वृतम् ।  
 लक्ष्म्या संवाह्यमानं च समाक्रान्तं च निद्रया ॥ 67 ॥

 वीज्यमानं हि\[4\] वै प्रीत्या गीयमानं हि विद्यया ।  
 कूर्मात्मा कूर्मवद्\[5\] बुद्ध्या ध्यातव्यस्त्वथ लाङ्गलिन् ॥ 68 ॥  
 एकार्णवशायिध्यानमाह- विकारेति सार्धैस्त्रिभिः। मनःपूर्वं चतुष्टयं मनोबुद्ध्यहङ्कारप्रकृतिचतुष्टयमित्यर्थः। अस्य लक्ष्म्यादिशक्ति\[6\]चतुष्टयान्वितत्वं लक्ष्मीतन्त्रेऽपि प्रतिपादितम्-  
 अवतारो हि यो विष्णोः सिन्धुशायीति संज्ञितः ।  
 स्थिताऽहं परितस्तस्य चतुर्धा रूपमेयुषी\[7\] ॥  
 लक्ष्मीर्निद्रा तथा प्रीतिर्विद्या चेति विभेदिनी ॥ (8/30-31) इति ।  
 ननु किमयं चतुर्मुखरूपो भगवदवतारः। यतः श्रिविष्णुपुराणे-  
 एकार्णवे तु त्रैलोक्ये ब्रह्मा नारायणात्मकः ।  
 भोगिशय्यागतः शेते त्रैलोक्यग्रासबृंहितः ॥ (1/3/24)  
इति ब्रह्मण एवैकार्णवशायित्वं प्रतिपादितमिति चेन्न, यतो ब्रह्मणोऽप्याधारभूतोऽयमर्णवशाय्यवतारः। ब्रह्मणस्तु तदानीं तन्नाभिकमलशायित्वम्। भोगिशय्यागतवचनं तु "भगवन्नाभिसरोरुहव्यवधानसहम्" (1/2/24) इति विष्णुचित्तीये\[8\] प्रतिपादितम् ॥ 65-68 ॥  
 \[1 रेऽप्य- अ.।\]  
 \[2 भोग- अ. उ.।\]  
 \[3 मूर्ते- मु. बक. बख..\]  
 \[4 चैव- उ.।\]  
 \[5 द्देवो- बख., द्देहो- अ.।\]  
 \[6 \`शक्ति' नास्ति- अ.।\]  
 \[7 मीयुषी- अ. मु.।\]  
 \[8 विष्णुचित्ताविरचिते विष्णुपुराणव्याख्यान इत्यर्थः.।\]  
   
 कूर्मात्मा कूर्मवद्\[1\] बुद्ध्या ध्यातव्यस्त्वथ लाङ्गलिन् ॥ 68 ॥

 द्रवत्कनकवर्णाभः स्वसामर्थ्याज्जलाश्रयः ।  
 शक्त्या\[2\]दिककला\[3\]द्वन्द्वद्वित\[4\]याङ्घ्रिः सनातनः\[5\] ॥ 69 ॥

 शक्त्या\[6\]दिककलाढ्यश्च प्रोद्गिरंस्तु श्रितत्रयम्\[7\] ।  
 अथ कूर्मध्यानमाह- कूर्मात्मेति द्वाभ्याम्। अस्य स्थानं तु - "रसातले तु कूर्मात्मा" (36/318) इति पौष्करे दर्शितम्। अयं तु निखिलजगदाधारभूतकूर्मावतारः, "भुवनधृते" (23/64) इति मन्त्रवर्णात्, "द्वन्द्वद्वितयाङ्घ्रि" (12/69) इति ध्यानाच्च। केवलकूर्मवक्त्रावतारश्च विद्यते। तथा च पौष्करे-  
 लवणोदधिपर्यन्ते भूभागे सिद्धसेविते ।  
 कूर्मवक्त्रश्च भगवान् संस्थितः शङ्खचक्रधृक् ॥ (36/322)  
इति ॥ 68-70 ॥  
 \[1 द्देवो- बख., द्देहो- अ.।\]  
 \[2 शान्त्या- अ. उ.।\]  
 \[3 \`कलाद्वन्द्व....... शक्त्यादिक' नास्ति- उ.।\]  
 \[4 द्वितीया- मु. अटी. बक., वितता- अ.।\]  
 \[5 इतः परम्- "अनभिव्यक्तवाग्वर्णकदम्बाकृतिविग्रहः। तदुत्थध्वनिसन्तानगोग्रीवो विश्वरूपधृक् ॥ वराहमूर्तिर्भगवानथ हृत्कमलान्तरे ।" इत्यधिकं पङ्क्तित्रयं दृश्यते- अ. । एतदनुसारं कूर्मात्मध्यानं पङ्क्तित्रयात्मकं वराहध्यानं च श्लोकपञ्चकात्मकं बोध्यम्।\]  
 \[6 ध्यातव्योभयपाणिश्च- अ. ।\]  
 \[7 द्वयम्- अटी.।\]  
   
 अतसीपुष्पसंकाशः शङ्खचक्रगदाधरः ॥ 70 ॥  
   
 मखोपकरणाङ्गश्च निमग्नोद्धरणक्षमः ।  
 स्वशक्तिविभवाधारमिच्छाज्ञानक्रियार्चिषम् ॥ 71 ॥

 नानाविशेषविज्ञानस्फुलिङ्गोर्मिसदोदितम् ।  
 दारयन्तं\[1\] स्थितं हार्दमनूनं मोहमुल्बणम् ॥ 72 ॥

 नदन्नादमनाख्येयं तमजं परमेश्वरम् ।  
 वराहध्यानमाह- अतसीपुष्पसंकाश इति त्रिभिः। पूर्वोक्तो वराहस्तु साक्षाद् वराहः, अयं नृवराह इति ध्येयम्\[2\]; "शङ्खचक्रगदाधरः" (12/70) इति ध्यानात्, "कोकामुखे वराहस्तु वाराहे तु नगोत्तमे" (36/324) इति पौष्करे पुनर्वराहस्थानप्रदर्शनाच्च ॥ 70-73 ॥  
 \[1 धार- मु. अटी. बक. अ.।\]  
 \[2 बोध्यम्- मु.।\]

 निष्टप्तकनकाभं च ध्यायेद् देवं नृकेसरिम् ॥ 73 ॥

 ज्वलदग्निस्फुलिङ्गाभिः स्वदेहोत्थाभिरावृतम् ।  
 रथाङ्गशङ्खधातारं बृहन्मूर्तिं सुभीषणम् ॥ 74 ॥

 सत्सत्त्वकरज\[1\]श्रेणीदीप्तेनोभयपाणिना ।  
 संयच्छन्तं धिया सम्यग् भविनां\[2\] साभयं वरम् ॥ 75 ॥  
 अथ श्रीनृसिंहध्यानमाह- निष्टप्तेति सार्धद्वाभ्याम्। मूर्तं ब्रह्म साकारं परंब्रह्मेत्यर्थः। ब्रह्ममूर्तिमिति पाठे बृहत्कायमित्यर्थः। सत्सत्त्वकरजश्रेणीदीप्तेनोभयपाणिना साभयं वरं संयच्छन्तं शुद्धसत्त्वमयनखपङ्क्तिविराजिताभ्यां कराभ्यामभयवरदमुद्रान्वितमित्यर्थः । अस्य स्थानं तु श्रीपौष्करे-  
 नृहरिः कृतशौचे तु उज्जयिन्यामपि द्विज ।  
 विशाखमूलसंज्ञे तु स्थाने त्वेवं स्थितस्त्रिधा ॥ (36/223) इति।  
 केवलनृसिंहावतारस्थानमपि तत्रैव प्रतिपादितम्- "विन्ध्यारण्ये तु पौष्कर। विज्ञातव्यो मृगेन्द्रात्मा पापहा सर्वदेहिनाम्" (36/318-319) इति ॥ 73-75 ॥  
 \[1 श्रेणि- मु. बक. बख.।\]  
 \[2 हविनां- अ.।\]  
   
 अमृताध्मातमेघाभममृताहरणं विभुम् ।  
 पीताम्बरधरं ध्यायेदेकवक्त्रं चतुर्भुजम् ॥ 76 ॥  
   
 श्रोणीतटार्पितकरं शङ्खचक्रविभूषितम् ।  
 मध्यतो दक्षिणेनैव वहन्तं गिरिरूपधृक्\[1\] ॥ 77 ॥  
   
 शुद्धज्ञानानुविद्धं च कर्मसम्भवभीतिहम् ।  
 दिशन्तं\[2\] स्वधिया सम्यग् भक्तानां भक्तवत्सलम् ॥ 78 ॥  
   
 मन्था\[3\]मथित\[4\]दुग्धाब्धिं क्षोभयित्वा प्रकाशितम् ।  
 अमृतं क्षुत्तृषादीनां प्रतिपक्षमनामयम् ॥ 79 ॥  
   
 शुद्धं चानश्वरं भाव्यं मायाख्यार्णवमध्यगम् ।  
 आत्मामृतमनौपम्यम् आहारध्वंसकर्मणा ॥ 80 ॥  
 अमृताहरणध्यानमाह- अमृतेत्यादिभिः। अस्य स्थानं तु श्रीपौष्करे-  
 क्षीरोदकक्षितिक्षेत्रे सुरासुरनिषेविते ।  
 मन्दराद्रिकरो देवो वर्तते देवपूजितः ॥  
 तत्रैवामृतजिद् देवः संस्थितः सिद्धसेवितः ।  
 कान्तारूपधरश्चैव सुधाकलशधृक् तथा ।  
 सिद्धानां च मुनीनां च देवानां मृत्युजित् स्थितः । (36/344-346)  
इति ॥ 76-80 ॥  
 \[1 धृत्- मु.।\]  
 \[2 इतः पूर्वम्- \`मध्यतो दक्षिणेनैव' इत्यधिकः पाठः- अ.।\]  
 \[3 मया- बक. बख. अ. उ.।\]  
 \[4 यथेमं- अ. उ.।\]

 ध्यायेत् कमलगर्भाभं देवदेवं\[1\] श्रियः पतिम् ।  
 कमलालयहेतीशविभूषितकरद्वयम् ॥ 81 ॥

 द्वयं देवीपरिणये लीलयैब समर्पयन् ।  
 प्रकाशयन्ननादित्वमात्मनः प्रकृतेः सह ॥ 82 ॥

 मत्करैरनुविद्धेयं प्रकृतिः प्राकृतैरहम् ।  
 यतोऽहमाश्रयश्चास्या मूर्तेर्मय्ये\[2\]तदात्मिका ॥ 83 ॥  
   
 यामालम्ब्य सुखेनेमं\[3\] दुस्तरं हि गुणोदधिम् ।  
 निस्तरन्त्यचिरेणैव व्यक्तं\[4\] ध्यानपरायणाः ॥ 84 ॥  
 श्रीपतिध्यानमाह- ध्यायेदित्यादिभिः। "प्रकृतिर्जगन्माता लक्ष्मीः" (पृ. 351) इति सहस्रनामभाष्ये व्याख्यातम्॥ 81-84 ॥  
 \[1 देवं लक्ष्मीपतिं ततः- अ. उ.।\]  
 \[2 र्मध्ये तदा - अटी.।\]  
 \[3 नैनं - अ. उ.।\]  
 \[4 व्यक्त- मु. बक. बख. अ. उ.।\]

 मदविह्वलनेत्रं\[1\] च देवमुद्भिन्नयौवनम् ।  
 फुल्लरक्ताम्बुजाभासमत्यजन्तं निजां स्मृतिम् ॥ 85 ॥

 त्रैलोक्यविस्मयकरं कान्ताकृतिधरं स्मरेत् ।  
 आनन्दामृतसम्पूर्णवदनेनेन्दुकान्तिना ॥ 86 ॥

 कलशाकृतिरूपेण करस्थेन विराजितम् ।  
 लीलाकटाक्षवाग्बाणैः सूदयन्तं सुरद्विषः ॥ 87 ॥

 द्विरेफपटलाक्रान्तसहकारलताकरम् ।  
 कान्तात्मध्यानमाह- मदविह्वलनेत्रैरिति सार्धैस्त्रिभिः। अस्यावतारस्य लक्ष्मीनारायणोभयात्मकत्वमुक्तं जगज्जनन्या-  
 यत्तु तन्मोहनं\[2\] रूपं श्रूयते\[3\]ऽमृतधारकम् ॥  
 भवद्भावौ तदा तत्र रूपे तुल्योपलक्षितौ ।  
 देवैः पुरुषरूपेण स्त्रीरूपेण \[4\]सुरेतरैः ॥  
 सह सिद्धं \[5\]मयीत्येतज्जन्म मे महदद्भुतम् । (8/48-50) इति ॥ 85-88 ॥

 कलामूर्त्यभिमानात्मा\[1\] राहुसंज्ञो विभीषणः ॥ 88 ॥

 मूर्तामूर्तेन रूपेण संग्रसत्यनिशं किल ।  
 अग्नीषोममयीं मूर्तिं कर्मिणामुपकारिणीम्\[2\] ॥ 89 ॥

 योऽन्तःप्राणादिरूपेण चन्द्रादित्यात्मना बहिः ।  
 स्थितस्तद्विजयेऽध्यक्षः सत्यध्यानरतात्मनाम् ॥ 90 ॥

 निष्पन्दं\[3\] बोधभावेन तं तु व्यक्तं स्मरेद् बहिः ।  
 नीलनीरदवर्णाभं पद्मपत्रनिभेक्षणम् ॥ 91 ॥

 मध्याह्नभास्कराकारं द्वादशारकरोद्यतम् ।  
 श्रोणीतटनिविष्टेन वामहस्तेन लीलया ॥ 92 ॥

 ध्रियमाणं गदां गुर्वीं निषण्णां\[4\] धरणीतले ।  
 राहुजिद्ध्यानमाह- कलामूर्तीत्यादिभिः। अस्यापि क्षीरोदकक्षितिक्षेत्र\[5\]वासित्वमेव बोद्ध्यम्, "सिद्धानां च मुनीनां च देवानां मृत्युजित् स्थितः" (36/346) इति पौष्करोक्तेः ॥ 88-93 ॥  
 \[1 नात्म रा-मु. बक. बख.\]  
 \[2 रिणाम्- मु. अटी. अ.।\]  
 \[3 स्पन्दबोध- बक. बख. अ. उ.।\]  
 \[4 निषण्णं- अ. उ.।\]  
 \[5 क्षेत्रे- मु.।\]

 अविद्याख्या च या नेमिः कालचक्रस्य दुर्धरा ॥ 93 ॥

 \[1\]सामाधीयं समाश्रित्य विग्रहं विधुनोति च ।  
 जपयज्ञक्रियादीनां तामसेन बलेन च ॥ 94 ॥

 ध्यायेत् तत्प्रसरघ्नं च देवं राजोपलद्युतम् ।  
 विज्ञानरश्मिभिर्दीप्तं सत्सत्त्वगरुडासनम् ॥ 95 ॥

 नानास्त्ररूपभूतात्म\[2\]सद्विद्याभुजभूषितम् ।  
 चक्रं पद्मं\[3\] गदां बाणमङ्कुशं कुन्तमेव च ॥ 96 ॥

 षट्सु दक्षिणहस्तेषु शक्तिं\[4\] पाशौ च कार्मुकम् ।  
 मुसलं मुद्गरं भीमं खेटकं वामबाहुषु ॥ 97 ॥

 कालनेमिघ्नध्यानमाह- अविद्याख्येत्यादिभिः ॥ 93-97 ॥  
 \[1 समाधीयं- मु. अटी., समाधियं- बक. बख., सामयीयं- अ.।\]  
 \[2 तात्मा- अ. उ.।\]  
 \[3 खड्गं - बख. अ. उ.।\]  
 \[4 शक्तिपाशौ- मु. अटी.।\]

 देव आम्र\[1\]दलाभश्च\[2\] स्मर्तव्यः\[3\] पारिजातजित् ।  
 अक्लिष्टकर्मा देवेशस्त्वनेकाद्भुतविक्रमः ॥ 98 ॥

 प्रबन्धप्रतिपन्नानां भक्तानामपि देहिनाम् ।  
 यो बोधभूमौ संरूढो ह्यनित्यश्चानुरञ्जकः ॥ 99 ॥

 न्यग्रोधविटपाकारोऽप्यविद्याबन्धलक्षणः ।  
 कर्मवृक्षः सुविततो मोहमायाफलावृतः ॥ 100 ॥

 तदुत्पाटनसिद्ध्यर्थमनुग्राह्यजनं\[4\] सदा ।  
 आविश्याऽऽस्तेंऽशमात्रेण कृपया स जगत्प्रभुः ॥ 101 ॥

 स विवेकात्मना भूत्वा ज्ञानबाहुवितानधृक्\[5\] ।  
 ऐश्वर्यधर्मवैराग्यशमास्यश्चितिशक्तिभृत्\[6\] ॥ 102 ॥

 आदाय संयमास्त्रौधं नियमास्त्रगणं तथा ।  
 इन्द्रियादिगणं जित्वा कर्मिणां दोषदो\[7\] हि यः ॥ 103 ॥

 यदस्य सुरजिद्रूपं तद् द्वादशभुजं स्मरेत् ।  
 दिव्यमाल्याम्बरधरं दिव्याभरणभूषितम् ॥ 104 ॥

 तचुर्वक्त्रं सुनयनं वामोत्सङ्गार्पितप्रियम् ।  
 खङ्गं चक्रं गदां बाणं मुसलं च तरूत्तमम् ॥ 105 ॥

 षट्सु दक्षिणहस्तेषु शङ्खमङ्कुशकार्मुके\[8\] ।  
 छत्रं च फणभृत्पाशं विभोर्वामभुजेष्वमी ॥ 106 ॥

 षष्ठेनालिङ्गिता देवी सारविन्देन बाहुना ।  
 सदं\[9\](श?स)लग्नकरया देव्या तच्चित्तयाऽनिशम् ॥ 107 ॥

 संवीज्यमानं विनयाच्चामरेण सितेन तु\[10\] ।  
 पारिजातहरध्यानमाह- देव आम्रफलाभ इत्यादिभिः। दोषदो दोषच्छेदक इत्यर्थः। "दो अवखण्डने" (1148 दि.) इति धातोः। अस्य स्थानं तु श्रीपौष्करे-  
 आसाद्य सूकरक्षेत्रं देवो गरुडवाहनः ।  
 संस्थितो गरुडारूढः पारिजातकराङ्कितः ॥  
 सिद्धैः सुरगणैः सार्धं गगने चापि पौष्कर । (36/353-354) इति ॥ 98-108 ॥  
 \[1 आमृद- मु. बक. बख.।\]  
 \[2 फलाभश्चेति भाष्यानुसारी पाठः.।\]  
 \[3 संस्मार्य- बक. बख. अ. उ.।\]  
 \[4 ग्राह्यं- बक. बख. उ.।\]  
 \[5 कृत्- उ.।\]  
 \[6 धृक्- बक. बख. अ. उ.।\]  
 \[7 दोषहा- अटी. बक. बख.।\]  
 \[8 कम्- बक. बख. अ. उ.।\]  
 \[9 तदङ्ग- अ.।\]  
 \[10 च- अ., तम्- मु. अटी.।\]

 लोकनाथं विशालाक्षं सर्वदेवनमस्कृतम् ॥ 108 ॥

 नरसिंहासनारूढं ध्यायेन्मीलित\[1\]लोचनम् ।  
 पद्मासनेनोपविष्टं पद्मगर्भोपमद्युतिम् ॥ 109 ॥

 करुणाविष्टबुद्धिं च शङ्कपद्मकराङ्कितम् ।  
 ज्ञानवैराग्यसद्धर्ममार्गत्रयनिदर्शकम् ॥ 110 ॥  
 लोकनाथध्यानमाह- लोकनाथमिति सार्धद्वाभ्याम्। अस्य रूपान्तरं बुद्धावतार इति बोध्यम्,  
 लोकेश्वरः शान्ततनु\[2\]र्बौद्धं यस्यापरं वपुः ।  
 नियन्ता बुद्धिधर्माणां हिंसादोषस्य दूषकः ॥ (36/226)  
इति पौष्करोक्तेः। अस्य स्थानं तु-  
 मगधामण्डले विप्र महाबोधधराश्रितः ।  
 संस्थितो लोकनाथात्मा देवदेवो जनार्दनः ॥ (36/359-360)  
इति पौष्करे ॥ 108-110 ॥  
 \[1 ध्यानोन्मी- बक. बख. अ. उ.।\]  
 \[2 तनुः सौद्धं- अ.।\] 

 संस्मरेदथ दत्ताख्यं ज्ञानमूर्तिमलेपकम् ।  
 मनुष्यमुनिदेवानां समाधिनिरतात्मनाम् ॥ 111 ॥

 ईषल्लब्धरसानां च ब्रह्ममार्गानुसारिणाम् ।  
 स्वप्रभानिकरेणैव भासयन्तं च तत्पथम् ॥ 112 ॥

 मनसा सह वायूनामा\[1\]कृतिप्रतिषेधकृत् ।  
 श्रुतीनां\[2\] मानसानां चाप्याचाराणां तथैव च ॥ 113 ॥

 वर्णानामाश्रमाणां च परिरक्षक एव हि ।  
 मानसैकार्णवान्तस्थे निष्कम्पे बुद्धिपादपे ॥ 114 ॥

 अभिमानलताढ्ये चा\[3\]प्युपरिस्थमनुस्मरेत् ।  
 प्रावृड्गिरिरिव श्यामं तेजसा ज्वलनोपमम्\[4\] ॥ 115 ॥

 ध्वंसकृद् विघ्नजालस्य निन्द्रालस्य चयस्य यः\[5\] ।  
 उत्कृष्टद्विजरूपेण विकसत्पद्मरूपिणा ॥ 116 ॥

 स एव द्विभुजो ध्येयो दण्डदर्भाक्षसूत्रधृ\[6\]क्\[7\] ।  
 अथ दत्तात्रेयध्यानमाह- संस्मरेदथ दत्ताख्यमित्यादिभिः। संस्मरेदित्यस्य पूर्वेणैवान्वयः ॥ 111-117 ॥  
 \[1 मागति- बख. उ.।\]  
 \[2 नामागमानां च आचा - अ. उ.।\]  
 \[3 तु- उ. अ., त्वप्यु- उ.।\]  
 \[4 पमः - मु. अटी.।\]  
 \[5 च- अ- उ.।\]  
 \[6 धृत्- मु. अटी.।\]  
 \[7 श्रुतीनामित्यादिपङ्क्तिपञ्चकमितः परं स्थापितम्- अ.।\]

 दन्तज्योत्स्नाजिताज्ञानं न्यग्रोधशयनं विभुम् ॥ 117 ॥

 निषण्णमीषदुत्तानं द्विभुजं शिशुरूपिणम् ।  
 एवमेव\[1\] निरस्तास्रं शान्तिनिद्रारसं\[2\] स्थितम् ॥ 118 ॥

 अनुज्झितस्वभावं च योगमायाबलेन च ।  
 त्यजन्तमाहरन्तं च श्वासोच्छ्रवासद्वयेन तु ॥ 119 ॥

 आब्रह्मभुवनं\[3\] सर्वं कर्म प्राधानिकं हि यत् ।  
 न्यग्रोधशयनध्यानमाह- दन्तज्योत्स्नेति त्रिभिः। प्राधानिकं प्राकृतमित्यर्थः। पूर्वोक्त एकार्णवशायी नैमित्तिकप्रलयकर्ता, अयं तु प्राकृतिकप्रलयकर्तेति बोद्ध्यम्। नैमित्तिकप्राकृतिकयोर्लक्षणं तु श्रीविष्णुपुराणे.......  
 ब्राह्मो नैमित्तिकस्तत्र यच्छेते\[4\] जगतः पतिः ।  
 प्रयाति प्रकृतिं\[5\] चैव ब्रह्माण्डं \[6\]प्राकृतो लयः ॥ (1/7/42)  
इति ॥ 117-120 ॥  
 \[1 एष एव- अटी. ।\]  
 \[2 रस- बक. बख. उ. ।\]  
 \[3 भवनं - मु. अटी. बक. ।\]  
 \[4 शेतेऽयं जगतीपतिः- मु. ।\]  
 \[5 प्राकृते- मु., प्रकृतं- अ. ।\]  
 \[6 प्रकृतौ लयम्- मु.। \]

 अपौरुषेण रूपेण संवृता\[1\]वयवात्मना ॥ 120 ॥

 स्वमायाजलमध्यस्थम् अध्यक्षमथ संस्मरेत् ।  
 ज्ञानादिगुणवृन्देन पक्षभूतेन भूषितम् ॥ 121 ॥

 स्वोत्थं सन्निःसृतं ब्रह्म एकश्रृङ्गविराजितम् ।  
 कल्पावसानसमये वहन्तं चैव चिन्तयेत् ॥ 122 ॥

 नौरूपां विततां क्षोणीं\[2\] प्रजापतिगणान्वितम् ।  
 मुक्ताफलगणेनैव\[3\] वपुषा निर्मलेन च ॥ 123 ॥

 अनिमीलितनेत्रः स\[4\] मीनात्मा भगवानथ ।  
 अथ मत्स्यावतारध्यानमाह- अपौरुषेणेति चतुर्भिः। \[5\]नौरूपां तरणिरूपामित्यर्थः। "स्त्रियां नौस्तरणिस्तरिः" (1/10/10) इत्यमरः। तदानीं महालक्ष्मीरेवैवं\[6\] नौरूपं बिभर्तीति ज्ञेयम्। तथा च लक्ष्मीतन्त्रे-  
 अवतारो हि यो विष्णोर्नाम्ना मीनधरः शुभः ।  
 अनु\[7\]ग्रहक्रमात् तत्र साऽहं नौरूपधारिणी ॥ (8/33-34) इति।  
 अस्य स्थानं तु पौष्करे- "मत्स्यात्मा भगवानप्सु\[8\]"(36/398) इति। मीनवक्त्रस्थानमप्युक्तं तत्रैव- "नौबन्धनगिरावेव मीनवक्त्रः स्थितः प्रभुः" (36/321)इति ॥ 120-124 ॥  
 \[1 संहृता - अटी.।\]  
 \[2 क्षोणिं- मु. अटी. बक. बख.।\]  
 \[3 निभे- अ. उ.।\]  
 \[4 सन्- बक. बख. अ.।\]  
 \[5 ननु रूपान्तराणि- अ.।\]  
 \[6 "नौ" इत्येव- अ., नौरूपा- मु.।\]  
 \[7 अनुभ्रमामि तं तत्र- मु.।\]  
 \[8 वान् विष्णुरप्सु- अ.।\]

 यो नित्यं भवभीतानां बुधानां कृपया स्वयम् ॥ 124 ॥

 हृत्स्थो नियति\[1\]दण्डेन मार्ताण्डायुतसन्निभः ।  
 जित्वाऽज्ञानबलं भीममिन्द्रियारिगणान्वितम् ॥ 125 ॥

 संयच्छत्यचिराद् ब्रह्मनन्दनं सस्तुखाय च ।  
 ध्यायेत् तमेव ह्रस्वाङ्गं श्यामं पद्मदलेक्षणम् ॥ 126 ॥

 अन्तर्निविष्टभुवनं जटावल्कलभूषितम् ।  
 छत्रं तद्वामहस्तेऽस्य दण्डमन्यत्र वैष्णवम्\[2\] ॥ 127 ॥  
 वामनध्यानमाह- यो नित्यमित्यादिभिः। अज्ञानं जित्वा अविद्यामपोह्येत्यर्थः। ब्रह्म नन्दयतीति ब्रह्मनन्दनं ज्ञानमित्यर्थः ।  
 अस्य स्थानं तु श्रीपौष्करे-  
 कन्दमाले विवैतस्ते कुलकुक्षौ हिमाचले ।  
 वामनं खर्वमूर्तिं च वैश्वरूप्येण संस्थितम् । (36/324-325)  
इति ॥ 124-127 ॥  
 \[1 नियम- उ.।\]  
 \[2 वैणवम्- बक. बख.।\]

 आक्रम्य जाग्रदादित्यः सूर्येन्दुहुतभुक्प्रभाम्\[1\] ।  
 तिष्ठत्यनन्तो भगवांस्तुर्याख्यश्चिद्विभूतिधृक्\[2\] ॥ 128 ॥

 सम्प्रेरयन्ननिच्छातः स्वपदादमृतप्रभाम् ।  
 आह्लादजननीं शक्तिं कर्मिणां भावितात्मनाम् ॥ 129 ॥

 त्रैलोक्यूपरकं ध्यायेत् तमेव हरितद्युतिम् ।  
 नानामुद्रास्त्रयुक्तेन भुजवृन्देन भूषितम् ॥ 130 ॥

 खेट\[3\]केनाङ्घ्रिदण्डेन वहन्तमरिसूदनम् ।  
 वहन्तं\[4\] सद्वैजयन्तीं देवानां च जयार्थिनाम् ॥ 131 ॥

 खड्\[5\]गचक्रगदादण्डबाणाङ्कुशसमुद्गराः ।  
 शक्तिः परशुशैलेन्द्रौ दश दक्षभुजेष्वमी ॥ 132 ॥

 शङ्खतोमरशार्ङ्गं च पाशशूलमहीरुहाः ।  
 कुलिशं क्षुरिका चैव लाङ्गलं मुसलं महत् ॥ 133 ॥

 वामहस्तेष्वमी ध्येया अन्ये मुद्रान्विता दश ।  
 भयविस्मयहृद्\[6\] वेणीकण्ठग्रहणलक्षणाः ॥ 134 ॥

 ध्येया मुद्रा विभोः पञ्च सव्ये तु करपञ्चके ।  
 वराख्यां भूतिसंज्ञां च युक्ताख्यां साभयां तु वै ॥ 135 ॥

 गोपनीं दक्षहस्तेषु तत्संख्येषु च संस्मरेत् ।  
 त्रिविक्रमध्यानमाह- आक्रम्येत्यादिभिः। आह्लादजननीं शक्तिं गङ्गामित्यर्थः। तथा च लक्ष्मीतन्त्रे-  
 त्रैविक्रमाह्वयो\[7\] विष्णोरवतारः परः स्मृतः ॥  
 आह्लादजननी गङ्गा तत्पादात् प्रभवाम्यहम् । (8/34-35) इति । अस्य स्थानं तु श्रीपौष्करे-  
 मध्यदेशे तु गङ्गायाः कुरुक्षेत्रे तु पौष्कर ॥  
 यामुनं कूलमासाद्य प्रादुर्भावान्तरं महत् ।  
 स्थितं त्रिविक्रमाख्यं यस्त्रैलोक्याक्रान्तविग्रहः ॥ (36/325-326) इति ॥ 128-136 ॥  
 \[1 भान्- बख., प्रभः- अ.।\]  
 \[2 धृत्- मु. अटी.।\]  
 \[3 खे गतेना- बक. बख. उ.।\]  
 \[4 द्युसिन्धुं- अ. उ.।\]  
 \[5 खङ्गं चक्रं गदां दण्डं बाणं मुसलमुद्गरान्- अ.।\]  
 \[6 मृद्- मु. अटी. बक. बख.।\]  
 \[7 त्रैविक्रमोदयो- मु.।\]  
   
 जगत्सूत्रं सहाक्षैस्तु येनोक्तममितात्मनाम्\[1\] ॥ 136 ॥

 गुणषट्कस्वरूपेण पूर्वोक्ताकृतिभिर्विना ।  
 स्मर्तव्यः स चतुर्धा वै लाञ्छनास्त्रविवर्जितः ॥ 137 ॥

 सर्दवा परिरक्षन्तु जपपूर्वं चतुष्टयम् ।  
 योगक्रियात\[2\]पोऽन्तं च सद्विभूत्यपवर्गदम्\[3\] ॥ 138 ॥

 नराद्यः कृष्णनिष्ठश्च पृथगेकत्र चेच्छया ।  
 नरं तत्र प्रवालाभमर्धोन्मीलितलोचनम् ॥ 139 ॥

 अन्तर्निविष्टभावं च शब्दब्रह्मैकमानसम्\[4\] ।  
 पदो\[5\]पलक्षणं मन्त्रं लपमानमलक्षितम् ॥ 140 ॥

 स्फाटिकेनाक्षसूत्रेण करस्थेन च शोभितम् ।  
 गणयन्नक्षसूत्रीयानावर्तान् वामपाणिना ॥ 141 ॥

 अथ नारायणं देवं ध्यायेत् कुमुदपाण्डरम्\[6\] ।  
 बद्धब्रह्माञ्जलिं शान्तं हृत्पद्मार्पितमानसम् ॥ 142 ॥

 युञ्जनं च स्वमात्मानं परस्मिन्नव्यये पदे ।  
 कमण्डलुधरं ध्यायेत् काञ्चनाभमतो हरिम् ॥ 143 ॥

 विष्टराविष्टपाणिं च क्रियाकाण्डप्रदर्शकम् ।  
 पठन्तमनिशं शास्त्रं पञ्चरात्रपुरस्सरम् ॥ 144 ॥  
   
 कृष्णमिन्दीवरश्याममूर्ध्वबाहुं जटाधरम् ।  
 पादेनैकेन तिष्ठन्तमाहनन्तं च मारुतम् ॥ 145 ॥

 एक\[7\]त्रिषड्द्विषड्रात्राद्यतिकृच्छ्रपरायणम् ।  
 पक्षमासोपवासांश्च दिशन्तमनुचिन्तयेत् ॥ 146 ॥

 कृष्णाजिनोत्तरीयाश्च सर्वे काषायधारिणः ।  
 ब्रह्मलिङ्गधराः सर्वे सर्वे ब्रह्मपरायणाः ॥ 147 ॥

 मुख्य\[8\]र्मकपरिक्रान्ताः साधूनां प्रेरणाय च ।  
 कालानुकालमाश्रित्य सर्वे सर्वपरायणाः ॥ 148 ॥  
 अथ नरादीनां चतुर्णां ध्यानमाह- जगत्सूत्रमित्यादिभिः। जप-योग-क्रिया-तपः-परिरक्षकत्वं नर-नारायण-हरि-कृष्णानां क्रमेण बोध्यम्। एषां स्थानानि तु-  
 नरसंज्ञो जगन्नाथः सिद्धैः संपूजितेषु च ।  
 भूभागेषु च रम्येषु नित्यं संनिहितः स्थितः ॥  
 गिरौ गोवर्धनाख्ये तु देवः सर्वेश्वरो हरिः ।  
 संस्थितः पूजिते स्थाने गवां\[9\] निष्क्रमणेषु च ॥  
     (पौ. सं. 36/333-336)  
 \[1 मसितात्मना- अ. उ.।\]  
 \[2 तपोऽन्ते- अटी.।\]  
 \[3 वर्गदः- बक. उ.।\]  
 \[4 मासनम्- बक. बख.।\]  
 \[5 यदोम- बक. बख., यदोप- मु. अटी.।\]  
 \[6 पाण्डु- मु. अटी.।\]  
 \[7 एकरात्रद्विषड्रात्रा- उ.।\]  
 \[8 पङ्क्तिद्वयं नास्ति- अ.।\]  
 \[9 भवान्निष्क्र- अ. म.।\]

 असङ्गशक्त्या भगवान् सत्कुठाराभिधानया ।  
 छिनत्ति बद्धमूलान् यः कर्मवृक्षांस्तु कर्मिणाम् ॥ 149 ॥

 तमेव द्विभुजं ध्यायेदुदयादित्यवर्चसम् ।  
 कृष्णैणचर्मवसनं सत्कुठारकराङ्कितम् ॥ 150 ॥

 दशेन्द्रियाननं घोरं यो मनोरजनीचरम् ।  
 विवेकशरजालेन शमं नयति योगिनाम् ॥ 151 ॥

 ध्येयः स एव विश्वात्मा सतोयजलदप्रभः ।  
 रक्तराजीवनयनो धनुश्शरकराङ्कितः ॥ 152 ॥  
 परशुरामध्यानमाह- असङ्गशक्त्येति द्वाभ्याम्। अस्य स्थानं तु-  
  नगोत्तमे महेन्द्राख्ये परश्वथकरो द्विजः ।  
  रामसंज्ञश्च भगवान् संस्थितः क्षत्रियान्तकः ॥ इति ॥ 149-150 ॥  
       (पौ. सं. 36/327)   
 श्रीरामध्यानमाह- दशेन्द्रियाननमिति द्वाभ्याम्। अस्य स्थानं तु-  
   धराधरे चित्रकूटे रक्षःक्षयकरो महान् ।  
   संस्थितश्चापरो रामः पद्मपत्रायतेक्षणः ॥ (पौ. सं. 36/328) इति ॥ 149-152 ॥

  वाग्वेदमण्डलं\[1\] यो वै स्वरूपद्युतिलक्षणम् ।  
  स्वयं \[2\]स्वोत्थं विभजति त्रिधा पश्यन्तिपूर्वकम् ॥ 153 ॥

  बोधमारुतहृत्पूर्व\[3\]स्थानेष्वभ्युदितं क्रमात् ।  
  स्मर्तव्यः सोऽपि भगवानतसीकुसुमद्युतिः ॥ 154 ॥

  वहन् वै वामहस्तेन सर्वशास्त्रार्थपुस्त\[4\]कम् ।  
  दक्षिणेन तु शास्त्रार्थमादिशंश्च याथास्थितम् ॥ 155 ॥

  युगानु\[5\]सारिबोधानामखेदजननाय च ।  
  विभजंस्तु चतुर्धा वै वेदमेकं त्रिकालवित् ॥ 156 ॥

  अथ वेदव्यासध्यानमाह- वाग्वेदमण्डलमित्यादिभिः। स्वरूपद्युतिलक्षणम्, अन्तःस्थितज्योतिः स्वरूपमित्यर्थः, "स्वरूपज्योतिरेवान्तर्भावयन् संस्थितं हृदि" (34/63) इति पौष्करोक्तेः। केवलशान्तरूपमिति यावत्। वाग्वेदमण्डलं शब्दब्रह्मेत्यर्थः। पश्यन्तीपूर्वकं त्रिधा विभजति पश्यन्ती-मध्यमा-वैखरीभेदैस्त्रेधा विभक्तं करोतीत्यर्थः। एताः\[6\] शब्दब्रह्मणोऽवस्थाः सुव्यक्तमुक्ता लक्ष्मीतन्त्रे-  
  बोधोन्मेषः स्मृतः शब्दः शब्दोन्मेषोऽर्थ उच्यते ।  
  उद्यच्चब्दोदयः शक्तेः प्रथमः शान्ततात्मनः ॥  
  स नाद इति विख्यातो वाच्यतामसृणस्तदा ।  
  नादेन सह शक्तिः सा सूक्ष्मेति परिगीयते ॥  
  (बि\[7\]बिन्दुरित्युच्यते सोऽत्र वाच्योऽपि मसृणः स्थितः ॥)  
  पश्यन्ती नाम साऽवस्था मम दिव्या महोदया ।  
  ततः परो य उन्मेषस्तृतीयः शक्तिसंभवः ॥  
  मध्यमा सा दशा तत्र संस्कारयति सङ्गतिम् ।  
  वाच्यवाचकभेदस्तु तदा संस्कारतामयः ॥  
  चतुर्थस्तु य उन्मेषः शक्तेर्माध्य\[8\]मिकात् परः ।  
  वैखरी नाम साऽवस्था वर्णवाक्य\[9\]स्फुटोदया ॥  
  अस्ति शक्तिः क्रियात्मा मे बोधरूपाऽनु\[10\]सारिणी ।  
  सा प्राणयति नादादिं शक्त्युन्मेषपरम्पराम् ॥  
  शान्तरूपा।ञथ पश्यन्ती मध्यमा वैखरी तथा\[11\] । (18/22-29) इति।  
बोधमारुतहृत्पूर्वस्थानेष्वभ्युदितं क्रमादिति पश्यन्त्याद्यवस्थात्रयस्य विशेषणं बोध्यम्,  
 वैखरी शब्दनिष्पत्तिर्मध्यमा बुद्धिसंयुता ।  
 द्योतितार्था च पश्चन्ती सूक्ष्मा वागनपायिनी ॥ इत्युक्तेः ॥ 153-156 ॥  
 \[1 वाग्देवममलं- मु. अटी. बक. अ. उ.।\]  
 \[2 स्वार्थं- अ., खोत्थं- उ.।\]  
 \[3 हृत्पद्य- उ.।\]  
 \[4 दुस्तरम्- उ.।\]  
 \[\]5 सारी- अ. उ.।   
 \[6 एतच्छब्द- अ. ।\]  
 \[7 उभयोर्मातृकयोर्न दृश्यते पङ्क्तिरेषा।\]  
 \[8 र्मध्यात्मिका परा- अ. मु. ।\]  
 \[9 वाक्- संस्फुटोदयः- अ. म.।\]  
 \[10 नुयायिनी- मु., नुशाधिनी-मु.।\]  
 \[11 तदा- मु.।\]

 दानधर्मरतानां च यागयज्ञानुयाजिनाम् ।  
 तपःस्वाध्याय\[1\]सक्तानां\[2\] मुक्तानां वै पुनर्भवात् ॥ 157 ॥

 संरक्षणाय योग्यत्वविज्ञानव्यक्तयेऽपि च ।  
 समुदेति जगन्नाथस्तेषां हृत्कमलावने\[3\] ॥ 158 ॥

 मनोवाजिममाक्रम्य त्वादायात्मगुणायुधान्\[4\] ।  
 नूनमुत्पा\[5\]टयत्याशु जन्मान्तरशतोत्थितम् ॥ 159 ॥

 वैषयं वासनाजालं शुद्ध\[6\]विज्ञानसिद्धये ।  
 ध्यायेद् वराश्वगं तं वै तनुत्रावृतविग्रहम् ॥ 160 ॥

 सितोष्णीषललाटं च नातिदीर्घजटाधरम् ।  
 द्रवत्कनकवर्णाभम् इषुधिद्वयमध्यगम् ॥ 161 ॥

 शरचापकरव्यग्रं\[7\] खङ्गकुन्तकुठारिणम्\[8\] ।  
 यज्ञाध्ययनदानानि\[9\] परिरक्षन्तमेव हि ॥ 162 ॥

 शातयन्तमर्व\[10\]र्णांश्चाप्यधर्मनिरतात्मनः\[11\] ।  
 अथ कल्किध्यानमाह- दानधर्मरतानां चेत्यादिभिः। अस्य स्थानं तु श्रीपौष्करे-  
 कल्की विष्णुश्च भगवान् स्तूयमानो द्विजैः स्थितः ।  
 समासाद्य विपाशां च नदीं नियतमानसः ॥ (36/331)  
इति ॥ 157-163 ॥  
 \[1 रक्तानां- अटी.।\]  
 \[2 नाममुक्तानां- अ.।\]  
 \[3 सने- अ. ।\]  
 \[4 युतान्- मु. अटी. बक. बख.।\]  
 \[5 त्पाद- मु. अटी. बक. बख. अ.।\]  
 \[6 नाशयत्यात्म- मु. अटी. बक. बख. अ. ।\]  
 \[7 करं- अ. उ.।\]  
 \[8 रिणाम्- मु.।\]  
 \[9 दानादि- मु. अटी.बक . बख. अ.।\]  
 \[10 मवर्णानाम- बक. बख. अ. उ.।\]  
 \[11 त्मनाम्- बक. बख. अ. उ. अटी.। अस्मिन् पाठेऽधर्मनिरतात्मनामवर्णान् परीवादान् शातयन्तमित्यर्थः, "अवर्णाक्षेपनिर्वादपरीवादापवादवत्" (1/6/13) इत्यमरकोशात्। मूलस्थस्य पाठस्याधर्मनिरतात्मनो वर्माश्रमाचारहीनान् शातयन्तमित्यर्थः, वर्णाश्रमव्यवस्थायै हि कल्क्यवतारः प्रवर्तते ।\]  
   
 सर्वतत्त्वाश्रयं तत्त्वं सर्वशक्तिमयं विभुम् ॥ 163 ॥

 सर्वेन्द्रियगुणाभासं सर्वेन्द्रियविवर्जितम् ।  
 आधारं\[1\] भुवनानां च ध्यातव्यस्तदधः\[2\] स्तितः ॥ 164 ॥

 अनन्तशयनारूढः\[3\] कल्पान्तहुतभुक्\[4\]प्रभः ।  
 ज्वलज्ज्वालावलीयुक्तो\[5\] ज्वलनांशुक\[6\]वेष्टितः\[7\] ॥ 165 ॥

 चक्राद्यायुधवृन्देन मूर्तेन परिवारितः\[8\] ।  
 स्थिताङ्घ्रिदेशतो लक्ष्मीश्चिन्ता दक्षिणतो विभोः ॥ 166 ॥

 मूर्धदेशगता निद्रा पुष्टिस्तद्वामतः स्थिता ।  
 पातालशयनध्यानमाह- सर्वतत्त्वाश्रयमित्यादिभिः। पद्मनाभपातालशाय्येकार्णवशायिन्यग्रोधशायिनां स्थानानि श्रीपौष्करे प्रतिपादितानि-  
 क्षीरोदधौ पद्मनाभः शेषाहिशयनो हरिः ।  
 स्थितो नाभ्यब्जसंभूतो यस्माच्चैव\[9\] पितामहः ॥  
 चतुर्धा रूपमाश्रित्य विश्वेऽस्मिन् सैव वर्तते ।  
 हिताय सर्वलोकानां \[10\]यथा तदवधारय ॥  
 आसाद्य शयनं ब्रह्मन् पातालतलसंस्थितः ।  
 वटमादाय चाग्नेयं योऽन्ते संहरते जगत् ॥  
 वटमूलं समाश्रित्य प्रयागे सुरपूजिते ।  
 जगदेकार्णवं कृत्वा दिव्यमासाद्य पादपम् ॥  
 संतिष्ठते स भगवान् तस्मिंस्तीरे क्षितौ द्विज ।  
 न्यग्रोधशयनं\[11\] चैव ध्यायेद् दिव्यगतिप्रदम् ॥ (36/338-342)  
 अस्यैवं शक्तिचतुष्टयान्वितत्वं लक्ष्मीतन्त्रेऽप्युक्तम्-  
  अनन्तशयनो नाम योऽवतारो हरेरहम् ॥  
  स्थिता चतुर्दिशं तस्य चातुरात्म्ययुपेयुषी ।  
  लक्ष्मीश्चिन्ता तथा निद्रा पुष्टिश्चेत्याख्यया युता ॥ (8/35-36) इति ॥ 163-167 ॥  
 \[1 निःशेष- बक. बख. अ. उ.।\]  
 \[2 व्यं तदधः स्थितम्- बक. बख. अ. उ.।\]  
 \[3 रूढम्- बक. बख. अ. उ.।\]  
 \[4 प्रभुः- मु., प्रभुम्- बक. बख. अ. उ.।\]  
 \[5 युक्तम्- बक. बख. अ. उ.।\]  
 \[6 ङ्कुश- अ.।\]  
 \[7 तम्- बक. बख. अ. उ.।\]  
 \[8 तम्- बक. बख. अ. उ.।\]  
 \[9 च्चेदं- अ. मु.।\]  
 \[10 यथावद- मु.।\]  
 \[11 शायिनं- मु.।\]

 प्रधानदेवताध्यानमिदमुक्तं समासतः ॥ 167 ॥

 यज्ज्ञात्वा विनिवर्तन्ते जन्ममृत्युजरारुजः ।  
 नास्त्रैर्वस्त्रैर्ध्वजैर्येषां व्यक्तिर्व्यक्ता जगत्त्रये ॥ 168 ॥

 तेऽपि लाञ्छनवृन्दं तु धारयन्त्यङ्घ्रिगोचरे ।  
 ललाटे \[1\]चासंपट्टे तु पृष्ठे पाणितलद्वये ॥ 169 ॥

 तनूरुहचये मूर्ध्नि कर्मिणां प्रतिपत्तये ।  
 फलकथनेन सहोक्तमर्थं निगमयति- प्रधानेति। एषां विभवदेवानामुक्तक्रमेण हस्तादिषु तत्तन्मूर्तिज्ञापकायुधादिलाञ्छनराहित्येऽपि तेषामङ्घ्रिललाटादिषु लाञ्छनमस्ति, तत्सावधानं परीक्षितव्यमित्याह- नास्त्रैरिति द्वाभ्याम्। इदं श्लोकद्वयमीश्वर-(3/182-183) - पारमेश्वर (10/93-95) योरपि विमानार्चनप्रकरणे प्रतिपादितम्। किन्तु तयोः केषुचित् कोशेषु- "अस्त्रैर्वस्त्रैर्ध्वजैर्येषाम्" इति \[2\]नकारो न दृश्यते। तल्लेखकप्रमादकृतम्, मूलविरुद्धत्वात्। यद्वा ईश्वरव्याख्याने तत्पाठस्यापि गतिर्दर्शितैव। पारमेश्वरव्याख्याने- "अङ्घ्रिगोचरे स्थित्यासनादिना, ललाटे नेत्रत्रयादिना, अंसपट्टे भुजभेदेन, पृष्ठे शर\[3\]चक्रादिना" इत्यादिक्रमेण व्याख्यातम्। तदसंगतम्, लाच्छनशब्दस्य चक्रादिपरत्वेनैव सार्वत्रिकप्रसिद्धेः। उत्तरश्लोक एव "न जहात्यच्युतं लिङ्गम्" (12/171) इति कण्ठरवेणात्र वक्ष्यमाणत्वाच्च ॥ 167-170 ॥  
 \[1 चाङ्ग- मु. बक. बख. अ. उ.।\]  
 \[2 नकरो- अ., नाकरो- मु.।\]  
 \[3 शिरश्च- अ.।\]  
   
 अपि संसारिणो जन्तोः स्वभावाद् वैष्णवस्य च ॥ 170 ॥

 न जहात्यच्युतं लिङ्गं किं पुनर्विभवाकृतेः ।  
 सर्वेषां कामचारित्वं यदुक्तं वै मया पुरा ॥ 171 ॥

 तदङ्घ्रिभुजवर्णास्यबृहन्मध्याणुलक्षणम् ।  
 एकाद्यनेकसंख्यं च दृश्यं सर्वत्र सर्वदा ॥ 172 ॥  
 उक्तमर्थं किंपुनर्न्यायेन द्रढयति- अपीति। जन्तोरिति, विभवाकृतेरिति च कर्मणि षष्ठी। केवलवैष्णवजनस्यैव सामुद्रिकलक्षणपरीक्षणकाले हस्ताद्यवयवेषु चक्रादिलाञ्छनं दृश्यते। साक्षाद्विष्णोर्विभवावतारस्य तथा लाञ्छ(नस्त्वेकः? ने कुतः) संदेह इति भावः। उक्तानां विभवदेवानां सर्वेषामपि "कृष्णरूपाण्यसंख्यानि" इतिवद् भुजवर्णायुधादिभिरसंख्यातकामरूपधरत्वमाह- सर्वेषामिति सार्धेन ॥ 170-172 ॥

 न त्वन्यरूपता कार्या करणं\[1\] कामरूपता\[2\] ।  
 यस्मादस्ति पृथग्भूतो व्यापारो विश्वमन्दिरे ॥ 173 ॥

 देवानां स्थितिसंहारसृष्टिकाले स्वकः स्वकः ।  
 सत्येवं नियमे सिद्धे तथापि भगवद्वशात् ॥ 174 ॥

 चातुरात्म्यसमूहात् तु यत्पद्मदलभूस्थितम् ।  
 तथा विभवदेवानां मध्यात् पद्मदलेक्षण ॥ 175 ॥

 एकस्त्वनुग्रहार्थं तु शक्त्यात्मा भावितात्मनाम् ।  
 बिभर्ति बहुभेदोत्थं रूपं सद्वाहनस्थितम् ॥ 176 ॥  
 एवं सर्वेषां कामरूपवत्तापि नहि मूर्तिविपरीतज्ञानजननी, तत्तन्मूर्तिनिर्णायकविजातीयस्वस्वव्यापारसत्त्वादित्याह- न त्विति सार्धेन। यद्यप्येवं \[3\]सर्वेषां कामरूपधरत्वनियमः सिद्धः, तथापि सर्वे \[4\]देवा युगपत् कामरूपधरा न भवन्ति, जाग्रद्व्यूहवासुदेवादीनां मध्ये पद्मनाभादिविभवदेवानां मध्ये वा एको जगद्रक्षणार्थं वक्त्रभुजास्त्रशक्तिवाहनभेदैर्बहुधा रूपं बिभ्रन्\[5\] शक्त्यात्मसंज्ञां भजतीत्याह- सत्येवमिति सार्धद्वाभ्याम्। यत्पद्मदलभूस्थितं जाग्रद्व्यूहसं(ज्ञां?ज्ञं) चातुरात्म्यमित्यर्थः,  
 तत्पत्रमध्ये भगवान् जाग्रत्संज्ञे पदे त्वथ\[6\] ।  
 यष्टव्यो भावनीयश्च यथा तदधुनोच्यते ॥ (5/4)  
 इति जाग्रद्व्यूहस्य हि पद्मदलभूस्थितत्वमुक्तम् ॥ 173-176 ॥  
 \[1 कारणं- मु. अटी. बक. बख.।\]  
 \[2 ताम्- मु. अटी. बक. बख.।\]  
 \[3 \`सर्वेषां' नास्ति- अ.।\]  
 \[4 वेदा- अ.।\]  
 \[5 बिभ्रत् सन्- मु.।\]  
 \[6 त्वधः- अ.।\]

 यदनुस्मरणाद् ध्यानादर्चनादचिरात् पुमान् ।  
 प्राप्नोति मनसोऽभीष्टं तन्मे निगदतः श्रृणु ॥ 177 ॥  
   
 सत्यः सुपर्णो गरुडस्तार्क्ष्यश्च विहगेश्वरः ।  
 पञ्चात्मकस्य प्राणस्य विकारस्त्वेष पञ्चधा ॥ 178 ॥  
   
 आचाङ्घ्रिगोचरात् सर्वो यस्य देहस्तु पौरुषः ।  
 द्विभुजस्तुहिनाभश्च स सत्यः प्राणदैवतम्\[1\] ॥ 179 ॥

 सुपर्णः पद्मरागाभो निर्मलः स्वर्णलोचनः ।  
 गरुडः काञ्चनाभस्तु कुटिलभ्र्वरुणेक्षणः ॥ 180 ॥

 केकराक्षस्तु तार्क्ष्यो वै प्रावृड्जलदसन्निभः ।  
 द्रवत्कनकनेत्रस्तु शबलाभश्च\[2\] पञ्चमः ॥ 181 ॥

 चतुर्भुजाः सुपर्णाद्याः सौम्यरूपास्त्वनाकुलाः\[3\] ।  
 पतत्रिचरणाः सर्वे पक्षमण्डलमण्डिताः ॥ 182 ॥

 लम्बोदराः सुपीनाङ्गाः कुण्डलाद्यैस्तु भूषिताः ।  
 कुटिलभ्रूसुवृत्ताक्षा\[4\] वक्त्रतुण्डाः स्मिताननाः ॥ 183 ॥

 अपानादिसमीराणामाधिपत्येन संस्थिताः ।  
 महाबला महाकाया रक्ततुण्डोऽत्र पञ्चमः ॥ 184 ॥

 आधेयचरणाधःस्थः सव्य आद्यस्य वै करः ।  
 दक्षिणश्चाक्षसूत्रेण सुसितेन च भासितः ॥ 185 ॥

 एवमेव सुपर्णस्य परिज्ञेयं भुजद्वयम् ।  
 नाभ्युद्देशेऽपरो\[5\] वाम उत्तानस्तु सविस्मयः\[6\] ॥ 186 ॥

 पुष्पस्तबकसम्पूर्ण ऊर्ध्ववक्त्रस्तु दक्षिणः ।  
 गरुडस्य द्वयं विद्धि हृद्देशेऽञ्जलिरूपिणम् ॥ 187 ॥

 तत्रैव सम्पुटाकारं चतुर्थस्य करद्वयम् ।  
 दक्षिणेऽमृतकुम्भस्तु वामे तु विषमः फणी ॥ 188 ॥

 पञ्चमस्य द्वयं शेषं त्रयाणां च द्वयोः समम् ।  
 आधेयचरणाक्रान्तो यदि वै दक्षिणः करः ॥ 189 ॥

 सञ्चारो विहितो वामे त्वक्षसूत्रस्य वै तदा ।  
 आधेयचरणाधःस्थं यस्य पाणितलद्वयम् ॥ 190 ॥

 निरस्तसूत्रं तं विद्धि वाहनं भगवन्मयम् ।

 अथ प्रसक्तस्य वाहनस्य भेदान् तल्लक्षणं चाह- यदनुस्मरणादित्यादिभिर्भगवन्मयमित्यन्तैः। आ चाङ्घ्रिगोचरात् चरणादारभ्य यस्य सर्वो देहः पौरुषः समस्तोऽपि कायः पुरुषाकृतिरित्यर्थः। प्राणदैवतं प्राणाधिपतिरित्यर्थः। केकराक्षः केकरे वक्रे अक्षिणी यस्य स तथोक्तः। "बलिरः केकरे\[7\]" (2/6/49) इत्यमरः। केकरपदेनैव वक्राक्षत्वे सिद्धेऽप्यत्र पृथगक्षिपदनिर्देशात् केकरशब्दस्य वक्रमात्रपरत्वं बोध्यम् ।  
 पारमेश्वरव्याख्याने तु - "केकराक्षो भगवद्ध्यानवशादर्धोन्मीलितलोचनः" इति लिखितम् । तद्विचारणीयम्। शबलाभः चित्रवर्णाभ इत्यर्थः। आद्यस्य सत्यस्य सव्यः करो वामहस्तः। आधेयचरणाधस्थः आधेयस्य निजस्कन्धाधिरूढस्य भगवतः पादपद्माधः स्थित इत्यर्थः। दक्षिणस्तु अक्षसूत्रेण भासितः। अत्र चकारद्वयेन कदाचिद्वामहस्तस्याप्यक्षसूत्रभासितत्वम्, दक्षिणस्याप्याधेयचरणा(धः)स्थितत्वं च संभवतीत्यर्थः सूच्यते-  
 आधेयचरणाक्रान्तो यदि वै दक्षिणः करः ।  
 संचारो विहितो वामे त्वक्षसूत्रस्य वै तदा ॥ (12/189-190)  
इत्युक्तेः। \[8\]ननु-  
 स्वस्वाङ्गुष्ठद्वयप्रोतगणित्रोभयपाणिना ।  
 पुष्पाञ्जलिधराः सर्वे मुख्येन विहगोत्तमाः ॥  
    (ई. सं. 8/48; पा. सं 8/47-48)  
इतीश्वरपारमेश्वरोक्तेः करद्वयेऽप्यक्षसूत्रधारणं स्यात्, किन्तु दक्षिणहस्ते भगवच्चरणाक्रान्ते सति तदा वामहस्तस्थितस्याक्षसूत्रस्य संचारो गणनार्थँ संचालनं स्यादित्यर्थः सरस इति चेन्न,  
 आधेयचरणाधःस्थं यस्य पाणितलद्वयम् ।  
 निरस्तसूत्रं तं विद्धि वाहनं भगवन्मयम् ॥ (12/190-191)  
   
इति वचनविरोधात्। भ(ग?) वदुक्तार्थे सिद्धे निरस्तसूत्रसंचारं तं विद्धीति वचनं(कथं) प्रवर्तेत। स्वस्वाङ्गुष्ठद्वयप्रोक्तगणित्रोभयपाणिनेत्यत्रापि पुष्पाञ्जलिप्रकरणादङ्गुष्ठद्वयप्रोतमेकमेवाक्षसूत्रमिति ज्ञायते। यद्वा दक्षिणे वामे वाऽङ्गुष्ठेऽक्षसूत्रं धार्यमिति ज्ञापनार्थमङ्गुष्ठद्वयमप्युक्तमिति ज्ञेयम्।  
 सुपर्णस्य भुजद्वयं मुख्यहस्तद्वयमेवमेव सत्योक्तलक्षणमेवेत्यर्थः। अपरो वामः पाश्चात्त्यो वामहस्तः सविस्मयः, विस्मयमुद्रान्वित इत्यर्थः। दक्षिणः पाश्चात्‌त्यो दक्षिणहस्तस्तु पुष्पस्तबकसंपूर्णः, मन्दारपुष्पस्तबकान्वित इत्यर्थः। ऊर्ध्ववक्त्र उत्तानश्चेत्यर्थः। तथा चेश्वरपारमेश्वरयोः-  
 सुपर्णः पश्चिमाभ्यां तु पाणिभ्यां दक्षिणादितः ।  
 मन्दारपुष्पस्तबकं दधद् विस्मयमुद्रिकाम् ॥ इति ।  
    (ई. सं. 8/49; पा. सं. 8/48-49)  
गरुडस्य द्वयं पश्चात्करद्वयमित्यर्थः। चतुर्थस्य करद्वयं तार्क्ष्यस्य पश्चात्करद्वयमित्यर्थः। पञ्चमस्य विहगेश्वरस्य दक्षिणे पश्चाद्दक्षिणकरे। वामे पश्चाद्वामकर इत्यर्थः। त्रयाणां गरुडतार्क्ष्यविहगेश्वराणाम्। शेषं द्वयमवशिष्टं मुख्यहस्तद्वयम्। द्वयोः समं सत्यसुपर्णयोः समम्, तन्मुख्यहस्तयोः सदृशमिति यावत्।  
 ननु गरुडस्य द्वयमित्याद्युक्तमेव मुख्यहस्तद्वयं स्यात्। त्रयाणां शेषं पश्चात्करद्वयं द्वयोः सुपर्णपश्चात्करयोः सदृशमित्यर्थः सरस इति चेन्न, तथाऽर्थवर्णने तत्तत्स्कन्धाधिरूढभगवच्चरणारविन्दयोराधारासिद्धेः, "पञ्चमो विहगेश्वरः। दक्षिणेन सुधाकुम्भं वामेन तु फणीश्वरम्" (ई. सं. 8/51; पा. सं. 8/50-51) इतीश्वरपारमेश्वरोपबृंहणविरोधाच्च।  
 ननु किं तर्हि मूलोपबृंहणयोः सर्वत्रैकार्थ्यं संभवति? अत्र भवदुक्तरीत्या विरोधे परिहृतेऽपि,  
 तथाविधाभ्यां गरुडस्ते धत्ते व्यत्ययेन तु ।  
 तार्क्ष्यः पश्चिमयोर्नित्यं धत्ते दक्षिणवामयोः ॥  
 कद्रूं तथाऽमृतं कुम्भम् (ई. सं. 8/50-51; पा. सं. 8/49-50)  
इति वचनम्,  
 स्वस्वाङ्गुष्ठद्वयप्रोतगणित्रोभयपाणिना ।  
 पुष्पाञ्जलिधराः सर्वे मुख्येन विहगोत्तमाः ॥  
    (ई. सं. 8/48; पा. सं 8/47-48)  
इति वचनं च मूलविरुद्धं भवति। तत्र का गतिरिति चेत्, सत्यम्। उपबृंहणवचनविरोधेऽपि न प्रत्यवायः। तथाहि- तत्र सत्यादीनां प्रधानपक्षीश्वरपरिवारत्वदशाप्रकरणाद् भगवद्वाहनत्वस्य तदानीमप्राप्तत्वाच्च सर्वेषामपि मुख्यहस्ताभ्यां पुष्पाञ्जलिधरत्वमेवोक्तम्, सुपर्णविहगेश्वरयोर्मूलानुसारेणैव सामञ्जस्यात्। पश्चात्कराभ्यां पुष्पस्तबकविस्मयमुद्रिकाधारणं सुधाकुम्भफणीश्वरधारणं चोक्तम्। गरुडतार्क्ष्ययोस्तु मुख्यहस्ताभ्यामेव पुष्पाञ्जलिधारणस्योक्तत्वात् पुनः पश्चात्कराभ्यामञ्जलिपुटधारण\[9\]स्यासामञ्जस्यात् सुपर्ण\[10\]विहगेश्वरोक्तलाञ्छनयोरेवाभ्यां व्यत्ययेन धारणमुक्तमिति ज्ञेयम्। भगवद्वाहनत्वदशायां \[11\]सत्यादीनां ध्यानं तु यथामूलं विलिखितमीश्वरे\[12\] ॥ 177-191 ॥  
   
 \[1 दैवतः- बक.।\]  
 \[2 भस्तु- अ. उ.।\]  
 \[3 नीला- अ.।\]  
 \[4 क्षपत्र- मु.।\]  
 \[5 द्देशपरो- मु. अटी.।\]  
 \[6 इतः परम् \`आधेयचरणाधःस्थः' इति श्लोकार्धस्य पुनरावृत्तिरत्र दृश्यते- मु. अटी. बक. बख.।\]   
 \[7 केकरः- अ.।\]  
 \[8 \`ननु' नास्ति- अ. ।\]  
 \[9 वारण- अ.।\]  
 \[10 सुवर्ण- अ.।\]  
 \[11 स्यादीनां तु - अ.।\]  
 \[12 अष्टामाध्यायेऽस्मिन्नेव प्रकरणे ।\]   
   
  अनुग्रहपरस्त्वास्ते पक्षिपक्षाब्जविष्यरे ॥ 191 ॥

 स्वेतजोनिजसामर्थ्यमसूर\[1\]कवरान्विते ।  
 पद्मा\[2\]सनादिना चैव केवलं वा श्रियान्वितः ॥ 192 ॥

 सुव्यक्तावयवस्थित्या विद्धि तं गरुडासनम्।  
 एवमुक्तलक्षणे वाहने भगवदवस्थानक्रममाह- अनुग्रहेति द्वाभ्याम्। स्वतेजोनिजसामर्थ्यमेव मसूरक\[3\]वरमास्तरणोत्तमं तेनान्विते ॥ 191-193 ॥  
 \[1 संसूचककरान्वितः- मु. अटी.।\]  
 \[2 पङ्क्त्योर्विपर्यस्तः पाठः - अटी.।\]  
 \[3 रवमुमास्तरेणोक्तमन्तेना- अ.।\]

 मेढ्भूः सोदराऽस्यैव गोपिता वेगगामिना ॥ 193 ॥

 वीर्यपातात् स्वशिरसा गच्छतश्चाण्डजेन तु ।  
 भगवन्मेढ्रप्रदेशस्य पक्षीश्वरशिरसा गोपने प्रयोजनमाह- मेढ्रभूरिति। सोदरा उदरसहितेत्यर्थः। वीर्यपातादिति ल्यब्लोपे पञ्चमी। अण्डजेन पक्षिणा गरुडेनेत्यर्थः ॥ 193-194 ॥

 लोकान्तराणां कार्यार्थं वात्सल्याद् ध्यायिनामपि ॥ 194 ॥

 प्रत्यक्षदर्शनार्थं तु स्मृतो गरुडवाहनः ।  
 भगवतो गरुडारोहणप्रयोजनमाह- लोकेति ॥ 194-195 ॥

 तस्माद् भगवतो विष्णोरेवंरूपधरस्य तु ॥ 195 ॥  
   
 समाहूतस्य सिद्ध्यर्थमासीनां\[1\] संस्मरेत् स्थितिम्\[2\] ।  
 साधकेन तत्तत्फलसिद्ध्यर्थं भगवदासनभेदः स्मर्तव्य इत्याह- तस्मादिति ॥ 195-196 ॥  
 \[1 नं- मु. ना- बक. बख.।\]  
 \[2 स्थितिः - बक. बख.।\]

 उपसंहृतवामाङ्घ्रिः कञ्जस्थो वा खगस्थितः ॥ 196 ॥

 वाममिच्छाफलानां यो ध्वंसयत्यन्यचिन्तितम् ।  
 आजानोर्दक्षिणस्यैवमविक्षिप्तः स्मृतोऽच्युतः ॥ 197 ॥

 आमोक्षात् सर्वसिद्धीनां दक्षिणोऽध्यायिनां भवेत् ।  
 सर्वमेव ऋजुस्थित्या संस्थितश्चार्थिना स्मृतम्\[1\] ॥ 198 ॥

 स्वस्तिकाद्यैर्भवत्येवं\[2\] किन्तु ते वाहनं विना ।  
 विहिताः पीठकह्लारसिंहासनगतस्य च ॥ 199 ॥  
 आकुञ्चितवामपादो भगवाननिष्टं निवारयतीत्याह- उपसंहृतेति। वामं प्रतिकूलमित्यर्थः। कुञ्चितदक्षिणाङ्घ्रिस्त्विष्टं प्रापयतीत्याह- आमोक्षादिति। दक्षिण उदार इत्यर्थः। तदुभयं विना ऋजुस्थितो भगवाननिष्टनिवारमिष्टप्रदानं च सर्वं करोतीत्याह- सर्वमित्यर्धेन। एवं स्वस्तिकाद्यासनभेदा वाहनं विना पीठाधिरूढस्यापि संभवन्तीत्याह- स्वस्तिकाद्यैरिति ॥ 196-199 ॥  
 \[1 स्मृतः - मु. अटी.।\]  
 \[2 त्येव- मु. अटी.।\]

 विहगाधिपतिश्चात्र योगैश्वर्याद् बिभर्ति च ।  
 सवक्त्रं भुजवृन्दं तु नागेन्द्रास्त्रवरान्वितम् ॥ 200 ॥

 विभोराज्ञावशेनैव तुष्ट्यर्थं वा स्वयं विभोः ।  
 जगज्जयोदयार्थं तु शान्तये शरणैषिणाम् ॥ 201 ॥

 विभिन्नेन च रूपेण नानालोकान्तरेषु च ।  
 अनिरुद्धगतिर्वीरो विचरत्येक एव हि ॥ 202 ॥  
 स्वाधिरूढशक्तीश इव पक्षीशोऽपि तदाज्ञया निखिलजगत्संरक्षणार्थं वक्त्रभुजायुधादिभिर्विविधस्वरूपः स्वयमेक एव सर्वत्र विचरतीत्याह- विहगाधिपतिरितित्रिभिः ॥ 200-202 ॥

 तदारूढस्य यद् रूपं शक्तीशस्य च सम्प्रति\[1\] ।  
 अनेकभेदभिन्नं तु निबोध गदतो मम ॥ 203 ॥  
 शक्तीशस्य रूपभेदान् शृण्वित्याह- तदारूढस्येति ॥ 203 ॥  
 \[1 साम्प्रतम् अटी. उ.।\] 

 संयच्छन्तं सदा शान्तिं भविनां दक्षिणेन तु ।  
 प्रोद्वहन्तं च वामेन शङ्खं पूर्वोक्तक्षणम् ॥ 204 ॥

 द्विभुजस्य त्विदं रूपं शक्तीशस्य तु केवलम् ।  
 रूपेणानेन च पुनः षोढा समुपयाति\[1\] च ॥ 205 ॥

 सह कान्तागणेनैव त्वेकाद्येन पृथक् पृथक् ।  
 प्राग्वल्लक्ष्म्या समेतं यत्तदेकं रूपमैश्वरम् ॥ 206 ॥

 श्रीपुष्ट्योरथ मध्यस्थं द्वितीयं परिकीर्तितम् ।  
 पूर्वं केवलं द्विभुजरूपं तस्य लक्ष्म्यादिभिः षोढा भेदांश्चाह- संयच्छन्तमित्यादिभिः ॥ 204-207 ॥  
 \[1 यान्ति- मु. अटी.।\]

 श्रियादिमायानिष्ठेन चतुष्केणावृतं\[1\] परम् ॥ 207 ॥

 शुद्ध्या\[2\]दिकेन षट्केन चतुर्थं विद्धि संवृतम्\[3\] ।  
 पुष्ट्यन्तेन श्रियाद्येन त्वष्टकेन तु पञ्चमम् ॥ 208 ॥

 लक्ष्म्याद्येन द्विषट्केन षष्ठं विद्धि समन्वितम् ।  
 \[4\]श्रीदेवी कीर्तिदेवी च जयादेवी हलायुध ॥ 209 ॥

 चतुर्थी भगवन्माया विश्वस्यास्य निबन्धनी ।  
 शुद्धिर्निरञ्जना नित्या ज्ञानशक्त्यपराजिते\[5\] ॥ 210 ॥

 प्रकृतिः सुन्दरी षट्कमित्युक्तं सर्वसिद्धिदम् ।  
 लक्ष्मीः शब्दनिधिः सर्वकामदा प्रीतिवर्धनी ॥ 211 ॥

 यशस्करी शान्तिदा च तुष्टिदा पुष्टिदाष्टकम् ।  
 द्विषट्कं वैभवे योगे देवीनां कीर्तिदं हि यत् ॥ 212 ॥  
 श्रियादिचतुष्टयस्य शुद्ध्यादिषट्कस्य लक्ष्म्याद्यष्टकस्य च नामधेयान्याह- श्रियेति (त्रिभिः? पञ्चभिः)। शब्दनिधिः सरस्वतीत्यर्थः ॥ 207-212 ॥  
 \[1 ष्केण वृतं- मु. अटी. बक. बख.।\]  
 \[2 मध्यादिकोण- अटी. ।\]  
 \[3 साम्प्रतम्- मु. अटी.।\]  
 \[4 श्रिया विमलकीर्तिर्जयलक्ष्मीर्जलाशयः- बक., श्रिया विमलकीर्तिर्वै लक्ष्मीर्हलायुधः- अ. उ.।\]  
 \[5 मुक्तिं चेत्य - मु. अटी.।\]  
   
 लक्ष्म्याद्यं तच्च बोद्धव्यं भेदेऽस्मिन् पारमेश्वरे ।  
 पुनश्चतुर्भुजस्यैवं विज्ञेयं भेदसप्तकम् ॥ 213 ॥   
 लक्ष्म्यादिद्विषट्कं पूर्वं नवमपरिच्छेद (9/85) एवोक्तं द्रष्टव्यमित्याह- द्विषट्कमिति। वैभवे योगे विभवदेवताकथनप्रकरण इत्यर्थः।  
 नन्वेवं व्याख्यानं सात्वतोपबृंहणलक्ष्मीतन्त्रविरुद्धम्, यतस्तत्र-  
  एकधा द्विचतुर्धा च षोढा चैव तथाष्टधा ।  
  पुनर्द्वादशधा चैव तत्र नामानि मे श्रृणु ॥  
  श्रीर्नाम द्विभुजस्याहम\[1\]ङ्कस्था वरवर्णिनी ।  
  तस्यैवोभयतो रूपे श्रीश्च पुष्टिश्च वासव ॥  
  चतुर्दिशं तु तस्यैव श्रीः कीर्तिश्च जया तथा ।  
  मयेति कृत्वा रूपाणि भुज्येऽहं\[2\] तेन विष्णुना ॥  
  तस्यैव कोणषट्कस्था षोढाऽहं शृणु नाम च ।  
  शुद्धिर्निरञ्जना नित्या ज्ञानशक्तिश्च वासव ॥  
  तथाऽपराजिता चैव षष्ठी तु प्रकृतिः परा ।  
  तस्यैव चाष्टधा दिक्षु साहं रूपैर्व्यवस्थिता ॥  
  लक्ष्मीः सरस्वती सर्वकामदा प्रीतिवर्धनी ।  
  यशस्करी शान्तिदा च तुष्टिदा पुष्टिरष्टमी ॥  
  \[3\]कोणद्विषट्के तस्यैव स्थिता द्वादशधाऽस्म्यहम् ।  
  श्रीश्च \[4\]वागीश्वरी कान्तिः क्रियाशक्तिविभूतयः ॥  
  इच्छा प्रीती रतिश्चैव माया धीर्महिमेति च । (8/20-27)  
इति श्रीसात्वताष्टमपरिच्छेदोक्तं (8/31-32) लक्ष्मीवागीश्वर्यादिद्विषट्कमेव प्रतिपादितम्, अतो वैभवयोग इत्यत्रापि विभोरयं वैभव इति भगवत्संबन्धिनि व्रतार्चन इत्येवार्थो वर्णनीय इति चेन्न, सत्यं तन्नायं भवद्दोषः, किन्तु लक्ष्मीतन्त्रलेखकदोषः। यसस्तेन "लक्ष्मीः पुष्टिर्दया निद्रा" (9/85) इत्यादिश्लोकस्थाने प्रमादात् "श्रीश्च वागीश्वरी कान्तिः" (8/31-32) इत्यादिश्लोको विलिखितः। यद्यपि तदेव भवता समर्थितम्, तथापि त्रयोदशपरिच्छेदे ध्यानप्रकरणे (13/36-43) नवमपरिच्छेदोक्तलक्ष्मीपुष्ट्यादिद्विषट्कस्यैव कण्ठरवेण वक्ष्यमाणत्वान्न भवतोऽभिमतं सिद्ध्यति।  
 ननु च लक्ष्मीतन्त्रकोशेषु सर्वत्राप्येकरूपः पाठः परिदृश्यते, कथं तस्य प्रामादिकत्वमिति चेन्न, प्रथमकोशानुसारेण सर्वत्रापि प्रामादिकस्यैव प्रसृतत्वात्। यथा पारमेश्वरकोशेषु सर्वत्राप्यावरणदेवतालक्षणाध्याये- "कुन्दावदातं कमलम् (6/259) इत्यादिप्रसिद्धकमलध्यानश्लोक एव "कुन्दावदातं मुसलम्" इति मुसलध्यानपरत्वेन विलिखितः प्रामादिकः परिदृश्यते, तथाऽयमपीति ज्ञेयम् ।  
 ननु कुन्दावदातं कमलमिति कुत्र प्रसिद्धमिति चेत्, पारमेश्वरार्चनाध्याय (6/249) एव पश्यतु भवान् ।  
 ननु च किं तावता, कमलमुसलयोरेक एव ध्यानश्लोकः स्यादिति चेत्, किं मुसलकिसलयमपेक्षसे। यतः कमलमुसलादीनां प्रत्येकं ध्यानश्लोकानत्रैव \[5\]वक्ष्यति। एतदनुसारेणैव पारमेश्वरे समस्तायुधध्यानश्लोका विलिखिताः ।  
 ननु\[6\] पारमेश्वरोक्तं न प्रामादिकम्, अपि तु संहिताकारस्यैवाभिमतम्। तथाहि पौष्करे- "शिशिरास्त्रकरं स्मरेत्" (4/155) इति सोमस्य शिशिरम्\[7\], "दण्डहस्तं प्रजापतिम्" (4/158) इति प्रजापतेर्मुसलं\[8\] च प्रतिपादितम्। जयाख्ये (7/84-87) तु - सोमस्य मुद्गरं प्रजापतेः कमलं च प्रतिपादितम्। उभयत्राऽप्यायुधध्यानमुक्तम्। तदेव पारमेश्वरे शिशिरकमलयोः प्रतिपादितमिति चेत्, मर्मज्ञोऽसि। तथापि शिशिरमुद्गरयोः पर्यायत्वबुद्ध्या कदाचित् \[9\]तथा ध्यानकथनं संभवेत्। तथा कमलमुसलयोरभेदबुद्धेरवतरणासंभवात्। तल्लेखकप्रमाकृतमेव। अथवा जयाख्योक्तपक्षान्तरज्ञापनार्थं मुद्गरध्यानश्लोके शिशिरपदप्रक्षेपश्चैवमेव बोध्यः। एवं चोभयथापि प्रामादिकत्वं सिद्धम्। अलं प्रसक्तानुप्रसक्त्या। प्रकृतमनुसरामः ॥ 212-213 ॥  
 \[1 मङ्ग- अ. मु.।\]  
 \[2 भुज्येयं- अ. मु.।\]  
 \[3 केशषट्के कृत- अ., केशषट्के तु- मु.।\]  
 \[4 कामे- मु.।\]  
 \[5 त्रयोदशे परिच्छेदे।\]  
 \[6 ननु च- मु.।\]  
 \[7 शीलं- अ.।\]  
 \[8 र्महदं च - अ.।\]  
 \[9 तदा- अ.।\]

 पुनश्चतुर्भुजस्यैवं विज्ञेयं भेदसप्तकम् ॥ 213 ॥

 किन्तु वै शङ्कचक्रे द्वे वामहस्ते\[1\] द्वयेन तु ।  
 जगत्यस्मिन् हियच्छन्तं शान्तिमाद्येन शाश्वतीम् ॥ 214 ॥

 प्रोद्वहन्तं द्वितीयेन त्वपसव्यने वै गदाम् ।  
 चतुर्भुजस्यापि द्विभुजवत् केवलरूपमेकम्, लक्ष्म्यादिभिः सहितं रूपं षोढा चाहत्य सप्तधा रूपं ज्ञेयमित्याह- पुन\[2\]रित्यर्धेन। चतुर्भुजस्य लाञ्छनचतुष्टयधारणक्रमाह- किन्त्विति सार्धेन\[3\]। शान्तिं यच्छन्तमित्यनेनैव कमलधारणं सूचितं हि भवति,. "शमं नयति संतापं कमलेनेन्दुकान्तिना" (12/12) इति पूर्वं शक्त्यात्मलक्षणोक्तेः ॥ 213-215 ॥

 भूयः करचतुष्केण पूर्वोक्तेन क्रमेण तु ॥ 215 ॥

 चतुर्णामब्जपूर्वाणामन्योन्यत्वेन धारणात् ।  
 धत्ते द्वादशधा रूपं निःशक्तिकं\[1\] च केवलम् ॥ 216 ॥  
 एषां कमलादीनां परस्परव्यत्यस्तधारणेन चतुर्भुजरूपं द्वादशधा संभवतीत्याह- भूय इति सार्धेन। द्वादशधा पद्मादिधारणक्रमस्तु मुख्यदक्षिणहस्तमारभ्य मुख्यवाम\[2\]करान्तम्- 1. पद्मगदाचक्रशङ्खाः, 2. पद्मशङ्खचक्रगदाः, 3. पद्मगदाशङ्खचक्राणि, 4. पद्मचक्रशङ्खगदाः, 5. पद्मचक्रगदाशङ्खाः, 6. पद्मशङ्खगदाचक्राणि, 7. शङ्खगदाचक्रपद्मानि, 8. शङ्खपद्मचक्रगदाः, 9. शङ्खचक्रगदापद्मानि, 10. शङ्खपद्मगदाचक्राणि, 11. शङ्खगदापद्मचक्राणि, 12. शङ्खचक्रपद्मगदाश्च क्रमेण ज्ञेयाः ॥ 215-216 ॥  
 \[1 क्तीकं- अ.।\]  
 \[2 मुखं- अ.।\]

 पुनर्द्वादशकं तच्च सह शक्ति\[1\]चयेन तु ।  
 स्थितमेकाधिकेनैव षोढा कमललोचन ॥ 217 ॥

 एवं चतुर्भुजेनैव वपुषा बहुधा स्थितः ।  
 इदमेकैकं रूपं पुनः प्रत्येकं लक्ष्म्यादिशक्तिभेदैः षोढा भवतीत्याह- पुनर्द्वादशकमिति सार्धेन। शक्ति(द्व?च)येन देवीसमूहेनेत्यर्थः। अत्र चयेनेति जात्येकवचनम्, द्विकचतुष्कषट्काष्टकद्विषट्कभेदभिन्नानां शक्तिसमूहानामुक्तत्वात्। एकाधिकेन लक्ष्म्याधिकेनेत्यर्थः। "प्राग्वल्लक्ष्म्या समेतं यत्तदेकं रूपमैश्वरम्" (12/206) इति पूर्वोक्तेः। समूहस्यानेकात्मकत्वादेकाधिकेनेति शक्ति(द्व?च)यस्य पृथग्विशेषणमुक्तमिति ज्ञेयम्। एवं चतुर्भुजेनैव वपुषा बहुधा स्थितः। केवलरूपैर्द्वादशभिर्लक्ष्म्यादिशक्तिसहितैर्द्विसप्ततिरूपैराहत्य चतुरशीतिरूपभेदैरन्वित इत्यर्थः ॥ 217-218 ॥  
 \[1 शक्तिद्वयेनेति सार्वत्रिकः पाठः.।\]  
   
 सप्तधा षड्भुजाद्येन भुजाधिक्येन वै पुनः ॥ 218 ॥

 स्थितस्त्वनेकधा देवो यथा तदवधारय ।  
 पुनः षड्भु(जाः?जाद्यान्) अष्टादशभुजान्तान् सप्तरूपभेदान् शृण्वित्याह- सप्तधेति ॥ 218-219 ॥

 षड्बाहुरष्टबाहुश्च दशद्वादशबाहुधृक्\[1\] ॥ 219 ॥

 द्विसप्तषोडशकरस्तथाष्टादशभूषितः\[2\] ।  
 केवलादिश्च सर्वेषां प्राग्वद् भेदस्तु सप्तधा ॥ 220 ॥  
 षड्भुजादीनां सप्तानामपि प्राग्वत् केवलत्वेन सशक्तिकत्वेन च सप्तधा भेदाः संभवन्तीत्याह- षड्बाहुरिति सार्धेन ॥ 219-220 ॥  
 \[1 धृत्- मु., भाक्- अटी.।\]  
 \[2 भेदतः- अटी.।\]

 तन्मे श्रृणु यथावस्थमस्त्रविन्यासचिह्नितम् ।  
 षड्भुजो दक्षिणैर्धत्ते निस्त्रिंशं कमलं गदाम् ॥ 221 ॥

 सशरं कार्मुकं शङ्खं वामैरस्त्रोत्तमं त्रिभिः ।  
 गदामुसलचक्रासीनष्टबाहुस्तु दक्षिणैः ॥ 222 ॥

 शङ्खमङ्कुशपाशौ च वामैस्तु सशरं धनुः ।  
 खड्गबाणगदापद्मशक्तियुक्तास्तु दक्षिणाः ॥ 223 ॥

 दशबाहोर्धनुश्शङ्खचक्रखड्गाश्च साभयाः ।  
 षण्णां दक्षिणहस्तानां द्विषट्कभुजभूषितः ॥ 224 ॥

 सन्धत्ते कमलं खड्\[1\]गचक्रबाणगदाङ्कुशान् ।  
 शङ्खपाशाभयान् शक्तिं सव्यानां मुसलं धनुः ॥ 225 ॥

 चतुर्दशभुजो धत्ते वामे तु भुजसप्तके ।  
 शङ्खं गदाङ्कुशौ\[2\] पाशं मुसलं मुद्गरं हलम् ॥ 226 ॥

 दण्डाब्जकुलिशान्\[3\] चक्रं खड्गशक्तिपरश्वधान् ।  
 बिभृयात् षोडशभुजो मुख्यहस्तैः समुद्गरान् ॥ 227 ॥

 अभयं कमलं खड्गं शक्तिदण्डवराङ्कुशान्\[4\] ।  
 शङ्खचक्रगदावज्रपाशलाङ्गलकार्मुकान् ॥ 228 ॥

 वरं कराष्टकेनैव धत्ते सव्येन विश्वजित् ।  
 पद्मखड्गगदावज्रचक्रबाणवराङ्कुशान् ॥ 229 ॥

 दण्डं दक्षिणहस्तैस्तु धत्तेऽष्टादशबाहुधृक्\[5\] ।  
 शङ्खाभयौ\[6\] हलं शक्तिं मुद्गरं मुसलं धनुः ॥ 230 ॥

 कुठारमतुलं पाशं विभुर्वामभुजैरमून् ।  
 बिभर्ति दुष्टशान्त्यर्थं साधूनां पालनाय च ॥ 231 ॥  
 षड्भुजादीनां आयुधभेदानाह- तन्मे शृणु यथावस्थमित्यारभ्य साधूनां पालनाय चेत्यन्तम् ॥ 221-231 ॥  
 \[1 खड्गं- अ.।\]  
 \[2 ङ्कुशं- बख. अ. उ.।\]  
 \[3 शम्- उ.।\]  
 \[4 शरा- अ. उ.।\]  
 \[5 धृत्- मु. अटी.।\]  
 \[6 भयं- उ.।\]

 भूयो विशेषरूपाणि त्वेता\[1\]न्येव विशेषतः ।  
 स्ववक्त्रद्वयमात्रेण नयत्यमितविक्रमः ॥ 232 ॥  
 उक्तान्येतानि रूपाणि पुनर्वक्त्रद्वयमात्रेण विशेषत्वं प्रापयतीत्याह- भूय इति\[2\] ॥ 232 ॥  
 \[1 एता- उ.।\]  
 \[2 इति सार्धेन- मु.।\]

 सिंहतेजोऽसहिष्णूनां पितृयाणरता\[1\]त्मनाम् ।  
 अङ्गनादिकसंसारभीतानां वै हिताय च ॥ 233 ॥

 आमृते\[2\] वै ग्रहे\[3\] भागे तैजसे नित्यदक्षिणे ।  
 वामददक्षिणवक्त्राभ्यां कुर्याद् वै व्यत्ययं प्रभुः ॥ 234 ॥

 वृद्धयेऽपि च शान्त्यर्थं तेजसः पद्मलोचन\[4\] ।  
 दक्षिणोत्तरवक्त्रयोर्व्यत्यासभेदमाह- सिंहेति\[5\] \[6\]सार्धद्वाभ्याम्। स्वदक्षिणभागस्यैव तेजोमयत्वात् पुनस्तत्रातितेजोमयं सिंहवक्त्रमप्यस्ति चेत्, उपासकास्तदुभयं तेजः संमिलितं सोढुं न शक्नुवन्तीति तेषां मुमुक्षूणामुपासकानां हितार्थं तेजोमयं सिंहवक्त्रममृतम(यैः?ये) स्ववामभागे, वराहमुखं तैजसे दक्षिणभागे च प्राप्नोतीति भावः ॥ 233-235 ॥  
 \[1 गता- बक., तरा- बख.।\]  
 \[2 अमृते- मु. अटी. बक. बख.।\]  
 \[3 ग्रहैर्भोगैस्तै- मु.।\]  
 \[4 चनः- अ. उ.।\]  
 \[5 सिंहस्येति- अ.।\]  
 \[6 \`सार्ध' नास्ति- मु.।\]

 हेतुनानेन\[1\] भगवान् बहिरन्तर्गतेन वै ॥ 235 ॥

 अग्नीषोमौ समीकृत्य त्वास्ते साधारणात्मना\[2\] ।  
 एवं मुखद्वयव्यत्ययेन हेतुना समीकृततेजोऽमृतमयविग्रहः सन् सर्वसेव्यो भवतीत्याह- हेतुनेति ॥ 235-236 ॥   
 \[1 तेन- अ. उ.।\]  
 \[2 त्मनाम्- मु. बक. बख. उ.।\]

 व्यक्तं\[1\] वागीशवक्त्रं तु नीत्वैवं शिरसोपरि ॥ 236 ॥

 पञ्चवक्त्रेण वपुषा त्वामूलाद् यात्यनेकधा ।  
 शब्दब्रह्मरतानां च ध्यायिनामात्मसिद्धये ॥ 237 ॥  
 शब्दब्रह्मासक्तोपासकानुग्रहार्थमूर्ध्वचतुर्मुखमध्ये हयग्रीववक्त्रं च बिभर्तीत्याह- व्यक्तमिति सार्धेन ॥ 236-237 ॥  
 \[1 व्यक्तिमिति सार्वत्रिकः पाठः .।\]

 आ पातालाच्च सर्वेषां लोकानां पूरणाय च ।  
 नानावपुर्धरो भूयस्त्वे\[1\]कैकेनैष याति च ॥ 238 ॥

 भेदेन रूपमाश्रित्य दशधा च सितादिकम् ।  
 वर्णभेदं चाह- आपातालादिति सार्धेन। पातालादिसमस्तलोकेषु स्वयमेव गत्वा संरक्षितुमिच्छारूपधर एष भगवान् एकैकेन भेदेन भुजास्त्रशक्तिवक्त्रभेदेनैकैकं रूपमाश्रित्य दशधा सितादिकं च याति। "युगानुसारिकान्तिश्च" (12/11) इति पूर्वोक्तक्रमेण तत्तद्युगानुसारिण्याऽवस्थया सितरक्तादिवर्णभेदं च प्राप्नोतीत्यर्थः। एवं च पूर्वोक्तैर्भुजवक्त्रवर्णैः शक्तीशस्याशीत्युत्तरचतुःशताधिकसहस्ररूपभेदा भवन्तीति ज्ञेयम् ॥ 238-239 ॥  
 \[1 स्त्वधिके- मु. अटी. बक. बख.।\]

 विना वक्त्रैर्नृसिंहाद्यः सर्वज्ञमहिमान्वितः\[1\] ॥ 239 ॥

 बिभर्ति रूपाण्येतानि त्वनिरुद्धस्तु तार्क्ष्यकम्\[2\] ।  
 एवमाक्रम्य गरुडं प्रद्युम्नो बिभृयात्तनुम्\[3\] ॥ 240 ॥

 नानात्वमपि\[4\] चाभ्येति सङ्कर्षणः सुपर्णगः ।  
 देवः सत्योपरि स्थित्वा विश्वात्मा यात्यनेकधा ॥ 241 ॥

 सुरसिद्धमनुष्यादिभूतानां दुःखशान्तये ।  
 अथ "चातुरात्म्यसमूहात्तु यत्पद्मदलभूस्थितम्" (12/175) इत्याद्युक्तप्रकारेण वासुदेवादीनां मध्येऽन्यतमस्य शक्त्यात्मत्वे तस्य नृसिंहादिवक्त्रद्वयं विना भुजास्त्रशक्तिभेदान्वितत्वं सर्वं प्राग्वदेव, वाहनं तु सत्यादिक्रमेण विभिन्नमित्याह- विना वक्त्रैरिति त्रिभिः ॥ 239-242 ॥  
 \[1 न्वितम्- बक.।\]  
 \[2 तार्क्ष्यकः - बक. बख. अ. ।\]  
 \[3 तनुः- मु. अ.।\]  
 \[4 मभि चात्येति- मु. अटी.।\]

 चतुर्णां योनिजा वर्णास्ते तु मूर्त्यन्तरेषु च ॥ 242 ॥  
 वासुदेवाद्युक्तं शुक्लादिवर्णचतुष्टयं शक्त्यात्ममूर्त्यन्तरेष्वपि संभवतीत्याह- चतुर्णामित्यर्धेन ॥ 242 ॥

 चतुर्भुजस्यादिमूर्तेर्विष्णोर्मूर्त्यन्तरस्य च ।  
 वर्णलाञ्छनतुल्यत्वे भेदकृत् तद्\[1\]ध्वजद्वयम् ॥ 243 ॥  
 चतुर्भुजस्य वासुदेवस्य तथाविधशक्त्यात्ममूर्तेश्च वर्णलाञ्छनतुल्यत्वेन मूर्तिसंदेहे प्राप्ते तत्तद्ध्वजद्वयं तत्तन्मूर्तिभेदज्ञानजनकं भवतीत्याह- चतुर्भुजस्येति ॥ 243 ॥  
 \[1 सद्- अटी., स- मु. बक. बख. अ. उ.।\]  
   
 अपसव्यस्थितेनैव तत्तालाख्यध्वजेन तु ।  
 स्वरूपभेद\[1\]माप्नोति स्वमूर्तिः सह सर्वदा ॥ 244 ॥  
 सर्वत्रैवं तद्दक्षिणभागस्थध्वजेन तन्मूर्तिभेदो ज्ञेय इत्याह- अपसव्येति ॥ 244 ॥  
 \[1 मिद- मु. अटी. बक. बख.।\]

 यस्मात् कार्यवशेनैव मूर्तीनामपि पाणिगाः ।  
 चतुःपद्मादयोऽमूर्ता मूर्ताः शान्तास्तथोद्यताः ॥ 245 ॥  
 तत्र हेतुमा- यस्मादिति। वासुदेवादीनां हस्तस्थितपद्मादिलाञ्छनानि प्रकृतकार्यानुसारेण कदाचित् शान्तरूपमङ्गीकृत्यामूर्तानि भवन्ति, कदाचिदिच्छा\[1\]रूपमङ्गीकृत्य मूर्तीभूतानि भवन्ति। तस्माल्लाञ्छनैर्भेदो न ज्ञायते, तत्तद्ध्वजेनैव तत्तन्मूर्तिभेदो ज्ञातव्य इत्यर्थः ॥ 245 ॥  
 \[1 दितर- मु.।\]

  इति श्रीपाञ्चरात्रे\[1\] श्रीसात्वतसंहितायां विभवदेवताध्यानं नाम द्वादशः परिच्छेदः ॥  
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये द्वादशः परिच्छेदः ॥  
 \[1 पञ्च- उ.।\]

   त्रयोदशः परिच्छेदः॥  
   श्रीभगवानुवाच\[1\]॥

 यागे\[2\]ऽस्मिंस्त्वे\[3\]कपीठे वै सर्वसामान्यलक्षणे ।  
 ध्येया विशेषरूपेण किरीटाद्यखिलास्तु वै ॥ 1 ॥

 चतुर्भुजाश्चतुर्वक्त्रा वस्त्रस्रग्भूषणान्विताः ।  
 पुनर्विशेषयागा\[4\]नामर्चनावसरे वपुः\[5\] ॥ 2 ॥

 एकाननं च सर्वेषां द्विभुजं विहितं सदा ।  
 अथ त्रयोदशः परिच्छेदो व्याख्यास्यते। अत्र प्रथमं किरीटादिभूषणानां लाञ्छनानां च सर्वेषामपि स्वातन्त्र्येतन्णार्चनप्रकरणे चतुर्मुखत्वं चतुर्भुजत्वं च ध्येयम्, पारतन्त्र्येणार्चनप्रकरणे तु\[6\] द्विभुजत्वमेकमुखत्वमेव\[7\] ध्येयमित्याह- याग इति सार्धद्वाभ्याम्। अत एव जयाख्य\[8\] (13/151) लक्ष्मीतन्त्रादिषु (38/68) भोगयागप्रकरणे कौस्तुभादीनां द्विभुजत्वमेवोक्तम् ।  
 ननु तर्हीश्वरपारमेश्वरयोर्भोगयागप्रकरणेऽपि श्रीवत्सकौस्तुभयोश्चतुर्भुजत्वम्, "उद्गिरन्तं स्वकैर्मुखैः" (ई. सं. 4/120; पा. सं. 6/363) इत्यनेन शङ्खस्य चतुर्मुखत्वं चोक्तम्। तस्य का गतिरिति चेत्, सत्यम्। तत्र सात्वतोक्तस्वतन्त्रार्चनपरध्यानश्लोका एव यथावस्थितं विलिखिताः। तथापि तत्रैवोत्तरत्र-  
 ध्येयाः स्वरुचिसंयुक्ता द्विभुजाः पुरुषोपमाः ॥  
 सास्त्राः \[9\]किरीटपूर्वा ये गदामालाङ्गनाकृतीः ।  
    (ई. सं. 4/120-121; पा. सं. 6/269-270)  
इत्युक्तत्वान्न विवादावकाशः ॥ 1-3 ॥  
 \[1 भगवानित्येव उ. विहाय सार्वत्रिकः पाठः.।\]  
 \[2 योगो- मु., योगे- बक. उ.।\]  
 \[3 स्मिन् स्वेन - मु. अटी. बक.।\]  
 \[4 योगा- मु. अटी. बक. बख. अ.।\]  
 \[5 पुनः- मु. अटी. बक. बख. उ.।\]  
 \[6 \`तु' नास्ति- अ.।\]  
 \[7 \`एव' नास्ति- अ.।\]  
 \[8 याख्ये- अ.।\]  
 \[9 \`कौस्तूभपूर्वा ये गदामालेऽङ्गनाकृती' (17/88-89) इत्येवं पाठभेदेन सहाऽत्रापि समुपलभ्यतेऽयं श्लोकः।\]

 किरीटः सौम्यवदनः काञ्चनाभो महातनुः ॥ 3 ॥

 भाभिराकृतियुक्ताभिर्नानारूपाभिरावृतः ।  
 स्थितो वैद्याधरीयेण स्थानकेनान्तरिक्षगः\[1\] ॥ 4 ॥  
 किरीटध्यानमाह- किरीट इति सार्धेन ॥ 3-4 ॥  
 \[1 स्थाना- मु., स्थानगेन- बक.।\]

 पद्मरागा\[1\]चलाकारं कौस्तुभं रत्ननायकम् ।  
 दिशो दश द्योतयन्तं संलग्नाङ्\[2\]घ्रिस्थितं स्मरेत् ॥ 5 ॥

 वहन्तं वक्षसो मध्ये स्वहस्तकृतसम्पुटम् ।  
 सन्धारयन्तमपरं तथा वै शिरसोपरि ॥ 6 ॥  
 कौस्तुभध्यानमाह- पद्मरागेति द्वाभ्याम् ॥ 5-6 ॥  
 \[1 रागचया- उ.।\]  
 \[2 नाङ्घ्रिं- मु.।\]

 स्फटिकाद्रिप्रतीकाशं श्रीवत्समथ भावयेत् ।  
 बद्धपद्मासनासीनं न्यस्तहस्तं स्वपार्श्वयोः ॥ 7 ॥  
   
 वहन्तं कूर्ममुद्रां च मुख्य\[1\]हस्तद्वयेन तु ।  
 श्रीवत्सध्यानमाह- स्फटिकेति सार्धेन। कूर्ममुद्रा अविद्यादलिनी मुद्रेत्यर्थः, "अविद्यादलिनीं मुद्रां कूर्माख्यां संस्मरेद् विभोः" (17/84) इति नृसिंहकल्पे वक्ष्यमाणत्वात्। तल्लक्षणमपि तत्रैव वक्ष्यमाणं ज्ञेयम् ॥ 7-8 ॥  
 \[1 मुख- अ. उ.।\]

 ध्येया भगवती माला चित्ररूपा मनोहरा ॥ 8 ॥

 सर्वगन्धान्विता सौम्या ईषद्विकसितानना\[1\] ।  
 वनमालाध्यानमाह- ध्येयेति ॥ 8-9 ॥  
 \[1 द्विह- अ. उ.।\]

 स्वरश्मिमण्डलान्तःस्थं वल्गन्तं हेतिमं स्मरेत् ॥ 9 ॥

 विभोराज्ञां प्रतीक्षन्तं ह्रस्वाङ्गं रक्तलोचनम् ।  
 कुन्दावदातंकमलं सौम्यमीषत्स्मिताननम् ॥ 10 ॥

 रवं रवन्तं\[1\] मधुरं श्रोत्रेन्द्रियसुखावहम् ।  
 गदां हेमाद्रिसंकाशां तन्वीं कुवलयेक्षणाम् ॥ 11 ॥

 स्वोत्थेन रश्मिजालेन भासयन्तीं नभस्थलम् ।  
 तुहिनाचलसंकाशं शङ्खं कमललोचनम् ॥ 12 ॥

 सहागमादिसारं तमुद्गिरन्तं स्वकैर्मुखैः ।  
 सन्ध्याजलदसंकाशं लाङ्गलं भीमलोचनम् ॥ 13 ॥

 \[2\]क्षामाङ्गमुन्नतांसं च वज्रकायं बलोत्कटम् ।  
 कृशोदरं च मुसलं\[3\] रश्मिज्वालावलीवृतम् ॥ 14 ॥

 अङ्गारराशिसदृशं प्रलम्बमतिनिष्ठुरम् ।  
 नीलोत्पलदलश्याममिष्वस्त्रं बाण\[4\]विग्रहम् ॥ 15 ॥

 नानारूपं च निशितं दीर्घदृक्चण्डविक्रमम् ।  
 कार्मुकं हेमगौरं च किङ्किणीजालमण्डितम् ॥ 16 ॥

 आस्फोटयन्तं स्वकरं\[5\] महाजलदनिस्वनम् ।  
 स्वरश्मिखचितं ध्यायेन्नृत्यमानं च नन्दकम् ॥ 17 ॥

 शरदाकाशसंकासं दशन्तं दशनावलिम् ।  
 सूर्यमण्डलसंकाशं खेटकं सौम्यमूर्तिकम् ॥ 18 ॥

 ग्रसन्तमस्त्रपूगानि स्ववक्त्रेमानिशं बलात् ।  
 बद्धमुष्टिं स्मरेद् दण्डं रक्ताङ्गं रक्तलोचनम् ॥ 19 ॥

 क्रोधमूर्तिं स्वदशनैर्दशन्तमधरं स्वकम् ।  
 शक्रकार्मुकवर्णं च परशुं भीमविक्रमम् ॥ 20 ॥

 द्रवत्कनकनेत्रं च ज्वलज्ज्वालाजटाधरम् ।  
 पाशं \[6\]फणिगणाकीर्णं विद्युज्जिह्वं भयानकम् ॥ 21 ॥

 हेमालिपाण्डराभं च घोरास्यं रक्तलोचनम् ।  
 कृशाङ्गं दीर्घबाहुं च पिङ्गलाक्षं तु \[7\]चाङ्कुशम् ॥ 22 ॥

 विकरालमुखं रौद्रं भिन्नाञ्जनगिरिप्रभम् ।  
 मुद्गरं शतधामाभं पीनांसं पृथुविग्रहम् ॥ 23 ॥

 जटाकलापधृक्\[8\] सौम्यं पुण्डरीकनिभेक्षणम् ।  
 वज्रं वज्रोपलाभं तु सितदीर्घनखाङ्कितम्\[9\] ॥ 24 ॥

 दंष्ट्राकरालवदनं ज्वलत्कनकलोचनम् ।  
 सौदामिनीं प्रभाशक्तिं\[10\] शान्ताग्निवदनेक्षणाम् ॥ 25 ॥

 घनघर्घरनिर्घोषमुद्गिरन्तीं मुहुर्मुहुः ।  
 चक्रादिशक्त्यन्तानां सप्तदशायुधानामेकैकस्यैकश्लोकक्रमेण ध्यानमाह- स्वरश्मिमण्डलान्तःस्थमित्यादिभिः सप्तदशभिः ॥ 9-26 ॥

 \[1 सुवन्तं- मु. अटी.।\]  
 \[2 क्षौमा- मु. अटी.।\]  
 \[3 लमग्नि- अ. उ.।\]  
 \[4 बाल- मु. अटी., बहु- मु. अ.।\]  
 \[5 स्वकरौ- अ. उ.।\]  
 \[6 फणा- अ., फण- मु. अटी.।\]  
 \[7 साङ्कु- अटी. अ. ।\]  
 \[8 धृत्- मु.।\]  
 \[9 न्तिकम्- मु. अटी.।\]  
 \[10 प्रभां- अ. उ.।\]  
   
 एतेऽस्त्रनायकाः सर्वे विभोराज्ञाप्रतीक्षकाः ॥ 26 ॥

 प्रोत्थिता विचलन्तश्च\[1\]सुसमैः स्थाकैः\[2\] स्थिताः ।  
 श्रोणीतटार्पितकराश्चामरव्यजनोद्यताः ॥ 27 ॥

 सपद्मं तु किरीटाद्यं वर्जयित्वा चतुष्टयम् ।  
 तर्जयन्तं च दुष्टौ\[3\]घमन्येषां दक्षिणं करम् ॥ 28 ॥

 स्मर्तव्यं ध्यानकाले तु सर्वेषामथ मस्तके ।  
 ध्येयं स्वकं स्वकं चिह्नं सुप्रसिद्धं निराकृति ॥ 29 ॥  
 सर्वेषां सामान्यलक्षणमाह- एतेऽस्त्रनायका इति सार्धैस्त्रिभिः। एते किरीटादय इत्यर्थः। अस्त्रनायकाश्चक्रादय इत्यर्थः। श्रोणीतटार्पितकराः श्रोणीतटन्यस्तवामहस्ता इत्यर्थः। चामरव्यजनोद्यताः सचामरव्यजनदक्षिणहस्ता इत्यर्थः। आयुधानां भूषणानां च किञ्चित् तारतम्यमुक्तम्- सपद्ममित्यादिना। सपद्मं पद्मसहितम्, किरीटाद्यं चतुष्टयं किरीटकौस्तुभश्रीवत्सवनमालाचतुष्टयम्, वर्जयित्वाऽन्येषां चक्रादीनां दक्षिणं करं दुष्टौघं तर्जयन्तं च ध्यायेदिति योजना\[4\]। चक्रादीनां चामरव्यजनसमर्पणकैङ्कर्यमात्रोद्योगे\[5\] दुष्टानामसुरादीनां यथेच्छं दुष्कृत्येष्ववकाशो भवतीति भिया चामरादिसमर्पणसमयेऽपि दुष्टौघतर्जनमुक्तम्। यद्वा तर्जयन्तं चेत्यत्र चकारो विकल्पनार्थकः। चक्रादीनां दक्षिणं करं चामरव्यजनोद्यतं तर्जनीमुद्रान्वितं वा स्मरेदित्यर्थः। चामरव्यजनोद्यतमिति पाठे तु नैतावान् क्रमः। सपद्मकिरीटादिचतुष्टयस्यैव चामरोद्यतदक्षिणकरत्वम्, अन्येषां तर्जनीमुद्रान्वितत्वमेवेत्यर्थः सरसो भवति। कस्मिंश्चित् पारमेश्वरप्रयोगे चक्राद्यायुधानामेव चामरव्यजनोद्यतत्वं सपद्मकिरीटादिचतुष्टयस्य तर्जनीमुद्रान्वितत्वमुक्तम्। तदसंगतम्, तर्जयन्तमित्यस्य चतुष्टयमित्यस्य चाविभिन्नलिङ्गकत्वात्, आयुधानामेव दुष्टौघतर्जनसामर्थ्याद् भूषणानां तदसंभवाच्च। अत एव पद्मस्यायुधकोटिपरिगणितत्वेऽपि तस्य लीलाकमलत्वात् सौम्यत्वाच्च दुष्टौघतर्जनं (न) संभवतीत्यभिप्रायेण सपद्ममिति भूषणैः सह वर्णनं कृतमिति च ज्ञायते।  
 ननु पूर्वं कौस्तुभश्रीवत्सयोर्दण्डयोश्च कार्यान्तरविनियुक्तहस्तत्वमुक्तम्, इदानीं पुनस्तेषामपि श्रोणीतटनिविष्टहस्तत्वं चामरपाणित्वतर्जनीमुद्रान्वितत्वयोरन्यतरत्वं च कथं संभवतीति चेन्न, पूर्वमुक्तस्य लक्षणस्य चतुर्भुजविषयत्वादिदानीमुक्तस्य द्विभुजविषयत्वात् ॥ 26-29 ॥  
 \[1 कुसुमैः- मु. अटी., सुसंस्थैः- मु.।\]  
 \[2 र्ध्यानकैः- मु.।\]  
 \[3 दुष्टघ्नं- अ. उ.।\]  
 \[4 योजनम्- मु.।\]  
 \[5 मात्राद्योगे- अ.।\]

 किरीटो हुतभुग् वेद्यः कौस्तुभस्तु प्रभाकरः ।  
 स्वयं शशाङ्कः श्रीवत्सो माला \[1\]षण्माधवादयः ॥ 30 ॥

 \[2\]प्राणं पतत्रिराड् विद्धि कालचक्रं महामते ।  
 अपाम्पतिर्वै कमलं गदा देवी सरस्वती ॥ 31 ॥

 खं शङ्खः सीरमोषध्यो मुसलं \[3\]नागनायकः ।  
 शब्दादयः \[4\]सायकास्तु धनुर्विद्धि समीकरणम् ॥ 32 ॥

 नन्दकं सर्वशास्त्राणि खेटकं वसुधा स्मृता ।  
 ज्ञेयो हि दण्डो नियतिर्वैराग्यं परशुः स्मृतः ॥ 33 ॥

 पाशो मायाङ्कुशः कामोऽप्यहङ्कारस्तु मुद्गरः ।  
 विज्ञानममलं वज्रं समाधिः शक्तिरुच्यते ॥ 34 ॥  
 अथ किरीटादीनामधिष्ठातॄनाह - किरीट इत्यादिभिः। माधवादयः\[5\]........सन्ता.......प? इत्यर्थः। पारमेश्वरेऽपि-  
 अपांपतिर्वै कमलं गदा देवी सरस्वती ।  
 चक्रं लोकप्रतिष्ठा \[6\]वै शब्दब्रह्म तु शङ्खराट् ॥ (6/278-279)  
इति गदापद्मयोरधिष्ठातृदेवौ सात्वतोक्तशब्दाभ्यामेव प्रतिपादितौ, चक्रशङ्खयोरधिष्ठातारौ तु शब्दान्तराभ्यामुक्तौ। अतस्तत्रापि लोकप्रतिष्ठा काल इत्यर्थः, सर्वाधारः काल इति प्रसिद्धेः\[7\]। शब्दो (बृ? बृं)हत्यस्मिन्निति शब्दब्रह्म आकाशमित्यर्थश्च बोध्यः। पारमेश्वरव्याख्याने तु लोकप्रतिष्ठा \[8\]भूमिरित्युक्तम्। तद्विचारणीयम् ॥ 30-34 ॥  
 \[1 चैव पतत्रिराट्- मु. अटी.।\]  
 \[2 कालं चैव महाबुद्धे विद्धि चक्रं तु हेतिपम्- मु. अटी.।\]  
 \[3 चाङ्ग- बक., नग- मु.।\]  
 \[4 साधका- मु. अटी., सायकास्त्रं- उ.।\]  
 \[5 माधवादयः संताप- अ.।\]  
 \[6 ष्ठायै- अ. मु.।\]  
 \[7 न्यायवैशेषिकादि शास्त्रेष्विति शेषः।\]  
 \[8 भूरि- मु.।\]

 भिन्नरूपस्य च विभोर्य उक्तः सुन्दरीगणः ।  
 साधारश्चाप्यनाधा\[1\]रस्तासां ध्यानं क्रमाच्छृणु ॥ 35 ॥

 चिन्ताऽऽखण्डलचापाभा लक्ष्मी रक्ताम्बुजप्रभा ।  
 पुष्टिः कनकगौरा च कीर्तिः कुमुदपाण्डरा\[2\] ॥ 36 ॥

 जयाऽर्ककान्तिसदृशी\[3\] मायाऽञ्जननिभा स्मृता ।  
 शुद्धिः किंशुकसंकाशा \[4\]गुञ्जाभा तु निरञ्जना ॥ 37 ॥

 बन्धुजीवोज्ज्वला नित्या ज्ञानशक्तिः सिताऽरुणा ।  
 फुल्लेन्दीवरवर्णा च परिज्ञेयाऽपराजिता ॥ 38 ॥

 रक्तोत्पलाभा प्रकृतिः सितपीता सरस्वती ।  
 सर्वकामप्रदा\[5\] सिद्धिस्त्विन्द्रनीलसमप्रभा\[6\] ॥ 39 ॥

 सिन्दूरपुञ्जवर्णाभा विज्ञेया प्रीतेवर्धनी ।  
 यशस्करी च दुग्धाभा शान्तिदा विद्रुमोज्ज्वला ॥ 40 ॥

 तुष्टिस्तुहिनसंकाशा दया वैडूर्यसन्निभा ।  
 निद्राऽयस्कान्तसदृशी\[7\] क्षमा पीतारुणप्रभा ॥ 41 ॥

 कान्तिर्दर्पणसंकाशा धृतिर्गोरोचनोज्ज्वला ।  
 मैत्री बन्धूकपुष्पाभा रतिर्गैरिकसन्निभा ॥ 42 ॥

 मतिर्मरकताभा वै सर्वाः प्रमुदिताननाः ।  
 अथ पूर्वोक्तानां चिन्तादिदेवीनां वर्णध्यानक्रममाह- भिन्नरूपस्येत्यादिभिः। चिन्ता नाम पातालशायिनो दक्षिणभागस्था पूर्वोक्ता देवीति ज्ञेया। \[8\]श्र्यादिद्विकेश्र्यादिचतुष्टये शुद्ध्यादिषट्के लक्ष्म्याद्यष्टके लक्ष्म्यादिद्विषट्के च चिन्ताया अनन्तर्गतत्वात् प्रथमं तद्ध्यानमुक्तमिति सूक्ष्मदृष्ट्या बोध्यम्।  
 नन्वेकार्णवशायिनः परितःस्थितदेवीचतुष्टयान्तर्गतप्रीतिविद्ययोरप्यत्र द्विकादिसमूहेष्वनन्तर्गतत्वात् तयोरपि ध्यानं कुतो नोक्तमिति चेत्, पामरोऽसि, विद्यासरस्वतीशब्दयोः पर्यायत्वं स्तनन्धयोऽपि जानीते। "तुष्टिदापुष्टिदाष्टकम्" (12/212) इत्यत्र तुष्टिदाशब्देनोक्तायाः "तुष्टिस्तुहिनसंकाशा" इति पुनस्तुष्टिशब्देनात्रैव ग्रहणाद् यथा तुष्टिदातुष्टिज्ञब्दयोः पर्यायत्वं ज्ञायते, तथा \[9\]प्रीतिप्रीतिवर्धनीशब्दयोः पुष्टिदापुष्टिशब्दयोः शान्तिदाशान्तिशब्दयोश्च पर्यायत्वं निरङ्कुशम्। अतः प्रीतिविद्ययोरपि द्विकादिसमूहान्तर्गतत्वादेव पृथग् ध्यानं नोक्तमिति संतोष्टव्यमायुष्मता। लक्ष्मीध्यानस्य प्रथममेवोक्तत्वात् पुनर्द्विके चतुष्टयेऽष्टके द्विषट्के च तद्ध्यानं नोक्तम्। एवमष्टक एव तुष्टेः सरस्वत्याश्च ध्यानस्योक्तत्वात् पुनर्द्विषट्के नोक्तमिति ध्येयम् ॥ 35-43 ॥  
 \[1 प्यसाधा- बक. बख. अ.।\]  
 \[2 पाण्डुरा- मु.।\]  
 \[3 श्रियादि- मु.।\]  
 \[4 सदृशा- बक. बख. अ. उ.।\]  
 \[5 कुन्दाभा- उ.।\]  
 \[6 प्रदां विद्धि त्विन्द्र- मु. अटी.।\]  
 \[7 प्रभाम्- मु.।\]  
 \[8 सदृशा- बक. बख. अ. उ.।\]  
 \[9 \`प्रीति' नास्ति- अ., \`प्री' नास्ति- मु.।\]

 दिव्यमाल्याम्बरधरा नानालङ्कारभूषिताः ॥ 43 ॥

 दिव्यस्रग्वेष्टनोपेता वीश्रमाणाः स्वकं पतिम् ।  
 देवीनां सर्वासामपि सामान्यं लक्षणमाह- दिव्यमाल्येति ॥ 43-44 ॥  
   
 चतस्रः शक्तयो यास्तु विभोः \[1\]शयनगस्य तु ॥ 44 ॥  

 प्रागुक्तास्तत्र पूर्वाशावस्थिता वीजयन्त्यजम्\[2\] ।  
 त्रयं यद् दिक्त्रयस्थं तु तत्संवाहनतत्परम् ॥ 45 ॥  
 पातालशायिनः परितः स्थितस्य लक्ष्म्यादिशक्तिचतुष्टयस्य हस्तव्यापारानाह- चतस्र इति सार्धेन ॥ 44-45 ॥  
 \[1 नकस्य- मु. बक. बख.।\]  
 \[2 यन्ति च- अ.।\]

 यत्रैका\[1\] श्रीर्विभोस्तत्र सन्निवेशः\[2\] पुरोदितः ।  
 यत्रैका\[3\] श्रीर्विभोस्तत्र वामे वा दक्षिणेऽपि वा ॥ 46 ॥  
 लक्ष्मीमात्र\[4\]विषयमाह- यत्रेति। पुरोदितः पूर्वम्  
 "पद्मासनादिना चैव केवलं वा श्रियान्वितः" (12/192) इत्यत्र।  
 षष्ठेनालिङ्गिता देवी सारविन्देन बाहुना ।  
 तदंसलग्नकरया देव्या तच्चित्त\[5\]याऽनिशम् ॥  
 संवीज्यमानं विनयाच्चामरेण सितेन तु । (12/107-108)  
इत्यत्र वोक्त इत्यर्थः। तथा च लक्ष्मीतन्त्रे- "श्रीर्नाम द्विभुज\[6\]स्याहमङ्कस्था वरवर्णिनी" (8/12) इति ॥ 46 ॥  
 \[1 नास्त्येषा पङ्क्तिः- अटी.।\]  
 \[2 वेशपरोदिता- मु.।\]   
 \[3 सर्वत्र परिदृश्यमानाऽपीयं पङ्क्तिरनावश्यका प्रतीयते, भाष्यकारेण च न व्याख्याता।\]  
 \[4 मातृ- अ.।\]  
 \[5 न्तया- मु.।\]  
 \[6 स्याङ्गं- मु.।\]

 श्रीपुष्ट्याख्यद्वयं यत्र तत्र तद् दक्षिणोत्तरे ।  
 पद्मासनेनोपविष्टा\[1\] पक्षिपक्षद्वये स्थिता\[2\] ॥ 47 ॥  
   
 नलिनीनालहस्ताढ्या मृदुकुम्भकराऽपरा ।  
 अग्नी\[3\]षोममयो देह आद्यो यः सर्वगस्य च ॥ 48 ॥

 तस्य शक्तिद्वयं तादृगमिश्रं भिन्नलक्षणम् ।  
 भोक्तशक्तिः स्मृता लक्ष्मीः पुष्टिर्वै कर्तृसंज्ञिता ॥ 49 ॥

 भोगार्थमवतीर्णस्य तस्य लोकानुकम्पया ।  
 उदितं सह तेनैव शक्तिद्वितयमव्ययम् ॥ 50 ॥

 नानात्वेन हि वै यस्य परिणामः प्रकीर्तितः\[4\] ।  
 श्रीपुष्टिद्विकस्य लक्षणमाह- श्रीपुष्ट्याख्यद्वयमिति सार्धैश्चतुर्भिः। यस्य शक्तिद्वयस्य\[5\] परिणामो नानात्वेन प्रकाशितः, चिन्ताकीर्तिजयामायादिरूपभेदैः प्रदर्शित इत्यर्थः ॥ 47-51 ॥  
 \[1 विष्टं- अ. उ.।\]  
 \[2 तते- अ., येन तु- उ.।\]  
 \[3 अग्निष्टोम- अ.।\]  
 \[4 प्रकाशितः- अ. उ.।\]  
 \[5 द्वितयस्य- मु.।\]

 दिक्पत्रचतुरन्तःस्थं यद् वै देवी\[1\]चतुष्टयम् ॥ 51 ॥

 शक्तिः परशुपाशास्त्रमङ्कुशं तत्करे क्रमात् ।  
 लक्ष्मीकीर्त्यादिशक्तिचतुष्टयलक्षणमाह- दिक्पत्रेति ॥ 51-52 ॥  
 \[1 देवि- मु. बक. बख.।\]

 षट्कं केसरजालस्थं तत्र प्राक्पश्चिमे द्वयम् ॥ 52 ॥

 द्वयं द्वयं सौम्ययाम्ये तासां वामकरेषु च ।  
 शङ्खं चक्रं गदा सीरमिष्वस्त्रं नन्दकं शिवम्\[1\] ॥ 53 ॥  
 शुद्ध्यादिदेवीलक्षणमाह- षट्कमिति सार्धेन। प्राक्पश्चिमे द्वयम्। प्राग्भागे एका शक्तिः, पश्चिमभागे एका शक्तिरित्यर्थः। \[2\]द्वयं द्वयं सौम्ययाम्ये। उत्तरकोणद्वये शक्तिद्वयम्, दक्षिणकोणद्वये शक्तिद्वयमित्यर्थः। तथा च लक्ष्मीतन्त्रे-  
 "तस्यैव कोणषट्कस्था षोढाऽहं श्रृणु नाम च" (8/23) इति ॥ 52-53 ॥  
 \[1 सितम्- बक. बख. उ., शितम्- अ. अटी.।\]  
 \[2 \`द्वयं द्वयं' नास्ति- अ.।\]

 पत्रमध्यनिविष्टं\[1\] तु यत्कान्ताष्टकमुत्तमम् ।  
 तस्य वामकराणां च विज्ञेयं त्वादितोऽष्टकम् ॥ 54 ॥

 श्रीफलं चाक्षसूत्रं स्रग् दर्पणः पुष्पमञ्जरी ।  
 विष्टरं \[2\]किङ्किणी चा\[3\]स्त्रसञ्चयः कमलेक्षण ॥ 55 ॥  
 शक्त्यष्टकलक्षणमाह- पत्रमध्येति द्वाभ्याम्। श्रीफलं विल्वफलमित्यर्थः ॥ 54-55 ॥  
 \[1 मध्ये- मु. अटी. बक. बख.।\]  
 \[2 किरणं - उ.।\]  
 \[3 शास्त्र- अ., शास्त्रं- उ.।\]

 विज्ञेयः शान्तिदः पाणिर्द्वादशानां तु साभयः ।  
 अन्तरान्तरयोगेन सर्वाश्चामरलाञ्छिताः ॥ 56 ॥

 स्वस्तिकेनोपविष्टाश्चाप्यन्तर्मुदितमानसाः ।  
 लक्ष्म्यादिद्विषट्कलक्षणमाह- विज्ञेय इत्यर्धेन। सर्वसाधारणं लक्षणमाह- अन्तरेति। अन्तरान्तरयोगेन दक्षिणहस्तधारणेनेत्यर्थः ॥ 46-47 ॥

 द्व्यादिकस्यास्य संघस्य द्वादशान्तस्य लाङ्गलिन् ॥ 57 ॥

 सितादिकेन वर्णेन लाञ्छनव्यत्ययेन तु ।  
 तुल्यलाञ्छनयोगेन तन्निरासे च वै सति ॥ 58 ॥

 वाराभयाभ्यामन्योन्यपाणिभ्यामथ केवलात् ।  
 बहुधा भेदवृन्दं तु परिज्ञेयं तु पूर्ववत् ॥ 59 ॥

 शेषं भवोपकरणं देवानां निचयो हि सः ।  
 सुप्रसिद्धो महाबुद्धे किन्त्वब्जाद्यैस्तु पूर्ववत् ॥ 60 ॥  
    
 शक्तीशवत् शक्तीनामपि सितादिवर्णपद्मादिलाञ्छनव्यत्ययतुल्यलाञ्छनत्वादिभेदैर्बहुधा भेदा विज्ञेया इत्याह- द्व्यादिकस्येति सार्धद्वाभ्याम्। द्व्यादिकस्य श्रीपुष्टिद्विकपूर्वकस्येत्यर्थः। द्वादशान्तस्य लक्ष्मीपुष्टिदयादिद्विषट्कस्येत्यर्थः। संघस्येति जात्येकवचनम्। पञ्चसंघा\[1\]नामित्यर्थः। भवोपकरणदेवानां प्रसिद्धत्वात् तल्लक्षणानि सर्वत्र प्रसिद्धानि द्रष्टव्यानीति ॥ 57-59 ॥  
 \[1 संख्याना- मु.।\]

 शेषं भवोपकरणं देवानां निचयो हि सः ।  
 सुप्रसिद्धो महाबुद्धे किन्त्वब्जाद्यैस्तु पूर्ववत् ॥ 60 ॥

 ध्यातव्या लाञ्छिताः सर्वे पाणिपादतलेषु\[1\] च ।  
 नास्त्रैर्वस्त्रैर्ध्वजैर्येषां व्यक्तिर्व्यक्ता जगत्त्रये ॥  
 तेऽपि लाञ्छनवृन्दं तु धारयन्त्यङ्घ्रिगोचरे ।  
 ललाटे चांसपट्टे तु पृष्ठे पाणितलद्वये ॥ (12/168-169)  
 इत्याद्युक्तप्रकारेण शक्तिभूषणास्त्रलाञ्छनानामप्यस्पष्टत्वे तत्पाणिपादतलादिषु तानि द्रष्टव्यानीति चाह- शेषमिति सार्धेन ॥ 60-61 ॥  
 \[1 तलादिषु- अ. उ.।\]

 भक्तिश्रद्धाव्रतपरः सर्वेषां यः सदैव हि ॥ 61 ॥

 ध्यात्वैवमर्चनं कुर्याद् भोगैः संस्पर्शपूर्वकैः ।  
 सोऽचिरान्मोक्षनिष्ठं तु फलं\[1\] प्राप्नोत्यभीप्सितम् ॥ 62 ॥  
 एतेषामर्चनफलमाह- भक्तीति सार्धेन ॥ 61-62 ॥  
 \[1 लमाप्नो- बक. बख. अ. उ.।\]

 किरीटाद्यस्त्रनिष्ठेन परिवारेण चावृतम् ।  
 भक्त्या ह्यभीप्सितं रूपमर्चनीयमथापि वा ॥ 63 ॥

 निर्मुक्तपरिवारं वा स्वेन ध्यानेन लक्षितम् ।  
 एवं किरीटादिपरिवारध्यानैः सहितं वा तैर्विना केवलतत्तद्भगवन्मूर्तिध्यानमात्रेण वाऽन्वितमर्चनं कार्यमित्याह- किरीटेति सार्धेन ॥ 63-64 ॥

 विदधात्यर्चनान्नूनं स्वपदं\[1\] फलसंयुतम् ॥ 64 ॥

 ज्ञात्वैवं साधकः कुर्याद् यथाभिमतमर्चनम् ।  
 आत्मशक्तिसमैर्भोगैरखिलैः शुद्धविग्रहैः\[1\] ॥ 65 ॥

 हृदि वेद्यां बहिर्मूर्तौ प्रासादे स्वगृहे तु वा ।  
 बहुप्राकारनिर्मुक्ते धूमदाहादिनोज्झिते ॥  
 शरणे रमणीये च निःसम्पर्के तु भाविते ॥ 66 ॥  
 उभयथाऽर्चनेऽपि भगवान् चतुर्विधपुरुषार्थानपि प्रयच्छतीति ज्ञात्वा स्वेच्छानुसारेण यथाशक्त्यार्जितैर्भोगैर्मनसि बहिर्वेद्यां बिम्बे वाऽऽलये स्वगृहे वाऽर्चनं कुर्यादित्याह- विदधातीति त्रिभिः ॥ 64-66 ॥  
 \[1 विग्रहः- अ. उ.।\]

 इति श्रीपा\[1\]ञ्चरात्रे श्रीसात्वतसंहितायां भूषणा\[2\]द्यस्त्रदेवताध्यानं\[3\] नाम त्रयोदशः परिच्छेदः ॥  
 इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये त्रयोदशः परिच्छेदः ॥  
 \[1 पञ्च - उ.।\]  
 \[2 णास्त्र- अ. उ.।\]  
 \[3 ध्यानो- बक. बख., ध्यायो- अ.।\] 

   चतुर्दशः परिच्छेदः  
   नारद\[1\] उवाच\[2\]

 अखण्डनाय नित्यस्य तथा नैमित्तिकस्य च ।  
 कर्मणश्चोदयामास हली विष्णुं मुनीश्वराः ॥ 1 ॥  
 अथ चतुर्दशः\[3\] परिच्छेदो व्याख्यास्यते। इह नित्यनैमित्तिककर्मणामखण्ड\[4\]नावहं कर्म संकर्षणो वासुदेवं पृच्छतीत्याह- अखण्डनायेति ॥ 1 ॥  
 \[1 भगवान्- मु. अटी., नारदः- बक. बख.।\]  
 \[2 उवाच- उ. विहाय कुत्रापि नास्ति।\]  
 \[3 र्दशपरि- मु.।\]  
 \[4 खण्डाना- अ.।\]

  सङ्कर्षण\[1\] उवाच  
 यैराजीवावधिं कालं नित्यमाराधनं प्रति ।  
 धीः कृता पुण्डरीकाक्ष\[2\] श्रद्धापूतेन चेतसा ॥ 2 ॥

 तेषामाकस्मिकाल्लोपाद् भोगानामप्यसम्भवात् ।  
 यः\[3\] स्यात् तस्योपशमनं ज्ञातुमिच्छामि साम्प्रतम् ॥ 3 ॥  
 प्रश्नप्रकारमाह- यैरिति द्वाभ्याम्। तेषां भागवतानाम्, आकस्मिकाल्लोपाद् अबुद्धिपूर्वकादाह्निकव्रतादिलोपादित्यर्थः। भोगानामसंभवाद् औपचारिकादीनां लोपादित्यर्थः। यः स्याद् यो दोषः संभवेदित्यर्थः। तस्योपशमनं ज्ञातुमिच्छामीति \[4\]प्रश्नः ॥ 2-3 ॥

 \[1 नास्ति- मु. अटी.।\]  
 \[2 काक्षे- बख.।\]  
 \[3 यत् स्या- मु. अटी., यस्य- बक. बख. अ.।\]  
 \[4 प्रश्नम्- मु.।\]

  श्रीभगवानुवाच\[1\]  
 लो\[2\]भ\[3\]बुद्धिं विना यस्य भोगानामप्यसम्भवः ।  
 सामर्थ्येन विना यस्य कृच्छ्रादीनां परिच्युतिः ॥ 4 ॥

 ज्वरादिव्याधिदोषेण जातो\[4\] यस्याह्निकक्षयः ।  
 चातुर्मास्यस्य\[5\] चा\[6\]प्राप्तिर्यस्य स्वातन्त्र्यतो विना ॥ 5 ॥

 तस्य तस्य महाबुद्धे श्रृणु यद्विहितं हितम् ।  
 सांस्पर्शिकानां भोगानां मात्रावित्तं हि पूरणम् ॥ 6 ॥

 हृदयङ्ग\[7\]मसंज्ञानामन्तं च हविषा प्लुतम् ।  
 औपचारिकभोगानां बीजानि विहितानि वै ॥ 7 ॥  
 एवं पृष्टो वासुदेवस्तांस्तान् दोषहेतून् स्वयमपि विविच्य तत्तदुपशामकानाहलो\[8\]भबुद्धिमित्यादिभिः। लोभबुद्धिं विना द्रव्यलोभं विना। अनुपपत्तिविनाशादिति भावः। यस्य पुरुषस्य यत्पुरुषकर्तृक इत्यर्थः। भोगानाम् औपचारिकसांस्पर्शिकाभ्यवहारिकाणाम्, असम्भवो लोपः संभवति। स्तातन्त्र्यतो विना पारतन्त्र्याद्यस्य पुरुषस्य चातुर्मास्यस्य व्रतस्य चाप्राप्तिर्लोपः संभवति, तस्य तस्य पुरुषस्य यद्धितं प्रायश्चित्तरूपं हितं विहितं शास्त्रचोदितं तच्छृण्वित्यर्थः\[9\] सांस्पर्शिकानां भोगानां स्रक्चन्दनादीनाम्, मात्रावित्तं प्रत्यहं पूजाकाले दीयमानं सहिरण्यशालितण्डुलतिलादिकम्, पूरणं भोगलोपदोषजनितच्छिद्रपूरकमित्यर्थः। हृदयंगमसंज्ञानाम् आभ्यवहारिकाणाम्, हविषाप्लुतम् आज्याक्तमन्नं पूरकम्। औपचारिकभोगानां छत्रचामरादीनाम्, विविधानि बीजानि मात्रार्थं कल्पितानि मुद्गादीनि पूरकाणि ॥ 4-7 ॥  
 \[1 उवाच- उ. विहाय कुत्रापि नास्ति।\]  
 \[2 पङ्क्तित्रयं नास्ति- उ.।\]  
 \[3 लोप- बक. बख. अ.।\]  
 \[4 जातं यस्याह्निकं क्षयम्- बक. बख. अ.।\]  
 \[5 यस्य- अ. उ.।\]  
 \[6 वेति सार्वत्रिकः पाठः।\]  
 \[7 हृदङ्गमं च - बक. बख.।\]  
 \[8 लोप- मु.।\]  
 \[9 र्थः संबन्धः- मु.।\]

 कृच्छ्रचान्द्रायणादीनां व्रतानां परिपूरकः ।  
 विशेषार्चनसंयुक्तश्चातुर्मास्यस्तु\[1\] संयमः ॥ 8 ॥

 सौत्रं प्रतिसरं चित्रं मुक्ताहारोपमं शुभम् ।  
 शमं नयति भक्तानां सर्वदा लोपमाह्निकम् ॥ 9 ॥  
 एवं भोगलोपप्रायश्चित्तमुक्त्वा कृच्छ्रादिलोपप्रायश्चित्तं दर्शयति- कृच्छ्रचान्द्रायणादीनामिति। कृच्छ्रचान्द्रायणादीनां व्रतानां विशेषार्चनसंयुक्तश्चातुर्मास्यस्य संयमः अष्टमपरिच्छेदोक्तचातुर्मास्यव्रतनियमः\[2\] पूरकः। अथ क्रमप्राप्तमाह्निकलोपप्रायश्चित्तं दर्शयति- मुक्ताहारोपमं चित्रं शुभं सौत्रं\[3\] क्षौमादिसूत्रकृतं प्रतिसरं पवित्राख्यं भूषणं भक्तानामाह्निकं लोपम् आह्निकलोपजन्यं दोषं शमं नयति शान्तिं प्रापयतीत्यर्थः। चातुर्मास्यव्रतलोपस्यापीदं प्रायश्चित्तमिति ज्ञेयम्, तस्याह्निकेष्वेवान्तर्भूतत्वात्। अत एव तस्य प्रत्येकं प्रायश्चित्तानुक्तेः। एवं च मन्त्रलोपक्रियालोपद्रव्यलोपादि\[4\]संभवे हि कृच्छ्रचान्द्रायणादिव्रतान्यनुष्ठीयन्ते। तेषामपि पूरकश्चातुर्मास्यव्रतः\[5\], तस्यापि पूरकं पवित्रारोपणम्। अतोऽस्य सर्वप्रायश्चित्तत्वमुक्तं भवति। तथा च वक्ष्यति कण्ठ\[6\]रवेण-  
 तपोदानव्रतानां च विहितस्याह्निकस्य च ।  
 निःशेषयागभोगानां कृत्वा संपूरणक्रियाम् ॥ (15/1) इति ॥ 8-9 ॥  
 \[1 सस्य संयमम्- बक. बख. उ.।\]  
 \[2 मपू- अ.।\]  
 \[3 सूत्रं- अ. मु.।\]  
 \[4 लोभादि- मु.।\]  
 \[5 व्रतम्- अ.।\]  
 \[6 कण्ठी- अ.।\]

 तच्च मासचतुष्कस्य मध्ये कुर्याच्छुभे दिने ।  
 आषाढपञ्चदश्यास्तु यावद् वै कार्तिकस्य च ॥ 10 ॥

 सम्पू\[1\]र्णचन्द्रदिवसं तं कालं चान्द्रमन्तिमम् ।  
 आ कर्कटकसंक्रान्तेस्तुलाभोग\[2\]क्षयावधि\[3\] ॥ 11 ॥

 कालं\[4\] तं चाष्टपक्षं तु\[5\] सौरं मध्यमसंज्ञितम् ।  
 एकादश्यादि \[6\]चान्तो यश्चातुर्मास्योपलक्षितः ॥ 12 ॥

 कालं तं वैष्णवं विद्धि तूत्तमं\[7\] सर्वसिद्धिदम् ।  
 अप्राप्तेरस्य कालस्य त्वन्तरायेण केनचित् ॥ 13 ॥  
 तस्मादस्य विधानं विस्तरेण दर्शयन् प्रथमं तदनुष्ठानकालमाह- तच्चेत्यादिभिः। आषाढपञ्चदश्या आषाढ\[8\]पूर्णमा\[9\]सीमारभ्य कार्तिकस्य मासस्य सम्पूर्णचन्द्रदिवसं पौर्णमासीति यावत्। तावन्तं कालं चान्द्रं चान्द्रमानसंज्ञम् अन्तिमम् अधमं सन्तं विद्धि। \[10\]आ कर्कटकसंक्रान्तेस्तुलाभोगक्षयावधि सूर्यस्य कर्कटकप्रवेशमारभ्य तुलाधिष्ठानभोगावसानपर्यन्तम्। अथवा तुलायां तुलामासे ये भोगाः शालिव्रीह्यादीनां फलानि तेषां क्षयावधि तल्लवनसंग्रहणपर्यन्तमित्यर्थः। यद्वा तुलामासस्याभोगो विस्तारस्तदवसानपर्यन्तमित्यर्थः। अष्टपक्षम् अष्टौ पक्षा यस्य तं तथोक्तं कालं सौरं सौरमानसंज्ञं मध्यमं विद्धि। चातुर्मास्योपलक्षित एकादश्यादि चान्तो यः काल आषाढशुक्लैकादशीमारभ्य कार्तिकशुक्लैकादश्यन्तं मासचतुष्टयात्मक\[11\] इत्यर्थः। तं कालं वैष्णवं वैष्णवमानसंज्ञम्, \[12\]उत्तमं तं विद्धि। पारमेश्वरव्याख्याने- "एकादश्यादि चान्तो य इत्यत्र एकादश्यामादिरारम्भस्तत्र तीर्थँ वा" इति विलिखितम् तद्विचारणीयम् ॥ 10-13 ॥  
 \[1 सम्पूर्णश्चन्द्रदिवसः स कालश्चान्द्र उच्यते- मु. अटी.।\]  
 \[2 भागक्षया - मु. अटी., भोगक्रिया- बक.।\]  
 \[3 इतः परम्- "पवित्रारोपणे चान्द्रं त्वधमं परिकीर्तितम्" इति श्लोकार्धः प्रायः सर्वेषु कोशेषु दृश्यते। एष च भाष्यकारेण न व्याख्यातः, न च दृश्यत ईश्वरपारमेश्वरयोरिति न मूले स्थाप्यते, पूर्वश्लोकेनैव गतार्थत्वात्।\]  
 \[4 कालः स चाष्टपक्षस्तु सौरो मध्यमसंज्ञितः- मु. अटी.।\]  
 \[5 च - बख. अ. उ.।\]  
 \[6 निशान्त इति सार्वत्रिकः पाठः।\]  
 \[7 उत्तमं- बक. बख. अ.।\]  
 \[8 पूरण- मु.।\]  
 \[9 मास- अ.।\]  
 \[10 \`आ' नास्ति- अ., आकस्मिक- मु.।\]  
 \[11 त्मकमि- अ.।\]  
 \[12 उत्तमं.....तं- मु.।\]

 अप्राप्तेरस्य कालस्य त्वन्तरायेण केनचित् ॥ 13 ॥

 निर्वाहणीयोऽप्यपरः कालश्चान्द्रायणादिना ।  
 उत्त\[1\]मकालालाभेऽधमादिकाले वेदमनुष्ठेयमित्याह- अप्राप्तेरिति॥ 13-14 ॥  
 \[1 उक्त- अ.।\]  
   
 सम्पाद्यं चैव तन्मध्ये विधिवद् यागपूरकम्\[1\] ॥ 14 ॥

 दिनत्रये तु पूर्वोक्ते पूर्णि\[2\]माद्युपलक्षिते ।  
 सोपवासैः क्रियापूर्वं कर्म प्रातिसरीयकम् ॥ 15 ॥  
 उत्तमकालेष्वन्यतमे दिनत्रये पवित्रारोपणं कार्यमित्याह- संपाद्यमिति। संपाद्यं कर्तव्यमित्यर्थः। तन्मध्ये उत्तमादिकालत्रयमध्ये, यागपूरकं भगवदाराधनच्छिद्र\[3\]पूरकमित्यर्थः। पौर्णिमाद्युपलक्षिते पौर्णमास्या एकादश्या संक्रान्त्या वाऽन्वित इत्यर्थः। प्राति\[4\]सरीयकं पावित्रकमित्यर्थः ॥ 14-15 ॥  
 \[1 पूर्व- मु. अटी. उ.।\]  
 \[2 पौर्णिमेति भाष्यानुसारी पाठः।\]  
 \[3 \`द्रपू' इत्यक्षरद्वयं त्रुटितम्- अ.।\]  
 \[4 प्रातिसर्यकमित्युभयमातृकापाठः । स च छन्दोभङ्गदोषदुष्टः।\]

 दशम्यामर्चनं कृत्वा हुत्वाग्निं च निशामुखे ।  
 आनिमन्त्र्य च देवेशं धूपं दत्वाऽर्घ्यपूर्वकम् ॥ 16 ॥ 

 निजानन्दमयैर्भोगैर्नित्यतृप्तस्त्वमव्ययः ।  
 तथापि भक्त्या तृप्तोऽहं त्वां यजाम्यात्मसिद्धये ॥ 17 ॥

 निवेद्य मुखवासादीनित्युक्त्वा दन्तधावनम् ।  
 सम्पूज्याथ सुगन्धैस्तु सितसूत्रसमूहजम्\[1\] ॥ 18 ॥

 शुभं प्रतिसरं त्वेकं तत्तुल्यानि बहूनि वा ।  
 कुङ्कुमाद्यैर्यथाशोभं\[2\] रञ्जयित्वा स्वशक्तितः ॥ 19 ॥

 जाम्बूनदमयैः पुष्पैर्नानारत्नोपशोभितैः ।  
 सनालैर्भूषणीयं च रम्यैर्वा रजतोत्थितैः ॥ 20 ॥

 धूपि\[3\]तेऽभिनवे भाण्डे कृत्वाच्छाद्या\[4\]स्तरेण तु ।  
 प्रणवेनार्चयित्वा तु संस्थाप्य पुरतो विभोः ॥ 21 ॥

 देवागारं बहिश्चान्तर्मन्दिरं यागसंज्ञितम्\[5\] ।  
 संवेष्ट्य सितसूत्रेण चतुर्धा तद्गुणेन तु ॥ 22 ॥

 ततो।भ्यर्थ्य समूहं तु पञ्चकालपरायणम्\[6\] ।  
 षट्कर्मनिरतं चापि यतिवृन्दं तु वैष्णवम् ॥ 23 ॥

 समक्षं भवतां भक्त्या श्वः प्रभुं पूजयाम्यहम् ।  
 सन्निधानमतः कार्यं मदनुग्रहकाम्यया ॥ 24 ॥

 स्नानाद्यमेकादश्यां वै सविशेषं समाचरेत्\[7\] ।  
 ह्रवनान्तं क्रियाकाण्डं जपस्तुतिपरस्ततः\[8\] ॥ 25 ॥

 आराध्यस्याग्रतः स्थित्वा जागरेण नयेन्निशाम् ।  
 अथ दशम्येकादश्योः कर्तव्यं पवित्र\[9\]दिवसाख्यं कर्माह- दशम्यामित्यारभ्य जागरेण नयेन्निशामित्यन्तम्। अर्चनं कृत्वा कुम्भमण्डलबिम्बेषु यथाविधि संपूज्येत्यर्थः। अग्निं च हुत्वा अग्नौ च देवं संतर्प्येत्यर्थः। एवमधिवासदिनादिषु चतुःस्थानार्चनस्येश्वरपारमेश्वरादिषु\[10\] प्रतिपादितत्वात्। यद्वाऽर्चनं कृत्वेत्यत्र केवलबिम्बार्चनमेव विवक्षितम्,  
 यदा तु केवलं\[11\] बिम्बे पवित्रारोपणं भवेत् ॥  
 तदा स्याद् बिम्बकस्यैव\[12\] अधिवासोक्तपूजनम् ।  
 तथा वह्निगतस्यापि वर्जयेत् कुम्भमण्डले ॥ (12/478-479)  
इति पारमेश्वरोक्तेः। इत्थं दिनद्वयेऽप्यधिवासकरणाशक्तस्यैकादश्यामेवाधिवासनम्, तत्राप्यशक्तस्य सद्योऽधिवासनम्, अधिवासात् पूर्वमङ्गुरार्पणं रक्षाबन्धनं चोक्तमीश्वरे-  
 पूर्वं दशम्येकादश्योः कुर्यात् कर्माधिवासनम् ।  
 एकादश्यां वानुकल्पे अधिवासनमाचरेत् ॥  
 सद्योऽधिवासं द्वादश्यां कुर्याद्वा शक्त्यभावतः ।  
 अधिवासदिनात् पूर्वदिने कृत्वाङ्कुरार्पणम् ॥  
 अधिवासदिने कुर्याद् रक्षाबन्धं च दिशिकः । (14/167-169) इति। एवमेवोक्तं पारमेश्वरेऽपि-  
 प्राक्सप्त(मे) दिने कृत्वा प्राग्वदङ्कुररोपणम् ।  
 प्राग्वत् कृत्वाधिवासं तु पुरस्ताद् वासरद्वये ॥ (12/475) इति।  
 द्रव्याभावो द्विजश्रेष्ठ! अशक्तिर्यदि वा भवेत् ।  
 सद्योऽधिवासं द्वादश्यां कृत्वा \[13\]शक्त्यनुसारतः ॥ (12/498-499) इति।  
 अधिवासदिने चतुःस्थानार्चनानन्तरम् "आनिमन्त्र्य च देवेशम्" (14/16) इत्यत्रैकैकं पवित्रं समर्पणीयम्। तथा चोक्तमीश्वरे पारमेश्वरे च -  
 प्रणम्य देवदेवेशं ततस्त्वेकं पवित्रकम् ।  
 दहनाप्यायसंशुद्धं प्रोक्षितं चार्घ्यवारिणा ॥  
 वासितं गन्धधूपाभ्यां चतुःस्थानस्थितस्य च ।  
 निवेद्य च क्रमेणैव धूपं दत्वाऽर्घ्यपूर्वकम् ॥ इति ।  
    (ई. सं. 14/180-181; पा. सं. 12/261-262)  
पवित्रनिर्माणप्रकरणेऽपि-  
  चतुःस्थानावतीर्णस्य विभोरामन्त्रणाय वै\[14\] ।  
  पवित्रमाद्यसदृशमेकैकं वा द्वयं द्वयम् ॥ इति ।  
     (ई. सं. 14.112-113; पा. सं. 12/141-142)  
  अत्र पवित्राणां तन्तुसंख्याग्रन्थिकल्पनगर्भरचनादिकं नोक्तमपीश्वरपारमेश्वराद्युक्तं ग्राह्यम्। अथवा-  
  यथेच्छाकल्पितैः सूत्रैर्ग्रन्थिभिस्तु यथेच्छया ।  
  निशारोचनया वापि पवित्राणां च धातुना ॥  
  केनचिद् ग्रन्थयो विप्रा\[14\] विधिवत् परिरञ्जयेत् ।  
  पुष्पपूर्णानि गर्भाणि कृत्वा वा केवलान्यतः ॥  
     (ई. सं. 14/267-268; पा. सं. 12/500-501)  
इतीश्वरपारमेश्वरयोर्लघुपक्षस्याप्युक्तत्वात् तन्तुग्रन्थिनियमादीनामन्यतो ग्रहणाभावेऽपि न प्रत्यवायः\[15\]।  
  ननु यथे\[15\]च्छाग्रन्थिकल्पनस्यापि मूलेऽनुक्तत्वात् तदपि वाऽन्यत्र ग्राह्यं खल्विति चेन्न, "मुक्ताहारोपमम्" (14/9) इत्यनेनैव ग्रन्थिकल्पनसिद्धेः। "संवेष्ट्य सितसूत्रेण चतुर्धा तद्गुणेन तु" (14/22) इत्यत्र तद्गुणेन चतुर्गुणेनेत्यर्थः,  
  चतुर्गुणेन संवेष्ट्य\[16\] ह्यन्तराद् यागमन्दिरम्\[17\]।  
  प्रदक्षिणचतुष्कं तु वर्ममन्त्रं तु संस्मरन् ॥ (12/269-270)  
इति पारमेश्वरस्पष्टो\[18\]क्तेः ॥ 16-26 ॥  
 \[1 हनम्- मु. अटी.।\]  
 \[2 योगं- मु. अटी.।\]  
 \[3 धूषिते- मु. घुषिते- अटी.।\]  
 \[4 च्छान्या- मु., चान्या- अटी.।\]  
 \[5 मन्दिरम्- मु. अटी.।\]  
 \[6 यणः- बक.।\]  
 \[7 समर्चयेत्- अ.।\]  
 \[8 परः स्मृतः- बक. बख. अ. उ.।\]  
 \[9 पवित्रादिवसाख्यं- मु.।\]  
 \[10 ईश्वरे चतुर्दशाध्याये पारमेश्वरे च द्वादशाध्याये विषयोऽयं द्रष्टव्यः।\]  
 \[11 केवले- मु.।\]  
 \[12 गस्यैव- मु.।\]  
 \[13 शक्त्या तु कारयेत्- मु.।\]  
 \[14 च- मु.।\]  
 \[15 विप्र- पा. ।\]  
 \[16 इतः परम्- "ननु यथेच्छाग्रन्थिकल्पनस्यापि मूलोक्तत्वात् तन्तुग्रन्थिनियमादीनामन्यतो ग्रहणाभावेऽपि न प्रत्यवायः" इति द्विरावृत्तिप्रायः पाठो दृश्यते- अ.।\]  
 \[17 यथेच्छ- मु.।\]  
 \[18 ष्ट्याभ्य- मु.।\]  
 \[19 मण्डपम्- मु.।\]  
 \[20 श्वरे- मु.।\]

 पुनरभ्यर्च्य देवेशं प्रभाते विधिपूर्वकम् ॥ 26 ॥

 भूषयेद् भूषणेनैव त्वामूर्ध्नः प्रणवेन तु\[1\] ।  
 यथारूपैश्च बहुभिर्ब्रूयाद् बद्धाञ्जलिस्त्विदम् ॥ 27 ॥

 नावलेपान्न मोहाच्च कर्मत्यागो मया कृतः ।  
 त्वमेव सर्वं जानासि सर्वेशं\[2\] हृदये स्थितः ॥ 28 ॥

 यथाशक्त्या त्वनिच्छातस्तत्रापि परमेश्वर ।  
 तन्निमित्तमिदं कर्म कृतं त्वत्प्रीतये मया ॥ 29 ॥

 एवमुक्त्वा समभ्यर्च्य चतुरः पाञ्चरात्रिकान्\[3\] ।  
 भगवत्प्रतिपत्त्या तु शक्त्या प्रावरणैर्धनैः ॥ 30 ॥

 तथा प्रतिसरान्तैस्तु ब्रह्मचारीन्\[4\] यतीन् गुरून् ।  
 तर्पयित्वाऽथ चान्नेन पूतेन विविधेन तु ॥ 31 ॥

 क्षान्त्वाऽनुव्रज्य नैवेद्यपूर्वं कुर्याच्च भोजनम् ।  
 अथ द्वादश्यां प्रातर्नित्यार्चनचतुःस्थानार्चनपूर्वकं पवित्रसमर्पणम्, हविर्निवेदनाद्यनन्तरं नावलेपादिति श्लोकद्वयेन प्रार्थनम्, भगवत्प्रतिपत्त्या चतुर्णां कारिणां ब्रह्मचार्यादीनां भागवतानां च पवित्रसमर्पणहविर्भोजनान्तमर्चनमपराधक्षमापणादिकं स्वानुयागं चाह- पुनरभ्यर्च्य देवेशमित्यादिभिः। प्रावरणैर्वस्त्रैरित्यर्थः॥ 26-32 ॥  
 \[1 च- अ. उ.।\]  
 \[2 सर्वेषां - मु. अटी.।\]  
 \[3 पञ्च- अ. उ.।\]  
 \[4 चारि- मु. अटी.।\]

 अपरेऽहनि संन्यासमाचरेद् विधिपूर्वकम् ॥ 32 ॥

 अपनीय तु माल्यादीन् प्रदद्याद् वा\[1\] दिने दिने ।  
 नो याति म्लानतां यावच्चतुर्थेऽहनि वा त्यजेत् ॥ 33 ॥  
 तदपरेद्युरेव पवित्रविसर्जनमाह- अपरेऽहनीत्यर्धेन ।  
 अथवा पुष्पाणामेव प्रत्यहं\[2\] विसर्जनं कुर्वन् पवित्राणां विसर्जनं तु चतुर्थेऽहनि विशेषेण कारिपूजन\[3\]पूर्वकं कुर्यादित्याह- अपनीयेति सार्धेन। एतदूर्ध्वमपि पवित्रस्थापनमुक्तमीश्वरपारमेश्वरयोः-  
 एकरात्रं त्रिरात्रं वा \[4\]पञ्च वा सप्तरात्रकम् ।  
 पवित्रकं स्थापयित्वा ततः संन्यासमाचरेत् ॥  
 अथवीर्चा\[5\] गतं विप्र\[6\] तावत्संस्थाप्य भूषणम् ।  
 यावदेकादशी शुक्ला संवृत्ता कार्तिकस्य तु ॥ इति ।  
     (ई. सं. 14/250-251; पा. सं. 12/446-447)  
अन्ये च बहवो विशेषो अत्रापेक्षिता ईश्वरादिषु\[7\] द्रष्टव्याः ॥ 32-33 ॥  
 \[1 वै- मु. अटी.।\]  
 \[2 प्रत्यङ्गं- मु.।\]  
 \[3 पूजा- मु.।\]  
 \[4 सप्तरात्रं तु वा द्विज- पा.।\]  
 \[5 वार्च- अ., वार्चन- मु.।\]  
 \[6 विप्राः- ई.।\]  
 \[7 ईश्वरे चतुर्दशाध्याये पारमेश्वरे च द्वादशाध्याये।\]

 विशेषयागपूर्वं तु कारिभ्योऽवसरे स्वके ।  
 एवं कृते सति तदा\[1\] सिद्धिर्भवति शाश्वती ॥  
 सर्वथा\[2\]ऽऽराधकानां तु चेतसोऽभीप्सितं तथा\[3\] ॥ 34 ॥  
 एतत्फलमाह- एवमिति ॥ 34 ॥  
 \[1 सदा- अ.।\]  
 \[2 सर्वार्था- बक. उ.।\]  
 \[3 तदा- बक. बख. अ. उ.।\]

  इति श्रीपाञ्चरात्रे\[1\] श्रीसात्वतसंहितायां पवित्रारोपण\[2\]विधिर्नाम चतुर्दशः परिच्छेदः ॥  
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये चतुर्दशः परिच्छेदः ॥  
 \[1 पञ्च- अ. उ.।\]  
 \[2 रोहणं नाम- अ. उ.।\]  
    


   पञ्चदशः परिच्छेदः  
   श्रीभगवानुवाच\[1\]

 तपोदानव्रतानां च विहितस्याह्निकस्य च ।  
 निश्शेषयागभोगानां कृत्वा सम्पूरणक्रियाम् ॥ 1 ॥

 अपरेऽहनि वै कुर्याच्चतुर्थे सप्तमे तु वा ।  
 स्नपनं पूज्यमन्त्रस्य तीर्थोद्देशे\[2\] च सङ्गमे ॥ 2 ॥

 नद्यां समुद्रगामिन्यां देवखाते ह्रदे\[3\] तु वा ।  
 प्रीतये परमेशस्य\[4\] त्वात्मनो दुःखशान्तये ॥ 3 ॥

 आह्लादायामराणां च पितॄणां तृप्तये तु वै ।  
 आप्यायनार्थं भूतानां भुवनानां च भूतये ॥ 4 ॥

 देश\[5\]दोषप्रशान्त्यर्थं गोब्राह्मणहिताय च ।  
 अथ पञ्चदशपरिच्छेदो व्याख्यास्यते। एवं सर्वच्छिद्रपूरकं पवित्रारोपणाख्यं कर्म कृत्वा तदवरोपणदिने तदनन्तरं देवस्यार्वभृथं कार्यमित्याह- तप इत्यादिभिः ॥ 1-5 ॥  
 \[1 भगवानित्येव- मु. अटी. बक. बख.।\]  
 \[2 शेऽथ- अ.।\]  
 \[3 ह्रदे तथा- मु. अटी., तेऽथवा तटे- अ., तवातले- उ.।\]  
 \[4 शाय - बक. बख. अ. उ.।\]  
 \[5 देशे - बख.।\]

 बहुशाखमभग्नाग्रं समूलं यदपुष्पितम् ॥ 5 ॥

 प्राङ्मुखो दर्भमादाय प्रणवेन पुरा क्षितेः\[1\] ।  
 ततस्तेनैव तन्मूलं प्राग्वत् कुर्यादधिष्ठितम् ॥ 6 ॥

 तस्य मध्यमनालं यन्न्यग्भूतमवतिष्ठते ।  
 आराध्य मन्त्रनाथेन स्मरेद् व्याप्तं महात्मना ॥ 7 ॥

 विवर्तं परमात्मी\[1\]यमध्य\[2\]क्षाख्यं च विद्धि तम् ।  
 अनेकगर्भमुच्चं यत्काण्डं काण्डेषु चोत्तमम् ॥ 8 ॥

 अणिमादिगुणैर्युक्तं \[3\]पुंस्तत्त्वं तेन कल्प्यते ।  
 वाचकं तस्य योक्तव्यं हंसयुक्तं द्विलक्षणम् ॥ 9 ॥

 बहिःकाण्डचतुष्केण चित्तपूर्वं\[4\] चतुष्टयम् ।  
 ग्रथ\[5\]नीयमधोवक्त्रमव्यक्तान्तं स्वकैः पदैः ॥ 10 ॥

 प्रणवादिनमोऽन्तैस्तु व्यापकं सूक्ष्मलक्षणम् ।  
 एवं श्रोत्रादिकान् पञ्च स्वनाम्ना ग्रथयेत् तथा ॥ 11 ॥

 कर्मेन्द्रियाणि तदनु ततस्तन्मात्रपञ्चकम् ।  
 पञ्चकं त्वथ भूतानां बद्ध्वा वै क्ष्माऽवसानिकम् ॥ 12 ॥

 अव\[6\]शिष्टैस्तु तत्काण्डैर्बध्नीयात् तत् \[7\]तरण्डवत् ।  
 विना शिखासमूहेन समुत्ता\[8\]नावधेरथ ॥ 13 ॥  
   
 किञ्चित् तदूर्ध्वदेशाच्च यथा नो याति वै पुनः ।  
 बहुधा काण्डसंघस्तु\[9\] कल्पितस्तत्त्वसंख्यया ॥ 14 ॥

 विभिन्नानां च काण्डानां भङ्गादेकतमस्य च ।  
 उत्पद्यतेऽन्यथात्वं च तस्मात् तद्\[10\] ग्रथयेद् दृढम् ॥ 15 ॥  
 तदर्थं कुशकूर्चनिर्माणप्रकारमाह- बहुशाखमित्यादिभिः। बहुशाखम् अनेककाण्डान्वितमित्यर्थः। तेनैव प्रणवेन, तन्मूलं दर्भमञ्जरीमूलम्, अधिष्ठितं कुर्याद् व्याप्तं भावयेदित्यर्थः। परमात्मीयं विवर्तं भगवदाकारान्तमित्यर्थः। अध्यक्षाख्यमिति विवर्तस्य विशेषणम्। अध्यक्षं नाम भगवत्सूक्ष्मरूपभेदः। तथा चोक्तं जयाख्ये-  
 तन्महा\[11\]विग्रहं स्थूलं सर्वमन्त्रास्पदं द्विज ।  
 प्रविष्टं भावयेत् सूक्ष्मे ह्यध्यक्षे\[12\] ह्युभयात्मके ॥  
 परे प्रागुक्तरूपे तु तं सूक्ष्ममुभयात्मकम् ।  
 तं परं प्रस्फुरद्रूपं निराधारपदाश्रितम् ॥  
 \[13\]सिद्धिमार्गेण\[14\] हृत्पद्मे संप्रविष्टं तु भावयेत् । (15/235-237) इति।  
प्रस्तत्त्वं जीवात्मेत्यर्तः। तस्य वाचकं जीवमन्त्रमित्यर्थः। हंसयुक्तं हंसाक्षरयुक्तमित्यर्थः। द्विलक्षणं पदद्वयात्मकमित्यर्थः। तथा च तन्मन्त्रोद्धारो जयाख्ये-  
 अप्रमेयेण \[15\]सूत्रेण व्योमाख्येनामृतेन च ।  
 \[16\]परमेश्वरयुक्तेन \[17\]त्रितारोक्तात्मना तु वा ॥ (7/25) इति।  
अयमेवार्थः सुस्पष्टमुपबृंहितो लक्ष्मीतन्त्रे- "प्रत्यगात्मपरामर्शि\[18\]शब्दः सोमोऽथ सर्गवान्" (33/47) इति। एवं च \`अहं सः' इति जीववाचकमन्त्रो ज्ञेयः। चित्तपूर्वकमव्यक्तान्तं चतुष्टयं मनोबुद्ध्यहङ्कारप्रकृत्याख्यं तत्त्वचतुष्टयमित्यर्थः। प्रणवादिनमोन्तैः स्वकैः पदैः ॐकारनमस्कारसंपुटितैश्चतुर्थ्यन्तैस्तत्तन्नामभिरित्यर्थः। कर्मेन्द्रियाणि वाक्पाणिपादवायूपस्थानि। तन्मात्रपञ्चकं शब्दतन्मात्रादिपञ्चकम्। भूतानां पञ्चकम् आकाशादिभूतपञ्चकम्। क्ष्मावसानि(का?कं)पृथिव्यन्तमिति तद्विशेषणम्। अवशिष्टैस्तत्काण्डैः पञ्चविशतिकाण्डेभ्योऽतिरिक्तैः कुशकाण्डैरित्यर्थः ॥ 5-15 ॥  
 \[1 क्षितैः - बक. बख., क्षिते- अ.।\]  
 \[2 पार- मु. अटी., परमार्थी- बक.।\]  
 \[3 ध्यक्षं चापि- मु. अटी.।\]  
 \[4 पुंस्कत्वं- मु., पूतत्वं- बक.।\]  
 \[5 पूर्व- मु. अटी. बक. बख.।\]  
 \[6 कथ- मु. अटी.।\]  
 \[7 अथ- अ. उ.।\]  
 \[8 तदण्ड- मु. बक., तत्र दण्ड- अटी.।\]  
 \[9 त्थाना- अ. उ.।\]  
 \[10 संघः संक- अ., संघः स क- उ.।\]  
 \[11 तं ग्रथ- अ. उ.।\]  
 \[12 विद्धि- अ.।\]  
 \[13 मार्गण- मु.।\]  
 \[14 सूर्येण- मु.।\]  
 \[15 पार- अ. ।\]  
 \[16 धारो- अ.।\]  
 \[17 मर्श- अ., मर्शी- मु.।\]

 दर्भमञ्जरिजं त्वेवं\[1\] स्पाद्यादौ पवित्रकम् ।  
 अनुसन्धीयते तत्र मन्त्रध्यानं यथास्थितम् ॥ 16 ॥

 पूजयित्वाऽर्घ्यपुष्पाद्यैरलङ्कृत्य पठेदिदम् ।  
 एवंविधं पवित्रं परिकल्प्य तत्र ध्यानपूर्वकं भगवन्तमभ्यर्च्य प्रार्थयेदित्याह- दर्भमञ्जरिजमिति सार्धेन। तीर्थबिम्बाद्यभावे त्वेवं दर्भपवित्रकल्पनं कार्यम्। तत्सत्त्वे तस्यैव तीर्थस्नानं बोध्यम्। तथा चेश्वरपारमेश्वरयोः-  
 यथावत् स्नपनं कुर्यात् तीर्थबिम्बे विशेषतः ।  
 नित्यस्नपनबिम्बे वा कुर्यात्तत्तदसन्निधौ ॥  
 नित्योत्सवपरे बिम्बे ह्याचरेत्तदसन्निधौ ।  
 तदभावे पवित्रे तु दर्भमञ्जरिजे शुभे ॥ इति ॥ 16-17 ॥  
     (ई. सं. 14/280-281; पा. सं. 12/535-537)  
 \[1 देवं- अ.।\]

 त्वमेव तीर्थं भगवंस्त्वमेवायतनं परम् ॥ 17 ॥

 त्वय्येवाधिष्ठितं सर्वमिति जानामि तत्त्वतः ।  
 तत्रापि च त्वयाऽऽदिष्टं क्रियाकाण्डं शुभप्रदम् ॥ 18 ॥

 यत्तन्निर्वाहयाम्यद्य त्वदनुग्रहकाम्यया ।  
 प्रार्थनाश्लोकद्वयमाह- त्वमिति ॥ 17-19 ॥  
   
 एवं \[1\]विज्ञाप्य भगवन्! मन्त्रमूर्तिं परावरम् ॥ 19 ॥

 तं पत्रपात्रगं कृत्वा ब्रह्मयानगतं तु वा ।  
 वेदगेयध्वनीशङ्खशब्दमङ्गलपूर्वकम् ॥ 20 ॥

 नीत्वा तीर्थान्तिकं तत्र तीरदेशे निधाय च ।  
 पूर्वामुखं च तं यानमथादाय पवित्रकम् ॥ 21 ॥

 वामहस्ततले\[2\] कुर्यात् क्ष्मामण्डलगतं त्विव\[3\] ।  
 विधृयान्मध्यभागाच्च पाणिना दक्षिणेन तु ॥ 22 ॥

 अवतीर्याम्भसो मध्ये निमज्जेत् सह तेन वै ।  
 एवं विज्ञाप्य तत्पवित्रं पात्रे ब्रह्मयाने वा समारोप्य वेदवाद्यघोषैः सह तीर्थसमीपं नीत्वा तत्र प्राङ्मुखमवरोप्य पवित्रमादाय वामकरतले भूमण्डलगतमिव निधाय तन्मध्यं दक्षिणपाणिना गृहीत्वा तीर्थमध्येऽवतीर्य तेन सह स्नायादित्याह- एवमिति चतुर्भिः ॥ 19-23 ॥  
 \[1 विज्ञाप्य एव भगवान् मन्त्रमूर्तिः परावरः- मु. अटी.।\]  
 \[2 हस्ते- मु. अटी. बक. बख.।\]  
 \[3 त्विह- अटी.।\]

 सन्निधिं तत्र तत्कालं प्रकुर्वन्त्यचिरात् तु वै ॥ 23 ॥

 निश्शेषाणि च तीर्थानि लोकत्रयगतानि च ।  
 मन्त्रात्मा यत्र रक्षार्थं क्षणमास्ते जलाशये ॥ 24 ॥

 तत्रायतनतीर्थानां सर्वेषां स्यात् समागमः ।  
 किं पुनर्यत्र भगवान् मन्त्रमूर्तिरधोक्षजः ॥ 25 ॥

 साधकाभ्यर्थितः स्नायात् सर्वानुग्रहया धिया ।  
 तत्काले तत्तीर्थे सर्वतीर्थसान्निध्यप्रभावमाह- सन्निधिमिति त्रिभिः ॥ 23-26 ॥

 विद्वान् योऽनेन विधिना तीर्थमासाद्य तत्त्ववित् ॥ 26 ॥

 स्नापयेद् \[1\]बन्धुमित्रादीन् प्राप्नुवन्त्यचिराच्च ते ।  
 तैर्थं फलमनायासान्मन्त्रमूर्तेः प्रसादतः ॥ 27 ॥  
 एवं कूर्चद्वारा दूरदेशगतानां जनानामपि तीर्थस्नानं फलाधायकमित्याह- विद्वानिति सार्धेन। बान्धवादीनामिति कर्मणि षष्ठी। ते बान्धवादय इत्यर्थः ॥ 26-27 ॥  
 \[1 बान्धवादीनामिति भाष्यकारसंमतः पाठः।\]

 किन्तु तद्यानवादित्रवर्जितस्तु भवेद् विधिः ।  
 इमं विद्धि महाबुद्धे विशेषं चात्र कर्मणि ॥ 28 ॥  
 अत्र विशेषमाह- किन्त्विति। यानारोपणं मङ्गलवाद्यान्वितत्वं च भगवत एवार्हम्, नान्यस्येति भावः ॥ 28 ॥  
   
 सामान्यमविनाशं यच्चिन्मयं रूपमैश्वरम् ।  
 विशेषसंज्ञासम्बन्धं\[1\] जीवहंसं विभाव्य\[2\] तम् ॥ 29 ॥

 पवित्रकं तदाकारं\[3\] स्मृत्वा स्नाप्यस्ततो\[4\]ऽम्भसा ।  
 एवं तेनैव चान्येषां बहूनां बहुभिस्तु वा ॥ 30 ॥  
 अस्य शरीरस्य\[5\] भगवच्छरीरभूतत्वादेनमपि भगवदात्मकं स्मृत्वा पवित्रद्वारा स्नानं कारयेदित्याह- सामान्यमिति सार्धेन ॥ 29-30 ॥  
 \[1 सम्बन्ध- अ. उ.।\]  
 \[2 विभाव्यताम्- मु. अटी.।\]  
 \[3 तथा- मु. अटी. बक. बख.।\]  
 \[4 स्नाप्यस्त- मु. अटी. बक. बख. उ.।\]  
 \[5 चेतनस्य- अ.।\]

 सम्पाद्यं विष्टरैः स्नानं दूरस्थानां सदैव हि ।  
 सम्पन्ने स्नपने त्वेवं द्वितीयेऽह्नि महामते ॥ 31 ॥  
 तेनैकेनैव पवित्रेण बहूनां बान्धवादीनां यद्वा पृथक् पवित्रैः स्नानं कारयेदित्याह- एवमिति। दूरस्थानां ग्रामान्तरगतानां लोकान्तरगतानां वेत्यर्थः ॥ 31 ॥

 सम्पन्ने स्नपने त्वेवं द्वितीयेऽह्नि महामते ॥ 31 ॥

 रथे कृत्वार्चिते तं वै प्रपूज्य च यथाविधि ।  
 यात्राख्यमुत्सवं कुर्यादन्नदानपुरस्सरम् ॥ 32 ॥

 सनृत्तगेयवादित्रं जागरेण समन्वितम् ।  
 एकरात्रं द्विरात्रं वा त्रिरात्रं भक्तिपूर्वकम् ॥ 33 ॥  
 एवमवभृथानन्तरं ब्रह्मरथे पवित्रस्थं देवमारोप्याभ्यर्च्य तदीयाराधनपूर्वकं ग्रामप्रादक्षिण्येन यात्रोत्सवं कुर्यादित्याह- सम्पन्न इति सार्धद्वाभ्याम्। उत्सवानन्तरं तद्रात्रौ जागरणं च कार्यमिति भावः। द्विरात्रं त्रि\[1\]रात्रमावृत्तिरुत्सवस्यैव न तु स्नानस्य ॥ 31-33 ॥  
 \[1 त्रिरात्रं त्रिरात्र- मु.।\]

 सकृत् संवत्सरस्यान्ते उत्सवं\[1\] स्नपनादिकम् ।  
 कुर्याद् यो मन्त्रनाथस्य स सिद्धिं लभते पराम् ॥ 34 ॥  
 पवित्रोत्सवप्रकरणे फलमाह- सकृदिति ॥ 34 ॥  
 \[1 षूत्सव- मु., उत्सव- अटी., ह्युत्सवं- बक. बख. उ.।\]  
   
  इति श्रीपाञ्चरात्रे\[1\] श्रीसात्वतसंहितायां पवित्रस्नानविधिर्नाम पञ्चदसः परिच्छेदः ॥  
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये पञ्चदशः परिच्छेदः ॥  
 \[1 पञ्च- उ.।\]

   षोडशः परिच्छेदः  
   नारद उवाच\[1\]

 प्रभुर्मुनीश्वरा भूयश्चादितो वनमालिना ।  
 सर्वलोकहितार्थं तु यत् तद्वक्ष्याम्यतः परम् ॥ 1 ॥  
 अथ षोडशपरिच्छेदो व्याख्यास्यते। अत्र संकर्षणेन वासुदेवो यत्पृष्टस्तद्वक्ष्यामीत्याह- प्रभुरिति ॥ 1 ॥

 \[1 \`उवाच' उ. विहाय कुत्रापि नास्ति।\]  
  सङ्कर्षण उवाच\[1\]   
 देव सम्प्रतिपन्ना ये क्रमेऽस्मिन् ब्राह्मणादयः ।  
 दीक्षणीयाः कथं ते वा\[2\] एतदिच्छामि वेदितुम् ॥ 2 ॥  
 प्रश्नप्रकारमाह- देवेति ॥ 2 ॥  
 \[1 \`उवाच' उ. विहाय कुत्रापि नास्ति।\]  
 \[2 वै- अ. उ.।\]

  भगवानुवच\[1\]  
 यथाक्रमेणोदितानां वर्णानां श्रृणु लाङ्गलिन् ।  
 त्रिविधं दीक्षणोपायं संक्षेपात् सर्वसिद्धिदम् ॥ 3 ॥  
 एवं पृष्टो वासुदेवस्त्रिविधदीक्षोपायं श्रृण्वित्याह- यथाक्रमेणेति ॥ 3 ॥  
 \[1 \`उवाच' उ. विहाय कुत्रापि नास्ति।\]  
   
 पूर्वोक्तलक्षणो ज्ञात्वा कश्चिद् दृढतरः\[1\] पुमान् ।  
 संसारभयभीतस्तु निर्वाणमभिवाञ्छति ॥ 4 ॥

 वैराग्यधीरचपलश्चिरकालं गुरोर्गृहे ।  
 संस्थितो दासभावेन खेदोद्वेगविवर्जितः ॥ 5 ॥  
 दीक्षार्थं प्रथमं गुरुकुलवासः कार्य इत्याह- पूर्वोक्तेति द्वाभ्याम् ॥ 4-5 ॥  
 \[1 तरम्- मु. अटी. अ. उ.।\]

 ज्ञात्वा तस्यार्थितां नूनमाहूयाग्रे निवेश्य च ।  
 कृताकृतं\[1\] च प्रष्टव्य आ स्मृतेस्तत्क्षणावधि ॥ 6 ॥

 ज्ञात्वा दोषबलं सम्यक् प्रायश्चित्तैर्यथोदितैः ।  
 कृच्छ्रातिकृच्छ्रपूर्वैस्तु\[2\] शोधनीयं प्रयत्नतः ॥ 7 ॥  
 आचार्यस्तद्दोषबलाबले ज्ञात्वा यथोदितैः प्रायश्चित्तैस्तच्छान्तिं कुर्यादित्याह- ज्ञात्वेति द्वाभ्याम् ॥ 6-7 ॥  
 \[1 तश्च- अ. उ.।\]  
 \[2 स्तच्छो- अ., स्तु छेद- बक.।\]  
   
 बहूनां परिपीडानामसामर्थ्यात् तु लाङ्गलिन् ।  
 मनःप्रसादपर्यन्तं कालं वा द्वादशाह्निकम् ॥ 8 ॥

 नियोक्तव्यो मिते पूतेऽयाचिते नक्तभोजने ।  
 स्तुतिसम्मार्जनस्नानपुष्पाद्याहरणो\[1\]द्यमे\[2\] ॥ 9 ॥

 आश्रमे वैष्णवानां तु दिव्या\[3\]द्यायतने विभोः ।  
 अनिशं भगवद्बिम्बमा\[4\] पीठादवलोकने ॥ 10 ॥  
 बहुदिनमुपोषणाशक्तौ मनःप्रसादपर्यन्तं द्वादशदिनं वा मिते\[5\] नक्तभोजने भगवत्स्तोत्रादिसत्कार्येषु च नियोजयेदित्याह- बहूनामिति त्रिभिः। भगवद्बिम्बमापीठादवलोकने आपीठार्न्मोलिपर्यन्तं भगवद्बिम्बदर्शन इत्यर्थः,  
 आपीठान्मौलिपर्यन्तं पश्यतः पुरुषोत्तमम् ।  
 \[6\]पातकान्याशु\[7\] नश्यन्ति किं पुनस्तूपपातकम्\[8\] ॥ (शा. स्मृ. 2/88)  
इति प्रसिद्धेः ॥ 8-10 ॥  
 \[1 भरणो- बक. उ.।\]  
 \[2 द्यमैः - मु. अटी.।\]  
 \[3 व्ये चा - मु. अटी.।\]  
 \[4 बिम्बस्या- मु. अटी., द्बीजमा- बक. बख. उ.।\]  
 \[5 मितेन- अ. ।\]  
 \[6 जपतः पातकान्याशु नश्यन्ति सफलाः क्रियाः- मु.।\]  
 \[7 काश्चाशु- मु.।\]  
 \[8 पातकाः- मु.।\]

 अभिजाततनुर्यः प्राग् दुष्कृतैर्मलिनीकृतः ।  
 साम्प्रतं भगवद्भक्त्या पवित्रीकृतमानसः ॥ 11 ॥

 अहोरात्रोषितो भूत्वा नखकेशादिलुण्ठितः\[1\] ।  
 पञ्चगव्यमथापाद्यं\[2\] हृदाद्यैः सकुशोदकम् ॥ 12 ॥

 मन्त्रैस्तद् वासुदेवाद्यैः समावर्त्य\[3\] चतुश्शतम् ।  
 एवं दिनचतुष्कं तु स्नापयेत् तेन तं सुधीः ॥ 13 ॥

 प्रत्यहं चतुरो वाराना प्रभातनिशागमम्\[4\] ।  
 ब्रह्मतीर्थं चतुष्कं स\[5\] त्वापूर्यापूर्य संपिबेत् ॥ 14 ॥

 क्रमात् संचोदितैर्मन्त्रैः समाचम्यान्तराऽन्तरा ।  
 अतृप्तमशनं कुर्यादन्ते क्षीराज्यभावितम् ॥ 15 ॥

 क्षपयेत् फलमूलैर्वा अहोरात्रचतुष्टयम् ।  
 इति भक्त्या प्रपन्नानामा जीवमपि दुष्कृतात् ॥ 16 ॥

 कथितं विरतानां च देहशुद्धिकरं परम् ।  
 ब्रह्मकूर्चसमेतं तु प्रायश्चित्तं मयाऽद्य ते ॥ 17 ॥  
 ब्रह्मकूर्चसहितं प्रायश्चित्तमाह- अभिजाततनुरित्यादिभिः ॥ 11-17 ॥  
 \[1 ण्ठितम्- बक. बख. अ., लुर्णितः- उ.।\]  
 \[2 पाद्य- बक. बख.।\]  
 \[3 तमा- अटी.।\]  
 \[4 तान्निशा- अ. उ.।\]  
 \[5 तु प्रा- अ. उ.।\]

 ज्ञात्वा महत्त्वं दोषाणां त्रिविधानां तु वै पुरा ।  
 सम्भवे सति हेमादिदानं\[1\] सततमाचरेत् ॥ 18 ॥  
 दोषाधिक्ये हेमदानादिकमपि\[2\] कार्यमित्याह- ज्ञात्वेति। त्रिविधानां कायिकवाचिकमानसिकानामित्यर्थः\[3\] ॥ 18 ॥  
 \[1 होमादि- अटी.।\]  
 \[2 होम- अ.।\]  
 \[3 नामपी- मु.।\]

 पूर्वोक्ताद् विहितात् कालाल्लघुदुष्कृतिना\[1\] क्रमात् ।  
 चतुर्थांशेन ह्रासस्तु ब्रह्मकूर्चं पिबेत् ततः ॥ 19 ॥  
 दोषकाले पूर्वोक्तब्रह्मकूर्चप्रायश्चित्तकालस्य चतुर्थांशेन ह्रासं कुर्यादित्याह- पूर्वोक्तादिति। एवं ब्रह्मवर्णस्य सामान्यतः प्रायश्चित्तमुक्तम् ॥ 19 ॥  
 \[1 तिनां- अ.।\]  
   
 कालेन वर्णोत्कर्षेण सह सामान्यमुच्यते ।  
 प्रायश्चित्तं हि सर्वेषां सर्वकल्मषनाशनम् ॥ 20 ॥

 उत्तरोत्तरतां बुद्ध्वा प्रथमं दुष्कृतस्य च ।  
 क्षपयेत्\[1\] तद् द्विजेन्द्रस्तु मासैर्द्वित्रि\[2\]चतुर्गुणैः ॥ 21 ॥  
 दोषाधिक्ये तत्रापि द्वित्रिचतुर्गुणमासाभिवृद्धिः कार्येत्याह- कालेनेति द्वाभ्याम्। तद्दुष्कृतं क्षपयेद् नाशयेदित्यर्थः ॥ 20-21 ॥  
 \[1 क्षिप- बक. बख. अ. उ.\]  
 \[2 द्वित्र- उ.।\]

 नृपविट्छूद्रजातीय एकैकं वर्धयेत् क्रमात् ।  
 मासमेका\[1\]दिकात् कालात् समारभ्य यथाक्रमम्\[2\] ॥ 22 ॥  
 नृपादीनां द्विगुणत्रिगुणचतुर्गुणक्रमेण प्रायश्चित्ताभिवृद्धिमाह- नृपेति ॥ 22 ॥  
 \[1 धिकात्- अ.।\]  
 \[2 मात्- बक. बख., समः- उ.।\]

 दुराचारोऽ\[1\]पि सर्वाशी कृतघ्नो नास्तिकः पुरा ।  
 समाश्रयेदादिदेवं श्रद्धया शरणं यदि\[2\] ॥ 23 ॥

 निर्दोषं विद्धि तं जन्तुं प्रभावात्\[3\] परमात्मनः ।  
 किं पुनर्योऽनुतापार्तः शासनेऽस्मिन् हि संस्थितः ॥ 24 ॥

 विरतो\[4\] दुष्कृताच्चैव भक्तिच्छायां समाश्रितः ।  
 भगवच्छासनोल्लङ्घनपरोऽपि तच्छरणागत्या निर्दोषो भवति। एतच्छासननिष्ठस्य शरणागतस्य निर्दोषत्वं किंपुनर्न्यायसिद्धमित्याह- दुराचार इति सार्धद्वाभ्याम्। कृता\[5\]कृताद्विरत इत्यनेन सर्वधर्मपरित्यागः सूचितो भवति। भक्तिच्छायां भक्तेश्छायेव छाया यस्यास्तां शरणागतिमित्यर्थः ॥ 23-25 ॥  
 \[1 रो हि- बक. बख. अ. उ.।\]  
 \[2 स्वयम्- बक. बख. अ. उ.।\]  
 \[3 मत्प्रभावात् परार्थतः- अ.।\]  
 \[4 तः कुकृ- अ. उ.।\]  
 \[5 आकूताद्- मु.।\]

 एवं संशुद्धदोषाणां बहुजन्मार्जितस्य च\[1\] ॥ 25 ॥

 कल्मषस्य विघातार्थं नरसिंहीं महामते ।  
 कृत्वा वै साम्प्रतं दीक्षां दद्याद् वै मन्त्रपूर्वकम् ॥ 26 ॥

 आराधनं हि तस्यैव वैभवीयस्य वै विभोः ।  
 सबाह्याभ्यन्तरं चैव सम्यङ्मासचतुष्टयम् ॥ 27 ॥

 मासाष्टकं वत्सरं वा बुद्ध्वा भावबलं पुरा ।  
 ज्ञात्वा भव्याशयानां च प्रसादं पार\[2\]मेश्वरम् ॥ 28 ॥

 विभवव्यूहसूक्ष्माख्यां दीक्षां कुर्यादनन्तरम् ।  
 पूर्वोक्तब्रह्मकूर्चादिप्रायश्चित्तानां इह जन्मनि संपादितदोषमात्रशामकत्वात् प्राग् बहुजन्मार्जितदोषशमनार्थं नृसिंहमन्त्रदीक्षामपि दत्त्वा तेन नृसिंहाराधनं च कारयेत्। तन्मनःपरिशुद्ध्यादिकं तस्मिन् भगवदनुग्रहं च ज्ञात्वा परव्यूहविभवमन्त्रदीक्षां दद्यादित्याह- एवमिति चतुर्भिः ॥ 25-29 ॥  
 \[1 तु- उ.।\]  
 \[2 परमे- बक. अ. उ.।\]

  सङ्कर्षण उवाच\[1\]  
 परिज्ञेयो हि कैर्लिङ्गैः साधकानामघक्षयात् ॥ 29 ॥  
   
 सम्यगाराधनान्मन्त्रप्रसादः कमलापते ।  
 तस्मिन् भगवदनुग्रहो जात इति कथं ज्ञेय इति पृच्छति संकर्षणः - परिज्ञेय इति ॥ 29-30 ॥  
 \[1 \`उवाच' उ. विहाय कुत्रापि नास्ति।\]

  श्रीभगवानुवाच\[1\]  
 चित्तप्रसादस्त्वतुलस्तेजोवृद्धिरतीव हि ॥ 30 ॥

 धैर्यमुत्साहसन्तोषा\[2\]वकार्पण्यादयो गुणाः ।  
 येषां तेषां हि बोद्धव्यं मन्त्रात्माऽभिमुखः स्थितः ॥ 31 ॥

 प्रयुक्तिः शान्तिकादीनां कर्मणामचिरादपि ।  
 प्रयाति यदि साफल्यं विज्ञेयं तेन हेतुना ॥ 32 ॥

 सम्पन्नः पापदाहश्च प्रसन्नश्चापि मन्त्रराट् ।  
 ददाति धर्मकामार्थानचिराद् यदि योजितः ॥ 33 ॥

 अणिमाद्यष्टकं चापि विविधा योगसिद्धयः ।  
 आत्मसिद्धिसमेताश्च परितुष्टास्तदा\[3\] स्मृताः ॥ 34 ॥  
 एवं पृष्टस्तज्ज्ञाने हेतूनाह- चित्तप्रसाद इत्यादिभिः ॥ 30-34 ॥
 \[1 \`उवाच' उ. विहाय कुत्रापि नास्ति.।\]  
 \[2 षस्त्व- अ. उ.।\]  
 \[3 तुष्टस्तदा स्मृतः- अ. उ.।\]  
   
 यस्मिन्\[1\] वै वैभवे रूपे यस्याभिरमते मनः ।  
 तस्य कल्मषशान्त्यर्थं दीक्षां कुर्याच्च तेन वै ॥ 35 ॥

 तमाराध्य हि पूर्वोक्तं\[2\] कालं तमनुयोज्य च ।  
 योग्यतायाः परीक्षार्थमा शान्तेः सर्ववस्तुषु ॥ 36 ॥  
 एवं नारसिंहमन्त्रेणैव दुरितक्षयार्थदीक्षाराधनादिकं कार्यमिति नियमो नास्ति। वैभवमन्त्रेषु यस्य यस्मिन्नभिरुचिस्तेनैव तत्कार्यमित्याह- यस्मिन्निति सार्धेन। पूर्वोक्तं कालं मासचतुष्टयं मासाष्टकं संवत्सरं वेत्यर्थः\[3\] ॥ 35-36 ॥  
 \[1 \`यस्मिन्..... योग्यतायाः' नास्ति- उ.।\]  
 \[2 पूर्वोक्त- मु. अटी. बक. बख.।\]  
 \[3 चेत्यर्थः- अ.।\]

 योग्यतायाः परीक्षार्थमा शान्तेः सर्ववस्तुषु ॥ 36 ॥

 नारसिंहेन वान्येन मन्त्रेणाभिमतेन च ।  
 दीक्षयाढ\[1\]ऽऽराधनेनैव होमजापव्रतादिना ॥ 37 ॥

 कर्मणा केवलेनैव शान्तिकात्यु\[2\]च्छ्रितेन च ।  
 विनाऽणिमादिसिद्धिभ्यो बुद्ध्वा पापं क्षयं गतम् ॥ 38 ॥

 भावयेत् तेन कालेन ततः पद्मदलेक्षण ।  
 दीक्षितस्य मुमुक्षुत्वेन सर्वविषयेष्वप्याशाविरहे सति शान्तिकादिकर्मणामपि विरहात् तत्तत्सिद्धिलिङ्गानि विना चित्तप्रसादादिलिङ्गैरेव पापक्षयो ज्ञातव्य इत्याह- योग्यताया इति त्रिभिः ॥ 36-39 ॥  
 \[1 दीक्षा- बक. बख.।\]  
 \[2 काद्यु- उ.।\]

 सिद्धीनां वैभवीयानां षाड्गुण्यमहिमाप्तये ॥ 39 ॥

 निश्श्रेयसविभूत्यर्थं ग्राह्यं दीक्षात्रयं वरम्\[1\] ।  
 अभ्य\[2\]र्थितात् सुप्रसन्नात् प्रतिपन्नाच्च देशिकात् ॥ 40 ॥  
 तदनन्तरं गुरुं प्रार्थ्य तत्सकाशात् परव्यूहविभवदीक्षात्रयं ग्राह्यमित्याह- सिद्धीनामिति सार्धेन ॥ 39-40 ॥  
 \[1 परम्- बक. बख. अ. उ.।\]  
 \[2 अभ्यर्चि- अ.।\]

 सानुकम्पेन वा तेन स्वयमप्रार्थितेन च ।  
 कार्यं संशुद्धपापानां भीतानां शरणैषिणाम् ॥  
 संस्कृतानां हि युक्तानामघक्षालनकर्मणि ॥ 41 ॥  
 अप्रार्थितोऽपि गुरुः स्वयमेव कृपया योग्यानां शिष्याणां दीक्षां कुर्यादित्याह- सानुकम्पेनेति सार्धेन ॥ 41 ॥

  इति श्रीपाञ्चरात्रे\[1\] श्रीसात्वतसंहितायामघशान्तिकल्पो\[2\] नाम षोडशः परिच्छेदः ॥  
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये षोडशः परिच्छेदः ॥  
 \[1 पञ्च- उ.।\]  
 \[2 करो- अ. उ.।\]




   सप्तदशः परिच्छेदः  
   नारद\[1\] उवाच\[2\]  
 अथ सञ्चोदितो भूयः श्रीपतिर्मुनिसत्तमाः ।  
 हितार्थं भवभीतानां विभुना सीरपाणिना ॥ 1 ॥  
 अथ श्रीनृसिंहकल्पपरिच्छेदो व्याख्यास्यते। इह संकर्षणेन वासुदेवः परिपृष्ट इत्याह- अथेति ॥ 1 ॥  
 \[1 श्रीनारदः - अ. उ.।\]  
 \[2 \`उवाच' उ. विहाय कुत्रापि नास्ति.।\]

  सङ्कर्षण उवाच\[1\]  
 भगवान् विधिना केन प्रसादमधिगच्छति ।  
 नृणामाराधकानां तु विश्वत्राता नृकेसरी ॥ 2 ॥  
 प्रश्नप्रकारमाह- भगवन्निति ॥ 2 ॥

 \[1 \`उवाच' उ. विहाय कुत्रापि नास्ति.।\]

 श्रुत्वैवमाह भगवान् श्रृणुष्व गदतो मम ।  
 सिद्धिमोक्षप्रदं मन्त्रं वैभवं मूर्तिमोहजित् ॥ 3 ॥

 कामरूपधरं नित्यं नृसिंहस्य महात्मनः ।  
 वर्णचक्रं तु पूर्वोक्तं सुगुप्ते वसुधातले ॥ 4 ॥  
 एवं पृष्टो वासुदेवः प्रथमं नारसिंहमन्त्रं शृणुष्वेत्याह- श्रुत्वेति सार्धेन ॥ 3-4 ॥  
   
 वर्णचक्रं तु पूर्वोक्तं सुगुप्ते वसुधातले ॥ 4 ॥

 उपलिप्ते तु संलिख्य पूजयित्वा यथाविधि ।  
 समुद्धरेत् तततो मन्त्रमनेकाद्भुतविक्रमम्\[1\] ॥ 5 ॥

 प्रणवं पूर्वमादाय तदन्ते विनियोज्य च ।  
 नवमं नाभिवर्णेभ्यस्तदूर्ध्वेऽराच्चतुर्दशम् ॥ 6 ॥

 तस्योपरि तदन्तःस्थं वर्णं गोलकवन्न्यसेत् ।  
 नमोऽन्तं वर्णमेतद् वै वाचकं परमात्मनः ॥ 7 ॥

 ज्ञानादयो गुणाः षड् वै\[2\] प्रागुक्ता हृदयादयः ।  
 तदर्थमेव वर्णं तं षोढा संलिख्य केवलम् ॥ 8 ॥

 द्वितीयतुर्यषष्ठैश्च द्वादशेनान्विमेन च ।  
 चतुर्दशेनारात्\[3\] वर्गात् क्रमाद् वै विनियोजयेत् ॥ 9 ॥

 बीजवच्छिरसा सर्वान् लाञ्छयेत् पञ्चमं विना ।  
 सर्वेषां प्रणवः पूर्वः स्वसंज्ञान्ते नियोज्य\[4\] च ॥ 10 ॥

 स्वकीया\[5\] जातयश्चान्ते वौषडन्ताः क्रमेण तु ।  
 ॐ नमो भगवते नारसिंहायेत्यनेन\[6\] तु ॥ 11 ॥

 द्वादशाक्षरमन्त्रेण स्मृत्वा विग्रहवत् पुरा ।  
 सबाह्याभ्यन्तरस्थेन साङ्गेनाद्येन पूजयेत् ॥ 12 ॥  
 वर्णचक्ररचनापूर्वकं नृसिंहबीजोद्धारं तदङ्गमन्त्रप्रकारान् द्वादशाक्षरमन्त्रं चाह- वर्णचक्रमित्यादिभिः। पूर्वोक्तं नव\[7\]मपरिच्छेदोक्तमित्यर्थः। तदूर्ध्वे क्षकारोर्ध्वे अराच्चतुर्दशम् औकारम् तस्योपरि तदन्तःस्थमनुस्वारमित्यर्थः। तथा च ॐ क्षौं नम इति भवति। तं केवलं क्षकारमात्रमित्यर्थः। द्वितीयतुर्यषष्ठैः आकार-ईकार-ऊकारैः। द्वादशेन ऐकारेण। अन्तिमेन विसर्गेण। चतुर्दशेन (ओ? औ)कारेणेत्यर्थः। अराद्वर्गादित्यस्य सर्वत्रान्वयः। शिरसा अनुस्वारेणेत्यर्थः। पञ्चमं विना विसर्गसहितं बीजं विनेत्यर्थः। स्वकीया जातयो नमःस्वाहादिषड्जातयः। तथा\[8\] च - ॐ क्षां ज्ञानाय हृदयाय नमः। ॐ क्षीं ऐश्वर्याय शिरसे स्वाहा। ॐ क्षूं शक्त्यै शिखायै वौषट्। ॐ क्षैं बलाय कवचाय हुम्। ॐ क्षः वीर्याय अस्त्राय फट्। ॐ क्षौं तेजसे नेत्रत्रयाय वौषट् इत्यङ्गमन्त्रा भवन्ति ॥ 4-12 ॥  
 \[1 विग्रहम्- मु. अटी. उ.।\]  
 \[2 ये - उ.।\]  
 \[3 न अ- बख. अ. ।\]  
 \[4 ज्ञां च - उ.।\]  
 \[5 युज्य- मु. अटी. अ.।\]  
 \[6 स्वकीय- मु. बक. बख.।\]  
 \[7 नर- उ.।\]  
 \[8 मातृकाचक्रनाम्ना 62-75 श्लोकेषु समुद्धृतम्।\]  
 \[9 \`तथा च' नास्ति- मु.।\]

 अथ लब्धाधिकारस्तु मन्त्रेणानेन दीक्षितः ।  
 भक्तिश्रद्धापरो नित्यं मतिमांश्छिन्नसंशयः ॥ 13 ॥

 गुर्वाज्ञाभिरतो\[1\] नित्यं तर्कवाग्जालवर्जितः ।  
 स्वकर्मनिरतो\[2\] नित्यं वानप्रस्थोऽथवा गृही ॥ 14 ॥

 मन्त्रमाराधयेद् येन विधिना तं निशामय ।  
 पूर्वमनेन मन्त्रेण दीक्षितो भगवदाराधनं कुर्यादित्याह- अथेति सार्धद्वाभ्याम् ॥ 13-15 ॥  
 \[1 मतो- उ.।\]  
 \[2 स्वकर्मधर्मनिरतो- मु. अ. उ.।\]  
   
 उपार्ज्य भोगानखिलान् न्याय्योपायेन वै पुरा ॥ 15 ॥  

 स्नातो बद्धकचो मौनी शुद्धवासोऽर्घ्यपुष्पधृक्\[1\] ।  
 कृत्वा द्वार्स्थार्चनाद्यं तु उपविश्यासने ततः ॥ 16 ॥  
 तदाराधनविधिं दर्शयन् प्रथममाराधनसामग्रीसंपादनम्, आराधकस्य स्नानादिनियमम्, द्वारदेवार्चनपूर्वकमासनोपवेशनं चाह- उपार्ज्येति सार्धेन। पाठक्रमादर्शक्रमस्य बलीयस्त्वेन स्नानाद्यनन्तरमेव भोगोपार्जनमिति बोध्यम्। यद्वा पुरा पूर्वदिनेष्वित्यर्थो वर्णनीयः, पुष्पादीनि विना तण्डुलादीनां भोगानां पूर्वदिनेष्वपि संग्राह्यत्वात् ॥ 15-16 ॥  
 \[1 \`तथा च' नास्ति- मु.।\]

 सायामां भूतसंशुद्धिं धारणाभ्यां समाचरेत् ।  
 केवलेन तु मन्त्रेण भावनासहितेन तु ॥ 17 ॥  
 अथ प्राणायामपूर्विकां भूतशुद्धिं कुर्यादित्याह- सायामामिति। धारणाभ्यां दहनाप्यायनात्मिकाभ्यामित्यर्थः। तथा चोक्तं पारमेश्वरे-  
 धारणापञ्चकं चैव संक्षिप्तं विहितं द्वयम्\[1\] ॥  
 दहनाप्यायनाच्चैव यदा\[2\] देहात् स्वशुद्धये । (3/223-224)  
इति ॥ 17 ॥  
 \[1 विहितद्वयम्- अ. मु.।\]  
 \[2 यथा दाहस्वशुद्धये- अ. मु.।\]  
   
 नाभिदेशस्थितं ध्यात्वा देवं संगृह्य कल्मषम् ।  
 निस्सृतं वायुमार्गेण द्वादशान्तावधौ क्षिपेत् ॥ 18 ॥

 निरस्तपापमाकृष्य वातचक्रसमन्वितम् ।  
 नासाग्रेण तु मन्त्रेशं देहसम्पूरणाय च ॥ 19 ॥

 तं ध्यायेद् हृदयस्थं च गतिरुद्धेन वायुना ।  
 चित्तोपशमनार्थं तु नूनं वायुजयाय च ॥ 20 ॥

 शनैः शनैरथ बहिः केवलं मारुतं क्षिपेत् ।  
 विनाऽन्त्यरेचकेनैवमन्येषामुत्तरोत्तरम् ॥ 21 ॥

 कालाद्\[1\] ह्रासं यथाशक्ति नित्यमेव समाचरेत् ।  
 द्वादशान्तेऽथ मन्त्रेशं तप्तहाटकसन्निभम् ॥ 22 ॥  
 प्राणायामप्रकारमाह- नाभिदेशस्थि(त इ? तमि)ति सार्धैश्चतुर्भिः। वायुमार्गेण प्रथमप्राणायामान्त्यरेचकवायुमार्गेणेत्यर्थः। वातचक्रसमन्वितं द्वितीयप्राणायामपूरकवायुसहितमित्यर्थः। गतिरुद्धेन वायुना तृतीयप्राणायामकुम्भकेनेत्यर्थः। एव\[2\]मेवैतद्व्याख्यातं नित्यव्याख्याने ॥ 18-22 ॥  
 \[1 कालाग्रासं- अटी.।\]  
 \[2 मेत- अ.।\]

 द्वादशान्तेऽथ मन्त्रेशं तप्तहायकसन्निभम् ॥ 22 ॥

 सहस्ररविसंकाशं वृत्त\[1\]मण्डलमध्यगम्\[2\] ।  
 स्मृत्वाथ मुक्तं\[3\] तन्मात्रैर्निर्दहेद्\[4\] विग्रहं स्वकम् ॥ 23 ॥

 दक्षिणाङ्घ्रेरथाङ्गुष्ठ\[5\]प्रान्तदेशे शिखाक्षरम् ।  
 ध्यात्वा युगान्तहुतभुग्रूपं\[6\] ज्वाला\[7\]समावृतम् ॥ 24 ॥

 तेन स्वविग्रहं ध्यायेत् प्रज्वलन्तं समन्ततः ।  
 देहजां भावयेज्ज्वालां मन्त्रनाथे लयं गताम् ॥ 25 ॥

 दिव्यं प्रशान्ताकारं\[8\] तु तमधिष्ठाय चेतसा\[9\] ।  
 स्वमन्त्रादमृतौघेनासेचयेद्\[10\] विग्रहं स्वकम् ॥ 26 ॥

 ततः\[11\] समन्त्रं तद्बिम्बमाकृष्य हृदि विन्यसेत् ।  
 भूतशुद्धिप्रकारमाह- द्वादशान्त इति \[12\]पञ्चभिः। द्वादशान्ते स्वमूर्ध्नो द्वादशाङ्गुलोपरीत्यर्थः। तथा च पारमेश्वरे-  
 सौषुम्नाद् दक्षिणद्वारा\[13\]न्निर्गमय्य हरिं बहिः ॥  
 सहस्ररविसंकाशं\[14\] वृत्तमण्डलमध्यगम् ।  
 तप्तकाञ्चनवर्णाभमासीनं परमे पदे ॥  
 मन्त्रात्मानं तु तं ध्यात्वा ह्युपरि द्वादशाङ्गुलेः\[15\] ॥ इति ।  
      (3/143-145)  
 तन्मात्रैर्मुक्तं तत्त्वसंहारक्रमेण गन्धतन्मात्रादिभि\[16\]र्मुक्तमित्यर्थः। स्वमन्त्रात् तन्मन्त्रप्रतिपाद्यद्वादशान्तस्थितभगवतः सकाशादित्यर्थः। तद्बिम्बं स्वमन्त्रं\[17\] द्वादशाङ्गुलोपरि वृत्तमण्डलमध्यस्थं देवमित्यर्थः ॥ 22-27 ॥  
 \[1 वृत्तं- अटी.।\]  
 \[2 मध्यगः- बक.।\]  
 \[3 मुक्तस्त- मु. अटी. बक. बख.।\]  
 \[4 ग्रहेद्- अटी.।\]  
 \[5 ङ्गुष्ठं- अ.।\]  
 \[6 पज्वा- मु. अटी.।\]  
 \[7 ज्ञात्वा- अ.।\]  
 \[8 न्तरागं- मु. अ. उ., न्ताङ्गारं- मु.।\]  
 \[9 तेजसा- बख.।\]  
 \[10 घेन सेच- अ. उ.।\]  
 \[11 श्लोकोऽयं द्विव्यमित्यादिकाच्छ् लोकात् पूर्वं स्थाप्यते- मु., बक. पुस्तके तु दिव्यमित्यादिकः श्लोको नास्त्येव।\]  
 \[12 चतुर्भिः- अ.।\]  
 \[13 रा नि- अ. मु.।\]  
 \[14 शवृ- अ. मु.।\]  
 \[15 ङ्गुलैः- अ. मु.।\]  
 \[16 र्विमुक्त- म.।\]  
 \[17 समन्त्रमिति सार्वत्रिको मूलपाठः।\]  
   
 अथ हस्तद्वये न्यसेद्\[1\] दीप्तिमद् द्वादशाक्षरम् ॥ 27 ॥

 मणिबन्धान्नखाग्रं तु मूलमन्त्रपुरस्सरम् ।  
 हृदादयोऽस्त्रपर्यन्ता अङ्गुष्ठाद्यङ्गुलीषु च ॥ 28 ॥

 सर्वासु युग्मयोगेन नेत्रं नखमुखाश्रितम् ।  
 करन्यासमाह- अथेति \[2\]द्वाभ्याम्। द्वादशाक्षरं पूर्वोक्तनृसिंहद्वादशाक्षरमित्यर्थः। मूलमन्त्रपुरस्सरं पूर्वोक्तनृसिंहबीजपुरस्सरमित्यर्थः। युग्मयोगेन हस्तद्वयेऽपि युगपदित्यर्थः॥ 27-29 ॥  
 \[1 न्यस्येदादिम- मु. अटी.।\]  
 \[2 त्रिभिः- अ.।\]  
   
 आमूर्ध्नश्चरणान्तं तु द्वादशार्णं न्यसेत् तनौ ॥ 29 ॥

 जीवभूतं तदन्तःस्थं मूलमन्त्रं तथा\[1\] न्यसेत् ।  
 हृदाद्यं नेत्रपर्यन्तमङ्गषट्कं स्वगोचरे ॥ 30 ॥

 स्वस्वाङ्गुलियुगेनैव\[2\] तेजोरूपं विनाऽऽकृतेः\[3\] ।  
 अङ्गन्यासमाह- आमूर्ध्न इति द्वाभ्याम्। स्वगोचरे हृदयादिस्थानेष्वित्यर्थः। स्वस्वाङ्गुलियुगेन वक्ष्यमाणहृदादिमुद्रयेत्यर्थः। आकृतेर्विना निराकारमित्यर्थः ॥ 29-31 ॥  
 \[1 तदा- उ.।\]  
 \[2 ली- उ.।\]  
 \[3 कृते- सार्वत्रिके मूलपाठः।\]  
   
   
 श्रीवत्सं वक्षसो वामे पूर्णेन्दुसदृशद्युतिम् ॥ 31 ॥  
   
 कौस्तुभं हृदये न्यस्य\[1\] चण्डदीधितिलक्षणम् ।  
 नानाब्जवनपुष्पोत्थां वनमालां च कण्ठतः ॥ 32 ॥

 पद्मं दक्षिणपाणौ तु शङ्खं वामकरे न्यसेत् ।  
 गदां\[2\] पद्मकरे भूयः शङ्खपाणौ तु चक्रराट् ॥ 33 ॥

 खङ्गं दक्षिणहस्तेऽथ धनुर्वामकरे न्यसेत् ।  
 आचांसाद् दक्षिणे भागे न्यस्या श्रीरुत्तरे तथा ॥ 34 ॥

 पुष्टिर्गुल्फावसानं च वक्त्रमध्ये सरस्वती ।  
 पृष्ठतो विन्यसेन्निद्रां ततः पाणिद्वयेन तु ॥ 35 ॥  
 भूषणायुधशक्तिन्यासमाह- श्रीवत्समित्यादिभिः। एवं भूषणादीनां न्यासो हस्तयोरपि कार्यः, सर्वमन्त्राणामपि करन्यासं विनाऽङ्गन्यासमात्रस्याविहितत्वात्। तथा च पारमेश्वरे-  
 या विभोः परमा शक्ति\[3\]र्हृत्पद्मकुहरान्तगा\[4\] ॥  
 वायव्यं रूपमास्थाय दशधा संव्यवस्थिता ।  
 इच्छया\[5\] सप्रवाहेण पाणिमार्गेण निर्गता ॥  
 नाडीदशकमाश्रित्य ता एवाङ्गुलयो मताः ।  
 अत एव द्विजश्रेष्ठ श(क्त्या)ख्ये प्रभुविग्रहे ॥  
 पूर्वं मन्त्रगणं न्यस्य ततो भूतमये न्यसेत् । (4/20-23) इति,  
 व्यापारो मानसो ह्येष न्यासाख्यो यद्यपि स्मृतः ।  
 न बध्नाति स्थितिं सम्यक् तथापि क्रियया विना ॥  
 कराधीना पुनः साऽतः प्राङ्न्यासस्तु तयोः स्मृतः । (4/4-5)  
 इति च । अत एवेश्वरपारमेश्वरादिषु (ई. सं. 2/57; पा. सं. 4/17) हस्तयोरपि किरीटादिन्यास उक्तः। स तु मूलकारस्याप्यभिमतः। अन्यथाऽत्र हस्तयोर्हृन्मन्त्रादिन्यासोऽपि तेन नोच्येत ॥ 31-35 ॥  
 \[1 न्यस्येच्च- मु. अटी.।\]  
 \[2 पङ्क्तिद्वयं नास्ति- अ.।\]  
 \[3 क्तिः स्रक्- अ. मु.।\]  
 \[4 न्तका- अ.।\]  
 \[5 इच्छायाः- अ. मु.।\]


 मुद्रां बद्ध्वा स्मरेद् ध्यानं देवोऽहमिति भावयेत् ।  
 अथ\[1\] प्रणवपूर्वेण स्ननाम्ना नतिना सह ॥ 36 ॥

 शेषपूर्वं तु वह्न्यन्तमासनं परिकल्पयेत्\[2\] ।  
 तदाक्रम्याथ तस्यैव कार्या स्वहृदि कल्पना ॥ 37 ॥  
 मूलादिमुद्राप्रदर्शनपूर्वकं स्वस्मिन् देवत्वभावनामाह- मुद्रामित्यर्धेन। एवमेव व्यक्तमुक्तं जयाख्येऽपि-  
 अहं स भगवान् विष्णुरहं नारायणो हरिः ।  
 वासुदेवो ह्यहं व्यापी भूतावासो निरञ्जनः ॥  
 एवंरूपमहङ्कारमासाद्य सुदृढं मुने । (11/41-42) इति।  
 नैतावता जीवात्मपरमात्मनोः स्वरूपैक्यं शङ्कनीयम्, यतः श्रीपञ्चरात्ररक्षायां तृतीयेऽधिकारे- "एतेन लाञ्छनन्यासाद्यनन्तरम् "मुद्रां बद्ध्वा स्मरेद्देवं देवोऽहमिति भावयेत्" (सा. सं. 17/36) इति समाराधनग्रन्थोऽपि निर्व्यूढः। "बद्ध्वा मूलादिकां मुद्रां देवोऽहमिति भावयेत्" इत्यादिसंहितान्तरग्रन्थाश्चात्र\[2\] तुल्यन्यायाः\[3\]। अत्र "मनोब्रह्मेत्युपासीत" (छा. उ. 3/18/1) इत्यादिष्विवेतिकारादि\[4\]वशाद् \[5\]दृष्टिविधित्वं सुस्पष्टम्। अत एव हि तथाविधभावनयाऽप्यनन्तरयोग्यतापादनमात्रमुक्तम्-  
 न्यासेन देवमन्त्राणां देवतादात्म्यभावनात् ।  
 अप्राकृताङ्गकरणात् पूजामर्हति साधकः ॥ इति ।  
 अन्यथा-  
 देवतारूपमात्मानमर्चयेदर्घ्यधूपकैः ।  
 धूपावसानिकैर्भोगैर्ध्यात्वा नारायणं हृदि ॥  
 इति समनन्तरकर्तव्यं कथं संगच्छते। नहि स्वरूपैक्यभावनायां हृदि पुनर्नारायणध्यानमिति किञ्चित् स्यात्। न च शेषवृत्तौ प्रवर्तमानस्य स्वरूपैक्यभावनं जाघटीति। अतो दृष्टिविधिपक्षोऽत्र स्वीकार्यः। यद्वा गत्यन्तरे संभवति दृष्टिविधिविवक्षा च न युक्ता। अतस्तच्छरीरतया तादधीन्यादिभिः सर्वानुवृत्तस्तद्व्यपदेशः। तदभिप्रायेण च स्वनियाम्येत्यादिकं वक्ष्यति भाष्यकारः" (पृ. 86-87) इति सुस्पष्टमुपपादितम् ॥ 36 ॥  
 \[1 पङ्क्तिद्वयमेतद् ब्रह्मस्वरूपमिति पङ्क्त्युत्तरं स्थापितम्- अ.।\]  
 \[2 च्चात्र- अ. मु.।\]  
 \[3 न्यायः- मु.।\]  
 \[4 करणादि- मु.।\]  
 \[5 दृष्टिविधत्वं- अ., दृष्टिमाधित्वं - मु.।\]   
   
 अथ\[1\] प्रणवपूर्वेण स्वनाम्ना नतिना सह ॥ 36 ॥

 शेषपूर्वं तु वह्न्यन्तमासनं परिकल्पयेत्\[2\] ।  
 तदाक्रम्याथ तस्यैव कार्या स्वहृदि कल्पना ॥ 37 ॥  
 अथ मानसाराधनार्थं स्वहृदये प्रणवादिनमोऽन्तैश्चतुर्थ्यन्तैस्तत्तन्नामभिरनन्तादिवह्न्यन्तपीठपरिकल्पनं कार्यमित्याह- अथेति सार्धेन। पारमेश्वरे तु जयाख्योक्तरीत्या "नाभिमेढ्रान्तरे ध्यायेत्" (ज. सं. 12/2; पा. सं 5/5) इत्यादिभिर्हृदिजाग्रदासनकल्पनमुक्तम्। अत्र तु स्वप्नासनस्योक्तत्वात् तत्रोक्तस्थानविभागोऽत्रापि यथासंभवं बोध्यः। स्वप्नजाग्रदासनभेदस्तु पारमेश्वर एव दर्शितः-  
 स्वप्नः शेषाहिपूर्वं तु वह्निपर्यन्तमासनम् ।  
 क्षीरार्णवादितो भावासनान्तं जाग्रदासनम् ॥ (3/57)  
इति ॥ 36-37 ॥  
 \[1 पङ्क्तिद्वयमेतद् ब्रह्मस्वरूपमिति पङ्क्त्युत्तरं स्थापितम्- अ.।\]  
 \[2 इतः परम्- "शेषं तु पूर्ववन्न्यस्यासनं च परिकल्पयेत्" इति श्लोकार्धोऽधिको दृश्यते- मु. अटी.। एतच्च पुनरावृत्तिमात्रम्।\]  
   
 ब्रह्मस्वरूपममलं स्वचैतन्यं तदूर्ध्वतः ।  
 विकल्पोपरतं कृत्वा इच्छया तु विवर्तते ॥ 38 ॥  
   
 परध्वनिस्वरूपेण तत्प्रकाशात्मना पुनः ।  
 व्यक्तिभावेन तच्चापि एवं प्रविलये सति ॥ 39 ॥

 विसर्जनं तु बोद्धव्यं सम्पन्ने तु क्रियाक्रमे ।  
 क्रम एष क्रमोक्तानां मन्त्राणामवतारणे ॥ 40 ॥  
 तदासनोर्ध्वे भगवदभिव्यक्तिक्रममाराधनानन्तरं विसर्जनक्रममाह- ब्रह्मस्वरूपमिति सार्धद्वाभ्याम्। विकल्पोपरतं विशेषण\[1\] रहितमित्यर्थः। केवलज्ञानस्वरूपमिति यावत्,  
 ज्ञानेन्द्रियगणे\[2\] चैव विकल्पं तनुते मनः ।  
 विकल्पो विविधः\[3\] क्लृप्तस्तच्च प्रोक्तं विशेषणम् ॥  
 धर्मेण सह संबन्धो धर्मिणश्च स उच्यते ।  
 विकल्पः पञ्चधा ज्ञेयो द्रव्यकर्मगुणादिभिः ॥ (5/68-69)  
 इति लक्ष्मीलन्त्रोक्तेः। विवर्तते पुनर्विशेषणसंबन्धेन व्यक्तीभवतीत्यर्थः ॥ 38-40 ॥  
 \[1 विशेषेण- मु.।\]  
 \[2 गणैश्चैतद्- मु.।\]  
 \[3 धा क्लृप्ति- मु.।\]

 क्रम एष क्रमोक्तानां मन्त्राणामवतारणे ॥ 40 ॥

 लाञ्छनादिक्रियाध्यानमेषां\[1\] चैव हि कल्पना ।  
 ज्ञातव्याऽऽराधकेनैव नित्यं कर्मणि कर्मणि ॥ 41 ॥  
 सर्वमन्त्राराधनेष्वप्ययमेवावाहनादिक्रमो ज्ञेय इत्याह- क्रम इति सार्धेन ॥ 40-41 ॥  
 \[1 ढ्यानामेषा- अ. उ.।\]

 मन्त्रन्यासमतः कुर्याद् हस्तन्यासं विना विभोः ।  
 ध्यात्वाऽथ भावनाजातैर्भोगैः परमपावनैः ॥ 42 ॥  
   
 पूजयित्वा जपान्तं\[1\] चाप्यवतार्य बहिर्यजेत् ।  
 अथ स्वहृदये भगवतोऽङ्गन्यासपूर्वकं जपयज्ञान्तं मानसैरुपचारैरभ्यर्च्य बहिर्यागं च कुर्यादित्याह- मन्त्रन्यासमिति सार्धेन ॥ 42-43 ॥  
 \[1 न्ते च अ- अ.।\]

 दक्षिणोत्तरहस्ताभ्यां हृद्बीजेन विचिन्त्य च ॥ 43 ॥

 सूर्यसोमौ ततः कुर्याद् द्रव्यदाहसमुद्भवौ ।  
 बहिर्यागविधिं दर्शयन् प्रथममर्घ्यादीनां दहनाप्यायनमुद्रादर्शनमाह- दक्षिणेति ॥ 43-44 ॥

 तोयमादाय पात्रेऽथ तत्र हृन्मन्त्रितं क्षिपेत् ॥ 44 ॥

 पुष्पगन्धसमोपेतं सुसितं शालितण्डुलम् ।  
 मन्त्रयेत् प्रणवाद्येन बहुशो हृदयेन तु ॥ 45 ॥

 तदुद्धृतेनाम्भसा वा\[1\] अस्त्रमन्त्रं समुच्चरन्\[2\] ।  
 प्रोक्षयेत् स्वासनस्थानं यागोपकरणं समुच्चरन्\[3\] ॥ 46 ॥  
 पूजोपकरणानां प्रोक्षणमाह- तोयमिति सार्धद्वाभ्याम् ॥ 44-46 ॥  
 \[1 वै- अ., चैव बख. उ.।\]  
 \[2 रेत्- अ. उ.।\]  
 \[3 त्वथ- अ. उ.।\]

 चित्रस्थाद् भगवद्बिम्बाद् भुक्तं पुष्पादिकं हि यत् ।  
 अपनीय तु तत्कुर्याद् वाससा रेणुमार्जनम् ॥ 47 ॥  
 चित्रबिम्बशोधनमाह- चित्रस्थादिति ॥ 47 ॥

 धातुद्रव्यमये कुर्यात् क्षालनं गन्धवारिणा ।  
 उपलिप्याथ भूभागं साम्भसा गोमयेन तु ॥ 48 ॥  
 लोहमयस्य शोधनमाह- धात्विति ॥ 48 ॥  
   
 उपलिप्याथ भूभागं सम्भसा गोमयेन तु ॥ 48 ॥  
   
 तत्र मण्डलमालेख्यं\[1\] सूत्रयित्वा पुरा\[2\] समम् ।  
 चतुरश्रं चतुर्द्वारं मार्गपीठाब्जभूषितम् ॥ 49 ॥

 त्रिनाभिनेमिषडरं चक्रं तु कमलाद् बहिः ।  
 मेध्यैः\[3\] सितादिकैः रागैः\[4\] पुष्पैर्वा तैश्च\[5\] तैः शुभैः ॥ 50 ॥

 चन्दनाद्यैः सुगन्धैस्तु सर्षपैस्तिलतण्डुलैः ।  
 सर्वौषधिमयेनैव पूर्णेन परिपूर्य वा ॥ 51 ॥  
 मण्डलरचनाप्रकारमाह- उपलिप्येत्यादिभिः ॥ 48-51 ॥  
 \[1 लिख्य- अ. उ.।\]  
 \[2 यथा पुरम्- बक. बख. ।\]  
 \[3 मध्यैः - मु. अटी. बक. बख. अ.।\]  
 \[4 रङ्गैः - उ.।\]  
 \[5 तच्छदैः - अ. उ.।\]

 पुष्पैरथार्घ्यपात्रं तु मन्त्रैः सम्पूज्य निष्कलैः ।  
 पात्रेऽपरस्मिंस्तस्माद् वै स्तोकमुद्धृत्य चोदकम् ॥ 52 ॥

 योगपीठार्चनं कुर्यादनुसन्धानपूर्वकम् ।  
 स्वनाम्ना प्रणवाद्येन नमोऽन्तेन यथाक्रमम् ॥ 53 ॥

 अनन्तेशं स्मरेन्मध्ये\[1\] सर्वाधारमयं प्रभुम् ।  
 आग्नेयादौ तु धर्माद्यमैशान्यान्तं\[2\] चतुष्टयम् ॥ 54 ॥

 प्रागादावप्यधर्माद्यमुत्तरान्तं न्यसेत् परम् ।  
 तदूर्ध्वे कमलं ध्यायेत् स्वनाम्नाऽथ तथोपरि ॥ 55 ॥

 स्मरेत् तत्राश्रितं सूर्यं शशाङ्कं केसरावनौ ।  
 कर्णिकास्थं हुतभुजं ततो गन्धादिना यजेत् ॥ 56 ॥  
 पीठपरिकल्पनप्रकारमाह- पुष्पैरित्यादिभिः ॥ 52-56 ॥  
 \[1 न्नित्यं- अ.।\]  
 \[\]2 न्यन्तं - मु., न्यां तच्च- अ. उ.।\]

 गणेशाद्यर्चनं कृत्वा प्रथमं गुरुसन्ततेः\[1\] ।  
 प्राप्तानुज्ञोऽथ कलशमादाय शुभलक्षणम् ॥ 57 ॥

 तमम्भसाऽस्त्रजप्तेन सम्पूर्यादौ तु निक्षिपेत् ष।  
 तद्गर्भे काञ्चनं रत्नं बीजान्योषधिसत्फलम् ॥ 58 ॥

 चूतादिविटपोद्भूतां सपत्रां पुष्पमञ्जरीम् ।  
 कौशेयवस्त्रस्रक्\[2\]कण्ठं कृत्वा चन्दनचर्चितम्\[3\] ॥ 59 ॥

 तन्मध्ये पूजयेन्मन्त्रं साङ्गं सावरणं क्रमात् ।  
 प्राग् दिङ् मण्डलबाह्येऽथ दत्वा वै पुष्प\[4\]चक्रिकाम् ॥ 60 ॥

 पीठमन्त्रोपजप्तां च तदूर्ध्वे\[5\] स्थापयेच्च तम् ।  
 अथ विष्वक्सेनादिगुरुपङ्क्त्यर्चनतदनुज्ञापूर्वकं महाकुम्भस्थापनप्रकरमाह- गणेशाद्यर्चनमित्यादिभिः। नन्वत्र गणेश इति सामान्यशब्दप्रयोगाज्जयाख्यलक्ष्मीतन्त्रपारमेश्वराद्युक्तो विनायकस्तदर्थः स्यादिति चेन्न,  
 अथ शिष्टैस्तु नैवेद्यैर्यजेद् गणपतिं प्रभुम् ।  
 विष्वक्सेनाभिधानं चाप्यादावेवार्चितो हि यः ॥ (17/142)  
 इति विशेषशब्दस्य वक्ष्यमाणत्वात्। अत एवेश्वरतन्त्रे-  
 विष्वक्सेनं गणाधीशं गुरूंश्च तदनन्तरम् ।  
 गुरून् परमसंज्ञांश्च यजेत् सर्वगुरूंस्तदा\[6\] ॥  
 आदिसिद्धसमूहं तु भगवद्ध्यानतत्परम् ।  
 नित्याधिकारिणश्चाप्तान् भगवत्तत्त्ववेदिनः ॥  
 चत्वारो मनवश्चान्ये ऋषयः सप्त पूर्वकाः\[7\] । (4/33-35)  
इति गुरुपङ्तिरुक्ता। प्राक्दिक्\[8\] पूर्वदिशीत्यर्थः। विभक्तिलोपश्छान्दसः। मण्डलबाह्ये पूर्वोक्तमण्डलाद् बहिरित्यर्थः। पीठमन्त्रोपजप्तामिति चक्रिकाया विशेषणम्। पीठमन्त्रैः पूर्वोक्तैरनन्तादिमन्त्रैः, उपजप्ताम् अर्चितामित्यर्थः ॥ 57-61 ॥  
 \[1 सन्ततौ- अ. उ.।\]  
 \[2 मुत्कण्ठं- अ.।\]  
 \[3 चर्चिकतन्दनम्- मु., चार्चित- अटी.।\]  
 \[4 पत्रपुष्पिकाम्- मु.।\]  
 \[5 तदूर्ध्वं- अ.।\]  
 \[6 स्तथा- मु.।\]  
 \[7 पूर्विकाः- अ.मु.।\]  
 \[8 दिशि- अ.।\]  
   
 अथाऽवतार्यो हृदयान्मन्त्रो विमलदीधितिः ॥ 61 ॥

 कर्मणा मनसा वाचा सिद्धिमार्गेण साधकैः ।  
 अनुज्झितस्वरूपं च सूर्यबिम्बमिवाम्भसि\[1\] ॥ 62 ॥

 कर्मणा प्रेरयेच्चैव वाचा तं मन्त्रमुच्चरेत्\[2\] ।  
 आगच्छपदसंयुक्तं संस्मरेन्मनसाकृतिम् ॥ 63 ॥  
 तत्र भगवदावाहनक्रममाह- अथेति सार्धद्वाभ्याम्। करणत्रयेणाप्यावाहनं कार्यमित्युक्त्वाऽऽवाहनकाले करणत्रयस्यापि प्रेरणोच्चारणस्मरणाख्यकार्यत्रयमपि प्रतिपादितम् । प्रेरणं चात्रार्ध्यपुष्पाञ्जलिसमर्पणमन्त्रन्याससंनिधिसंनिरोधसांमुख्यमुद्रादर्शनादिकं ज्ञेयम्। उच्चारणं चतुर्वारं बोध्यम्। मन्त्रं पूर्वोक्तं नृसिंहमन्त्रमित्यर्थः ॥ 61-63 ॥  
 \[1 मथा- उ.।\]  
 \[2 तन्मन्त्रा - अटी. उ.।\]

 एवमाहूय वै दद्यादर्घ्यपाद्ये च भक्तितः ।  
 आमूलात् सर्वमन्त्राणां व्यक्तिस्थानां समर्चनम् ॥ 64 ॥

 अर्घ्यपुष्पादिना कुर्यात् स्वेन स्वेन स्वके पदे ।  
 तदोदितं विभोर्देहाद् हृदयाद्यं चतुष्टयम् ॥ 65 ॥  
 एवमाहूतस्य भगवतोऽर्घ्यपाद्याद्युपचारानुपूर्वीं कथयन् प्रथमं लययागमाह- एवमिति सार्धेन। व्यक्तिस्थानां भगवद्दिव्यमङ्गलविग्रहविन्यस्तानामित्यर्थः। अनेनावाहनानन्तरं स्वशरीरवद् भगवदवयवेष्वपि मूलमन्त्रादीनां न्यासः कार्य इत्युक्तं भवति। अर्घ्यपुष्पादिनेत्यत्रादिशब्देन गन्धधूपौ ग्राह्यौ। स्वेन स्वेन स्वस्वमन्त्रेणेत्यर्थः ॥ 64-65 ॥

 तदोदितं विभोर्देहाद् हृदयाद्यं चतुष्टयम् ॥ 65 ॥

 न्यसेत् कमलपत्राणामा पूर्वादुत्तरान्तिकम्\[1\] ।  
 अग्नीशरक्षोवाय\[2\]व्यदलेष्वस्त्रं यथाक्रमम् ॥ 66 ॥

 नेत्रं केसरजालस्थं चक्रं नाभित्रयोपरि ।  
 श्रीवत्सकौस्तुभौ चैव वनमालां तथैव च ॥ 67 ॥

 उदक्पश्चिमभागस्थे चाक्रीये त्वप्यरत्रये\[3\] ।  
 कमलं निशिताग्रं च नन्दकं विन्यसेत् क्रमात् ॥ 68 ॥

 प्राग्भागदक्षिणस्थाभ्यां त्रितयं चाथ विन्यसेत् ।  
 कार्मुकं हेतिराट् शङ्खं ततो देवस्य दक्षिणे ॥ 69 ॥

 नेमिभागे श्रियं देवीं पुष्टिमुत्तरतो न्यसेत् ।  
 पृष्ठदेशे\[4\] स्थितां निद्रामग्रभागे सरस्वतीम् ॥ 70 ॥  
 अथ भोगयागक्रममाह- तदोदितमित्यारभ्याग्रभागे सरस्वतीमित्यन्तम्। चाक्रीये चक्रसंबन्धिनीत्यरत्रयस्य विशेषणम्। निशितान्यग्राणि यस्य तं तथोक्तं गदामित्यर्थः। अनयोरर्चनयोर्मन्त्राणां निराकारत्वसाकारत्वभेदं लयभोगसंज्ञाकत्वं च जयाख्ये प्रतिपादितम्-  
 शक्तयश्चाङ्गषट्कं च लाञ्छनं कमलादिकम् ॥  
 भूषणं कौस्तुभाद्यं च वदनानां तथा त्रयम् ।  
 सत्याद्या मूर्तयश्चैव देवे\[5\] देहस्य भाविताः ॥  
 \[6\]व्यापकस्य तथात्वेन स्वे स्वे स्थाने \[7\]प्रभात्मकाः ।  
 तद्देहसंस्थिताः सर्वे पूजनीयाः क्रमेण तु ॥  
 परिवारं विना मन्त्रैः स्वैः स्वैः पुष्पानुलेपनैः ।  
 लययागो ह्ययं विप्र लक्ष्म्यादिष्वनुकीर्तितः ॥  
 तस्माद् हृत्कर्णिकाधारे\[8\] मूर्तौ वा यत्र कुत्रचित् ।  
 मूलमन्त्रशरीरस्थं परिवारं यजेत् सदा ॥  
 याग एष लयाख्यस्तु संक्षिप्तः सर्वसिद्धिदः ।  
 मन्त्रराट् कणिकामध्ये लक्ष्म्याद्याः केसरादिषु ॥  
 साकाराः केवलाः सर्वे यत्र भोगाभिधः स तु ।  
 केवलेन\[9\] च यागेन पृथग्भूतेन नारद ॥  
 पूजनं कमलादीनामधिकाराभिधः स तु । (12/76-83) इति।  
प्रभात्मकास्तेजोरूपाः\[10\], निराकारा इति यावत्। परिवारं विना तत्तत्परिवारं विनेत्यर्थः। परिवारस्यापि परिवारकल्पनेऽनवस्थाप्रसङ्गादिति भावः। एत एव श्लोका ईश्वर\[11\]पारमेश्वरयोरपि स्वस्वोक्तमन्त्रन्यासानुसारेण प्रतिपादिताः।  
 \[1 मम्- अटी.।\]  
 \[2 वाय्वादि- मु. अटी.।\]  
 \[3 त्वपर- मु. अटी.।\]  
 \[4 देशस्थि- अ. उ.।\]  
 \[5 देहे देवस्य- मु.।\]  
 \[6 व्यापय्य च- मु.।\]  
 \[7 तथा- मु.।\]  
 \[8 कारे- अ.।\]  
 \[9 केवलेनानुभागेन- मु.।\]  
 \[10 जयाख्यवचनानां व्याख्यानमेतत्।\]  
 \[11 ईश्वर (2/100-105), पारमेश्वरे (5/125-132) चैते श्लोका द्रष्टव्याः।\]  
   
 वामदक्षिणभागाभ्यां \[1\]वीथिस्थमिषुधिद्वयम् ।  
 द्वारेष्वस्त्रं न्यसेद् भूयो मुद्रां\[2\] केणचतुष्टये ॥ 71 ॥

 सायुधानथ दिक्पालान् स्वस्थाने मण्डलाद् बहिः ।  
 मण्डलवीथ्यादिष्वर्चनीयान् परीवारानाह- वामदक्षिणेति सार्धेन। इषुधिद्‌वयं तूणीरद्वयमित्यर्थः। द्वारेष्वस्त्रं चक्रमित्यर्थः। पूर्वं भोगयागे चक्रगदयोरुक्तत्वाद् भूय इत्युक्तम् ॥ 71-72 ॥  
 \[1 विधि- मु. अटी. बक. बख.।\]  
 \[2 गदां- बक. बख.।\]

 एवं न्यस्य\[1\] ततो ध्यायेन्मन्त्रव्यूहं यथास्थितम् ॥ 72 ॥

 सर्वदेवमयं देवं सर्वेषां तेजसां निधिम् ।  
 सर्वलक्षणसम्पूर्णं सार्व\[2\]ज्ञादिगुणै\[3\]र्युतम् ॥ 73 ॥

 निष्टप्तकनकाभं च सम्पूर्णांङ्गं महानुतम् ।  
 घोरशार्दूलवदनं चण्डमार्तण्ड\[4\]लोचनम् ॥ 74 ॥

 सौदामिनीचयप्रख्यैर्लोमभिः परिपूरितम् ।  
 अरुणाम्भोजपत्राभं वज्राधिककरोरुद्दम्\[5\] ॥ 75 ॥

 चलत्फणीश्वरसटं चन्द्रकोटिशतद्युतम्\[6\] ।  
 वमन्तमान्तरं वह्निं खर\[7\]न्ध्रैर्मारुतानुगैः ॥ 76 ॥

 प्रलयाम्बुदनिर्घोषमुद्गिरन्तं स्ववाचकम् ।  
 युगान्तहुतभुग्ज्वालामण्डलान्तर्व्यवस्थितम् ॥ 77 ॥

 षडस्त्रं\[8\] चाप्यष्टबाहुं व्याप्य लोकान् स्थितं प्रभुम् ।  
 दिव्यगन्धानुलिप्ताङ्गं दिव्याम्बरधरं तथा ॥ 78 ॥

 दिव्यस्रग्वेष्टनोपेतं दिव्यालङ्कारमण्डितम् ।  
 कौस्तुभेनोरसिस्थेन श्रीवत्सेनाप्यलङ्कृतम् ॥ 79 ॥

 रत्नकाञ्चनसन्मुक्तायुक्तया वनमालया ।  
 सब्रह्म\[9\]सूत्रया चैव शोभितं परमेश्वरम् ॥ 80 ॥

 भुजान्यस्त्रवरैर्दीप्तैः कमलाद्यैर्युतानि च ।  
 क्षीरसागरवच्छुभ्रं ततः पद्मं तु दक्षिणे ॥ 81 ॥

 प्रणवध्वनिगर्भं तु हिमाद्रिशतशोऽ\[10\]धिकम् ।  
 वामे\[11\] शङ्खवरं ध्यायेद् गदाखड्गौ ज्वलत्प्रभौ ॥ 82 ॥

 दक्षिणे पाणियुग्मेऽथ चक्रं कालानलद्युतिम् ।  
 सधनुर्वामहस्ताभ्यां ततः पाणिद्वयेन तु ॥ 83 ॥

 अविद्यादलिनीं मुद्रां कर्माख्यां संस्मरेत् प्रभोः ।  
 एवमेव हि हृन्मन्त्रं ध्यायेत् कुमुदपाण्डरम्\[12\] ॥ 84 ॥

 पद्मरागाचलाकारमारक्तं च शिरः स्मरेत् ।  
 अञ्जनाश्मप्रतीकाशं शिखामन्त्रं तथाकृतिम् ॥ 85 ॥

 परितः सूर्यसन्तप्तं\[13\] यथा कनकपर्वतम्\[14\] ।  
 तथा कवचमन्त्रं च ध्यानकाले विचिन्त्य च ॥ 86 ॥

 वृतो\[15\] ज्वालासहस्रैस्तु अयस्कान्तसमद्युतिः\[16\] ।  
 सर्वास्त्रशक्तिसम्पूर्णश्चास्त्र\[17\]मन्त्रः प्रकीर्तितः ॥ 87 ॥

 निर्धूमाङ्गारशिखरसदृशो नेत्रमन्त्रराट् ।  
 ध्येयाः स्वरुचिसंयुक्ता द्विभुजाः पुरुषोत्तमाः ॥ 88 ॥

 सास्त्राः कौस्तुभपूर्वा ये गदामाले\[18\]ङ्गनाकृतीः\[19\] ।  
 फुल्लपद्मोदराभा श्रीर्नलिनीनालसंयुता ॥ 89 ॥

 चन्द्ररश्मिप्रतीकाशा श्वेतचामरधारिणी ।  
 पूर्णेन्दुसदृशी\[20\] पुष्टिरुद्वहन्ती च पाणिना ॥ 90 ॥

 सम्पूर्णममृतेनैव कलशं काञ्चनोत्थितम् ।  
 विज्ञानपुस्तककरा \[21\]स्फटिकाभा सरस्वती ॥ 91 ॥

 फुल्लेन्दीवरसंकाशा त्वक्षसूत्रकराङ्किता ।  
 ध्येया भगवती निद्रा सर्वाश्चामरलाञ्छिताः ॥ 92 ॥

 सम्मुखा देवदेवस्य वस्त्रालङ्कारमण्डिताः ।  
 मूलमन्त्रादीनां ध्यानान्याह- एवं न्यस्त्वा ततो ध्यायेदित्यारभ्य वस्त्रालङ्कारमण्डिता इत्यन्तम्। अविद्यादलिनी\[22\] मुद्रा वक्ष्यमाणा (17/105-106) ज्ञेया ॥ 72-93 ॥  
 \[1 न्यस्त्वेति भाष्यकारसंमतः पाठः।\]  
 \[2 सर्वज्ञादि- अटी. उ.।\]  
 \[3 गुणान्वितम्- अ.।\]  
 \[4 चन्द्र- उ.।\]  
 \[5 मार्ताण्ड- अ. अटी.।\]  
 \[6 करेरु- मु. अटी. ।\]  
 \[7 त्विषम्- उ.।\]  
 \[8 स्वमुखैः- बक. बख.।\]  
 \[9 षडस्रभृच्चाष्टभुजं- मु. उ.।\]  
 \[10 सद्ब्र- अ.।\]  
 \[11 शोधितम्- उ.।\]  
 \[12 हैमं- उ.।\]  
 \[13 ण्डुरम्- मु. उ.।\]  
 \[14 न्तप्तो- मु. अटी.।\]  
 \[15 पर्वतः- मु. अटी.।\]  
 \[16 वृतं- अ. उ.।\]  
 \[17 तिम्- अ., ति- उ.।\]  
 \[18 र्णमस्त्रमन्त्रं प्रकीर्तितम्- अ. उ.।\]  
 \[19 माला- बक. बख. अ. उ.।\]  
 \[20 कृति- अ., कृतीन्- उ.।\]  
 \[21 सदृशा- अ. उ.।\]  
 \[22 स्फाटि- बक. उ.।\]  
 \[23 नलिनी- अ.।\]

 एवं ध्यात्वा ततः कुर्यात् पूजनं कुसुमादिकैः ॥ 93 ॥

 स्नानैर्विलेपनैर्वस्त्रैर्माल्यैर्धूपैश्च दीपकैः ।  
 दध्ना च मधुमिश्रेण क्षीरेणाज्यान्वितेन च ॥ 94 ॥

 हृद्यैर्मृष्टैः स्थिरैर्मेध्यैर्नैवेद्यैर्विविधैः शुभैः ।  
 यथाकालोद्भवैः सर्वैः फलमूलैस्तु षड्रसैः ॥ 95 ॥

 पूजितैर्मुक्तदोषैस्तु मुद्रामन्त्रो\[1\]पलक्षितैः ।  
 मूर्तैर्ध्यानैस्तथा स्विन्नैर्बीजैर्होमादि\[2\]नाऽथवा\[3\] ॥ 96 ॥  
 षष्ठपरिच्छेदे विस्तरेणोक्तत्वादिहोपचारानुपूर्वीं संक्षेपेणाह- एवं ध्यात्वेत्यादिभिः ॥ 93-96 ॥  
 \[1 मात्रो- मु. बक. बख.।\]  
 \[2 र्हेमा- मु. अ. उ.।\]  
 \[3 यवैः - बक. बख., ऽथ वै- अ., तथा- उ.।\]  
    
 ततः स्वहस्तौ संस्कृत्य अम्भसाऽऽलम्भना\[1\]दिना ।  
 बद्ध्वा प्रदर्शयेन्मुद्रां त्रिशिखां सम्मुखे\[2\] विभोः ॥ 97 ॥

 ध्यात्वा त्रेताग्निरूपं तु दक्षिणादङ्गुलि\[3\]त्रयम् ।  
 स्पष्टमूर्ध्वशिखं\[4\] सैव ज्येष्ठाक्रान्ता कनीयसी ॥ 98 ॥

 \[5\]अथोऽखिलस्वरूपश्च\[6\] ध्वान्तातीतोऽग्निरूपधृक्\[7\] ।  
 देवो गुणत्रयातीतस्तथा मार्गत्रयातिगः ॥ 99 ॥

 धर्मैः \[8\]स्थूलतरैर्मुक्तो योऽयं व्यक्तो धियार्चितः ।  
 सम्पुटं हृदयोद्देशे बद्ध्वा हस्तद्वयेन तु ॥ 100 ॥  
 मूलमुद्रादर्शनमाह- तत इति सार्धैस्त्रिभिः। अम्भसा अर्घ्यजलेनेत्यर्थः। "मुद्राबन्धे \[9\]कराभ्युक्षाम्" इत्यर्घ्यविनियोगस्य वक्ष्यमाणत्वात्। आलम्भनादिना चन्दनादिनेत्यर्थः। आदिशब्देन कर्पूरकुङ्कुमादिकं गृह्यते। दक्षिणहस्तेऽङ्गुष्ठेन कनिष्ठिकामाक्रम्य तर्जन्याद्यङ्गुलित्रयमृज्वीकृत्य भगवदभिमुखं दर्शयेदिति फलितोऽर्थः ॥ 97-100 ॥  
 \[1 लभना- बक. बख. अ. उ.।\]  
 \[2 संमुखां- अ. उ.।\]  
 \[3 ल- बक. बख.।\]  
 \[4 मुखं- अ. उ.।\]  
 \[5 अधो- अ.।\]  
 \[6 श्चाप्यध्वा - बख. अ. उ.।\]  
 \[7 धृत्- मु. अटी.।\]  
 \[8 स्थूलादिकैर्युक्तो- अ.।\]  
 \[9 ईश्वरे (3/96), पारमेश्वरे (6/117) च दृश्यते वचनमेतदर्घ्यप्रकरणं, सात्वते (18/70-77) तु नावलोक्यते ।\]  
   
 सम्पुटं हृदयोद्देशे बद्ध्वा हस्तद्वयेन तु ॥ 100 ॥

 निरन्तराभ्यां शाखाभ्यां मुद्रैषा हार्दिकी स्मृता ।  
 हृन्मन्त्रमुद्रामाह- संपुटमिति। हार्दिकी हृदयसंबन्धिनीत्यर्थः ॥ 100-101 ॥

 अङ्गुष्ठादिकनिष्ठान्तं शाखायुग्मं पृथक् पृथक् ॥ 101 ॥

 सान्तरं सम्पु\[1\]दादस्मात् कनिष्ठादौ तथा भवेत् ।  
 शिरश्शिखातनुत्रास्त्रनेत्रमुद्रा यथाक्रमम् ॥ 102 ॥  
 शिरोमन्त्रादिमुद्रापञ्चकमाह- अङ्गुष्ठादीति सार्धेन। पूर्ववत् करद्वयेन संपुटं कृत्वाऽङ्गुष्ठयुग्मं तर्जनीयुग्मं मध्यमायुग्ममनामिकायुग्मं कनिष्ठिकायुग्मं च सान्तरालं यथा तथा पृथक् पृथग् विभज्य कनिष्ठाद्यङ्गुष्ठान्तमङ्गुलियुग्मपञ्चके क्रमेण शिरःशिखाकवचास्त्रनेत्रमुद्रा इति विज्ञेयाः ॥ 101-102 ॥  
 \[1 सम्पुटं त- अ.।\]  
     
 अस्या\[1\]मङ्गुष्ठयुग्मं तु मुद्रायां करमध्यगम् ।  
 प्रदेशिन्या\[2\] ततो विद्धि कनिष्ठान्तं श्रियादिषु ॥ 103 ॥  
 श्रियादिशक्तिमुद्राचतुष्टयमाह- अस्यामिति। अस्यां मुद्रायां पूर्वोक्तरीत्या पृथग्विभक्ताङ्गुलिद्विकपञ्चकविशिष्टायां मुद्रायामङ्गुष्ठयुग्मं करमध्ये कर्णिकारूपेण संस्थाप्य तर्जन्यादिद्विकचतुष्टये क्रमेण लक्ष्मीपुष्टिसरस्वतीनिद्रामुद्राचतुष्टयं बोध्यम् ॥ 103 ॥  
 \[1 पङ्क्तित्रयं नास्ति- बख.।\]  
 \[2 न्यादितो- अ. उ.।\]

 स्वमन्त्रयुक्ता चान्येषामर्चितानां यथाक्रमम् ।  
 पुनः पुनः प्रयोक्तव्या \[1\]हार्देयं शिरसा सह ॥ 104 ॥  
 अन्येषां हृन्मुद्रैव शिरोमुद्रया सह तत्तन्मन्त्रेण प्रयोक्तव्येत्याह- स्वमन्त्रयुक्तेति। अन्येषामित्यनेन श्रीवत्सादिभूषणानां चक्रादिलाञ्छनानामनन्तादिपीठदेवानां विष्वक्सेनादिगुरूणां द्वारावरणस्थपरिवाराणां च ग्रहणं बोध्यम् ।  
 ननु जयाख्ये\[2\] एतेषामपि मुद्राः प्रतिपादिताः। तत्राप्यनुक्तमुद्राणामेव हृ(न्मन्त्रा?न्मुद्रा)प्रदर्शनं सरसमिति चेन्न, तत्तत्संहितानिष्ठैस्तत्तदुक्तप्रकारेणैवानुष्ठेयत्वात्।  
 ननु तर्हि सात्वतोपबृंहणे जयाख्योक्ताः श्रीवत्सादिमुद्राः संगृहीता इति चेत्, सत्यम्। तत्र-  
 सामान्या सर्वमन्त्राणामेका मुद्राञ्जलिः स्मृता ॥  
 स्वेन स्वेन तु मन्त्रेण संयुक्तां तां प्रयोजयेत् ।  
     (ई. सं. 23/41-42)  
 इति सात्वतोक्तपक्षस्यापि प्रतिपादितत्वान्न भेतव्यमायुष्मता ॥ 104 ॥  
 \[1 हार्देयी- अ. उ.।\]  
 \[2 अष्टमे पटले.।\]

 परस्परमुखौ\[1\] श्लिष्टौ शाखाक्रान्तौ परस्परम् ।  
 किन्तु वै दक्षिणं हस्तमूर्ध्वं चाप्यधरेऽपरम् ॥ 105 ॥

 अविद्यादलिनी ह्येषा मुद्रा पूर्वमुदाहृता ।  
 अथ भगवतो हस्तस्थिताया अविद्यादलिन्या मुद्राय लक्षणमाह- परस्परेति सार्धेन। हस्तौ परस्पराभिमुखौ संश्लिष्टौ परस्पराङ्गुलिभिराक्रान्तौ च कृत्वा। दक्षिणमुत्तरं अपर\[2\]मधरं कुर्यादित्यर्थः ॥ 105-106 ॥  
 \[1 खाश्लि- अ. उ.।\]  
 \[2 उत्तर- अ.।\]

 एवं मुद्राचयं कृत्वा पूजां कृत्वा पुनः प्रभोः ॥ 106 ॥

 यथाशक्ति जपं कुर्याच्छतमष्टाधिकं तु वै ।  
 पूर्वोक्तां त्रिशिखामुद्रामिमामविद्यादलिनीमुद्रां च भगवते प्रदर्श्य पुनरर्घ्यादिभिरभ्यर्च्याष्टोत्तरशतवारं यथाशक्ति वा मूलमन्त्रं जपेदित्याह- एवमिति। हृन्मन्त्रादीनामेकैकवारं जपः कार्यः। तेषां मूलमन्त्राराधनाङ्गभूतत्वात् सकृज्जपेऽपि न प्रत्यवायः ॥ 106-107 ॥

 एकैवं हृदयादीनां सर्वेषां विहितं त्वथ ॥ 107 ॥

 क्रियाङ्गत्वान्न दोषोऽस्ति अन्यथा तज्जपं विना ।  
 सकृज्जपस्याप्यकरणे प्रत्यवाय इत्याह- एकैकमिति ॥ 107-108 ॥

 तमर्चयित्वाऽष्टाङ्गेन प्रणम्य परमेश्वरम् ॥ 108 ॥

 स्मृत्वा\[1\]ऽनुज्ञां समादाय यजेद् वह्निगतं ततः ।  
 एवं जपयज्ञानन्तरं साष्टाङ्गप्रणामजितन्तादिस्तोत्रपठनपूर्वकं\[2\] भगवदनुज्ञया वह्निसंतर्पणं कुर्यादित्याह- तमिति ॥ 108-109 ॥  
 \[1 स्तुत्वा- अ. उ. अटी.।\]  
 \[2 पूर्वक- अ.।\]

 कुण्डं सुलक्षणं कृत्वा संस्कारैः संस्कृतं पुरा ॥ 109 ॥

 पूजयित्वार्घ्यपुष्पाद्यैस्तत्राग्निमवतार्य च ।  
 सुसमिद्धं च निर्धूमं संशुद्धं ताडनादिना ॥ 110 ॥

 अर्घैर्निम्बुर\[1\]कुसुमैः पूजयित्वा च भावयेत् ।  
 व्यस्तो गुणगणः\[2\] षष्ठस्तेजो नाम गुणो हि यः ॥ 111 ॥

 परस्य ब्रह्मणः सोऽयं सामान्यं सर्वतेजसाम् ।  
 ध्यात्वैवं नेत्रमन्त्रेण निक्षिपेत् कुण्डमध्यतः ॥ 112 ॥

 पावनैरिन्धनैः शुष्कैः कृत्वा निर्धूममेव तम्\[3\] ।  
 समिद्भिरर्चयित्वाऽथ तन्मध्ये मन्त्रमण्डलम् ॥ 113 ॥

 ध्यात्वाऽभ्यर्च्य यथापूर्वं सन्तर्प्य सघृतैस्तितैः ।  
 परिवारयुतं देवं सहस्रशतसंख्यया ॥ 114 ॥  
   
 दद्यात् पूर्णाहुतिं सम्यग् होमसंख्यां निवेद्य च ।  
 वह्निसंतर्पणक्रममाह- कुण्डमित्यारभ्य होमसंख्यां निवेद्य चेत्यन्तम्। सुलक्षणम् एकादशपरिच्छेदोक्तलक्षणान्वितमित्यर्थः। संस्कारैः षष्ठपरिच्छेदोक्तैः, उपलेपनादिभिरित्यर्थः। पूजयित्वाऽर्घ्यपुष्पाद्यैरित्यत्रापि- "तदभ्यर्च्यार्घ्यपुष्पाद्यैर्ध्यायेत् तद्भद्रपीठवत्" (6/83) इत्याद्युक्तप्रकारो ज्ञेयः। संशुद्धं ताडनादिनेत्यत्र-  
 संताड्य चास्त्रमन्त्रेण प्रोक्षयेच्छिखया च तम् ॥  
 अर्चयेत् कवचेनैव कवचेनावकुण्ठ्य च ।  
 प्लावयेदमृतेनैव नेत्रमन्त्रेण नारद ॥  
 पूरकेणोपहृत्याथ\[4\] स्वात्मन्युपशमं नयेत् । (15/60-62)  
इति जयाख्योक्तास्ताडनादिसंस्कारा ग्राह्याः। संगृहीताश्चैवमीश्व\[5\]रतन्त्रेऽपि। समिद्भिः पूर्वोक्तसप्तसमिद्भिरित्यर्थः। मन्त्रमण्डलं मूलमन्त्रादिमन्त्रसमूहमित्यर्थः। होमसंख्यां निवेद्य, मण्डलस्थाय भगवत इति शेषः ॥ 109-115 ॥  
 \[1 निरम्ब- मु. बक. बख.।\]  
 \[2 गणात्- अ. उ.।\]  
 \[3 च- अ.।\]  
 \[4 सृत्या- मु.।\]  
 \[5 पञ्चमाध्याय इति शेषः.।\]

 ततः शुचीन् सोपवासान् शोधितान् बद्धलोचनान् ॥ 115 ॥

 भक्तान् प्रवेशयेत् तत्र गृहीतकुसुमांस्तु वै ।  
 प्रक्षेपयेन्मण्डलान्तर्नेत्रबन्धं विमुच्य च ॥ 116 ॥

 अष्टाङ्गप्रणिपातैस्तु प्रदक्षिणयुतैस्ततः ।  
 देवश्चाग्निर्गुरुः कुम्भः पूजनीयः पुनः पुनः ॥ 117 ॥

 तत्कालं भक्तिभावेन विज्ञाता योग्यता यदा\[1\] ।  
 तीव्रमन्दादिकां\[2\] तेषां तदा दीक्षां समाचरेत् ॥ 118 ॥

 जुहुयाद् व्यक्तसंशुद्धौ\[3\] शतमष्टाधिकं तु वै ।  
 तिलानां तद्वदाज्यस्य द्वादशार्णेन बुद्धिमान् ॥ 119 ॥

 दद्यात् पूर्णाहुतिं पश्चान्मन्त्रमर्घ्यादिनार्च्य च ।  
 ततश्चाङ्गसमूहेन प्रागुक्तपरिसंख्यया ॥ 120 ॥

 कुर्यादव्यक्तशुद्ध्यर्थं दद्यात् पूर्णाहुतिं ततः ।  
 स्वरूपापादनार्थं तु मूलबीजेन वै तथा\[4\] ॥ 121 ॥

 प्रणवादिनमोऽन्तेन कुर्याद् होममतन्द्रितः ।  
 ध्यात्वा निरस्तबन्धं तं शुद्धं शान्तं तु सर्वगम् ॥ 122 ॥

 समस्तसंवित्पूर्णं\[5\] च दद्यात् पूर्णाहुतिं ततः ।  
 मूलमन्त्रेण मन्त्रज्ञो भक्तानामनुकम्पया ॥ 123 ॥  
 अस्मिन्नवसरे कर्तव्यं शिष्याणां नृसिंहमन्त्रदीक्षाक्रममाह- ततः शुचीनित्यारभ्य भक्तानामनुकम्पयेत्यन्तम्। शोधितान् पूर्वोक्तब्रह्मकूर्चप्रायश्चित्तादिभिः संशुद्धानित्यर्थः। प्रक्षेपयेत्, तदञ्जलिस्थपुष्पाणीति शेषः। देवो मण्डलस्थो देव इत्यर्थः। तत्कालं भक्तिभावेन वक्ष्य\[6\]माणोत्पुलकानन्दबाष्पादिभक्तिसूच\[7\]केनेत्यर्थः । \[8\]व्यक्तसंशुद्धौ महदादिरूपेण स्थूलावस्थापन्नप्रकृतिशुद्ध्यर्थमित्यर्थः। द्वादशार्णेन\[9\] नृसिंहद्वादशाक्षरेणेत्यर्थः। अङ्गसमूहेन हृन्मन्त्रादिषट्केन। अव्यक्तशुद्ध्यर्थं सूक्ष्मावस्थापन्नप्रकृतिशुद्ध्यर्थमित्यर्थः। स्वरूपापादनार्थं चेतनशुद्ध्यर्थमित्यर्थः। मूलमन्त्रेण नृसिंहबीजेनेत्यर्थः ॥ 115-123 ॥  
 \[1 यथा- मु. अ., तथा- अटी.।\]  
 \[2 मन्दधिया- बक. बख.।\]  
 \[3 संयुक्तौ- उ.।\]  
 \[4 ततः- बक. बख.।\]  
 \[5 त्सम्पूर्णं - बख. अ. उ.।\]  
 \[6 रोमाञ्चौत्सुक्यहर्षाढ्यमानन्दाश्रुसमन्वितम् (18/119) इत्यत्र।\]  
 \[7 सूचकैरि- मु.।\]  
 \[8 वृत्त- मु.।\]  
 \[9 \`द्वादशार्णेन......प्रकृतिशुद्ध्यर्थमित्यर्थः' नास्ति- अ.।\]

 समयान् श्रावयेत् पश्चात् कुम्भेऽग्नौ मण्डले ततः ।  
 भक्त्या यया तु सम्प्राप्तमैहिकामुष्मिकं त्वया ॥ 124 ॥

 नास्याः कुर्याः परित्यागं कर्मणा मनसा गिरा ॥  
 साध्यं विना न कुर्याद्\[1\] वै स्नानादीनां च लोपनम् ॥ 125 ॥

 यावज्जीवं यथाशक्तिः संस्थितो यत्र कुत्रचित् ।  
 स्थानेषु हृदयाद्येषु कुर्यान्मन्त्रगणार्चनम् ॥ 126 ॥

 द्रव्यैः पुष्पाम्बुपूर्वैस्तु तदभावे\[2\] तु वै हृदि ।  
 मानसीं पूर्ववत् पूजां निर्वपेन्न्यासपूर्विकाम् ॥ 127 ॥

 मन्त्रनाथं गुरुं मन्त्रं\[3\] समत्वेना\[4\]भिवीक्षयेत् ।  
 मन्त्रमण्डलमुद्राणां परां गुप्तिं समाचरेत् ॥ 128 ॥

 दूरादेव नमस्कार्यो मृगराड् व्याघ्र एव वा ।  
 तदाकृतिर्मृगोऽन्यो वा तच्चर्म क्वापि नारुहेत् ॥ 129 ॥

 न चाक्रमेत पादेन न च \[5\]तल्पादिकं स्पृशेत् ।  
 पद्मपत्रैस्तथाश्वत्थपर्णैर्भोजनभाजनम् ॥ 130 ॥

 वर्जनीयं तथा शङ्खपद्माद्यङ्कितमासनम् ।  
 नक्तं वा \[6\]परिपीडं वाऽप्येकादश्यां समाचरेत् ॥ 131 ॥

 विशेषपूजनं कुर्याद् द्वादशीष्वखिलासु च ।  
 अयनादिषु चान्येषु सूर्यसंक्रणेषु च ॥ 132 ॥

 न भूतग्रहदुष्टानां व्याधीनां वा कदाचन ।  
 असिद्धेन स्वमन्त्रेण कुर्यादुत्सारिणं तु वै ॥ 133 ॥

 मन्त्रजं सिद्धिलिङ्गं यत् स्वप्ने प्रत्यक्षतोऽपि वा ।  
 अनुभूतं न वक्तव्यं कस्यचिद् गुरुणा विना ॥ 134 ॥

 व्यक्तं नृसिंहबीजं\[7\] तु दृश्यते यत्र कुत्रचित् ।  
 नमस्कुर्यात् समभ्यर्च्य वाक्पुष्पैः सप्रदक्षिणैः ॥ 135 ॥

 कृत्वाऽश्रुपातं शोकं वा विप्रयोगनिमित्ततः ।  
 स्नानादृते न कुर्याद् वै देवाग्निपितृतर्पणम् ॥ 136 ॥

 आ नाभिवर्धनात्\[8\] कालादन्यत्र सति सङ्करे\[9\] ।  
 सूतकाख्ये न कर्तव्यं प्रागुक्तं चैव यत्नतः ॥ 137 ॥

 स्वानुष्ठानं हि वै यस्मादागमात् समुपागतम् ।  
 तस्य सम्पूजनं यत्नाद् गोपनं च समाचरेत् ॥ 138 ॥

 ब्राह्मणादीन् यथाशक्ति दीनानाथांश्च पालयेत् ।  
 एवं हि समयान् दद्याद् भक्तानां भावितात्मनाम् ॥ 139 ॥

 सम्पालनाच्च येषां वै प्राप्नुयान्मन्त्रजं फलम् ।  
 इष्ट्वैवं हि ततः कुर्यात् सेचनं कलशेन तु ॥ 140 ॥  
 अथ शिष्याणां समयोपदेशप्रकारमाह- समयान् श्रावयेत् पश्चादित्यारभ्य प्राप्नुयान्मन्त्रजं फलमित्यन्तम्। कुम्भमण्डलादिस्थितभगवद्विषयकया \[10\]यया भक्त्या ऐहिकामुष्मिकफलसिद्धिर्भवति, तां भक्तिं करण\[11\]त्रयेणापि न त्यजेदिति प्रथमनियमार्थः। साध्यं विना औषधि\[12\]सेवनादिकं विनेत्यर्थः। तल्पादिकं व्याघ्रचर्मकृततल्पादिकमित्यर्थः। न स्पृशेदित्यत्रापि पादेनेत्यनुषङ्गः। परिपीडं शुद्धोपोषणमित्यर्थः। आ नाभिवर्धनात् कालाद् अन्यत्र नाभिनालच्छेदना\[13\]नन्तरमित्यर्थः। तत्पूर्वं सूतकाभावादिति भावः। तथा च जैमिनिः-  
 यावन्न छिद्यते नालं तावन्नाप्नोति सूतकम् ।  
 छिन्ने नाले ततः पश्चात् सूतकं तु विधीयते ॥ इति ।  
 एवं च-  
 अत्र दद्यात् सुवर्णं वा भूमिं गां तुरगं रथम् ।  
 छत्रं छागं वस्त्रमाल्ये शयनं वासनं गृहम् ॥  
 धान्यं गुडं तिलं सर्पिरन्यद्वास्ति गृहे वसु ।  
 आयान्ति पितरो देवा जाते पुत्रे गृहं प्रति ॥  
 तस्मात् पुण्यमहः प्रोक्तं भारते तादिपर्वणि ।  
 इत्युक्तप्रकारेणापि स्पष्टमेव श्रीनृसिंहो भजनीय इति फलितोऽर्थः। मन्त्रमण्डलमुद्राणां गोपनं पूर्वमुक्तम्। स्वानुष्ठानमित्यनेन शास्त्रस्य\[14\] गोपनमुक्तमिति ज्ञेयम् ॥ 124-140 ॥

 \[1 कुर्यास्तु- मु. अटी.।\]  
 \[2 भावात्तु- अ. उ.।\]  
 \[3 शास्त्रं- बख. उ.।\]  
 \[4 नानुभावयेत्- बख. अ. उ.।\]  
 \[5 तत्पावके क्षिपेत्- मु. अटी., तद्घातकं स्पृशेत्- अ. उ.।\]  
 \[6 परिपिण्डं - मु. बक. बख.।\]  
 \[7 बिम्बं- अ. उ.।\]  
 \[8 भिर्व- अ.।\]  
 \[9 संकटे- अ.।\]  
 \[10 दनं- मु. अ.।\]  
 \[11 \`यया' नास्ति- अ.।\]  
 \[12 करेण त्रयेणापि- मु.।\]  
 \[13 ओषधि- अ.।\]  
 \[14 च्छेदा- मु.।\]  
 \[15 स्याऽऽगो- मु.।\]

 इष्ट्वैवं हि ततः कुर्यात् सेचनं कलशेन तु ॥ 140 ॥

 आत्मनश्चानु भक्तानां नैवेद्यं प्रार्थयेत् ततः ।  
 ब्राह्मणाय च तद्दद्याद् न्य\[1\]स्तमाहृत्य मन्त्रराट् ॥ 141 ॥  
 शिष्यस्य महाकुम्भोदकेनाभिषेकमाह- इष्ट्वेत्यर्धेन। एतत्क्रमो विस्तरेण वक्ष्यमाणो\[2\] ग्राह्यः।  
 स्वानुयागार्थं कारिप्रदानार्थं च देवं देवं हविः प्रार्थयेदित्याह - आत्मन इत्यर्धेन।  
 कारिप्रदानमाह- ब्राह्मणायेत्यर्धेन। अत्रैकमूर्तेर्नृसिंहस्याराधनप्रकरणाद् ब्राह्मणायेत्येकवचनमुक्तम्, पूर्वं चातुरात्म्यार्चनप्रकरणात्-  
 संपूज्य गन्धधूपैश्च ततस्तु भगवन्मयान् ॥  
 यथाक्रमं समभ्यर्च्य नैवेद्यं प्रतिपाद्य च । (6/74-75) इति,  
 एवमुक्त्वा समभ्यर्च्य चतुरः पाञ्चरात्रिकान् ॥ (14/30)  
इति च चत्वारः कारिणः प्रोक्ता इति ज्ञेयम्। तत्राप्यशक्तावेक एवोक्तः सप्तमपरिच्छेदे (7/78)। तदानीमेकस्यैव चतुर्मूर्त्यात्मकत्वं बोध्यम्। न्यस्तमन्त्रराडाहृत्य हविषि न्यस्तं मन्त्रत्रयमुपसंहृत्येत्यर्थः। एव\[3\]मेवोक्तं पारमेश्वरादिष्वपि-  
 विनि\[4\]वेश्य च देवाय विन्यस्तानोदनोपरि ॥  
 बलवीर्यादिसन्मन्त्रान् रसवीर्यादिवर्जितान् ।  
 ओमित्युपाहरेन्मन्त्री ततः संहृतिमुद्रया ॥ इति,  
      (18/387-388)  
 त्रय्यन्तज्ञानसंपन्नान् यथोक्ताचारनिष्ठितान् ।  
 समाहूयार्घ्यगन्धाद्यैः समभ्यर्च्य यथाक्रमम् ॥  
 भगवच्छेषमादाय न्यस्तमाहृत्य मन्त्रपम् ।  
 प्राङ्निवेदनकाले तु चतुर्धा संविभज्य तम् ॥  
 प्रापणं मधुपर्काद्यमन्यच्चाभ्यवहारिकम् ।  
 तेभ्यो दद्यादेकभागमर्घ्योदकपुरस्सरम् ॥ इति।  
 पूर्वं होमात् पूर्वं कारिप्रदानमुक्तम्, इदानीं होमानन्तरमपि कारिप्रदानस्योक्तत्वात् तस्य कालद्वयेऽन्यतरकर्तव्यत्वमुक्तं भवति॥ 140-141 ॥

 \[1 तत्समाहृत्य- अ. उ., हृद्यं मेध्यं च शोभनम्- मु. अटी. बक. बख.।\]  
 \[2 शिष्यस्याधिवासदीक्षाभिषेकादयो विषया अग्रिमेषु त्रिषु (18-20) अध्यायेषु विस्तरेण प्रतिपादिताः ।\]  
 \[3 एवमेवोपबृंहितं- मु.।\]  
 \[4 विनिवेद्य- मु., संनिवेश्य- मु.।\]

 क्षमापयेत् ततो देवं यत्र यत्रावतारितम्\[1\] ।  
 अथ शिष्टैस्तु नैवेद्यैर्यजेद् गणपतिं प्रभुम् ॥ 142 ॥

 विष्वक्सेनाभिधानं \[2\]चाप्यर्घ्याद्यैरर्चितो हि यः ।  
 अपराधक्षमापणमाह- क्षमापयेदित्यर्धेन। यत्र यत्र कुम्भे मण्डलेऽग्नौ चेत्यर्थः।  
 विष्वक्सेनार्चनमाह- अथेति। शिष्टैः कारिप्रदानावशिष्टैरित्यर्थः,  
 नैवेद्यैर्मधुपर्काद्यैर्मुख्यमूर्तेर्निवेदितैः ॥  
 द्विजप्रा\[3\]शनशिष्टैस्तु स्वयं प्राशनवर्जितैः । (20/13-14)  
इति पौष्करे विष्वक्सेनार्चनप्रकरणे व्यक्तोक्तेः ॥ 142-143 ॥  
 \[1 णम्- उ.।\]  
 \[2 वाप्यादावेवा- उ.।\]  
 \[3 प्रदान- मु.।\]

 चरुरूपेण\[1\] चान्नेन सोदकेन हृदा ततः ॥ 143 ॥

 बहिराराधनस्थानात् प्रादक्षिण्येन निक्षिपेत् ।  
 पूर्वादीशानपर्यन्तं मन्त्री भूतबलिं तदा\[2\] ॥ 144 ॥  
 ततः कुमुदादिभूतेभ्यो बलिदानमाह- चरुरूपेणेति सार्धेन ॥ 143-144 ॥  
 \[1 चरुस्थेनापि- अ. उ.।\]  
 \[2 सदा- अ.।\]

 ततो विसर्जनं कुर्यादुपसंहृत्य चाखिलम् ।  
 विनिक्षिप्याम्भसो मध्ये \[1\]पत्रपुष्पफलादि यत् ॥ 145 ॥

 निष्कामः पावनार्थं तु स्तोकमुद्धृत्य वै पुरा ।  
 सन्धाय\[2\] मन्त्रपूर्वं\[3\] प्राक् तम\[4\]श्नीयाच्च मौनवान् ॥ 146 ॥  
 विसर्जनमाह- तत इत्यर्धेन। विसर्जनमत्र विष्वक्सेनस्येति बोध्यम्। भगवद्विसर्जनं तु विष्वक्सेनार्चनात् पूर्वमेव कार्यम्, तच्च- "क्षमापयेत् ततो देवं यत्र यत्रावतारितम्" (17/142) इत्यनेनैव सूचितं भवति। यतो मण्डलेऽग्नौ च भगवद्विसर्जनानन्तरं तस्मिन्नेव स्थाने विष्वक्सेनः पूजनीय इति जयाख्यपञ्चदशपटले (15/242-250) विस्तरेण एतद्विधानमुक्तम्, अत्रापेक्षितं च। उपसंहृत्य चाखिलं परिवारदेवतासमूहं च विसृज्येत्यर्थः ।  
 विष्वक्सेनार्चनानन्तरं पत्रपुष्पफलान्नादीनां जलमध्ये प्रक्षेपम्, स्वप्राशनार्थं किञ्चिदंशस्य तत्पूर्वमेव प्रत्येकं स्थापनम्, तदर्चनानन्तरं प्राशनं चाह- विनिक्षिप्येति सार्धेन। अत्र निष्काम इत्यनेन सकामस्य विष्वक्सेनार्चनानन्तरं प्रत्येकमुद्धृतस्यापि प्राशनं वर्ज्यमिति ज्ञायते। तथा च पञ्चरात्ररक्षायामाग\[5\]मप्रामाण्यवचनम्-  
 यतो भगवदर्थेन\[6\] त्यक्तं स्रक्चन्दनादिकम् ।  
 पश्चादभोग्यतां\[7\] याति विष्वक्सेन\[8\]परिग्रहात् ॥  
 अत एव निवेद्यादि\[9\] ततः\[10\] प्रागेव सात्वतैः ।  
 सेव्यते\[11\] तेन तत् तेषामुत्कर्षस्यैव कारणम् ॥ (पृ. 82-83) इति ॥ 145-146 ॥  
 \[1 पत्रपुष्पादि निक्षिपेदिति सार्वत्रिकः पाठः। 10/58 भाष्ये समुद्धृतः पाठो मूले स्थापितः।\]  
 \[2 सन्धार्य- अ. उ.।\]  
 \[3 पूतं- अ. उ.।\]  
 \[4 यत्तद- अ.।\]  
 \[5 आगमप्रामाण्यवचनमेतत् पञ्चरात्ररक्षायां नोपलभ्यते, अतः पञ्चरात्ररक्षापदमत्र आगमप्रामाण्यस्य विशेषणतया योजनीयम्।\]  
 \[6 र्थ्येन- अ.।\]  
 \[7 योग्य- अ. म.।\]  
 \[8 निवेदनात्- मु.।\]  
 \[9 द्यानि- अ. मु.।\]  
 \[10 ततोऽर्वागेव- मु.।\]  
 \[11 सेव्यन्ते- अ. मु.।\]

 भोजनान्ते ततः कुर्यात् सम्प्राप्ते तु निशामुखे ।  
 मन्त्रजापं ततो ध्यानं तोयतर्पणपूर्वकम् ॥ 147 ॥

 तथैव\[1\] रात्रिशेषं तु कालं सूर्योदयावधि ।  
 कर्तव्यं सजपं ध्यानं नित्यमाराधकेन तु ॥ 148 ॥  
 अथ भोजनानन्तरमा सायं सद्ध्यानमन्त्रजपं सायंकाले जलमध्ये स्वमन्त्रार्चनतर्पणं तदारभ्य सूर्योदयावधि च सध्यानजपमाह- भोजनान्त इति द्वाभ्याम् ॥ 147-148 ॥  
 \[1 तथैवं- मु. अटी.।\]

 एवमेव विधानेन पूजयित्वा दिने दिने ।  
 जपेल्लक्षाष्टकं मन्त्री ततः सिद्ध्यति मन्त्रराट् ॥ 149 ॥  
   
 ददाति मनसोऽभीष्टाः सिद्धीः सर्वानुरूपकाः ।  
 एवं प्रत्यहं भगवदर्चनपूर्वकं शिष्यैर्लक्षाष्टसंख्याके जपे कृते मन्त्रसिद्धिर्भवति, ततः स्वेष्टसिद्धिश्च भवतीत्याह- एवमेवेति सार्धेन ॥ 149-150 ॥

 रुद्रादित्येन्द्रऋषिभ्यो भक्तेभ्यश्च\[1\] मयोदितम् ॥ 150 ॥

 लोकचित्तानुसारेण शास्त्रं वै युगभेदतः ।  
 यागो यागोपकरणं विमलं प्रतिमादिकम् ॥ 151 ॥

 ज्ञातव्यं तत् त्वया सम्यगविरोधेन सर्वदा ।  
 आगमेभ्योऽथ तज्ज्ञेभ्यः सकाशादात्मसिद्धये ॥ 152 ॥  
 अनुक्तमन्यतो ग्राह्यमित्याह- रुद्रादित्येत्यादिभिः। अविरोधेन स्वोक्तार्थाविरोधेनेत्यर्थः ॥ 150-152 ॥  
 \[1 भ्यो यन्म- अ. उ.।\]

 अथो\[1\]क्तमिह संक्षेपाद् वदेदन्यत्र विस्तरात् ।  
 अथ संसाधितं मन्त्रं ब्रह्मचर्यादिसंयमैः ॥ 153 ॥

 पयोयावकशाकाम्बुघृतमूलफलाशनैः ।  
 मन्त्री यथा प्रयुञ्जीयाच्छान्तिकादिषु तच्छृणु ॥ 154 ॥  
 एवं पयोयावकादिप्राशनब्रह्मचर्यनियमैः साधितस्य मन्त्रस्य शान्तिकादिषु प्रयोगक्रमं श्रृण्वित्याह- अथेति द्वाभ्याम् ॥ 153-154 ॥  
 \[1 यथो- मु. बक. बख.।\]

 ज्ञात्वादौ स्वशरीरोत्थैर्लौकिकैरपि लक्षणैः ।  
 प्राप्तेन स्वप्नयोगेन संस्थिति जीवितस्य च ॥ 155 ॥

 ततः शल्य\[1\]विनिर्मुक्तं स्थानमासाद्य शोभनम् ।  
 संच्छन्नं शरजालेन साम्बरेणाथवा गृहम् ॥ 156 ॥

 तत्र\[2\] मण्डलमालिख्य सर्वोपकरणान्वितम् ।  
 चन्दनक्षोदयुक्तेन शशिना सहितेन च ॥ 157 ॥

 सुगन्धशालिचूर्णेन प्रागुदीरितलक्षणम् ।  
 निर्व्रणं\[3\] लक्षणाढ्यं च पूरितं गालिताम्भसा ॥ 158 ॥

 हेमरत्नौषधीवृक्षशाखादूर्वाफलोदरम् ।  
 धूपिताहतशुष्केण\[4\] वाससा परिवेष्टितम् ॥ 159 ॥

 सुसमाधारसंस्थं च बाह्यतो मण्डलस्य च ।  
 विन्यसेत् समसूत्रेण दिग्विदिक्कलशा\[5\]ष्टकम् ॥ 160 ॥

 सुधाचन्दनलिप्ताङ्गं\[6\] लाजतण्डुलपूरितम् ।  
 श्वेतपट्टगलोपेतं सितपुष्पस्रगन्वितम् ॥ 161 ॥

 मुक्ताफलोदरं चैव बीजमल्ल\[7\]कभूषितम् ।  
 उपकुम्भाष्टकं त्वेवं कुम्भानामुपरि न्यसेत् ॥ 162 ॥

 श्वेतचामरसंयुक्तं सितमूर्ध्ववितानकम् ।  
 बद्ध्वा सितेन सूत्रेण सप्तधा कलशाष्टकम् ॥ 163 ॥

 संवेष्ट्य कण्ठदेशान्तं त्वच्छिन्नेन दृढेन च ।  
 कृत्वैवं च ततः स्नायात् कुर्यान्न्यासादिकं ततः ॥ 164 ॥

 निशाम्बुना चन्दनेन श्वेतदूर्वाङ्कुरेण च ।  
 सुश्लक्ष्णभूर्जपत्रे तु नाम\[8\] सान्तर्गतं लिखेत् ॥ 165 ॥

 अरान्तोपगतेनैव कुर्याद् बीजेन संयुतम् ।  
 कमलं तद्बहिर्लेख्यमष्टपत्रं सकर्णिकम् ॥ 166 ॥

 नाभितुर्यमधो\[9\]वक्त्रं वर्ण\[10\]पत्राष्टकं लिखेत् ।  
 तदन्तस्तच्चतु\[11\]र्थान्तं मन्त्रेशं च लिखेत् परम् ॥ 167 ॥

 नतिप्रणवगर्भं तु ततः कमलबाह्यगम्\[12\] ।  
 विलिख्य नेमिनवमं द्विधोर्ध्वाधोमुखं तु वै ॥ 168 ॥

 संवेष्ट्य सितसूत्रेण अर्घ्य\[13\]कुम्भे निवेशयेत् ।  
 आधारे शालिचूर्णीये मण्डलाग्रे निधाय तम् ॥ 169 ॥

 आवाह्य मण्डले मन्त्रं प्राग्वद् हृदयकोटरात् ।  
 ततः\[14\] श्वेतोपचारेण तत्र मन्त्रेश्वरं यजेत् ॥ 170 ॥

 पूर्णेन्दुमण्डलान्तस्थमुद्गिरन्तं सुधारसम् ।  
 शशाङ्कशतसङ्काशं ध्यात्वा सपरिवारकम् ॥ 171 ॥

 यच्छ\[15\] यच्छ महाशान्तिं पूजान्ते समुदीरयेत् ।  
 ततः शशाङ्कदिग्भागे कुण्डे पूर्णेन्दुलक्षणे ॥ 172 ॥

 क्षीरतण्डुलमध्वा\[16\]ज्यैर्गुग्गुलेन तिलेन च ।  
 सचन्दनेन होमं तु सप्तरात्रं समारचेत् ॥ 173 ॥

 पयोभुक् परमेशं च प्रहराष्टकमर्चयेत् ।  
 होमान्ते कलशस्थस्य पयसा शीतलेन तु ॥ 174 ॥

 सेचनं चाम्भसा कुर्यात् प्रत्यहं प्रहराष्टकम् ।  
 स्नानान्ते ब्रह्मरन्ध्रोर्ध्वे संस्मरेन्मन्त्रनायकम् ॥ 175 ॥

 स्रवन्तममृतं त्वेवं\[17\] शान्तिर्भवति शाश्वती ।  
 अथवा\[18\]ऽऽदाय मृत्पात्रं वैदलं वाऽथ काष्ठजम् ॥ 176 ॥

 तत्र पङ्कजवत् कुर्याद् रचनामोदनेन च ।  
 पिष्टनिर्मितपात्राणां सम्प्रज्वाल्य घृतेन तु ॥ 177 ॥

 दीपाष्टकं ततः पूजां कुर्यात् पूजादिकैर्बलैः ।  
 स्विन्नानि सप्तबीजानि विकीर्य च तदूर्ध्वतः ॥ 178 ॥

 ततोऽर्चिते तोयकुम्भे धूपपात्रं तु विन्यसेत् ।  
 अच्छिन्नधूपप्रसरं त्रैकाल्यं च बलिं हरेत् ॥ 179 ॥

 शान्त्यर्थं देशपालानां भूतानामेवमेव हि ।  
 पृष्ठे चोदकघारां वै अत्त्छिन्नां पदसप्तकम् ॥ 180 ॥

 शान्तये बलिमन्त्राणा\[19\]मस्त्रमन्त्रेण पातयेत् ।  
 इति शान्तिविधानं च पौष्टिकं च निबोधतु ॥ 181 ॥  
 पूर्वं शान्तिविधिमाह- ज्ञात्वेत्यारभ्य इति शान्तिविधानं चेत्यन्तम्। शशिना कर्पूरेण। नाम साध्यनामधेयमित्यर्थः। साध्यनामधेयप्रकारः पारमेश्वरे प्रतिपादितः-  
 साध्यनामस्वरूपं तु व्यापकं वक्ष्यते पुनः ॥  
 तारान्ते बीजशक्तिश्च दैवतं तस्य चेत् ततः ।  
 शान्तिं पुष्टिं च वश्यं च विजयं चैवमादिकम् ॥  
 द्वितीयान्तं समुच्चार्य कुरुवीप्सान्वितं ततः ।  
 यच्छ\[20\]- यच्छ- पदान्तं वा प्राक्स्थितैः प्रणवान्तिमैः ॥  
 अङ्कयेदवसाने च साध्यलक्षणमीरितम् ॥ (24/116-119) इति।  
सान्तर्गतं सकारान्तर्गतमित्यर्थः। अरान्तोपगतेन बीजेन, अनुस्वारेणेत्यर्थः। नाभितुर्यं वकारम्, तच्चतुर्भान्तं नाभिचतुर्थान्तम्, वकारान्तमिति यावत्। मन्त्रेशं श्रीनृसिंहबीजम्। नेमिनवमं टकारमित्यर्थः ।  
 तथा च प्रयोगः- आदौ स्वशरीरोत्थैर्लौकिकैर्लक्षणैः प्राप्तेन स्वप्नयोगेन च जीवितस्य संस्थितिं ज्ञात्वा सर्वशल्यविनिर्मुक्तं शोभनं स्थानमासाद्य केवले(न) शरजालेन सवस्त्रेण वा समाच्छादितं यागगेहं परिकल्प्य तत्र मध्ये वेदिकायां चन्दनचूर्णमिश्रेण कर्पूरसिहितेन सुगन्धशालिचूर्णेन-  
 चतुरश्रं चतुर्द्वारं मार्गपीठाब्जभूषितम् ॥  
 त्रिनाभिनेमिष़डरं चक्रं तु कमलाद् बहिः । (17/49-50)  
  इत्युक्तलक्षण(ण?णं) मण्डलमालिख्य नि(पु?र्व्रणं) सलक्षणं गालितोद(कं?क)पूर्णं हेमरत्नसर्वोषधिपल्लवदूर्वाफलपूरितं सुधूपिताह\[21\]तशुक्लवस्त्रपरिवेष्टितं महाकु(म्भ?म्भं) मण्डलस्य बहिः पूर्वभागे आधारचक्रिकोपरि संस्थाप्य तत्परितोऽष्टदिक्ष्वपि तथाविधं कलशाष्टकं विन्यस्य सुधाचन्दनलिप्ताङ्गं तण्डुलपूरितं शुक्लकौशेयपरिवेष्टितकण्ठं शुक्लपुष्पमालिकालङ्कृतं मुक्ताफलोदरं बीजपूरितशरावपिहितमुपकुम्भाष्ट(क?कं) दिक्कलशानामुपरि विन्यस्य यागगेहं श्वेतचामरसंयुक्तसितदुकूल\[22\]वितानकैरलङ्कृत्याच्छिन्नेन दृढेन सितेन सूत्रेण कलशाष्टकं कण्ठदेशान्तं सप्तवारं परितः संवेष्टयेत्। एवं सर्वोपकरणानि संपाद्य यथाविधि स्नात्वा मन्त्रन्यासादिकं कृत्वा हरिद्रोदकविमिश्रितेन चन्दनेन दूर्वाङ्कुरेण लेखिन्या सुश्लक्ष्णे भूर्जपत्र\[23\]मध्ये सकारान्तर्गतं साध्यनाम विलिख्य तद्बहिः सकर्णिकमष्टपत्रं कमलं विलिख्य पत्राष्टकेऽधोवक्त्रं वकारं विलिख्य तदन्तः प्रणवनमःसंपुटितं वकारान्वितं नृसिंहबीजं विलिख्य कमलाद् बहिरूर्ध्वमुखमधोमुखं च संख्याहीनं टङ्कारमूर्मिकारूपेण परितः संलिख्य तद्यन्त्रं सितसूत्रेण संवेष्ट्यार्घ्यकुम्भे निधाय मण्डलाग्रे शालिचूर्णपरिकल्पिते स्थण्डिले तं कुम्भं निधाय मण्डले स्वहृदयान्मन्त्रनाथमावाह्य तत्र श्वेतैरुपचारैरभ्यर्च्य पूर्णेन्दुमण्डलान्तस्थं सुधारसमुद्गिरन्तं शशाङ्कशतसंकाशं सपरिवारं मन्त्रनाथं ध्यात्वा पूजान्ते महाशान्तिं यच्छ यच्छेति प्रार्थयेत्। तत उत्तरदिग्भागे पूर्णेन्दुसदृशे वृत्तकुण्डे क्षीरतण्डुलमधुघृतगुग्गुलतिलचन्दनैः\[24\] सप्तभिर्द्रव्यैः सप्तरात्रं होममाचरन्, केवलपयःप्राशनं कुर्वन्, परमेशं मन्त्रनाथं प्रत्यहं प्रहराष्टकेऽप्यर्चयन्, होमान्ते कलशस्थस्य भगवतः पयसा शीतलोदकेन च प्रहराष्टकेऽपि सेचनं कुर्वन्, प्रत्यहं स्नानान्ते साधकस्य ब्रह्मरन्ध्रोपर्यमृतं स्रवन्तं मन्त्रनाथं स्मरेत्। अनेन शान्तिर्भवति।  
 अथवा मृण्मयं वैदलं काष्ठजं वा पात्रमादाय तत्र केवलान्नेष्टपत्रं कमलं विरचय्य तद्दलाष्टके पिष्टनिर्मितघृतपूरितप्रज्वा\[25\]लितदीपाष्टकं विन्यस्य पुष्पादिभिरभ्यर्च्य स्वि\[26\]न्नानि सप्तविधबीजानि तदुपरि विकीर्यैकं तोयकुम्भमभ्यर्च्य तदुपरि धूपपात्रं निधायाच्छिन्नधूपप्रसरं यथा तथा कालत्रयेऽपि देश\[27\]पालानां भूतानां बलिं हरेत्। बलिधर्तॄणां पृष्ठे सप्तपदावधि शान्त्यर्थमच्छिन्नां करकोदकधारामस्त्रमन्त्रेण सेचयेत् ॥ 155-181 ॥  
 \[1 शल्यादिनि- मु. बक. बख., कल्पा- अ., शाल्या- अटी.।\]  
 \[2 मन्त्र- बक.।\]  
 \[3 निर्घृणं- अ. अटी.।\]  
 \[4 शुक्लेन- अ.।\]  
 \[5 कमला- मु. अटी. बक. बख.।\]  
 \[6 ङ्गला- मु. अटी. बक. बख.।\]  
 \[7 मल्लिक- अ., जामलक- मु.।\]  
 \[8 नमसा- अटी.।\]  
 \[9 मथो- अटी.।\]  
 \[10 वर्णं- अ. उ.।\]  
 \[11 र्थ्यन्तं- मु. अटी. बक. बख., र्थस्थं- अ. उ.।\]  
 \[12 कम्- बक. बख. अ. उ.।\]  
 \[13 अपि- मु., अवि- अटी., उप- अ., अप्कुम्भेऽपि- उ.।\]  
 \[14 ततश्चेतोपचारेणातन्त्रं- मु. अटी.।\]  
 \[15 यच्च यच्च- मु. अटी. बक. बख.।\]  
 \[16 ध्वाज्यगु- उ.।\]  
 \[17 चैवं- अ., चैव- उ.।\]  
 \[18 अथादाय तु- अ., अथादाय च- उ.।\]  
 \[19 शान्त्यर्थी- अ.।\]  
 \[20 धर्तॄणां - अ. उ.।\]  
 \[21 यच्च यच्च- अ. मु.।\]  
 \[22 तं हत- अ.।\]  
 \[23 वितत- मु.।\]  
 \[24 पत्रे- मु.।\]  
 \[25 छन्दैः- अ.।\]  
 \[26 प्रज्व- अ.।\]  
 \[27 स्विन्नादि- अ.।\]  
 \[28 कालानां- - अ.।\]

 इति शान्तिविधानं च पौष्टिकं च निबोधतु ॥ 181 ॥

 कुङ्कुमक्षोदमिश्रेण कुसुम्भरजसा तु वै ।  
 पूर्ववन्मण्डलं कुर्याद् रक्तचन्दनभूषितम् ॥ 182 ॥

 नीवारतण्डुलेनैव ताम्रवर्णैस्तिलैः\[1\] शुभैः ।  
 सम्पूर्य बदरोपेतैरुपकुम्भाष्टकं हि यत् ॥ 183 ॥

 सोपकुम्भानि कुम्भानि रक्तसूत्रेण वेष्ट्य च ।  
 शेषं यद्विहितं चात्र तत्तद् रक्तं प्रकल्पयेत् ॥ 184 ॥

 ततः स्नातः कृतन्यासो नाम रोचनया लिखेत् ।  
 अलक्तकाम्बुयुक्तेन सान्द्रदर्भाङ्कुरेण तु\[2\] ॥ 185 ॥

 पूर्ववत् पद्मगर्भस्थं ततः पत्रेष्वधोमुखम् ।  
 बीजं नियोजयेत् तन्मे गदतश्चावधारय ॥ 186 ॥

 नेमेरेकोनविंशाख्यवर्णस्याधोगतं न्यसेत् ।  
 बीजं नाभितृतीयं यत् तदधः पञ्चमारगम् ॥ 187 ॥

 शिरसाऽरान्तपूर्वेण युक्तं बाह्याद् दशादिना ।  
 तदन्तस्थं न्यसेद् बीजं नाभितुर्यासनस्थितम् ॥ 188 ॥

 नाभिसप्तमगर्भेऽथ विन्यसेत् कमलं तु तत् ।  
 बीजं पुष्टिपदोपेतं कुरुवीप्सासमन्वितम् ॥ 189 ॥

 लिखेत् प्रणवपूर्वं तु बहिरष्टासु दिक्षु वै ।  
 संवेष्ट्य रक्तसूत्रेण मधुतोयघटे न्यसेत् ॥ 190 ॥

 निधाय पूर्ववत् कुर्याद् दिग्बन्धं हृदयादिकैः ।  
 अस्त्रेण तु विदिग्बन्धं \[3\]नेत्रेणोर्ध्वमधस्तथा ॥ 191 ॥

 ततो विद्रुमसंकाशं मन्त्रमावाह्य संयजेत् ।  
 अथो\[4\] मन्त्रगणं सर्वं लोके शास्त्रान्तसंयुतम् ॥ 192 ॥

 रक्तैरकण्टकैर्हृद्यैरर्चनं कुसुमैर्हितम् ।  
 राजमुद्गैस्तु नैवेद्यं युक्तमत्र गुलोदनम् ॥ 193 ॥

 गुलरञ्जितभक्ष्याणि कुर्यान्नानाविधानि वै ।  
 सम्भवे सति वै रक्तं सर्वं कार्यमसम्भवे ॥ 194 ॥

 रञ्जयेत् कुङ्कुमाद्येन केनचिद् रक्तधातुना ।  
 सर्वं जपावसानं तु कृत्वा होमं समाचरेत् ॥ 195 ॥

 घृतैस्तिलैस्तु पूर्वोक्तैः शर्कराबदरान्वितैः ।  
 दत्वा पूर्णाहुतिं कुर्यात् सेचनं शर्कराम्भसा ॥ 196 ॥

 पूर्ववन्मन्त्रनाथस्य साध्यगर्भीकृतस्य च ।  
 ततः पूर्वोक्तविधिना बलिकर्म समाचरेत् ॥ 197 ॥

 सप्तरात्रं त्रिरात्रं\[5\] वा पुष्टिरुत्पद्यते महत् ।  
 प्रभावान्मन्त्रराजस्य विधिनानेन सर्वदा ॥ 198 ॥  
   इति शान्तिविधिः ॥  
 अथ पौष्टिकविधिमाह- पौष्टिकं च निबोधतु इत्यारभ्य विधिनानेन सर्वदेत्यन्तम्। नाम साध्यनामधेयम्। पूर्ववत् पद्मगर्भस्थं लिखेत्, कर्णिकामध्ये लिखेदित्यर्थः। नेमेरेकोनविंशाख्यवर्णस्य बकारस्य नाभितृतीयं बीजं लकारं पञ्चमारगम् उकारमरान्तपूर्वेणानुस्वारेण बाह्याद् दशादिना टकारेणेत्यर्थः। नाभितुर्यासनस्थितं पूर्ववद् वकारस्योपरि स्थितं बीजं नृसिंहबीजं तदन्तस्थं न्यसेत्, कर्णिकामध्ये विलिखेदित्यर्थः। नाभिसप्तमगर्भे सकारगर्भे इत्यर्थः। बीजं नृसिंहबीजम्। पुष्टिपदोपेतं कुरुवीप्सासमन्वितं पुष्टिं कुरु कुरु इत्यनेनान्वितमित्यर्थः ।  
 तथा च प्रयोगः- कुङ्कुमक्षोदमिश्रेण कुसुम्भरजसा पूर्ववन्मण्डलमालिख्य रक्त\[6\]चन्द्रकभूषितं कृत्वा कुम्भस्थापनादिकं सर्वं पूर्ववत् कृत्वोपकुम्भाष्टकं तु नीवारतण्डुलैस्ताम्रवर्णैस्तिलैर्बदरीफलैरापूर्य दिक्कुम्भानामुपरि संस्थाप्य (तां?तान्) रक्तसूत्रेण सप्तधा संवेष्टयेत्। अन्यच्चोपयुक्तं यद्यत् तत्सर्वमपि कल्पयेत्। ततः स्नात्वा कृतन्यासादिकोऽलक्तकाम्बुमिश्रया रोचनया दृढदूर्वाङ्कुरेण लेखिन्या भूर्जपत्रे पद्मगर्भमध्ये साध्यनाम विलिख्याष्टपत्रेष्वधोमुखं ब्लूमिति बीजं विलिख्य परितः पूर्ववत् टङ्कारं विलिख्य पूर्ववद् वकारान्वितं नृसिंहबीजं कर्णिकान्तिर्विलिख्य तत्कमलं सकारगर्भे विन्यस्य तदष्टदिक्षु ॐ पुष्टिं कुरु कुर्विति विलिख्य तद्यन्त्रं रक्तसूत्रेण संवेष्ट्य मधुतोयकुम्भे विन्यस्य तं पूर्वोक्तस्थाने निधाय हृदादिभिश्चतुर्मन्त्रैः प्रागादिदिक्चतुष्टयमस्त्रमन्त्रेण विदिक्चतुष्टयमस्त्रमन्त्रेणाध ऊर्ध्वं च बद्ध्वा ततो देवमावाह्य \[7\]विद्रुमाभं ध्वात्वा पूर्वं मण्डलोक्तेन परिवारमन्त्रगणेन सह रक्तवर्णैः कुसुमादिभी राजमुद्गाख्यैर्बीजैर्गुलोदनैर्गुलरञ्जित\[8\]भक्ष्यैश्च यथाविधि देवं यजेत्। एवं च सर्वमुपचारगणं रक्तवर्णं कुर्यात्। तदसंभवे कुङ्कुमादिना गैरिकादिधातुना वा रक्तीकुर्यात्। एवं जपयज्ञान्तमभ्यर्च्य घृतैः शर्कराबदरफलान्वितैस्ताम्रवर्णैस्तिलैश्च यथाविधि पूर्णाहुत्यन्तं हुत्वा पूर्ववत् कुम्भस्थस्य देवस्य शर्कराम्भसा सेचनं कृत्वा पूर्वोक्तरीत्या बलिकर्म च कुर्यात्। एवं सप्तरात्रं त्रिरात्रं वा कृते मन्त्रमहिम्ना महती पुष्टिरुत्पद्यते ॥ 181-198 ॥  
 \[1 सितैः- मु.।\]  
 \[2 च- बख. उ.।\]  
 \[3 नेत्रेण तु अधोर्ध्वतः- अ. उ.।\]  
 \[4 अथ- बख. उ., तथा- अ.।\]  
 \[5 द्विरात्रं- अ.।\]  
 \[6 चन्दनेति मूलस्थः पाठः।\]  
 \[7 विद्रुमाङ्गं- अ.।\]  
 \[8 रञ्जिते- अ.।\]

 अथानेन हि मन्त्रेण कुर्यादाप्यायनं तु वै ।  
 परस्य\[1\] चात्मनो मन्त्री यथा तदवधारय ॥ 199 ॥

 मण्डलं मण्डनायुक्तं\[2\] चतुर्वर्णकभूषितम् ।  
 वस्त्रस्रग्दर्पणोपेतं किङ्किणीव्य\[3\]जनान्वितम् ॥ 200 ॥

 घृतेन मधुना दध्ना पयसा सुश्रुतेन च ।  
 व्यस्तेन उपकुम्भौ तु द्वौ द्वौ सम्पूर्य यत्नतः ॥ 201 ॥

 मधूकफलकर्पूरद्राक्षामलफलैस्ततः\[4\] ।  
 पात्राण्यापूर्य कुम्भानां वक्त्रदेशे निधाय च ॥ 202 ॥

 साङ्कुराणि शरावाणि सिक्तानि शिशिराम्भसा ।  
 सुधाचन्दनलिप्तानि सितपुष्पान्वितानि च ॥ 203 ॥

 चर्चितानि सितार्घ्येण\[5\] योज्य कुम्भान्तरावनेः ।  
 सितरक्तं तु हेमाभं पुष्पाद्यमखिलं हि यत् ॥ 204 ॥

 उपचारे तु विहितं तदादृत्याखिलं तु वै ।  
 कृताह्निकः शुद्धवासाः\[6\] सिंहमन्त्राभिधानधृक् ॥ 205 ॥

 सकुङ्कुमेन क्षीरेण ईषदिक्षुरसेन च ।  
 तथा च मधुना भूर्जे वस्त्रे वा सार्णमध्यगम् ॥ 206 ॥

 दत्वा संज्ञापदं\[7\] कुर्याद् बाह्ये पद्मं चतुर्दलम् ।  
 तद्बहिर्द्विगुणैः पत्रैः कर्णिकाकेसरान्वितम् ॥ 207 ॥

 द्विषट्कपत्रं तदनु तद्बहिः षोडशच्छदम् ।  
 ततस्त्रिरष्टपत्रं तु तद्बाह्ये वृत्तमालिखेत् ॥ 208 ॥

 अधोमुखं तु सर्वेषां दलानां बीजपञ्चकम् ।  
 क्रमेण पूर्वपद्मात् तु योजनीयं हि तच्छृणु ॥ 209 ॥

 नाभिसप्तमवर्णं यन्नाभितुर्योपरि\[8\] स्थितम् ।  
 उत्तराधरयोगेन तदेवादाय वै पुनः ॥ 210 ॥

 अथ नाभितृतीयं तु \[9\]अधो द्वाभ्यां तु विन्यसेत् ।  
 अधःस्थं सप्तमं नाभेस्तच्चतुर्थं तु मूर्धनि ॥ 211 ॥

 ततः सप्तममादाय तृतीयं तदधो न्यसेत् ।  
 तदधो नेमिवर्णाच्च योजयेदूनविंशकम् ॥ 212 ॥

 भूयो नेमेस्तथादाय नाभिसप्तमपृष्ठगम् ।  
 तस्याप्यधस्तृतीयं तु\[10\] नाभिदेशाच्च विन्यसेत् ॥ 213 ॥

 सर्वेषां नाभिपूर्वं तु पञ्चमारगसंयुतम् ।  
 निदध्यादासनं पश्चाच्छिरसा लाञ्छयेत् क्रमात् ॥ 214 ॥

 नवमेन तु वै नेमेररोपान्त्यगतेन तु ।  
 नाभीयतुर्यवर्णान्तं\[11\] प्राग्वन्मध्येऽत्र\[12\] मन्त्रराट् ॥ 215 ॥

 वौषट्पदद्वयान्त\[13\]स्थमथ बीजं हि केवलम् ।  
 दलान्तरालभूमौ तु चतुष्पत्रस्य योजयेत् ॥ 216 ॥

 अरावसानसंभिन्नं कृत्वा वै नाभिसप्तमम् ।  
 तेन युक्तं तथा दद्यादष्टपत्रस्य सन्धिषु ॥ 217 ॥

 तेनैव नाभितुर्यं\[14\] तु भेदयित्वा तदन्तगम्\[15\] ॥  
 कृत्वा\[15\] बीजवरं कुर्याद् द्विषट्पत्रान्तरालगम् ॥ 218 ॥

 वषट्कारपदोपेतं बीजं शीताम्बु\[16\]सन्निभम् ।  
 न्यसेत् षोडशपत्रस्य सन्धिदेशगतं ततः ॥ 219 ॥

 नाभेः सप्तमबीजं तु तच्चतुर्थासनस्थितम् ।  
 अराच्चतुर्धशेनैव\[17\] तदन्तेनाभिभूषितम् ॥ 220 ॥

 एतत्सम्पुटमध्यस्थं क्षरन्तममृतं महत् ।  
 पूर्ववद् बाह्यपद्मस्य प्रादक्षिण्येन विन्यसेत् ॥ 221 ॥

 नाभितुर्यमथादाय स्थितं तत्सप्तमोपरि ।  
 नेमेर्नवमबीजेन अरा\[18\]न्ताद्येन चाङ्कयेत् ॥ 222 ॥

 बीजमेतन्नियोक्तव्यं संख्याहीनं निरन्तरम् ।  
 ऊर्मिभूतं बहिष्ठस्य पयोजा\[19\]वरणस्य च ॥ 223 ॥

 लिख्यैवं\[20\] सितरक्तेन पीतसूत्रेण वेष्टयेत् ।  
 मध्विक्षुरस आम्रा\[21\]म्बुपूर्णकुम्भे\[22\] नियोज्य च ॥ 224 ॥

 चन्दनेन समालिप्तं\[23\] कृत्वा पुष्पस्रगन्वितम् ।  
 तन्निधायोदिते स्थाने ततो मन्त्रेश्वरं यजेत् ॥ 225 ॥

 हृत्पुण्डरीकमध्यस्थं परिवारसमन्वितम् ।  
 स्वच्छस्फटिकवर्णाभं हिमादधिकशीतलम् ॥ 226 ॥

 ध्यायेत् तं ब्रह्मरन्ध्रोर्ध्वे सितं पद्ममधोमुखम् ।  
 तत्कर्णिकोदरे लीनं स्मरेद् गगनमण्डलम् ॥ 227 ॥

 प्रकाशितं निशानाथमयूखाखिलतारकैः ।  
 विक्षिप्तवाहैराकीर्णं सुरसिन्धुविनिर्गमैः ॥ 228 ॥

 अथार्घ्यपुष्पपूर्वाणां भोगानामर्चने विभोः ।  
 प्रागुक्तानां क्रमेणैव \[24\]अनुसन्धानमाचरेत् ॥ 229 ॥

 यं यं संकल्पयेद् भोगं तं तं भाव्य सुधामयम् ।  
 पतन्तमम्बराद् वेगादमृतांशुपरिप्लुतम् ॥ 230 ॥

 साक्षादमृतरूपस्तु\[25\] तैस्तैरमृतसम्भवैः ।  
 बृंहितं मुदितं मग्नं संप्लुतं मन्त्रराट् स्मरेत् ॥ 231 ॥

 ततोऽवतार्य हृदयात् साधनेन यजेद् बहिः ।  
 इष्ट्\[26\]वाऽथ वह्निगर्भस्थं ध्यात्वा सन्तर्पयेत् ततः ॥ 232 ॥

 सामलैराज्यसिक्तैस्तु विल्वैर्दूवाङ्कुरैर्नवैः ।  
 तिलैर्गोक्षीरसंयुक्तैर्लाजतण्डुलमिश्रितैः ॥ 233 ॥

 सिताज्यपुष्पसंयुक्तैर्दद्यात् पूर्णाहुतिं ततः ।  
 मधुक्षीरोदकेनाथ कुर्याद् द्वै मन्त्रसेचनम् ॥ 234 ॥

 घृतेन पाय\[27\]सान्नेन\[28\] पायसेन फलैः शुभैः ।  
 पूर्ववद् बलिदानं तु कुर्यादाप्यायनं भवेत् ॥ 235 ॥  
     
   इति पौष्टिकविधिः ॥  
 अथाप्यायनविधिमाह- अथानेन हि मन्त्रेणेत्यारभ्य कुर्यादाप्यायनं भवेदित्यन्तम्। सार्णमध्यगं सकारान्तर्गतमित्यर्थः। संज्ञापदं साध्यनामधेयमित्यर्थः। नाभिसप्तमवर्णं यत् सकारः, नाभितुर्योपरि स्थितं वकारोपरि स्थितमित्यर्थः। इदं प्रथमबीजम्। उत्तराधरयोगेन तदेवादाय\[29\] वैः पुनः। सकारस्याधो वकारं संयोज्येत्यर्थः। इदं द्वितीयबीजम्। नाभितृतीयं लकारं द्वाभ्यामधः, वक्ष्यमाणसकारवकारयोरित्यर्थः। तत्रापि नाभेः सप्तमं सकाराख्यं वर्णम्, अधःस्थम्, तच्चतुर्थँ वकाराख्यं वर्णं मूर्धनि। इदं तृतीयबीजम्। सप्तमं सकारम्, तृतीयं लकारम्, नेमिवर्गादूनविंशकं बकारम्। इदं चतुर्थबीजम्। भूयो नेमेस्तमादाय\[30\] सकारमादायेत्यर्थः। नाभिसप्तमपृष्ठगं सकारोपरि स्थितमित्यर्थः। नाभिदेशात् तृतीयं लकारमित्यर्थः। इदं पञ्चमपृष्ठगं सकारोपरि स्थितमित्यर्थः। नाभिदेशात् तृतीयं लकारमित्यर्थः। इदं पञ्चमबीजम्। सर्वेषां पञ्च(म?)बीजानामित्यर्थः। पञ्चमारगसंयुतम् उकारान्वितं नाभिपूर्वं यकारम् आसनं निदध्याद् अधः संयोजयेदित्यर्थः। अरोपान्त्यगतेन अनुस्वारान्वितेन नेमेर्नवमेन टकारेण शिरसा लाञ्छयेत् टकारमुपरि न्यसेदित्यर्थः। नाभीयतुर्यवर्णान्तं प्राग्वन्मध्येऽत्र मन्त्रराट्। प्राग्वत् शान्तिकपौष्टिकोक्तवदित्यर्थः। मध्ये कर्णिकामध्ये नाभीयतुरीयवर्णान्तं\[31\] वकारान्तमित्यर्थः। मन्त्रराट् नृसिंहबीजमित्यर्थः। वौषट्पदद्वयान्तस्थमित्यपि मन्त्रराडित्यस्यैव विशेषणम्। केवलं बीजं वकाररहितं नृसिंहबीजमित्यर्थः। अरावसानसंभिन्नं विसर्गान्तमित्यर्थः। नाभिसप्तमं सकारम्, तेन युक्तं नृसिंहबीजमित्यर्थः। नाभेः सप्तमबीजं सकारम्, तच्चतुर्थासनस्थितं वकारोपरि स्थितम् । अराच्चतुर्दशेन औकारेण, तदन्तेनानुस्वारेण। एतत्संपुटमध्यस्थं स्वामित्यक्षरद्वयसंपुटितं नृसिंहबीजमित्यनुषङ्गः। नाभितुर्यं वकारम्, तत्सप्तमोपरि स्थितं सकारोपरि स्थितमित्यर्थः। नेमेर्नवमबीजेन टकारेण, अरान्ताद्येन अनुस्वारेणेत्यर्थः।  
 अथ प्रयोगः- अत्र पूर्वोक्तमेव मण्डलं चतुर्वर्णभूषितं परिकल्प्य तद्यागस्थानं वितानपुष्पमालादर्पणकिङ्गिणीचामरव्यजनादिभिरल्ङ्कृत्य घृतेन मधुना दध्ना सुश्रितक्षीरेण च प्रत्येकं द्वौ द्वावुपकुम्भौ संपूर्य मधूकफलकर्पूरद्राक्षामलकफलैः शरावाण्यापूर्यतान्युपकुम्भमुखेषु संस्थाप्य शिरोमन्त्रेणाम्भसा सिक्तानि सुधाचन्दनलिप्तानि सितपुष्पान्वितानि सितार्घ्येणार्चितानि साङ्कुराणि शरावाणि दिक्कुम्भान्तरालेषु संस्थाप्यात्रोपयुक्तं पुष्पादिकं सर्वं सितरक्तं हेमाभं चाहरेत्। ततः कृताह्निकः शुद्धवासाः साधको मन्त्रन्यासादिकं कृत्वा नृसिंहोऽहमिति तदभिमानमाश्रित्य सकुङ्कुमेन क्षीरेणेषदिक्षुरसमधुभ्यां विमिश्रितेन भूर्जपत्रे सकारान्तर्गतं साध्यनामधेयं विलिख्य तद्बहिश्चतुर्दलपद्मं तद्बहिः कर्णिकाकेसरान्वितमष्टदलं पद्मं तद्बहिर्द्वादशदलं पद्मं तद्बहिः षोडशदलं पद्मं तद्बहिश्चतुर्विंशतिदलं पद्मं\[32\] तद्बहिरेकं वृत्तं चालिख्य चतुर्दलेषु स्म्युंट् इति बीजम्, अष्टदलेषु प्स्युंट् इति बीजम्, द्वादशदलेषु स्फ्युट् इति बीजम्, षोडशदलेषु स्प्युट् इति बीजम्\[33\], चतुर्विंशतिदलेषु स्फ्युट् इति बीजं चाधोमुखं विलिखेत्, कर्णिकामध्ये वौषट् क्ष्वौं वौषट् इति विलिख्य चतुर्दशान्तरालेषु क्षौं इति केवलं नृसिंहबीजं विलिख्याष्टपत्रान्तरालेषु क्षः इति बीजं विलिख्य, द्वादशपत्रान्तरालेषु क्ष्वः इति। विलिख्य, \[34\]षोडशदलान्तरालेषु वषट् क्षौं वषट् इति विलिख्य, चतुर्विंशतिदलान्तरालेषु स्वौं क्षौं स्वौं इति विलिख्य, वृत्ताद् बहिः प्संट् इति बीजं प्रादक्षिण्येन निरन्तरं संख्याहीनमूर्मिभूतं विलिख्य तद्यन्त्रं सितरक्तेन पीतसूत्रेण संवेष्ट्य मध्विक्षुरसपू(र्वां?र्ण)पूर्णकुम्भे निधाय तं कुम्भं चन्दनैरालिप्य पुष्पमाल्यैरलङ्कृत्य पूर्वोक्ते स्थाने निधाय स्वहृदयकमले समस्तपरिवारसमन्वितं स्वच्छस्फटिकसंनिभं हिमादधिकशीतलं श्रीमन्नृसिंहं ध्यात्वा तद्ब्रह्मरन्ध्रोपरि स्थितमधोमुखं पद्मं ध्यात्वा तत्कर्णिकायां परिपूर्णेन्दुमण्डलनक्षत्रवृन्दमन्दाकिनीप्रवाहैराकीर्णं गगनमण्डलं संस्मृत्य  
 ततः खाब्जकमध्यात्तु ह्यूर्ध्वस्थां संस्मरेच्च्युताम् ।  
 गङ्गां भगवतो मूर्ध्नि तेनामृतजलेन तु ॥ (2/74)  
अर्घ्यादिभोगैरभ्यर्च्य ततः स्वहृदयाद् देवमवतार्य कुम्भे\[35\] मण्डले च यथाविधि समभ्यर्च्याग्नौ देवमावाह्य सामलकैराज्यसिक्तैर्विल्वैर्दूर्वाङ्कुरैर्गोक्षीरसंयुक्तैर्लाजतण्डुलमिश्रितैः सिताज्यपुष्पसंयुक्तैस्तिलैश्च संतर्प्य पूर्णाहुतिं दत्वा प्राग्वन्मधुक्षीरोदकेन यन्त्रस्थस्य मन्त्रनाथस्य सेचनं कृत्वा घृतेन \[36\]पायसान्नेन पायसेन फलैश्च पूर्ववद् बलिदानं कुर्यात्। अनेन आप्यायनं भवति ॥ 199-235 ॥  
    (इत्याप्यायनविधिः॥)

 \[1 परस्येवा- मु., परस्यैवा- अटी., परस्य वा- अ., परमस्यात्मनो- उ.।\]  
 \[2 मधुना- मु. अटी.।\]  
 \[3 व्यञ्जन- मु.।\]  
 \[4 युतम्- बक. बख. अ. उ.।\]  
 \[5 र्युतः - अ.।\]  
 \[6 द्येन- उ.।\]  
 \[7 शुक्ल- मु. अटी. बक. बख.।\]  
 \[8 पनं- बक. बख. उ.।\]  
 \[9 दयस्थि- अ.।\]  
 \[10 अधोर्ध्वाभ्यां- अ. उ.।\]  
 \[11 च- बक. बख. उ.।\]  
 \[12 वर्णानामिति सार्वत्रिकः पाठः।\]  
 \[13 ध्येऽथ- अ.।\]  
 \[14 पदा- अ.।\]  
 \[15 र्यात्तु- अ.।\]  
 \[16 कम्- अटी., रम्- अ.।\]  
 \[17 पङ्क्तिरेषा नास्ति- उ.।\]  
 \[18 पीता- मु. अटी.।\]  
 \[19 आरा- मु.।\]  
 \[20 अन्तरा- बक. उ.।\]  
 \[21 वयो- अ.।\]  
 \[22 पङ्क्तिद्वयं नास्ति- उ.।\]  
 \[23 दूर्वा- बक. बख., आर्द्वा- अ.।\]  
 \[24 कुम्भं - अ.।\]  
 \[25 लब्धं- अ. उ.।\]  
 \[26 समावृतम्- अ. उ.।\]  
 \[27 नाथं- बक. बख. उ.।\]  
 \[28 त्वनु- अ. उ.।\]  
 \[29 रूपैस्तु- अ.उ.।\]  
 \[30 दृष्ट्वा- उ.।\]  
 \[31 पयसा- मु. अटी. बक. बख. अ.।\]  
 \[32 तेन- अ.।\]  
 \[33 माधाय- मु.।\]  
 \[34 स्तदादाय- मु.।\]  
 \[35 तुर्य- मु.।\]  
 \[36 \`पद्मं' नास्ति- अ.।\]  
 \[37 \`बीजम्' नास्ति- अ.।\]  
 \[38 \`षोडशदलेषु स्प्युट् इति चतुर्विंशतिदलेषु स्फ्युट् इति बीजम्' वारद्वयं लिखितम्- अ.।\]   
 \[39 कुम्भम- अ.।\]  
 \[40 पयसा- अ.।\]

 अथ रक्षाविधानं तु वक्ष्ये सम्यग् यथास्थितम् ।  
 येन विज्ञातमात्रेण नीरुजः सर्वदा भवेत् ॥ 236 ॥

 सामान्यं सर्वदोषाणां ज्ञातानां च निवारणे ।  
 अज्ञातानां विशेषेण तत् सम्यगवधारय ॥ 237 ॥

 ताराग्रहोपतापेन धातुर्वैषम्यमेति वै ।  
 तद्वैषम्यात् प्रकुप्यन्ति व्याधयस्तु ज्वरादयः ॥ 238 ॥

 तत्कोपावसरेणैव ब्रह्मरक्षोमुखा ग्रहाः ।  
 शाकि\[1\]न्यो भूतवेतालाः संक्रामन्ति हि देहिनः\[2\] ॥ 239 ॥

 निमित्तं विद्धि सर्वेषां कर्म यद् वै पुरा कृतम् ।  
 सामर्थ्येन तु मन्त्रेण ज्ञानेन तपसा च\[3\] वै ॥ 240 ॥

 जपा\[4\]ऽध्ययनहोमेन दानेन विविधेन च ।  
 मन्त्रौषध्युपयोगेन सहसा नाशमेति तत् ॥ 241 ॥

 प्राधान्येन तु सर्वेषां मन्त्र\[5\]मत्रानुतिष्ठति ।  
 यस्य स्मरणमात्रेण नाविशन्ति ग्रहादयः ॥ 242 ॥

 कृत्वाधारं यथोक्तं तु यजनार्थँ नृकेसरेः ।  
 बीजैः सिद्धार्थकोपेतैरुपकुम्भानि पूर्य च ॥ 243 ॥

 वक्त्रेष्वप्युपकुम्भानां सफलानि\[6\] नियोज्य च ।  
 तिलसर्ष\[7\]पपूर्णानि पात्राणि\[8\] विततानि\[9\] च ॥ 244 ॥

 सुसमं तद्बहिर्दद्याद् दिक्षु लोहशराष्टकम् ।  
 कण्ठ\[10\]देशेषु बध्नीयाच्छराणां\[11\] दृढतन्तुना ॥ 245 ॥

 बर्हि\[12\]पक्षसमायुक्तां सर्पकञ्चुकभूषिताम् ।  
 महौषधीं भूतजटां शमीशाखासमन्विताम् ॥ 246 ॥

 पञ्चरागेण\[13\] सूत्रेण उदगाशादितः क्रमात् ।  
 प्रादक्षिण्येन तु त्रेधा वेष्टयेत् तच्छराष्टकम्\[14\] ॥ 247 ॥

 अष्टानां पूर्णकुम्भानामन्तरान्तरयोगतः ।  
 दद्यादुच्चासनस्थं तु दीपाष्टकमनुक्रमात् ॥ 248 ॥

 तैलेन राजिकाख्येन ताम्रपात्रस्थितास्तु वै ।  
 पीदानां वर्तयो देया महाराजतरञ्जिताः\[15\] ॥ 249 ॥

 अथ\[16\] बद्धशिखो मौमीं प्राग्वद् दिग्बन्धमाचरेत् ।  
 अभिसन्धाय मनसा सर्वदोषपलायनम् ॥ 250 ॥

 संयजेन्मन्त्रनाथं तु काम्यैर्बहुविधैः शुभैः ।  
 पुष्पैर्धूपैस्तु नैवेद्यैर्भक्ष्यैः सफल\[17\]मूलकैः ॥ 251 ॥

 हुत्वाऽथ\[18\] सर्वबीजानि सिद्धार्थकयुतानि च ।  
 राजिकाघृतयुक्तानि तिलानि सफलानि च ॥ 252 ॥

 ध्यात्वा\[19\] पूर्णाहुतिं दद्यान्मध्याह्नसमये ततः ।  
 रक्ष्यं सुनिर्मलं कृत्वा पूर्वमभ्यञ्जनादिकैः ॥ 253 ॥

 हेमर(क्तौ?त्नौ)षधिस्नानैः प्रोक्षयित्वा प्रवेश्य च ।  
 ताडयित्वाऽस्त्रपुष्पेण आपादात् \[20\]संनिरीक्ष्य च ॥ 254 ॥

 नतजानुशिरः कृत्वा देवाय विनिवेदयेत् ।  
 उत्तराभिमुखं कृत्वा आसने परिघान्विते\[21\] ॥ 255 ॥

 अस्त्रोपलक्षिते चैव तथार्घ्यादिसमन्विते ।  
 षडङ्गेनाथ मन्त्रेण तस्य न्यासं समाचरेत् ॥ 256 ॥

 मनसा करशाखासु स्वस्थानेष्वथ विग्रहे ।  
 सचक्रमथ तस्याग्रे षट्कोणं मण्डलं लिखेत् ॥ 257 ॥

 वृतं ज्वालागणेनैव ततस्तत्र निवेशयेत् ।  
 प्रागुक्तरचनाढ्यं\[22\] तु सुपूर्णं\[23\] गन्धवारिणा ॥ 258 ॥

 सप्तकं कलशानां तु मध्ये योज्यं तदक्षिषु ।  
 अश्रिभ्यामन्तरालस्थं दीपषट्कं यथा पुरा ॥ 259 ॥

 कृत्वा मध्य\[24\]कुम्भे तु साङ्गं मन्त्रेश्वरं यजेत् ।  
 नमो नृसिंहभूतेभ्यः प्रणवाद्येन पूजयेत् ॥ 260 ॥

 कोणेषु भगवद्भक्तनिचयं\[25\] दोषनाशनम् ।  
 पूजयित्वा यथान्यायं पुष्पधूपादिकेन वै ॥ 261 ॥

 दिग्बन्धमथ वै कुर्यात् सास्त्रैः सिद्धार्थकैः क्रमात् ।  
 ताडयेदातुरं पश्चादा पादान्मस्तकावधि ॥ 262 ॥

 स्वपाणिव्यजनेनाथ समाकृष्य विनिक्षिपेत् ।  
 दोषजालं च तद्देहाद्\[26\] गगने वा धरातले ॥ 263 ॥

 ततोऽग्निपात्रमादाय निर्धूममतिदीप्तिमत् ।  
 तस्मिन्निरिन्धने कुर्याद् होमं सिद्धार्थकैस्तिलैः\[27\] ॥ 264 ॥

 मूलमन्त्रेण वास्त्रेण\[28\] शताष्टाधिकसंख्यया ।  
 अमुकं रक्ष रक्षेति स्वाहाशब्द\[29\]समन्वितम् ॥ 265 ॥

 मन्त्रान्ते तु पदं कुर्याद् भ्रामयेन्मूर्ध्नि चाहुतिम् ।  
 महिषाक्षमथादाय सिद्धार्थकसमन्वितम्\[30\] ॥ 266 ॥

 प्रजप्य धूपयेत् तं वै कृत्वा च्छन्नं तु वाससा ।  
 निधाय सजलं पात्रमग्निपात्रोपगं ततः ॥ 267 ॥

 नैवेद्यशेषमन्यस्मिन् सर्वमुद्धृत्य सोदकम् ।  
 पशुप्रतिनिधिं चैव रञ्जितं कुङ्कुमादिना ॥ 268 ॥

 धात्वाश्रितानां\[31\] दोषाणां मनसा परिकल्पितम् ।  
 यदीय\[32\]मस्य\[33\] वै बाध\[34\]मिन्द्रियाणां च धातुषु ॥ 269 ॥

 आदाय च बलिं शश्वत् सिंहसत्येन\[35\] मुञ्चतु ।  
 अन्तरान्तरयोगेन वामदक्षिणपाणिना ॥ 270 ॥

 असंख्यामाचरेद् होमं बलियुक्तं प्रदक्षिणैः ।  
 बलिपाणिमथ क्षाल्य अस्त्रजप्तेन\[36\] वारिणा ॥ 271 ॥

 भूतिमादाय वै कुण्डाद् दग्ध\[37\]गोमयजं तु वा ।  
 प्रजप्य बहुशोऽस्त्रेण ललाटादङ्घ्रिगोचरम् ॥ 272 ॥

 कार्याणि चोर्ध्वपुण्ड्राणि पृष्ठे\[38\] पार्श्वद्वयेऽपि\[39\] वा ।  
 स्वस्त्यस्तु ते युतेनाथ मन्त्रेणार्घ्योदकेन तु ॥ 273 ॥

 मन्त्रकुम्भात् समेतेन विप्रुड्भिर्ह्लादयेदनु\[40\] ।  
 ध्यात्वा पूर्णेन्दुगं मन्त्रं पूर्णचन्द्रायुतोपमम् ॥ 274 ॥

 ब्रह्मरन्ध्रे\[41\] तु साध्यस्य स्रवन्तममृतं महत् ।  
 शरीरविटपं तेन सेचयेच्च नखावधि ॥ 275 ॥

 एवं कृत्वाऽर्चयेद् भूयो \[42\]मन्त्रं मण्डलकुम्भगम्\[43\] ।  
 कुम्भं\[44\] तं शयनागरे ऊर्ध्वदेशे निधाय वै ॥ 276 ॥

 वस्त्रपीठोपरिस्थं तु च्छन्नं कृत्वा तु वाससा ।  
 तत्रापि दिग्विदिक्स्थं च दद्यात् पूर्णघटाष्टकम् ॥ 277 ॥

 अच्छिन्नप्रसरं धूपं दीपपात्रं घृतादिना ।  
 फलपुष्पौषधीदीपला\[45\]जासिद्धार्थकं दधि\[46\] ॥ 278 ॥

 पात्रसङ्घं तदग्रे तु कृत्वा चाथ बलिं हरेत् ।  
 निशामुखे तु सम्प्राप्ते सर्व\[47\]दोषप्रशान्तये ॥ 279 ॥

 एकस्मिन् वै समादाय पात्रे यत् कल्पितं विभोः ।  
 आयुष्यधूपदीपाच्च उपसंगृह्य यत्नतः ॥ 280 ॥

 तद्\[48\]भूतदत्तमन्यस्मिन् षण्णां वा तत्पृथक् पृथक् ।  
 स्वदीपालङ्कृतं कृत्वा स्वघटोपरि\[49\] विन्यसेत् ॥ 281 ॥

 रक्षरक्षपदोपेतं मन्त्रमस्त्रयुतं स्मरेत् ।  
 रक्ष्यस्य शिरसि भ्राम्य यथा दत्तं क्रमेण तु ॥ 282 ॥

 सत्त्वशुद्धांस्तथा भूयो \[50\]मद्भक्तान् बलिवाहकान् ।  
 अस्त्राभिमन्त्रितान्\[51\] दद्यात् तेषां सिद्धार्थकान्\[52\] करे ॥ 283 ॥

 प्रजप्य भस्मना कुर्याल्ललाटे तिलकं तु वै ।  
 प्रवाहयेद्\[53\] बलिं \[54\]मन्त्री ह्यगाधेऽम्भसि वै पुरा ॥ 284 ॥

 चत्वरे वृक्षमूलेऽथ ग्रामाद् वा नगराद् बहिः ।  
 देवभूतबलिक्षेपो विहितश्चात्र कर्मणि ॥ 285 ॥

 धूमायन्तं\[55\] च सिद्धार्थैर्वह्निपात्रं पुरोदितम् ।  
 तेनैव बलिपात्रेण सोदकेन समन्वितम् ॥ 286 ॥

 त्यजेत् कूपसमीपे तु वाप्यां वा निकटे तरोः ।  
 बलिं\[56\] क्षिप्त्वा समाचम्य धौताङ्घ्रिकरपल्लवः ॥ 287 ॥

 रक्ष्यावनौ सुलिप्तायां परितः शोधितस्य च ।  
 तन्मूर्ध्नि दीपपात्रे\[57\] च सिद्धार्थक्षेपमाचरेत् ॥ 288 ॥

 प्रजप्य बहुशोऽस्त्रेण मूलसम्पुटितेन च ।  
 बध्नीयात् सप्तरात्रं तु प्रत्यहं तस्य चाम्बरे ॥ 289 ॥

 कृतेनानेन विधिना पीडितानां सदैव हि ।  
 रक्षणं रसधातूनां\[58\] शश्वदेव हि जायते ॥ 290 ॥

 ततः प्रलिप्ते भूभागे कुशाजिनसमावृते ।  
 कृतन्यासः स्वयं तिष्ठेद् रक्ष्यागारे सहायवान् ॥ 291 ॥

 पयोभुग् वा निराहारो ध्यानजप्यपरायणः ।  
 आदिमध्यावसानस्थं\[59\] रात्र्यंशेषु समाचरेत् ॥ 292 ॥

 पूजनं हवनं\[60\] सम्यग् बलिदानसमन्वितम् ।  
 सक्तुना सोदकेनैव मधुनाऽथ\[61\] घृतेन च\[62\] ॥ 293 ॥

 पूर्वभागे तु यामिन्यामतीते\[63\] विहितो बलिः ।  
 यवगोधूमशाल्युत्थचूर्णेन सगुडाम्भसा ॥ 294 ॥

 त्रि\[64\]प्रकाराणि संवर्त्य मोदकानि तु पाणिना ।  
 वृत्तदीपशिखाकारैस्तुल्यान्याम्रफलस्य च ॥ 295 ॥

 क्षीरयुक्तैरपक्वैस्तैर्मध्य\[65\]रात्र्यां\[66\] बलिं हरेत् ।  
 सुमर्दितैस्तिलैः\[67\] कृष्णैर्बीजैः पाकविवर्जितैः ॥ 296 ॥

 तण्डुलै रजनीचूणैर्दध्ना दूर्वाङ्कुरैः फलैः ।  
 व्यतीतायां तु शर्वर्यां बलिं रक्षागृहाद् बहिः ॥ 297 ॥

 मार्गैकदेशे निक्षिप्य चत्वरे\[68\] वापि शोधिते ।  
 अथाभिमन्त्र्य बीजानि सप्तधान्यानि मल्लके ॥ 298 ॥

 दद्याद् द्विजेन्द्रकन्यायै\[69\] तत्सकाशात् समाहरेत् ।  
 तिस्रः प्रसृतयः पात्र एकस्मिन् सप्त चापरे ॥ 299 ॥

 एकादश ततोऽन्यस्मिन् घटे पात्रत्रयं ततः\[70\] ।  
 अस्त्रसम्पुटितेनैव सिंहबीजेन मन्त्रवित् ॥ 300 ॥

 शतमष्टाधिकं चैव द्विगुणं त्रिगुणं क्रमात् ।  
 तेन तोयघटानां तु उद्धृत्योद्धृत्य निक्षिपेत् ॥ 301 ॥

 एकं स्थले जले चान्ये प्रातर्मध्यं दिनक्षये ।  
 आ समाप्तेरिदं कुर्यात् सामान्यं भूततर्पणम् ॥ 302 ॥

 ततोऽपरस्मिन्नहनि इष्ट्वा मन्त्रं तु मण्डले ।  
 हुत्वा यथाविधानेन दत्वा पूर्णाहुतिं तु वै ॥ 303 ॥

 सितेन\[71\] शालिचूर्णेन अष्टाश्रं मण्डलं लिखेत् ।  
 तन्मध्ये शङ्खमध्यस्थं कमलं लिख्य षड्दलम् ॥ 304 ॥

 दद्याद् घटाष्टकं बाह्ये प्राग्वद् दीपसमन्वितम् ।  
 अवतार्य च तन्मध्ये रक्षाकुम्भं शिरःस्थितम् ॥ 305 ॥

 अपनीय पुरा तस्मादर्घ्यमाल्यानुलेपनम् ।  
 शीतलोदकधारां\[72\] च पूरणार्थं परां\[73\] क्षिपेत् ॥ 306 ॥

 यथा यथा क्षयं याति तत्रस्थमुदकं तु वै ।  
 तथा तथा भवेद् वृद्धी रक्ष्यस्याखिलधातुषु ॥ 307 ॥

 स्रग्वस्त्रार्घ्या\[74\]नुलेपाद्यैर्नवैः\[75\] कृत्वार्चितं तु तम् ।  
 ततः सम्पूज्य तन्मध्ये मन्त्रनाथं यथा पुरा ॥ 308 ॥

 रक्तधातोर्भवेद् येन नृणामुपचयो महान् ।  
 मन्त्रदत्तेन सुरभिनैवेद्येनाथ तर्पयेत् ॥ 309 ॥

 अर्घ्यं पुष्पं रजो धूपं दीपं \[76\]यन्मन्त्रयोजितम् ।  
 तत्सर्वमुपसंहृत्य नित्यमम्भसि निक्षिपेत् ॥ 310 ॥

 शेषस्य विनियोगं तु प्रागुक्तं सर्वमाचरेत् ।  
 तृतीयेऽह्नि ततः कुर्याच्चतुरश्रं तु मण्डलम् ॥ 311 ॥

 षट्कोणं चैव तन्मध्ये पुरमुल्लिख्य साम्बुजम् ।  
 तत्र कुम्भसमूहं तु तस्माद् दीपान्तरीकृतम् ॥ 312 ॥

 इष्ट्वा तु मन्त्रदत्तेन तर्पयेद् ब्राह्मणांस्तु वै ।  
 वृत्तमण्डलमध्ये तु चतुर्थेऽहनि संलिखेत् ॥ 313 ॥

 अष्टारं\[77\] दीप्तिमच्चक्रं वह्निवेश्म तदन्तरे ।  
 तत्रेष्ट्वा मन्त्रमूर्तिं तु कृत्वा रक्षां यथा पुरा ॥ 314 ॥


 द्विजेन्द्रजां कुमारीं च तथा ब्राह्मणदारिकाम्\[78\] ।  
 पूजयित्वा यथान्यायं ताभ्यां यच्छेन्निवेदितम् ॥ 315 ॥

 अथाष्टकोणं कुर्वीत मण्डलं पञ्चमेऽहनि ।  
 शङ्खं तदन्तरे कुर्याच्छङ्खस्योदरगं लिखेत् ॥ 316 ॥

 सनाभिवेदिपञ्चारं भूतावासं च हेतिराट् ।  
 सकुम्भानां च दीपानां प्राक् कृत्वा विनियोजनम्\[79\] ॥ 317 ॥

 विविधैः पूजयेद् देवं नैवेद्यैः कुसुमादिकैः ।  
 देवोपभुक्तमन्नं\[80\] तु क्षिप्त्वा प्रागुक्तमाचरेत् ॥ 318 ॥

 अथ षष्ठे दिने कुर्यात् त्रिकोणं\[81\] भुवनान्तरे ।  
 सप्तारं तु महाचक्रं सप्तलोकमयं हि यत् ॥ 319 ॥

 तदन्तरे चतुर्दिक्षु\[82\] गदाद्वन्द्वद्वयं लिखेत् ।  
 तन्मध्ये तद्घटान्तःस्थं यजेन्मन्त्रं यथाविधि ॥ 320 ॥

 इष्ट्वा नैवेद्यमादाय उच्चस्थाने निधाय तत्\[83\] ।  
 उपभोगं \[84\]यदाऽऽयाति काकादेः खेचरेषु च ॥ 321 ॥

 चतुरश्रं चतुर्द्वारं मण्डलं सप्तमेऽहनि ।  
 कुर्यात् कोणचतुष्के तु लिखेच्छङ्खचतुष्टयम् ॥ 322 ॥

 तत्र मध्ये लिखेत् पद्ममसंख्यदलभूषितम् ।  
 तत्कर्णिकाश्रितं चक्रं द्वादशारं विलिख्य च ॥ 323 ॥

 अष्टदिक्ष्वष्टकं दद्यात् कलशानां सदीपकम् ।  
 तत्र षड्दिवसोर्ध्वं तु विनियोगं समाचरेत् ॥ 324 ॥

 नैवेद्यस्य च मन्त्रज्ञो दक्षिणाभिः समन्वितम् ।  
 एवं मांसादिधातूनां क्रमादुपचयो भवेत् ॥ 325 ॥

 महिषोऽजो गुडं चैव हरिणः शशकस्तथा ।  
 मयूरश्चक्रवाकस्तु सप्ताहं सप्तकं\[85\] तु वै ॥ 326 ॥

 देह\[86\]धात्वाश्रितानां तु सत्त्वानां पिशिताशिनाम् ।  
 रसोद्यपीष्टैः सम्पाद्यं न सजीवं हि \[87\]जङ्गमम् ॥ 327 ॥

 स्वार्थतो वा परार्थेन श्रेयसेऽभिनिवेशिना ।  
 प्राणिहिंसा न कार्या वै विशेषाज्जीवितैषिणाम् ॥ 328 ॥

 आयुषः क्षयमायाति नूनं प्राणिवधान्नृणाम् ।  
 भूताभयप्रदानेन आयुषो वृद्धिमाप्नुयात् ॥ 329 ॥

 आयुरारोग्यमैश्वर्यमपमृत्युजयं महत्\[88\] ।  
 बलमोजो धृतिर्धैर्यं स्यान्मन्त्रान्न\[89\] परायुषः ॥ 330 ॥

 मन्त्रपूजा जपो होमो दानं हेमगवादिनाम् ।  
 ऐहिकामुष्मिकीं वृद्धिं सत्त्वस्थानां करोति च ॥ 331 ॥

 मण्डलस्थं ततः क्षान्त्वा\[90\] ह्यतीते सप्तमे दिने ।  
 रजांसि बलयो वान्यत् प्राग्वदादाय संत्यजेत् ॥ 332 ॥

 इति रक्षाविधानं तु सरुजानामुदाहृतम् ।  
 अथ रोगार्तानां रक्षाविधिमाह- अथ रक्षाविधानं त्विति प्रक्रम्य सरुजानामुदाहृतमित्यन्तम् ।  
 प्रयोगः- श्रीनृसिंहाराधनार्थं पूर्ववन्मण्डलं कुम्भं च संस्थाप्योपकुम्भांस्तु श्वेतसर्षपोपेतैर्बीजैरापूर्य (तदपियानशरीरान्? तत्पिधानशरावान्) सफलसर्षपतिलैरापूर्य तद्बहिरष्टदिक्षु सुसमं लोहमयं बाणाष्टकं निधाय तान् दृढेन तन्तुना कण्ठदेशे बद्ध्वा बर्हिप\[91\]क्षसमायुक्तं\[92\] सर्पनिर्मुक्तकञ्चुकभूषितं महौषध्या भूतजटया शमीशाखया च समन्वितं तद् बाणाष्टकं पञ्चवर्णेन सूत्रेणोत्तरदिशमारभ्य प्रादक्षिण्येन त्रेधा संवेष्ट्याष्टानां पूर्णकुम्भानामन्तरालेषून्नतासनस्थितं राजिकाख्येन तैलेन पूरितं ताम्रपात्रस्थितं महाराजतरञ्जितवर्तियुक्तं दीपाष्टकं विन्यस्य स्नातो बद्धशिखो मौनी साधकः प्राग्वद् दिग्बन्धं कृत्वा सर्वदोषपलायनं संकल्प्य मन्त्रनाथं श्रीमन्नृसिंहं काम्यैर्बहुविधैः शुभैः पुष्पैर्धूपैः फलैर्मूलैर्नैवेद्यैर्भक्ष्यैश्च यथाविधि समभ्यर्च्याग्निमध्ये च देवं सिद्धार्थान्वितैः सर्वबीजै राजिकाघृतयुक्तैः सफलैस्तिलैश्च सन्तर्प्यातुरमापादाद् मस्तकावध्यस्त्रपुष्पैः संताड्य नेत्रमन्त्रेण संनिरीक्ष्य नतजानुशिरः कृत्वा भगवते निवेद्य परिघान्वितेऽस्त्रेणाभिमन्त्रितेऽर्घ्याद्यभ्यर्चिते आसने तं समुपवेश्य षडङ्गेन श्रीमन्नृसिंहमन्त्रेण तस्य हस्तयोर्देहे च यथाविधि न्यासं मनसा कृत्वा तस्याग्रे सचक्रं षट्कोणं मण्डलमालिख्य तत्र पूर्वोक्तं रचनापरिष्कृतं गन्धवारिणा पूर्णं कलशसप्तकं मध्ये षट्कोणेषु च संस्थाप्य कोणान्तरालेषु पूर्वोक्तरीत्या दीपाष्टकं च निधाय मध्यकुम्भे साङ्गं मन्त्रनाथं समभ्यर्च्य कोणस्थकलशेषु ॐ नृसिंहभूतेभ्यो नम इति सर्वदोषनाशनं नृसिंहभूतगणं समभ्यर्च्यास्त्राभिमन्त्रितैः सिद्धार्थैर्दिग्बन्धं कृत्वा पुनरातुरं पुष्पैः संताड्य स्वपाणिव्यजनेन तद्दोषगणं सर्वं तद्देहान्मनसा समाकृष्य गगने धरातले वा विनिक्षिप्य निर्धूममतिदीप्तिमदग्निपात्रमादाय निरिन्धने तस्मिन्नग्नौ सिद्धार्थकैस्तिलैश्चाष्टोत्तरशतसंख्ययाऽमुकं रक्ष रक्ष स्वाहेत्यन्तेन मूलमन्त्रेणास्त्रमन्त्रेण वा जुहुयात्। प्रत्याहुत्याहुतिद्रव्यं तन्मूर्ध्नः परितो भ्रामयेत्। सिद्धार्थकसमन्वितं महिषाक्षगुग्गुलुमादाय मूलमन्त्रेण धूपयित्वाऽऽतुरं वाससाऽऽच्छाद्य सजलं पात्रमग्निपात्रसमीपे निधायाऽन्यस्मिन् पात्रे नैवेद्यशेषं सर्वं निधाय कुङ्कुमादिना रक्तीकृत्य सोदकं तदन्नं समुद्धृत्याऽऽतुरस्य धात्वाश्रितानां दोषाणामयं पशुप्रतिनिधिर्बलिरिति मनसा संकल्प्य,  
 यदीयमस्य वै बाधमिन्द्रियाणां च धातुषु ॥  
 आदाय च बलिं शश्वत् सिंहसत्येन मुञ्चतु । (17/269-270)  
इत्युच्चरन् बलिं दद्यात्। बलेर्मध्ये मध्ये वामदक्षिणपाणिनाऽसंख्यातं होमं च कुर्वन् बलिदानार्थं प्रदक्षिणीकुर्यात्। अथास्त्रजप्तेन वारिणा पाणिं प्रक्षाल्याथ कुण्डस्थां भूमिं दग्धगोमयजां भूतिं वाऽऽदाय बहुशोऽस्त्रमन्त्रेणाभिमन्त्र्य आतुरस्य ललाटादङ्घ्रिपर्यन्तमूर्ध्वपुण्ड्राणि कृत्वा ॐ क्षौं नमः, ॐ नमो भगवते नरसिंहाय स्वस्त्यस्तु ते इति कुम्भोदकसमन्वितार्घ्योदकबिन्दुभिः संप्रोक्ष्य तद्ब्रह्मरन्ध्रे पूर्णचन्द्रमण्डलमध्यस्थं पूर्णचन्द्रायुतोपमं महदमृतं स्रवन्तं मन्त्रनाथं ध्यात्वा तदमृतेन तच्छरीरं संसिक्तं\[93\] च ध्यात्वा कुम्भस्थं मण्डलस्थं च देवं पुनरभ्यर्च्य सदिक्कुम्भं सोपकलशं तं महाकुम्भमातुरस्य शयनागारे शिरःप्रदेशे वस्त्र\[94\]पीठोपरि निधाय\[95\] वस्त्रेणाच्छाद्याऽविच्छिन्नप्रसरं धूपपात्रं दीपपात्राणि च यथापूर्वं निधाय\[96\] फलपुष्पौषधीदीपलाजकसिद्धार्थकदधिपात्राणि तत्पुरतो निधाय निशामुखे प्राप्ते बलिहरणं कुर्यात् ।  
 तत्प्रकारः- पूर्वं षट्कोणमण्डलस्थापितकलशेषु मध्यकुम्भस्थस्य भगवतोऽर्चनार्थं पुष्पधूपदीपादिकं यद्यत् परिकल्पितं तत्सर्वमेवस्मिन् पात्रे संगृह्य तत्परितः षट्कलशस्थितानां नृसिंहभूतानां दत्तं पुष्पधूपदीपादिक\[97\]मस्मिन् पात्रे पृथक् पृथक् षट्सु पात्रेषु वा निधाय तत्तत्पात्रं स्वस्वदीपालङ्कृतं कृत्वा तत्तत्कुम्भोपरि विन्यस्य ॐ क्षः वीर्यायास्त्राय फट्, अमुकं रक्ष रक्षेति मन्त्रं स्मरन् तत्कुम्भान् रक्ष्यस्य शिरसि यथाक्रमं पृथक् पृथक् परिभ्राम्य सात्त्विकान् भगवद्भक्तान् बलिवाहकानाहूय तेषां करेऽऽस्त्राभिमन्त्रितान् सिद्धार्थकान् दत्वाऽत्रमन्त्रेण भस्मना ललाटे तिलकं दत्वा तैर्बलिं वाहयित्वाऽगाधजले चत्वरे वृक्षमूले ग्रामान्नगराद् वा बहिश्च देवभूतबलिक्षेपं कुर्यात्। सिद्धार्थैर्धूमायमानं पूर्वोक्तं वह्निपात्रं जलपात्रं च तेन बलिपात्रेण सहैव त्यजेत्। एवं कूपसमीपे वापीसमोपे वृक्षसमीपे बलिं प्रक्षिप्य पाणिपादौ प्रक्षाल्याऽऽचम्य सुलिप्तायां भूमौ शायितस्य रक्ष्यस्य परितस्तन्मूर्ध्नि दीपमात्रे चास्त्रमन्त्रेण सिद्धार्थान् प्रक्षिप्य मूलमन्त्रसंपुटितेन चास्त्रमन्त्रेण बहुशोऽभिमन्त्रितं सिद्धार्थं सप्तरात्रं प्रत्यहं रक्ष्यस्य वस्त्रे च बध्नीयान्। एवं कृते व्याधिपीडितानां रक्षणं सिद्ध्यति। ततो रक्ष्यस्य गृहे प्रलिप्ते भूभागे कुशाजिनासने स्वयं समुपविश्य कृतमन्त्रन्यासः सहायवान् पयोभुग् निराहारो वा जपध्यानपरायणः सन् रात्रेरादिमध्यावसानेषु पूर्वोक्तप्रकारेण \[98\]पूजनं हवनं बलिदानं च कुर्यात्।  
 बलिदाने विशेषः- रात्रेः पूर्वभागे सोदकेन सक्तुना मधुना घृतेन च बलिं दद्यात्। मध्यरात्रौ यवगोधूमशालिचूर्णेन गुडोदकमिश्रितेन वृत्ताकारदीपशिखाकाराम्रफला\[99\]काराणि \[100\]त्रिप्रकाराणि मोदकानि पाणिना कृत्वा क्षीरयुक्तैरपक्वैस्तैर्मोदकैर्बलिं दद्यात्। रात्र्यवसाने त्वपक्वैः संमर्दितैः कृष्णैस्तिलैर्बीजैस्तण्डुलैर्हरिद्राचूर्णैर्दधिदूर्वाङ्कुरफलैश्च रक्षागृहाद् बहिर्मार्गैकदेशे चत्वरे वा शोधिते स्थले बलिं दद्यात्।  
 अथ सप्तधान्यान्यादाय मूलमन्त्रेणाभिमन्त्र्य शरावे निधाय द्विजेन्द्रकन्यायै दत्वा तत्सकाशादेकस्मिन् पात्रे त्रिप्रसृतिमितानि बीजान्यन्यस्मिन् पात्रे सप्तप्रसृतिमितानि पुनरन्यस्मिन् पात्रे एकादशप्रसृतिमितानि च बीजानि समाहरेत्। ततस्तत्पात्रत्रयं क्रमेणोदकैरापूर्यास्त्रमन्त्रसंपुटितेन श्रीनृसिंहबीजेन प्रथमं कुम्भमष्टोत्तरशतवारं द्वितीयं द्विगुणं तृतीयं त्रिगुणं चाभिमन्त्र्य तेष्वेकं कुम्भमुद्धृत्य प्रातःकाले स्थले निक्षिपेत्। अन्यं कुम्भमुद्धृत्य मध्याह्ने जले निक्षिपेत्। पुनरन्यं कुम्भमुद्धृत्य सायंकालेऽपि जले निक्षिपेत्। समाप्तिदिनपर्यन्तं प्रत्यहमेवं समान्यतो भूततर्पणं कुर्यात्।  
 ततोऽपरस्मिन् दिने यथाविधि मण्डलस्थं देवमभ्यर्च्याग्नौ च देवं पूर्णाहुत्यन्तं संतर्प्य गोमयोपलिप्ते\[101\] स्थले सितेन चूर्णेन मण्डलमालिख्य तन्मध्ये शङ्खं तन्मध्ये षड्दलकमलं च विलिख्य पूर्वं शयनागारे शिरःप्रदेशे स्थापितदिक्कुम्भाष्टकमस्मिन् मण्डलेऽष्टाश्रेषु दीपैः सह संस्थाप्य मध्यकुम्भं मण्डलमध्ये निधाय तस्मात् पूर्वदिनार्पितार्घ्यपुष्पमाल्यादीन्यपनीय तत्कुम्भस्थले शोषिते सति शीतलोदकधारया पूर्ववत् पूरयेत्, कुम्भस्थमुदकं प्रत्यहं यथा यथा शोषं याति, तथा तथा रक्ष्यस्य धातुवृद्धिर्भवति। अथाभिनवैः स्रग्वस्त्रार्घ्यगन्धाद्यैरलङ्कृत्य तत्र मन्त्रनाथं यथापूर्वं संपूज्य रक्तधातुवृद्धिकरैर्मन्त्रपूतैः सुरभिनैवेद्यैर्देवं संतर्प्य पूजानन्तरमर्घ्यपुष्परजोधूपदीपादिकं सर्वमुपसंहृत्य नित्यमगाधेऽम्भसि निक्षिपेत्। शेषस्य विनियोगं च प्रागुक्तरीत्या कुर्यात्।  
 ततस्तृतीयेऽहनि चतुरश्रं मण्डलमालिख्य तत्र षट्कोणं पुरं विलिख्य तन्मध्ये पद्मं च विलिख्य तत्र कलशसमूहं पूर्ववत् संस्थाप्य तदन्तरालेषु दीपांश्च निधाय यथापूर्वं समभ्यर्च्य भगवन्निवेदितैर्हविरादिभिर्ब्राह्मणान् संतर्पयेत्। चतुर्थेऽहनि वृत्तमण्डलमालिख्य\[102\] तत्र नाभिनेमिसमन्वितं पञ्चारं चक्रं विलिख्य तत्र मध्ये महाकुम्भं परितो दिक्कुम्भान् तयोर्मध्ये मध्ये दीपांश्च विन्यस्य विविधैर्नैवेद्यैः पुष्पादिभिश्च तत्र देवमभ्यर्च्य तदुपभुक्तं हविरादिकं सर्वमग्नौ प्रक्षिप्यान्यत् सर्वं पूर्ववत् कुर्यात्\[103\]।  
 अथ षष्ठे दिने त्रिकोणं मण्डलमालिख्य तन्मध्ये सप्तारं महाचक्रं विलिख्य तदन्तरे चतुर्दिक्षु गदाचतुष्टयं विलिख्य तन्मध्ये महाकुम्भस्थं देवं यथाविधि समभ्यर्च्य तन्निवेदितान्नादिकं काकादिपक्षिणामुपभोगार्थमुन्नतस्थाने निक्षिपेत्। अथ सप्तमेऽहनिचतुरश्रं चतुर्द्वारं मण्डलमालिख्य तत्कोणचतुष्टये शङ्खचतुष्टयं विलिख्य तन्मध्येऽसंख्यातदलं पद्मं विलिख्य तत्कर्णिकाश्रितं द्वादशारं चक्रं विलिख्य तत्राष्टदिक्षु दीपान्तरितानष्टकुम्भान् मध्ये महाकुम्भं च निधाय तत्र यथाविधि देवमभ्यर्च्य तन्निवेदितान्नादेर्विनियोगं षष्ठदिनोक्तवत्, कुर्यात्। एवं सप्तदिनार्चनादिभिः- "रसासृङ्मांसमेदोऽस्थिमज्जाशुक्लानि धातवः" (अ. हृ. सू. 1/18) इत्युक्तानां सप्तधातूनां क्रमेण वृद्धिर्भवति। देहधात्वाश्रितानां मांसाशनानां सत्त्वानां बल्यर्थं सप्तदिनेष्वपि क्रमेण महिषमजं गुडं हरिणं शशकं मयूरं चक्रवाकं च संपादयेत्। किन्त्वेतान् महिषादीन्-  
 पशुप्रतिनिधिं चैव रञ्जितं कुङ्कुमादिना ॥  
 धात्वाश्रितानां दोषाणां मनसा परिकल्पितम् । (17/268-269)  
इति पूर्वोक्तप्र(करणे?कारेण) पिष्टपशुरूपान् कुर्यात्। साक्षात् प(शु?शू)नायुष्कामो न हन्यात्। ततः सप्तमे दिनेऽतीते मण्डलादिस्थितं देवं क्षान्त्वा मण्डलीयरजांसि बल्यादींश्चादाय प्राग्वत् त्यजेत् ॥ 236-333 ॥  
 \[1 डाकिन्यो- बक. बख. अ. उ.।\]  
 \[2 नम्- अ. ।\]  
 \[3 महत्- अ. उ.।\]  
 \[4 द्विजाय ध्यान- अ., द्विजे च ध्यान- उ.।\]  
 \[5 मन्त्रं मात्रा- अ., मन्त्रमात्रा- उ.।\]  
 \[6 सु- उ.।\]  
 \[7 सर्षपतिल- बक. बख. अ. उ.।\]  
 \[8 पत्राणि- मु. अटी. बक. बख.।\]  
 \[9 विविधानि- उ. अटी.।\]  
 \[10 क्रोडदेशे तु - अ. उ.।\]  
 \[11 च्चाराणां - अटी.।\]  
 \[12 बहिः - बक. बख. अ.।\]  
 \[13 रङ्गेण- बक. बख. अ. उ.।\]  
 \[14 तच्चरा- अटी.।\]  
 \[15 राजित- अटी.।\]  
 \[16 स्नात इति भाष्यानुसारी पाठः।\]  
 \[17 \`सफल.............तिलानि' नास्ति- उ.।\]  
 \[18 जुहुयात्- अ., भुक्त्वाऽथ - अटी.।\]  
 \[19 पङ्क्तित्रयं नास्ति- बक. बख. उ.।\]  
 \[20 सुनि- मु. अटी.।\]  
 \[21 परिखा- उ.।\]  
 \[22 रञ्च- बक. बख. अ.।\]  
 \[23 सम्पूर्णं- उ.।\]  
 \[24 च मध्यकुम्भे- अ.।\]  
 \[25 वद्भूत- बक. बख. अ. उ.।\]  
 \[26 तद्दोषान्- मु. अटी.।\]  
 \[27 कैः क्रमात्- मु. अटी.।\]  
 \[28 चा- मु. अटी., सा- अ.उ.।\]  
 \[29 शक्ति- मु. अटी.।\]  
 \[30 षाक्षी- मु. अटी.।\]  
 \[31 ताम्- मु. अटी.।\]  
 \[32 ध्यात्वेति सार्वत्रिकः पाठः।\]  
 \[33 पङ्क्तिद्वयं नास्ति- उ.।\]  
 \[34 या चास्य - मु. अटी.।\]  
 \[35 बाधा- मु. अटी.।\]  
 \[36 वक्त्रे तु - मु. अटी.।\]  
 \[37 दीप्तेन- बक. बख. उ.।\]  
 \[38 अथ- मु. अटी.।\]  
 \[39 पृष्ठ- मु. अटी.।\]  
 \[40 ये तु च - मु. अटी. उ.।\]  
 \[41 ह्लादयेन तु - अ. उ.।\]  
 \[42 रन्ध्रेण- मु. अटी.।\]  
 \[43 मन्त्रमण्डलमध्यगम्- अटी.।\]  
 \[44 कम्- अ. उ.।\]  
 \[45 कुम्भस्थं- बक. बख. अ. उ.।\]  
 \[46 जाल- मु. अटी., लाज- अ.। \]  
 \[47 दधौ- मु. अटी.।\]  
 \[48 सम्यग्- बक.।\]  
 \[49 तद्वद् भूदत्त- अ.।\]  
 \[50 वाथ- अ.।\]  
 \[51 कटो- मु. अटी.।\]  
 \[52 भक्तांश्च- बक. अ. उ., भक्तान् स्व- बख.।\]  
 \[53 तं- मु. अटी.।\]  
 \[54 कं- मु. अटी.।\]  
 \[55 प्रभाव- बक. बख. उ.।\]  
 \[56 मान्त्रम- बक. बख. अ. उ.।\]  
 \[57 यितं- अ., धूमायमानमिति भाष्यानुसारी पाठः।\]  
 \[58 बलं- मु.।\]  
 \[59 पात्रैश्च- मु. अटी., पात्रेण- अ.।\]  
 \[60 तोऽन्तः- अ. उ.।\]  
 \[61 विमले- मु. अटी.।\]  
 \[62 नेषु- इति शोभनः पाठः स्यात्।\]  
 \[63 रात्रिशेषं- बक. बख. उ.।\]  
 \[64 वहनं- मु. अटी.।\]  
 \[65 ना च- अटी. अ.।\]  
 \[66 वा- अ.।\]  
 \[67 मतीतो- मु. अटी. अ.।\]  
 \[68 त्रिः- बक. बख.।\]  
 \[69 र्मध्ये- बक. बख. अ. उ.।\]  
 \[70 रात्र्या- अ. उ.।\]  
 \[71 समं- बक. बख. उ.।\]  
 \[72 रे पापशो- अ.।\]  
 \[73 दत्वा- मु. अटी. बक. बख. अ.।\]  
 \[74 यास्त- मु. अटी. बक. बख. उ.।\]  
 \[75 तु तत्- अ. उ.।\]  
 \[76 नालिख्य चू- बक. बख. उ.।\]  
 \[77 धाराश्च- मु. अटी. बक. बख.।\]  
 \[78 परि- बक. बख., परं- अ. उ.।\]  
 \[79 ख्या- मु. बक. बख.।\]  
 \[80 र्नैव- मु. अटी. बक. बख.।\]  
 \[81 तन्म- उ.।\]  
 \[82 पङ्क्तिषट्कं नास्ति- बक. बख. उ.। भाष्यकारेणापीमे त्रयः श्लोका न व्याख्याताः, किन्तु तत्र पञ्चमदिवसीयं कृत्यं किमिति न दृश्यते। श्लोकानामेतेषामाधारेण ज्ञायते यद्भाष्यकारेण पञ्चमदिवसीयं कृत्यमेव चतुर्थदिवसीयकृत्यरूपेण व्याख्यातमिति। \]  
 \[83 काः- मु. अटी.।\]  
 \[84 तदङ्कुशे- अ.।\]  
 \[85 नेमि- बक. बख. उ.।\]  
 \[86 जातावासं- मु. अटी.।\]  
 \[87 योजयेत्- बक. बख. अ. उ.।\]  
 \[88 मग्नौ- अ. उ.।\]  
 \[89 कोणभु- मु. अटी. बक. बख. अ. ।\]  
 \[90 च तद्दिक्षु- मु. अटी. बक. बख.।\]  
 \[91 यत्- बक. बख. अ. उ.।\]  
 \[92 याति चैव- मु. अटी.।\]  
 \[93 तन्तु- उ.।\]  
 \[94 देवं- मु. अटी. बक. बख. उ., देयं - अ.।\]  
 \[95 रसाद्यभीष्टैः- अटी., रसादिविष्टैः- बक. बख., रसाद्यपिष्टैः- अ. उ.।\]  
 \[96 सज- अ.।\]  
 \[97 षिणा- अ.।\]  
 \[98 अत्रैव सप्तदशपरिच्छेदसमाप्तिः- अ.। इतः परमष्टादशपरिच्छेदसमाप्तिपर्यन्तो भागस्तत्र न दृश्यते।\]  
 \[99 त्रान्तत्प- बक., त्रात्तप- बख., न्मन्त्रं न - उ.।\]  
 \[100 होमगवादिकम्- बक., हेमगवा- बख. उ.।\]  
 \[101 क्षिप्त्वा- मु. अटी.।\]  
 \[102 वक्ष- अ.।\]  
 \[103 युक्त- अ.।\]  
 \[104 समसिक्तं- अ.।\]  
 \[105 अस्त्र- अ.।\]  
 \[106 निधाय वस्त्रोपरि निधाय- अ.।\]  
 \[107 पौष्पौ- अ.।\]  
 \[108 अन्यस्मिन्- अ.।\]  
 \[109 \`पूजनं हवनं' नास्ति- अ., पूजनं भवनबलि- मु.।\]  
 \[110 फलकारणानि- अ.।\]  
 \[111 \`त्रिप्रकाराणि' नास्ति- मु.।\]  
 \[112 योल्लिप्तस्थले- अ.।\]  
 \[113 अत्र ग्रन्थपातः प्रतीयते, इतः परं श्लोकत्रयव्याख्यानं परित्यज्य पञ्चमदिवसीयकृत्यस्य व्याख्यानात्, अड्यारमातृकायामनुपदमेव तदुल्लेखाच्च।\]  
 \[114 मातृकामामत्र ग्रन्थपातः- अ.। वस्तुतस्त्वत्र नास्त्येव ग्रन्थपातः, आनुपूर्व्या श्लोकानां व्याख्यानदर्शनात्, म. मातृकायां ग्रन्थपातस्यानुल्लेखाच्च। अतः पूर्वत्र श्लोकत्रयव्याख्यानस्थल एव ग्रन्थपातः संभाव्यते।\]

 नीरुजानां विशेषेण रक्षणं\[1\] भोगसेविनाम् ॥ 333 ॥  
   
 क्रियारतानां भक्तानामास्तिकानां हितैषिणाम् ।  
 कार्यं क्रियापरेणैव मन्त्रज्ञेन सदैव हि ॥ 334 ॥

 यत्रानेन विधानेन शरीरमपि रक्ष्यते ।  
 तत्र भूताः प्रयच्छन्ति कल्याणं \[2\]सर्वलौकिकम् ॥ 335 ॥

 अथ सन्धारणीं रक्षां वक्ष्ये विग्रहभूषणम् ।  
 या सम्पन्ने क्रियामात्रे धारणादेव रक्षति ॥ 336 ॥

 प्रणवाद्य\[3\]न्तसंरुद्धं प्राग्वत् संज्ञापदं लिखेत् ।  
 संज्ञा\[4\]धारं हि तद्बीजं विन्यसेत् प्रणवोदरे ॥ 337 ॥

 तेनावर्तं त्रिधा\[5\] कुर्यात् सर्वं तत् सिंहकुक्षिगम् ।  
 नेमेर्दशमबीजेन बीजराट् परिवेष्ट्यते ॥ 338 ॥

 औकाररहितं बीजं नाभिसप्तमसंस्थितम् ।  
 भिन्नं सर्वारसंस्थैस्तु कृत्वा तेन प्रपूर्य तम् ॥ 339 ॥

 कमलं तद्बहिः कुर्यात् षड्दलं व्योमभूषितम् ।  
 हृदाद्यं नेत्रपर्यन्तं पत्रषट्के तु विन्यसेत् ॥ 340 ॥

 प्रणवेन चतुर्दिक्षु संरुद्धं नाम संलिखेत् ।  
 रक्षवीप्सापदोपेतं पत्रसन्धिषु षट्स्वथ\[6\] ॥ 341 ॥

 द्वादशारं बहिश्चक्रं नाभिनेमियुतं लिखेत् ।  
 नाभेरष्टमबीजं यत् तदरेष्वन्तरा\[7\] न्यसेत् ॥ 342 ॥

 सप्तमाद् दशमं यावद्\[8\] वर्जयित्वा अराक्षरम्\[9\] ।  
 क्रमेण भेदयेच्छेषैस्त\[10\]दरार्णैः सबिन्दुकैः ॥ 343 ॥

 जहिवीप्सापदं दोषानमुकस्येति विन्यसेत् ।  
 सर्वेषामन्तरालेषु अस्त्रमन्त्रं तु पूर्ववत् ॥ 344 ॥

 अमुकं पाहि पाहीति द्वादशाक्षरमध्यगम् ।  
 चक्रनाभौ तु विन्यस्य नेमिदेशे तथैव हि ॥ 345 ॥

 क्रमादथ बहिर्लिख्य\[11\] मन्त्रचक्रस्य यत्नतः ।  
 वृत्तत्र्यश्रार्धचन्द्राणि\[12\] चतुरश्रपुराणि च ॥ 346 ॥

 बिन्दुस्वस्तिककह्लारवज्रसंलाञ्छितानि च ।  
 नाभिपूर्वद्वितीयेन चतुर्थेन तदादिना\[13\] ॥ 347 ॥

 क्रमाद् वर्णचतुष्केण तानि युक्तानि कारयेत् ।  
 सषडङ्गेन बीजेन नाम रक्षपदानुगम् ॥ 348 ॥

 सम्पुटीकृत्य वृत्ताख्यं मण्डलं परिपूरयेत् ।  
 द्वादशार्णेन बाह्यस्थं तृतीयं पूर्य पूर्ववत् ॥ 349 ॥

 द्वितीयं वा\[14\] चतुर्थं तु बहिदिक्ष्वष्टके क्रमात् ।  
 रक्षवीप्सापदोपेतं नामवर्जं नियोजयेत् ॥ 350 ॥

 सह रोचनया\[15\] योज्य कर्पूंरं कुङ्कुमं तु वै ।  
 क्षीरेण कापिलेनाथ तद्गोमयरसेन च ॥ 351 ॥

 निशाम्बुना समालोड्य निम्नगासलिलेन वा ।  
 विलिख्य भूर्जपत्रे\[16\] वा बर्हिपक्षेण वासरे\[17 \] ॥ 352 ॥

 शुभेऽनुकूले नक्षत्रे सुलग्नेऽभ्युदिते ग्रहे ।  
 पूज्य संवेष्ट्य सूत्रेण ततः सद्धातुना तु वै ॥ 353 ॥

 सन्धार्य\[18\] मूर्ध्नि कण्ठे\[19\] वा सततं दक्षिणे भुजे ।  
 दैवदोषविमुक्तस्तु वर्द्धते शोकवर्जितः ॥ 354 ॥

 अधि\[20\]भूतैर्भयैर्मुक्तो यावज्जीवं हि तिष्ठति ।  
 परार्थतो वा स्वार्थेन कृतकृत्यो यदा भवेत् ॥ 355 ॥

 दोषवान्\[21\] शान्तिदेनैव कर्मणाऽनेन साधुना ।  
 मन्त्री तदा मन्त्रवरं प्रयत्नेन क्षमापयेत् ॥ 356 ॥

 सिद्ध्यर्थमन्यसिद्धीनां यागहोमजपादिना ।

   इत्यातुराणां रक्षाविधानमुक्तम्॥

 अथानातुराणामपि रक्षाविधिमाह- नीरुजानां विशेषेणेत्यारभ्य यागहोमजपादिनेत्यन्तम्। दैवदोषविमुक्त आधिदैविकतापविमुक्त इत्यर्थः। आधिदैविको नाम शीतोष्णवातवर्षाम्बुवैद्युतादिसमुद्भवस्तापः। शोकवर्जित आध्यात्मिकतापविमुक्त इत्यर्थः। शोकपदमाध्यात्मिकानामन्येषामप्युपलक्षणम्। आध्यात्मिको नाम-  
 कामक्रोधभयद्वेषलोभमोहविषादजः ।  
 शोकासूयावमानेर्ष्यामात्सर्यादिमयस्तथा ॥ (वि. पु. 6/5/5)  
 शिरोरोगप्रतिश्यायज्वरशूलभगन्दरैः ।  
 गुल्मार्शः\[22\]श्वयथुश्वासच्छर्द्यादिभिरनेकधा ॥  
 तथाक्षिरोगातीसारकुष्ठाङ्गामयसंज्ञितैः । (वि. पु. 6/5/3-4)  
इत्युक्तस्तापः। अधिभूतमयैर्मुक्त आधिभौतिकतापविवर्जित इत्यर्थः। आधिभौतिको नाम-  
 पशुपक्षिमनुष्याद्यैः पिशाचोरगराक्षसैः ।  
 सरीसृपाद्यैश्च नृणां जन्यन्ते\[23\] चाधिभौतिकाः ॥ (वि. पु. 6/5/7)  
इत्युक्तस्तापः। तथा च प्रयोगः-  
 शुभेऽनुकूले नक्षत्रे शुभे ग्रहेऽभ्युदिते सुलग्ने स्नातः कृतमन्त्रन्यासः साधको रोचनाकर्पूरकुङ्कुमानि कपिलाक्षीरेण तद्गोमयरसेन च हरिद्रोदकेन नदीजलेन च समालोड्य तत्कुङ्कुमादिपङ्कं बर्हिपक्षलेखिन्या समादाय भूर्जपत्रादौ वक्ष्यमाणप्रकारेण \[24\]विलिखेत्। प्रणवसंपुटितं साध्यनामधेयं श्रीनृसिंहबीजगर्भं विलिख्य तद्बीजं प्रणवगर्भे यथा भवेत् तथा विलिख्य पुनस्तत्प्रणवं बीजगर्भस्थं कृत्वा पुनस्तद्बीजं प्रणवमध्यगतं कृत्वैवं त्रिधावर्तानन्तरं तत्सर्वं बीजगर्भगतं कृत्वा तद्बीजं नेमेर्दशमबीजेन लकारेण परिवेष्ट्यौकाररहितं नृसिंहबीजं नाभिसप्तमसंस्थितं सकारोपरि संस्थितं सर्वारसंस्थितैरकारादिविसर्गान्तैः स्वरैर्विभिन्नं च कृत्वा तेन तं प्रपूर्य तद्बहिर्व्योमभूषितं षड्दलं कमलं विलिख्य तद्दलेषु हृदादिनेत्रान्तान् षण्मन्त्रान् विलिख्य चतुर्दिक्ष्वपि प्रणवसंपुटितं रक्ष्यस्य नामधेयं रक्ष रक्षेति पदान्वितं पत्रसन्धिषट्केऽपि विलिख्य तद्बहिर्नाभिनेमिसमन्वितं द्वादशारं चक्रं विलिख्य नाभेरष्टमबीजं हकारं सप्ताष्टमनवमदशमस्वरान् विहायावशिष्टैरकारादिविसर्गान्तैर्द्वादशस्वरैर्भिन्नं कृत्वा द्वादशारेष्वपि क्रमेण लिखेत्। अराणामन्तरालेषु ॐ क्षः वीर्याय अस्त्राय फट् अमुकस्य दोषान् जहि जहीति विलिखेत्। चक्रस्य नाभिदेशे नेमिभागे च नृसिंहद्वादशाक्षरसंपुटितममुकं पाहि पाहीति विलिखेत्। ततस्तन्मन्त्रचक्रस्य बहिर्बिन्दुभूषितं वृत्तमण्डलं तद्बहिः स्वस्तिकभूषितं त्र्यश्रमण्डलं तद्बहिः कह्लारभूषितमर्धचन्द्राकारं मण्डलं तद्बहिर्वज्रलाञ्छितं चतुरश्रं मण्डलं च विलिख्य नाभिपूर्वं यकारं वायुबीजं पूर्वोक्ते वृत्तमण्डले तद्द्वितीयं रेफमग्निबीजं त्रिकोणमण्डले तच्चतुर्थममृतं बीजमर्धचन्द्राकारमण्डले तत्तृतीयं पार्थिवबीजं चतुरश्रमण्डले च विलिख्य वृत्तमण्डले सषडङ्गेन बीजेन संपुटीकृतममुकनामधेयं रक्षेति पदद्वयं विलिखेत्। तथैवार्धचन्द्राकारमण्डलेऽपि द्वादशाक्षरसंपुटितममुकं रक्षेति पदद्वयं विलिखेत्। पुनस्त्र्यश्रमण्डले वृत्तमण्डलवच्चतुरश्रमण्डलेऽर्धचन्द्राकारमण्डलवच्च विलिख्य बहिः प्राच्याद्यष्टदिक्षु रक्ष रक्षेति केवलं नामवर्जितं\[25\] विलिखेत्। अथेदं यन्त्रं यथाविधि संपूज्य सूत्रेण संवेष्ट्य सुवर्णादिधातुना विधाय मूर्ध्नि कण्ठे दक्षिणभुजे वा सततं धारयेत्। अनेन यावज्जीवमाध्यात्मिकाधिदैविकाधिभौतिकतापत्रयभयविमुक्तो भवति। एवं स्वार्थतः परार्थतो वा यन्त्रोद्धारादिकं कृत्वा यागहोमसमाधिभिर्देवं सविशेषं समाराध्य क्षमापयेत् ॥ 333-357 ॥  
  इति संधारिणी रक्षाविधिः ॥  
 \[1 आढ्यानां- उ.।\]  
 \[2 सार्व- मु. ।\]  
 \[3 द्यं तु- उ.।\]  
 \[4 पङ्क्त्यष्टकं नास्ति- मु. अटी.।\]  
 \[5 क्रिया- बक. बख.।\]  
 \[6 स्वधा- बक. बख.।\]  
 \[7 तमरं ष्वन्तरे- बक. बख. उ.।\]  
 \[8 ताव- बक. बख. उ.।\]  
 \[9 क्षराष्टकम्- मु. अटी., क्षराक्षरम्- उ.।\]  
 \[10 तदरान्तैः सवर्णकैः - बक. बख. उ.।\]  
 \[11 लेखा- मु. अटी.।\]  
 \[12 चक्राख्य- बक. उ.।\]  
 \[13 विना- उ.।\]  
 \[14 वै- बक. बख., च- उ.।\]  
 \[15 गोरोचना योज्या- मु. अटी.।\]  
 \[16 भूर्जे पात्रे- बक., भूर्जे वस्त्रे- उ.।\]  
 \[17 वासने- मु. अटी.।\]  
 \[18 गृहे- मु.।\]  
 \[19 सन्धार्या- मु. अटी.।\]  
 \[20 कर्णे- बक. उ.।\]  
 \[21 आधि- मु., आदि- अटी., अधिभूतमयैर्मुक्त इति भाष्यानुसारी पाठः।\]  
 \[22 भृच्छा- बक. बख., हृच्छा- उ.।\]  
 \[23 \`गुल्माश्वास' इति शब्दचतुष्टयमेवास्यां पङ्क्तौ- मु., गुल्माशिश्वासयवदुच्चद्यद्यादिभिः - अ.।\]  
 \[24 जायते चाधिभौतिकः- मु.।\]  
 \[25 कपि- बख. उ.।\]  
 \[26 विवर्जितं- मु.।\]

 अथ मन्त्रवराद् धर्मसाधनं योऽभिवाञ्छति ॥ 357 ॥

 तत्प्राप्तये विधानं च संक्षेपादवधारय ।  
 पितॄणां लुप्तपिण्डानां पिण्डनिर्वापणाय च ॥ 358 ॥

 प्रीतयेऽपि जगद्धातुः परित्राणार्थमात्मनः ।  
 कृतोपवासोऽमावास्यां मण्डलान्तर्गतं विभुम् ॥ 359 ॥

 आवाह्य पूर्वविधिना योजयेद् भक्तिपूर्वकम् ।  
 पाद्यार्घ्यपुष्पधूपैस्तु दानै\[1\]र्हेमगवादिकैः ॥ 360 ॥

 तिलयुक्तैस्तु नैवेद्यैः सकुशैस्तु तिलान्वितैः ।  
 विमलैरम्बुपात्रैश्च स्वय\[2\]मञ्जलिपूरकैः ॥ 361 ॥

 सोऽचिरान्मन्त्रमूर्तेर्वै प्रसादा\[3\]च्छाश्वतं \[4\]पदम् ।  
 प्राप्नोति नरकस्थांश्च पितॄनपि नयेद् दिवम् ॥ 362 ॥

 पत्रपुष्पफलान्नाद्यसस्यदध्योदनादिना ।  
 रसैरन्नैश्च सद्गन्धैर्वस्त्रोत्कृष्टैस्तु धातुभिः ॥ 363 ॥

 प्रवालमुक्तामाणिक्यैर्भक्त्या च विभवे सति ।  
 बिम्बस्थं मण्डलस्थं वा सर्वैर्यो\[5\] मन्त्रिराड्\[6\] यजेत् ॥ 364 ॥

 षडशीतिमुखोत्थायां पूर्णायां सोपवासकः ।  
 यज्ञधर्मफलाकाङ्क्षी स नूनं तदवाप्नुयात् ॥ 365 ॥

 यो\[7\] हि वाञ्छति सद्धर्म\[8\]तीर्थाभिगमनं\[9\] महत् ।  
 स यथावत् क्रमात् पूर्वं मण्डले मन्त्रराड् यजेत् ॥ 366 ॥

 ततः सम्भृतसम्भारः स्नानपूर्वं समर्चयेत् ।  
 सिद्धप्रतिष्ठितं बिम्बं सैद्धं वाथ स्वयं कृतम् ॥ 367 ॥

 पञ्चगव्यदधिक्षीरघृतमध्विक्षुवारिभिः\[10\] ।  
 सर्वौषधीगन्धरत्न\[11\] फलपुष्पान्वितैर्घटैः ॥ 368 ॥

 साङ्गेनामन्त्र्य मन्त्रेण शताष्टफलपूरितैः ।  
 अन्तरीकृतशुद्धाम्भःकुम्भैरर्घ्यसमन्वितैः ॥ 369 ॥

 श्रद्धापूतेन मनसा एवं निष्पाद्यते यदि ।  
 प्रसादं\[12\] मन्त्रनाथस्य प्रागुक्तमचिराल्लभेत् ॥ 370 ॥

 संक्रान्त्यां सोपवासस्तु मण्डले मन्त्रनायकम् ।  
 समावाह्य यजेद् यस्तु फलपुष्पैर्यथर्तुजैः ॥ 371 ॥

 सप्ताहं फलमूलाशी त्रिकालं स्नानतत्परः ।  
 बहुशोऽष्टाङ्गपातैस्तु प्रदक्षिणसमन्वितैः ॥ 372 ॥

 स नूनं समवाप्नोति\[13\] शश्वद्\[14\] यस्तद् व्रतोद्भवम् ।  
 अथाभिमतदानाद् वै यो धर्ममभिवाञ्छति ॥ 373 ॥

 विषुवस्थं\[15\] दिनं प्राप्य सोपवासस्तु संयतः ।  
 अभिसन्धाय मनसा धर्मं दानादभीप्सितम् ॥ 374 ॥

 निर्वर्त्य मण्डलं रम्यमग्न्यगारसमन्वितम् ।  
 गोसम्भवैस्तु नैवेद्यैर्भक्ष्यैः सफलमूलकैः ॥ 375 ॥

 स्रग्वरैर्धूपदीपैस्तु तिलैर्होमा\[16\]म्बुभाजनैः ।  
 सम्यगिष्ट्वाऽथ सन्तर्प्य ज्वलनान्तर्गतं ततः ॥ 376 ॥

 समिद्भिराज्येन तिलैः सघृतैस्तण्डुलान्वितैः ।  
 ततो\[17\]ऽभिवर्धते धर्मो \[18\]मूर्तादानाच्छताधिकम् ॥ 377 ॥

 दक्षिणे वायने वाथ\[19\] शुभं निर्वर्त्य मण्डलम् ।  
 मन्त्रनाथं तु चावाह्य विधिना संयजेत् ततः ॥ 378 ॥

 माल्यैर्विलेपनैर्धूपैर्महादीपैर्घृतादिकैः ।  
 गुडखण्डचितैर्भक्ष्यैः पयसा कृसरेण तु ॥ 379 ॥

 नालिकेरोदकेनैव सक्तुना च घृतेन च ।  
 सन्तर्प्य हुतभुङ् मध्ये मन्त्रमाज्यादिकैस्ततः ॥ 380 ॥

 विधिनानेन\[20\] वै धर्ममिष्टापूर्तमवाप्यते ।  
 चन्द्रसूर्योपरागे चाप्य\[21\]होरात्रोषितः शुचिः ॥ 381 ॥

 सर्वोपकरणोपेतमादौ निर्वर्त्य मण्डलम् ।  
 न्यस्य मन्त्रवरं तत्र विभवेन यजेत् ततः ॥ 382 ॥

 सन्तर्प्य वह्निमध्येऽथ समिद्भिर्वा घृतादिकैः ।  
 जपेन्मन्त्रवरं पश्चान्मनसा ध्यानसंयुतम् ॥ 383 ॥

 अक्षसूत्रकरो मन्त्री यावच्चन्द्रार्कदर्शनम् ।  
 पूजाहोमजपानां च फलानन्त्यमवाप्नुयात् ॥ 384 ॥

 भक्तानामर्थहीनानां मन्त्रैकनियतात्मनाम्\[22\] ।  
 साधनाङ्गविहीनानां फलेप्सूनामिदं स्मृतम् ॥ 385 ॥

 स्नानाद् ध्यानात्तथा योगाज्यपाद्धोमाच्च\[23\] सद्व्रतात् ।  
 सदन्नपानाद् दानाच्च सर्वलोपाच्च सामयात् ॥ 386 ॥

 धर्मसाधनमिप्युक्तं सवित्तानां विशेषतः ।  
 अथार्थसाधनं\[24\] मन्त्रादभिवाच्छति योऽचिरात् ॥ 387 ॥

 ब्रह्मचारी गृहस्थो वा वानप्रस्थोऽथवा यतिः ।  
 कृत्वा यागं यथा सम्यक् सप्ताहं तत्र मन्त्रराट् ॥ 388 ॥

 यजेत् स विभवेनैव त्रिस्नायी नक्तभोजनः ।  
 त्रैकाल्यं हुतभुङ्मध्ये सन्तर्प्याज्येन \[25\]कालजैः ॥ 389 ॥

 विल्वैरामलकैः पद्मैस्तदभावे कुसाङ्कुरैः ।  
 य इच्छेत् तस्य कालं तु मन्त्रं\[26\] मन्त्रेश्वरात् फलम् ॥ 390 ॥

 वैशाख्ये हि सिते पक्षे\[27\] सौम्यश्रवणसंयुते ।  
 सोपवासेन कर्तव्यं मन्त्रेशस्यार्चनं महत् ॥ 391 ॥

 स्थले वा मण्डले बिम्बे साम्भःकुम्भेऽथवा ततः ।  
 दक्षिणोत्तरपादाभ्यां मन्त्रनाथस्य पूजयेत् ॥ 392 ॥

 गङ्गां च यमुनां चैव नतिना\[28\] प्रणवेन तु ।  
 तदङ्घ्रिजलमिश्रेण घटमापूर्य चाम्भसा ॥ 393 ॥

 अलङ्कृत्य यथाशोभं पुष्पवस्त्रानुलेपनैः ।  
 विनिवेश्य च तद्वक्त्रे तिलहोमफलान्वितम्\[29\] ॥ 394 ॥

 मध्वाज्यशर्कराद्येन पूर्णं दध्योदना(नि?दि) च ।  
 महत्पूर्णघटं चैव पात्रं वा\[30\] वैदलं ततः ॥ 395 ॥

 निवेद्य मन्त्रमूर्तौ प्राक् सदुपानहसंयुतम् ।  
 तत्रा\[31\]तपत्रसहितं पात्रमाहूय वै ततः ॥ 396 ॥

 स्रक्चन्दनार्घ्यधूपैस्तु तमलङ्कृत्य वाससा ।  
 मन्त्रेणार्घ्योदकं पाणौ दत्वा तदनु तद्घटम् ॥ 397 ॥

 प्रतिपाद्य जगद्योनेः प्रीत्यर्थमपि तेन वै ।  
 प्रसक्तेन\[32\] परां\[33\] प्रीतिं वाच्यो मन्त्री महामते ॥ 398 ॥

 एवमेव प्रपन्ना ये नारायणमनामयम् ।  
 वर्णा ब्राह्मणपूर्वा\[34\] ये ते स्वदुष्कृतशान्तये ॥ 399 ॥

 स्नात्वाऽभ्यर्च्य पितॄन् देवान् सन्नदीभ्यां तु सङ्गमे ।  
 आ नाभिमवतीर्याऽथ विमलाञ्जलिपूरकैः ॥ 400 ॥

 निर्वर्त्य भगवद्यागं दद्याद् विप्रवराय च ।  
 आप्त्यर्थं विबुधानां च सर्वलोकनिवासिनाम् ॥ 401 ॥

 पितॄणां स्वकुलोत्थानां सततं श्राद्धकाङ्क्षिणाम् ।  
 श्वेतद्वीपाप्तये चैव वृद्ध्यर्थं च स्वसन्ततेः ॥ 402 ॥

 आस्तां सितासिता चैव द्वादशी त्वमलेक्षण ।  
 भगवद्भावपूतानां या काचिदपरा तिथिः ॥ 403 ॥

 सा \[35\]चैव श्रवणोपेता युता\[36\] चाभिजिता तु वै ।  
 सा तेषामङ्गभावं च याति सर्वफलाप्तये ॥ 404 ॥

 तस्मात् कृतोपवासस्तु तस्यामभ्यर्च्य मन्त्रराट् ।  
 विभवेनाथवा शक्त्या मन्त्र\[37\]साम्मुख्यसिद्धये ॥ 405 ॥

 यानि यानीह\[38\] दानानि गोभूहेमादिकानि च ।  
 दत्तानि चानुरूपाणि जनानां कृतकर्मणाम् ॥ 406 ॥

 फलदानि च दातॄणां भवदार्ढ्यकराणि च ।  
 सम्यग् दत्तानि तान्येव भक्तानां भावितात्मनाम् ॥ 407 ॥

 भगवत्पाद\[39\]लिप्सूनां भवन्ति भवशान्तये ।  
 अपिवादमिदं तावद् यत् सर्वत्राच्युतो हरिः ॥ 408 ॥

 विष्णुर्नारायणो हंसः सर्वशक्तिमयः प्रभुः ।  
 द्रव्यात्मना विभक्तश्च ज्ञातव्यो ज्ञानकर्मणि ॥ 409 ॥

 त्रिविधेन तु भेदेन \[40\]बुद्बुदाद्या यथाम्भसि ।  
 एवं दानं स्वमात्मानं पात्रं नारायणात्मकम् ॥ 410 ॥

 बुद्ध्वा सामान्यबुद्ध्या प्राक् पुनस्तत्त्रिविधं पृथक् ।  
 सविशेषं परिज्ञेयं दानकाले ह्युपस्थिते ॥ 411 ॥

 उपायलक्षणं द्रव्यमभ्यूह्यादौ स्वचेतसा ।  
 अनन्तशक्तेः सामर्थ्यमिदं किञ्चिदनश्वरम् ॥ 412 ॥

 दानाभिमानदेहस्तु प्रत्यगात्मा त्वहं प्रभुः ।  
 पात्रभावत्वमापन्नो मदनुग्रहकाम्यया ॥ 413 ॥

 देवः पञ्चतनुः साक्षात् पञ्चभूतात्मना त्विदम् ।  
 ज्ञात्वैवं\[41\] द्वादशार्णेन स्वेन वा न्यस्तविग्रहः ॥ 414 ॥

 प्रत्ययं मन्त्रमालम्ब्य द्रव्यहोमादिकं ततः\[42\] ।  
 स्वरूपमजहद् ध्यायेन्महद्र\[43\]श्मिकदम्बवत् ॥ 415 ॥

 अमन्त्रेण यजेत् पश्चादर्घ्यपुष्पानुलेपनैः ।  
 सिंह\[44\]द्विषट्कमन्त्रेण स्वकेनाङ्गोज्झितेन वा\[45\] ॥ 416 ॥

 सकलीकरणं कुर्यात् पात्रभूत\[46\]परात्मना ।  
 तमर्चयित्वा विधिवद् वस्त्रस्रगनुलेपनैः ॥ 417 ॥

 भगवत्प्रीतिपूर्वं तु दानं दद्याच्च सोदकम् ।  
 तेनापि प्रीणनं कार्यं भगवद्भावितात्मना\[47\] ॥ 418 ॥

 दानं ज्ञानात्मतां येन प्रयात्य\[48\]च्युतवेदिनाम् ।  
 नारायणः परंब्रह्म प्रतिशब्दत्वमागतः\[49\] ॥ 419 ॥

 संसारानलतप्तानां भक्तानां मोहशान्तये ।  
 अतस्तस्य स्वमन्त्रेण मूर्तिदानं समाचरेत् ॥ 420 ॥

 द्वादशाक्षरपूर्वेण त्वथवाऽन्येन केनचित् ।  
 अनन्तं त्वमलं त्वेवं क्रोडीकृत्य तदात्मना ॥ 421 ॥

 समर्चनीयं विधिवन्मन्त्राकृति यथा सदा ।  
 एवं दानप्रदानेन यजेन्मन्त्रात्मना परम् ॥ 422 ॥

 महन्मन्त्रा\[50\]त्मना चैव पुनः सद्व्रतसिद्धये ।  
 ब्रह्मत्वमेति वै येन व्रतिना \[51\]भगवद्व्रतम् ॥ 423 ॥

 अनेक\[52\]भेदभिन्नं च सदानं यत्पदार्थिनाम् ।  
 तपो यज्ञं हि विधिवद् ब्रह्मभावनयाऽर्चयेत् ॥ 424 ॥

 यथा स्यान्मोक्षफलदमचिराद् विष्णुयाजिनाम् ।  
 नानाद्रव्याङ्गदेहं यद् यज्ञं चानेकलक्षणम् ॥ 425 ॥

 मूर्ततां यज्ञमन्त्रेण नीत्वैवं प्राक् समर्चयेत् ।  
 जुहुयादा समाप्त्यन्तं पूर्णान्ते हेम\[53\]मृच्छति ॥ 426 ॥

 दानानां च व्रतानां च तपसां यज्ञकर्मणाम् ।  
 निवेदितव्यं यद् द्रव्यं दत्तं वा यत्र यत्पुरा ॥ 427 ॥

 कर्तव्यमनुयागार्थं प्राक् तदेव हि केवलम् ।  
 तद्भावितमतोऽश्नीयात् पावनं प्रापणान्वितम् ॥ 428 ॥

 भवेत् त्रिरात्रं फलदं भक्तानां शुभकारिणाम् ।  
 किं पुनस्तु समर्थानां चोदनाश्रयिणां तु वै ॥ 429 ॥

 दानधर्मरतानां च व्रतिनां यज्ञयाजिनाम् ।  
 परत्र भवभीरूणामल्पार्थानां शुभार्थिनाम् ॥ 430 ॥

 शमीपलाशश्रीवृक्षैः समिद्भिश्चामलद्रुमैः ।  
 अम्भसा चाम्बुमध्ये च मन्त्रतर्पणमाचरेत् ॥ 431 ॥

 सप्ताहे समतीते तु मन्त्रमुत्थाप्य\[54\] मण्डलात् ।  
 ध्यानयुक्तं\[55\] जपं कुर्याल्लक्षसंख्यं समाहितः ॥ 432 ॥

 ब्रह्मचर्यस्थितो मौमी दुष्टाहारविवर्जितः ।  
 क्षारारनालतैलानां परित्यागी ह्यलोलुपः ॥ 433 ॥

 नित्यं कुशाजिनेशायी \[56\]मानमात्सर्यवर्जितः ।  
 तप्तहाटकसंकाशं परिभ्रमणविग्रहम् ॥ 434 ॥

 भूरिधारासमाकीर्णं वक्त्रमग्रे खगं स्मरेत् ।  
 तन्नाभिसंस्थितं मन्त्रमचलं चैव सम्मुखम् ॥ 435 ॥

 नानारत्नप्रभाकान्तिमुद्गिरन्तं स्वविग्रहात् ।  
 हेमादि\[57\]धातुनिचयं चन्द्रकान्तादिसन्मणोन् ॥ 436 ॥

 एवं ध्यायेज्जपेच्चापि पूजयेदन्तरान्तरा\[58\] ।  
 नियमादा समाप्त्येव जपान्ते वित्तपः स्वयम् ॥ 437 ॥

 आज्ञावश्यो विधेयः स्यादात्मना च धनेन च ।  
 प्रयच्छत्यर्थिनां कामं भुङ्क्ते सोऽविरतं\[59\] स्वयम् ॥ 438 ॥

 आयुरारोग्यसंयुक्तो मन्त्रेशस्य प्रभावतः ।  
 प्रवर्ततेऽर्थयुक्तानां काम आशु च भोगिनाम् ॥ 439 ॥

 तत्साधनमथो वक्ष्ये साधकानां हिताय च ।  
 मण्डलं पूर्ववत् कृत्वा शुचौ देशे मनोरमे ॥ 440 ॥

 सङ्गुप्ते तत्र मन्त्रेशं समाहूय च संयजेत् ।  
 त्रिरात्रं सप्तरात्रं वा जुहुयात् तदनन्तरम् ॥ 441 ॥

 प्रागुक्तेन विधानेन जपध्याने समाचरेत् ।  
 सर्वाधारं हरिं ध्यायेत् पद्मरागरुचिं महत् ॥ 442 ॥

 तन्मध्ये विद्रुमाभं च बन्धुजीवनिभोज्ज्वलम्\[60\] ।  
 ध्यायेन्मन्त्रवरं मन्त्री जपेत् पूर्वोक्तसंख्यया\[61\] ॥ 443 ॥

 स्त्रीभोगं चेतसः कृत्वा जपान्ते साधकस्ततः ।  
 प्रार्थयन्तेऽत्र भीताश्च सन्तप्ता मदविह्वलाः ॥ 444 ॥

 देवकिन्नरनार्यस्तु यक्षगन्धर्वकन्यकाः ।  
 सिद्धाः सुराङ्गनाश्चान्या नरनागस्त्रियोऽखिलाः ॥ 445 ॥

 आजीवावधि वै सम्यक् कर्मणा मनसा गिरा ।  
 सेवन्ते साधकेन्द्रं तं मन्त्रस्यास्य प्रभावतः ॥ 446 ॥

 यं यं समीहते कामं पातालोत्तिष्ठ\[62\]पूर्वकम् ।  
 लक्षजापात् तथा होमात् तं तं यच्छति मन्त्रराट् ॥ 447 ॥

 अथ कामोपभोगात् तु विरतस्य च मन्त्रिणः ।  
 मोक्षदं सम्प्रदायं च कथयिष्ये यथार्थतः ॥ 448 ॥

 कृत्वा यागवरं भूयः प्रसन्नेनान्तरात्मना ।  
 पूर्वोक्तं\[63\] तु यजेत् कालं तत्र मन्त्रवरं क्रमात् ॥ 449 ॥

 तर्पयित्वा विधानेन कुण्डे वाऽथ जलेऽम्भसा ।  
 सर्वदोषनिवृत्त्यर्थं प्रायश्चित्तार्थमेव च ॥ 450 ॥

 जपेदयुतमेकं तु प्रागुक्तं वा स्वशक्तितः ।  
 हृत्पुण्डरीकमध्येऽथ स्मरेन्मन्त्रं\[64\] समाहितः ॥ 451 ॥

 रोमकूपगणैः सर्वे रत्नज्वालाशतावृतम् ।  
 तन्मयं च स्वचैतन्यं कृत्वा तद् वह्निरश्मिभिः ॥ 452 ॥

 भूतदेहं दहेत् कृत्स्नं तद्वियुक्तश्च साम्प्रतम् ।  
 मार्तण्ड इव पक्षीश आस्ते मन्त्रस्वरूपधृक् ॥ 453 ॥

 अथ मन्त्रा\[65\]कृतिं स्वां\[66\] वै ध्यायेत् परिणतां शनैः ।  
 तेजोगोलकसंकाशं सर्वाङ्गावयवोज्झितम् ॥ 454 ॥

 तत्तेजोगोलकं पश्चाद् बृहत्परिमितं च\[67\] यत् ।  
 सर्वगं\[68\] शब्दरूपं च भावरूपं तु चिन्मयम् ॥ 455 ॥

 तस्मादप्यभिमानं तु ह्यस्मिताख्यं शनैः शनैः ।  
 विनिवार्य यथा शश्वद् ब्रह्म सम्पद्यते स्वयम् ॥ 456 ॥

 इत्येवं \[69\]वैभवीयस्य नृसिंहस्य महात्मनः ।  
 आराधनं च संक्षे\[70\]पादुक्तं सिद्धिसमन्वितम् ॥ 457 ॥

 नित्यक्रियापराणां च संसारोद्विग्नचेतसाम् ।  
 मद्भक्तानामिदं वाच्यं शुद्धानां संयतात्मनाम् ॥ 458 ॥  
 अथानेन नृसिंहमन्त्रेण धर्मार्थकाममोक्षाख्यचतुर्विधपुरुषार्थसाधनविधिमाह- अथ मन्त्रवराद्धर्मेति प्रक्रम्य यावत् परिच्छेदपरिसमाप्ति। सुगमस्तदर्थः ॥ 357-458 ॥  
 \[1 दानहोम- बक.।\]  
 \[2 अथवा- उ.।\]  
    \[3 प्रासा- मु. अटी. बक.।\]  
 \[4 परम्- बक. बख. उ.।\]  
 \[5 पुरैः - बक. बख. उ.।\]  
 \[6 मन्त्र- बख. उ.।\]  
 \[7 योऽभि- उ.।\]  
 \[8 सद्धर्म- उ.।\]  
 \[9 नान्म- उ.।\]  
 \[10 वारिणा- बक. बख. उ.।\]  
 \[11 रत्नैः- बक., रक्तैः- बख., मिश्रैः- उ.।\]  
 \[12 दान्म- उ.।\]  
 \[13 धर्ममा- ब.।\]  
 \[14 द्यत् सद्- बख. उ.।\]  
 \[15 विष्टपस्थ- मु. अटी.।\]  
 \[16 र्हेमा- उ.।\]  
 \[17 ततो हि - उ.।\]  
 \[18 मूर्त- उ.।\]  
 \[19 वामे- बक. बख. उ.।\]  
 \[20 तेन- उ.।\]  
 \[21 वा अ- बक. बख.।\]  
 \[22 निरता- उ.।\]  
 \[23 र्चनाद्- उ.।\]  
 \[24 यथार्थं- मु. अटी.।\]  
 \[25 तत्तिलैः- उ.।\]  
 \[26 मन्त्री- उ.।\]  
 \[27 तेन- मु. अटी. उ.।\]  
 \[28 इत आरभ्याऽष्टादशपरिच्छेदसमाप्तिपर्यन्तं ग्रन्थपात उदयपुरमातृकायाम्।\]  
 \[29 नदीनां - बक. बख.।\]  
 \[30 न्वितः- मु. अटी.।\]  
 \[31 वैदलकं- बक. बख.।\]  
 \[32 तता- बक. बख.।\]  
 \[33 प्रपन्नेन- बख.।\]  
 \[34 परा प्रीतिर्वाच्या- बक. बख.।\]  
 \[35 पूर्वे तु - मु. अटी.।\]  
 \[36 च वै- मु. अटी.।\]  
 \[37 युक्ता- बख.।\]  
 \[38 मन्त्रं शान्त्याख्य- मु. अटी.।\]  
 \[39 यानीहि- मु.।\]  
 \[40 त्पद- बक. बख.।\]  
 \[41 बुद्बुदेभ्यो यथाम्बुधिः- मु. अटी.।\]  
 \[42 ज्ञात्वेदं - बक. बख.।\]  
 \[43 तथा- बक. बख.।\]  
 \[44 पं च जगद्- बख.।\]  
 \[45 ज्जगद् दृश्य- बक.।\]  
 \[46 विय- मु. अटी.।\]  
 \[47 वै- मु. अटी.।\]  
 \[48 भूते परात्मनः - मु. अटी.।\]  
 \[49 नाम्- अटी.।\]  
 \[50 त्युदितवेदिना - बक. बख.।\]  
 \[51 तम्- बक. बख.।\]  
 \[52 महोम- बख.।\]  
 \[53 मभवद्- मु. अटी.।\]  
 \[54 अनेन- मु. अटी.।\]  
 \[55 याचना- मु. अटी.।\]  
 \[56 मोह\[क्ष\]-मु. अटी.।\]  
 \[57 त्थाय- मु.।\]  
 \[58 युक्तः- अटी.।\]  
 \[59 मौनी सङ्गविव- बक. बख.।\]  
 \[60 हेमाद्रि- मु. अटी. बक.।\]  
 \[61 न्तरे- बक. बख.।\]  
 \[62 रतः - अटी.।\]  
 \[63 मधो- मु.।\]  
 \[64 धारमरिं- मु., धारमयं- अटी.।\]  
 \[65 रुचा- मु. अटी.।\]  
 \[66 ज्वलन्- मु.।\]  
 \[67 संग्रहम्- अटी.।\]  
 \[68 लादिव- बक. बख.।\]  
 \[69 पूर्वमुक्तं तु यत्कालं - बक. बख.।\]  
 \[70 स्मरन् मन्त्रं - बख.।\]  
 \[71 मन्त्रकृतिं- मु.।\]  
 \[72 स्वं- बख.।\]  
 \[73 णतं- मु. अटी.।\]  
 \[74 त्वपि- मु. अटी.।\]    
 \[75 सर्वाङ्ग- बख.।\]  
 \[76 वैभवं- बक. बख.।\]  
 \[77 सर्वेषामुक्तां - मु. अटी.।\]

 इति श्रीपाञ्चरात्रे श्रीसात्वतसंहितायां वैभवीयनृसिंहकल्पो \[1\]नाम सप्तदशः परिच्छेदः॥  
 इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये सप्तदशः परिच्छेदः॥  
 \[1 \`नाम' नास्ति- बख.।\]  
   
 अथानेन नृसिंहमन्त्रेण धर्मार्थकाममोक्षाख्यचतुर्विधपुरुषार्थसाधनविधिमाह- अथ मन्त्रवराद्धर्मेति प्रक्रम्य यावत् परिच्छेदपरिसमाप्ति। सुगमस्तदर्थः ॥ 357-458 ॥

   
   
      


   अष्टादशः परिच्छेदः  
   नारद उवाच\[1\]

 एवमुक्ते सति पुनः कामपालो मुनीश्वराः ।  
 उवाचेदं हरिं वाक्यं लोकानुग्रहकाम्यया ॥ 1 ॥  
 अथाष्टादशः परिच्छेदो व्याख्यास्यते। संकर्षणः पृच्छतीत्याह- एवमिति ॥ 1 ॥  
 \[1 \`उवाच' नास्ति- मु. अटी.।\]

  सङ्कर्षण उवाच\[1\]  
 सम्प्राप्तप्रत्ययानां च द्विजातीनां च साम्प्रतम् ।  
 सम्यक् प्रक्षीणपापानामारूढानामिह क्रमे ॥ 2 ॥

 दीक्षात्रयस्य भगवन् ज्ञातुमिच्छामि निर्णयम् ।  
 यत्प्राप्य भगवद्भक्तः कृतकृत्योऽचिराद् भवेत् ॥ 3 ॥  
 प्रश्नप्रकारमाह- सम्प्राप्तेति द्वाभ्याम् ॥ 2-3 ॥  
 \[1 \`उवाच' नास्ति- मु. अटी.।\]  
   
  श्रीभगवानुवाच\[1\]  
 शुभेऽनुकूले नक्षत्रे तिथौ लग्ने ग्रहे\[2\]क्षिते ।  
 भक्तानामधिवासार्थं क्ष्मापरिग्रहमाचरेत् ॥ 4 ॥

 पुण्ये देशेऽनुकूले च मनोज्ञे साधुसेविते ।  
 मृद्वारिफलपुष्पाढ्ये समित्कुशसमन्विते ॥ 5 ॥

 गोसस्यशालिसुभगे क्षुद्रप्राणिविवर्जिते ।  
 तत्र वर्णानुरूपां क्ष्मां गच्छेत् पूर्वोक्तलक्षणाम् ॥ 6 ॥

 सर्वदोषविनिर्मुक्तां सत्पक्षिमृगसेविताम् ।  
 या शुभायतनोद्देशै\[3\]र्मठैर्गोष्ठापणैर्गृहैः ॥ 7 ॥

 तोयाशयाश्रमैः क्षेत्रैः सद्वृत्तैरन्तरीकृता ।  
 जलौघभयनिर्मुक्ता बलाद् भुक्ता च सज्जनैः ॥ 8 ॥

 वनैरुपवनैर्ग्रमैर्नगराङ्गैः समावृता ।  
 अलाभे सति लाभे वा स्वभूमेर्ब्राह्मणादिषु ॥ 9 ॥

 स्वमन्त्रेणार्चनात् स्वत्वं कुर्याद् वर्णव्यपेक्षया ।  
 उद्धतां कृतखातां च ज्ञात्वा दोषोज्झितां पुरा ॥ 10 ॥

 शुभमृत्पूरितां कृत्वा लघ्वश्मभिरथान्तरा ।  
 ततस्त्वाकुट्टयेत् पश्चात् पञ्चगव्येन सेचयेत् ॥ 11 ॥

 युक्तां हेमादिसद्रत्नैः समीकृत्योपलिप्य च ।  
 तत्रार्चनं विभोः कुर्याद् ध्यानान्तं चैव पूर्ववत् ॥ 12 ॥

 भूतानां बलिदानं च सुरभीणां च तर्पणम् ।  
 द्विजानां दक्षिणान्तं वै ततस्तत्र समापयेत् ॥ 13 ॥

 प्राग्दिक्षु सिद्धिपूर्वं तु मण्टपं मण्डनान्वितम् ।  
 सुस्तम्भद्वितयेनैव कोणगेनोपशोभितम् ॥ 14 ॥

 पार्थिवेन च पीठेन मध्यगेन विराजितम् ।  
 विस्तरात्तु द्विजादीनां शूद्रान्तानां समं स्मृतम् ॥ 15 ॥

 अष्टाश्रमथवा वृत्तं तुर्याश्रं सोपपीठकम् ।  
 अष्टाङ्गुलात् समुत्सेधादेकापायेन लक्षितम् ॥ 16 ॥

 स्वोन्नत्यर्थेनोपपीठं सर्वेषां परिकल्पयेत् ।  
 विस्तारमुपपीठानां पीठोच्छ्रायाद् द्विसंगुणम्\[4\] ॥ 17 ॥

 उपपीठस्य संलग्ना तन्मानेन तु चोन्नता ।  
 आप्यदिक् साग्रहस्ता च सम्पाद्याऽऽसनपिण्डिका ॥ 18 ॥

 नैवेद्यमुपपीठे तु विनिवेद्य निधाय च ।  
 तस्य दक्षिणदिग्भागे त्वन्तर्गमनसंयुतम् ॥ 19 ॥

 विविक्तलोचनोपेतं पिण्डिकाकुण्डभूषितम् ।  
 सुक\[5\]वाटार्गलोपेतं कुर्याद् हवनमण्टपम् ॥ 20 ॥

 उपलिप्यास्त्रजप्तेन वारिणा गोमयेन तु ।  
 विधिवच्छोभनं कुर्यादित्येवं मण्टपद्वयम् ॥ 21 ॥

 विहितो वित्तविरहादधिवासो द्विजालये ।  
 शिष्यैर्वाऽऽचार्यभवने तत्र कुर्यात् परिग्रहम् ॥ 22 ॥

 प्राग्वदर्चनपूर्वं तु भूततर्पणपश्चिमम् ।  
 ओदनं दधिलाजाज्यं\[6\] मधुतोयपरिप्लुतम् ॥ 23 ॥

 भूततर्पणमित्युक्तं तद्विना तत्र तेऽनिशम्\[7\] ।  
 सन्तिष्ठन्ते बहिः क्रुद्धाः काङ्क्षमाणाः परं वधम् ॥ 24 ॥

 अतश्च विहितं यत्नात् स्थाने क्षेत्रे कृते सति ।  
 निर्विघ्नसिद्धये दद्याद् बलिं सर्वत्र सर्वदा ॥ 25 ॥  
 एवं पृष्टो वासुदेवः प्रथमं क्ष्मापरिग्रहपूर्वकं दीक्षामण्ड\[8\]पनिर्माणप्रकारमाह- शुभेऽनुकूले नक्षत्र इत्यारभ्य बलिं सर्वत्र सर्वदेत्यन्तम् ॥ 4-25 ॥  
 \[1 \`उवाच' नास्ति- मु. अटी.।\]  
 \[2 गुहे- मु.।\]  
 \[3 शे मठगो- बक. बख.।\]  
 \[4 द्विगुणं समम्- बक. बख.।\]  
 \[5 सत्क- बक., सक- बख.।\]  
 \[6 जाज्य- मु. अटी.।\]  
 \[7 तेऽनिशाम्- मु., ते निशाम्- अटी.।\]  
 \[8 \`मण्डपनिर्माण' नास्ति- अ.।\]

 कृत्वैवं मङ्गलार्थं तु \[1\]दीर्घं घण्टारवं शुभम् ।  
 स्वपदात् प्राग्वदुत्थाप्य प्रोच्चार्य प्रणवं महत् ॥ 26 ॥

 प्रवेशयेत् ततस्तस्मिन् लाजान् सिद्धार्थकान् शुभान् ।  
 फलानि श्रीफलादीनि चन्दनादीनि रोचनाम् ॥ 27 ॥

 श्वेतपूर्वाः सुमनस\[2\]स्तन्महीरुहमञ्जरीम् ।  
 साग्रान् हरितदर्भांश्च सर्वरत्नानि काञ्चनम् ॥ 28 ॥

 सर्वौषधीत्वगेलाद्यं सुगन्धिनिचयं शुभम् ।  
 पद्मकं शङ्खपुष्पं च विष्णुक्रान्ता\[3\] च कुन्दरम् ॥ 29 ॥

 सप्त सप्त च धान्यानि बीजानि च समानि षट् ।  
 शालिश्यामाकनीवारतण्डुलं भूरिसंस्कृतम् ॥ 30 ॥

 गोसम्भवानि वै पञ्च पात्रेष्वौदुम्बरेषु च ।  
 तत् स्राववर्जितान्यानि तान्येव सुबहून्यपि ॥ 31 ॥

 प्रतिक्षणोपयोगार्थं भाण्डेष्वपि नवेषु च ।  
 पाद्याचमनकार्यार्थं दध्यन्न\[4\]विनिवेदने ॥ 32 ॥

 हेमाद्युत्थानि पात्राणि मृदुपर्णपुटानि वा ।  
 पाण्डराणि\[5\] दुकूलानि वस्त्रयुग्मद्वयं नवम् ॥ 33 ॥

 उपवीतं सोत्तरीयं सुसिते धौतवाससी ।  
 कौशेयानि पवित्राणि कङ्कणं साङ्गुलीयकम् ॥ 34 ॥

 स्फाटिकं चाक्षसूत्रं च पत्राक्षं तु गणित्रयकम्\[6\] ।  
 पञ्चलोहमयं चक्रं सशङ्खं द्वादशारकम् ॥ 35 ॥

 कुतपं योगपट्टं च नेत्रवस्त्रं मृगाजिनम् ।  
 ब्रु\[7\] सीकाशांशुकं पट्टं पादुके च उपानहौ ॥ 36 ॥

 दण्डं प्रतिग्रहं छत्रं पूर्णगोधूमकाष्ट\[8\]कम् ।  
 चतुर्वर्णानि माल्यानि सुन्दरं पावनं लघु ॥ 37 ॥

 नीलशाद्वलसम्मिश्रं हरितं पत्रसंचयम् ।  
 गुग्गुलं मृष्टधूपं च दीपतैलं च वर्तयः ॥ 38 ॥

 दर्पणं धूपपात्रं च घण्टामर्घ्यादिपात्रकम् ।  
 रजांसि करणीयुग्मं \[9\]पालिकां घटिकां सिताम् ॥ 39 ॥

 पञ्चाङ्गलं तु सुदृढं हेमाद्यं कुशपञ्चकम् ।  
 अलक्तरञ्जितं सूत्रं सुसितं\[10\] कर्तरी क्षुरम् ॥ 40 ॥

 काण्डान्यष्टौ तु साग्राणि बर्हिपक्षान्वितानि च ।  
 प्रोन्नतानि स्थिराग्राणि लोहमृत्का\[11\]ष्ठजानि वा ॥ 41 ॥

 रञ्जितानि सुधाद्यैस्तु तदाधाराणि यानि च ।  
 कुल्लिकान्यम्बुकुम्भानि भृङ्गारं करवीं शुभाम् ॥ 42 ॥

 अकालमूलनिर्गर्भं\[12\] साधारं कलशं तथा ।  
 स्थालीं कमण्डलुं दर्वीं तत्पिधानं तु चुल्लिकाम्\[13\] ॥ 43 ॥

 भद्रपीठं चतुष्पादं चतुरश्रायतं नवम् ।  
 मात्रावित्तं सताम्बूलं दन्तधावनसञ्चयम् ॥ 44 ॥

 शुष्कगोमयसंयुक्तामरणिं चाग्निजं\[14\] मणिम् ।  
 पालाशदूर्वासमिधः\[15\] साग्राः परिधयस्तु वै ॥ 45 ॥

 प्रभूतमिन्धनं शुष्कमाज्याक्तं तिलतण्डुलम् ।  
 प्रागुक्तं स्रुक्स्रुवाद्यं च होमोपकरणं च यत् ॥ 46 ॥

 सर्वं पक्ष्मकपर्यन्तं बृहत्पात्रद्वयान्वितम् ।  
 पूर्वोक्तानां च भोगानां मध्याद् यः\[16\] स्थण्डिलार्चने ॥ 47 ॥

 संयाति चाङ्गभावं तद् ज्ञात्वा सर्वं प्रवेशयेत् ।  
 सम्भारार्जनमाह- कृत्वैवमित्यादिभिः। सप्त सप्त च धान्यानि ग्राम्यारण्यभेदभिन्नानीश्वरपारमेश्वरयोर्हविःपाकप्रकरणोक्तानि (ई. सं. 25/58-59; पा. सं. 18/134-136) ज्ञेयानि। अस्मिन्नवसरेऽङ्कुरप्रतिसरावीश्वरोक्तौ (21/75) ग्राह्यौ, अत्रापि सम्भारवर्गे "\[17\]पालिकां घटिकाम्" (18/39) इत्युक्तत्वात् ॥ 26-48 ॥  
 \[1 दीर्घघण्टारवोपमम्- - बक. बख.।\]  
 \[2 नसः सन्म- मु. अटी.।\]  
 \[3 क्रान्तां च कुन्दकम्- बक. बख.।\]  
 \[4 दध्यन्नं विनिवेदयेत्- मु. अटी. ।\]  
 \[5 पाण्‍डु- अटी.।\]  
 \[6 गुणि- मु., गुणा- अटी.।\]  
 \[7 ब्रूसिका- अटी., ब्रुसिकां शाटकं- बक. बख.।\]  
 \[8 माषजे- बक. बख.।\]  
 \[9 शालिकां- मु. अटी.।\]  
 \[10 सुशिता- मु. अटी.।\]  
 \[11 हृत्- मु. अटी.।\]  
 \[12 निर्गभं- मु., निर्द्दाभं- बक. बख.।\]  
 \[13 पुल्लि- बक. बख.।\]  
 \[14 चाग्निभं- अटी.।\]  
 \[15 पूर्वाः- बक. बख.।\]  
 \[16 द्यत्- मु.।\]  
 \[17 पालिकायां- अ. मु.।\]  
   
 अनुग्रहधियाऽऽचार्यो भक्तानां भविनां\[1\] विभोः ॥ 48 ॥

 दिव्यभोगो\[2\]पलिप्सूनां निःश्रेयसपदार्थिनाम् ।  
 प्रत्येकैकं हि यद्\[3\] गाङ्गे वर्धयेद् द्रव्यमूर्तिना ॥ 49 ॥

 नित्येनाव्यक्ततत्त्वेन सन्मन्त्रब्रह्मणा\[4\] सह ।  
 सार्थं\[5\] सर्ष्यादिकं दद्यान्मन्त्रव्यूहं यथागमम् ॥ 50 ॥

 फलदं स्यात् सकामानामकामानां हि मोक्षदम् ।  
 शिष्याणां बहुत्वे प्रत्येकं यागद्रव्याणा(मप्य?मपि) वृद्धिमाह- अनुग्रहधियेति त्रिभिः ॥ 48-51 ॥  
 \[1 भाविनां- मु. ।\]  
 \[2 भोगफले- बक. बख.।\]  
 \[3 या- बक. बख. ।\]  
 \[4 ब्राह्मणा- बक. बख.।\]  
 \[5 स्वात्मकर्म द्रुमद्रव्यं मन्त्र- बक. बख.।\]  
   
 ससहायस्ततस्तत्र\[1\] प्राग्वत् स्नात्वा कृताह्निकः ॥ 51 ॥  
   
 सम्प्रविश्याप्यदिक्संस्थः प्राङ्मुखः प्रविशेत् ततः ।  
 पद्मासनादिना मार्गे चर्मण्या\[2\]चामपूर्वकम् ॥ 52 ॥  
 अथ स्नानाह्निकादिपूर्वकं स्वासनोपवेशनमाह- ससहाय इति। ससहायः सपरिचारक इत्यर्थः। मार्गे चर्मणि एणाजिन इत्यर्थः ॥ 51-52 ॥  
 \[1 सह साध्यः- मु. बक. बख.।\]  
 \[2 ण्यास्यात् प्रपू- बक. बख.।\]  
   
 कुर्याद् यदधिकारेण मन्त्रेणानुग्रहं शिशोः ।  
 तेनाङ्गसहितेनैव सर्वं कर्म समाचरेत् ॥ 53 ॥  
 येन मन्त्रेण दीक्षा क्रियते, तेनैवाङ्गसहितेन सर्वकर्माचरणमाह- कुर्यादिति ॥ 53 ॥

 समस्तैर्वैभवैर्मन्त्रैः कार्यो वाऽनुग्रहो यदि ।  
 सर्वाराधनदानार्थं वा\[1\] द्विषट्काप्तये तदा ॥ 54 ॥

 विशाखयूपमन्त्रेण कुर्यात् तद्धारणाद्वयम् ।  
 तद्बीजेन तनुं व्याप्य प्राग्वत् तदभिमन्त्रितैः ॥ 55 ॥

 पुराहृतैर्यथाशक्ति मण्डलं\[2\] च समाचरेत् ।

 सर्वाराधनादियोग्यतासिद्ध्यर्थं समस्तैरपि वैभवमन्त्रैर्युगपदेव दीक्षाप्रकरणे समस्तविभवदेवानामपि कारणभूतस्य विशाखयूपस्य मन्त्रेण दहनाप्यायनाख्यधारणद्वयात्मकभूतशुद्ध्यनुष्ठानं पूर्वोक्तेन विशाखयूपबीजेनैव स्वशरीरे व्यापकन्यासं तदभिमन्त्रितैरेव सितादिरागैर्मण्डलपूरणं चाह- समस्तेति सार्धद्वाभ्याम् ॥ 54-56 ॥  
 \[1 वषट्कारा- बक.।\]  
 \[2 मण्डनं- मु. अटी.।\]  
   
 प्राक् समालभनैर्वस्त्रैः कटकाद्यङ्गुलीयकैः ॥ 56 ॥

 सितोष्णीषेण महता सितमाल्येन वै सह ।  
 मुखवासैः सताम्बूलैर्ललाटतिलकेन च ॥ 57 ॥  
   
 कृत्वा शुभेन शारीरं योगपट्टेन संस्थितम् ।  
 आदौ स्वस्य गन्धाद्यलङ्करणादिकमाह- प्रागिति द्वाभ्याम् ॥ 56-58 ॥

 हृत्पुण्डरीकमध्ये तु संन्यसेद् बीजमैश्वरम् ॥ 58 ॥

 करयोः पद्मनाभीयं ध्रुवाख्यमथ विग्रहे ।  
 शेषैरालभ्य पादान्तमामूर्ध्नश्चापि पूर्ववत् ॥ 59 ॥

 हस्तयोर्विग्रहे साङ्गं विन्यसेद् बीजमैश्वरम् ।  
 मुद्रावसानं कृत्वैवं\[1\] सम्यक् तदनु चाहरेत् ॥ 60 ॥

 पाणिभ्यां शङ्खचक्रे द्वे स्वमन्त्रेणाभिमन्त्रिते ।  
 भूत्वा तदात्मना पश्चात्ते निधाय धरातले ॥ 61 ॥

 अवलोक्याखिलं तत्स्थं प्रवर्तेताथ कर्मणि ।  
 हृदये विशाखयूपबीजन्यासं करयोः पद्मनाभबीजन्यासं शरीरे ध्रुवबीजन्यासमवशिष्टैरनन्तादिषट्त्रिंशद्बीजैरामूर्ध्नः पादान्तमभिमर्शनं पुनर्हस्तयोर्विग्रहे च विशाखयूपबीजेन षडङ्गन्यासं विभवमुद्रादर्शनं हस्ताभ्यां शङ्खचक्रादानं तन्मन्त्राभ्यां तयोरभिमन्त्रणं स्वस्य तादाम्त्यमावलम्बनादिकमखिलसम्भाराणामपि चक्रशङ्खान्तर्गतत्वेनावलोकनपूर्वकं कर्मप्रारम्भं चाह- हृत्पुण्डरीकेति चतुर्भिः ॥ 58-62 ॥  
 \[1 कृत्वैव- मु. अटी.॥\]  
   
 अस्त्राभिमन्त्रितं कृत्वा \[1\]कर्म भृङ्गान्तरे स्थितम् ॥ 62 ॥

 तेनोपलिप्य सम्मार्ज्य यागस्थानं निघृष्य च ।  
 तद्ब्रह्माख्यावधौ\[2\] भूयस्तेजसो\[3\] हि विवृद्धये ॥ 63 ॥

 हेमपूर्वाणि रत्नानि बीजानि विनिवेश्य च ।  
 गालितेनाम्भसाऽऽपूर्य ततः पात्रचतुष्टयम् ॥ 64 ॥  
 यागगेहशोधनालङ्करणमाह- अस्त्राभिमन्त्रितमिति द्वाभ्याम् ॥ 62-64 ॥  
 \[1 कर्मागारा- बक. बख.।\]  
 \[2 ख्य वयो- बक. बख.।\]  
 \[3 सोऽभिवि- बख. अटी.।\]  
   
 गालितेनाम्भसाऽपूर्य ततः पात्रचतुष्टयम् ॥ 64 ॥

 एकस्मिन् चन्दनादीनि पूर्वं सिद्धार्थकानि च ।  
 साक्षतानि कुशाग्राणि तण्डुलानि तिलांस्तु वै ॥ 65 ॥

 सरत्नानुत्तमान् धातून् सफलान् विनिवेशयेत् ।  
 द्वितीये दधिमध्वाज्यक्षिरबिन्दुचतुष्टयम् ॥ 66 ॥

 कुशाग्रेण सबाह्लीकं सपुष्पं \[1\]तिलतण्डुलम् ।  
 दूर्वां \[2\]सविष्णुक्रान्तां च श्यामाकं शङ्खपुष्पिकाम् ॥ 67 ॥

 पद्मकं च तृतीये तु कुन्दरेणु\[3\]समन्वितम् ।  
 त्वगेलाद्यचयं सर्वं सकर्पूरं च चन्दनम् ॥ 68 ॥

 विनिक्षिप्य चतुर्थे तु द्रव्यं सर्वमिदं शुभम् ।  
 हृन्मन्त्रेण चतुर्णां तु कुर्याद् वै द्रव्ययोजनम् ॥ 69 ॥

 सास्त्रेण मूलमन्त्रेण सर्वं तच्चाभिमन्त्र्य तु ।  
 सषडङ्गेन तेनैव कुर्यात् पुष्पादिनाऽर्चनम् ॥ 70 ॥

 यथाक्रमेण सर्वेषां ध्येयं सर्वं सुधोपमम् ।  
 अर्घ्यादिपरिकल्पनक्रममाह- गालितेनेत्यादिभिः। पात्रचतुष्टयम् अर्घ्यद्वितीयार्घ्यपाद्याचमनपात्रचतुष्टयमित्यर्थः। एकस्मिन् प्रधानार्घ्ये। चन्दनादीनीत्यत्रादिपदेन कर्पूरकुङ्कुमे ग्राह्ये, "चन्दनं शशिबाह्लीकौ (6/42) इति पारमेश्वरे विवृतत्वात्। सिद्धार्थक श्वेतसर्षपः। साक्षतानि शोभनाक्षतसहितानि। पारमेश्वरव्याख्याने तु क्षतिरहितानीति कुशाग्रविशेषणं कृतम्। उत्तमान् धातून् सुवर्णरजतताम्रान्। तथा विवृतं पारमेश्वरे- "काञ्चनं रजतं ताम्रम्" (6/43) इति। सफलान् कदल्यादि- फलान्वितानित्यर्थः। तथा च पारमेश्वरे- "कदलीफलपूर्वाणि प्रधानार्घ्ये विनिक्षिपेत्" (6/43) इति। सबाह्लीकं सकुङ्कुमम्। विष्णुक्रान्ता प्रसिद्धा। श्यामाकः मुनिप्रियः। श्याम\[4\] अरिशि, "शामाको नीलपुष्पः\[5\] स्यात् स्मयाकश्च मुनिप्रियः" (3/8/58) इति वैजयन्ती।शङ्खपुष्पं कर्णाटभाषायां विषप्रहरी। पद्मकं वैद्यग्रन्थे प्रसिद्धम्। कुन्दरेणुः कुन्देन सहिता रेणुः, कुन्दो नाम वालुक्याख्यस्तृणविशेषः। "वालुकं चाथ वालुक्यं मुकुन्दः कुन्दकुन्दरू" (अ. 2/4/121) इति नैघण्टुकाः\[6\]। कर्णाटभाषायां कर्णिकेय हल्लु\[7\]। रेणुर्नाम रेणुका, तथैव प्रसिद्धो गन्धद्रव्यविशेषः। "हरेणू\[8\] रेणुका कौन्ती" (2/4/120) इत्यमरः। अथवा "कुन्दरेण समन्वितः" इति पाठे कुन्दरः पूर्वोक्तः कुन्द एव। वस्तुतस्तु तथैव पाठः सरसः। पूर्वं सम्भारार्जनप्रकरणे "विष्णुक्रान्ता च कुन्दरम्" ((18/120) इत्यमरः। अथवा "कुन्दरेण समन्वितः" इति पाठे कुन्दरः पूर्वोक्तः कुन्द एव। वस्तुतस्तु तथैव पाठः सरसः। पूर्वं सम्भारार्जनप्रकरणे "विष्णुक्रान्ता च कुन्दरम्" (18/29) इति कुन्दमात्रस्योक्तत्वात्, रेणुकाया अनुक्तत्वाच्च। त्वगेलाद्यचयं त्वग् लवङ्गः, "त्वक्पत्रमुत्कटं भृङ्गम्" (2/4/134) इत्यमरः। एला प्रसिद्धा। तदाद्यानां द्रव्याणां चयं समूहम्। अत्राद्यशब्देन तक्कोलजातिफले ग्राह्ये। तथोक्तं पारमेश्वरे- "एलालवङ्गतक्कोलैः सह जातीफलानि च" (6/46) इति। एषामर्घ्यादीनां स्थाननियमादिकं षष्ठपरिच्छेदे (6/9-11) प्रदर्शितम्। दहनाप्यायनादिकं तु नृसिंहकल्पपरिच्छेदे (17/17-27) प्रदर्शितम्। तत्सर्वं संगृहेश्वरादिषु\[9\] सुव्यक्तमुक्तं द्रष्टव्यम्॥ 64-71 ॥  
 \[1 सित-मु. अटी.।\]  
 \[2 च वि- बख.।\]  
 \[3 कुन्दरेण- मु. अटी. बक. बख.।\]  
 \[4 षडङ्गेन च - मु.।\]  
 \[5 शामेधरिशि- मु.।\]  
 \[6 पुष्पा स्यान्मायाकच- अ. मु.।\]  
 \[7 नैखण्डुकाः- अ.।\]  
 \[8 हुब्लु- मु.।\]  
 \[9 हरेणु- अ.मु.।\]  
 \[10 ईश्वरे तृतीयाध्याये पारमेश्वरे च षष्ठाध्याये विषयोऽयं द्रष्टव्यः।\]

 आवाहने सन्निधाने सन्निरोधे तथार्चने ॥ 71 ॥

 विसर्जनेऽर्घ्यदानं\[1\] तु प्राक्पात्रा\[2\]न्नित्यमाचरेत् ।  
 तदम्भसा चार्हणं तु तथैव परिषेचनम् ॥ 72 ॥

 कुर्यात् प्रणयनादानं\[3\] प्रीणनं प्रीतिकर्म च ।  
 प्रधानार्घ्यस्य विनियोगमाह- आवाहन इति। प्रणयनादानं प्रणयनं पात्रान्तरे सेचनम्, तत्पूर्वकमादानं ग्रहणम्। तच्च "तर्पणं संप्रतिष्ठाप्य वासितं चार्घ्यवारिणा" (6/376) इति पारमेश्वराद्युक्तप्रकरणेषूपयुक्तं ज्ञेयम् ॥ 71-73 ॥  
 \[1 दानान्तं- अटी.।\]  
 \[2 पात्रं नित्य- बक. बख.।\]  
 \[3 यनं दानं- मु. अटी.।\]

 प्रोक्षणं सर्ववस्तूनाम् अन्यस्मादुदकेन तु ॥ 73 ॥

 आरम्भे सर्वकार्याणां तत्समाप्तौ \[1\]तथैव हि ।  
 न्यू\[2\]नाधिकानां शान्त्यै\[3\] तु ज्ञान\[4\]व्यत्ययशान्तये ॥ 74 ॥

 कार्यं तदर्घ्यदानं च नित्यं मन्त्रात्मना विभोः ।  
 कुम्भोपकुम्भकुण्डानां मन्त्रास्त्रकलशार्चने ॥ 75 ॥

 सम्पूजने च भूतानां गुर्वीदीनां महामते ।  
 दक्षशिष्यात्मपूजार्थमुक्तानुक्तार्चनं प्रति ॥ 76 ॥  
 द्वितीयार्घ्यविनियोगमाह- अन्यस्मादित्यारभ्योक्तानुक्तार्चनं प्रतीत्यन्तम्। न्यूनाधिकानां कार्याणामित्यनुषङ्गः। एवं च सर्वकार्येष्वपि समाहितस्यापि कर्मज्ञानवैपरीत्याद् दोषः संभवत्येव। तच्छान्त्यर्थं सर्वकार्याणामारम्भेऽवसाने च भगवते सकृत् सकृत् समर्पणीयमिति भावः ।  
 कुम्भोपकुम्भकुण्डानां कुम्भस्य महाकुम्भस्य ये उपकुम्भास्तेषां कुण्डस्य चेत्यर्थः। यद्वा कुम्भा महाकुम्भस्य प्रागादिषु स्थापिताः कलशाः, उपकुम्भाः शान्तिकादिषूक्त\[5\]प्रकारेण तदुपरि स्थापिताः कलशा इत्यर्थः। मन्त्रास्त्रकलशार्चने मन्त्राणामुपकुम्भेषु कुण्डमेखलास्थितकूर्चादिषु च संस्थितवासुदेवादिमन्त्राणामस्त्रकलशस्य\[6\] चार्चन इत्यर्थः। महाकुम्भस्थायार्घ्यदानं तु प्रधानार्घ्यजलेनैवेति ज्ञेयम्। भूतानां संपूजने कुमुदाद्यर्चन इत्यर्थः। "संपूजने च भोगानाम्" (6/115) इति पाठान्तरमुक्तं पारमेश्वरे, तथैव विवृतं तद्व्याख्याकारैरपि। गुर्वादीनामित्यत्र दक्षशिष्यात्मपूजार्थमित्यत्र च तत्तद्विग्रहविन्यस्तमन्त्रार्चनविषयमिति बोध्यम्। उक्तानुक्तार्चनं प्रतीति संक्षेपेणोक्तम्।  
 विशदीकृतमीश्वरपारमेश्वराभ्याम्-  
 दक्षशिष्यात्मपूजार्थं\[7\] द्वार्स्थानामर्चनं प्रति ।  
 प्रासादासनदेवानां गुरूणां सन्ततेस्तथा ॥  
 लाञ्छनाङ्गपरीवारशक्तिभूषणरूपिणाम् ।  
 मण्डलावरणस्थानां देवानां चाऽर्चने तथा ॥  
 मुद्राबन्धे कराभ्युक्षं\[8\] तदर्चा\[9\] क्षालनं तथा ।  
 जप\[10\]कालेऽक्षसूत्रस्य कुर्यात् \[11\]तत्क्षालनं तथा ॥ इति ॥ 73-76 ॥  
      (ई. सं. 3/94-96; पा. सं. 6/115-118)

 \[1 सदैव- बख.।\]  
 \[2 ऊना- मु. अटी. बक.।\]  
 \[3 साम्ये- मु. अटी.।\]  
 \[4 ज्ञातव्यं त्वघ- मु. अटी.।\]  
 \[5 षूक्ते प्रकरणे- अ.।\]  
 \[6 शस्यार्चने- अ.।\]  
 \[7 र्थमुक्तानुक्तार्चनं- अ. मु.।\]  
 \[8 भ्युक्षां- पा., सुक्षिं- ई.।\]  
 \[9 तदर्था- अ. मु.।\]  
 \[10 नास्त्येषा पङ्क्तिः- ई.।\]  
 \[11 तत्पूजनं- पा.।\]

 पाद्यदानं तृतीयात् तु नित्यं पात्रात् समाचरेत् ।  
 चतुर्थात् तु यथाकालं दद्यादाचमनं ततः ॥ 77 ॥

 पाद्यविनियोगमाह- पाद्यदानमित्यर्धेन ।  
 आचमनविनियोगमाह- चतुर्थादित्यर्धेन ॥ 77 ॥  
   
 मुख्यार्घ्यवारिणा प्रोक्ष्य पृथग् भाण्डस्थितं पुरा ।  
 पञ्चगव्यं ततः प्राग्वत् कल्पनीयं हृदादिकैः ॥ 78 ॥  
 कुशोदकं तदस्त्रेण दत्वाद्येनाभिमन्त्र्य च ।  
 मुख्यार्घ्यवारिणा पञ्चगव्यप्रोक्षणं तत्संयोजनं चाह- मुख्येति सार्धेन। आद्येन हृन्मन्त्रेणेत्यर्थः ॥ 78-79 ॥

 अथ पाणिद्वयेनैव अग्नीषोमात्मकेन च ॥ 79 ॥

 योग्यतापदवीं नीत्वा प्रोक्षयेद् यत् पराहृतम् ।  
 साम्भसा तेन वै सर्वं विष्टराग्रगतैः कुशैः ॥ 80 ॥  
 सर्वोपकरणानां दहनाप्यायनमुद्रादर्शनपूर्वकं पञ्चगव्यप्रोक्षणमाह- अथेति सार्धेन। तेन पञ्चगव्येनेत्यर्थः ॥ 79-80 ॥

 सर्वबीजानि धान्यानि सिद्धार्थकयुतान्यथ\[1\] ।  
 कृत्वास्त्रपरिजप्तानि ध्यात्वा चास्त्रसमानि च ॥ 81 ॥  
   
 विघ्नोपशान्तये वेगाद्\[2\] दशदिक्षु विनिक्षिपेत् ।  
 संहृत्य बर्हिकूर्चेन प्राच्यां दिशि निधाय वै ॥ 82 ॥

 तद् गर्भीकृत्य संलिख्य हेतिराट् चन्दनादिना ।  
 विघ्नोपशमनार्थं दशदिक्ष्वस्त्राभिमन्त्रितबीजधान्यश्वेतसर्षपविक्षेपादिकमाह- सर्वबीजानीति सार्धद्वाभ्याम्। हेतिराड् हेतिराजं चक्रमित्यर्थः। विभक्तिनियमश्छान्दसः ॥ 81-83 ॥  
 \[1 नि च- बक. बख.।\]  
 \[2 योगाद्- बक. बख.।\]

 करकं\[1\] कुम्भसंयुक्तमलङ्कृत्य यथा\[2\] पुरा ॥ 83 ॥

 भोगैः प्रावरणान्तैश्च मूर्तीभूतौ\[3\] विचिन्त्य च ।  
 तद्देवताशरीरं तु पश्येदम्बरवच्छुभम् ॥ 84 ॥

 विशाखयूपं तन्मध्ये समावाह्य यजेत् ततः ।  
 क्रमान्मुद्रावसानं तु तस्य दक्षिणदिग्गतम् ॥ 85 ॥

 अस्त्रविग्रहरूपं च स्मृत्वा कुरबकं तु तत् ।  
 अस्त्रमन्त्रं तु तन्मध्ये ध्यात्वाऽभ्यर्च्य यथाविधि ॥ 86 ॥

 ध्वंसयन्तं च विघ्नानां कालं कर्मावसानकम्\[4\] ।  
 इदमभ्य\[5\]र्थयेद् विद्वीन्\[6\] सास्त्रो बद्धाञ्जलिस्थितः ॥ 87 ॥

 यागालयं हि विश्वेश गृहाण रचितं मया ।  
 आ समाप्तेर्भज\[7\] विभो क्रियाङ्गानां च सन्निधिम् ॥ 88 ॥

 ततोऽ\[8\]स्त्रोदकधारां चाप्यच्छिन्नां \[9\]भित्तिकां नयेत् ।  
 प्राद\[10\]क्षिण्येन प्राग्भागात् तत्पदान्तं च संस्मरेत् ॥ 89 ॥

 तन्निधायाऽथ कुम्भेन सह कुर्यात् प्रदक्षिणम् ।  
 अर्घ्यदानं तयोः कृत्वा प्राग्भागे चा\[11\]धरोर्ध्वगम् ॥ 90 ॥

 पूजितं वाससाच्छन्नं चक्रमन्त्राभिमन्त्रितम् ।  
 निदध्याद् भद्रपीठं तु तत्राधारगतं न्यसेत् ॥ 91 ॥

 सास्त्रं हि मन्त्रकलशमर्चयित्वा प्रणम्य च ।  
 दिगीश्वरगणं\[12\] दिक्षु पूर्वोक्तं विन्यसेत् ततः ॥ 92 ॥

 ततः\[13\] समर्चनं तेषां कृत्वाऽस्त्रेण हृदा सह ।  
 प्रणवेन स्वनाम्ना च नमस्कारानुगेन वै ॥ 93 ॥

 तोरणध्वजपूर्वाणां कार्यमर्घ्यादिनार्चनम् ।  
 ततो \[14\]हवनभूमध्ये ध्यात्वा पीठं पुरोदितम् ॥ 94 ॥

 तत्रार्चनं विभोः कुर्यात् पूर्वोक्तेन क्रमेण तु ।  
 पूर्णान्तं तर्पणं कुर्यात्\[15\] प्राग्वत् \[16\]कुण्डेऽथ पूजिते ॥ 95 ॥  
   
 अथ कुम्भमण्डलाग्निषु भगवदर्चनक्रममाह- करकं कुम्भसंयुक्तमित्यारभ्य प्राग्वत् कुम्भेऽथ पूजित इत्यन्तम्। यथापुरमलङ्कृत्य, "प्राप्तानुज्ञोऽथ कलशमादाय शुभलक्षणम्" (17/57) इत्यादिसप्तदशपरिच्छेदोक्तप्रकारेणालङ्कृत्येत्यर्थः। एवमेवोक्तं जयाख्येऽपि दीक्षापटले-  
 अथादाय दृढं शुभ्रमेकरूपं च निर्व्रणम् ॥  
 कलशं मृण्मयं रम्यं सौवर्णं वाऽथ राजतम् ।  
 रत्नहाटकसद्गन्धपुष्पसर्वौषधीयुतम् ॥  
 शु\[17\]भिपादपशाखाढ्यं पट्टस्रक्कण्ठभूषणम् ।  
 गालितोदकसंपूर्णं वारिधारान्वितं शुभम् ॥  
 चन्दनाद्युपलिप्तं च परितेश्चार्घ्यचर्चितम् । (16/95-98) इति।  
 प्रावरणान्तैर्भोगैर्वस्त्रान्तैरुपचारैरित्यर्थः। मूर्तीभूतौ विचिन्त्य कुम्भकरकौ मन्त्रनाथसुदर्शनयोः शरीरत्वेन ध्यात्वेत्यर्थः, "तद्देवताशरीरं तु पश्ये\[18\]दमलवर्चसम्" (ई. सं. 11/195; पा. सं. 12/224) इतीश्वरपारमेश्वरोक्तेः। विचिन्त्य चेत्यत्र चकारेण पूर्वं महाकुम्भमध्ये भगवदर्चनमपि सूचितं भवति। अन्यथा- "इदमभ्यर्थयेद् देवं सास्त्रं बद्धाञ्जलिस्थितः" (18/87) इत्युक्तिविरोधात्। तथा चेश्वरपारमेश्वरयोः-  
 कुम्भमध्ये विभोः प्राग्वदासनं परिकल्प्य च ॥  
 तन्मध्ये पुण्डरीकाक्षं समावाह्य विधानतः ।  
 संनिधिं सन्निरोधादि भोगयागावसानकम् ॥  
 पूर्ववत् सकलं कृत्वा तस्य दक्षिणदिग्गतम् ।  
 अस्त्रविग्रहरूपं च ध्यात्वाऽभ्यर्च्य यथाविधि ॥  
 ध्वंसयन्तं च विघ्नानां जालं कर्मावसानकम् । इति ।  
     (ई. सं. 11/118-121; पा. सं. 12/227-229)  
 जयाख्ये (16/102) ईशानदिशि महाकुम्भस्थापनमुक्तम्। अतस्त्वेतत्पक्षद्वयमपीश्वरपारमेश्वरयोर्महोत्सवप्रकरणे पवित्रोत्सवप्रकरणे च प्रदर्शितम्-  
 प्रादक्षिण्येन\[19\] प्राग्भागात् तत्पादान्तं च तत् स्मरेत् ॥  
 अथवेशानदिग्भागात् तत्पादान्तं द्विजोत्तमाः\[20\] । इति।  
     (ई. सं. 11/124-125; पा. सं. 12/232)  
 अत्र तन्निधायाथ कुम्भेन सह कुर्यात् प्रदक्षिणमिति पूर्वं प्रादक्षिण्येन कनकधारया भित्तिसेचनानन्तरं महाकुम्भस्य प्रादक्षिण्येन भ्रामणमुक्तम्, जयाख्ये तु करककुम्भयोर्युगपदपि प्रदक्षिणमुक्तम्- "पृष्ठतः कलशो भ्राम्यस्तुल्यकालं\[21\] तु वा पृथक्" (16/101) इति। अत्र महाकुम्भार्चनानन्तरं तोरणध्वजाद्यर्चनोक्तावपि पूर्वोक्तरसंगत्यनुसारादीश्वराद्युपबृंहणानुसाराच्च महाकुम्भार्चनात् पूर्वमेव तत्कार्यम्। किञ्च, महाकुम्भार्चनं मण्डलार्चनस्याप्युपलक्षणं बोध्यम्। यतः- "पुराहृ\[22\]तैर्यथाशक्ति मण्डलं च समाचरेत्" (18/56) इति मण्डललेखनमुक्तम्। उत्तरत्रापि- "खण्डिले कलशाग्नौ च विनियुज्य यथाविधि" (18/110) इति कुम्भमण्डलाग्नीनां हविर्विभागं च वक्ष्यति ॥ 83-95 ॥  
 \[1 करवीं कुम्भसंयुक्तां- मु.।\]  
 \[2 यथापुरमिति भाष्यानुसारी पाठः।\]  
 \[3 मूर्ति- - मु. अटी.।\]  
 \[4 पङ्क्तिचतुष्टयं नास्ति- बक. बख.।\]  
 \[5 निकम्- अटी.।\]  
 \[6 र्थ्य भगवान्- बक. बख.।\]  
 \[7 देवं सास्त्रमिति भाष्यानुसारी पाठः।\]  
 \[8 प्तिं भज- बख.।\]  
 \[9 तदेवास्त्रक- बक. बख.।\]  
 \[10 भक्तिर्गा- बक., भित्तिगां- बख.।\]  
 \[11 प्रदक्षिणेन- मु. अटी.।\]  
 \[12 विकिरो- बक. बख.।\]  
 \[13 गणात्- बख.।\]  
 \[14 निरोधं सार्चनं- बक. बख.।\]  
 \[15 भवन- मु. अटी.।\]  
 \[16 प्राग्वत् कृत्वा- मु., कृत्वा प्राग्वत्- अटी.।\]  
 \[17 कुम्भे- अटी.।\]  
 \[18 उपपादपशाकाढ्यं- अ., शूपपादकशाखाढ्यं- मु.।\]  
 \[19 वश्यदं बल- पा.।\]  
 \[20 प्रद- ई. पा.।\]  
 \[21 त्तम- पा.।\]  
 \[22 काली- अ.मु.।\]  
 \[23 हूतै- अ. मु.।\]

 ततस्तु भगवद्भूतान् क्षेत्रनाथसमन्वितान् ।  
 अर्घ्यपुष्पादिनाऽभ्यर्च्य\[1\] बलिमादाय पात्रगम् ॥ 96 ॥

 इदमुक्त्वा च तदनु क्षिपेद् यागगृहाद् बहिः ।  
 ये विष्णुभाविनो भूता ये च तेष्वनुयानिनः\[2\] ॥ 97 ॥

 आहरन्तु\[3\] बलिं तुष्टाः प्रयच्छन्तु शुभं मम ।  
 प्रक्षालिताङ्घ्रिस्त्वाचान्तः संविशेद् यागमन्दिरम् ॥ 98 ॥  
 अथ भगवद्भूतबलिदानमाह- तत इति त्रिभिः ॥ 96-98 ॥  
 \[1 चार्च्य- बक. बख.।\]  
 \[2 मानिनः - मु. अटी.।\]  
 \[3 आहारं तु- मु.।\]

 अग्नि\[1\]गेहेऽथ संस्कृत्य चुल्लीं प्राग्दिश्यवस्थिताम् ।  
 पचनाल\[2\]यमुत्सृज्य स्वदेशात् कुण्डमध्यगाम् ॥ 99 ॥

 स्थालीं चास्त्रेण\[3\] संक्षाल्य बाह्यतो गोमयेन\[4\] तु ।  
 विलिप्यान्तः सुगन्धैस्तु प्रताप्य ज्वलितैः कुशैः ॥ 100 ॥

 सन्ताड्य कुसुमास्त्रेण सितसूत्रेण कण्ठतः ।  
 चतुर्धा वर्म\[5\]जप्तेन सवेष्ट्यार्घ्यादिनार्च्य च ॥ 101 ॥

 चुल्ल्यां कृत्वा समारोप्य तस्यां मधु घृतं पयः ।  
 परिशुद्धे \[6\]शृते क्षीरे त्वस्त्रेणारोप्य तण्डुलान् ॥ 102 ॥

 चाल\[7\]येन्मूलमन्त्रेण दृष्ट्वा नेत्रेण संस्कृतम् ।  
 हृदावतार्याभिघार्य\[8\] शिखामन्त्रेण घट्टयेत् ॥ 103 ॥

 शिरसालिप्य संक्षाल्य सुप्रसन्नेन वारिणा ।  
 भूतिना चन्दनाद्येन भूषयेदूर्ध्वपुण्ड्रकैः ॥ 104 ॥

 विष्टरोपरि चान्यत्र निदध्यान्मण्डलान्तरे ।  
 होमं तत्सिद्धये कृत्वा पूर्णान्तमथ वै चरोः ॥ 105 ॥

 आघार\[9\]दानमाज्येन कुर्यात् तेजोमृतात्मकम् ।  
 ईशाब्जनाभरुद्धेन हंसार्णेन सबिन्दुना ॥ 106 ॥

 तद्वद् वौषड्वषट्कारप्रणवद्वितयेन च ।  
 यतोऽ\[10\]विनाभाविनोऽत्रस्थितिर्द्वाभ्यां च साम्प्रतम् ॥ 107 ॥

 अतः पुरोदितेनैव तदन्नं सम्पुटेन च ।  
 अ\[11\](थ?ध) ऊर्ध्वे च संच्छन्नं स्मरेदादाय वै हृदि ॥ 108 ॥

 द्रव्यसम्पातहोमेऽथ पूर्णान्ते तु कृते सति ।  
 उद्धृत्याहुतियोगेन पात्र\[12\]त्रयगतं तु तत् ॥ 109 ॥

 स्थण्डिले कलशेऽग्नौ\[13\] च विनियुज्य यथाविधि ।  
 तदाद्यभावितं शेषं कुशाक्रान्तं विघट्य च ॥ 110 ॥

 क्रमान्मूलास्त्रनेत्रेण जुहुयाच्च शतत्रयम् ।  
 नीत्वा सम्पूर्णभावं च पूर्णया पुनरेव हि ॥ 111 ॥  
 हविःपाकविधानं तद्विभागनिवेदनादिक्रमं चाह- अग्निगेहेऽथ संस्कृत्येत्यारभ्य  
 \[1 अथ गेहे तु- मु.।\]  
 \[2 लाय- मु.।\]  
 \[3 चार्घ्येण- बक. बख.।\]  
 \[4 यादिना- बक. बख.।\]  
 \[5 वर्ण- अटी.।\]  
 \[6 श्रिते- मु. अटी.।\]  
 \[7 पाच- - बख.।\]  
 \[8 र्यावंघ्रंस्य- बक.।\]  
 \[9 आघारा- बख.।\]  
 \[10 यतोऽपि न भातोऽत्र- मु. अटी.।\]  
 \[11 अत- बक. बख.।\]  
 \[12 पत्रे कुत्रयगन्तु- मु., पत्रे तु त्रयगं तु - अटी.।\]  
 \[13 कलशे तौ- मु., कलशेशौ- अटी., कलशाग्नौ- भा.।\]

 ततश्चोत्तरदिक्\[1\] कुर्यान्मण्डलं\[2\] गोमयादिना ।  
 प्राक्प्रान्तं\[3\] विष्टरं तत्र दद्याद् दर्भं\[4\] हृदन्तरे ॥ 112 ॥

 तन्मध्ये विन्यसेच्छिष्यं समाङ्घ्रिं स्तब्धविग्रहम् ।  
 प्राङ्मुखं यतवाक्चित्तवृत्तिरूपं\[5\] धृताञ्जलिम् ॥ 113 ॥

 अस्त्रेण पूर्ववत्\[6\] कुर्यात् प्रोक्षणं तस्य चाम्भसा ।  
 तेनैव ताडयेन्मूर्ध्नि दीप्तैः सिद्धार्थकैस्तिलैः ॥ 114 ॥

 अनादिवासनोत्थानां बन्धानां\[7\] चालनाय\[8\] च ।  
 फडन्तेनाथ चास्त्रेण कुशाग्रेणाङ्घ्रि\[9\]गोचरात् ॥ 115 ॥

 समुल्लिख्य शिखान्तं च ऋज्वर्थं मार्गसन्ततेः ।  
 जालवन्मन्त्रजालेन व्याप्तं स्मृत्वा च\[10\] संवृतम् ॥ 116 ॥

 बध्नीयान्नेत्रमन्त्रेण तस्य नेत्रे च वाससा ।  
 वस्व\[11\]र्घ्यकुसुमैर्गन्धैः कृत्वा पूर्णाञ्जलिं पुरा ॥ 117 ॥

 पाणिनादाय चाम्रे\[12\] वा निधायाग्रस्थितं बटुम् ।  
 प्रक्षेपयेद् देवधाम्नि नवमू\[13\]र्ध्नाऽञ्जलिं च तम् ॥ 118 ॥

 तस्योद्घाटितनेत्रस्य त्वदृष्टस्येतरैर्जनैः ।  
 कुशलाध्वनिविष्टस्य दृष्ट्वा वै भक्तिलक्षणम् ॥ 119 ॥

 रोमाञ्चौत्सुक्यहर्षाढ्यमानन्दाश्रुसमन्वितम् ।  
 सप्रणामजपालापदिक्प्रदक्षिणसंयुतम् ॥ 120 ॥

 शु\[14\]द्धान्तःकरणं बुद्ध्वा योग्योऽयमिति भावयेत् ।  
 यदा तदाऽच्यु\[15\]तात्मानमात्मानं भावयंस्ततः ॥ 121 ॥

 स्मरेद् दक्षिणपाणौ तु चक्राम्बुरुहमध्यगम् ।  
 प्रधानदेवतावृन्दं स्वे स्वे धाम्नि परे स्थितम् ॥ 122 ॥

 स्वमरीचिगणेनैव द्योतयन्तं तु चाखिलम् ।  
 तेनाच्युतकरेणैव सोदकेनालभेतं तम् ॥ 123 ॥

 पुष्पपूर्णाञ्जलौ पृष्ठे तस्य तत्त्रितयाश्रितम् ।  
 कृत्वा मन्त्रगणान्तं\[16\] वै मोक्षविघ्नो\[17\]पशान्तये ॥ 124 ॥  
   
 पुनरभ्यर्चयेन्नीत्वा मन्त्रेण परमेश्वरम् ।  
 आधाराधेयभावेन बुद्ध्वाऽन्तःसंस्थितिं\[18\] पुरा ॥ 125 ॥

 क्ष्मादीनां बुद्धिनिष्ठानां वासनानां तथात्मनः\[19\] ।  
 ततः कुर्याच्च विश्लेषं तेषां ध्यानार्चनादिना ॥ 126 ॥

 आत्मतत्त्वं\[20\] समाश्रित्य कर्मचक्रं हि वर्तते ।  
 तच्चक्रमवलम्ब्यास्ते बुद्धिनिष्ठं हि सप्तकम् ॥ 127 ॥

 अज्ञान\[21\]\[22\] व्यापकत्वं च सुखदुःखादि\[23\]वेदनम् ।  
 सर्वज्ञस्यात्मतत्त्वस्य कर्मचक्रावलम्बनात् ॥ 128 ॥

 चपलं कर्मचक्रं तद् वर्धमानं सदैव हि ।  
 क्ष्माद्यमाधारमाश्रित्य तावदेवावतिष्ठते ॥ 129 ॥

 यावत् \[24\]सर्वज्ञशक्त्या वै कर्मात्मा न प्रबोधितः ।  
 प्रबुद्धस्तस्य संरोधं कर्तुं शक्नोति सर्वदा ॥ 130 ॥

 मन्त्राराधनपूर्वेण\[25\] ज्ञान\[26\]निष्ठेन कर्मणा ।  
 अतो य आश्रयः क्ष्माद्यः सत्त्वसारो\[27\] हि पौरुषः ॥ 131 ॥

 नीरसं\[28\] चेरिणीभूतं\[29\] कुर्यात् संस्थाप्य साम्प्रतम् ।  
 निर्मुक्त\[30\]चित्फलो येन कर्मवृक्षो विनश्यति ॥ 132 ॥

 शुद्ध्यर्थमात्मनस्तस्मात् सर्वज्ञस्याग्रतः स्थले ।  
 भूता\[31\]धिदेवमन्त्राणां कुर्याद् वै पूजनं क्रमात् ॥ 133 ॥

 चिन्ता\[32\]नुविद्धं सामान्यं मन्त्रनाथै\[33\]रधिष्ठितम् ।  
 क्ष्माद्यध्वानं च बुद्ध्यन्तं ध्यात्वा षट्पत्रवत् पुरा ॥ 134 ॥

 तत्र मध्येऽब्जनाभं तु प्राग्भागे केसरोर्ध्वगम्\[34\] ।  
 षट्कं च विश्वरूपाद्यं क्ष्माधरान्तं\[35\] तु विन्यसेत् ॥ 135 ॥

 नीत्वा स्वनाम्न आद्यर्णं क्ष्मान्तानां बीजतां पुरा\[36\] ।  
 तेन तेषां \[37\]बलान्तस्थं \[38\]प्राग्वन्न्यासं स्मरेत् क्रमात् ॥ 136 ॥

 क्ष्माबीजं च दलाग्रेषु मूलनिष्ठेषु षट्सु\[39\] च ।  
 इष्ट्वा\[40\] सर्वेन्द्रियाधारमित्यभिन्नं पुरा ततः ॥ 137 ॥

 चिद्वातस्क\[41\]न्धवृन्देन खस्थि\[42\]तेनान्तरीकृतम् ।  
 उपर्युपरि योगेन बुद्ध्यन्तं समुपस्थितम् ॥ 138 ॥

 भेददृष्ट्या यजेत् सम्यग् भूयः संहारवर्त्मना ।  
 सवज्रं स्वेन बीजेन पीतं \[43\]तुर्याभिलक्षणम् ॥ 139 ॥

 हेमाब्जभूतं\[44\] तद्ध्यात्वा क्ष्मातत्त्वं तत्र मध्यतः ।  
 वाराहं संयजेन्मन्त्रं साङ्गं सावरणं क्रमात् ॥ 140 ॥

 तत्कारणाश्रितं कृत्वा परिधान\[45\]समन्वितम्\[46\] ।  
 अथ\[47\] क्ष्मामण्डलोर्ध्वस्थमर्धेन्दुसदृशं स्थितम्\[48\] ॥ 141 ॥

 पुरं पद्माङ्कितं स्मृत्वा सितपद्मोदरं महत् ।  
 सरश्शयं\[49\] तदन्तःस्थमभिसन्धाय संयजेत् ॥ 142 ॥

 तेजोमयं तदूर्ध्वे तु त्रिकोणं भावयेत् पुरा\[50\] ।  
 रत्न\[51\]ज्वालाकणा\[52\]कीर्णं स्वस्तिकैरुपलाञ्छितम् ॥ 143 ॥

 नृसिंहं पूजयेत् तत्र मध्ये \[53\]रत्नारविन्दगम् ।  
 तस्योपरि सितं\[54\] वृत्तं पुरं तारागणाङ्कितम् ॥ 144 ॥

 स्मृत्वा नीलाम्बुजाक्रान्तं स्मरेत् तत्र खगासनम् ।  
 नीरूपं खं\[55\] तदूर्ध्वे तु स्मरेच्छब्दैकलक्षणम् ॥ 145 ॥

 ध्यायेत् तदन्तः सूर्याभं \[56\]प्राग्वर्णं तु सपङ्कजम् ।  
 तत्र वागीश्वरं देवमभ्यर्च्य विधिवत् ततः ॥ 146 ॥

 तत्कणिंकोदराकाशे नानारत्नरुचिं ततः ।  
 संस्मरेत् कमलाकारं चित्तवृत्तिमयं तु यत् ॥ 147 ॥

 यजेत् तन्मध्यगं विश्वरूपं तु मनसस्पतिम् ।  
 तदूर्ध्वेऽमृतगर्भं तु शीतांशुकरकोटिवत् ॥ 148 ॥

 पद्मं स्वेनात्मनात्मानं धारयन्तं विभाव्य च ।  
 समभ्यर्च्यस्तदन्तःस्थो\[57\]ऽप्यब्जनाभोधियांपतिः ॥ 149 ॥

 एवं गन्धरसरूपस्पर्शशब्दमनोधियाम् ।  
 क्रमेणाधीशसङ्घं तु अवतार्य पराद् यजेत् ॥ 150 ॥

 अर्चयित्वाऽर्चयित्वा च न्यसेत् तत्रैव तं पुनः ।  
 ये वर्णा भूतयोनीनां \[58\]रश्मयः कमलोपमाः ॥ 151 ॥

 संस्थितिं संस्मरेत् तेषामस्मिशक्तौ\[59\] तथागतिम्\[60\] ।  
 अनादिवासनारूपां\[61\] त्वभेदेनात्मनि स्थिताम् ॥ 152 ॥

 निश्शेषबीजैरभ्युत्थां\[62\] पद्मनाभविधारणीम् ।  
 निर्गतां वैषयात् सर्वाद्\[63\] वियुक्तां स्वामिना कृताम् ॥ 153 ॥

 स्फुरद्रूपां परिभ्रष्टां निराधारां च संस्मरेत् ।  
 प्रणवेन समभ्यर्च्य दी\[64\]क्षाकालेऽभ्युपस्थिते\[65\] ॥ 154 ॥

 साधिभूताधिदैवं च इष्ट्वैवं भूतसप्तकम् ।  
 स्वयमभ्यर्चयेत् पश्चात् शिष्यमञ्जलिना च तम् ॥ 155 ॥

 ततोऽग्नेः सन्निधिं गत्वा ध्यात्वा \[66\]यामत्रयोपरि ।  
 दक्षिणेनात्मनो \[67\]दार्भे विष्टरे चक्रमन्दिरे\[68\] ॥ 156 ॥

 सकुशेन\[69\] स्वहस्तेन दक्षिणं चरणं गुरोः ।  
 अवलम्ब्य \[70\]समास्ते वै स्पर्शनाद्येकतात्मना ॥ 157 ॥

 बीजेनाङ्घ्रेः शिखान्तं च स्मरेत् \[71\]तेजोमयं विभुम् ।  
 \[72\]विश्लेषयन्तं सहसा ह्यना\[73\]द्युत्थमविग्रहम् ॥ 158 ॥

 \[74\]संस्कारचक्रं विविधं प्रेरकं दुःखवर्त्मनि ।  
 \[75\]नाड्यैक्यमभिसन्धानमभिसन्धानचेतसा ॥ 159 ॥

 विश्लेषं कर्मणां तद्वद् वर्मणास्त्रेण होमयेत् ।  
 क्रमेण सघृतानां च तिलानां द्वादशाहुतीः\[76\] ॥ 160 ॥

 अनुसन्धाय सम्पाद्यो मयाऽयं वै परात्मनि ।  
 तद्या\[77\]दष्टावाहुतीश्च मूलेन सघृताः पुरा ॥ 161 ॥

 तदुत्तमाङ्गं संस्पृष्ट्वा स्रुवेणाज्यान्वितेन च ।  
 हुत्वा ज्ञानपदेनैव भूयः सर्वगुणात्मना ॥ 162 ॥

 प्राक्संख्यमाचरेद् होममन्तरान्तरयोगतः ।  
 आ चेश्वरपदात्\[78\] सम्यङ्नेत्रान्तं ह्येवमेव हि ॥ 163 ॥

 इति सम्पातहोमो वै सम्पन्ने सति जायते ।   
 कर्तव्यो\[79\] मन्त्रमाहात्म्यात् संस्कारैर्निखिलैर्युतः ॥ 164 ॥

 साम्प्रतं चाणि\[80\]मादीनां गुणानामुत्तरत्र तु ।  
 विभोराराधनात् सम्यग् योग्याभ्यासाच्च भाजनम् ॥ 165 ॥

 कृते सम्पातभवने आज्येनाथ\[81\] सकृत् सकृत् ।  
 मन्त्राणां तर्पणं कृत्वा सार्चनं श्रावयेद् विभुम् ॥ 166 ॥

 अस्य कर्मात्मतत्त्वस्य कर्मपिण्डं\[82\] सवासनम् ।  
 यदनेक\[83\]प्रकारं तु त्वच्छक्त्या स्तम्भितं मया ॥ 167 ॥

 प्रायश्चित्तनिमित्तं तु जुहुयात् तदनन्तरम् ।  
 बीजेनान्तर्निरुद्धेन स्वाङ्गेनाकृतिकाष्टकम् ॥ 168 ॥

 एतावता महाबुद्धेर्जन्तोर्जन्माश्रितस्य च ।  
 याति व्यामिश्ररूपस्य हेयरूपस्य संक्षयः ॥ 169 ॥

 मोक्षैकफलदो धर्म उपादेयस्त्वनन्तरम् ।  
 योऽसौ साम्मुख्यमायाति विविधस्तस्य वाच्युतः\[84\] ॥ 170 ॥

 येनान्तर्लीनमभ्येति ह्यज्ञानं सहसा क्षयम् ।  
 अथादायारुणं सूत्रं कृत्वा\[85\] नैकगुणं पुरा ॥ 171 ॥

 निरीक्षितं\[86\] दृशा चास्त्रवारिणा परिशोधितम्\[87\] ।  
 तदङ्गुष्ठावधिं यावत् \[88\]शिखान्तात् सम्प्रधार्य\[89\] च ॥ 172 ॥

 संस्मरेत् सर्वदुःखानां सम्बन्धानां तदास्पदम् ।  
 संविश्य देवयानेन शिशुचैतन्यसन्निधिम् ॥ 173 ॥

 हुंफडन्तं च शिरसि\[90\] नाम च प्रणवादिकम् ।  
 हृन्मन्त्रसम्पुटस्थं च कृत्वा वै पितृवर्त्मना ॥ 174 ॥

 आनीय सह सूत्रेण नयेन्नेत्रेण साम्यताम् ।  
 अभ्यर्च्यार्घ्यादिनावेष्ट्य कवचेन\[91\] महात्मना ॥ 175 ॥

 ॐ \[92\]हृं अदन्यै हृं स्वाहेत्यनेना\[93\]कृतिसप्तकम् ।  
 हुत्वास्त्रमन्त्रजप्तेन सितेन रजसा ततः ॥ 176 ॥

 सन्ताड्य\[94\] शैशवं कायं विशेत् तदवधिं तथा ।  
 विश्लेष\[95\]याऽमुकं ब्रूयात् पदं वीर्यपदानुगम् ॥ 177 ॥

 तं \[96\]ज्ञानवाचकेनाथ त्वाद्यन्तेन विकृष्य च ।  
 स्वबुद्ध्याऽनुगतं कृत्वा ध्यात्वा नक्षत्रगोलवत् ॥ 178 ॥

 सन्धायाभ्यन्तरे सूत्रे हंसार्णेन सबिन्दुना ।  
 नदीप्रणवगर्भेण रूढशक्तिं च विग्रहे ॥ 179 ॥

 वासनामयमित्येवमातिवाहिकसंज्ञकम् ।  
 सूत्रात्मकं वपुः\[97\] कृत्वा आत्मशक्त्या विभावितम् ॥ 180 ॥

 बलमन्त्रेण संरुद्धं \[98\]तदर्थं जुहुयात् ततः ।  
 उक्त्वा ओमात्मने स्वाहा द्विषट्क\[99\]परिसंख्यया ॥ 181 ॥

 आदाय भाविनो बन्धान् व्यापकान् शुद्धभोगदान् ।  
 ज्ञानादयः समाश्रित्य येऽत्र तिष्ठन्ति सर्वदा ॥ 182 ॥

 स्वस्थानेषु स्वमन्त्रेभ्यस्तांस्तत्रैव\[100\] च योजयेत् ।  
 यथाक्रमे\[101\]णार्चितानां कृत्वा तेषां च तर्पणम् ॥ 183 ॥

 अथ संस्कारचक्रस्य तत्त्ववृन्दाश्रितस्य च ।  
 सर्वगस्यापि वै विद्धि स्थितिं\[102\] नियतलक्षणाम् ॥ 184 ॥

 तत्त्वव्याप्तिञ्छलेनैव शरीरे पाञ्चभौतिके ।  
 गुल्फजानुकटीवक्षःकर्णभ्रूकावटावधि ॥ 185 ॥

 बुद्ध्यन्तानां धरादीनां क्रमादवनिसप्तकम् ।  
 अहङ्कारस्तदुत्थास्तु ये भेदा विविधा अपि ॥ 186 ॥

 चित्तजा अपि ये चान्ये तिष्ठन्ति मनसा सह ।  
 सकालोत्थास्तथा बौद्धास्तत्पूर्वास्त्वपरे च ये ॥ 187 ॥

 अनेकभेदभिन्नास्तु श्रिता\[103\] आश्रित्य ते धियम् ।  
 द्विसप्तभुवनं विश्वमनेकरचनान्वितम् ॥ 188 ॥

 शतकोटिप्रविस्तीर्णमष्टयो\[104\]न्यार्धसेवितम् ।  
 स्थिरं\[105\] धराश्रितं भूयो बोद्धव्यं सर्वदैव हि ॥ 189 ॥

 चतुष्कं जाग्रदाद्यं यत् पदानामप्सु वर्तते ।  
 मन्त्रकोटिसहस्राणां विविधानां महामते ॥ 190 ॥

 योगसिद्धिसमेतानां संस्थितिस्तैजसे पदे ।  
 चातुरात्मीयतत्त्वानां ज्ञेयः\[106\] कैवल्यदेहिनाम् ॥ 191 ॥

 शान्तोदितस्वरूपाणां सन्निविशो मरुत्पदे ।  
 अनेकशक्तिभूतानां ज्ञानादीनां च लाङ्गलिन् ॥ 192 ॥

 कालानामाश्रयो व्योम या सा\[107\] मूतिर्न लक्ष्यते ।  
 संस्थितश्चादयो वर्णाः पदे षष्ठे तु मानसे ॥ 193 ॥

 अस्मिन् मात्रानुरक्तानि\[108\] कीर्तितेऽस्मिन् षडध्वनि ।  
 क्षिपंस्तु चाहरंस्त्वेवं शुद्ध्यर्थं लीलयैव\[109\] हि ॥ 194 ॥

 स\[110\] स्थितः कर्मतत्त्वानि बुद्धिशक्तिपदे प्रभुः ।  
 निरस्तदोषं कृत्वा प्राक् समाविश्य तदैव हि ॥ 195 ॥

 स्वां शक्तिमुपसंहृत्य शान्तिमभ्येति शाश्वतीम् ।  
 मधुसूदनपर्यन्तं पातालशयनादथ\[111\] ॥ 196 ॥

 सप्तकं सप्तकं षट्कं सम्पश्येत् क्ष्मादिपञ्चके ।  
 मनस्यवस्थितं ह्येवं शक्तीशात् त्रितयं हि यत् ॥ 197 ॥

 बुद्धौ कमलनाभात्मा देवः सर्वेश्वरः प्रभुः ।  
 पुनः स्वसिद्धैर्युक्तानां सर्वेषां पार्थिवे पदे ॥ 198 ॥

 द्विसप्तभेदभिन्ने तु बोद्धव्या संस्थितिः शुभा ।  
 तीव्रमन्दादिकं बुद्ध्वा भावं भक्तिसमन्वितम् ॥ 199 ॥

 आलम्बनवशात् कुर्यात् सर्वेषां स्वपदे स्थितिम्\[112\] ।  
 एष\[113\] वैभवदीक्षायामधिवासनकर्मणि ॥ 200 ॥

 क्रम उक्तस्त्वथेदानीमपरायां निबोधतु ।  
 आ\[114\] पादान्नाभिदेशान्तं महाभूतैर्धरादिकैः ॥ 201 ॥

 व्याप्तं चतुर्धा वा\[115\]य्वन्तैस्तदूर्ध्वं नभसा पुनः ।  
 पूरितं हृदयान्तं च तदुद्देशाच्छिखावधि ॥ 202 ॥

 विभाव्य मनसा व्याप्तमनेनैव क्रमेण तु ।  
 स्थिताः\[116\] सङ्कर्षणान्ताश्चाप्यनिरुद्धादयस्तु वै ॥ 203 ॥

 समाक्रम्याध्वषट्कं तु अध्वातीतस्तु\[117\] बुद्धिगः ।  
 समादा\[118\]यात्मतत्त्वं च प्राग्वदभ्येत्य \[119\]मूर्तताम् ॥ 204 ॥

 व्यापिका\[120\] मूर्तयस्त्वेताः पृथग्\[121\] भक्तिपरायणैः ।  
 तदाकारैरसंख्यैस्तु संवृताः क्ष्मावनीषु च ॥ 205 ॥

 प्राक्संख्यासु च तिष्ठन्ति सर्वाः सर्वासु सर्वदा ।  
 स्मृत्वा ह्यभेदभावेन षट्कर्मो\[122\]दकवत् पुरा ॥ 206 ॥

 शिखान्तं\[123\] क्ष्मादिना तेन सर्वं व्याप्तं विचिन्तयेत् ।  
 चतुरात्मानमव्यक्तं शब्दमूर्तिं निराकृतिम् ॥ 207 ॥

 गुणमात्रैर्विभिन्नं च खवत् तत्रैव भावयेत् ।  
 अग्राह्येणाथ वपुषा स्वस्वभावमयेन च ॥ 208 ॥

 संक्रान्तेन तु वै बुद्धौ \[124\]सर्वदैवोदितेन तु ।  
 स्वशक्त्या वै ह्यनिच्छातो जीवमादाय सोर्ध्वगम् ॥ 209 ॥

 स्वसामर्थ्यं स्वशक्त्या तत् शान्तात्मास्ते विलाप्य च ।  
 शुद्धाशयानां भक्तानां तत्पादैकाभिलाषिणाम्\[125\] ॥ 210 ॥

 तत्सामर्थ्यानुविद्धानां सर्वत्र व्यक्तिमेति च ।  
 अतस्तु \[126\]यद्यत् संवेद्यं हेयं परिमितं त्वपि ॥ 211 ॥

 तत्तत् तदात्मनाभ्येति सर्वदा भावितात्मनाम् ।  
 इत्यादौ सर्वसामान्यो नित्यो विद्याख्य आश्रयः ॥ 212 ॥

 बोद्धव्यः सोऽपि तदनु ह्यसामान्यतया\[127\] गतः ।  
 आ मोक्षा\[128\]दङ्गभावं च जीवानां स्वयमेव हि ॥ 213 ॥

 वज्रवत् सूक्ष्मरूपेण सम्पूर्णेन\[129\] महामते ।  
 दीक्षाकाले तु शिष्याणां परिज्ञेयं यथोदितम् ॥ 214 ॥

 एवमेव विजानीयाद् भूयः सौत्रे तु विग्रहे ।  
 सप्तधा तु विभज्यादौ सन्धिं वै कुङ्कुमादिना ॥ 215 ॥

 चित्रीकृत्य चतु\[130\]र्देशात् प्रणवाद्यन्त\[131\]गैस्ततः ।  
 स्वनामपदसंयुक्तो\[132\] ग्रथनीयः\[133\] स्वकारणैः ॥ 216 ॥

 एवं \[134\]प्राप्तिमयैर्भोगैर्हृदा पूर्णान्तिमे\[135\] कृते ।  
 नीत्वा वै मण्डलस्थस्य विभोक्तं सन्निवेदयेत् ॥ 217 ॥

 वर्मणाच्छादितं कृत्वा निधाय कलशाग्रतः ।  
 सशिष्योऽथार्चनं कुर्यात् पुनर्विश्वात्मनो विभोः ॥ 218 ॥

 प्रदक्षिणैः प्रणामैस्तु नाना\[136\]स्तुतिपदैः सह ।  
 तत्रोपलिप्ते\[137\] भूभागे मण्डलान्तर्गतं बहिः ॥ 219 ॥

 स्थानभेदस्थितं कृत्वा नेत्रहृन्मन्त्रमन्त्रिते\[138\] ।  
 पञ्चगव्ये\[139\] चरौ दन्तधावने विनियोज्य\[140\] तम् ॥ 220 ॥

 भुक्तोज्झिते दन्तकाष्ठे कुर्यात् सिद्धिविचारणम्\[141\] ।  
 सौम्यवारुण ईशाने यदि पूर्वदिगा\[142\]ननम् ॥ 221 ॥

 तत्सिद्धिसूचकं विद्धि विपरीतमतोऽन्यथा ।  
 तद्ध्वंसनाय जुहुयाद् वीर्यमन्त्रेण वै शतम् ॥ 222 ॥

 धूपानुलेपनादीनि रजांसि घटिकादयः ।  
 साज्यानि च तिलादीनि योग्यान्यन्यानि लाङ्गलिन् ॥ 223 ॥

 उद्धृत्योत्तरतः\[143\] कृत्वा वर्मजप्तेन वाससा ।  
 अभुक्तेनाहतेनैव त्वाच्छाद्य \[144\]सुसितेन च ॥ 224 ॥

 समभ्यर्च्यास्त्रमन्त्रेण पुष्पधूपानुलेपनैः ।  
 क्षान्त्वा स्थलस्थितं देवमग्नौ वा कलशे न्यसेत् ॥ 225 ॥

 अथ शुद्धे च\[145\] भूभागे हृन्मन्त्रि\[146\]तकुशास्तरे ।  
 कृत्वा प्राङ्मस्तकं शिष्यं बलजप्ताङ्\[147\]कुशेन तु ॥ 226 ॥

 हृदावगुण्ठिततनुं मुख्यमन्त्रमनुस्मरन् ।  
 स्वापयेत् स्वप्नलाभाय ततो हृन्मन्त्रितैस्तिलैः ॥ 227 ॥

 सिद्धार्थकयुतैस्तस्य निदध्यात् परितो\[148\] बहिः ।  
 सबहिः पक्षमन्त्रेण प्राग्वद् दिक्ष्वष्टकं न्यसेत्\[149\] ॥ 228 ॥

 प्रदक्षिणेन तच्चापि सितसूत्रेण वर्मणा ।  
 चतुर्धा\[150\] वेष्टयित्वा तु मण्टपान्निष्क्रमेद् बहिः ॥ 229 ॥

 दन्तकाष्ठादिकं कर्म विनिष्पाद्य स्वयं स्वपेत् ।  
 भूतले\[151\] दर्भशय्यायां कृत्वा दक्षिणतः\[152\] शिरः ॥ 230 ॥

 संस्पृशन् स्वाङ्घ्रियुग्मेन शिशुं शयनसंस्थितम् ।  
 भगवन्तं हि मनसा प्रार्थयन्नपवर्गदम् ॥ 231 ॥

 ओमादिश\[153\] जगन्नाथ सर्वज्ञ हृदयेशय ।  
 तत्राहं योजयाम्येनं \[154\]कर्मिणं त्वत्परायणम् ॥ 232 ॥

 प्राप्तानुज्ञस्तु शिष्याणां कुर्याद् वै\[155\] तत्र योजनम् ।  
 यत्र तत्र च तत् तेषामवश्यं शाश्वतं भवेत् ॥ 233 ॥

 अथ शिष्यस्य विष्टरोपरि स्थापनं प्रोक्षणं सिद्धार्थतिलैस्ताडनं कुशाग्रेण तद्विग्रहोल्लेखनं मन्त्रव्याप्तिं नेत्रबन्धं पुष्पाञ्जलिप्रक्षेपणमच्युतकरेणालभनं\[156\] मण्डलार्चनं तत्पुरतः पृथिव्यादिभूतसप्तकस्य तदधीशमन्त्रसंघस्य च पूजनमग्निसंनिधौ शिष्येण सहोपवेशनं शिष्यस्य कर्मवासनाविश्लेषसिद्ध्यर्थं होमं संपातस्पर्शं विज्ञापनं प्रायश्चित्तहोमं शिष्यस्य सूत्रात्मकशरीरकल्पनं गुल्फादिषु पृथिव्यादिव्याप्तिक्रमं पृथिव्यादिषु भुवनाध्वादीनां संस्थितिं पातालशयनादीनामवस्थानं तत्र विभवव्यूहपरमन्त्रदीक्षाभेदेन पृथिव्यादिभूतसप्तकविन्यासभेदं पुनः कुम्भार्चनं शिष्यस्य पञ्चगव्यप्राशनं चरुभोजनं दन्तधावनं तत्काष्ठपतनपरीक्षां तच्छान्तिं मण्डलस्थस्य देवस्य कुम्भादौ विसर्जनं स्वप्नलाभाय शिष्यस्य शयनं तत्परितो रक्षाकरणम् आचार्यस्यापि दन्तधावनादिकं भगवत्प्रार्थनापूर्वकं प्रस्वापं चाह- ततश्चोत्तरदिक् कुर्यान्मण्डलं गोमयादिनेत्यारभ्य यावत्परिच्छेदपरिसमाप्ति। विश्वरूपाद्यं क्ष्माधरान्तं षट्कं विश्वरूपवागीशखगानननृसिंहसरश्शायिवराहाख्येदेवताषट्कमित्यर्थः।  
 मधुसूदनपर्यन्तं पातालशयनादथ\[157\] ॥  
 सप्तकं सप्तकं षट्कं संपश्येत् क्ष्मादिपञ्चके ।  
 मनस्यवस्थितं ह्येवं\[158\] शक्तीशात् त्रितयं हि यत् ॥  
 बुद्धौ कमलनाभात्मा देवः सर्वेश्वरः प्रभुः । (18/196-198)  
इत्यस्यार्थः- पातालशयनमारभ्य पद्मनाभान्तमष्टत्रिंशद्विभवदेवेषु पातालशयनादिसप्तकं क्ष्मातत्त्वे, नारायणादिसप्तकमप्तत्त्वे, लोकनाथादिसप्तकं तेजस्तत्त्वे, नारसिंहादिसप्तकं वायुतत्त्वे, क्रोडात्मादिषट्कमाकाशतत्त्वे, शक्त्यात्मादित्रयं मनस्तत्त्वे, पद्मनाभं बुद्धितत्त्वे च संपश्येदित्यर्थः। सात्वतामृते तु व्यापकमन्त्रदीक्षाया उक्तत्वात्  
 येन येन हि मन्त्रेण दीक्षा कार्याऽथ कस्यचित् ।  
 तस्य तस्य तदीयानां पूर्वोद्दिष्टेन वर्त्मना ॥  
 कार्योषऽत्रावयवानां तु विनियोगो यथोदितः ।  
 समूहवद् हृदादीनां मूलान्तानां समाचरेत् ॥  
 सह तत्त्वगणेनैव सर्वदाध्यात्मरूपताम् ।  
 सम्यगूह्य ततः कुर्यात् प्राग्वदभ्यर्चनं तु वै ॥ (19/172-174)  
इति वक्ष्यमाणानुसारेण क्ष्मातत्त्वादिषु हृन्मन्त्रादयः प्रतिपादिता इति बोध्यम् ॥ 112-233 ॥  
 \[1 रतः- मु., दिक्ष्वस्य - बख.।\]  
 \[2 कुर्युर्म- बक.।\]  
 \[3 प्रान्त- बक. बख.।\]  
 \[4 दार्भ- बख.।\]  
 \[5 वित्ति- मु. अटी.।\]  
 \[6 मन्त्र- मु. अटी.।\]  
 \[7 बाधानां - बख.।\]  
 \[8 वच- बक., चल- बख.।\]  
 \[9 कूर्चा- बक. बख.।\]  
 \[10 साम्प्र- बक. बख.।\]  
 \[11 वस्त्व- बक. बख.।\]  
 \[12 चाम्नेति- बक. बख.।\]  
 \[13 मूर्ध्वं जलाञ्जलिम्- बक. बख.।\]  
 \[14 वृता- बक. बख.।\]  
 \[15 ख्यायाऽनुगृहीतो धिया तथा- बक. बख.।\]  
 \[16 गणं तं- मु. अटी.।\]  
 \[17 विघ्नवि- मु. अटी.।\]  
 \[18 स्थितं- बख.।\]  
 \[19 त्मनाम्- बक. बख.।\]  
 \[20 सत्त्वं- बख.।\]  
 \[21 श्लोकोऽयं स्पन्दप्रदीपिकायाम् (पृ. 98) उद्धृतो वर्तते।\]  
 \[22 अज्ञता- सा.।\]  
 \[23 दुःखनि- बख.।\]  
 \[24 स सर्व- बख.।\]  
 \[25 रूपेण- बख.।\]  
 \[26 ज्ञानानुष्ठान- मु. अटी.।\]  
 \[27 स साधारो- बक. बख.।\]  
 \[28 निरासं- बख.।\]  
 \[29 चोरि- बक. बख.।\]  
 \[30 निर्मुक्ता- बख.।\]  
 \[31 भूतादि- बख. अटी.॥\]  
 \[32 चिन्तनं विधि- बकग. बख.।\]  
 \[33 रनु- बक. बख.।\]  
 \[34 द्वहम्- मु. अटी.।\]  
 \[35 धारा- मु. अटी.।\]  
 \[36 गतम्- बक. बख.।\]  
 \[37 दलानां तु- बक. बख.।\]  
 \[38 प्राग् विन्यासं- बक. बख.।\]  
 \[39 तत्सु वा - बक.।\]  
 \[40 सर्वं- बक. बख.।\]  
 \[41 स्कन्द- अटी. बक. बख.।\]  
 \[42 खभूते- बक. बख.।\]  
 \[43 तुर्याद्य- अटी., तुर्याश्र- बख.।\]  
 \[44 भूषितं ध्यात्वा- बक. बख.।\]  
 \[45 वार- बक. बख.।\]  
 \[46 तः- बक.।\]  
 \[47 अधस्तान्म- बक. बख.।\]  
 \[48 सितम्- बख.।\]  
 \[49 शायीं- बक. बख.।\]  
 \[50 पुरम्- बक. बख.।\]  
 \[51 रक्त- बक. बख.।\]  
 \[52 गणा- बक. बख.।\]  
 \[53 रक्तच्छविं विभुम्- बक. बख.।\]  
 \[54 पर्यसितं - बक. बख.।\]  
 \[55 च- मु. अटी.।\]  
 \[56 प्राग्वद् वर्णं तु - बक. बख.।\]  
 \[57 स्थो ह्य- बख.।\]  
 \[58 राश्मीयाः- मु. अटी.।\]  
 \[59 मस्मिन्- बक. बख.।\]  
 \[60 गतम्- बक. बख.।\]  
 \[61 सानादि- मु. अटी.।\]  
 \[62 जरश्मीद्धपद्मानां भाविधारिणीम्- मु. अटी.।\]  
 \[63 सत्याद्- मु. अटी.।\]  
 \[64 क्षरद्रूपा- मु. अटी.।\]  
 \[65 दिक्षु- मु. अटी.।\]  
 \[66 लेऽप्यु- अटी., ले ह्यु- बक.।\]  
 \[67 धाम- अटी.।\]  
 \[68 दर्भे- बख.।\]  
 \[69 मन्त्रिते- बक. बख.।\]  
 \[70 स्व- बख.।\]  
 \[71 समाप्ते- बक. बख.।\]  
 \[72 तोय- मु. अटी.।\]  
 \[73 विशेष- मु.।\]  
 \[74 द्यार्थ- मु., द्यर्थ- अटी.।\]  
 \[75 नास्त्येषा पङ्क्तिः - अटी.।\]  
 \[76 नास्यै- मु. अटी.।\]  
 \[77 हुतिः- अटी., हुतिम्- बक. बख.।\]  
 \[78 दाहुतिकाश्चाष्टौ- बक. बख.।\]  
 \[79 रमुपादद्यात्- बक. बख.।\]  
 \[80 कर्तव्यं- बक. बख.।\]  
 \[81 शक्तिरा- बक. बख.।\]  
 \[82 चाथ- मु. अटी.।\]  
 \[83 बद्धं- बक. बख.।\]  
 \[84 तद- बक. बख.।\]  
 \[85 तम्- बक. बख.।\]  
 \[86 त्वानेक- अटी.।\]  
 \[87 निरीक्ष्य- बक. बख.।\]  
 \[88 धनम्- बक. बख.।\]  
 \[89 शिखायाः- बक. बख.।\]  
 \[90 सार्य- बक. बख.।\]  
 \[91 शिष्यस्य- बक. बख.।\]  
 \[92 नात्मना- मु. अटी.।\]  
 \[93 हुं अदन्यै हुं - मु. अटी.।\]  
 \[94 हुंकृति- मु. अटी.।\]  
 \[95 संताड्यं- मु. अटी.।\]  
 \[96 विश्लेषायामुखं- बक. बख.।\]  
 \[97 ज्ञात्वा नवताचक्रेनाथ- मु. अटी.।\]  
 \[98 सन्ताड्या- मु. अटी.।\]  
 \[99 वपुं स्मृत्वा- बक.।\]  
 \[100 तदर्धं- बक. बख.।\]  
 \[101 पर- मु. अटी.।\]  
 \[102 स्तु तत्रैव - बक. बख.।\]  
 \[103 णोचिता- बक. बख.।\]  
 \[104 स्थितं नियतलक्षणम्- बक.।\]  
 \[105 स्थिता - बक. बख.।\]  
 \[106 न्युद्ध्य- मु., न्मुध्य- अटी.।\]  
 \[107 स्थितं धारा- बक. बख.।\]  
 \[108 ज्ञेयं- बक. बख.।\]  
 \[109 यासां- बख.।\]  
 \[110 द्यमु- बक. बख.।\]  
 \[111 येव- मु. अटी. बख.।\]  
 \[112 स्थितः कर्मात्मत- बक. बख.।\]  
 \[113 दधः- बक. ।\]  
 \[114 स्थितम्- बक. बख.।\]  
 \[115 एषा- मु. अटी.।\]  
 \[116 आपदान्नाभिदेशं च - मु.।\]  
 \[117 वाय्वन्नैः- मु.।\]  
 \[118 स्थितः- मु. अटी.।\]  
 \[119 बुद्ध्या- मु. अटी.।\]  
 \[120 समना आ- बक. बख.।\]  
 \[121 मूर्तिताम्- मु., मूर्छिताम्- मु. अटी.।\]  
 \[122 व्याप्तिका- बक. बख.।\]  
 \[123 ङ्मुक्ति- बक.।\]  
 \[124 कर्मे माद्गवत्- मु. अटी.।\]  
 \[125 ततस्तु- मु. अटी.।\]  
 \[126 सर्वं समु- बक. बख.।\]  
 \[127 लक्षणाम्- बक., लक्षिणाम्- बख.।\]  
 \[128 यदसंवेद्यं- मु. अटी., यत्तत् संवेद्यं- बक.।\]  
 \[129 न्यं तदागतः- मु. अटी.।\]  
 \[130 दग- मु., दघ- अटी.।\]  
 \[131 ज्येन- बक. बख.।\]  
 \[132 तदुद्दे- बक. बख.।\]  
 \[133 न्तकैः- बक.।\]  
 \[134 क्तं- बक. बख.।\]  
 \[135 यं- बक. बख.।\]  
 \[136 व्याप्तिमयैर्भागै- बक. बख.।\]  
 \[137 न्तिके- बक. बख.।\]  
 \[138 वस्तु- बक.।\]  
 \[139 लिप्त- बक. बख.।\]  
 \[140 तैः- बक. बख.।\]  
 \[141 व्येऽवनौ- मु. अटी.।\]  
 \[142 जितम्- मु- अटी.।\]  
 \[143 णाम्- बक.।\]  
 \[144 दिशा- बक. बख.।\]  
 \[145 रदिक्- मु. अटी.।\]  
 \[146 सं- मु. बक. बख.।\]  
 \[147 तु- बक. बख.।\]  
 \[148 हुं- अटी.।\]  
 \[149 प्तांशुकेन- मु. बक. बख.।\]  
 \[150 परिखां- मु., परिघां- अटी.।\]  
 \[151 हि यत्- मु. अटी.।\]  
 \[152 तुरावे- मु. अटी.।\]  
 \[153 कुतले- मु. अटी., आतपे- बख.।\]  
 \[154 दिक्- मु. अटी.।\]  
 \[155 ओमादीश- मु. अटी. बख.।\]  
 \[156 सत्कर्म- बख.।\]  
 \[157 वा- मु.।\]  
 \[158 लम्भनं- मु.।\]  
 \[159 दयः- अ. मु.।\]  
 \[160 ह्येकं- अ. मु.।\]  
  इति श्रीपाञ्चरात्रे श्रीसात्वतसंहितायामधिवासदीक्षाविधिरष्टादशः परिच्छेदः॥

  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्येऽष्टादशः परिच्छेदः॥

   एकोन\[1\]विंशः परिच्छेदः॥  
   नारद उवाच\[2\]  
 अधिवासाभिधानेयं पूर्वदीक्षाऽच्युतेन वै ।  
 कथिता सीरेणे विप्रास्तेनाऽतश्चोदितः पुनः ॥ 1 ॥  
 अथैकोनविंशः परिच्छेदो व्याख्यास्यते। एवमधिवासदीक्षां श्रुत्वा पुनः संकर्षणः पृच्छतीत्याह- अधिवासेति ॥ 1 ॥  
 \[1 अष्टादशः - अ.।\]  
 \[2 \`उवाच' नास्ति- मु. अटी. बक.।\]

  सङ्कर्षण उवाच\[1\]  
 देव दीक्षाविधानं च त्वद्वक्त्रकमलादहम् ।  
 श्रोतुमिच्छामि संक्षेपाद् वैष्णवानां हिताय च ॥ 2 ॥  
 प्रश्नप्रकारमाह- देवेति॥ 2 ॥  
 \[1 \`उवाच' नास्ति- मु. अटी. बक.।\]

  श्रीभगवानुवाच\[1\]  
 एकानेकस्वरूपां वै दीक्षां संसारिणां\[2\] श्रृणु ।  
 आसाद्य यां समायान्ति देहान्तिऽभिमतं पदम् ॥ 3 ॥

 कैवल्यफलदाऽप्येका\[3\] भोगकैवल्यदा परा ।  
 भोगदैव तृतीया च प्रबुद्धानां सदैव हि ॥ 4 ॥

 आचार्यानु\[4\]मताः सर्वाः कार्याः सम्यक् फलाप्तये ।  
 भक्तिभावानुविद्धानां शिष्याणां \[5\]भावितात्मनाम् ॥ 5 ॥

 वृद्धानामङ्गनानां च बालानां भावितात्मनाम् ।  
 विनाचारसमूहेन दुश्शकेन च ता हिताः ॥ 6 ॥

 पुरा धिया विचार्यैवमुपसन्नेन\[6\] वै सह ।  
 तदीयमाशयं ज्ञात्वा सम्पाद्यैका महामते ॥ 7 ॥  
 एवं पृष्टः श्रीभगवान् परव्यूहविभवभेदभिन्नदीक्षात्रयस्य फलभेदानुक्त्वा तत्र दीक्षात्रयेऽप्याचारवतां शिष्याणामधिकारं वृद्धबालाङ्गनानां तु दुश्शकाचारविरहेऽऽप्यधिकारं च दर्शयित्वा तेषां तत्तत्फलाभिसन्ध्यनुसारेण दीक्षात्रयेऽन्यतमा कर्तव्येत्याह- एकानेकेत्यादिभिः। अत्राशक्तविषये लघुतरानुष्ठानमप्युक्तं जया\[7\]ख्यलक्ष्मीतन्त्रयोः-  
 महामण्डलयागेन हवनाद्वाऽथ केवलात् ।  
 वाचा केवलया वापि दीक्षैषा त्रिविधा पुनः ॥  
 \[8\]वित्ताढ्यस्याल्पवित्तस्य द्रव्यहीनस्य च क्रमात्। (ल. 41/9/10) इति ॥ 3-7 ॥  
 \[1 \`उवाच' नास्ति- मु. अटी. बक.।\]  
 \[2 रिणः- मु. अटी.।\]  
 \[3 ह्येका- अ. उ. अटी.।\]  
 \[4 गताः- अ. उ., मतः- अटी.।\]  
 \[5 भविनां तु वै- बक. बख. उ., हविनां तु वै- अ.।\]  
 \[6 पन्नेन- अ.।\]  
 \[7 जयाख्यसंहितायाम् (16/4-6) एतदभिप्रायका श्लोका द्रष्टव्याः।\]  
   
 अथाऽतीतेऽर्धरात्रे तु उत्थाय शयनाद् गुरुः\[1\] ।  
 कमण्डलुं समादाय बहिराचम्य संविशेत् ॥ 8 ॥

 संस्मरेदग्रतश्चास्त्रं हुतभुग्राशिसन्निभम् ।  
 तदन्तः\[2\]स्थं विशेद् देवं स्नानं \[3\]मान्त्रं कृतं भवेत् ॥ 9 ॥

 निद्रामोहमलं येन शश्वदायाति संक्षयम् ।  
 शङ्कून् वै घटिकास्तत्र\[4\] रजांस्यस्त्रवरेण च ॥ 10 ॥

 समादाय च संस्मृत्य\[5\] निष्पिष्या\[6\]यैर्महीतले ।  
 शुष्क\[7\]गोमयसंघृष्टे\[8\] मण्डलं यत् पुरोदितम् ॥ 11 ॥

 भद्रत्वपरिरक्षार्थं\[9\] न्यस्याः कोणेषु शङ्कवः ।  
 कमलभ्रमसिद्ध्यर्थमेकं मध्ये निवेश्य च ॥ 12 ॥

 ईषन्न याति वैषम्यं तद् रात्रिसमये यथा ।  
 महानूनाधिके दोषः सशिष्यस्य यतो गुरोः ॥ 13 ॥

 अतस्तद् रक्षणीयं च यत्नेन महता सदा ।  
 निर्वर्त्य नित्यं प्रत्यूपे पुरा वै स्नानपूर्वकम् ॥ 14 ॥

 शिष्यमाहूय\[10\] संचोद्य स्वप्नप्राप्तिं शुभाशुभाम् ।  
 अथातीतेऽर्धरात्रे आचार्यस्य शयनादुत्थानमाचमनं मन्त्रस्नानं मण्डललेखनं प्रत्यूषे नित्यकर्मानुष्ठानं शिष्यस्वप्नपरीक्षां चाह-  
 अथातीतेऽर्धरात्रे त्वित्यादिभिः ॥ 8-15 ॥  
 \[1 गुरोः- मु. अटी. बक. बख.।\]  
 \[2 न्तः संविशेदेवं- मु. अटी. अ.।\]  
 \[3 मात्रं- मु. अटी. बक. बख. अ., मास्त्रं- उ.।\]  
 \[4 खटिका सूत्रं- अ. उ.।\]  
 \[5 संस्कृत्य- अटी.।\]  
 \[6 ष्यार्घ्यै- अ. उ.।\]  
 \[7 पङ्क्तिरेषा न दृश्यते- अ.।\]  
 \[8 संपृष्टे- बक. बख.।\]  
 \[9 भद्रत्वक्- अटी.।\]  
 \[10 मादाय- बक. बख.।\]

 चतुर्मूर्तिसमूहं तु यथादिक्संस्थितं तु वै ॥ 15 ॥

 पश्येत् पङ्क्तिनिविष्टं च उपविष्टं तु\[1\] चोत्थितम् ।  
 तन्मध्याद् भगवत्तत्त्वमेकं वा भिन्नलक्षणम् ॥ 16 ॥

 प्रादुर्भावसमूहं च तल्लाञ्छनगणश्च यः ।  
 दैवीयं वनितावृन्दं सर्वमेक\[2\]मथापि वा ॥ 17 ॥

 भवोपकरणव्रातमशेषं वा पृथक् स्थितम् ।  
 रुद्रेन्द्रचन्द्रसूर्याम्बुहुतभुग्वातलक्षणम् ॥ 18 ॥

 पञ्चरात्रविदो विप्रा आराधनपरायणाः ।  
 त्रयीमुद्घोषयन्तश्च निगदन्तश्च वा द्विजाः ॥ 19 ॥

 यतयः शुद्धसत्त्वाश्च सद्ब्रह्मपदसंस्थिताः ।  
 नगस्रक्चन्दनाद्यानि सुगन्धानि तरूत्तमः ॥ 20 ॥

 उद्यानवनितारामवापीहर्म्यमहालयाः\[3\] ।  
 फलबीजौषधीः साम्बुकुम्भो वा पाकनिर्गतः ॥ 21 ॥

 गोगजाश्च नदी यानं कन्या सालङ्कृता शिशुः ।  
 मङ्गल्यगीतिर्मधुरा भेरी वंशश्च वल्लरी ॥ 22 ॥

 ससारसं सरः पद्मैः पूर्णं छत्रं\[4\] सितं ततम् ।  
 हेमादिधातवो रत्नजालं गोसम्भवानि च ॥ 23 ॥

 नवो नेत्रचयः\[5\] शुद्धं\[6\] वस्त्रवृन्दमनाहतम् ।  
 राजा पुरोधाः सामन्तो राजपत्नी च दर्पणम् ॥ 24 ॥

 तुषारपातः\[7\] सद्वृष्टिर्महामेघोदयो दिवि ।  
 शोणितं चार्द्रमांसानि खप्लुतिर्मदिरालयः ॥ 25 ॥

 सत्पक्षिमृगसङ्घातः सुरार्चा चामरं सितम् ।  
 एवमादीनि चान्यानि विद्धि सिद्धिप्रदानि च ॥ 26 ॥

 स्वप्नानि यान्यनिष्टानि तानि मे लेशतः श्रृणु ।  
 म्लानता क्षितिकम्पश्च उपरागोऽतिभीषणः ॥ 27 ॥

 नीहार उल्कापातश्च \[8\]निर्घातश्चित्तभङ्गकृत् ।  
 गर्तप्रवेशो दध्यन्नं स्विन्नमांसस्य भक्षणम् ॥ 28 ॥

 वर्तनं रथविध्वंश आज्यं स्वाङ्गद्विजच्युतिः ।  
 खरोष्ट्रं चोत्कटं हास्यं कपिऋक्षाकुलं वनम् ॥ 29 ॥

 स्थानं धूमाकुलं \[9\]दग्धमसिताम्बरवेष्टितम्\[10\] ।  
 शुष्कत्वं सरिदादीनां प्रतिस्रोतस्त्वमेव च ॥ 30 ॥

 पोतयानध्वजच्छत्रतरुभङ्गोऽप्यसिद्धिकृत् ।  
 अवतारो नगाद् वृक्षान्नग्नत्वं प्रेतदर्शनम् ॥ 31 ॥

 वसाकज्जलतैलाज्यलेपः सत्कर्दमे स्थितिः ।  
 महिषोऽहिर्नरः कृष्णो दक्षिणाशागमः क्षुधाः ॥ 32 ॥

 लुञ्छनं\[11\] नखकेशानामस्थिभङ्गादिकं द्रुतम् ।  
 एवमादीनि चान्यानि अशुभानि महामते ॥ 33 ॥  
 शुभाशुभस्वप्नान्याह- चतुर्मूर्तिसमूहं त्वित्यादिभिः ॥ 15-33 ॥  
 \[1 द्वयो- उ.।\]  
 \[2 तमाथवा- मु. अटी. बक. बख. उ.।\]  
 \[3 लयम्- मु. अटी.।\]  
 \[4 चित्रं- मु. अटी. बक. बख.।\]  
 \[5 नेत्रः सितं- मु. अटी.।\]  
 \[6 शुक्लं- उ.।\]  
 \[7 तुरगश्चैव- मु. अटी.।\]  
 \[8 निर्यात- मु. अटी.।\]  
 \[9 चैव- मु. अटी., दण्ड- बख.।\]  
 \[10 वेष्टनम्- मु. अटी.।\]  
 \[11 लाञ्छनं- अटी., लुण्ठनं- बक. बख. अ., लुण्टनं- उ.।\]

 प्राप्ते शुभाशुभे स्वप्नेऽप्यभिसन्धाय वै हृदि ।  
 औत्सुक्यादशिवध्वंसि पूजाहोमं समाचरेत् ॥ 34 ॥  
 अशुभस्वप्ने तच्छान्तिमाह- प्राप्त इति ॥ 34 ॥

 यथो\[1\]क्तविधिना देवमवतार्य क्रमाद् यजेत् ।  
 तर्पयित्वा यथान्यायं\[2\] पूर्णान्तं \[3\]चाचरेत् \[4\]ततः ॥ 35 ॥  
 पुनर्यथाक्रमं कुम्भादिष्वर्चनमाह- यथोक्तविधिनेति ॥ 35 ॥  
 \[1 अथो- मु.।\]  
 \[2 न्यासं- मु. बक. बख.।\]  
 \[3 चार्पये- बक. बख.।\]  
 \[4 पुनः- बक. बख. अ. उ.।\]

 ईशकोणेऽथवा सौम्ये पदे यागगृहस्य च ।  
 मण्डले पूर्वनिर्दिष्टे वृत्ते वा चतुरश्रके ॥ 36 ॥

 स्नातं स्रग्वस्त्रभृच्छिष्यं कृतन्यासं \[1\]निवेशयेत् ।  
 निरीक्ष्य ताड्य संप्रोक्ष्य दर्भैरालभ्य पूर्ववत् ॥ 37 ॥

 संस्कृत्य\[2\] मूर्तिवत्\[3\] किन्तु अनुग्राह्यं\[4\] धरागतम्\[5\] ।  
 आ\[6\]पादान्मन्त्रहस्तेन परामृश्याऽथ मूर्धनि ॥ 38 ॥

 मन्त्रहस्तं ज्लवद्रूपं दद्याद् यो दुःखबीजजित्\[7\] ।  
 स्नातस्यालङ्कृतस्य कृतन्यासस्य शिष्यस्य गोमयलिप्ते मण्डले समुपवेशनं निरीक्षणादिसंस्कारांश्चाह- ईशकोणेति सार्धैस्त्रिभिः। निरीक्षणं नेत्रमन्त्रेण, ताडनमस्त्राभिमन्त्रिततिलसिद्धार्थैः, प्रोक्षणमस्त्राम्भसा, दर्भैरालभनम्, पीठं\[8\] तेनास्त्रमन्त्रेण, मूर्तिवत् संस्कारो\[9\] मन्त्रन्यासैरिति ज्ञेयम्। मन्त्रहस्तेन प्रधानमन्त्रत्वेन\[10\] भावितनिजदक्षिणहस्तेनेत्यर्थः ॥ 36-39 ॥  
 \[1 निवेद- मु. अटी.।\]  
 \[2 संस्तुत्य- बक.।\]  
 \[3 पूर्व- अ.।\]  
 \[4 गृह्य- मु. अटी., ग्राह्यान्तरा- उ.।\]  
 \[5 परादिकम्- अ.।\]  
 \[6 अप- मु., आप- अटी.।\]  
 \[7 भेद- अटी.।\]  
 \[8 पठन्ते- अ.।\]  
 \[9 संस्कारा- मु.।\]  
 \[10 मन्त्रवत्वेन- अ.।\]

 तमादाय कराद् देवधामसन्निकटं व्रजेत् ॥ 39 ॥

 कृत्वात्मनो वामभागे भूयः संच्छाद्य लोचने ।  
 प्रक्षेपयेत् तथा सार्घ्यमञ्जलिं मुक्तलोचनम् ॥ 40 ॥

 संपश्येत् परमं धाम मन्त्रमच्छ\[1\]फलप्रदम् ।  
 तस्मिन्नवसरे कुर्यान्नाम यस्य यथोचितम् ॥ 41 ॥

 रहस्यसंज्ञं मुख्यं च गौणं\[2\] वास्य यथास्थितम् ।  
 सामान्यं वासुदेवाद्यं नाम स्वाङ्गाच्चतुर्ष्वपि\[3\] ॥ 42 ॥

 सर्वेषां सविशेषं वा\[4\] यथा चानुक्रमेण तु ।  
 द्विषट्कमूर्त्यङ्कितं च स्वाम्यन्तं ब्राह्मणेषु ॥ 43 ॥

 देवान्तं क्षत्रियाणां च कुर्याद् द्वादशधा पुनः ।  
 पाण्यन्तं धारनिष्ठं\[5\] वा लाञ्छनास्त्रपुरस्सरम् ॥ 44 ॥

 ध्वजलाञ्छनसंज्ञं च यथावस्थं नृपेषु च ।  
 एवं वर्धननिष्ठं च मूर्तिलाञ्छनपूर्वकम् ॥ 45 ॥

 विहितं चापि वैश्यानां दासान्तं शूद्रजन्मनाम् ।  
 अथ शिष्यस्य वैष्णवनामकरणविधानमाह- तमादायेत्यारभ्य दासान्तं शूद्रजन्मनामित्यन्तम्। अस्मिन्नवसरे शिष्यस्य नामकरणात् पूर्वं सुदर्शनपाञ्चजन्यधारणमूर्ध्वपुण्ड्रधारणं च कार्यम्, यतः- "तापः पुण्ड्रस्तथा नाम मन्त्रो यागश्च पञ्चमः" (ई. सं. 21/284) इति तयोर्नामकरणप्राक्कालीनत्वमुक्तम्। किञ्च, "पञ्चलोहमयं चक्रं सशङ्ख द्वादशारकम्" (18/35) इति पूर्वं सम्भारार्जनप्रकरणोक्ताभ्यां शङ्खचक्राभ्यां तापस्त्ववसरान्तरे\[6\](न?ण) प्रतिपादितश्च।  
 ननु सम्भारार्जनप्रकरणे चक्रशङ्खौ नहि तापार्थं प्रतिपादितौ, अपि तु
-  
 मुद्रावसानं कृत्वैव सम्यक् तदनु चाहरेत् ॥  
 पाणिभ्यां शङ्खचक्रे द्वे स्वमन्त्रेमाभिमन्त्रिते ।  
 भूत्वा तदात्मना पश्चात् ते निधाय धरातले ॥  
 अवलोक्याखिलं तत्स्थं प्रवर्तेताथ कर्मणि । (18/59-61)  
इत्येतावन्मात्रोपयोगार्थँ प्रतिपादिताविति चेत्, कस्तावता भवतो विरोधः, प्रसिद्धे तापे\[7\]ऽप्युपयुज्येतां नाम। न च वेदविरुद्धत्वमेव मम विरोध इति वाच्यम्, तस्य वेदोक्तत्वे परश्शतप्रमाणानि \[8\]सच्चरित्ररक्षायां तप्तमुद्राविद्रावणविद्राविण्यां सिद्धान्तचन्द्रिकायां च प्रतिपादितानि। सावधानं पश्यतु भवान्। अत एव वेदमूलेऽस्मिन्नपि तन्त्रे द्वादशपरिच्छेदे-  
 नास्त्रैर्वस्त्रैर्ध्वजैर्येषां व्यक्तिर्व्यक्ता जगत्त्रये ॥  
 तेऽपि लाञ्छनवृन्दं तु धारयन्त्यङ्घ्रिगोचरे ।  
 ललाटे चांसपट्टे तु पृष्ठे पाणितलद्वये ॥  
 तनूरूहचये मूर्ध्नि कर्मिणां प्रतिपत्तये ।  
 अपि संसारिणो जन्तोः स्वभावाद् वैष्णवस्य च ॥  
 न जहात्याच्युतं लिङ्गं किं पुनर्विभवाकृतेः । (12/168-171)  
इति वैष्णवभगवल्लाञ्छनधारणं सुस्पष्टं प्रतिपादितम्। किञ्च, एतद्वचनस्य सहजलाञ्छनपरत्वभ्रमोऽपि सच्चरित्ररक्षायामेव (पृ. 43) निवारितः।  
 नन्वस्तु नाम सुदर्शनपाञ्चजन्यधारणं प्रमाणसिद्धम्, तदिदानीमेव दीक्षाप्रकरणे कार्यमिति कोऽयं नियमः। तथा नियमे नामकरणवत् तदपि भगवतैव कण्ठरवेणोक्तं भवेत्। जयाख्यलक्ष्मीतन्त्रपाद्मादिष्वपि नहि तद्दीक्षाङ्गत्वेन प्रतिपादितमिति चेत्, सत्यम्। दीक्षाङ्गमिति केनोक्तम्। पूर्वमप्राप्तशङ्खचक्रलाञ्छनानामेव, "पञ्चलोहमयं चक्रं सशङ्खं द्वादशारकम्" (18/35)इति सम्भारप्रकरणे प्रतिपादितम्। उत्तरत्राचार्याभिषेकानन्तरं शिष्या\[9\]याचार्यलाञ्छनप्रदानसमयेऽपि- "स्रुक्स्रुवौ योगपट्टं च शङ्खचक्रे कमण्डलम्" (20/16) इति वक्ष्यति। किन्तु चक्रा(ङ्ग?ङ्क)नादीनां दीक्षायाः पूर्वमेव मुख्य\[10\]कालत्वाद् गौणकाले दीक्षामध्ये तन्न प्रतिपादितम्। \[11\]ईश्वरतन्त्रे तु गौणकाल एव प्रतिपादितम्। नहि तत्र दीक्षाकाले प्रतिपादितत्वमात्रेण तत्तदानीमेवानुष्ठेय\[12\]मिति नियमोऽस्ति, शङ्खचक्रधारणस्य जातकर्मनामकरणादिकालेषूपनयनात् पूर्वमुपनयनानन्तरं विवाहाद्यनन्तरं कर्तव्यत्वेन बहुविधसमयानां तत्र तत्र प्रतिपादितत्वात्। दीक्षाकालस्तु सर्वथा नोल्लङ्घनीयः। यतः पारमेश्वरे प्रतिष्ठाध्याये-  
 एवं तदीया विप्राश्च क्षत्रिया वैश्यजातयः ॥  
 मौद्गल्याद्यास्तथान्ये च न तच्चिह्नविवर्जिताः ।  
 भवेयुः सर्वथा तस्माच्छङ्खचक्रगदाम्बुजैः ॥  
 लोहैरनलसंतप्ते\[13\]स्तत्तन्मन्त्राधिवासितैः ।  
 पूजितैरर्घ्यगन्धाद्यैरङ्कितव्याः क्षणेन तु ॥  
 त्रय्यन्त\[14\]ज्ञानसंपन्ना यथोक्ताचारनिष्ठिताः ।  
 विप्राद्यास्ते च शूद्राश्च यदैव\[15\] कृतलक्षणाः ॥  
 तदा तु योग्या विज्ञेयाः समयश्रवणादिषु । (15/961-965)  
 इति कृतलक्षणानामेव दीक्षायां योग्यता प्रतिपादिता। नन्वेवम्-  
 सुदर्शनं धारयित्वा वह्नितप्तं द्विजोत्तमः ।  
 उपनीय विधानेन पश्चात् कर्मसु योजयेत् ॥  
इति कृतलक्षणस्यैव गायत्रीग्रहणादिकर्मयोग्यत्वं प्रतिपाद्यते,  
 भुजे चक्रं द्विजातीनां शिरश्चक्रं तु दैवतम् ।  
 अचक्रद्विजदेवानां पूजा दानं च निष्फलम् ॥  
 इत्युक्त्याऽकृतलक्षणस्य कन्यादानाद्यर्हत्वमपि नास्ति, अतश्चक्रादिलाञ्छने उपनयनविवाहकालावप्यनुल्लङ्घनीयाविति चेत्, कस्येष्टं\[16\] तदुल्लङ्घनम्। अनुपपत्तिवशात् स्मार्तसंस्कारोल्लङ्घनेऽपि दीक्षाख्यवैष्णवसम्प्रदायकालः सर्वथाऽनुल्लङ्घनीय इति निर्णयः। यतः पाद्मे- "चक्रेणैवाङ्कितो विद्वान् वासुदेवं समाश्रयेत्" इति प्रतिपाद्यते। अत एवेश्वरे दीक्षाकालस्याप्युल्लङ्घनभिया तत्प्रकरण एव चक्राङ्कनादिकमुक्तम्। तत्पूर्वमेव कृतचक्राङ्कनानां तु दीक्षाकाले तन्न प्रकृतम्। आचारे सति पुनर्दीक्षाकाले तत्प्रकरणेऽपि न प्रत्यवायः,  
 चक्रादि धारयेद् विप्रो ललाटे मस्तके भुजे ।  
 पातकादिविशुद्ध्यर्थं भवक्लेशविनाशनम् ॥  
 इत्यादित्यपुराणादिषु शुद्ध्यापादकत्वेन च प्रतिपादनात्, पूर्वं कृतलाञ्छनस्य देहोपचयादिना मलिनत्वे पुनः स्फुटत्वसिद्धेश्च। ननु-  
 विष्ण्वागमादितन्त्रेषु दीक्षितानां विधीयते ।  
 शङ्खचक्रगदापूर्वैरङ्कनं नान्यदेहिनाम् ॥  
 इत्यादिवचनैर्दीक्षानन्तरमपि चक्राङ्कनमवगम्यत इति चेन्न, दीक्षितानामित्यस्य दीक्षार्हपरत्वात्। सिद्धान्तचन्द्रिकायां तु दीक्षितानामित्यस्य मुमुक्षुपरत्वमुक्तम्। तदसंगतम्, तन्त्रदीक्षाप्रवेशभिया तादृशार्थाङ्गीकरणात्। निर्निमित्तेयं भीतिः। यतो महाभारते शान्तिपर्वणि-  
 अवश्यं वैष्णवो दीक्षां प्रविशेत् सर्वयत्नतः ।  
 दीक्षिताय विशेषेण प्रसीदेन्नान्यथा हरिः ॥  
 वसन्ते दीक्षयेद् विप्रं ग्रीष्मे राजन्यमेव च ।  
 शरदः समये वैश्यं हेमन्ते शूद्रमेव च ॥  
 स्त्रियं च वर्षाकाले तु पञ्चरात्रविधानतः ।  
 इति ब्राह्मणादीनां सर्वेषामप्यविशेषेण तन्त्रदीक्षाप्रवेशो\[17\] विधीयते। एतद्वचनानामधिकारिविशेषत्वे कथिते विनिगमनाविरहेण-  
 ब्राह्मणैः क्षत्रियैर्वैश्यैः शूद्रैश्च कृतलक्षणैः ।  
 अर्चनीयश्च सेव्यश्च नित्ययुक्तैः स्वकर्मसु ॥  
 (द्वापरस्य युगस्यान्ते आदौ कलियुगस्य च ।)  
 सात्वतं विधिमास्थाय गीतः संकर्षणेन यः ॥ (66/39-40)  
 इति महाभारतभीष्मपर्ववचनानामप्यधिकारिविशेषपरत्वमेव संभवति। संभवतु नाम, तावताऽस्माकं का हानिरिति चेत्, आचार्योक्तिविरुद्धं वचो मा वोचः। पञ्चरात्ररक्षायां ह्येतद्भीष्मपर्ववचनान्युदाहृत्य - "एवमविशेषेण सर्वेषां ब्राह्मणादीनां श्रीमत्पञ्चरात्रोक्तमार्गेण भगवदर्चनादिकं कर्तव्यम्" (पृ. 21) इत्यभिहितत्वात्। "सर्वसूत्रनिष्ठानामपि भगवच्छास्त्रोक्तप्रक्रियया समाराधनादिकं प्रशस्ततमम्। तथा च शिष्टैरनुष्ठीयते" (पृ. 21) इति सिद्धान्तितम्। तत्रैव द्वितीयाधिकारेऽपि (पृ. 56) श्रीमद्भाष्यकारप्रभृतिभिः श्रीपाञ्चरात्रे\[18\] यत्किञ्चित् सिद्धान्तस्थां काञ्चित् संहितां प्रधानीकृत्य नित्याराधनं संगृहीतमित्यपि प्रतिपादितम्। अतस्त्वेकत्र निर्णीतोऽर्थः सर्वत्रेति न्यायेन दीक्षाप्रवेशविधायकशान्तिपर्ववचनानामप्यविशेषेण सर्वजनविषयत्वं बोद्ध्यम्। एतादृशे पञ्चमवेदवचने जागरूके सति भवतां तत्र दीक्षाप्रवेशे का भीतिः। तन्त्रदीक्षामन्तरा तदुक्तभगवदर्चनादौ भवतामधिकारः कथं सिद्ध्यति?  
 अन्येषां ब्राह्मणादीनां वर्णानां दीक्षया क्रमात् ।  
 अधिकारोऽनुलोमानामपि नान्यस्य कस्यचित् ॥  
 पूजाविधौ भगवतस्तेऽनुकल्पाधिकारिणः ।  
इति पाद्मादिषु दीक्षितानामेव हि भगवदर्चनाधिकारः श्रूयते। किञ्च, अत्रापि द्वितीये परिच्छेदे- "चतुर्णामधिकारो वै वृत्ते दीक्षाक्रमे सति" (2/12) इति प्रतिपादितम्। इदं परार्थयजन\[19\]विषयमिति मावोचः, चतुर्वर्णानामविशेषेणाधिकारवर्णानात्। यद्यपि भवद्भिरपि सिद्धान्तचन्द्रिकायाम्- "वैखानसाद्यागमोक्तदीक्षां प्राप्तो हि वैष्णवः" इत्यत्र,  
 तन्त्रदीक्षां विना यस्तु शङ्खचक्रादिलाञ्छनम् ।  
 बिभर्ति स तु पाषण्डो विज्ञेयस्तत्त्वदर्शिभिः ॥  
 इत्यत्र च\[20\] तन्त्रदीक्षाऽङ्गीकृतैव, तथापि यावदर्थानुष्ठानभिया दीक्षाशब्दस्य देवतान्तरपरित्यागरूपनियमपरिग्रहमात्रपरत्वमुक्तम्। महाभारतादिवचनपर्यालोचनया दीक्षाप्रवेशे मा भीतिं भजन्तु भवन्तः। अलं प्रसक्तानुप्रसक्त्या। प्रकृतमनुसरामः। एषां चक्राङ्कनादिसंस्काराणां दीक्षाकालेऽनुष्ठानक्रम ईश्वर\[21\]संहितायां सम्यक् प्रतिपादितः। पृथक्कालेऽनुष्ठानेऽपि स एव क्रमोऽनुसरणीयः। तदानीमग्निस्तु-  
 विष्णोरायतनाग्नौ वा गुरोरात्मन एव वा ।  
 हुते होमादिभिस्तप्तैः सुरूपैरर्चितैः क्रमात् ॥  
 दासभूतं यदात्मानं बुद्ध्येत परमात्मनः ।  
 तदैव गात्रं कुर्वीत शङ्खचक्रादिलाञ्छितम् ॥ (3/62-63)  
इति भारद्वाजसंहितोक्तो ग्राह्यः। तत्र विष्ण्वायतनाग्निर्वैष्णव एव। गुरोरात्मनो वाऽग्निश्चेत्, स्वगृह्योक्तप्रतिष्ठापूर्वकमीश्वरतन्त्रोप\[22\]बृंहितवैष्णवीकरणप्रक्रियया संस्कार्यः। ऊर्ध्वपुण्ड्रधारणमपि चक्राङ्कनानन्तरमेव कार्यम्। नाममन्त्रयागाख्यसंस्कारत्रयं तु दीक्षाकाल एवानुष्ठेयम्, तस्य दीक्षाङ्गत्वेनैव प्रतिपादितत्वात्।  
 ननु तर्हि\[23\] पञ्चसंस्काराणां यौगपद्येनानुष्ठानं न संभवतीति चेत्, किं तावता प्रत्यवायः। जातस्य कुमारस्य द्वादशेऽहनि नामकरणप्रकरणे शङ्खचक्राङ्कनं शास्त्रेषूच्यते। तथैव शिष्टैरनुष्ठीयते,  
 द्वादशेऽहनि पुत्रस्य केशवो बन्धुभिः सह ।  
 तेन श्रीशैल\[24\]पूर्णेन गुरुणाऽमिततेजसा ॥  
 शङ्खचक्राङ्कनं पूर्वं कारयित्वाऽथ\[25\] लीलया ।  
 लोके रामानुज इति नाम चक्रे सुमङ्गलम् ॥ (2/38-39)  
इति प्रपन्नामृतादिषु श्रीभाष्यकारादिशिष्टाचारोऽप्युद्घुष्यते च। अतो न पञ्चसंस्काराणां यौगपद्येनानुष्ठाननियमोऽस्ति।  
 ननु तदानीं तेषां यौगपद्येनानुष्ठानासंभवेऽपि पुनरुपनयनानन्तरं विवाहानन्तरं वा पञ्चसंस्काराणां यौगपद्येनानुष्ठानं संभवति, तथैव भाष्यकारादिशिष्टाचारश्च प्रतिपादित इति चेत्, सत्यम्। अत एव हि दीक्षाकाले तेषां पुनः करणहेतुः पूर्वमस्माभिरपि प्रतिपादितः ॥ 39-46 ॥  
   
 \[1 मिच्छा- अ. उ.।\]  
 \[2 गणं- बक. बख.।\]  
 \[3 र्ष्विव- मु. अटी.।\]  
 \[4 या- मु.।\]  
 \[5 धर- बक. बख. अ. उ.।\]  
 \[6 सरान्तेन- मु.।\]  
 \[7 तावप्यु - अ.।\]  
 \[8 सुदर्शनपाञ्चजन्यधारणविधिनामके प्रथमाधिकारे।\]  
 \[9 शिष्याचार्च- मु.।\]  
 \[10 मुक्त- मु.।\]  
 \[11 ईश्वरसहितायां (21/283) इत्यादितो विस्तरेणायं विषयः प्रतिपादितः।\]  
 \[12 ज्ञेय- मु.।\]  
 \[13 प्तैः सूत्र- अ. मु.।\]  
 \[14 त्रैविद्या- मु.।\]  
 \[15 यदैवं- मु.।\]  
 \[16 कस्येदं- अ.।\]  
 \[17 शोऽभिधीयते- मु.।\]  
 \[18 पञ्च- मु.।\]  
 \[19 \`यजन' नास्ति- अ.।\]  
 \[20 \`च' नास्ति- अ.।\]  
 \[21 ईश्वरसंहितायां 21 तमेऽध्यायं 283-325 श्लोकेषु विषयोऽयं द्रष्टव्यः।\]  
 \[22 अग्नेर्गर्भाधानादयः संस्कारा ईश्वरे (5/147-158), पारमेश्वरे (7/106-117) च द्रष्टव्याः। \]  
 \[23 \`तर्हि' नास्ति- अ.।\]  
 \[24 श्रीश्रीश- अ.।\]  
 \[25 सलीलया- अ. मु.।\]

 अथोत्थाय नमस्कृत्य मण्डलं कलशं गुरुम् ॥ 46 ॥

 यायात् कुण्डसमीपे तु शिशुना\[1\] सह देशिकः ।  
 कृतस्य कर्मणोऽच्छिद्रसिद्धये च हुते सति ॥ 47 ॥

 सन्ताड्यास्त्रात्मको भूत्वा प्राग्वत् तद्हृदयं विशेत् ।  
 प्राणशक्तिवियुक्तं च कृत्वानीय समासतः ॥ 48 ॥

 संप्रवेश्य स्वकं स्थानं तत्राग्निकणवच्च तम् ।  
 नीत्वा सम्यक् पृथग्भावं विरेच्य सह वायुना ॥ 49 ॥

 स्वभूमौ वाममार्गेण हृदाद्यन्तं\[2\] निरोधितम् ।  
 जन्मग्रहमनेनैव मन्त्रयुक्तेन कर्मणा ॥ 50 ॥

 भावध्यानानुविद्धेन पितृमातृमयं त्यजेत् ।  
 ततः कवचमन्त्रेण दद्यात् सप्ताभिमन्त्रितम् ॥ 51 ॥  
 ततो मण्डलसमीपादुत्थाय गुरुदेवनमस्कारं कृतवता शिष्येण सह कुण्डसमीपं गत्वा प्रायश्चित्तहोमानन्तरमस्त्राभिमन्त्रितसिद्धार्थादिभिः शिष्यसन्ताडनं दहनाप्यायनाख्यधारणाद्वयेन तद्भूतशोधनं च कुर्यादित्याह- अथोत्थायेति पञ्चभिः श्लोकैः ॥ 46-51 ॥  
 \[1 शिष्येण- अटी.।\]  
 \[2 द्यन्त- अ.।\]  
 ततः कवचमन्त्रेण दद्यात् सप्ताभिमन्त्रितम् ॥ 51 ॥

 तस्योपवीतमपरमुदितं चापि यस्य यत्\[1\] ।  
 उपवीतधारणार्हस्य त्रैवर्णिकस्य शिष्यस्य नूतनोपवीतधारणमाह- तत इति ॥ 51-52 ॥  
 \[1 तत्- बक. बख.।\]

 सर्वदा\[1\] दासभावत्वमापन्नस्य च तत्त्वतः ॥ 52 ॥

 अमद्य\[2\]पाऽन्वयोत्थस्य लोकधर्मोज्झितस्य च ।  
 आप्तवद् ब्रह्मनिष्ठस्य कर्मतन्त्ररतस्य च ॥ 53 ॥

 गोदानं शूद्रजातेर्वै विहितं चैव नान्यथा ।  
 योग्यस्य शूद्रस्य तु गोदानं विहितमित्याह- सर्वदेति द्वाभ्याम् ॥ 52-54 ॥  
 \[1 सर्वथा- बक. बख. अ. उ.।\]  
 \[2 अमध्यमा- अटी.।\]

 वौषट्स्वाहावषट्कारनिष्ठानां तु प्रतिक्रिया ॥ 54 ॥

 नमस्कारेण मन्त्राणां कार्ये प्राप्ते ह्यनुग्रहे ।  
 तदीयमर्घ्यपुष्पाद्यं यत्किञ्चिद् यागसाधनम् ॥ 55 ॥

 सुसंस्कृतमसिद्धं वा भक्त्या कर्मण्यतां व्रजेत् ।  
 शूद्रस्य वषट्\[1\]काराद्यनर्हत्वान्मन्त्रशरीरे तत्प्रतिनिधित्वेन नमस्कारो योज्य इत्याह- वौषडिति। पाद्मे तु-  
 द्वादशाक्षरमादौ तु पश्चादष्टाक्षरात्मकम् ।  
 मूर्तिमन्त्रांश्च तदनु समध्याप्य यथाविधि ॥  
 केवलं वैष्णवं नाम नमःप्रणववर्जितम् ।  
 हुंफडादिवषट्स्वाहावर्जितं केशवादिकम् ॥  
 अध्याप्य स्त्रीषु शूद्रेषु तद्वदेवानुलोमजे ।  
 सावित्रीं येऽनुतिष्ठन्ति तेषां विप्रवदिष्यते ॥  
 इति शूद्रादीनां प्रणवनमस्कारावपि निषिद्धौ। अन्यत्र-  
 न स्वरः प्रणवोऽङ्गानि नाप्यन्यविधयः स्मृताः ।  
 स्त्रीणां च शूद्रजातीनां मन्त्रमात्रोक्तिरिष्यते ॥  
 इति प्रणवमात्रं निषिद्धम्। अतः सहिताभेदेन व्यवस्था ज्ञेया। पुष्पाञ्जल्यादिसमर्पणार्थं शूद्राहृतं पुष्पादिकमपि तद्भक्तिवशेन कर्मार्हं भवतीत्याह- तदीयमिति ॥ 54-56 ॥  
 \[1 वौषट्- मु.।\]

 अतोऽन्येषां तु भक्तानां विहिता यागसाधने ॥ 56 ॥

 सम्यक् \[1\]सत्त्वनिवृत्तिः प्राग् दर्शन\[2\]प्रोक्षणान्वितम् ।  
 एवं त्रैवर्णिकानामपि यागसाधनद्रव्येषु स्वीयत्वाभिमाननिवृत्तिर्विहितेत्याह- अतोऽन्येषामिति त्रिभिः पादैः ॥ 56-57 ॥  
 \[1 सत्त्वनिवृत्त्यर्थं- अटी.।\]  
 \[2 दर्शनं- मु. अटी. बक. बख.।\]

 मूर्तौ\[1\] वा मण्डलाग्रे तु पुष्पक्षेपं महामते ॥ 57 ॥  
 शिष्यैः पुष्पाञ्जलिसमर्पणं बिम्बाग्रे मण्डलाग्रे वा कार्यमित्याह- दर्शनेति त्रिभिः पादैः। दर्शनं नेत्रमन्त्रेणावलोकनमित्यर्थः। अनेन दीक्षाकाले मण्डलबिम्बयोरन्यतरार्चनं सूच्यते ॥ 57 ॥  
 \[1 मूर्ते- अ.।\]  
    
 नक्तं वा परिपीडं\[1\] च व्रतार्थं\[2\] त्वेकमेव\[3\] हि ।  
 एवं संस्कारसंशुद्धं कृत्वा वर्णगणं पुरा ॥ 58 ॥

 साङ्गेन विभुना कुर्यात् तत्प्राय\[4\]श्चित्ततर्पणम् ।  
 सदशांशं\[5\] सहस्रं तु यथा चानुक्रमेण तु ॥ 59 ॥

 गत्वाऽभ्यर्च्य च कुम्भेशं सूत्रमादाय तत्स्थितम् ।  
 ऋजुभूतं शिशुं कृत्वा तद्वत् सूत्रं प्रसार्य\[6\] च ॥ 60 ॥  
 दीक्षाव्रतार्थं शुद्धोपोषणं नक्तभोजनं वा विहितमित्याह- नक्तमित्यर्धेन ॥  
 एवं ब्राह्मणादीनां संस्कारानन्तरं वर्णानुक्रमेण साङ्गमूलमन्त्रैः सदशांशसहस्रसंख्यया प्रायश्चित्तहोमं कुम्भस्थितभगवदभ्यर्थनपूर्वकं तत्समीपस्थापितमायासूत्रग्रहणम् ऋजुभूतस्य शिष्यस्या पादाच्छिखान्तं तत्सूत्रप्रसारणं चाह- एवमिति सार्धद्वाभ्याम् ॥ 58-60 ॥  
 \[1 पिण्‍डं- बक. बख.।\]  
 \[2 भूता- बक. बख.।\]  
 \[3 चैव- बक. बख. उ.।\]  
 \[4 प्रायश्चित्तं च- बक. उ.।\]  
 \[5 शांश- मु. अटी.।\]  
 \[6 प्रचार्य- मु. अटी.।\]

 व्यक्तरूपं च मन्त्रेशं संस्मरेदग्निमध्यगम् ।  
 पश्येद् विभौ शिशौ\[1\] सूत्रे स्वात्मन्यध्वानमञ्जसा ॥ 61 ॥  
 अग्निमध्ये व्यक्तरूपं भगवन्तं संस्मृत्य तस्मिन् भगवति शिशौ सूत्रे स्वात्मनि चाध्वानं स्मरेदित्याह- व्यक्तेति ॥ 61 ॥  
 \[1 शिशुं- मु. अटी. बक. बख. अ.।\]

 तत्राध्यात्मस्वरूपं च संस्मरेन्मन्त्रदेहगम् ।  
 अधिदैवस्वभावं च तत्स्वात्मन्यवतार्य च ॥ 62 ॥

 अधिभूतमयं सूत्रे त्रिविधं शिष्यविग्रहे ।  
 अध्वस्मरणक्रममाह- तत्रेति सार्धेन। त्रिविधम् अध्यात्माधिदैवाधिभूतभेदभिन्नस्वरूपमित्यर्थः ॥ 62-63 ॥  
   
 मूलमन्त्रावसाने तु सनमस्कं परात्मने ॥ 63 ॥

 पदं कृत्वा तु जुहुयादाहुतीनां चतुष्टयम् ।  
 तथा सूक्ष्मात्मने चोक्त्वा ततः स्थूलात्मने तु वै ॥ 64 ॥

 सर्वात्मने च तदनु ततोऽध्वनिचयं हितम् ।  
 आ पादा\[1\]ग्राच्छिखान्तं च सर्वं ध्यात्वा स्वदेहगम् ॥ 65 ॥

 यथोद्दिष्ट\[2\]क्रमेणैव विभिन्नं त्रिविधं त्वपि ।  
 तेषां सन्तर्पणमन्त्रानाहुतिसंख्यां ततस्तेषां स्वशरीरे आ पादाच्छिखान्तं यथाक्रमं व्याप्तिस्मरणं चाह- मूलमन्त्रेति त्रिभिः ॥ 63-66 ॥  
 \[1 पदा- मु. अटी. बक.।\]  
 \[2 ष्टं क्र- मु.।\]

 रचनासन्निवेशो यः क्ष्मादीनां चाधिभूतता ॥ 66 ॥

 बोद्धव्यमधिदैवत्वं सामर्थ्यं यस्य यत् स्वकम् ।  
 तदधिष्ठातृमन्त्राणामध्यात्मत्वं विधीयते ॥ 67 ॥  
 अधिभूताधिदैवाध्यात्मपदार्थविवरणमाह- रचनेति सार्धेन। तदधिष्ठातृमन्त्राणां पूर्वोक्तवराहादिमन्त्रणामित्यर्थः ॥ 66-67 ॥

 अथ मार्गद्वयं त्यक्त्वा द्वादशान्तं समाश्रयेत् ।  
 मूलमन्त्रमयो भूत्वा संव्रजेत् स्वधिया ततः ॥ 68 ॥

 ब्रह्मद्वारपदं \[1\]शैष्यं ततस्तन्मध्यवर्त्मना ।  
 पार्थिवं पदमाक्रम्य कुर्यात् तच्छक्तिमात्मसात् ॥ 69 ॥

 बीजभूतां च हृन्मन्त्रसंरुद्धां सन्धि\[2\]विग्रहाम् ।  
 नानाण्डबीजसंयुक्ताम् अनेकरचनान्विताम् ॥ 70 ॥

 एवमादाय वै सर्वा बुद्धिनिष्ठास्तु शक्तयः ।  
 पृथक् पृथक् क्रमेणैव तस्मिन् हृन्मन्त्रसम्पुटे ॥ 71 ॥

 स्वेनाध्यात्मगु\[3\]णेनैव परेण\[4\] व्यापकात्मना ।  
 तद्देहं धारयन्तं\[5\] च स्मरेत् तमु\[6\]भयात्मकम् ॥ 72 ॥

 कालं\[7\] भोगक्षयान्तं च तत्कालात्\[8\] तु महामते ।  
 कृत्वैवं भूतशक्तीनां संहारं शिशुविग्रहात् ॥ 73 ॥

 सौत्रं देहमथाक्रम्य सम्यक् तेनैव वर्त्मना ।  
 प्रोल्लसंस्तद् व्रजेत्तत्र व्यञ्जयेत् तु धियादि\[9\]वत् ॥ 74 ॥

 आदायाध्यात्ममन्त्रांश्च भूतभूतान्वितानथ ।  
 नि\[10\]त्यैर्ज्ञलक्षणैः शुद्धैः समन्त्रैः\[11\] स्वस्थितानपि ॥ 75 ॥

 अथ सूत्राद् विनिष्क्रम्य प्रयायादनलाश्रयम् ।  
 तत्रावयवसन्धानान्मन्त्रसाम्यं\[12\] समाचरेत् ॥ 76 ॥

 समाहृतानां\[13\] मन्त्राणां परे सर्वज्ञलक्षणे ।  
 व्यापके सर्वसामान्ये कृत्वा स्वे स्वे पदे स्थितिम् ॥ 77 ॥

 स्वशरीरमथासाद्य ब्रह्मद्वारेण देशिकः ।  
 अथाचार्यस्य शिष्यब्रह्मरन्धद्वारा\[14\] तदन्तःप्रवेशं तत्र पृथिव्यादितत्त्वशक्तीनां संहारप्रकारं ततः सूत्रमयदेहान्तःप्रवेशं तत्र ध्याताऽधि\[15\]भूतध्यात्मादीनां च ग्रहणं ततोऽग्निस्थितं भगवन्तं प्राप्य तत्र समाहृतानां मन्त्राणां स्थापनं पुनः स्वशरीरान्तःप्रवेशनं चाह- अथ मार्गद्वयं त्यक्त्वेत्यादिभिः। मार्गद्वयं भुवनपदाध्वनोर्द्धयमित्यर्थः, तयोरशुद्धत्वात्। मन्त्राध्वानं प्रविष्टस्य हि मूलमन्त्रमयत्वं सिद्ध्यति ॥ 68-78 ॥  
 \[1 श्रैष्ठ्यं- अटी.।\]  
 \[2 गन्ध- अ. उ.।\]  
 \[3 गणे- उ.।\]  
 \[4 ध्यात्वा च- उ.।\]  
 \[5 न्तश्च- मु.।\]  
 \[6 तदु- बक. बख.।\]  
 \[7 काल- उ.।\]  
 \[8 लाच्च- उ.।\]  
 \[9 तु यत्- बक. बख. उ., दि तत्- अ.।\]  
 \[10 नित्यज्ञ- बख., नित्यैः स्व- अ., नित्यैर्ज्ञा- उ.।\]  
 \[11 मन्त्रैस्तु- बक., मन्त्रैस्तत्- बख. अ. उ.।\]  
 \[12 सात्म्यं समुच्च- उ.।\]  
 \[13 समाश्रिता- उ.।\]  
 \[14 द्वारं- मु.।\]  
 \[15 \`अधि' नास्ति- अ.।\]

 स्रुवमादाय सन्तप्य मन्त्रवृन्दं यथोदितम् ॥ 78 ॥

 तत्त्ववृन्दसमेतं च स्वनाम्ना प्रणवादिना ।  
 भूयः संसृष्टि\[1\]योगेन द्विषट्कपरिसंख्यया ॥ 79 ॥  
 पृथिव्यादितत्त्वानां तदधीशमन्त्राणां च संहारक्रमेण संतर्पणमाह- स्रुवमिति। ॐ क्ष्मां नमः क्ष्मातत्त्वाय स्वाहा क्ष्मातत्त्वायेदं न मम। ॐ सरश्शायिने स्वाहा शरश्शायिन इदं न मम। इत्यादिक्रमेण प्रयोगो बोध्यः। अत्र द्विषट्कपरिसंख्ययेत्यनेन पूर्वं संहारक्रमेऽप्याहुतीनां द्वादशसंख्याकत्वं ज्ञायते ॥ 78-79 ॥  
 \[1 संसृष्ट- उ.।\]

 पूरकेण समाकृष्य शिष्य\[1\]हृत्कमलाद् हृदि ।  
 अथ व्यक्तिनिरस्तं च क्ष्माबीजं परलक्षणम् ॥ 80 ॥

 ज्ञ\[2\]शक्त्या ज्ञानसंरुद्धं कृत्वादायानलाद् हृदि ।  
 प्रणवासनविश्रान्तं\[3\] विरेच्याब्जे तु शैशवे ॥ 81 ॥

 स्मृत्वाऽथ शिष्यचैतन्यमेकमेव\[4\] द्विरूपधृक् ।  
 शक्तिमच्छक्तिभावेन शक्तित्वेन तु संस्मरेत् ॥ 82 ॥

 क्ष्मातत्त्वान्तर्गतं कुण्डे शक्तिमत्तेन तत्पुनः ।  
 रेचयित्वा स्वनाम्ना च विग्रहे मध्यवर्त्मना ॥ 83 ॥

 नियोज्य तत्समाधौतं जपध्यानैकलक्षणे ।  
 तदेव पार्थिवं बीजं हृदा वै होमकर्मणा ॥ 84 ॥

 सम्यक् तस्योपकारार्थं नेतव्यं सूक्ष्मदेहताम् ।  
 स्वाहान्तं भोगसिद्ध्यर्थं नमोऽन्तं मोक्षसिद्धये ॥ 85 ॥

 भोगमोक्षाप्तये चापि तदेवोभयलक्षणम् ।  
 कर्मणामवसाने तु सम्पादयपदं न्यसेत् ॥ 86 ॥

 एवं तु\[5\] विग्रहे सूक्ष्मे तद्हृत्पद्मगतस्य च ।  
 शिरसा चाधिकारात्\[6\] तु तस्यापाद्य यथास्थितम् ॥ 87 ॥

 शिखामन्त्रेण\[7\] तद्भोगं निर्वर्त्य\[8\] शतसंख्यया ।  
 वर्मणा तत्फलप्राप्तिं तल्लयत्वमपि स्मरेत् ॥ 88 ॥

 सुतृप्तिमथ नेत्रेण कुर्यात् तेनैव \[9\]संस्थितिम् ।  
 तत्त्यागश्चास्त्रमन्त्रेण विश्लेषेण युतो भवेत् ॥ 89 ॥

 मूलेनाथ गृहीत्वा तत् कुर्याच्चैवात्मसात् पुनः ।  
 तद्वच्छक्तिं तदीयां च कुण्डाद् व्यापकलक्षणाम् ॥ 90 ॥

 क्ष्मातत्त्वस्याथ\[10\] साध्यस्य ह्यसाधारस्य\[11\] शान्तये ।  
 पूर्वसंख्यं तु चास्त्रेण\[12\] कृत्वा होमं महामते ॥ 91 ॥

 स्रुवमाज्येन सम्पूर्य स्कन्धसूत्रात् तु पार्थिवम् ।  
 विकर्त्य पूर्णया सार्धं विलाप्याग्नौ\[13\] स्वके पदे ॥ 92 ॥

 मूलमन्त्रेण सहसा हृत्पद्मप्रेरितेन तु ।  
 स्वदेहाद् रेचकेनाथ प्रेर्य शक्तिं च शैशवीम्\[14\] ॥ 93 ॥

 तयाक्रान्त\[15\] मधःस्थं च संस्मरेद् व्यतिरिक्तया ।  
 कबिन्दु\[16\]नेवाब्जपत्रमाद्याध्वानं च भौवनम् ॥ 94 ॥

 शिष्यदेहे निरुद्धस्य व्यक्तिक्रोडीकृतस्य च ।  
 स्वशक्तिपरिपूर्णस्य क्ष्माबीजस्य त्वथोपरि ॥ 95 ॥

 विरेच्य शक्तिमन्तं च व्यस्तधर्मेण पूर्ववत् ।  
 शिष्यचैतन्यस्य स्वहृदि संकर्षणम् अग्निस्थस्य व्यक्तिनिरस्तस्य क्ष्माबीजस्य चाकर्षणं तस्य शिष्यहृत्कमले स्थापनं शिष्यचैतन्यस्याग्नौ क्ष्मातत्त्वान्तःशक्तित्वेन स्मरणं शक्तिमत्त्वेन पुनस्तस्य तद्विग्रहरेचनं क्ष्माबीजजपध्यानरूपे समये नियोजनम् ॐ ज्ञानाय हृदयाय नम इत्यस्य सूक्ष्मदेहतां सम्पादय स्वाहेति वा, सम्पादय नम इति वा, सम्पादय नमः स्वाहेति वा मन्त्रेण होमैः सूक्ष्मदेहतानयनं तथैव तदधिकारादिहोमं तद्विश्लेषणार्थं\[17\] होमं ततः शक्तिमतः शक्त्याश्च पुनरात्मसात्करणं क्ष्मातत्त्वस्य शान्त्यर्थं होमं सकर्मसूत्रपार्थिवांशखण्डेन सह पूर्णाहुतिं पुनः शिष्यदेहे तच्छक्तिभुवनाध्वनोर्जलबिन्दुपद्मपत्रयोरिव संबन्धं तथैव शक्तिवत् क्ष्माबीजयोरपि संबन्धं चाह- पूरकेण समाकृष्येत्यारभ्य व्यस्तधर्मेण पूर्ववदित्यन्तम् ॥ 80-96 ॥  
 \[1 शिष्यं- मु. अटी. बक. बख.।\]  
 \[2 भू- बक. बख., स्व- अ.।\]  
 \[3 विश्रान्तिं- अ.।\]  
 \[4 मेवं- उ.।\]  
 \[5 तद्वि- अ. उ.।\]  
 \[6 कारं तु- अ. उ.।\]  
 \[7 शिरो- अ.।\]  
 \[8 निकर्त्य- अ.।\]  
 \[9 तत्स्थितम्- बख., तत्स्थितिम्- उ.।\]  
 \[10 थवाद्ध्यस्य- मु. अटी.।\]  
 \[11 ह्यना- मु. अटी.।\]  
 \[12 शास्त्रेण- अ. उ.।\]  
 \[13 विलप्या- मु., विलिप्या- अटी.।\]  
 \[14 शैशवम्- मु. अटी. ।\]  
 \[15 तयाक्रान्तं मयस्थं- मु. अटी.।\]   
 \[16 कुबिन्दुनो- बक. बख.।\]  
 \[17 श्लेषार्थं- अ.।\]

 तत्क्षणे बीजसंस्थं तु अध्वानं तु यथास्थितम् ॥ 96 ॥

 प्रकाशयन्ति\[1\] कृपया तन्नाथास्तस्य\[2\] सिद्धये ।  
 तदानीं भुवनाध्वाद्यधीशास्तद्बीजस्थितमध्वानं यथास्थितं कृपया शिष्याय प्रकाशयन्तीत्याह- तत्क्षण इति ॥ 96-97 ॥  
 \[1 यन्तं- मु. अटी. बक. बख.।\]  
 \[2 तन्नाथं- मु. अटी. बक. बख.।\]

 विरक्तं भावयेच्छिष्यं चिन्तयन्तमिदं\[1\] धिया ॥ 97 ॥

 इदं तत्पार्थिवं तत्त्वं \[2\]मुधा वै दुःखपञ्जरम् ।  
 भावतत्त्व\[3\] गतं चास्य\[4\] सुमहत्त्वं\[5\] च साम्प्रतम् ॥ 98 ॥

 कथमत्र त्वहं चासं यस्य मे न\[6\] तता इमाः ।  
 प्रकाशनेन\[7\] विरक्तस्य शिष्यस्य चिन्तनप्रकारमाह- विरक्तमिति द्वाभ्याम् ॥ 97-99 ॥  
 \[1 येत्तदिदं- मु. अटी.।\]  
 \[2 बुधा- मु. बक. बख., बुध्वा- अटी.।\]  
 \[3 तत्त्वं- मु. अटी. बक. बख.।\]  
 \[4 चापि- उ.।\]  
 \[5 समुद्धृत्य तु- उ.।\]  
 \[6 मेने ततामिमाम्- उ.।\]  
 \[7 तत्प्रका- मु.।\]  
     
 विमुक्तः पञ्जराद् यद्वत् सुखमास्ते विहङ्गमः ॥ 99 ॥

 ऊर्ध्वपाती तदारूढस्त्वेवं मन्त्रबलाच्छिशुः ।  
 इतः परं शिष्यस्य पञ्जरविमुक्तविहङ्गमसादृश्यमाह- विमुक्त इति। शिष्यचैतन्यस्य मन्त्रबलात्\[1\] क्ष्मातत्त्वविमुक्तत्वेऽपि तदारूढत्वाद् विहङ्गमस्यापि पञ्जरोर्ध्वारूढत्वमुक्तम् ॥ 99-100 ॥  
 \[1 वरात्- अ.।\]

 समूहमथ विज्ञाप्य तत्प्रभुत्वेन यः स्थितः ॥ 100 ॥

 सन्निरुद्धो भवत्वस्य\[1\] सर्वतः सर्वदैव हि ।  
 युष्मत्प्रसादसामर्थ्याद् यथावत् \[2\]पार्थिवो गुणः ॥ 101 ॥

 देहान्तं गन्धतन्मात्रं भवेदासीनमस्य वै ।  
 सम्यक् संप्रतिपन्नस्य शासने \[3\]पारमेश्वरे ॥ 102 ॥  
 क्ष्मातत्त्वस्थितपातालशयनादिमन्त्रसमूहविज्ञापनं तत्प्रकारं चाह- समूहमिति सार्धद्वाभ्याम् ॥ 100-102 ॥  
 \[1 भवेत्तस्य- मु. अटी. बक. बख. अ.।\]  
 \[2 प्रथितो- उ.।\]  
 \[3 परमे- उ.।\]

 हे धराधिपते नाथ अस्याद्य प्रभृति त्वया ।  
 ध्वंसिना\[1\] मोक्षविघ्नानां भवितव्यं च कर्मिणः ॥ 103 ॥  
 तदधीनवराहविज्ञापनप्रकारमाह- हे धराधिपते इति ॥ 103 ॥  
 \[1 ध्वंसाय- बख. अ. उ.।\]

 इति विज्ञाप्य चाज्ञाप्य आपाद्याहुतयः क्रमात् ।  
 सह शक्त्या समाकृष्य भूयात् तत्पूरकेण तु ॥ 104 ॥  
 इति विज्ञापनानन्तरं पूर्वोक्तक्ष्मातत्त्वतदधीशमन्त्रैर्होमं शिष्यदेहात् पूरकेण शक्तिमच्चैतन्यस्य शक्त्या सहाकर्षणं चाह- इतीति। आज्ञाप्येत्यत्र गन्धमिति शे,ः, "रसमाज्ञाप्य गन्धवत्" (19/109) इति वक्ष्यमाणत्वात् ॥ 104 ॥

 तद्देहे चाम्मयं\[1\] बीजं साधारं पूर्ववद् न्यसेत् ।  
 कुण्डमध्ये\[2\]ऽनुसन्धाय जीवशक्तिं च पूर्ववत् ॥ 105 ॥

 विरेच्य शक्तिमांस्तत्र नियोज्यस्तदनन्तरम् ।  
 तत्समाधौ यथापूर्वं कुम्भकेन महामते ॥ 106 ॥

 अथाप्यं\[3\] देहमापाद्य होमध्यानादिना\[4\] परम् ।  
 तत्राधिकारपूर्वं तु सर्वं निर्वर्त्य तस्य वै ॥ 107 ॥

 आप्येन\[5\] सूत्रस्कन्धेन सह पूर्वा\[6\]न्निपात्य च ।  
 अप्\[7\]तत्त्वं पदसंयुक्तं तेनाक्रान्तं स्मरेत् तथा ॥ 108 ॥

 तत्स्थं मन्त्रसमूहं तु सह तत्पतिना तु वै ।  
 पूर्ववच्छ्रावयित्वा च रसमाज्ञाप्य गन्धवत् ॥ 109 ॥  
 अथाप्तत्त्वसंस्कारमाह- तद्देह इति पञ्चभिः। तद्देहे शिष्यदेह इत्यर्थः। अम्मयं बीजं अप्तत्त्वं बीजमित्यर्थः। ॐ अं नम इति यावत्, "नीत्वा स्वनाम्न आद्यर्णं क्ष्मान्तानां बीजतां गतम्" (18/135) इति पूर्वोक्तेः। साधारं प्रणवासन\[8\]विश्रान्तमित्यर्थः। शक्तिमान् शक्तिमत्त्वेन ध्यातं शिष्यचैतन्यमित्यर्थः। तत्र शिष्यविग्रह इत्यर्थः। तत्समाधौ पूर्वोक्तजपध्यानैकलक्षणे समाधावित्यर्थः। आप्यं देहमापाद्य सूक्ष्मदेहं संपाद्येत्यर्थः। होमध्यानादिना हृन्मन्त्रहोमादिनेत्यर्थः। अधिकारपूर्वम् अधिकारभोगाधिकमित्यर्थः। पदसंयुक्तं ण्दाध्वसंयुक्तमित्यर्थः। तेनाक्रान्तं शक्तिसहितशक्तिमताक्रान्तमित्यर्थः। तत्स्थं मन्त्रसमूहं नारायणादिसप्तमन्त्रसमूहमित्यर्थः। तत्पतिना सह सरश्शायिना सार्धमित्यर्थः। पूर्ववत् श्रावयित्वा पूर्वोक्तप्रार्थनाश्लोकान् श्रावयित्वेत्यर्थः। किन्तु तत्र यथावत् पार्थिवो गुण इत्यत्र यथावच्चाम्मयो गुण इति, गन्धतन्मात्रमित्यत्र रसतन्मात्रमिति, हे धराधिपते इत्यत्र हे जलाधिपते इति च योज्यम्। एवमुत्तरत्रापि ज्ञेयम् ॥ 105-109 ॥  
 \[1 चामयमिति सार्वत्रिकः पाठः।\]  
 \[2 मध्ये तु- अ. उ.।\]  
 \[3 अथान्यं- मु. अटी.।\]  
 \[4 दाना- बक.।\]  
 \[5 अन्येन- मु. अटी.।\]  
 \[6 पूर्णानि - उ.।\]  
 \[7 आप्तत्त्व- मु.।\]  
 \[8 सनमवि- अ.।\]

 मनोऽवसानं नीत्वैवं तं वर्णाध्वोर्ध्वगोचरम् ।  
 निष्ठाङ्गेन महाबुद्धे तेजसाऽस्त्रेण चेच्छया ॥ 110 ॥

 समुद्धृत्याथ वै प्राग्वद् यो\[1\]क्तव्यं बुद्धिगोचरे ।  
 षडध्वमुक्तमूलेन प्राप्तसंज्ञं च तं शिशुम् ॥ 111 ॥

 तत्त्वकञ्चुकनिर्मुक्तं शान्तात्मन्येकतां गतम् ।  
 स्मृत्वा\[2\] शक्त्यात्मनाऽग्नौ तु लब्ध\[3\]लक्षं परे पदे\[4\] ॥ 112 ॥

 ऐश्वरेण तु बीजेन प्रोक्तसत्त्वान्वितेन च ।  
 ततः संवेद्यनिर्मुक्ते समाधौ विनियोज्य च ॥ 113 ॥

 न वेत्ति यत्र संलीनं सानन्दं\[5\] द्वैतमात्रकम् ।  
 एवं तेजस्तत्त्वप्रभृतिमनस्तत्त्वान्तानां मन्त्राध्वादिवर्णाध्वान्तसहितानां चतुर्णां क्रमेण संस्काराः कार्या इत्याह- मनोऽवसानमित्यर्धेन ॥  
 अथ नेत्रमन्त्रेणास्त्रमन्त्रेण वा शक्तिमतः शिष्यचैतन्यस्य \[6\]बुद्धिमयेऽध्वनि योजनं तच्छक्त्याः पूर्ववदग्नौ योजनम्। ऐश्वरेण बीजेन जपध्यानैकलक्षणे समाधौ नियोजनं चाह- निष्ठाङ्गेनेति चतुर्भिः। निष्ठाङ्गेन चरमाङ्गेनेत्यर्थः। इदं तेजोऽस्त्रमन्त्रयोरुभयोरपि विशेषणं बोध्यम्। यतः-  
 प्राधान्येन त्वथैश्वर्यं मोक्षो यत्रानुषङ्गतः ॥  
 तत्र तद्विघ्नशान्त्यर्थमस्त्रान्तं विद्धि मन्त्रपम् ।  
 विपर्यये तु नेत्रान्तो\[7\] मन्त्रो \[8\]यस्मान्महामते ॥ (2/39-40)  
इति फलाभिसन्धिभेदेनोभयोरपि चरमाङ्गत्वं द्वितीयपरिच्छेदे प्रतिपादितम् ॥ 110-114 ॥  
 \[1 वक्तव्यं- मु. अटी. बक. बख.।\]  
 \[2 स्मृत्या- उ.।\]  
 \[3 लक्ष्म- उ.।\]  
 \[4 पदे- परे- मु. अटी.।\]  
 \[5 स्वानन्द- अ. उ.।\]  
 \[6 कृत्वा- मु. अटी. बक. बख.।\]  
 \[7 भूशुद्धि- अ.।\]  
 \[8 मन्त्रान्तो- अ.।\]  
 \[9 यस्मिन्- अ.।\]

 आहुतीनां शतं हुत्वा\[1\] तदापादनकर्मणि ॥ 114 ॥

 नीत्वा समानतां सर्वं तेनैव\[2\] स्वधियाऽखिलम् ।  
 सह संवेद्य\[3\]जालेन\[4\] वाक्प्रबन्धं यथास्थितम् ॥ 115 ॥

 निस्तरङ्गमयो भूत्वा दद्यात् पूर्णाहुतिं पराम् ।  
 होमविधिमाह- आहुतीनामिति द्वाभ्याम् ॥ 114-116 ॥  
 \[1 कृत्वा- मु. अटी. बक. बख.।\]  
 \[2 तेन च- उ.।\]  
 \[3 संवेष्ट्य - अ.।\]  
 \[4 कालेन- बक. बख.।\]

 अथास्मितां\[1\] प्राप्य गुरुः प्रदद्यादाहुतीः\[2\] पुनः ॥ 116 ॥
    
 बीजनाथेन शिष्यस्य त्वपमोक्षनिवृत्तये ।  
 पदैरोङ्कारसंरुद्धैः पदाव\[3\]स्थितमानसः ॥ 117 ॥

 सर्वज्ञो भव चोक्त्वैवं\[4\] जुहुयाद् द्वादशाहुतीः ।  
 भवैवमेव\[5\] भगवन्निरवद्यो निराश्रयः ॥ 118 ॥

 सर्वेश्वरः सर्वशक्तिः सुसम्पूर्णोऽच्युतो वशी\[6\] ।  
 व्यापी निरुद्धषाड्गुण्यो निर्विकारो निरञ्जनः ॥ 119 ॥

 नित्यो नित्योदित\[7\]ज्ञानो नित्यानन्दः सुनिष्कलः ।  
 अनाद्य\[8\]नन्तोऽनिधनो वासुदेवो विभूतिमान् ॥ 120 ॥

 भूत्वैवं\[9\] च ततः कुर्यात् पूर्णया पुनरेव हि ।  
 पुनरपमोक्षनिवृत्त्यर्थं होममाह- अथेति पञ्चभिः। बीजनाथेन ऐश्वर्यबीजेनेत्यर्थः। विशाखयूपबीजेनेति यावत् ॥ 116-121 ॥  
 \[1 अथास्थितां- मु. अटी.।\]  
 \[2 हुतिं- बख. उ.।\]  
 \[3 पदाया- उ.।\]  
 \[4 व- उ.।\]  
 \[5 भवैक- उ.।\]  
 \[6 हरिः- बक. बख.।\]  
 \[7 तोऽनूनो- अ. उ.।\]  
 \[8 अनाद्यन्तो ह्यनि- बक. बख., अनाद्यन्तो निधानो वा- अटी.।\]  
 \[9 हुत्वै- अ. उ.।\]

 स्थितं\[1\] वैभवदीक्षायां मुमुक्षोरैश्वरे पदे ॥ 121 ॥

 यत्रस्थो धाम चाभ्येति ह्यचिरात् पारमेश्वरम् ।  
 ईश्वरेच्छावशेनैव देहपातान्महामते ॥ 122 ॥

 भोगेच्छोः\[2\] पद्मनाभीय उभयेच्छोः\[3\] पदद्वये ।  
 शक्तिमच्छक्तियोगेन त्वथ बुद्धिमयेऽध्वनि ॥ 123 ॥

 निवेश्यो देहपातान्तं कालमुद्धृत्य तत्पदात् ।  
 अन्तरूढो\[4\] यथा काष्ठात् पावकश्च पृथक् कृतः ॥ 124 ॥

 न भूयः सह काष्ठेन साम्यमेति\[5\] तथा पुमान् ।  
 योजितोऽध्वान्तरे भूयो नैति तन्मयतां ततः ॥ 125 ॥  
 अथ बुद्धिपदाद् वैशाखयूपपदे पद्मनाभाभिधपदे वा शक्तिमच्छक्तिभेदेनोभयत्र वा तत्फलाभिसन्ध्यनुसारेण शिष्यचैतन्यस्थापनं पुनस्तस्मात् पदादुद्धृत्य देहपातान्तं कालं बृद्धिमयेऽध्वन्येव स्थापनं तथा बुद्धिपदे स्थापितस्यापि चैतन्यस्य काष्ठवह्निदृष्टान्तेन तन्मयाभावत्वं चाह- स्थितमिति सार्धैश्चतुर्भिः ॥ 121-125 ॥  
 \[1 स्थिति- उ.।\]  
 \[2 भोगेप्सोः- अ. उ.।\]  
 \[3 येप्सोः- अ. उ.।\]  
 \[4 अन्तर्गूढो- बख. अ. उ.।\]  
 \[5 स्वात्म्य- उ.।\]

 समाधिप्रच्युतिं कृत्वा विनिवेश्यात्मनोऽग्रतः ।  
 यथावदुपदेष्टव्यस्तस्याध्वा च सितासितः\[1\] ॥ 126 ॥

 संस्थितो \[2\]यस्त्वभेदेन भिन्नरूपः परात्मनि ।  
 अथ शिष्यं पूर्वोक्तसमाधिविमुखं कृत्वाऽऽत्मनोऽग्रे निवेश्य तस्य वक्ष्यमाणप्रकारेण षडध्वोपदेशं कुर्यादित्याह- समाधीति सार्धेन ॥ 126-127 ॥  
 \[1 ततः- बक. बख.।\]  
 \[2 यः स्वदेहेन- अ.।\]

 वेद्यवेदकनिर्मुक्तमच्युतं ब्रह्म यत्परम् ॥ 127 ॥

 तच्छब्दब्रह्मभावेन स्वशक्त्या स्वयमेव हि ।  
 मुक्तयेऽखिलजीवानामुदेति परमेश्वरः ॥ 128 ॥  
 परंब्रह्मैव निखिलचेतनसंरक्षणार्थं शब्दब्रह्मभावं भजतीत्याह- वेद्येति सार्धेन ॥ 127-128 ॥

 तदव्यक्ताक्षरं विद्धि तन्त्रीशब्दो यथा कलः ।  
 पृथग्वर्णात्मना याति स्थितयेऽनेकधा स्वयम् ॥ 129 ॥  
 तन्त्रीशब्दवदव्यक्ताक्षरं तच्छब्दब्रह्म अकारादिक्षकारान्तवर्णरूपेण पुनर्व्यक्ततां भजतीत्याह- तदिति। एतद्व्यक्तरूपं सर्वैरपि ज्ञायते ॥ 129 ॥

 नो यान्ति निश्चयं यत्र चातुरात्म्यादनुग्रहात् ।  
 ऋते वेदविदो विप्रास्त्वेतस्मिन् प्रथमेऽक्षरे ॥ 130 ॥  
 अव्यक्ताक्षरे शब्दब्रह्मणः प्रथमरूपे तु भगवदनुग्रहं विना वेदविदामपि निर्णयो न संभवतीत्याह- नो यान्तीति ॥ 130 ॥

 स शब्दमूर्तिर्भगवानभ्येति च कलात्मना ।  
 तद्ग्रहो\[1\] युज्यते येन तन्निष्ठानां हि कर्मिणाम्\[2\] ॥ 131 ॥  
 एष वर्णाध्वैव कलाध्वरूपेण परिणमतीत्याह- स इति। कलात्मना ज्ञानादिषड्गुणेनेत्यर्थः। तन्निष्ठानां भगवज्ज्ञानादिषाड्गुण्यानुभवनिष्ठानां कर्मिणां तदाराधनादिकर्मवतां चेतनानां तद्ग्रहो ज्ञानादिगुणग्रहणं येन युज्यते कलाध्वरूपपरिणामेन संभवतीति पूर्वेणान्वयः ॥ 131 ॥  
 \[1 तद्गृह्यो- मु. अटी.।\]  
 \[2 कर्मणा- मु.।\]

 न षाड्गुण्यकलोत्था\[1\] च यावन्मूर्तिर्निरञ्जना\[2\] ।  
 वद केनाऽन्यथाऽमूर्तं तद्ग्रहीतुं नियुज्यते ॥ 132 ॥  
 एवं शब्दमूर्तेः षाड्गुण्यात्मना परिणामाभावे तन्मय भगवन्मूर्तिज्ञानं कथं भवतीत्याह- नेति ॥ 132 ॥  
 \[1 मलो- मु. अटी.।\]  
 \[2 र्तिनिरञ्जनम्- मु. अटी. बक.।\]

 तत्त्वाः कलामयाः सर्वे प्रभवाप्ययलक्षणाः ।  
 पूर्वोक्ता वासुदेवाद्या अध्यक्षान्ता यथोदिताः ॥ 133 ॥  
 अस्मात् कलाध्वनो वासुदेवमूर्त्यादितत्त्वोत्पत्तिमाह- तत्त्वा इति ॥ 133 ॥

 तत्त्वेभ्यो\[1\] निर्गता मन्त्रास्त्वणिमादिगुणैर्युताः ।  
 षट्कलाङ्गलवैर्युक्ता येषु संख्या न विद्यते ॥ 134 ॥

 व्यञ्जितं तैः सनिर्माणं\[2\] तुर्याद्यं\[3\] पदसंज्ञकम् ।  
 कर्मिणामात्मलाभार्थं मोहार्थं तत् क्षयाय च ॥ 135 ॥

 द्विसप्तभुवनं विश्वं गुणत्रयमयं\[4\] हि यत् ।  
 तदशुद्धं जगन्नित्यं\[5\] भोग्यं प्राप्यं\[6\] पृथक् स्थितम् ॥ 136 ॥  
 तत्त्वाध्वनो मन्त्राध्वसमुत्पत्तिं तस्मात् पदाध्वसमुत्पत्तिं ततो भुवनाध्वोत्पत्तिं चाह- तत्त्वेभ्य इति त्रिभिः। षट्कलाङ्गलवैर्युक्ता ज्ञानैश्वर्यादिषड्गुणात्मकहृदयाद्यङ्गमन्त्रैरन्विता\[7\] इत्यर्थः। तुर्याद्यमित्यत्र आद्यपदेन सुषुप्तिस्वप्नजाग्रत्पदत्रयमुच्यते ॥ 134-136 ॥  
 \[1 तेभ्यो विनि- मु.।\]  
 \[2 स्व- अ., स्त्व- उ.।\]  
 \[3 तस्याद्यं- मु. अटी. बक. बख.।\]  
 \[4 युतं- उ.।\]  
 \[5 जडं नित्यं- अ. उ.।\]  
 \[6 व्याप्यं- बक. बख. अ., चाप्यं- उ.।\]  
 \[7 तामि- अ.।\]

 इत्यध्वषट्कमुद्दिष्टं हेयोपादेयलक्षणम्\[1\] ।  
 भुवनाध्वा पदाध्वा च विना तुर्यपदेन तु\[2\] ॥ 137 ॥

 हेयः शेषमुपादेयं कर्मिणां तदपेक्षया ।  
 व्यपेक्षयाऽप्युपेयश्च हेयपक्षे प्रयाति च ॥ 138 ॥  
 उक्तार्थनिगमनपूर्वकं तस्मिन्नध्वषट्के भुवनाध्वनः पदाध्व(नि?नः) सुषुत्प्यादिपदत्रिकस्य च हेयत्वं तुर्यपदस्य मन्त्राध्वादीनां चोपादेयत्वं चाह- इत्यध्वषट्कमिति सार्धेन। एवमेवोपबृंहितं लक्ष्मीतन्त्रेऽपि-  
 तुर्यवर्जं\[3\] सुषुप्त्यादिरशुद्धां भजते गतिम् ।  
 मायादिक्षितिपर्यन्तां\[4\] योक्ता भुवनपद्धतिः ॥  
 भुवनाध्वा स विज्ञेयो ह्यशुद्धो मलपङ्किलः । (22/27-28)  
इति ॥ 137-138 ॥  
 \[1 लक्षणः- मु. अटी.।\]  
 \[2 तत्- उ.।\]  
 \[3 तुर्यं वर्ज्यं - अ. मु.।\]  
 \[4 पर्यन्तं- अ.।\]

 किन्तु तत्प्राप्त्युपायं वै निस्तरङ्गे परे पदे ।  
 विवेकपदसंस्थस्य दीक्षया\[1\] संस्कृतस्य च ॥ 139 ॥

 विचार्यमाण एवं हि विश्रामो\[2\] यत्र वै स्फुटम् ।  
 जायते तत्परं ब्रह्म वासुदेवाख्यमव्ययम् ॥ 140 ॥  
 मुमुक्षोः शुद्धाः\[3\] सन्तोऽप्यनपेक्षया तस्य तेऽपि हेयपक्षान्तर्गता भवन्तीत्याह- व्यपेक्षयेत्यर्धेन ।  
 तर्हि मुमुक्षुप्राप्यं किमिति चेत् तदाह- किन्त्विति द्वाभ्याम्। विश्राम इत्यत्र षडध्वनामिति शेषः ॥ 139-140 ॥  
 \[1 सुदीक्षा- बख. उ., दीक्षायां- अ.।\]  
 \[2 विश्रमो- अ. उ.।\]  
 \[3 शुद्धास्वप्य- मु.।\]

 अम्बरं परमाणूनां बहूनामास्पदं\[1\] यथा ।  
 तथाऽनाद्य\[2\]प्रबुद्धानां जीवानां हि निकेतनम् ॥ 141 ॥

 विज्ञेयं भुवनानां च पदानामन्तरं\[3\] हि यत् ।  
 भुवनपदाध्वद्वयमप्यसंख्यातवेतनास्पदमित्याह- अम्बरमिति सार्धेन ॥ 141-142 ॥  
 \[1 ब्रह्म- मु. अटी. बक. बख.।\]  
 \[2 चाद्या- बख.।\]  
 \[3 मान्तरं- मु.।\]

 विनेश्वरेच्छया तेषां मन्त्रा वै क्रीडयन्ति च ॥ 142 ॥

 मायीयेऽध्वद्वये तस्मिन् सुखदुःखमयैः फलैः ।  
 तत्राम्बरे\[1\] इच्छाविधुरान् जीवान् सुखदुःखफलानु\[2\]भवैर्मन्त्राः क्रीडयन्तीत्याह- विनेति। मायीये प्राकृत इत्यर्थः ॥ 142-143 ॥  
 \[1 स्वराच्चाविधूरान्- मु.।\]  
 \[2 दुःखानुभवै- अ.।\]

 ईश्वरेच्छानुविद्धानां भक्तानां परमेश्वरे ॥ 143 ॥

 गुरूणां दीक्षितानां चाप्या\[1\]राधनरतात्मनाम् ।  
 भवन्त्यध्वद्वयोर्ध्वस्था मन्त्राश्चाज्ञाप्रतीक्षकाः ॥ 144 ॥

 नयन्ति कर्मिणः\[2\] सम्यग् मायीयाध्वद्वयाद् बलात् ।  
 स्वस्थानमणिमादीनां भोगानां प्राप्तये तु वै ॥ 145 ॥  
 ईश्वरेच्छानुविद्धानां तु स्वयं वश्या भूत्वा तान् भोगार्थं स्वस्थाने नयन्तीत्याह- ईश्वरेति सार्धद्वाभ्याम् ॥ 143-145 ॥  
 \[1 च आ- अ.।\]  
 \[2 कर्मणः- मु. अटी.।\]

 वरक्तस्य\[1\] च तद्भोगात् स्वशक्त्या प्रेरयन्ति च ।  
 स्वव्यापारवशेनापि तत्त्वाध्वन्यमृतोपमे ॥ 146 ॥

 यत्रा\[2\]णिमादि मन्येत तृणानीव च संस्थितः ।  
 तत्र भोगविरक्तं चेतनं तु मन्त्राः स्वशक्त्यैव वासुदेवादितत्त्वाध्वानं प्रापयन्तीत्याह- विरक्तस्येति सार्धेन। यत्र \[3\]तत्त्वाध्वनि संस्थितः पुरुषोऽणिमादि मन्त्राध्वन्यनुभावभोगान् तृणानीव मन्येत तृणसदृशान् भावयेदित्यर्थः ॥ 146-147 ॥  
 \[1 विरतस्य- मु. बक. बख.।\]  
 \[2 यन्त्राणीमानि- मु. अटी.।\]  
 \[3 तत्रा- अ.।\]

 अनुग्रहपरास्तस्य तत्त्वाध्यक्षादयोऽमलाः ॥ 147 ॥

 नयन्त्य\[1\]प्ययतां सम्यक् \[2\]सकलाध्वनि शाश्वते ।  
 तत्रापि विरक्तं पुरुषमनिरुद्धादयः कलाध्वनि योजयन्तीत्याह- अनुग्रहेति। ततो विकलाध्वमूर्तिर्वासुदेवो वर्णाध्वानं प्रापयति ॥ 147-148 ॥  
 \[1 न्त्यव्यय- मु. अटी.।\]  
 \[2 सत्कला- मु. अटी. अ.।\]  
    
 स षाड्गुण्यमयो ब्रह्म वासुदेवोऽध्वमूर्तिभृत् ॥ 148 ॥

 नित्ये स्वात्मनि सम्बन्धे शब्दब्रह्माभिधेऽध्वनि ।  
 करोति योजनां तस्य यत्रस्थः स्वयमेव हि ॥ 149 ॥

 प्राप्नोति तत्परिज्ञानात् सुशान्तं भगवत्पदम् ।  
 तत्र स्थितः पुरुषः स्वयमेव वर्णाध्वपरिज्ञानाद् भगवत्पदं प्राप्नोतीत्याह- स इति द्वाभ्याम् ॥ 148-150 ॥

  सङ्कर्षण उवाच\[1\]  
 देव वर्णाध्वविज्ञानं वद किंलक्षणं मम ॥ 150 ॥

 प्राप्नोति यत्परिज्ञानादध्वी सद्वासुदेवताम् ।  
 संकर्षणः प्रसक्तं वर्णाध्वज्ञानं पृच्छति- देवेति ॥ 150-151 ॥  
 \[1 \`उवाच' नास्ति - मु. अटी.।\]

  श्रीभगवानुवाच\[1\]  
 पञ्चाध्वकोशमुक्तस्य लब्धसत्तस्य\[2\] चात्मनः ॥ 151 ॥

 यो\[3\]नुभूतिपदं याति \[4\]धारासन्तानरूपधृक्\[5\] ॥  
 भिन्नवर्णमयः शब्दः पूर्वलक्षणलक्षितः ॥ 152 ॥

 स चातुरात्म्यनिचयो विज्ञेयो हि तदात्मना ।  
 प्रभवाप्यययोगेन शब्दभास्वरलक्षणः ॥ 153 ॥

 सकारान्तस्त्वकाराच्च हकारादान्त\[6\] एव हि ।  
 प्रभवे द्वादशान्तस्तु हकार\[7\]श्चतुरात्मनाम् ॥ 154 ॥  
 एवं पृष्टो वासुदेवः पूर्वोक्तं वर्णाध्वानं प्रभवक्रमेऽकारादिसकारान्तम्, अप्ययक्रमे हकाराद् आकारान्तं च चातुरात्म्यसमूहरूपेण भावयेदित्याह- पञ्चेति त्रिभिः। पञ्चाध्वकोशमुक्तस्य भुवनादिपञ्चाध्वनः समतिक्रान्तस्येत्यर्थः। शब्दभास्वरलक्षणो भास्वरध्वनिलक्षण इत्यर्थः। तथा च लक्ष्मीतन्त्रे-  
 मच्चातुरात्म्यनिचयो विज्ञेयो हि तदात्मना ॥  
 प्रभवाप्यययोगेन भारूपध्वनिलक्षणः । (20/10-11)  
इति ॥ 151-154 ॥  
   
 \[1 \`उवाच' नास्ति- मु. अटी.।\]  
 \[2 सत्त्वस्य- बक. बख. उ.।\]  
 \[3 सोऽनु- मु. अटी.।\]  
 \[4 धरा- मु. अटी. बक. बख.।\]  
 \[5 धृत्- मु.।\]  
 \[6 दन्त- मु. अटी. बक. बख.।\]  
 \[7 भकार- मु. बक. बख. अ. उ.।\]

 प्रभवे द्वादशान्तस्तु हकारश्चतुरात्मनाम्\[1\] ॥ 154 ॥

 अकारस्त्व\[2\]प्यये चैव तुल्यताऽतोऽनयोः स्मृता ।  
 अकारहकारयोर्द्वादशान्तत्वेन साम्यमाह- प्रभव इति। चतुरात्मनां द्वादशान्त इत्यन्वयः। द्वादशान्तो धारणाद्विषट्कान्त इत्यर्थः। अत्राकारादिहकारादिष्वेकोनचत्वारिंशद्वर्णेष्वकारादिसकारान्तं वर्णचतुष्टयक्रमेण द्वादश व्यूहा भवन्ति। तदुपर्यवशिष्टस्य हकारस्य द्वादशान्तत्वम्, एवमप्ययक्रमे हकारमारभ्याऽऽकारान्तं व्यूहद्विषट्कानन्तरमवशिष्टस्याऽकारस्य द्वादशान्तत्वमिति भावः ॥ 154-155 ॥  
 \[1 भकार- मु. बक. बख. अ. उ.।\]  
 \[2 स्त्वव्ययेनैव- मु. अटी. बक. बख.।\]

 वर्ण\[1\]व्यूहसमूहेऽस्मिन् ज्ञेयं ज्ञानसमाधिना ॥ 155 ॥

 विश्राम उदयो व्याप्ति\[2\]र्व्यक्तिरा वासुदेवतः ।  
 अत्रैकैका परिज्ञेया मूर्तिर्वै त्वेवमेव हि ॥ 156 ॥

 युक्ता विश्रामपूर्वेण चतुष्केण समासतः ।  
 दण्डवत् सन्निवेशेन संस्थिता ह्येवमेव हि ॥ 157 ॥

 द्विषट्कं धारणानां च द्वादशा\[3\]ध्यात्मलक्षणम् ।  
 सोपानभूतं यत् क्रान्त्वा द्वादशान्तं विशेत् परम् ॥ 158 ॥  
 तस्मिन् वर्णाध्वन्यकारादिक्रमेण विश्रामादिचतुष्टयेनास्य ज्ञेयत्वं वासुदेवाद्येकैकमूर्तेरपि विश्रामादिचतुष्केण युक्तत्वं दण्डवत् सन्निवेशेन संस्थितिं तस्यां द्वादशधारणानां द्वादशान्तारोहणे सोपानभूतत्वं चाह- वर्णव्यूहेति सार्धैस्त्रिभिः। आ वासुदेवतो वासुदेवमारभ्येत्यर्थः। अस्यैकैका मूर्तिरित्यत्रान्वयः। विश्रामो वर्णानां सूक्ष्मावस्थेत्यर्थः। उदयः पश्यन्त्यवस्था। व्याप्तिर्मध्यमावस्था। व्यक्तिर्वैखर्यवस्था। तथा च लक्ष्मीतन्त्रे-  
 शान्तरूपाऽथ पश्यन्ती मध्यमा वैखरी तथा ।  
 चतूरूपा\[4\] चतूरूपं\[5\] वच्मि वाच्यं स्वनिर्मितम् ॥  
 वासुदेवादयः सूक्ष्मा वाच्याः शान्तादयः क्रमात् । (18/29-30)  
एवं वासुदेवाद्येकाकमूर्ति\[6\]रपि विश्रामादिचतुष्टयेन युक्ता ज्ञेया। तत्र विश्रामस्तुरीयव्यूहावस्था। उदयः सुषुप्तिव्यूहावस्था। एवं विश्रामादिशब्दवाच्यतुरीयव्यूहावस्थादिचतुष्टयविशिष्टा वासुदेवादिमूर्तिर्विश्रामादिशब्दवाच्यसूक्ष्मावस्थादिचतुष्टयविशिष्टेष्वकारादिवर्णेषु दण्डवत्सन्निवेशेन संस्थितेति फलितोऽर्थः। अथवा वर्णानां सूक्ष्माद्यवस्था इदानीं न विवक्षिताः, किन्तु विश्रामादिशब्दैर्वासुदेवादिमूर्तेस्तुरीयव्यूहावस्थादय एव विवक्षिताः। तामामवस्थानामेकैकस्मिन् वर्णे एकैकावस्थाक्रमेण प्रत्येकं वर्णचतुष्टयेऽवस्थाचतुष्टयं बोध्यम् ।  
 एवमवस्थाचतुष्टयात्मके वर्णचतुष्टये वासुदेवाद्येकैका मूर्तिर्ज्ञेया। एवं चाकारादिषोडशवर्णानां चतुष्टयचतुष्के जाग्रद्व्यूहवासुदेवादयश्चतस्रो मूर्तयः, (अ?क)कारादिचतुष्टयवर्णानां चतुष्टयचतुष्के सुषुप्तिव्यूहमूर्तयः, एतद्द्वादशान्ते हकारे-  
 \[7\]अभेदेनादिमूर्तेर्वै संस्थितं वटबीजवत् ।  
 सर्वक्रियाविनिर्मुक्तममूर्तं परमार्थतः ॥  
 चातुरात्म्यं तदाद्यं वै शुद्धसंविन्मयं महत् । (5/81-82)  
इत्युक्तलक्षणा तुरीयव्यूहमूर्तिरित्यर्थो ज्ञेयः। एवं हकाराद्यकारान्तं प्रातिलोम्येनापि ज्ञेयम्। यद्वाऽकारादिवर्णषोडशके व्यक्तिशब्दवाच्या जाग्रदवस्था, ककारादिवर्णषोडशके व्याप्तिशब्दवाच्या स्वप्नावस्था, \[8\]थकारादिसकारान्तवर्णषोडशके उदयशब्दवाच्या सुषुप्त्यवस्था, द्वादशान्ते हकारे विश्रामशब्दवाच्या तुरीयावस्था। तत्र तत्र तत्तद्व्यूहमूर्तयः पूर्वोक्तक्रमेणैव बोध्याः।  
 नन्वत्र भवदुक्तं त्रिविधं व्याख्यानमप्यसङ्गतम्, जगज्जननीकृतव्याख्याविरोधात्। लक्ष्मीतन्त्रे हि-  
 वार्णे\[9\] व्यूहसमूहेऽस्मिन् ज्ञेयं ज्ञानसमाधिना ।  
 विश्राम उदयो व्याप्तिर्व्यक्तिरा वासुदेवतः ॥  
 अत्रैकैका\[10\] परिज्ञेया मूर्तिर्वै\[11\] त्वेवमेव हि ।  
 युक्ता विश्रामपूर्वेण चातुष्केण समासतः ॥  
 विश्रामं चिन्तयेद् देवं वासुदेवं सनातनम् ।  
 अकारं पुण्डरीकाक्षं पूर्वदेवं सनातनम् ॥  
 संकर्षणादि\[12\]तत्त्वानि विश्रामन्ति लयेऽत्र हि ।  
 ततः संकर्षणं देवमाकारमुदयं स्मरेत् ॥  
 उदितो हि स सर्वात्मा प्रथमं सर्वकृत् स्वयम् ।  
 व्याप्तिं\[13\] प्रद्युम्नदेवं तमिकारं परिचन्तयेत् ॥  
 त्रिविधं\[14\] प्राप्यते तेन त्रयीकर्मात्मना जगत् ।  
 अनिरुद्धं व्यक्तिरूपमीकारान्तमनुस्मरेत् ॥  
 व्यज्यन्ते शक्तयो ह्यत्र जगत्सृष्ट्यादयेऽखिलाः ।  
 दण्डवत् सन्निवेशेन संस्थिता ह्येवमेव हि ॥  
 आ सकारा\[15\]च्चतूरूपयुक्ता मे चतुरात्मता ।  
 स्मरेत् प्रभवचिन्तायां हकारं द्वादशान्तकम् ॥  
 हकारं वासुदेवं तु विश्रामं परिचिन्तयेत् ।  
 संकर्षणं सकारान्तमुदयं\[16\] त्वप्यये स्मरेत् ॥  
 एवमाकारतो दिव्यं चिन्तयेच्चतुरात्मनाम् ।  
 द्विषट्कं धारणानां च द्वादशाध्यात्मलक्षणम् ॥  
 सोपानभूतं यत्क्रान्त्वा द्वादशान्तं विशेत् परम् ।  
 एषा सा प्रथमा रीतिर्वर्णमार्गस्य दर्शिता ॥ (20/13-23)  
इति विश्रामोदयव्याप्तिव्यक्तिशब्दानां वासुदेवादिचतुर्मूर्तिपरत्वं सुस्पष्टं व्याख्यातमिति चेत्, अस्मदुक्तप्राथमिकव्याख्यानस्य लक्ष्मीवचनानुसारित्वमजानन्नेवमात्थ। तत्राकारादिवर्णेषु चतुर्षु चतुर्षु वासुदेवादीनां चतुर्णा चतुर्णामवस्थानं किमस्माभिर्निरुद्धम्, अपि तु विश्रामादिशब्दानां सूक्ष्मावस्थादिवाचकत्वमस्माभिरुक्तम्। लक्ष्मीतन्त्रे तु तदर्थस्य सुप्रसिद्धत्वात् तद्विवरणं विना वासुदेवादिवाचकत्वं दुर्ज्ञेयं सुस्पष्टं व्याख्यातम्। तावता तेषां शब्दानां वासुदेवादिवाचकत्वमेव, सूक्ष्माद्यवस्थावाचकत्वं न संभवतीति न\[17\] नियमोऽस्ति, उत्तरत्र- "युक्ता विश्रामपूर्वेण चतुष्केण समासतः" (लक्ष्मी. 20/14) इत्यत्र विश्रामादिशब्दानामवस्थावाचकत्वस्य दुर्निवारत्वात् ॥ 155-158 ॥  
 \[1 वर्णे- मु. अटी. बक. बख.।\]  
 \[2 रराध्वासु च देवताः- मु. अटी., र्व्यक्तिराध्वासु- बक. बख.।\]  
 \[3 शाथा- मु. अटी.।\]  
 \[4 चित्ररूपा- अ., चित्ररूपात्- मु.।\]  
 \[5 चित्ररूपं वाचि- अ. मु.।\]  
 \[6 मूर्ते- अ.।\]  
 \[7 धकारा - अ.।\]  
 \[8 अभेदोऽनादि - अ.।\]  
 \[9 धकारा- अ.।\]  
 \[10 वर्ण- अ.।\]  
 \[11 कोपरि- मु.।\]  
 \[12 र्वेत्येव- अ. मु.।\]  
 \[13 णानि- अ. मु.।\]  
 \[14 व्याप्तं- मु. मु.।\]  
 \[15 विविधं- मु.।\]  
 \[16 काशाच्च भू- अ. मु.।\]  
 \[17 रं तमु- मु.।\]  
 \[18 \`न' नास्ति- अ.।\]  
   
 नीत्वैवं व्यक्तिभावेन हृत्पद्मोदरसंस्थितम् ।  
 वर्णाध्वानं दीक्षितस्य \[1\]शब्दब्रह्मेति या\[2\] स्थितिः ॥ 159 ॥  
 एवंभूतस्य वर्णाध्वनः प्रकारः शिष्याय सुव्यक्तमुपदेश्य इत्याह- नीत्वेति। हृत्पद्मोदरसंस्थितम्  
 तत्राब्जं\[3\] चार्कमालम्ब्य परा वाग् भ्रमरी स्थिता ।  
 या सर्वमन्त्रजननी शक्तिः शान्तात्मनो विभोः ॥  
 नदन्ती वर्णजं नादं शब्दब्रह्मेति यत् स्मृतम् ।  
 अकारपूर्वो हान्तश्च धारासन्तानरूपधृक् ॥ (2/67-68)  
 इत्युक्तप्रकारेण हृदयकमलान्तः स्थितमित्यर्थः। अत्र दीक्षितस्येत्यनेन षडध्वमोचनपर्यन्तस्यैव कर्मणो दीक्षाशब्दाभिधेयत्वं ज्ञायते। एवमेवोक्तं जयाख्यलक्ष्मीतन्त्रादिष्वपि। एतेन सिद्धान्तचन्द्रिकायां दीक्षाशब्दस्य नियमपरिग्रहणवाचित्वमुक्तं निरस्तं भवति, नियमानामुत्तरत्र वक्ष्यमाणत्वात् ॥ 159 ॥  
 \[1 वर्ण- अटी.।\]  
 \[2 यः स्थितः- बक. बख. उ., यत्- अ. अटी.।\]  
 \[3 तत्रार्कं चाब्ज- मु.।\]

 संसेच्य\[1\] हुतभुग्भूमिं प्राणीतेनोदकेन तु ।  
 सह शिष्येण चात्मानं तेनैवाच्छिद्रसिद्धये ॥ 160 ॥

 पूर्ववद् भूतिना कृत्वा लक्ष्म चाग्निं प्रणम्य च ।  
 समुत्थाय ततो यायात् तं गृहीत्वाऽच्युतालयम् ॥ 161 ॥

 पूजयित्वा जगन्नाथं निवेद्य नियमान् शिशोः ।  
 सविशेषान्\[2\] समासेन सान्तरान् योग्यतावशात् ॥ 162 ॥

 यथावदुपदेष्टव्यं ततस्त\[3\]स्यार्चनं हृदि ।  
 मुद्रासमन्वितो मन्त्रो न्यासध्यानपुरस्सरः ॥ 163 ॥

 इतिकर्तव्यताशास्त्रसंक्षिप्ता च सविस्तरा ।  
 तत्समक्षं ततस्तेन सर्वं कार्यं यथास्थितम् ॥ 164 ॥

 गुर्वर्चनं\[4\] ततः कुर्यादात्मना च\[5\] धनादिना ।  
 पूरयित्वाऽम्भसा पाणिमर्घ्यपात्रात् तु दक्षिणम् ॥ 165 ॥

 षडङ्गमन्त्रसंजप्तं क्षेप्तव्यं तस्य मस्तके ।  
 मण्डलं\[6\] प्रणवेनाथ पाणौ सूर्यप्रभं स्मरेत् ॥ 166 ॥

 तत्राभिन्नं न्यसेत् प्राग्वद् वैभवं देवतागणम् ।  
 कृत्वा धियार्चितं\[7\] दद्यात् साशिषं\[8\] तस्य मूर्धनि ॥ 167 ॥

 यथोक्ता च यथाभीष्टा\[9\] त्वचिरादेव पुत्रक ।  
 तवास्तु वैभवी सिद्धिर्मोक्षलक्ष्मी\[10\]समन्विता ॥ 168 ॥  
 अथ प्रणीतोदकेन कुण्डादिसेचनं भस्मना तिलकधारणम् अग्निप्र(माणा?णामा)दिकं मण्डलस्थस्य बिम्बस्थस्य वा भगवतोऽभ्यर्चनपूर्वकं तत्संनिधौ शिष्याय नियमोपदेशं मानसाराधनक्रममुद्रान्यासध्यानसमन्वितमन्त्रोपदेशम् आराधनादीनामितिकर्तव्यताक्रमोपदेशं स्वसमक्षमेव शिष्येण भगवदाराधनाद्यनुष्ठापनं\[11\] गुर्वर्चनं शिष्यस्य मस्तके मन्त्रोदकसेचनम् आशीर्वचनपूर्वकं तन्मस्तके मन्त्रहस्तदानमाशीर्वचनप्रकारं चाह- संसेच्य हुतभुग्भूत\[12\]मित्यारभ्य मोक्षलक्ष्मीसमन्वितेत्यन्तम्। तवास्तु वैभवी सिद्धिरित्यत्र व्यूहदीक्षायां तवास्तु व्यूहसंसिद्धिरिति, ब्रह्मदीक्षायां तवास्तु ब्रह्म\[13\]संसिद्धिरिति योज्यम्। अत एवास्मत्तातपादैः सात्वतामृते व्यापकमन्त्रदीक्षाप्रकरणात्- "तवास्तु विभवादीनां सिद्धिर्मोक्षश्रियान्विता" इति प्रतिपादितम् ।  
 ननु केवलं परव्यूहविभवदीक्षात्रयमत्र प्रतिपादितम्, व्यापकमन्त्रदीक्षानुष्ठाने किं मूलम्, तावतैकमन्त्रेण विभवादिसर्वदेवीया सिद्धिः \[14\]कथं जायत इति चेत्, अस्ति तत्र च सात्वतोपबृंहणमीश्वरतन्त्रं पाद्मादिकं च मूलम्, एकमन्त्रस्यापि व्यापकत्वेन विभवादिसर्वदेवाविष्कृतत्वात्। तेन सर्वदेवीया सिद्धिर्निरङ्कुशा सिद्ध्यतीति बोध्यम्।  
 ननु सिद्ध्यतु नाम तादृशी सिद्धिः, तदानीं व्यापकमन्त्र एव तद्दीक्षितस्याधिकारः। नहि विभवादिदीक्षां विना तत्तन्मन्त्रेष्वधिकारः सिद्ध्यतीति वाच्यम्, तनैव सर्वदीक्षाणां चारितार्थ्यात्। तथा चैश्वरे तन्त्रे-  
 एवं दीक्षात्रयं चापि दद्यादेकस्य वा क्रमात् ।  
 सर्वाराधनयोग्यत्वसिद्धये मुनिपुङ्गवाः ॥  
 यद्वाऽष्टाक्षरमन्त्रादौ व्यापक\[15\]त्रितये द्विजा ।.....  
 शक्तिभूषणवाहास्त्रमन्त्रांश्चोपदिशेद् गुरुः ॥ इति । (21/460-461,463)  
पाद्मेऽपि-  
 ध्यात्वा च दक्षिणे कर्णे शिष्यस्य प्रणवान्वितम् ।  
 मन्त्रं दद्यादृषिच्छन्दोदैवतं चाङ्गमेव च ॥  
 द्वादशाक्षरमादौ तु पश्चादष्टाक्षरात्मकम् ।  
 मूर्तिमन्त्रांश्च तदनु समध्याप्य यथाविधि ॥  
 इति व्यापकमन्त्र\[16\]दीक्षाप्रकरण एव समस्तमूर्तिमन्त्राणामप्युपदेशः प्रतिपादितः। एवं च यथा प्रधानमन्त्रदीक्षायाः शक्तिभूषणवाहनास्त्रमन्त्रेष्वप्यधिकारः सिद्ध्यति, तथा व्यापकमन्त्रदीक्षयैव विभवादिमन्त्रेष्वधिकारः सिद्ध्यतीति ज्ञेयम्॥ 160-168 ॥  
 \[1 संसेव्य- बख. अ. ।\]  
 \[2 साव- अ.।\]  
 \[3 यत- अटी.।\]  
 \[4 नमतः- अ. उ.।\]  
 \[5 द्वयवादिना- मु., ध्ययनादिना- अटी.।\]  
 \[6 कमलं - अ. उ.।\]  
 \[7 र्चनं- अ.।\]  
 \[8 सशिष्यं- अ. उ.।\]  
 \[9 ष्टम- मु. अटी.।\]  
 \[10 लक्ष्म- मु. अटी.।\]  
 \[11 ष्ठानं- मु.।\]  
 \[12 भूमिमिति मूले सार्वत्रिकः पाठः।\]  
 \[13 ब्राह्म- अ.।\]  
 \[14 \`कथं जायत ...... सर्वदेशीया सिद्धि' नास्ति- अ.।\]  
 \[15 \`व्यापकत्रितये..... क्षरमादौ तु' नास्ति- अ.।\]  
 \[16 मन्त्रे- मु.।\]

 इति वैभवदीक्षाया लक्षणं समुदाहृतम् ।  
 तत्प्रयुक्तस्य सामान्यं सर्वमन्त्रगणस्य च ॥ 169 ॥  
 अथोक्तमर्थं निगमयति- इतीति। तत्प्रयुक्तस्य वैभवार्चनासक्तस्य शिष्यस्येत्यर्थः। सर्वमन्त्रगणस्य पद्मनाभादिपातालशाय्यन्तविभवदेवमन्त्रसमूहस्येत्यर्थः ॥ 169 ॥

 येन येन हि मन्त्रेण दीक्षा कार्या\[1\] हि कस्यचित् ।  
 तस्य तस्य तदीयानां पूर्वोद्दिष्टेन वर्त्मना ॥ 170 ॥

 कार्योऽत्रावयवानां तु विनियोगो यथोदितः ।  
 समूहवद् हृदादीनां \[2\]मूलान्तानां समाचरेत् ॥ 171 ॥

 सह तत्त्वगणेनैव सर्वदा\[3\]ऽध्यात्मरूपताम्\[4\] ।  
 समभ्यूह्य ततः कुर्यात् प्राग्वदभ्यर्चनं तु वै\[5\] ॥ 172 ॥  
 एतेषु विभवमन्त्रेष्वेकैकेनैव मन्त्रेण यस्य दीक्षाऽभिमता तस्य तादृशदीक्षायां विशेषानाह- येनेति त्रिभिः। अवयवानामङ्गमन्त्राणामित्यर्थः। समूहवत् पातालशयनादिपद्मनाभान्तसमूहवदित्यर्थः। एकमन्त्रदीक्षाप्रकरणात् पृथिव्यादिसप्तके पूर्वोक्तविभवदेवसमूहं विना तत्स्थाने हृन्मन्त्रादिमूलमन्त्रान्तानां सप्तानां विनियोगः कार्य इति फलितोऽर्थः ॥ 17-172 ॥  
 \[1 र्याऽथ- बख. अ. उ.।\]  
 \[2 ज्ञाना- मु. अटी. बक. बख.।\]  
 \[3 सर्वम्- मु. अटी. बक.।\]  
 \[4 रूपता- मु. अटी.।\]  
 \[5 वा- अ.।\]

 नेत्रकर्मणि हृद्बीजं पञ्चाङ्गानां विधीयते ।  
 निरङ्गानां तु मन्त्राणामङ्गमन्त्रोक्तकर्मणाम् ॥ 173 ॥

 प्रणवो विनियोक्तव्यः सह कर्मपदेन तु ।  
 सम्पाद्या\[1\] विधिनानेन व्यूहदीक्षार्थिनां सदा ॥ 174 ॥  
 पञ्चाङ्गमन्त्रदीक्षायां निरङ्गमन्त्रदीक्षायां च गतिमाह- नेत्रेति सार्धेन ॥ 173-174 ॥  
 \[1 सम्पाद्य- मु. अटी. बक. बख. उ.।\]

 सम्पाद्या\[1\] विधिनानेन व्यूहदीक्षार्थिनां सदा ॥ 174 ॥

 किन्तु वै तत्र योक्तव्यं प्रत्येकस्मिन् हि कर्मणि ।  
 चतुष्कं वासुदेवाद्यं बीजानां यत् पुरोदितम् ॥ 175 ॥  
 व्यूहदीक्षायां विशेषमाह- संपाद्येति सार्धेन। पुरोदितम् अष्टमे परिच्छेदे "सान्तं षष्ठस्वरारूढम्" (8/10) इत्यादिभिः प्रतिपादितमित्यर्थः॥ 174-175 ॥    
 \[1 सम्पाद्य- मु. अटी. बक. बख. उ.।\]

 एवमेवाद्यमन्त्रस्तु निःशेषः कर्मसंग्रहे ।  
 योक्तव्यो ब्रह्मदीक्षायां षोढा भक्त्वा\[1\] च पूर्ववत् ॥ 176 ॥

 स्वरूपेण यथावस्थमुक्तेष्ववसरेषु च ।  
 किन्त्वेकवचनेनात्र देवानां प्रार्थना मता\[2\] ॥ 177 ॥

 योजना त्वधिवासोक्ता विज्ञातव्या समासतः ।  
 ब्रह्मदीक्षायां विशेषानाह- एवमेवेति सार्धद्वाभ्याम्। आद्यमन्त्रस्य षोढाविभजनप्रकारस्तु द्वितीयपरिच्छेद (2/32-35) एव प्रदर्शितः। एकवचनेन प्रार्थना "युष्मत्प्रसादसामर्थ्यात्" (19/101) इत्यादिस्थलेषु ज्ञेया।  
 नन्वत्र देवानामिति बहुवचनमस्ति, कथं तेषामेकवचनेन प्रार्थनेति चेत्, सत्यम्। तत्रापि चातुरात्म्यसत्त्वाद् बहुवचनमुक्तम्। तथापि-  
 अभेदेनादिमूर्तेर्वै संस्थितं वटबीजवत् ।  
 सर्वक्रियाविनिर्मुक्तममूर्तं परमार्थतः ॥  
 चातुरात्म्यं तदाद्यं वै शुद्धं संविन्मयं महत् । (5/81-82)  
इत्यादिमूर्तेरेव प्राधान्यादेक एव मन्त्र उक्तः, एक\[3\]वचननैव प्रार्थनेति बोध्यम्। अधिवासोक्ता योजना नाम,  
 ओमादिश जगन्नाथ सर्वज्ञ हृदयेशय ।  
 तत्राहं योजयाम्येनं \[4\]यत्कर्म त्वत्परायणम् ॥ (18/232)  
इत्येवंरूपेत्यर्थः। इयं योजना ज्ञातव्या एतद्दीक्षाविषयत्वेन बोध्याऽनेनेत्यर्थः, एकवचनप्रयोगात्। एतेन व्यूहदीक्षायां विभवदीक्षायां च तस्मिन् योजनाश्लोके बहुवचनं योज्यमित्यर्थात् सिद्धम्। तत्राप्येकैकमन्त्रेणैव दीक्षायामेकवचनेनैव प्रार्थनायोजनादिकं कार्यम्। अत एवास्मत्तातपादैः सात्वतामृते युष्मत्प्रसादसामर्थ्यादिति प्रार्थनाश्लोके त्वत्प्रसादस्य सामर्थ्यादित्येकवचनं प्रयुक्तम्।  
 ननु सात्वतामृते व्यापकमन्त्रदीक्षा प्रतिपादिता। व्यापकमन्त्रस्य\[5\] परव्यूहविभवाख्यसर्वदेवविषयत्वं भवतैवोक्तम्। तादृशमन्त्रदीक्षायां सर्वे देवा अपि प्रार्थ्याः। तथा सति कथमेकवचनं समञ्जसं भवतीति चेत्, ब्रूमः- यथैक एव मन्त्रः सर्वान् विषयीकरोति, तथैकवचनमपीति बोध्यम्। अत एव हि पाद्मेऽष्टाक्षरकल्पे द्वादशाक्षरकल्पे चैकवचनेनैव ध्यानमुक्तम्- "चतुर्बाहुमुदाराङ्गम्" इत्यादिभिः।  
 ननु तर्ह्यष्टाक्षरेण परव्यूहविभवार्चनप्रकरणे सर्वत्र पाद्मोक्तध्यानमेवानुसरणीयं किमिति चेदुच्यते, अष्टाक्षरेण तेषामर्चनप्रकारेण सामान्यतः पाद्माद्युक्तप्रकारेण वा विशेषाकारेण वा ध्येयम्। तत्र न विवादः। अत एव हीश्वरपारमेश्वरयोर्व्यापकमन्त्रेणैवार्चने उक्तेऽपि तत्तद्दिव्यदेशस्थितमूर्तिध्यानमेव प्रतिपादितम् ॥ 176-178 ॥  
 \[1 भङ्क्त्वा- अ. उ.।\]  
 \[2 मताः- अ.।\]  
 \[3 क्तस्त्वेक- मु.।\]  
 \[4 कर्मिणं- मु.।\]  
 \[5 मन्त्रेऽस्य- मु.।\]

 नित्यदीक्षाद्वयस्यास्य नान्यन्मोक्षादृते फलम् ॥ 178 ॥

 तत्रापि चातुरात्मीया दीक्षा प्राक् कमलेक्षण ।  
 बलाद् ददाति षाड्गुण्यभोगाप्तिं भावितात्मनाम् ॥ 179 ॥

 फलं स्रक्चन्दनादीनां होमद्रव्यस्य चापि यत् ।  
 प्रकृत्या सह चाभ्येति विलयं ब्रह्मदीक्षया ॥ 180 ॥  
 किं बहुना, व्यूहब्रह्मदीक्षयोः केवलमोक्षप्रदत्वेऽपि तत्रैहिकफलानामप्यानुषङ्गिकत्वमस्तीत्याह- नित्येति सार्धद्वाभ्याम् ॥ 178-180 ॥  
   
  इति श्रीपाञ्चरात्रे\[1\] श्रीसात्वतसंहितायां दीक्षाविधिर्नाम\[2\] एकोनविंशः\[3\] परिच्छेदः ॥  
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये एकोनविंशः\[4\] परिच्छेदः॥  
 \[1 पञ्च- उ.।\]  
 \[2 \`नाम' नास्ति- उ.।\]  
 \[3 अष्टादशः- अ.।\]  
 \[4 विंशतिः- मु.। \]52

   विंशः\[1\] परिच्छेदः॥  
   नारद उवाच\[2\]  
 दीक्षालक्षणमुक्त्वैवं सीरिणं\[3\] चाथ\[4\] चक्रभृत्\[5\] ।  
 यथावच्च मुनिश्रेष्ठाः पुनरेवाब्रवीदिदम् ॥ 1 ॥  
 अथ विंशः परिच्छेदो व्याख्यास्यते। भगवानेवं दीक्षालक्षणमुक्त्वा पुनरभिषेकमुपदिशतीत्याह- दीक्षेति ॥ 1 ॥  
 \[1 एकोनविंशः - अ.।\]  
 \[2 \`उवाच' नास्ति- मु. अटी. उ.।\]  
 \[3 णश्चाथ- उ.।\]  
 \[4 चाधि- मु. अटी.।\]  
 \[5 युक्- बक. बख., धृक्- अ. उ.।\]

 अथ मण्डल\[1\]दृष्टस्य शास्त्रज्ञस्य यथार्थतः\[2\] ।  
 समाराधनसक्तस्य पुत्रकत्वं\[3\] गतस्य च ॥ 2 ॥  
 अभिषेकेऽधिकारिणं तत्प्रयोजनं कालं चाह- अथेति द्वाभ्याम्। मण्डलदृष्टस्य दृष्टमण्डलस्येत्यर्थः, समयनिष्ठस्येति यावत्। "लब्धदर्शनमात्रो वै मन्त्रमूर्तेस्तु मण्डले\[4\]" (22/14) इति समयनिष्ठस्य लक्षणं वक्ष्यति। शास्त्रज्ञस्य तदनन्तरं शास्त्रव्यवसायपरस्येत्यर्थः,  
 ततः प्रभृति कालाच्च \[5\]सुप्रश्नच्च सुदेशिकात् ॥  
 पाठपूर्वं हि शास्त्रार्थमभ्यर्थयति योऽनिशम् । (22/15-16)  
इति वक्ष्यमाणत्वात्। पुत्रकत्वं गतस्य "विज्ञाता गुरुणा यस्य" (22/29) इत्यारभ्य, "स शिष्यः पुत्रको नाम स्वपुत्रादधिकः सदा" (22/38) इत्यन्तं वक्ष्यमाणलक्षणविशिष्टस्येत्यर्थः। समाराधनसक्तस्य "पूर्ववल्लब्धदीक्षस्तु मन्त्राराधनतत्परः" (22/39) इत्यादिक्रमेण वक्ष्यमाणलक्षणविशिष्टस्येत्यर्थः। एवं मण्डलदृष्टस्येत्यादिविशेषणचतुष्टयविशिष्टस्य शिष्यस्य तत्कालं दीक्षानन्तरमेवाभिषेचनं कार्यमिति फलितार्थः।  
 नन्वेतदभिषेचनं विशेषणविशिष्टस्येति किं नियामकम्, समयिनः पुत्रकस्य साधकस्य वाऽभिषेकः कार्य इत्यर्थः सरसः। यतः श्रीजयाख्ये-  
 सेनापतिक्रमेणैव समयज्ञस्य सर्वदा ।  
 महामन्त्रत्वविधिना पुत्रकस्याभिषेचनम् ॥  
 युवराजविधानेन दातव्यः साधकस्य तु ।  
 राजोपचारविधिना अभिषेको गुरोः स्मृतः ॥ (18/34-35)  
इति साम\[6\]यिकादीनां चतुर्णामप्यभिषेकः प्रतिपादित इति चेत्, ब्रूमः - \[3\]जयाख्ये तेषां प्रत्येकमभिषेकप्रयोगभेदाश्च प्रतिपादिताः। अत्र तु केवलमाचार्याभिषेकविधानमुक्तम्। अतोऽस्मदुक्तार्य एव सरसः। न च तर्हि विशेषणानां वैय्यर्थ्यापत्तिः, समाराधनसक्तस्येत्येतावन्मत्रेणैव चारितार्थ्यादिति वाच्यम्, तत्तत्सर्वगुणविशिष्टस्यैवाभिषेकार्हत्वोक्त्या \[7\]सामर्थ्यात्। किञ्च, अत्र वक्ष्यमाणेषु\[8\] समयिपुत्रकसाधकलक्षणेषु जयाख्यवदभिषिक्तत्वं कुत्रापि न वक्ष्यति। आचार्यलक्षणेष्वेव- "लिङ्गैः पूर्वोदितैर्युक्तस्त्वभिषिक्तो विशेषतः" (22/44) इत्यभिषिक्तत्वं वक्ष्यति। अत एवै\[9\]तदुपबृंहणेश्वरतन्त्रे-  
 इत्येवमभिषेकस्तु भवेन्मुख्याधिकारिणाम् ॥  
 अन्ये तु दीक्षामात्रेण संस्कार्या मुनिपुङ्गवाः । (21/503-504)  
इति सुस्पष्टं प्रतिपादितम्। पाद्मेऽपि-  
 शिष्यं सुतं वा सर्वज्ञमनसूयं\[10\] जितेन्द्रियम् ।  
 आचार्यवंशजन्मानं निग्रहानुग्रहक्षमम् ॥  
 शान्तिके पौष्टिके चैव कर्मणि क्षममर्थिनाम्\[11\] ।  
 वेदवेदान्ततत्त्वज्ञमाचार्यपदाकाङ्क्षिणम् ॥  
 देशिकेन्द्रो विधानेन क्क्ष्यमाणेन तत्त्ववित् ।  
 कर्षणादिषु सर्वेषु विधानेष्वधिकारिणम् ॥  
 कुर्यान्मण्डलपूजादि\[12\] कुम्भयागावसानिकम् ॥  
 इत्याचार्यवंशजानामेवाभिषेकः प्रतिपादितः, तेषामेव कर्षणादिष्वधिकारश्च ॥ 2 ॥  
 \[1 मण्ड(र्ण)स्य दृष्ट(प्ल)स्य- मु.।\]  
 \[2 इतः परम्- "तप्ताभ्यां शङ्खचक्राभ्यामङ्कितस्य भुजद्वये। सम्यग्धृतोर्ध्वपुण्ड्रस्य दत्तनाम्नश्च मन्त्रिणः।" इत्ययं श्लोकोऽधिको दृश्यते- मु. अटी.। मातृकास्वनुपलब्धेर्भाष्यकारेणाऽव्याख्यातत्वाच्च प्रक्षिप्तोऽयं श्लोक इति प्रतीयते।\]  
 \[3 पुत्रत्वं च- मु. अटी. बक. बख. अ.।\]  
 \[4 मण्डलः- अ. मु.।\]  
 \[5 सुप्रसन्नाच्च देशिकात्- मु.।\]  
 \[6 सामयिकानां- अ.।\]  
 \[7 अष्टादशः पटलो द्रष्टव्यः।\]  
 \[8 सार्थक्यादित्यर्थतया नेयः।\]  
 \[9 द्वाविंशे परिच्छेदे 2-58 श्लोकेषु।\]  
 \[10 \`एव' नास्ति- अ.।\]  
 \[11 मनसोऽयं - अ.।\]  
 \[12 पूज्या- अ.।\]

 सिद्ध्यर्थं सर्वमन्त्राणामधिकाराप्तये तु वा ।  
 तत्कालं गुरुणा कार्यं सच्छि\[1\]ष्यस्याभिपेचनम् ॥ 3 ॥  
 ननु तर्हि जयाख्ये\[2\] चतुर्वर्णानां चतुराश्रमिणां चतुर्विधशिष्याणां चाभिषेकः प्रतिपादितः। तत्र का गतिरिति चेत्, दत्तोत्तरमेतत्। जयाख्यनिष्ठानां सर्वेषामपि तारतम्येनाभिषेकः स्यात्। एतस्मिन्नाचार्याभिषेकमात्रस्योक्तत्वात् साधकाद्यभिषेकविधानानामनुक्तत्वाच्चैतन्निष्ठैराचार्याभिषेकमात्रमनुष्ठेयम्। यद्वा- अनुक्तमन्यतो ग्राह्यमिति न्यायेन साधकाभिषेकाद्यनुष्ठानेऽपि न प्रत्यवायः ॥ 3 ॥  
 \[1 यच्छिष्य- मु. अटी. बक. बख. उ.।\]  
 \[2 अष्टादशे पटले।\]

 भगवत्तत्त्ववेतॄणां पञ्चकालरतात्मनाम् ।  
 संहितापारगाणां च आचार्याणां च सन्निधौ ॥ 4 ॥  
   
 यतीनां बद्धलक्ष्याणां साधकानां महात्मनाम् ।  
 देवस्य\[1\] पुरतः कुर्याच्चतुरश्रं तु मण्डपम्\[2\] ॥ 5 ॥

 सर्वोपकरणोपेतं मध्ये भद्रासनान्वितम् ।  
 तस्मिन् कुर्यादनन्ताद्यं सन्धानं त्वासनोदितम् ॥ 6 ॥

 पूजयित्वाऽर्घ्यपुष्पाद्यैस्ततो देवस्य सम्मुखम् ।  
 बद्धपद्मासनं शिष्यं तत्रारोप्य कृताञ्जलिम्\[3\] ॥ 7 ॥

 कान्ताभिर्गीयमानं तु स्तूयमानं च वन्दिभिः ।  
 शङ्खाद्यैर्ध्मायमानं तु पठ्यमानं तु मङ्गलैः ॥ 8 ॥

 जपमानं परं मन्त्रं ध्यायमान\[4\]मिवाच्युतम् ।  
 अष्टाङ्गेनार्चयित्वा तु कुम्भमादाय वैष्णवम् ॥ 9 ॥

 स\[5\] तत्रस्थेन मन्त्रेण सम्यक् सिद्धिव्यपेक्षया ।  
 सहस्रावर्तितं कृत्वा शतावर्तितमेव\[6\] वा ॥ 10 ॥

 सिद्धये द्रुतहेमाभं स्मृत्वा तमभिषिच्य च ।  
 स्वाहान्तमन्त्रमुच्चार्य प्लुतं हृत्कमलोदरात् ॥ 11 ॥

 एवमुक्त्वा नमोऽन्तं तु ध्यात्वा तं स्फटिकामलम् ।  
 समुत्कीर्य\[7\] खरन्ध्रेण तस्य हृत्पद्मगं स्मरेत् ॥ 12 ॥

 चिच्छक्ति\[8\]विग्रहं ब्रह्म त्वाह्लादा\[9\]नन्दलक्षणम् ।  
 समारोप्य धिया सम्यक् स्वाधिकारं तु चाखिलम् ॥ 13 ॥

 प्रतिपाद्यार्चितं शुद्धं दिव्यमागमसञ्चयम् ।  
 शुभमाराधनाधारमक्षसूत्रं च किङ्किणीम् ॥ 14 ॥

 स्रुक्स्रुवौ योगपट्टं च शङ्खचक्रे कमण्डलुम् ।  
 चमसं सार्घ्यपात्रं\[10\] च दर्भान् कृष्णाजिनं \[11\]ततम् ॥ 15 ॥

 पादुके पादपीठं च च्छत्रमासनदर्पणम्\[12\] ।  
 मायूरं\[13\] व्यजनं शुक्लं चामरं भगवद्ध्वजम् ॥ 16 ॥

 यथार्हदण्डसहितं काषाये क्षौमवाससी ।  
 समुत्थाप्यासनात् सर्वमाहृत्य स्नानजं जलम् ॥ 17 ॥

 विनिक्षिप्य शुचौ स्थाने देव\[14\]मम्यर्च्य वै ततः ।  
 तादर्थ्येन तु सन्तर्प्य पूर्णान्तं चाग्निमध्यगम् ॥ 18 ॥  
 अथाभिषेकविधानमाह- भगवत्तत्त्ववेतॄणामित्यारभ्य पूर्णान्तं चाग्निमध्यगमित्यन्तम्। देवस्य पुरत इत्यत्र मण्डलस्थस्य\[15\] बिम्बस्थस्य वा देवस्येत्यर्थः। अनन्ताद्यमित्यत्राद्यपदेन धर्मज्ञानादयः संग्राह्याः। अष्टाङ्गेन अष्टोपचारैरित्यर्थः। वैष्णवं कुम्भं दीक्षार्थं स्थापितं महाकुम्भमित्यर्थः।  
 ननु दीक्षार्थं स्थापितं महाकुम्भमिति कोऽयं नियमः। यतो \[16\]जयाख्यपाद्मयोरभिषेकार्थं पृथक् कुम्भस्थापनमुच्यत इति चेन्न, अत्र पृथगनुक्तत्वात्, महाकुम्भस्य विनियुक्तत्वादेवोत्तरत्र- "क्षान्त्वा यथोक्तविधिना सकुण्डान्मण्डलान्तरात्" (20/19) इति केवलकुण्डमण्डलाभ्यामेव भगवद्विसर्जनस्य वक्ष्यमाणत्वाच्च।  
 ननु साधकस्य खल्वाचार्याभिषेकः कार्यः। साधकलक्षणं तु- "पूर्ववल्लब्धदीक्षस्तु मन्त्राराधनतत्परः" (22/39) इत्यादि वक्ष्यति। जयाख्येऽपि-  
 मन्त्रसिद्धिस्तु वै यस्य\[17\] विज्ञाता गुरुणा यदा ।  
 गुरुणा वै सोऽभिषिक्तस्ततः शिष्यः प्रसादतः ॥ (17/46)  
इति प्रतिपाद्यते। एवं दीक्षानन्तरं मन्त्रसिद्ध्यर्थं बहुकालमनुष्ठितव्रतस्य साधकस्य दीक्षार्थं स्थापितमहाकुम्भेनाभिषेकः कथं संघटते। अतोऽभिषेककालेऽपि कुम्भमण्डलाग्निष्वर्चनं कार्यम्। तदातनमहाकुम्भेनैवाभिषेकः सरस इति चेत्, स्थूलमनीषोऽसि। किमेकं शिष्यमुद्दिश्यैव दीक्षाप्रारम्भः क्रियते? बहूनुद्दिश्य क्रियमाणे दीक्षाक्रमे कांश्चित् समये नियोजयति, समयिनः पुत्रकपदे नियोजयति, पुत्रकान् साधकपदे नियोजयति, साधकानाचार्यपदेऽभिषेचयतीति सूक्ष्मदृष्ट्या द्रष्टव्यम्। नृसिंहदीक्षाप्रकरणे-  
 ततः शुचीन् सोपवासान् शोधितान् बद्धलोचनान् ॥  
 भक्तान् प्रवेशयेत् तत्र गृहीतकुसुमांस्तु वै । (17/115-116)  
इति बहूनां युगपद्दीक्षाक्रममुक्तं किं न श्रुतवानसि। अन्यथा- "तत्कालं गुरुणा कार्यं सच्छिष्यस्याभिषेचनम्" (20/3) इत्युक्तः\[18\] कालः कथं संभवेत्। एकमेवोद्दिश्य क्रियमाणदीक्षाक्रमेऽपि भगवदनुग्रहवशात् सद्यस्तन्मन्त्रसिद्धिलिङ्गदर्शनादौ तत्कालं एवाभिषेकोऽपि संभवत्येव।  
 प्रक्षेपयेन्मण्डलान्तर्नेत्रबन्धं विमुच्य च ॥  
 अष्टाङ्गप्रणिपातैस्तु प्रदक्षिणयुतैस्ततः ।  
 देवश्चाग्निर्गुरुः कुम्भः पूजनीयः पुनः पुनः ॥  
 तत्कालं भक्तिभावेन विज्ञाता योग्यता यदा ।  
 तीव्रमन्दधियां तेषां तदा दीक्षां समाचरेत् ॥ (17/116-118)  
इति समयिपुत्रकाणां भक्त्यतिशये\[19\] तीव्रबुद्धित्वे च तदानीमेव दीक्षाचरणं सुस्पष्टं प्रतिपादितं हि।  
 ननु\[20\] पुत्रकाणां दीक्षाचरणकथनं\[21\] तत्र किं साधकमिति चेत्, \[22\]जरत्कुड्यदुःशङ्कापरिहरणं चतुर्मुखस्याप्यशक्यम् ।  
 कृत्वा निरीक्षणाद्यं च देवधाम्नि तु क्षेपयेत् ।  
 तुष्टो मन्त्रमयं सम्यक् सार्घ्यपुष्पाहिताञ्जलिः ॥ (22/31)  
इति वक्ष्यमाणलक्षणानुसारेण पुष्पाञ्जलिप्रक्षेपाद्यनन्तरं हि पुत्रकत्वं सिद्ध्यति। तदा\[23\] पुत्रकपदारूढस्यापि तदानीमेव दीक्षाचरणकथनं तत्र साधकं (कथं) न भवेत्, "सिद्धये द्रुतहेमाभम्" (20/11) इत्युक्तत्वात्। "ध्यात्वा तं स्फटिकामलम्" (20/12) इत्यत्र मुक्तय इति ज्ञेयम्। "स्वाहान्तं भोगसिद्ध्यर्थं नमोऽन्तं मोक्षसिद्धये" (19/85) इति पूर्वमेवोक्तं हि। यथार्हदण्डसहितं तत्तद्वर्णाश्रमविहितदण्डमित्यर्थः। एतेन "काषाये क्षौमवाससी" (20/17) इत्यपि व्याख्याते ॥ 4-18 ॥  
 \[1 वद्भक्तियुक्तानां- मु.।\]  
 \[2 अथ कुर्याद् गुरुः सम्यक्- मु. अटी.।\]  
 \[3 मण्टपम्- अटी.।\]  
 \[4 ञ्जलिः- मु. अटी.।\]  
 \[5 नं गुणाच्युतम्- अ.।\]  
 \[6 तत्त- अ.।\]  
 \[7 वर्तन- अ.।\]  
 \[8 उद्गीर्य कर्ण- मु. अटी.।\]  
 \[9 अप्शक्ति- बक. बख. अ. उ.।\]  
 \[10 त्वखिला- उ.।\]  
 \[11 चार्घ्य- अटी. अ.।\]  
 \[12 ततः- बक. बख. अ.।\]  
 \[13 दर्पणे- मु. अटी.।\]  
 \[14 मायूर- अ. उ., मयूर- बख.।\]  
 \[15 दैव- मु. बक. बख.।\]  
 \[16 मण्डलस्य- अ.।\]  
 \[17 जयाख्येऽष्टादशे पटले।\]  
 \[18 तस्य- मु.।\]  
 \[19 इत्युक्तेः- अ.।\]  
 \[20 शयतीव्रबुद्धित्वं- अ.।\]  
 \[21 न तु- मु.।\]  
 \[22 णे- कथं- मु.।\]  
 \[23 चर- अ.।\]  
 \[24 तथा- मु.।\]

 क्षान्त्वा पूर्वोक्तविधिना सकुण्डान्मण्डलान्तरान् ।  
 अर्घ्यपात्रसमूहाच्च बलिदानं समाचरेत् ॥ 19 ॥

 सोदकेन\[1\] च भूताना\[2\]मोदनेनास्त्रमुच्चरन् ।  
 बलि\[3\]मण्डलकं कृत्वा यागागाराच्च बाह्यतः ॥ 20 ॥

 कृत्वान्तर्बलिदानं तु प्रादक्षिण्येन वै पुरा ।  
 अथ ऊर्ध्व इदं चोक्त्वा शेषं तन्मण्डले बहिः ॥ 21 ॥

 नमोऽस्त्वच्युतभूतेभ्यः सर्वेभ्यः सर्वदैव हि ।  
 सदिक्पतिभ्यः सास्त्रेभ्यः \[4\]शान्तिर्नोऽस्त्वस्य वै शिशोः ॥ 22 ॥  
 अथ कुण्डान्मण्डलादर्घ्यादिपात्रसमूहाच्च मन्त्रोपसंहारं बलिदानक्रमं चाह- क्षान्त्वेति चतुर्भिः। भूतानां कुमुदादीनामित्यर्थः। बलिमण्डलकं बलिदानार्थं गोमयोपलिप्तं स्थानमित्यर्थः ॥ 19-22 ॥  
 \[1 पङ्क्तिचतुष्टयं नास्ति- उ.।\]  
 \[2 भूतानां - अ.।\]  
 \[3 बलिं मण्डलतः- मु. अटी.।\]  
 \[4 शान्तये स्वस्य - बक. बख., पातृभ्यः स्वस्य- उ.।\]

 पूजाद्यमुपसंहृत्य दत्तशिष्टेन पूर्ववत् ।  
 वृत्त\[1\]मण्डलमध्ये तु सितपद्मोदरे ततः ॥ 23 ॥

 दत्तशिष्टैर्यजेद् देवं सर्वदेवगुरुं प्रभुम् ।  
 तर्पयित्वाऽग्निमध्ये तु कुर्यात् तस्य विसर्जनम् ॥ 24 ॥

 तदीयमथ निक्षिप्य क्ष्मावटे वा जलान्तरे ।  
 यागा\[2\]वनौ च तच्चक्रं द्वादशारं विचिन्त्य च ॥ 25 ॥  
 अथ\[3\] विष्वक्सेनार्चनं तत्सन्तर्पणं\[4\] तद्विसर्जनं तन्निवेदितपरित्यागं चाह- पूजाद्यमिति सार्धद्वाभ्याम् ॥ 23-25 ॥  
 \[1 वृत्तं- अ. उ.।\]  
 \[2 पङ्क्तिद्वयं न दृश्यते- मु., यागावनौ च तच्चक्रमित्येतावानशो दृश्यते- अटी.।\]  
 \[3 \`अथ' नास्ति- मु.।\]   
 \[4 \`तत्' नास्ति- अ.।\]

 यागा\[1\]वनौ च तच्चक्रं द्वादशारं विचिन्त्य च ॥ 25 ॥  
   
 न्यस्यात्मन्यर्घ्य \[2\]पुष्पाद्यैः समभ्यर्च्य तदन्तरे ।  
 करकं वारिसम्पूर्णमादाय\[3\] विनिवेश्य च ॥ 26 ॥

 तत्रेष्ट्वा वीर्यमन्त्रेण मध्ये मन्त्रास्त्रमुत्तमम् ।  
 मध्वम्बुपयसा पूर्णमपरं\[4\] शुभलक्षणम् ॥ 27 ॥

 तदग्रतो\[5\]ऽर्घ्यकलशं तन्मध्येऽस्त्रं च चक्रगम् ।  
 \[6\]तमभ्यर्च्य यथान्यायं कृत्वाऽष्टशतमन्त्रितम् ॥ 28 ॥  
   
 वषट्पदनिरुद्धेन मूलमन्त्रेण तं पुनः ।  
 दद्यात् तदन्तः \[7\]सार्णेन प्राग्वत् पीयूषधारिणा\[8\] ॥ 29 ॥

 निर्निद्रीकरणं\[9\] कुर्यात् सर्वेषां मन्त्रवारिणा ।  
 तदम्बु\[10\]धारादानेन ध्यानोच्चारयुतेन च ॥ 30 ॥

 संविभज्याथ वैतेषां मन्त्रपानं सुधामयम् ।  
 सुधाद्यस्त्रवरं\[11\] पश्चात् समन्त्रं चक्रगं न्यसेत् ॥ 31 ॥

 आदाय\[12\] तं तोयकुम्भमस्त्रमन्त्रमुदीरयन् ।  
 भ्रामयेत् पूर्ववद्धारामथ मध्ये निधाय तम् ॥ 32 ॥  
   
 सम्पूर्ण\[13\]मुदकेनैव कृत्वा फलसमन्वितम् ।  
 सुधापानप्रदानप्रकारमाह- यागावनौ च तच्चक्रमित्यारभ्य कृत्वा फलसमन्वितमित्यन्तम् ॥ 25-33 ॥  
 \[1 पङ्क्तिद्वयं न दृश्यते- मु., यागावनौ च तच्चक्रमित्येतावानशो दृश्यते- अटी.।\]  
 \[2 पूर्वाद्यैः- बक. बख.।\]  
 \[3 मवरं शुभलक्षणम्- मु. अटी.।\]  
 \[4 मादाय विनिवेश्य च- मु. अटी.।\]  
 \[5 तदस्र- मु. अटी.।\]  
 \[6 सम- अटी.।\]  
 \[7 सास्त्रेण पृथक्- बक. बख.।\]  
 \[8 णम्- मु. अटी. उ.।\]  
 \[9 निर्विघ्न- अ., निर्वज्री- उ.।\]  
 \[10 तमम्बु- उ.।\]  
 \[11 मयं- अटी.।\]  
 \[12 तत आदाय तत्तोयकुम्भमस्त्रमुदीरयत्- उ.।\]  
 \[13 सुपूर्ण- अ. उ.।\]  
   
 गुरुयागमतः कुर्याच्छिष्यः प्रयतमानसः ॥ 33 ॥

 भगवद्यागवद् भक्त्या कर्मणा मनसा गिरा ।  
 यागोपयुक्तं सम्भारं तस्मै सर्वं निवेद्य च ॥ 34 ॥

 सशिरः पाणियुग्मं तु कृत्वा वै च\[1\] तदङ्घ्रिगम् ।  
 क्षान्तव्यः सुप्रयत्नेन श्रद्धापूतेन चेतसा ॥ 35 ॥  
 गुरुपूजनमाह- गुरुयागमिति सार्धद्वाभ्याम्। गुर्वर्चनमन्त्रस्तु लक्ष्मीतन्त्रोक्तो ग्राह्यः-  
 अज्ञानगहनालोकसूर्यसोमाग्निमूर्तये ।  
 दुःखत्रयाग्निसन्तापशान्तये गुरवे नमः ॥ (41/64) इति।  
अस्मिन्नवसरे पादतीर्थपरिग्रहश्चोक्तो जयाख्ये-  
 प्रक्षाल्य सलिलेनाथ गुरोश्चरणपङ्कजे ॥  
 तेनात्मानं तु संसिच्य पिबेदञ्जलिना ततः ॥ (18/84-85)  
इति ॥ 33-35 ॥  
 \[1 चैव- अ.।\]  
    
 पञ्चरात्रविदस्तद्वद् यतींश्च स्नातका\[1\]दिकान्\[2\] ।  
 सम्पूज्य विधिवद् दद्यात् तेषां शक्त्या च दक्षिणाम् ॥ 36 ॥  
 सर्वषां भागवतानां दक्षिणादानादिकमाह- पञ्चरात्रेति ॥ 36 ॥  
 \[1 सनकादयः- उ.।\]  
 \[2 कादयः- बक. बख. अ.।\]

 संवाहनपरात् कालाद् लब्ध्वाऽनुज्ञां तु गौरवीम् ।  
 भ्रातृभिः सह चाश्नीयाद् बहुभिः पूर्वदीक्षितैः ॥ 37 ॥

 तथान्यैर्भगवद्भक्तैः सुहृत्सम्बन्धिबान्धवै ।  
 तदनन्तरं गुर्वनुज्ञया भ्रातृभिः सह भोजनमाह- संवाहनेति सार्धेन ॥ 37-38 ॥

 व्रजन्तं सह शिष्यैस्तु काले ह्यन्यत्र तत्र वा ॥ 38 ॥

 तदिच्छया ह्यनुव्रज्य\[1\] निवर्तेताथ वै यदा ।  
 कृत्वा तु पादपतनं बहुधा सम्प्रदक्षिणम्\[2\] ॥ 39 ॥

 आ मोक्षात् सर्वसिद्धीनां भक्तानां भावितात्मनाम् ।  
 परा गतिर्गुरुर्यस्मात् प्रसाद्यः स्मृत एव सः ॥ 40 ॥  
 तस्मिन् कालेऽन्यत्र वाव्रज्या\[3\] गुरुणा सहानुव्रजनं पुनस्तदनुज्ञया निवर्तनकाले प्रणिपतनप्रदक्षिणादिभिर्गुरोः प्रसादीकरणं चाह- व्रजन्तमिति सार्धद्वाभ्याम् ॥ 38-40 ॥  
 \[1 प्यनु- अ. उ.।\]  
 \[2 सप्र- बख. उ.।\]  
 \[3 व्रजता- मु.।\]

   इति श्रीपाञ्चरात्रे\[1\] श्रीसात्वतसंहितायामभिषेकविधिर्नाम\[2\] विंशः\[3\] परिच्छेदः ॥  
   तिइ श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये \[4\]विंशः परिच्छेदः॥  
 \[1 पञ्च- उ.।\]  
 \[2 \`नाम' नास्ति- उ.।\]  
 \[3 विंशतिः - बख., एकोनविंशतिः - अ.।\]  
 \[4 विंशतिः - मु.।\]




\(1\) एकविंशः परिच्छेदः  
नारद उवाच(2)  
भगवानथ विश्वात्मा चोदितस्तालकेतुना।  
द्विजप्रधाना यत् तन्मे आकर्णयत साम्प्रतम्॥ 1 ॥  
 अथैकविंशः(3) परिच्छेदो व्याख्यास्यते । अत्र पुनर्भगवान् वासुदेवः संकर्षणेन यत्पृष्टस्तच्छृण्वित्याह---भगवानिति॥ 1 ॥  
(1.विंशः-अ.) (2.\`उवाच'नास्ति----मु. अटी.) (3.विंशतिः---म.)  
सङ्कर्षण उवाच (4)  
नियमाः किं स्वरूपास्तु दातव्या दीक्षितस्य च।  
गुरुणा प्रतिपन्नस्य शासनेऽस्मिन् जगत्प्रभो॥ 2 ॥  
 प्रश्नप्रकारमाह---नियमा इति॥ 2 ॥  
(4.\`उवाच' उ. विहाय कुत्रापि नास्ति।)  
श्रीभगवानुवाच(5)  
प्रत्येकस्मिन् हि नियमे निर्गते तु गुरोर्मुखात्।  
प्रब्रूयाद् (6) बाढमित्येवं शिष्यः शोकाग्निशान्तये॥ 3 ॥  
 एवं पृष्टो वासुदेव आचार्येणैकैकस्मिन् (7) नियमे उपदिष्टे शिष्यो बाढं बाढमिति ब्रूयादित्याह---प्रत्येकस्मिन्निति॥ 3 ॥  
(5.'उवाच' नास्ति---मु. अटी.)(6. ब्रूयाद्वै---बक. बख. अ. उ. )(7.र्येणैकस्मिन्--अ.।)  
नाक्रम्या गौरवी च्छाया दैवी यानगता त्वपि।  
गुरुवद् गुरुवर्गश्च द्रष्टव्यो नित्यमेव हि॥ 4 ॥  
शयनासनयानाद्यं तदीयमभिवादयेत्(8)।  
अतन्द्रितः सदा कुर्याद् व्यापारं (9) तदृगृहेऽखिलम्॥ 5 ॥  
नासने तत्समक्षं च वस्तव्यं न च दक्षिणे।  
सुयन्त्रितः संयतवाक् तदाज्ञासम्प्रतीक्षकः(10)॥ 6 ॥  
तत्सन्निधौ तु नान्येषां प्रत्युत्थानं समाचरेत्।  
कुर्यात् संशयविच्छित्तिं न तदादेशतो विना॥ 7 ॥  
 गुरोर्देवस्य तत्तद्वाहनस्य च छायोल्लङ्घनं न कार्यमित्याह---नेत्यर्धेन। आचार्यपुत्रकलत्रादिषु चाचार्यदृष्टिः कार्येत्याह---गुरुवादित्यर्धेन। गुरोः शयनासनादीनामपि नमस्कारः कार्य इत्याह---शयनेत्यर्धेन। आचार्यगृहकृत्येषु जागरूकेण भवितव्यमित्याह---अतन्द्रित इत्यर्धेन। गुरोः समक्षमासनोपरि वा तद्दक्षिणभागे वा न वर्तितव्यमित्याह---नेत्यर्धेन। गुरुसंनिधाववहितो मितभाषी तदाज्ञाप्रतीक्षकश्च भूयादित्याह---सुयन्त्रित इत्यर्धेन। गुरुसंनिधावन्येषां प्रत्युत्थानादिकं न कुर्यादित्याह---तदित्यर्धेन गुर्वाज्ञां विना पृच्छकाणां शसयविच्छेदनं न कुर्यादित्याह---कुर्यादित्यर्धेन॥ 4--7 ॥  
(8.वन्द---उ.)(9.रान्---उ.)(10.तदाज्ञां सम्प्रतीक्षते---मु. उटी.)  
व्याख्यानमागमानां च योगाभ्यासश्च धारणा।  
अवश्यकार्याण्येतानि(1) स्वगृहे न गुरोर्गृहे॥ 8 ॥  
आगमव्याख्यादीनां स्वगृह एव कर्तव्यत्वमाचार्यगृहे तन्निषेधं चाह---व्याख्यानमिति॥ 8 ॥  
(1) एवमादिकमन्यच्च---मु. अटी.।)  
न शङ्खचक्रपद्माङ्के भोक्तव्यं भाजने तु वै।  
तल्लक्ष्म चोपलं काष्ठं लोष्टं वा फलकादिकम्॥ 9 ॥  
क्रमणीयं न पादेन कल्प्यं नैवासनार्थतः।  
भगवच्छासनज्ञानामाराधनरतात्मनाम्॥ 10 ॥  
यथोचितं(2) यथाशक्ति पूजा कार्या सदैव हि।  
 शङ्खचक्राद्यङ्कितपात्रे न भोक्तव्यमित्याह---नेत्यर्धेन। शङ्खचक्राङ्कितं शिलाकाष्ठलोष्टफलकादिकं च पादेन नाक्रमणीयम्, आसनार्थं न कल्पनीयमिति चाह--तल्लक्ष्मेति। भगवच्छास्त्राभिज्ञानां तदुक्तभगवदाराधननिष्ठानां च निरन्तरं यथाशक्त्यर्चनं कार्यमित्याह---भगवच्छासनेति॥ 9--11 ॥  
(2. चिताबख. उ.)  
प्रासादं देवदेवीयमाचार्यं पाञ्चरात्रिकम्(3)॥ 11 ॥  
अश्वत्थं च वटं धेनुं सत्समूहं(4) गुरोर्गृहम्।  
दूरात् प्रदक्षिणीकुर्यान्निकटत् प्रतिमां विभोः॥ 12 ॥  
(3.पञ्च---बख. अ. उ.)(4.सत्समीपं---उ.)  
दण्डवत्प्रणिपातैस्तु नमस्कुर्याच्चतुर्दिशम्।  
न यानपादुकारूढो न सोपानत्कपादभृत्(5)॥ 13 ॥  
 भगवद्विमानादीनां प्रदक्षिणनमस्कारप्रकारावाह---प्रासादमिति द्वाभ्याम्। छायाक्रमणभिया दूरादित्युक्तमिति ज्ञेयम्॥ 11--13 ॥  
(5. नह---बख.।)  
(1) न विक्षिप्तमना भूत्वा संविशेद् भगवद्गृहम्।  
 भगवन्मन्दिरप्रवेशकाले पादुकामुपानहं वा पद्भ्यां न स्पृशेदन्यत्र मनोवृत्तिं च न वर्तयेदित्याह---नेति॥ 14 ॥  
(1.विनि--मु. अटी.)  
न व्याख्यावसरे कुर्यात् प्रत्युत्थानाभिवादने॥ 14 ॥  
नाभक्तानां न मूर्खाणां नास्तिकानां विशेषतः।  
दातव्यः संप्रवेशश्च नोपहासरतात्मनाम्॥ 15 ॥  
 आगमव्याख्यानकाले प्रत्युत्थानप्रणामनिषेधमभक्तादीनां तत्र प्रवेशनिषेधं चाह---नेति सार्धेन। नास्तिकानामित्यत्रापि नेत्यनुषङ्गः कार्यः॥ 14--15 ॥  
नापूजितं समुद्‌घाट्यं शासनं पारमेश्वरम्।  
समक्षं नान्यभक्तानां न तत्सन्देहशान्तये॥ 16 ॥  
प्रकाशनीयं तल्लोभान्न (2) चाऽन्यायेन नो भयात्।  
 अयोग्यं प्रति वाऽन्यदेवताभक्तानां समक्षं वा लोभाद् भयादन्यायाद्वा भगवच्छास्त्रं न प्रकाश्यमित्याह---नेति॥ 16---17 ॥  
(2.चान्येन कुतो---मु. अटी.।)  
सुगन्धफलपुष्पाद्यमपूर्वमुचितं(3)(4) च यत् ॥ 17 ॥  
अभोज्यं गुरुदेवाग्निनिवेदनविवर्जितम्(5)।  
 अपूर्वं योग्यं फलपुष्पादिकं वस्तु गुरुदेवाग्निसमर्पणमन्तरा न भोज्यमित्याह---सुगन्धेति॥ 17---18 ॥  
(3.ष्पाढ्य---बक.।) (4. मपूत--अटी.) (5. विनिवेदन---बख. विनिवेदित---अ. उ.।)  
तस्करात् पतिताच्चण्डाद् दम्भलोभमदान्वितात्(1)॥ 18 ॥  
मात्रावित्तं न गृह्णीयादभक्तादुपचारतः।  
गृहीत्वा भगवद्बिम्बं वृत्त्यर्थमटतीह यः॥ 19 ॥  
 तस्करादिभ्यो मात्राद्रव्यप्रतिग्रहनिषेधमाह(2)---तस्करादिति। तथा च स्मरति(3)शाण्डिल्यः---  
कुलटाषण्ढपतितस्वैरिभ्यः काकिणीमपि।  
उद्यतामपि गृह्णीयान्नापद्यपि कदाचन॥ 6/18) इति॥ 18--19 ॥  
(1. सम--मु. अटी. बक.)(2.दिव्य---अ.) (3.स्मरन्ति शाण्डिल्याः---म.।)  
नगरापणवीथीषु (3) तस्य देवलकस्य च।  
दर्शनं स्पर्शनं नैव(4)कुर्यात् सम्भाषणं तथा (5) ॥ 20 ॥  
 स्वगृहे समाराध्यं भगवद्बिम्बमादाय द्रव्यार्जनार्थं नगरादिषु संचरमाणस्य देवलकस्य दर्शनादिकमपि न कार्यमित्याह---गृहीत्वेति सार्धेन। नन्वेतन्मन्दिरस्थभगवद्बिम्बविषयमपि स्यादिति चेन्न, तस्य राजाधीनतया बहिर्द्रव्यार्जनार्थमानेतुमशक्यत्वात्, तत्र तादृशशङ्काया एवानवकाशात्॥ 19--20 ॥  
(3.वीथीनां--बक. बख. उ.।) (4. चैव---मु. अटी. बक. अ.।)(5. नहि--मु. अटी.।)  
गायेत् तु भगवद्गाथां यो ग्रामे नगरान्तरे।  
तं प्रभुस्तावकं चैव पूजयेच्चैव सर्वदा॥ 21 ॥  
 श्रीमद्बकुण्ठाभरणादिविरचितदिव्यप्रबन्धगाथागायकानां निरन्तरपूज्यत्वमाहगायेदिति॥ 12 ॥  
विष्णुव्रतपरं चैविष्ण्वायतनवासिनम्।  
विष्ण्वालापकथासक्तं विष्ण्वायतनमार्जकम्॥ 22 ॥  
स्तावकं (6) वैष्णवानां च विष्णुधर्मपरायणम्।  
पर्येष्टिकृद् वैष्णवानां मान्यो वै विष्णुवत् सदा॥ 23 ॥  
 भगवत्कैङ्कर्यपराणां विष्णुवत् पूज्यत्वमाह---विष्ण्विति द्वाभ्याम्। वैष्णवानां पर्येष्टिकृद् वैष्णवधर्मान्वेषणपरः, पूजनार्थं भागवतान्वेषणपर इति वाऽर्थः। " पर्येषणा परीष्टिश्चान्वेषणा च गवेषणा" (2/7/32) इत्यमरः। गायेदिति वचनं शठकोपाद्यर्चनपरम्, विष्णुव्रतपरमित्यादिकं शाण्डिल्याद्यर्चनपरमित्यपि सरसम्॥ 22--23 ॥  
(6. श्रावकं---मु. अटी. बक. बख.।)  
प्रातरुत्थाय चिन्वीयात् स्वारामात् स्वयमेव हि।  
पूजार्थमस्त्रमन्त्रेण पुष्पादीन् प्रयतः सदाः॥ 24 ॥  
यायादरण्यमथवा निर्बाधं हि तदार्जने(1)।  
अकण्टकद्रुमोत्थाश्च कण्टकद्रुमजा अपि॥ 25 ॥  
 भगवदाराधनार्थं पुष्पादीनामाहरणप्रकारमाह--प्रातरिति सार्धेन। " अत्र वैशेषिकार्चनादिषु कदाचित् प्रातः शब्दस्य मुख्यार्थता, अन्यथाऽभिगमनविधिना प्रातः कालोपरोधात्, अन्येषु च सर्वेषु शास्त्रेषु द्वितीयकाल एव द्रव्यार्जनविधानात्। प्रातः शब्देन सन्निकर्षवशात् त्वरातिशयसिद्ध्यर्थं तदुचितकालो लक्ष्यते, " सायं प्रातर्द्विजातीनामशनं विधिचोदितम्" इतिवत्। अत एवात्रत्यमुत्थानं च न स्वापानन्तरभावि, (2)अपि तु---" ततः पुष्पकुशादीनामुत्थायार्जनमाचरेत्"(3) (22/69) इति जयाख्यसंहितोक्तमभिगमनानन्तरं देवसन्निधेरुत्थानम्" (पृ. 129) इति श्रीपञ्चरात्ररक्षायां व्याक्यातम्। एवं व्याख्यानं गृहार्चनप्रकरणे समञ्जसं भवति। मन्दिरे तु प्राभातिकार्चनादीनां कर्तव्यत्वात् तत्र प्रत्यहं प्रातः शब्दस्य मुख्यार्थतैव संभवतीति बोध्यम्।  
 ननु प्रातरुत्थाय चिन्वीयादित्यादिनियमः स्वगृहार्चनपर एव, मन्दिरार्चने तु पुष्पाद्याहरणं परिचारकैः क्रियत इति चेन्न, यत उभयत्रापि स्वार्जितं मुख्यम्, अन्यार्जितं गौणमिति सिद्धम्। ननु तर्हि स्वयमेवोपादानप्रवृत्तः कथं मन्दिरे प्राभातिकाद्यर्चनादि निर्वहेदिति चेत्, शक्तः सर्वं निर्वहत्येव। अशक्तस्य गौणानुष्ठानम्। अन्यथा मन्दिरार्चनपरस्याभिगमनादिपाञ्चकालिकानुष्ठानं कथं सिद्ध्येत्। अत एव हि पारमेश्वरादिषु(4) द्वादशकालार्चनप्रवृत्तस्यापि पाञ्चकालिकधर्मानुष्ठापनावकाशः प्रदर्शितः। परिचारकाश्चेदपि प्रातः कालं विना पुष्पाद्याहरणं पुनः कदा कुर्युः। गृहार्चनार्थमिव तैः संभवकाले संगृहीतं पुष्पादिकं कथं प्राभातिकार्चने उपयुज्यते॥ 24--25 ॥  
(1.र्जनैः--बक. बख.।)(2.स्वप्नान्तर--अ.।) (3.फला--मु.।) (4.पारमेश्वरेनवमाध्याये।)हृद्याः सुगन्धाः कर्मण्या ग्राह्याः सर्वे सितादयः।  
उग्रगन्धा ह्यकर्मण्यास्त्वप्रसिद्धास्तथैव च॥ 26 ॥  
चतुष्पथशिवावासश्मशानावनिमध्यगाः।  
क्षता अशनिपाताद्यैः क्रिमिकीटसमावृताः॥ 27 ॥  
वर्जनीयाः प्रयत्नेन पत्रपुष्पफलादयः।  
अम्बुजानि सुगन्धीनि सितरक्तादिकानि(1) च॥ 28 ॥  
योक्तव्यानि पवित्राणि नित्यमाराधने(2) तु वै ।  
साङ्कुराणि च पत्राणि भूगतान्येवमेव हि॥ 29 ॥  
विहितान्यर्चने नित्यं यथर्तुप्रभवाणि च।  
न गृहे करवीरोत्थैः कुसुमैरर्चनं हितम्॥ 30 ॥  
विशेषतः सकामस्य सिद्धिभूतयुतस्य च।  
अतोऽन्यथा न दोषोऽस्ति दोष उन्मत्तकादिभिः॥ 31 ॥  
सद्योहृतानां विहितस्त्वम्लानानां यथा (3) क्रयः।  
प्रदानमम्बुसिक्तानां तेषां कार्यं न चान्यथा॥ 32 ॥  
निर्दोषतां प्रयान्त्याशु मन्त्रिणामवलोकनात्।  
भवन्ति भक्तिपूतानि हृन्मन्त्रनिरतात्मनाम्॥ 33 ॥  
न कांस्यपात्रे भोक्तव्यं न तत्र विनिवेदयेत्।  
देवाय मधुपर्काद्यं तथा वै सति सम्भवे॥ 34 ॥  
मृण्मयायसपात्रेषु(4) न धूपमपि निर्दहेत्।  
धूपार्थं गुग्गुलुः साज्यो देयश्चाभावतोऽपरः(5)॥ 35 ॥  
सह घण्टारवेणैव दीपार्थं परिवर्जयेत्।  
मेदो मज्जाऽसतीतैलं घृतं तैलविमिश्रितम्॥ 36 ॥  
नाविकं(6) मधुपर्कार्थे दधिक्षीरादिकं शुभम्।  
कौलत्थः(7) कौद्रवः कृष्णशाल्युत्थो नौदनो हितः॥ 37 ॥  
नापक्वान्नं न मांसश्च नारनालविभावितम्।  
न चाराधनकाले तु समुत्तिष्ठेत् त्वरान्वितः॥ 38 ॥  
 अथ पुष्पफलपत्राङ्कुराणां मधुपर्कधूपदीपद्रव्याणां हविः पाकोपयुक्तद्रव्याणां च ग्राह्याग्राह्यत्वनियममाह---अकण्टकद्रुमोत्थाश्चेत्यारभ्य नारनालविभावितमित्यन्तम्। एवं पुष्पादीनां हविः पाकद्रव्याणां च वर्ज्यावर्ज्यविभागः संहितान्तरेषु श्रीपञ्चरात्ररक्षायां (पृ. 127--134) च विस्तरेण विचारितो द्रष्टव्यः ॥ 25--38 ॥  
(1.क्तानि कानिचित्---मु. अटी. बक.।) (2. धकेन तु--मु. टी.।) (3.यदा--मु.।) (4.पात्राणां--बख. अ. उ.।) (5.श्च सुरभिः परः---मु. अटी.।) (6.नाधिकं--अ. उ.।) (7.कौलुत्थः कौलयः कार्ष्ण--मु. अटी.।)  
आ समाप्तिक्रियां(1) चैव उपरोधेन केनचिद्।  
 आराधनकाले केनचित् कारणेन त्वरया नोत्थातव्यमित्याह---नेति॥ 38--39 ॥  
(1.क्रियां--अ. उ.।)  
आधाराद् भगवद्बिम्बाद् भद्रपीठान्मलच्युतिः(2) ॥ 39 ॥  
न कार्या कण्टकैर्लोहैर्मृदुकूर्चादिना विना।  
 बिम्बादिशोधनं शिखिपक्षादिमृदुकूर्चैर्विना कण्टकादिभिर्न कार्यमित्याह--आधारादिति॥ 39---40 ॥  
(2. ज्जलच्युतिः---मु. अटी. बक.।)  
न स्नायान्न स्वपेन्नग्नो न मौनं चाचरेद् गुरोः॥ 40 ॥  
नोच्छिष्टं संस्पृशेत् किञ्चिन्नाश्नीयाद् भगवद्गृहे।  
सन्निकर्षे न चाग्नेस्तु न गृहे मद्यसंकरे॥ 41 ॥  
 स्नानकाले स्वापकाले च विवस्त्रो न भवेत्, गुरुषु भौनं न कुर्यात्, उच्छिष्टं न स्पृशेत्, भगवन्मन्दिरादिषु न भुञ्जीतेति चाह---नेति सार्धेन। अत्र भोजननिषेधमात्रतात्पर्येण निकृष्टोत्कृष्टानां सह पाठः कृति इति बोध्यम्। यथा " श्वयुवमघोनाम्" (6/4/133) इति सहपठिताः पाणिनिना॥ 40--41 ॥  
भक्तानां कृतदीक्षाणां व्यङ्ग्यः (3)शास्त्रार्थ एव हि।  
अन्येषां (4) धर्मशारत्रं च लोभनिर्मुक्तया धिया॥ 42 ॥  
शिष्याणां विष्णुभक्तानां नित्यं कुर्याच्च संग्रहम्।  
 कृतदीक्षाणामेव भगवच्छास्त्रो वाच्यः, तदन्येषां तु केवलधर्मशास्त्रमेव वाच्यमिति, द्रव्यसंग्रहणबुद्धिं विना केवलमुपकारार्थ वैष्णवानां शिष्याणां संग्रहणं कुर्यादिति(5) चाह---भक्तानामिति सार्धेन॥ 42--43 ॥  
(3. व्यङ्गं शास्त्रार्थमेव च---मु. अटी.।)(4.न कुर्यात् तैर्जिगीषुः सन्---मु. अटी.।) (5. दित्याह--अ.।)  
मानमात्सर्यकार्पण्यलोभमोहादयोऽगुणाः॥ 43 ॥  
नेतव्यास्तानवं (6) सर्वे यावज्जीवावधि(7) क्रमात्।  
 स्वनिष्ठाः शिष्यनिष्ठाश्च मानादिदुर्गुणाः कार्श्यं नेतव्या इत्याह--मानेति। तानवं तनुत्वम्, कार्श्यमित्यर्थः॥ 43---44 ॥  
(6.वर्जनीयाः प्रयत्नेन--मु. अटी.।) (7.वधिं--बख. अ.।)  
अकस्मादुपसन्नानां देशान्तरनिवासिनाम्॥ 44 ॥  
इष्टोपदेशः कर्तव्यो नारायणरतात्मनाम्।  
 देशान्तरादागतानां वैष्णवानामिष्टोपदेशः कार्य इत्याह---अकस्मादिति ॥ 44--45 ॥  
यो न वेत्त्याच्युतं तत्त्वं (1)पञ्चरात्रार्थमेव च॥ 45 ॥  
तथा सद्वैष्णवीं दीक्षां नानाशास्त्रोक्तलक्षणाम्।  
न तेन सह सम्बन्धः कार्यो भिन्नक्रमेण तु॥ 46 ॥  
 अवैष्णवेन सह संबन्धो न कार्य इत्याह---य इति सार्धेन ॥ 45--46 ॥  
(1. पाञ्च--बक.।)  
न शास्त्रार्थस्य शास्त्राणां बुद्धिपूर्व उपप्लवः।  
आचर्तव्य इहाज्ञानात् (2) पारम्पर्यक्रमं विना॥ 47 ॥  
 शास्त्रशास्त्रार्थयोः साङ्कर्यं न कार्यमित्याह---नेति। एतद्वचनतात्पर्यमेवमुक्तं श्रीपञ्चरात्रक्षायाम्---" अस्खलितपारम्पर्यप्रत्यभिज्ञानेषु स्थानेषु परिदृश्यमानप्रमाणमूलान्याचारपरम्परागृहीतानि च कर्माणि न मात्रयापि परिहाप्यानि,(3)न च तद्विरुद्धान्युपादेयानीत्युक्तं भवति" (पृ. 5) इति॥ 47 ॥  
(2.इहाऽज्ञत्वात्--बक. बख., इहाऽज्ञात्वा--अ. उ.।)(3.हाप्य च तद्विरुद्धानीत्युक्तं भवतीति--अ. म.।)  
प्रष्टव्यो भगवद्भक्त आप्तो लक्षणकोविदः।  
प्रसिद्ध आर्जवे वृद्धो नष्टं शास्त्रार्थलक्षणम्॥ 48 ॥  
 चिरकालराष्ट्रक्षोभादिना प्रस्खलितपारम्पर्यप्रत्यभिज्ञानेषु स्थानेषु वृद्धमुखात् तज्ज्ञातव्यमित्याह---प्रष्टव्य इति॥ 48 ॥  
मुद्रामण्डलमन्त्रागां निस्सन्देहपरेण च।  
भवितव्यं गुरूणां च सकासात् सर्वदैव हि॥ 49 ॥  
 मुद्रामण्डलमन्त्राश्च गुरोः सकाशान्निः सन्देहं ज्ञातव्या इत्याह---मुद्रेति॥ 49 ॥  
न च सर्वज्ञमन्त्राणां विना भावांशकेन तु।  
आनुकूल्यं गवेष्टव्यं मुक्त्वा मण्‍डलदर्शनम्(4)॥ 50 ॥  
 भगवन्मन्त्राणां सिद्धारिवीक्षणादिनाऽऽनुकूल्यान्वेषणं न कार्यमित्याह---न चेति॥ 50 ॥  
(4.नात्--बक. बख.।)  
नाभिचक्रे तु हृत्पद्मे कन्दमूले गलावटे(5)।  
भ्रूमध्ये ब्रह्मरन्ध्रे च स्थानेष्वेतेषु मन्त्रराट्॥ 51 ॥  
स्मर्तव्यः सूर्यसंकाशः प्रवासे शयनेऽध्वनि।  
 स्वशरीरे मन्त्रनाथस्मरणस्थानानि तत्कालांश्चाह---नाभीति सार्धेन॥ 51--52 ॥  
(5. कुला--अ. उ.।)  
मृगसूकरमांसानि नाद्यान्मीनोत्थितानि च॥ 52 ॥  
न हंसकच्छपीयानि न शृङ्गाटपलानि च।  
 सिंहसूकरादिरूपैर्भगवतोऽवतीर्णत्वात् (1) तत्तन्मांसानि न भक्षयेत्। तथा चतुष्पथविक्रीतमांसानि च न भक्षयेदिति चाह---मृगेति। मृगसूकरादिषु भगवद्बुद्धिरेव कार्येति भावः। उक्तं खलु नृसिंहकल्पे समयोपदेशप्रकरणे---  
दूरादेव नमस्कार्यो मृगराड् व्याघ्र एव वा।  
तदाकृतिर्मृगो वान्यो तच्चर्मापि च (2) नारुहेत्॥ (17/129)इति।  
 एवं मांसनिषेधश्च कृतयुगविषयः, कलौ सामान्यतो निषेधात्॥ 42--43 ॥  
(1.तन्मांसानि--अ.।)(2.न चारु--म.।)  
न तथा पद्मबीजानि न वटाग्रं समारुहेत्॥ 53 ॥  
छेद्यमानं न तत्पश्येत् तद्दलं नाङ्‌घ्रिणा स्पृशेत्।  
 एवं पद्मस्य भगवदाश्रितत्वात् तद्बीजानामभक्ष्यत्वम्, भगवतो वटपत्रशायित्वात् तदारोहणादिनिषेधं चाह--न तथेति॥ 53--54 ॥  
पुण्यक्षेत्रं महातीर्थं सिद्धाश्रममनुत्तमम्॥ 54 ॥  
वैष्णवीं पर्षदं वापि व्यक्तिस्थानं तथाच्युतम्।  
आसाद्य मण्डलं कृत्वा चक्रं वा द्वादशारकम्॥ 55 ॥  
निर्वाहणीयं विधिवत् चातुर्मास्यं महामते।  
गृहे संयमपूर्वं वा चक्रं (3)कृत्वा तु कुड्यगम्॥ 56 ॥  
चतुर्विधेन रजसा प्रतिमाया अथाग्रतः।  
 चातुर्मास्यव्रतानुष्ठानस्थानान्याह---पुण्यक्षेत्रमिति त्रिभिः॥ 54--57 ॥  
(3. क्रमं--मु. अटी.।)  
संयुक्तानपि(4) पूर्वोक्तैरेतांश्च समयान्(5) सदा॥ 57 ॥  
निर्वाहकाणां भक्तानां प्रयच्छेत् सततं गुरुः।  
 एतान् समयान् निर्वाहकाणां शिष्याणामुपदिशेदित्याह--संयुक्तानिति। पूर्वोक्तैः श्रीनृसिंहकल्पोक्तैः(6) समयैरित्यर्थः॥ 57--58 ॥  
(4.नथ--अ.) (5.समयांस्तदा--अ.।) (6.सप्तदशे परिच्छेदे 124--139) श्लोकेषूक्तैः।)  
ज्ञात्वा निर्वाहकं भक्तं तस्यादौ देशिकेन तु॥ 58 ॥  
समुद्दिश्यास्तु(1) ते सर्वे निर्वहत्यथ येषु वै।  
 पूर्वं शिष्यस्य निर्वाहकतां ज्ञात्वा तस्य समया उपदेष्टव्याः। ततस्तस्य येषु येषु निर्वाहः संभवति, स तेषु तेषु समयेषु पुनर्यथा समयच्युतो न भवेत्, तथा नियोजनीय इत्याह---ज्ञात्वेति सार्धेन॥ 58--59 ॥  
(1.श्याश्च मन्त्रार्हा--उ.।)  
तेषु तेषु नियोक्तव्यो यथा न च्यवते पुनः॥ 59 ॥  
घावन्ति(2) समयघ्नस्य सविघ्नास्तु विनायकाः।  
विमुखाः सिद्धयो यान्ति ह्यापदो हि भवन्ति च॥ 60 ॥  
ज्ञात्वैवं सावधानेन निर्वक्तव्यं(3) हि तान् प्रति।  
समयभ्रष्टस्यानिष्टपरम्परा संभवति, अतः सावधानं समयाः पालनीया इत्याह---धावन्तीति सार्धेन। विनायका दुष्टग्रहविशेषा इत्यर्थः। " भूतप्रेतपिशाचाश्च यक्षरक्षोविनायकाः (10/6/27) इति श्रीभागवते। समयघ्नस्य धावन्ति समयघ्नं प्रति धावन्तीत्यर्थः॥ 60--61 ॥  
(2.यावन्ति--अटी. बक. अ.।) (3.भवितव्यं--उ.।)  
सारमादाय वै बुद्ध्या निर्मथ्य नियमोदधिम्॥ 61 ॥  
कृपया गुरुणा देयं(4)समयानां तु पञ्चकम्।  
एतेषु समयेषु सारभूतमग्निभक्तिगुरुभवत्यादिपञ्चकं विशेषेणोपदेष्टव्यमित्याह---सारमिति सार्धेन॥ 61--62 ॥  
(4.देयमशठानां--मु. बक. बख. अ. उ.।)  
भक्तिरग्नौ गुरौ मन्त्रे शास्त्रे तदधिकारिणि॥ 62 ॥  
नियतं पञ्चकस्यास्य(5) यथावत् परिपालनात्।  
अनुष्ठानात् तु नान्येषां स्वातन्त्र्येण यथेच्छया॥ 63 ॥  
भव्यानां(6) मनसोऽभीष्टाः प्रवर्तन्ते हि सिद्धयः।  
एतत्समयपञ्चकस्य परिपालनादन्येषां समयानामननुष्ठानेऽपि मनोऽभीष्टसिद्धिमान् भवतीत्याह---नियतमिति सार्धेन। अथवा गुर्वादिचोदनां विनाऽन्येषां कर्मणां स्वच्छन्दस्वातन्त्र्येणानुष्ठानाभावाच्चेत्यर्थः(7)।यद्वा (आनन्दः?) क्रियापदेनान्वये परिपालनादिति(8) ल्यब्‌लोपे पञ्चमी॥ 63--64 ॥  
(5.कं चास्य--मु. अटी. बक. बख.।) (6.हव्यानां-अ.)(7.स्वच्छन्दं--अ.।) (8.नमिति-अ.)  
येऽनिर्मलेन मनसा उपरोधात् तु कुर्वते॥ 64 ॥  
पालनं समयानां च ते मज्जन्त्यसितेऽध्वनि।  
सुप्रसन्नेन मनसा यथैतत् परिपाल्यते॥  
तथा प्रसादमभ्येति स्व आत्मा तु (1) हितैषिणाम्॥ 65 ॥  
एवं समयपरिपालनं कुर्वतामपि मनः कालुष्ये सति नैष्फल्यं तदभावे साफल्यं चाह--य इति द्वाभ्याम्। अनिर्मलेनेति पदच्छेदः॥ 64--65 ॥  
(1. हि कर्मिणाम्--उ.।)  
नूनं कालुष्यमुक्तानां स्थितानासिह सत्पथे।  
(2)समयिसाधकाचार्यपुत्रकाणां भवेच्छुभम्॥ 66 ॥  
इति श्रीपाञ्चरात्रे(3) श्रीसात्वतसंहितायां समयविधिर्नाम(4)  
(5) एकविंशः परिच्छेदः॥  
अतश्चतुर्विधशिष्याणामपि मनः कालुष्यरहितानामेव शुभं भवेदित्याह--नूनमिति॥ 66 ॥  
इति श्रीमौञ्ज्यायनकुलतिलकस्य यदुगिरीशचरणकमलार्चकस्य  
योगानन्दभट्टाचार्यस्य तनयेन अलशिङ्गभट्टेन विरचिते  
सात्वततन्त्रभाष्ये एकविंशः (6) परिच्छेदः॥  
(2.समये--मु. बक. बख. अ. उ.।) (3.पञ्च--उ.।) (4.\`नाम' नास्ति--बक. बख. उ.।)(5.एकविंशतितमः--उ., विंशतितमः--अ.।)(6.विंशतिः--म.।)  
------------\*\*\*\*\*\*\*\*\*\*\*\*---------------?  


(1)द्वाविंशः परिच्छेदः  
सङ्कर्षण उवाच(2)  
लक्षणं ज्ञातुमिच्छामि चतुर्णां(3) देव साम्प्रतम्।  
विज्ञातव्यास्तु कैर्लिङ्गैर्भेदस्तेषां तु किं कृतः॥ 1 ॥  
अथ द्वाविंशः परिच्छेदो व्याख्यास्यते। इह पूर्वं परिच्छेदान्ते सूचितानां सामयिकादीनां चतुर्णां लक्षणं पृच्छति संकर्षणः---लक्षणमिति॥ 1 ॥  
(1.एकविंशतिमः---अ.।) (2.\`उवाच' नास्ति--मु. अटी.।) (3. वर्णानां--उ.।)  
श्रीभगवानुवाच(4)  
यः श्रीमान् श्रद्दधानस्तु मतिमान् सुदृढव्रतः।  
सत्यवाग् भगवद्भक्तो मिताशी सङ्गवर्जितः॥ 2 ॥  
गुर्वाराधननिष्ठस्तु स्थिरबुद्धिरतन्द्रितः।  
सद्वैष्णवकुले जातः सुसंस्कारैः सुसंस्कृतः॥ 3 ॥  
पुरा मापितृभ्यां तु नीतः सद्योग्यतापदम्(5)।  
विमुक्तसङ्करो दान्तः परत्र भयशङ्कितः॥ 4 ॥  
साधुसङ्गसमाकाङ्क्षी(6) शास्त्रार्थास्वादलम्पटः।  
तत्सञ्चयव्यसनवान् धार्मिकाणां पथि स्थितः॥ 5 ॥  
शुभकर्मरतो नित्यमदीनः सत्त्ववान्(7) क्षमी।  
धीरो दयापरश्चैव साधूनामुपकारकृत्॥ 6 ॥  
निर्मलाम्बरधारी च विमलाङ्गः सदैव हि।  
प्रियभाषी प्रसन्नास्यः परद्रव्येष्वलोलुपः॥ 7 ॥  
परदारस्पृहामुक्तः सद्विवेकपदाश्रितः।  
क्षत्रविट्शूद्रजातीयो मद्यमांसेष्वलम्पटः॥ 8 ॥  
शौचस्वाध्यायनिरतः सन्तुष्टः सततोद्यतः(8)।  
(9) उच्छिष्टवर्जनपरश्चक्रतप्ततनुः सदा॥ 9 ॥  
(10)मानमात्सर्यकार्पण्यपरित्यागपरो महान्।  
दैवे पित्र्ये सदोद्युक्तो दम्भाचारविवर्जितः॥ 10 ॥  
निः शेषाणामकर्मण्यद्रव्याणां परिहारकृत्।  
मातुर्जनकनिष्ठानां सद्बन्धूनां च वत्सलः॥ 11 ॥  
उक्तनिर्वाहकश्चा(11) भीर्नित्यं नीचासनप्रियः।  
सर्वेषामूर्ध्वतो नित्यं स्थितिकामपरायणः॥ 12 ॥  
वंशोद्धारैकरतया(12) सुधियाऽलङ्कृतः सदा।  
गुरुप्रसादादन्यत्र स्वगृहे वा गुरोर्गृहे॥ 13 ॥  
लब्धदर्शनमात्रो वै मन्त्रमूर्तेस्तु मण्डले।  
गुरुदृग्वीक्षणेनैव प्रोक्षणेनेव(13) संस्कृतः॥ 14 ॥  
बुद्ध्यते तावता चैव कृतार्थोऽस्मीति साम्प्रतम्।  
ततः प्रभृतिकालाच्च सुप्रसन्नाच्च(14) देशिकात्॥ 15 ॥  
पाठपूर्वं हि शास्त्रार्थमभ्यर्थयति योऽनिशम्।  
श्रुत्वा विचारयत्यर्थानेकान्ते विजने स्थितः॥ 16 ॥  
नाभिमानपदं याति सुसम्पूर्णोऽपि(15) चोदितः।  
शिक्षयत्यथ नान्येषां (16) लुब्धः स्वार्थस्य सिद्धये॥ 17 ॥  
नोद्‌ग्रायहति शास्त्रार्थमभ्यर्थयति(17) योऽनिशम्।  
न विक्रियामवाप्नोति ह्याक्षिप्तेऽप्यथ संसदि(18)॥ 18 ॥  
न मन्यते(19) तदा सम्यग् विजेष्यामीति वादिनः।  
कुण्डमण्डलमुद्रास्त्रपीठबिम्बालयेषु च॥ 19 ॥  
समन्त्रेषु च बुद्धिस्थं नित्यं कुर्याच्च संग्रहम्(20)।  
अयनादिषु कालेषु प्रत्यहं त्वस्य सम्भवात्॥ 20 ॥  
देवमर्चापयेत् कुर्यात् स्वयं वा मान्त्रमर्चनम्।  
गुर्वादिष्टो गुरूणां च कुर्यात् पादाभिवन्दनम्॥ 21 ॥  
कार्या तेषां न जिज्ञासा यया यान्त्यप्रसन्नताम्।  
प्रसाद्य विधिवत् पृच्छेदबुद्धमथ विस्मृतम्॥ 22 ॥  
विज्ञातमथवा(21) ज्ञातमाचार्यैः परिचोदितः।  
क्लृप्तां(22) तेषां स्वकां मुद्रां गुप्तां कृत्वा प्रकाशयेत्(23) ॥ 23 ॥  
संस्कृतश्रुतपाठाभ्यां स्वगुरुं प्रार्थयेत् ततः।  
भगवद्यागपूर्वं तु पुत्रकाख्यं परं पदम्॥ 24 ॥  
असन्निधानात् स्वगुरोः प्रार्थयेत् तत्प्रतिष्ठितम्(24)।  
तदभावात् तु वै चान्यं क्रमात् सद्वैष्णवो हि यः॥ 25 ॥  
नान्यदर्शनसंस्थं तु गुरोर्यस्मादवैष्णवात्।  
कर्मतन्त्रं समन्त्रं च द्रव्यसामान्यजं(25) फलम्॥ 26 ॥  
नूनं वैफल्यमायाति तस्मात् तं परिवर्जयेत्।  
द्रव्यमन्त्रक्रियाभावभेदात् फलमनश्वरम्॥ 27 ॥  
जायते कर्मिणां शश्वदभेदाद् वै ह्यकर्मिणाम्(26)।  
(27) सर्वत्र समबुद्धीनामात्मन्यभिरतात्मनाम्॥ 28 ॥  
लोकाचारवियुक्तानां यज्ञविग्रहिणां तु वै।  
ज्ञात्वैवं सह वै यस्य सम्बन्धः सफलो भवेत्॥ 29 ॥  
सर्वदा स उपास्तव्य इहामुष्मिकसिद्धये।  
लिङ्गैरेतैः परिज्ञेयः सहजोत्थैरकृत्रिमैः॥ 30 ॥  
आचार्यैः समयी नाम शिष्यो जात्या चतुर्विधः।  
एवं पुत्रकपूर्वो ये परिज्ञेयास्तु ते त्रयः॥ 31 ॥  
 एवं पृष्टो वासुदेवः पूर्वं समयिलक्षणमाह--यः श्रीमानित्यारभ्य शिष्योजात्या चतुर्विध इत्यन्तम्। एवं च यथोक्तलक्षणविशिष्टो दीक्षोक्तरीत्या नेत्रबन्धविमोचनपूर्वकं लब्धमण्डलदर्शनमात्रः शास्त्रार्थग्रहणशीलोऽयनादिविशेषेष्वेव भगवदर्चनपरो यः स समयीति ज्ञेयः॥ 2--31 ॥  
(4.\`उवाच' नास्ति--मु. अटी.।) (5. परम्--बक. बख.।) (6.मसाकाङ्क्षी--मु. अटी.।)(7.सत्य--बक. बख. अ.।) (8.त्थितः--अ.।) (9.उत्कृष्टमध्यमन्यूनतपः--बक. बख. अ. उ.।)(10.मनोवाग्‌दृष्ट--बक. बख. अ. उ.।) (11.स्त्यागी--उ.।) (12.द्धारणभूतायाः--बक., द्धरण--उ.,भूताय--अ.।)(13.नैव--अ. उ.।) (14.सुप्रश्नाच्च सु--बख., सुप्रसन्नांश्च देशिकान्--अ.।)(15.र्णे तु--बख.।) (16.यल्लुब्धं स्वार्थ--बख.,यल्लब्धं स्वार्थ--अ., यल्लब्धं स्वात्म--उ.।) (17. \`भ्यार्थयति योऽनिशम्। न विक्रियामवाप्नोति ह्या' नास्ति--अ. उ.।) (18.शंसति--उ.।) (19.मन्येत कदा---बख. अ. उ.।)(20. ग्रहे--बख.।) (21.मपि च--बख.।) (22. कृत्वा--बख., कस्त्वं--अ., अस्त्वं--उ.।) (23.प्रशान्त--अ., प्रशात--उ.।)(24.स प्रति--उ.।) (25.संघातजं--मु. अटी.।)(26.द्वैश्य---मु. अटी. बक. बख.।) (27. सर्वतः उ.।)  
 पुत्रकस्य विशेषलक्षणान्याह--विज्ञाता गुरुणा यस्येत्यारभ्य स्वपुत्रादधिकः सदेत्यन्तम्। एवं च सम्यग् गृहीतशास्त्रार्थः पुत्रपदार्होऽयमिति गुरुणा ज्ञातः। मण्डलोपरि प्रक्षेपितपुष्पाञ्चलिकस्तदा प्रभृत्यत्राच्युतमर्चयेति गुरुणानुज्ञातो बिम्बे मण्डलेऽप्सु वा प्रत्यहं ध्यानन्यासवह्नितर्पणानि विना मन्त्रमात्रार्चनपरः शास्त्रार्थपर्यालोचनादिशीलो यः स पुत्रक इति ज्ञेयः॥ 32--41 ॥  
किन्तु तस्य(1) विशेषो यस्तमिदानीं निबोधतु।  
पूर्वोक्तानि समयिलक्षणानि पुत्रकादिषु त्रिष्वपि समानानि। तद्विशेषांस्तूपरिवक्ष्यामीत्याह--एवमिति॥ 32 ॥  
(1.यस्य--अ. उ.।)  
विज्ञाता गुरुणा यस्य विनियोगात् कृतार्थता॥ 32 ॥  
स्वल्पमध्योत्तमाद्येन शिक्षितेनागमेन च।  
तस्यानुग्रहबुद्ध्या तु आहूतस्याच्युतालये(2)॥ 33 ॥  
कृत्वा निरीक्षणाद्यं च देवधाम्नि (3) तु क्षेपयेत्।  
तुष्टो मन्त्रमयं सम्यक् सार्घ्यपुष्पाक्षताञ्जलिः(4) ॥ 34 ॥  
ततः प्रभृति कालाच्च ध्यानं न्यासादिकं विना।  
पूजनं मन्त्रमात्रेण वह्नितर्पणवर्जितम्॥ 35 ॥  
योग्यतापदसिद्ध्यर्थं दत्तं बिम्बेऽप्य वा स्थले।  
सामान्यविधिना चोक्तो गुरुणा चार्चयाच्युतम्(5)॥ 36 ॥  
स तथेति तदुक्तं च (6) मत्वाऽऽस्ते(7) मुदितः(8) सदा।  
आलोचयंस्तु शास्त्रार्थं स्वमुद्रामुद्रितं(9) तु वै॥ 37 ॥  
शक्त्या निरीक्षमाणं च योगक्षेमादिकं गुरोः।  
तदाराधननिष्ठस्तु तच्चित्तस्तत्परायणः॥ 38 ॥  
समाक्षिप्तस्तदादेशान्मन्त्रमुद्राद्वयं विना।  
कीर्त्यर्थं स्वगुरोर्ब्रूयात ज्ञातं शास्त्रार्थमुत्तमम्॥ 39 ॥  
विचार्य स्वधिया सम्यग् वैष्णवानां हि संसदि।  
(10)यथा नैति जनानां च मध्ये मात्सर्यभूमिताम्॥ 40 ॥  
स शिष्यः पुत्रको नाम स्वपुत्रादधिकः सदा।  
पुत्रकस्य विशेषलक्षणान्याह--विज्ञाता गुरुणा यस्येत्यारभ्य स्वपुत्रादधिकः सदेत्यन्तम्। एवं च सम्यग् गृहीतशास्त्रार्थः पुत्रपदार्होऽयमिति गुरुणा ज्ञातः। मण्डलोपरि प्रक्षेपितपुष्पाञ्चलिकस्तदा प्रभृत्यत्राच्युतमर्चयेति गुरुणानुज्ञातो बिम्बे मण्डलेऽप्सु वा प्रत्यहं ध्यानन्यासवह्नितर्पणानि विना मन्त्रमात्रार्चनपरः शास्त्रार्थपर्यालोचनादिशीलो यः स पुत्रक इति ज्ञेयः॥ 32--41 ॥  
(2.आभू--मु. अटी.।) (3.वदेत् स्वयम्--मु. अटी.।) (4. हिता-बख. अ. उ.।) (5.त्रार्चना--अ., त्रार्चया--उ.।) (6.\`च मत्वाऽऽस्ते" क्षेमादिक' नास्ति--उ.।) (7.मत्त--मु. अटी.।) (8.तस्तदा---अ.।) (9.तस्तु--अ.।)(10. यथाभ्येति--उ.।)  
साधकाख्ये विशेषो यस्तमिदानीं निबोध(1) मे॥ 41 ॥  
पूर्ववल्लब्धदीक्षस्तु मन्त्राराधनतत्परः।  
स्नानादिनाऽखिलेनैव देवभूतेन कर्मणा॥ 42 ॥  
सिद्धये स्वात्मनश्चैव न(2) लोकाराधनाय च।  
वने वायतनोद्देशे स्वगृहे वा मनोरमे॥ 43 ॥  
मन्त्रसेवार्घ्यदानं च कुर्यान्मन्त्रव्रतं महत्।  
परमः पालनीयश्च तेनैष(3) समयः सदा॥ 44 ॥  
यदतीव च संलब्धं यच्छक्त्यानन्दमात्मनि(4)।  
तदाश्चर्यं न वक्तव्यं पूजापूर्वं गुरोर्विना॥ 45 ॥  
आत्मीयमुद्रासंयुक्तो नित्योद्युक्तः स्वकर्मणि।  
श्रद्धया यः स बोद्धव्यः साधको भगवन्मयः॥ 46 ॥  
अथ साधकलक्षणमाह--साधकाख्ये विशेषो य इत्यारभ्य साधको भगवन्मयइत्यन्तम्। एवं च यावन्तं पूर्वोक्तदीक्षया संस्कृत आयतने वने भवने वा यथाविधिध्यानन्यासादिभिः सह मन्त्रार्चनं कुर्वन् जपादिभिस्तत्साधनपरो यः स साधक इति बोध्यः॥ 41--46 ॥  
(1.धतु--अ.।) (2.लोकानां साधनाय--मु. अटी.।) (3.तेनैव--मु. अटी.)(4.त्मनः--अ.।)  
लिङ्गैः पूर्वोदितैर्युक्तस्त्वभियुक्तो(1) विशेषतः।  
अनुग्रहार्थं गुरुणा भक्तानां विनियोजितः॥ 47 ॥  
पदानि पदमन्त्राणां सार्थकानि च वेत्ति यः।  
वाच्यवाचकभावेन साङ्गानङ्गवशेन (2) वा(3)॥ 48 ॥  
करविग्रहकह्लारचक्रन्यासार्थमेव च।  
समेन विषमेणैव सकृच्चित्रादिकेन(4) च॥ 49 ॥  
तेषामर्थवशाच्चैव विनियोगं हि वस्तुषु।  
ध्यानदैवतविज्ञानाद् व्यापकत्वं तु चाध्वनि॥ 50 ॥  
निर्लिङ्गं देवतानां च शब्दब्रह्मत्वमेव हि।  
यथावदनुजानाति स्ववर्णैः प्रागुदीरितम्॥ 51 ॥  
साङ्कर्यमागमानां च वेत्ति वाक्यवशात् तु यः।  
तत्र वै त्रिविधं वाक्यं दिव्यं च मुनिभाषितम्॥ 52 ॥  
पौरुषं चारविन्दाक्ष(5) तद्भदमवधारय।  
यदर्थाढ्यमसन्दिग्धं स्वच्छमल्पाक्षरं स्थिरम्(6)॥ 53 ॥  
तत्पारमेश्वरं वाक्यमाज्ञासिद्धं च(7) मोक्षदम्।  
प्रशंसकं वै(8) सिद्धीनां संप्रवर्तकमप्यथ॥ 54 ॥  
सर्वेषां रञ्जकं गूढं निश्चयीकरणक्षमम्।  
मुनिवाक्यं तु तद्विद्धि निश्चयीकरणक्षमम्॥ 55 ॥  
अनर्थकमसम्बद्धमल्पार्थं शब्दडम्बरम्।  
अनिर्वाहकमाद्योक्तेर्वाक्यं तत्पौरुषं स्मृतम्॥ 56 ॥  
हेयं चानर्थसिद्धीनामाकरं(9) नरकावहम्।  
प्रसिद्धार्थानुवादं यत् संगतार्थं(10) विलक्षणम्॥ 57 ॥  
अपि चेत् पौरुषं वाक्यं ग्राह्यं तन्मुनिवाक्यवत्।  
एवमादेयवाक्योत्थ आगमो यो महामते॥ 58 ॥  
सन्मार्गदर्शनं (11) कृत्स्नं विधिवादं च विद्धि तम्।  
तत्प्रामाण्यात् तु यत्किञ्चित् समभ्यूह्य यथार्थतः॥ 59 ॥  
पूर्वापराविरोधेन निर्वाहयति सर्वदा।  
भक्तानां चोदितस्त्वेवं पदवाक्यप्रमाणवित्॥ 60 ॥  
स्वमुद्रालङ्कृतश्चापि यः सदा चक्रधृक् चरेत्।  
स देशिको निबोद्धव्यः सर्वैः सामयिकैर्गुणैः(12)॥ 61 ॥  
 अथाचार्यलक्षणमाह---लिङ्गैः पूर्वोदितैर्युक्त इत्यारभ्य सर्वैः सामयिकैर्गुणैरित्यन्तम्। अथ प्रसङ्गात् शास्त्रसङ्करभेदं दिव्यादिभेदैरागमत्रैविध्यमपि दर्शितम्। तत्र मुनिभाषितस्यापि सात्त्विकादिभेदैस्त्रैविध्यमैश्वर(1/47-63)-पारमेश्वरा(10/347-374) दिषूपबृंहितं ग्राह्यम्। एतत्साङ्कर्याविचारः श्रीपञ्चरात्ररक्षायां बहुशः प्रतिपादितो द्रष्टव्यः। " अनिर्वाहकमाद्योक्तेरिति दिव्यमुनिभाषितयोर्विरुद्धार्थत्वमुच्यते। असंबद्धमिति पूर्वापरविरुद्धत्वम्" पृ.(29) इति पौरुषवाक्यलक्षणप्रकरणोक्तं पदद्वयमपि तत्रैव व्याख्यातम्। एवं च पूर्वोक्तलक्षणैर्युक्तो व्रतादिभिः सिद्धमन्त्र आचार्याभिषेकेनाभिषिक्तः पदमन्त्राद्यर्थज्ञानसंपन्नो यः स आचार्य इति बोध्यः।  
 ननु "पूर्ववल्लब्धदीक्षः" (22/42) इति साधकस्य। " लिङ्गैः पूर्वोदितैर्युक्तः" (22/47) इत्याचार्यस्य च प्राप्तदीक्षत्वमुक्तं भवति, समयिपुत्रकयोस्तु तन्नास्ति, तथापि तयोर्मन्त्रमात्रार्चने कथमधिकारः सिद्ध्यति? दीक्षाकालमन्तरा तयोर्मन्त्रः कदा प्राप्त इति चेत्, मध्ये (13)(कमनीया?किमनया) शङ्कया, वचनात् प्रवृत्तिः वचनान्निवृत्तिः। अदीक्षितानामर्चना (न) धिकारप्रतिपादकानि वचनानि तु मुद्रान्याससहितार्चनाधिकारनिषेधपराणि बोद्ध्यानि। मन्त्रस्तु मण्डलदर्शनानन्तरं शास्त्राभ्याससमय एव संगृह्यते॥ 47--61 ॥  
(1.षिक्तो--अ. उ.।)(2. साङ्गनाङ्ग--मु. अटी.।) (3.च-उ.।)(4.सकृद् द्वि--उ.।)(5.त्वर--अ. उ.)(6.स्मृतम्--मु. अटी.।) (7.हि--मु. अटी. बक.।) (8.हि-मु. अटी. बक.)।(9.स्यादर्थ--अ.।)(10.\`संगतार्थ....यत्किञ्चित्' नास्ति--उ.।) (11.समार्ग--बक. बख.।)(12.सामयिकादिकैः---बख. अ. उ., सामयिकैर्गुणैः--अटिं।)(13.ह्येक--अ.।)  
वेदयत्यन्यथात्मानं(1) (2) योऽन्यस्मिन् योजितं पदे।  
कृत्वापेक्षां तु हृदये स यादि नरकेऽधमः॥ 62 ॥  
नो भाजनं स्यात् सिद्धीनां क्रमत्यागे कृते सति।  
 समयिपुत्राद्यवरपदस्थोऽपि(3) प्रतिष्ठापेक्षया साधकाचार्यपदारूढत्वेनात्मानं वेदयति, तस्य महत्तरं दोषमाह---वेदयतीति सार्धेन॥ 62--63 ॥  
(1.चोद--उ.।) (2.योऽयमन्यो जितः--बक. बख., मयाऽस्मिन् योजितः--अ., योऽस्मिन् संयोजितः परे--उ.।) (3. समयी पुत्रावर--अ.।)  
स्वमाचारं(1) स्वकां जातिं स्वगोत्रं स्वगुरोर्गृहम्॥ 64 ॥  
एवं स्वाचारजातिगोत्रादिगोपनेऽपि पातित्यं संभवतीत्याह---एवमिति सार्धेन। प्राङ्निषिद्धेन मन्त्रमुद्रादिनेत्यर्थः,  
 समाक्षिप्तस्तदादेशान्मन्त्रमुद्राद्वयं विना।  
 कीर्त्यर्थं स्वगुरोर्ब्रूयाद् ज्ञातं शास्त्रार्थमुत्तमम्॥ (22/39)  
इत्यादिभिस्तेषां प्रकाशन(स्य) निषिद्धत्वात्। अतस्त्वहङ्कारादुत्कृष्टत्वकथनं च न कार्यम्॥ 63--64 ॥  
(1.स्वपदम्, गोपायति, स्वमाचारमिति पङ्‌क्तित्रयक्रमः---अटी.।)  
तस्माच्छ्रेयोऽर्थिना नित्यं नाभिमानं न तत्क्षयात्(2)।  
अधरोत्तरता सम्यग् आचर्तव्या च कुत्रचित्॥ 65 ॥  
वास्तविकार्थकथनं श्रेयस्करमित्याह--तस्मादिति॥ 65 ॥  
(2.तत्क्षणात्--उ.।)  
सङ्कर्षण(3) उवाच(4)  
मुद्राचतुष्टयं देव कीदृग्लक्षणलक्षितम्।  
ज्ञायते यत्परिज्ञानाद् देशिकान्तं चतुष्टयम्॥ 66 ॥  
पूर्वोक्तसमयिपुत्रकादिज्ञापकतत्तन्मुद्राचतुष्टयलक्षणं पृच्छति संकर्षणः--मुद्रेति॥ 66 ॥  
(3. \`सङ्कर्षण'नास्ति---उ.।) (4.\`उवाच' अ. विहाय कुत्रापि नास्ति।)  
श्रीभगवानुवाच(5)  
यत्पूर्वं नृहरेः प्रोक्तं शिरोमुद्रादिपञ्चकम्।  
तदङ्गुष्ठविनिर्मुक्तं विद्धि न्यूनाङ्गुलैः क्रमात्॥  
चतुष्टयं चतुर्णां तु गुर्वन्तानां यथास्थितम्॥ 67 ॥  
इति श्रीपाञ्चात्रे(6) श्रीसात्वतसंहितायामधिकारिमुद्राभेदविधिर्नाम(7) (8)  
द्वाविंशः(9) परिच्छेदः॥  
एवं पृष्टो वासुदेवः पूर्वं नृसिंहकल्पोक्त(16/102) शिखामुद्रादिचतुष्टयमेव समयिपुत्रका(णां? दीनां) मुद्राचतुष्टयमित्याह---यदिति सार्धेन॥ 67 ॥  
(5. भगवान्---मु. अटी. बक. बख.।)(6.पञ्च--बख. अ. उ.।) (7.चतुर्विधशिष्याचार्यलक्षणं नाम--बक.।)(8.\`नाम' नास्ति--बख. अ. उ.।) (9.द्वाविंशतिः--बख., द्वाविंशतितमः--उ., एकविंशतितमः--अ.।)  
इति श्रीमौञ्ज्यायनकुलतिलकस्य यदुगिरीशचरणकमलार्चकस्य  
योगानन्दभट्टाचार्यस्य तनयेन अलशिङ्गभट्टेन विरचिते।  
सात्वततन्त्रभाष्ये द्वाविंशः परिच्छेदः॥  
-----------\*\*\*\*\*\*\*\*\*\*\*\*\*\*\*\*\*--------------  


(1)त्रयोविंशः परिच्छेदः  
नारद उवाच(2)  
कामपालेन देवेशस्त्वथ ब्राह्मणसत्तमाः।  
चोदितो यत् तदधुना कथयामि समासतः॥ 1 ॥  
 अथ त्रयोविंशः परिच्छेदो व्याख्यास्यते। इह संकर्षणेन वासुदेवो यत्पृष्टस्तत् कथयामीत्याह---कामपालेनेति॥ 1 ॥  
(1.द्वाविंशः--अ.)(2. स्थानत्रयेऽप्युवाचपदं नास्ति--मु. अटी.।)  
सङ्कर्षण उवाच(3)  
ज्ञातो विभवदेवानां देव बीजगणो मया।  
अधुना ज्ञातुमिच्छामि तत्पिण्डनिचयो हि यः॥ 2 ॥  
 प्रश्नप्रकारमाह--ज्ञात इति॥ 2 ॥  
(3. स्थानत्रयेऽप्युवाचपदं नास्ति--मु. अटी.।)  
श्रीभगवानुवाच(4)  
यथाक्रमोदितानां च देवानां विनिबोधतु।  
पिण्डमन्त्रगणं मत्तः सावधानेन चेतसा॥ 3 ॥  
 एवं पृष्टो वासुदेवः पिण्डमन्त्रान् शृण्वित्याह--यथेति। यथाक्रमोदितानां देवानां पद्मनाभध्रुवाणामित्यर्थः(5)॥ 3 ॥  
(4. स्थानत्रयेऽप्युवाचपदं नास्ति--मु. अटी.।)(5.ध्रुवादीनामिति पठनीयम्।)  
तदधश्चोत्तरं चाक्षादरान्तेन विभूषयेत्॥ 4 ॥  
अथोत्तरं चाक्षदेशादादाय तदधो न्यसेत्।  
बीजं (1) नेमेर्द्वितीयं (2) यन्मध्यान्मध्यं तदासने॥ 5 ॥  
आधारषष्ठसंरूढं(3) कुर्याद् वै नाभिसप्तकम्(4)।  
अष्टमं (5) च तदूर्ध्वे तु एतद् विद्धि तृतीयकम्॥ 6 ॥  
नाभ्यष्टममथादाय अरात् षष्ठासनस्थितम्।  
ततो नाभिद्वितीयस्य क्रमेणाधो निवेश्य च॥ 7 ॥  
तदुद्देशात् तृतीयं च सप्तमं तुर्यमेव च।  
अथादाय च नेमेः प्राक् तदधो नाभिसप्तमम्॥ 8 ॥  
तस्याप्यधस्तदुद्देशात् तृतीयं विनिवेश्य च।  
ततस्तु नवमं नाभेस्तस्योर्ध्वाधोगतं न्यसेत्॥ 9 ॥  
तत्रैव यद् द्वितीयं तु तत्पिण्डं विद्धि सप्तमम्।  
अरात् षष्ठस्य चोर्ध्वे तु नाभिपूर्वं तु विन्यसेत्॥ 10 ॥  
सप्तमं चाष्टमं चापि ह्युपर्युपरि वै क्रमात्।  
अथाष्टमं नाभिदेशादारूढं सप्तमोपरि॥ 11 ॥  
तदधो मध्यगं (6) (7) चाक्षान्नवमं परिकीर्तितम्।  
भूयोऽरात् पञ्चमस्योर्ध्वे दद्यान्नाभितृतीयकम्॥ 12 ॥  
बाह्यात् तृतीयं तन्मूर्ध्ना पिण्डोऽयं दशमः स्मृतः।  
द्वितीयं नाभिदेशाच्च तत्तृतीयं तदूर्ध्वगम्॥ 13 ॥  
नेमेराद्यन्तमूर्ध्वे(8) तु स्मृतमेकादशं त्विदम्।  
अथो(9) नाभिचतुर्थस्य सप्तमं विनिवेश्य च॥ 14 ॥  
तदधो नेमिपूर्वं तु एतद् द्वादशमं स्मृतम्।  
नेमेस्त्रिदशमादाय तदधो योजयेत् क्रमात्॥ 15 ॥  
सप्तमं च चतुर्थं च पूर्वं(10) नाभेर्महामते।  
(11) अरषष्ठासनाः(12) सर्वे पिण्डमेतत् त्रयोदशम्॥ 16 ॥  
नाभेश्चतुर्थमादाय तदूर्ध्वे सप्तमं न्यसेत्।  
नवमं चापि तन्मूर्ध्नि एतद्विद्धि चतुर्दशम्॥ 17 ॥  
नेमेश्चतुर्थसंख्यस्य ऊर्ध्वाधोभ्यां निवेश्य च।  
वर्णं(13) नाभिद्वितीयं यत्(14) तत्पञ्चदशमं स्मृतम्॥ 18 ॥  
यद्विंशसंख्यकं(15) बाह्यादादायाराख्यमण्डलात्।  
सान्तिमेन च षष्ठेन युक्तं (16) कुर्यादनन्तरम्॥ 19 ॥  
नेमेः सप्तमवर्णस्य (17) ऊर्ध्वाधोभ्यां निवेश्य च।  
नाभिदेशाद् द्वितीयं यद् विद्धि सप्तदशं तु तत्॥ 20 ॥  
नवमं नाभिदेशाच्च सप्तमस्योपरि न्यसेत्।  
अथाष्टमं(18) नाभिदेशात् कुर्यात् सप्तममूर्ध्वगम्॥ 21 ॥  
द्वितीयमपि (19) तस्याधस्तस्माद् वै नाभिमण्डलात्।  
अरात् (20) त्रयोदशादूर्ध्वे(21) न्यूनविंशतिमं तु तत्॥ 22 ॥  
नाभेश्चतुर्थं तस्योर्ध्वे तत्तृतीयं तदूर्ध्वगम्।  
तत्रैव सप्तमं यद् वै विद्धि विंशतिमं त्विदम्॥ 23 ॥  
द्वितीयस्याष्टमं नाभेर्वर्णस्योर्ध्वे नियोज्य च।  
अरात् षष्ठं च तस्याधः कुर्यात् तदनु लाङ्गलिन्॥ 24 ॥  
नवमं नाभिदेशाच्च तृतीयस्योपरि न्यसेत्।  
(22) द्वितीयं तदधः कुर्यात् त्रयोविंशतिमं शृणु(23)॥ 25 ॥  
अष्टमं सप्तमं नाभेर्द्वितीयं प्रथमं ततः।  
क्रमेण योजयेच्चैव अरात् षष्ठस्य मूर्धनि॥ 26 ॥  
नेमेः सप्तममादाय तदधो नाभिसप्तमम्।  
तत्तृतीयं च तस्याधश्चतुर्विशतिमं स्मृतम्॥ 27 ॥  
नाभेस्तृतीयं तस्योर्ध्वे द्वितीयं तस्य चोपरि।  
निवेश्य नेमिपूर्वं तु षड्‌विंशमधुनोच्यते॥ 28 ॥  
अरात् षष्ठासनं कुर्याद् वर्णं(24)नाभितृतीयकम्॥  
तदूर्ध्वे सप्तमं चैव अतोऽन्यमवधारय॥ 29 ॥  
न्यूनं ष़ड्‌विंशतिं(25) नेमेस्तस्योर्ध्वाधोगतं न्यसेत्।  
सप्तमं नाभिवर्णेभ्यस्त्वरवर्गाच्च पञ्चमम्॥ 30 ॥  
नेमेराद्यद्वितीयं(26) च आदाय तदधो न्यसेत्।  
मध्यमक्षान्महाबुद्धेरष्टाविंशतिमं स्मृतम्॥ 31 ॥  
नवमं सप्तमं नाभेस्तृतीयं च तृतीयकम्(27)।  
अथोत्तरस्थमक्षाच्च आदाय तदधो न्यसेत्॥ 32 ॥  
तृतीयं च द्वितीयं च नाभिदेशादनन्तरम्।  
नाभिद्वितीयमादाय सप्तमं तुर्यमेव च॥ 33 ॥  
तृतीयस्याथ वै नाभेर्बाह्यादाद्यं(28) तु मूर्धगम्।  
ततस्तु(29) नवमं नाभेरक्षमध्यस्थमूर्ध्वगम्॥ 34 ॥  
अष्टमस्याथ(30) वै नाभेरथ(31) ऊर्ध्वे द्वितीयकम्।  
दद्यात् तदन्वरात् षष्ठं तस्यैवाधौगतं तु वै॥ 35 ॥  
अरात् षष्ठस्य चोर्ध्वे (32) तु नाभिपूर्वं च तत्परम्।  
विनिवेश्याष्टमं चापि षट्‌त्रिंशमवधारय॥ 36 ॥  
सप्तमं च तृतीयं च चतुर्थं नाभिमण्डलात्।  
योजयित्वा तदूर्ध्वे (33) चाप्यराणां त्रिदशं न्यसेत्॥ 37 ॥  
अथवा(34) नवमं नाभेस्तृतीयं च द्वितीयकम्।  
तत्सप्तत्रिंशकं विद्वि नाभिदेशादथाहरेत्(35)॥ 38 ॥  
अरात् (36) षष्ठासनं पूर्वं द्वितीयं च तदूर्ध्वतः।  
नवमं चापि तस्योर्ध्वे पिण्डास्त्वद्यादिमं(37) विना॥ 39 ॥  
अरान्ताद्येन वै मूर्ध्ना सर्वे कार्या ह्यलङ्कृताः।  
नमोऽन्ताः प्रणवाद्याश्च युक्ताः संज्ञापदैः स्वकैः॥ 40 ॥  
 तेषामुद्धारक्रममाह--नाभेरष्टमबीजं यदित्यारभ्य नमोऽन्ताः प्रणवाद्याश्च युक्ताः संज्ञापदैः स्वकैरित्यन्तम्। नाभेरष्टमबीजं यद् हकारं तत्सप्तमोपरि सकारोपरि स्थितं कृत्वा तदधः सकारस्याधस्ताद् अक्षरादुत्तरं नकारं संयोज्य अरान्तेन विसर्गेण भूषयेत्। पद्मनाभस्य पिण्‍डाक्षरमिदम्। उत्तरत्राप्येवंरीत्या बोध्यम्। तथा चैषां प्रयोगः---ह्‌स्‌नः, न्खमं, ह्‌स्‌सूं, हूं, ल्स्वं, क्स्लं, क्ष्रं ,ह्‌स्‌यूं, ह्‌स्‌सं, ग्लुं, क्स्रं, ख्स्‌कं, क्स्व्यं, क्ष्स्वं, क्ष्वं, घ्रं, भ्रुं, द्‌भ्रं, क्ष्सं, स्स्रों, स्ल्‌वं, ह्रूं, क्ष्लुं, ह्‌स्‌यूं, ज्‌स्वं, क्यं, स्त्र्यूं, स्वूं, क्‌ख्मं, ह्‌र्‌लं, न्य्रं, स्वं, क्षं, क्ष्मं,ह्रूं, ह्यूं, स्ल्वों, क्ष्‌रुं, क्ष्‌रूं।  
 इत्यष्टत्रिंशत् पिण्डमन्त्राः। अत्राद्यं पिण्डं विनाऽन्ये सर्वेऽप्यनुस्वारेण योज्याः प्रणवादिनमोन्ताश्च चतुर्थ्यन्तपद्मनाभादिसंज्ञायुक्ताश्च कार्याः॥ 4--40 ॥  
(1.नेमिद्वि--बख. उ.।) (2.यत् पद्भ्यां (पद्मां) मध्ये--मु. अट  
ी.।) (3.षष्ठं--मु. अटी.।) (4.मम्--मु. अटी. अ.।) (5.श्लोकचतुष्टयं नास्ति--मु. अटी.।) (6.मध्यमं--मु. अटी. बक.।)(7.चाक्षन--मु. अटी. बख.।)(8.राद्यं तदू--अ.)(9.अधो--मु. बक. बख. उ.।) (10.पुनर्ना--मु. अटी. बक.।) (11.अराः--मु., अरात्--अटी.।) (12. षष्ठसमाः--अ.।) (13.यस्तु--अ., वर्ण-उ.।) (14.तत्--मु. अटी.।) (15.संख्याकं-मु. बक. बख.।) (16.वृत्तमाया--मु. अटी.।)(17. ऊर्ध्वाधः सन्नि--अ. उ.।) (18.यथा--मु. अटी.।) (19.तस्याथ--मु.।) (20.अस्य--मु. अटी.।) (21.शं चो-बख. अ. उ.।) (22. द्वितीयस्त--मु.।) (23. स्मृतम्--मु. अटी.।)(24.वर्ण--मु. अटी. बक. बख. अ.।)(25.विंशतिनेमेस्तु त-बख., विंशतिनेमेर्यत्-अ. उ.।) (26.राद्यं--अ., राद्या-उ.।) (27.द्विती-अ. उ.।) (28.रथ मध्यस्थ-बक., र्बाह्यादाद्यन्त--उ.।) (29.पङ्‌क्तिरेषा न दृश्यते--मु. अटी. बक.।) (30.अक्ष--मु. अटी.।)(31.रध--अ. अटी.।) (32.र्ध्वेऽथ--बख. अ. उ.।) (33.तु अ-बक. बख. अ. उ.।) (34. अथ यत्र--बख. अ. उ.।) (35.नाभिं च दशमं तथा--उ.।) (36.अथ--उ.।) (37.स्त्वित्या--अ., स्त्वत्या--उ.।)  
अरान्ताद्यं विना यस्य च ऊर्ध्वे वर्तते(1) स्वरः।  
अधो वा नाभिपूर्वेण सह(2) वा केवलं हि तम्॥ 41 ॥  
अपास्य च ततः कुर्यात् सर्वेषां पूजनाय च।  
स्वेन स्वेन तु पिण्डेन सिंहवच्चाङ्कल्पनम्(3)॥ 42 ॥  
नमः प्रणवसंज्ञाऽस्या(4) जातिः(5) कर्मवशात् पुनः।  
आ तदुक्तात् (6)तु यजनाद् मोक्षनिष्ठः समाचरेत्॥ 43 ॥  
बीजपिण्डपदोत्थानां विनियोगं तु चाखिलम्।  
किन्त्वेषां वैभवी मुद्रा देयाऽऽराधनकर्मणि॥ 44 ॥  
तदङ्गमुद्राश्चाङ्गानां योज्या मन्त्रैः स्वकैः सह(7)।  
सर्वं (8) साधारमुद्दिष्टं सैंहमन्त्रोदितं मया॥ 45 ॥  
दीक्षापूर्वं हि मन्त्राणां(9) चतुर्वर्गं (10) हि साधनम्।  
 अथ तत्तत्पिण्डं विहायाकारादिस्वरैः पूर्वोक्तविश्वत्रातृनृसिंहमन्त्रवद् हृदयाद्यङ्गकल्पनां सर्वेषां मन्त्राणामप्यविशेषेण दशमपरिच्छेदोक्त(10/48) वैभवमुद्राप्रदर्शनं हृदयादीनां नृसिंहकल्पोक्त(17/17-106) तत्तन्मुद्राप्रदर्शनं नृसिंहमन्त्रवदेव तेषामपि दीक्षापूर्वमर्चनादिभिश्चतुर्विधपुरुषार्थसाधनं चाह--अरान्ताद्यं विना यस्येत्यारभ्य चतुर्वर्गं हि साधनमित्यन्तम्॥ 41--46 ॥  
(1. वर्धते--मु. अटी. बक. बख.।)(2.सहसा--मु. अटी. बक.।) (3.ना--बक. बख. उ.।) (4.ज्ञाढ्यां--अ. उ.।) (5.जातिं--मु. अटी., मतिः--अ. उ.।) (6. क्त्या तु--बक. अ. उ.) (7. स्वकैः--अ.।) (8.\`सर्वं साधारमुद्दिष्टं' नास्ति--मु. अटी.।) (9.चातु--मु. अटी. बक. बख.।) (10. तथासनम्--मु. अ.।)  
लक्षणं पदमन्त्राणामथेदानीं निबोधतु॥ 46 ॥  
यैर्विना लब्धसत्तानामर्चनं हि न जायते।  
विश्वातीताय विमलं(1) पदं विद्याविधायिने॥ 47 ॥  
पद्मनाभाय वै विश्व्यापिने तदनन्तरम्।  
चतुर्विंशाक्षरं विद्धि एतत्संख्यं परं शृणु॥ 48 ॥  
ज्योतीरूपाय पञ्चार्णं पदं गगनमूर्तये।  
ध्रुवाय दद्यात् तदनु परमं त्र्यक्षरं ततः॥ 49 ॥  
पदप्राप्तिचतुर्वर्णं हेतवे त्र्यक्षरं त्विति।  
अनन्ताय पदं दद्यात् ततोऽपरिमिताय च॥ 50 ॥  
सर्वाश्रयाय तदनु तदन्ते धृतशक्तये।  
एतद्विंशतिसंख्यं (2) च द्वाविंशार्णमतः(3) शृणु॥ 51 ॥  
नमो भगवते कृत्वा वासुदेवाय वै ततः।  
सर्वशक्त्यात्मनेऽनन्तमूर्तये तु पदं त्विति॥ 52 ॥  
(4) वीर्यात्मने महाशप्दं पुरुषाय पदं ततः।  
मोहमाया पदं चैव ततो विध्वंसिने तु वै॥ 53 ॥  
सदोदिताय शब्दं तु सर्वशक्तिपदं ततः।  
नियोक्तव्यं चतुर्वर्णं सप्तविंशाक्षरं स्मृतम्॥ 54 ॥  
पदं वेदविदे विश्वरञ्जकाय(5) ततो भवेत्।  
तदन्ते विश्वपतये ततो वै परमात्मने॥ 55 ॥  
एष विंशतिभिर्वर्णैः शृणु सप्तदशाक्षरम्।  
ज्ञानात्मने पदं कुर्यात् संविच्छब्दमतः परम्॥ 56 ॥  
पदं प्रकाशाशयाय(7) शान्तरूपाय वै ततः।  
अनन्तशक्तये सर्वव्यापिने तदनन्तरम्॥ 57 ॥  
जगन्मयाय तदनु विश्वरूपाय वै पदम्।  
एकविंशतिभिर्वर्णैरयमुक्तोऽपरं शृणु॥ 58 ॥  
सत्सत्त्वपदमादाय गुहाशयपदं ततः।  
ततः परमहंसाय ततो मानसचारिणे॥ 59 ॥  
न्यूनविंशत्यक्षरश्चैवाथातो(8) यज्ञमूर्तये।  
पदमादाय तदनु विश्वान्तर्विर्तिने तु वै॥ 60 ॥  
ततो भुवनशब्दं तु वराहाय पदं त्वथ।  
विभूतिस्वामिने चेति चतुर्विंशक्षरस्त्वयम्॥ 61 ॥  
नमो भगवते दद्यात् ततो वै वाडवाग्नये(9)।  
जगज्जलेन्धनपदं(10) प्रदीप्तपदमेव तु॥ 62 ॥  
वीर्याय फट् तदन्ते तु एतत्संख्यस्त्वयं स्मृतः।  
सर्वान्तश्चारिणे दद्यात् प्रसन्नपदमेव च॥ 63 ॥  
मूर्तयेऽथ तदन्ते वै दद्याद् धर्मात्मने पदम्।  
षोडशाक्षरमेतद् वै अतो गुह्यतमं शृणु॥ 64 ॥  
सर्वविद्येश्वरायाथ दद्यात् वाक्पतये ततः।  
पदं वद(11) वदादाय ततो वाग्विभवं त्विति॥ 65 ॥  
न्यूनविंशाक्षरो ह्येष त्वपरं कथयामि ते।  
योगैश्वर्यप्रदायाथ (13) योगनिद्रारसाय(14) वै॥ 66 ॥  
निरताय (15) पदं दद्याद् भगवज्यलशायिने(16)।  
त्रिरष्टवर्णसंख्यश्च अयमेकाधिकस्तु वै॥ 67 ॥  
भगवत्पदमादाय अनन्तबलशक्यते।  
तेजोमयाय भुवनभृतेऽथ द्व्यक्षरं पदम्॥ 68 ॥  
तदन्ते विनियोक्तव्यं पदं वै कच्छपात्मने।  
ष़ड्विंशार्णमिमं विद्धि मन्त्रं मन्त्रविदांवर॥ 69 ॥  
यज्ञाङ्गदेहायाद्याय(17) महापदमतः परम्।  
वराहाय ततो दद्यात् पुराणपुरुषाय वै॥ 70 ॥  
दद्यात् ततः प्रजाशब्दं तदन्ते पतये पदम्।  
चतुर्विंशक्षरं मन्त्रमेतन्मतन्त्रविदांवर॥ 71 ॥  
नमो भगवते कृत्वा(18) नारसिंहाय वै ततः।  
तेजोनिधे पदं दद्यात् पदं हनहनेति च॥ 72 ॥  
ततो विकर्मजात्यं(19) वै शब्दं पञ्चाक्षरं भवेत्।  
दुष्कृतं हि तदन्ते वै सप्तविंशाक्षरस्त्वयम्॥ 73 ॥  
आदायामृतमूर्ते वै ततो ज्ञानबलात्मने।  
सर्वेश्वराय भगवन्न्यूनविंशक्षरस्त्वयम्॥ 74 ॥  
आदाय पुण्डरीकाक्षपदं वै परमेश्वर।  
ततः सकलशब्दं तु सुखमौभाग्य वै पदम्॥ 75 ॥  
(22) निधे वाञ्छितशब्दं तु ततः सिद्धिप्रदेति वै।  
पदं चाखिलदुः खेति ततस्तु शमनाग्नये॥ 76 ॥  
आनन्दसुन्दरपदं ततो लक्ष्मीपदं न्यसेत्।  
पतये शब्दमुच्चार्य पञ्चाशार्णस्त्रिरुज्झितः॥ 77 ॥  
सदसत्पदमादाय मूर्तये तदनन्तरम्।  
विश्वोत्तमाय तदनु ततोऽमृतनिधे तु वै॥ 78 ॥  
षोडशार्णस्त्वयं मन्त्र उक्तः कान्तात्मनो(23) विभोः।  
पुरुषोत्तमाय शब्दं तु ततोऽप्रतिहतेति(24) च॥ 79 ॥  
शक्तयेऽथ(25) पदं दद्यत् सर्वेश्वरपदं ततः।  
समग्रोग्रभयेत्यत्र निवारणपदं(26) ततः॥ 80 ॥  
सप्तविंशाक्षरो मन्त्र उक्तश्चातः परं शृणु।  
नियन्त्रे पदमुद्‌धृत्य तदन्ते विश्वहेतवे॥ 81 ॥  
परब्रह्मसमेतं च सेतवे ओमनन्तरम्।  
मन्त्रो द्विरष्टवर्णश्च कथितो वच्म्यतः परम्॥ 82 ॥  
पदमप्रतिमेत्यादौ ब्रभावं तदनन्तरम्।  
महाविभूते तदनु महामायापदं ततः॥ 83 ॥  
अथ दर्शकशब्दं तु तदन्ते तालकेतवे।  
चतुर्विंशाक्षरो मन्त्रस्त्वयमुक्तः समासतः॥ 84 ॥  
शान्तात्मने पदं दद्यात् तदन्ते यम विन्यसेत्।  
नियमाश्रयाय दद्यात् परमर्धिप्रदाय च॥ 85 ॥  
नारायणाय शब्दं तु(27) पूर्वसंख्यासमं स्मृतम्।  
भवभङ्गपदं चैव कारिणे तदनन्तरम्॥ 86 ॥  
ततो भगवते शब्दं दत्तात्रेयाय वै ततः।  
वर्णाश्रमपदं चाथ धर्मशब्दमतः परम्॥ 87 ॥  
परिग्रहाय प्रणवमष्टाविंशाक्षरः स्मृतः।  
सर्वलोकमयायेति सर्वज्ञाय पदं ततः॥ 88 ॥  
सर्वेश्वराय न्यग्रोधशयनाय पदं त्वथ।  
त्रयोविंशत्यक्षरश्च त्वयमन्यं निबोधतु॥ 89 ॥  
भूतशब्दमथादाय भावनाय पदं(31) ततः।  
(32) शब्दं विश्वात्मने चाथ विमलेतिपदं ततः॥ 90 ॥  
(33) निकेतनाय तदनु कन्धराय पदं ततः।  
अयं विंशतिभिर्वर्णैर्द्व्यधिकैर्मन्त्रराट् स्मृतः॥ 91 ॥  
विष्णवे पदमादाय निरस्तास्त्राय वै ततः।  
पदं ब्रह्ममयायाऽथ जटिने दण्डिने ततः॥ 92 ॥  
दद्याद् विदितशब्दं वै तदन्ते विभवाय च।  
षड्‌विंशार्णस्त्वयं मन्त्रः परमस्मान्निबोधतु॥ 93 ॥  
(34) सर्वशब्दमथादाय व्यापिने तदनन्तरम्।  
पदं सहस्रार्चिषे तु दद्यात् पञ्चाक्षरं शुभम्॥ 94 ॥  
त्रिविक्रमायाथ पदं ततोऽपरिमितेति(35) च।  
(36)प्रभावाय पदं दद्यात् त्रयोविंशाक्षरः स्मृतः॥ 95 ॥  
नरनाथाय शब्दं तु पुरुषप्रवराय वै।  
आत्मध्यानपरायेति णाय वै द्व्यक्षरं ततः॥ 96 ॥  
एकविंशाक्षरो मन्त्रस्त्वतोऽन्यमवधारय(38)।  
नारायणाय शब्दं तु दद्यान्निरति वै पदम्॥ 97 ॥  
शयानन्दमयायेति पदं निरभिमान वै।  
पदासक्ताय तदनु पञ्चविंशाक्षरस्त्वयम्॥ 98 ॥  
पराय पदमादाय ततो वै परमात्मने।  
योगेश्वराय हरये मन्त्रोऽयं षोडशाक्षरः॥ 99 ॥  
सप्तार्णं पदमादाय प्राङ्नमः परमात्मने।  
कृष्णाय शब्दं तदनु कमलं त्र्यक्षरं ततः॥ 100 ॥  
दलशब्दं तु विततनेत्राय तदनन्तरम्।  
ब्रह्मिष्ठाय ब्रह्मणे वै अष्टाविंशाक्षरस्ततः(39)॥ 101 ॥  
भगवन्(40) पदमादाय युगान्तदहनेति च।  
दीप्तयेऽथ पदं दद्यात् संसारपदमेव हि॥ 102 ॥  
बन्धविच्छेदकर्त्रे वै द्वाविंशार्णस्त्वयं स्मृतः(41)।  
पदं चतुर्मूर्तये वै चतुर्गतिमयाय च॥ 103 ॥  
शरशार्ङ्गभृते दद्याच्छरदिन्दीवरत्विषे।  
ततो भगवते दद्यादभिरामपदं ततः॥ 104 ॥  
शरीराय पदं चैव त्वष्टत्रिंशाक्षरः स्मृतः।  
दद्याद् विशदशब्दं(42) वै परमार्थपदं ततः॥ 105 ॥  
ततो वेदविदे शब्दं विदुषे व्यापकाय च।  
स्वामिंस्तदनु वै दद्याद् द्व्यक्षरं चापरं पदम्॥ 106 ॥  
अयं विंशतिभिर्वर्णैरुक्तस्त्वन्यमतः शृणु।  
दद्याद् गरुडशब्दं तु तदन्ते वाहनेति च॥ 107 ॥  
सर्वशस्त्रास्त्रोद्यतेति (46) शमयाऽशुभमेव च।  
ततो धुन धुनादाय कर्मबन्धांस्ततो वदेत्॥ 108 ॥  
धर्मं पाहि ततो दद्याद् जह्यधर्मं ततो(47) वदेत्।  
चतुस्त्रिंशाक्षरो(48) मन्त्र एष वक्ष्याम्यतः परम्॥ 109 ॥  
संहारमूर्तये शब्दं कालवैश्वानरार्चिषे।  
पातालशयनायेति त्वज्ञाननिगडेति(49) वै॥ 110 ॥  
निचयं हन वीप्साऽतः प्रणवं तदनन्तरम्।  
पञ्चत्रिंशाक्षरो ह्येष(50) सर्वसिद्धिकरः स्मृतः॥ 111 ॥  
प्रणवालङ्कृताः सर्वे नमस्कारविभूषिताः।  
संस्मृताः पूजिताश्चैव ध्याता जप्ता विशेषतः॥ 112 ॥  
तन्नास्ति यन्न यच्छन्ति भक्त्या सत्कर्मणां(51) भुवि।  
अथ लाञ्छनमन्त्राणां सास्त्राणां(52) लक्षणं शृणु॥ 113 ॥  
 अथ पदमन्त्रानाह--लक्षणं पदमन्त्राणामित्यारभ्य भक्त्या सत्कर्मणां भुवित्यन्तम्। तथा चैषां प्रयोगः---ॐ विश्वातीताय विमलविद्याविधायिने पद्मनाभाय विश्वव्यापिने नमः। ॐ ज्योतीरूपाय गगनमूर्तये ध्रुवाय परमपदप्राप्तिहेतवे नमः। ॐ अनन्तायाऽपरिमिताय सर्वाश्रयाय धृतशक्तये नमः। ॐ नमो भगवते वासुदेवाय सर्वशक्त्यात्मनेऽनन्तमूर्तये नमः। ॐ(6) वीर्यात्मने महापुरुषाय मोहमायाविध्वंसिने सदोदिताय सर्वशक्तये नमः। ॐ वेदविदे विश्वरञ्जकाय विश्वपतये परमात्मने नमः। ॐ ज्ञानात्मने संवित्प्रकाशाशायाय शान्तरूपाय नमः। ॐ अनन्तशक्तये सर्वव्यापिने जगन्मयाय विश्वरूपाय नमः। ॐ सत्सत्त्वगुहा(12) (शया) य परहंसाय मानसचारिणे नमः। ॐ यज्ञमूर्तये विश्वान्तर्वर्तिने भुवनवराहाय विभूतिस्वामिने नमः। ॐ नमो भगवते वडवाग्नये जगज्जलेन्धनप्रदीप्ततीर्याय फट् नमः। ॐ सर्वान्तश्चारिणे प्रसन्नमूर्तये धर्मात्मने नमः। ॐ सर्वविद्येश्वराय वाक्‌पतये वद वद वाग्विभवं नमः। ॐ योगैश्वर्य प्रदाय योगनिद्रारसाय नीरदाय भगवज्जलशायिने नमः। ॐ भगवदनन्तबलशक्तये तेजोमयाय भुवनधृते कच्छपात्मने नमः। ॐ यज्ञाङ्गदेहाय महावराहाय पुराणपुरुषाय प्रजापतये नमः। ॐ नमो भगवते नारसिंहाय तेजोनिधये हन हन विकर्मजात्यं(20) दुष्कृतं नमः। ॐ अमृतमूर्ते ज्ञानबलात्मने सर्वेश्वराय भगवन्नमः। ॐ पुण्डरीकाक्ष परमेश्वरसकलसुखसौभाग्यनिधे वाञ्छितसिद्धिप्रदाखिलदुः खशमनाग्नये आनन्दसुन्दरलक्ष्मीपतये नमः(21)। ॐ सदसन्मूर्तये विश्वोत्तमायामृतनिधये नमः। ॐ पुरुषोत्तमायाप्रतिहतशक्तये सर्वेश्वराय समग्रोग्रभयनिवारणाय नमः। ॐ नियन्त्रे विश्वहेतवे परब्रह्मसेतवे ॐ नमः। ॐ अप्रतिमप्रभावमहाविभूते (28) महामायादर्शकतालकेतवे(29) नमः। ॐ शान्तात्मने यमनियमाश्रयाय परमर्धिप्रदाय(30) नारायणाय नमः। ॐ भवभङ्गकारिणे भगवते दत्तात्रेयाय वर्णाश्रमधर्मपरिग्रहाय ॐ नमः। (38) ॐ सर्वज्ञाय विश्वात्मने विमलसर्वेश्वराय न्यग्रोधशयनाय नमः। ॐ भूतभावनाय विश्वात्मने विमलनिकेतनाय नमः। ॐ विष्णवेः निरस्तास्त्राय ब्रह्ममयाय विश्वात्मने विमलनिकेतनाय कन्धराय नमः। ॐ सर्वव्यापिने सहस्रार्चिषे त्रिविक्रमायाऽपरिमितप्रभावाय नमः। ॐ नरनाथाय(43) पुरुषप्रवराय आत्मध्यानपरायणाय नमः। ॐ नारायणाय निरतिशयानन्दमयाय निरभिमानपदासक्ताय (44) नमः। ॐ पराय परमात्मने योगेश्वराय हरये नमः। ॐ नमः। परमात्मने कृष्णाय कमलदलविततनेत्राय ब्रह्मिष्ठाय ब्रह्मणे नमः। ॐ भगवन् युगान्तदहनदीप्तये संसारबन्धविच्छेदकर्त्रे नमः। ॐ चतुर्मूर्तये चतुर्गतिमयाय शरशार्ङ्गभृते शरदिन्दीवरत्विषे भगवतेऽभइरामशरीराय नमः। ॐ विशदपरमार्थवेदविदे(45) विदुषे व्यापकाय स्वामिन्(53) नमः। ॐ गरुडवाहन सर्वशस्त्रास्त्रोद्यत(54) शमयाऽशुभं धुन धुन कर्मबन्धान् धर्म पाहि जह्यधर्मं(55) नमः। ॐ संहारमूर्तये कालवैश्वानरार्चिषे पातालशयनाय अज्ञाननिगडनिचयं हन हन ॐ नमः। इत्यष्टत्रिंशत्पदमन्त्राः ॥ 46--113 ॥  
 (1. विमलपदं--मु. अटी. बक. बख. अ.।) (2.सप्तविंशतिसंख्यमित्युचितः पाठः प्रतिभाति।)(3. शं क्रमतः-- मु. अटी. बक.।) (4. विद्या-- बक. बख., विद्ध्या--मु. अटी.।)(5. व्यञ्ज--मु. अटी. अ.।) (6. ॐ नमो--अ.।) (7. श्रयाय--अटी.।) (8.वततो--बक. अ. उ.।) (9. वामबाहवे--अटी.।) (10. जह---मु. अटी.।) (11.पदविदे दद्यात्--मु अटी.।) (12.गुह्याय--अ.।) (13.सादाय--अ. उ.।) (14. रसेति च-मु. अटी. बक. बख.।) (15. नीरदायेति भाष्यानुसारी पाठः।) (16. वान्--मुद अटी.।) (17.धाराय--अ.।) (18. नर--बक. अ. उ.।) (19. जाद्यं--मु. अटी. बक. बख.।)(20. जर्ति दुष्कृतिं अ.।) (21. सुन्दरपद--अ. म.।)(22. निधये वाञ्छितपदं--मु. अटी.।) (23. त्मने--बक. बख. उ. अटी.।) (24. ततः सिद्धिप्रदेति--मु अटी.।) (25. शक्तये च--मु. अटी.।) (26. ततः परम्--बक. बक. अ. उ.।) (27. वै--मु. अटी.।) (28.हत-अ.।) (29.दर्शित--अ.।) (30. मार्थ--अ., परमपदप्रदायाथ--म.।)(31. तदन्ततः--मु. अटी.।) (32. शब्दश्वासा--बक. अ. उ.।) (33. श्लोकद्वयं नास्ति--मु. अटी. अ.।) (34. सत्त्व--बक., शर्व--बख., भूत--मु. अटी.।) (35. ताय वै---बख. अ. उ.।) (36. प्रभवाय---बक. बख. उ.।) (37. ॐ सर्वलोकमयाय सर्वज्ञाय सर्वेश्वराय न्यग्रोधशयनाय नम इति मूलानुसारिणा पाठेन भाव्यम्।) (38. न्त्रस्त--मु. अटी.।) (39. स्त्वयम्--बख. अ. उ.।) (40. वत्--बक. बख. अ. उ.।) (41. इतः परम्--\`दद्याद् द्विशतशब्दं वै परमार्थपदं ततः इति दृश्यते--बक. उ.। एतच्च मूलेऽप्यग्रे पाठभेदेन सह विद्यते।) (42. द्विशत--बक. उ., विदित--मु. अटी.।) (43. नारायणाय अ.) (44. पदसत्ताय--अ., पदक्ताय--म.।) (45.वेदविदुषे--अ. म.।)(46. शास्त्रोद्यतेत्येवमतः शुभमयेति च--मु. अटी.।) (47. तोच्चरेत्--बख., तोद्धरेत् अ. उ.।) (48. चतुर्विं---मु. अटी. बक.।) (49. विकलेति---अ. उ.।) (50. सत्कर्मिणां--अ.।) (51. शास्त्राणां--मु. अटी. बख. उ.।) (52. शास्त्राणां--मु. अटी. बख. उ.।) (53. स्वामिने---अ.।) (54. शास्त्रो--अ., शास्त्रास्त्रो--म.) (55. पाह्यधर्मं जहि--अ. म.।)  
सहस्रदीधिति पदं दद्याच्छुरित वै ततः।  
विग्रहाय दर्शार्णं च त्र्यधिकं मकुटस्य च॥ 114 ॥  
आदाय वाञ्छितपदं ततः सिद्धिप्रदाय वै।  
माहाचिन्तापदं दद्यान्मणये तदनन्तरम्॥ 115 ॥  
विद्धि पञ्चदशार्णं च दशार्णमपरं शृणु।  
सर्वलक्षणशब्दं तु ततः सम्पत्प्रदाय वै(1) ॥ 116 ॥  
सौभाग्यशब्दमादाय जननि(2) त्र्यक्षरं ततः।  
सर्वप्रदे तु (3) तदनु अयमेव(4) दशाक्षरः॥ 117 ॥  
प्राणात्मनेऽथ सत्याय विद्धि सप्ताक्षरं त्विदम्(5)।  
कालकर्त्रेऽथ चक्राय फडष्टार्णः प्रकीर्तितः॥ 118 ॥  
विश्वात्मने पदं दद्यात् ततो विश्वप्रदाय च।  
नवाक्षरमिदं विद्धि परमष्टाक्षरं शृणु॥ 119 ॥  
समादाय पदं विद्ये ततो विद्येश्वरार्चिते।  
प्राक् शब्दमूर्तये कुर्याच्छङ्खायाष्टाक्षरः स्मृतः॥ 120 ॥  
पदं रसनिधे कुर्यात् भीमशब्दमतः (6) परम्।  
भीषणाय तदन्ते वै दशाक्षरमिदं स्मृतम्॥ 121 ॥  
प्राग् भुवनाधिपतये स्तम्भभूताय (7) वै पदम्।  
त्रयोदशाक्षरं विद्धि ततोऽन्यमवधारय॥ 122 ॥  
पदमिन्द्रियकोशाय इष्वस्त्राय(12) दशाक्षरम्।  
कल्पान्तानिलघोषाय विद्युल्लसित वै पदम्॥ 123 ॥  
(13) प्रभाय षोडशार्णं तु नवाक्षरमतः शृणु।  
महामायापदं दद्याद् बन्धवर्णद्वयं ततः॥ 124 ॥  
ध्वंसिने पदमादाय एतत्संख्यं पदं (14) शृणु।  
सर्वास्त्रग्रसनादाय(15) पराय (16) तदनन्तरम्॥ 125 ॥  
सन्तापकाय(17) शब्दं तु दर्पविध्वंसिने ततः।  
एकादशाक्षरं विद्धि नवाक्षरमथोच्यते॥ 126 ॥  
अज्ञानखण्डनपदं पराय तदनन्तरम्।  
त्रैलोक्यमोहनपदं मूर्तये तु नवाक्षरम्॥ 127 ॥  
सर्वाकर्षकरपदं(18)महामायामयेति वै।  
द्वादशाक्षरसंख्यस्तु नवाक्षरमथोद्धरेत्॥ 128 ॥  
प्रागखण्‍डितशब्दं तु तदन्ते विनियोज्य च।  
पराक्रमाय शब्दं तु सप्ताक्षरमतः शृणु॥ 129 ॥  
दर्पप्रशमकर्त्रे तु पञ्चार्णं विनिबोध वै।  
तेजोमालिनि चेत्येतद् द्वाविंशत्यनुकीर्तिताः॥ 130 ॥  
प्राग्वदाद्यन्तसंरुद्धाः स्वनामपदभूषिताः।  
संख्यानिष्ठाक्षरस्यान्ते दद्यात् संज्ञापदं सदा॥ 131 ॥  
 अथ तेषां किरीटादिलाञ्छनमन्त्रान्(वराहमन्त्रं?) चक्राद्यायुधमन्त्रांश्चाह--अथ लाञ्छनमन्त्राणामित्यारभ्य यावत् परिच्छेदपरिसमाप्ति। तथा चैषां प्रयोगः---ॐ सहस्रदीधितिच्छुरितविग्रहाय किरीटाय नमः। ॐ वाञ्छितसिद्धिप्रदाय(8) महाचिन्तामणये कौस्तुभाय नमः। ॐ सर्वलक्षणसम्पत्प्रदाय श्रीवत्साय नमः। ॐ सौभाग्यजननि(9) सर्वप्रदे(10) वनमालायै नमः। ॐ प्राणात्मने सत्याय नमः। ॐ कालकर्त्रे चक्राय फट्। ॐ विश्वात्मने विश्वप्रदाय पद्माय फट्। ॐ विद्ये विद्येश्वरार्चिते गदायै फट्। ॐ शब्दमूर्तये शङ्खाय फट्। ॐ रसनिवे(11) भीमभीषणाय लाङ्गलाय फट्। ॐ भुवनाधिपतये स्तम्भभूताय मुसलाय फट्। ॐ इन्द्रियकोशाय इष्वस्त्राय फट्। ॐ कल्पान्तानिलघोषाय विद्युल्लसितप्रभाय शार्ङ्गाय फट्। ॐ महामायाबन्धध्वंसिने(19) खङ्गाय फट् ॐ सर्वास्त्रग्रसनपराय खेटकाय फट्। ॐ संतापकाय(20) दर्पविध्वंसिने दण्डाय फट्। ॐ सर्वाकर्षकरमहामायामयाय(21) अङ्कुशाय फट्। ॐ अखण्डितपराक्रमाय मुद्‌गराय फट्। ॐ दर्पप्रशमकर्त्रे वज्राय फट्। ॐ तेजोमालिनि (22) शक्त्यै फट्। इति च द्वाविंशतिमन्त्राः॥ 113--132॥  
(1.इतः परम्--'ततश्चिन्तापदं दद्यान्मणये तदनन्तरम्' इत्यधिकः पाठो दृश्यते--मु. अटी.।) (2. जननी--अटी. अ., यजनी--उ.।) (3. देति--अ.।) (4. मेवं--मु. अटी.।) (5. त्विह--मु. अटी.।) (6. भीष्म--मु. अटी. बक.।) (7.स्तम्ब--मु. बक. बख. उ.।) (8. तार्थ--अ.।) (9.नी--अ. म.।) (10.प्रदायै--अ.।) (11.निधेऽभीक्षाय--अ.।)(12. विश्व--उ.।) (13. प्रभवाय--बक.।) (14.परं--उ.।) (15.ग्रासमादाय--अ. उ.।) (16.वारय--अ. उ.।) (17. पङ्‌क्तित्रयं नास्ति--बक.।) (18.आकर्षणपर--मु., आकर्षणपरं--अटी.।) (19. विध्वं--अ.।)(20. मन्त्रस्यैकादशाक्षरतासम्पादनाय विभक्तिलोप आवश्यकः।)(21. शिवे--अ.।) (22. मायाय--अ. म.।) (23.मालिनी--अ.।)  
चक्रवच्चास्त्रमान्त्राणां कुर्यान्नामावसानकम्।  
क्रमाच्चतुर्दशानां तु शक्त्यन्तानां च फट्‌पदम्॥ 132 ॥  
 इति श्री पाञ्चरात्रे (1) श्रीसात्वतसंहितायामधिवासदीक्षाविधिर्नाम  
 त्रयोविंशः(2) परिच्छेदः॥  
 इति श्रीमौञ्ज्यायनकुलतिलकस्य श्रीयोगानन्दभट्टाचार्यस्य तनयेन  
 अलशिङ्गभट्टेन विरचिते सात्वततन्त्रभाष्ये  
 (3)त्रयोविंशः परिच्छेदः॥  
(1. पञ्चरात्रसारे--बक. बख.।) (2. द्वाविंशतितमः--अ., त्रयोविंशतिः--उ.।) (3. त्रयोविंशतिः--म.।)  
-------------\*\*\*\*\*\*\*\*\*\*\*\*\*----------------  


(1)चतुर्विंशः परिच्छेदः  
श्रीनारद उवाच(2)  
विप्रप्रधानाः श्रुत्वैवं मन्त्राणां लक्षणं स्फुटम्।  
चोदयामास(3) भगवान् पुनः स तालकेतुना॥ 1 ॥  
 अथ चतुर्विंशतिपरिच्छेदो व्याख्यास्यते। इह पुनः संकर्षणेन वासुदेवश्चोदित इत्याह--विप्रेति। अत्र दिव्यत्वादात्मनेपदस्थाने परस्मैपदं प्रयुक्तम्। यद्वा सत्तालकेतुनेति प्रथमैकवचनम्। सत्तालकेतुर्ना पुरुषः, संकर्षण इति यावत्॥ 1 ॥  
(1. त्रयोविंशतितमः---अ.।) (2. \`उवाच' नास्ति--मु. अटी. बक.।) (3.चोदितो भगवानेवं पुनर्वै--मु. अटी.।)  
सङ्कर्षण(4) उवाच  
ब्राह्मणः क्षत्रियो वैश्यः शूद्रो वा भगवन्मयः।  
नित्याराधनकामस्तु(5) यदि मन्त्रमयं वपुः॥ 2 ॥  
कर्तुमिच्छति लक्ष्यार्थं तत्र किंलक्षणो विधिः।  
श्रीभगवानुवाच(6)  
चित्रमृत्काष्ठशैलोत्थं सल्लोहमयमेव वा॥ 3 ॥  
 चोदनाप्रकारमाह--ब्राह्मण इति सार्धेन॥ 2--3 ॥  
(4. \`संकर्षण उवाच' नास्ति--बक. बख. अ. उ.।) (5.इत्या बख. उ.।) (6. \`उवाच' नास्ति--मु. अटी.।)  
भेदभिन्नं द्विजातीनां हितं बिम्बं फलार्थिनाम्।  
तदभिन्नमकामानां प्राप्तं चाप्यविरोधकृत्॥ 4 ॥  
(7) अत्र चित्रमयं विद्धि भित्तिकाष्ठाम्बराश्रितम्।  
पुनः(1) वर्णक्रमेणैव चतुर्धा चाम्बरोत्थितम्॥ 5 ॥  
तच्च कार्पासकौशेयक्षौमशाणमयं तु वै।  
मृज्जमेवं सिताद्युत्थं वार्क्षं विविधमेव च॥ 6 ॥  
आश्वत्थं ब्रह्मवृक्षोत्थं श्रीपर्णीसुरदारुजम्।  
सालतालमयं(2) चैव शाशवन्तीन्दुसारजम्(3)॥ 7 ॥  
एवं द्वयं(4) द्वयं विद्धि द्विजादीनां यथाक्रमम्।  
अतोऽन्ये दृढमूलाश्च सारवन्तो हि याज्ञिकाः॥ 8 ॥  
साधारणाश्चतुर्णां तु प्रतिमाद्ये च कर्मणि।  
सामान्यं भुक्तिमुक्त्यर्थमश्ममृण्मयवत् स्मृतम्॥ 9 ॥  
तारहाटकताम्रोत्थम् आरकूटमयं तथा।  
एवं हि भूमयो वस्त्रपाषाणा धातवो द्रुमाः॥ 10 ॥  
वज्रादयोऽखिला रत्नाः सितरक्तादिलक्षणाः।  
असामान्याः फलेप्सूनां लाभालाभवशात् पुनः॥ 11 ॥  
 एवं चोदितो वासुदेवः प्रथमं चित्रमृत्काष्ठशिलालोहमयत्वेन पञ्चविधानां बिम्बानां प्रत्येकं ब्राह्मणादिवर्णक्रमेण चातुर्विध्यम्, एवं तत्तद्वर्णानुसारेण तत्तद्‌द्रव्यमयबिम्बग्रहणस्य सकामविषयत्वं बिम्बसामान्यग्रहणस्य निष्कामविषयत्वं चाह--चित्रमृत्काष्ठशैलोत्थमित्यारभ्य (5) लाभालाभवशात् पुनरित्यन्तम्॥ 3--11 ॥  
(1. पूर्वे-मु. अटी.।) (2. बाल--मु.।) (3. शैशुषं--मु. अटी.।) (4.द्वन्द्व--अ. उ.।) (5. फललाभवशात्--म.।)  
सम्यक् स्वमूर्तिमन्त्रैस्तु जपहोमार्चनादिना।  
नयेत् सामान्यभासित्वं(6) तथा तत्कारणार्चनात्॥ 12 ॥  
यजेत् सेन्द्रां धरां शैलं मृदापादनकर्मणि(7)।  
एवं पटद्रुमार्थं तु वरुणं सवनस्पतिम्॥ 13 ॥  
सरत्नानां च धातूनां सम्बन्धेऽर्केन्दुपावकान्।  
रत्नाश्रयेण धात्वर्थेनार्चादेशेन(8) वै विना॥ 14 ॥  
 अथ तत्तद्बिम्बनिर्माणार्थं तदुपादानद्रव्यग्रहणकाले सामान्यतः करिष्यमाणतत्तन्मूर्तिमन्त्रैर्चनजपहोमादिकं विशेषतः सेन्द्रधरादितत्तत्कारणार्चनं(9) च कार्यमित्याह--सम्यगिति सार्धद्वाभ्याम्॥ 12--14 ॥  
(6.भावि--अ. उ.।) (7.दान--बक. बख. उ.।) (8.धातूत्थेनार्च्या--मु. अटी. बक.।) (9. धारा--म.।)  
तथार्चनासनेनैव चक्रपद्मयादिना।  
(1)न रात्नी प्रतिमा शस्ता ध्यायिनां ध्यानसिद्धये॥ 15 ॥  
केवला लघुमाना च प्रमाणावयवोज्झिता।  
वर्णाश्रमगुरुत्वाच्च स्वामित्वादखिलस्य च॥ 16 ॥  
 रत्नमयीं सुवर्णरजताख्योत्तमधातुमयीं वा प्रतिमां विनाऽन्यद्रव्यमयी प्रतिमा लघुमाना प्रमाणावयवरहिता(2) चेत्, न प्रशस्ता, तथैव भद्रपीठमपीत्याह--रत्नाश्रयेणेति द्वाभ्याम्। अर्चादेशेन भगवदर्चनास्पदेन, बिम्बेनेति यावत्। अर्चनासनेन केवलभद्रपीठेनेत्यर्थः। रत्नसुवर्णरजतबिम्बं चेद् वस्तुगौरवाल्लघुमानं प्रमाणरहितमपि ग्राह्यमिति फलितोऽर्थः॥ 14--16 ॥  
(1.नारत्नी--बक. बख.।)(2.च न--म.।)  
भूतादिदेवरूपत्वाद् उत्तमाद्येषु वस्तुषु।  
नृपश्चार्हति वै नित्यं सविशेषपदे स्थितः॥ 17 ॥  
किं पुनर्योऽफलाकाङ्क्षी भक्तिश्रद्धापरः सदा।  
 मुमुक्षुत्वमात्रेण निकृष्टवर्णोद्भव उत्कृष्टवर्णार्हेषु वस्तुषु कथमर्हतीत्याशङ्का किंपुनर्न्यायेन परिहरति--वर्णाश्रमेति द्वाभ्याम्। अफलाकाङ्क्षी मुमुक्षुरित्यर्थः॥ 16--18 ॥  
बुद्‌ध्वैवं चित्रबिम्बार्थी यत्नेनेदं समाचरेत्॥ 18 ॥  
गुह्यकान् गृहदेवांस्तु हृदाऽर्च्याऽर्घ्यादिना पुरा।  
मलभस्मतुषाङ्गारकेशकीटनखास्तुणम्(3) ॥ 19 ॥  
मूलकण्टकचर्मास्थिसामान्येऽश्माह्निभित्तिका(4)।  
(5) भवत्यनर्थदाऽवश्यमतः प्राक् चतुरङ्गुलम्॥ 20 ॥  
विहाय मृद्दलं भित्तेरीषद् बिम्बात् तु चाधिकम्।  
उक्तदोषविमुक्ताऽथ(6) पञ्चगव्येन साम्भसा॥ 21 ॥  
मर्दितया(7) मृदा भूयस्तद्भित्त्यंशं प्रपूर्य च।  
शस्त्रेण काष्ठफलकां मृगचर्मसमां पुरा॥ 22 ॥  
छविं विहाय शुद्ध्यर्थं तुरीमुक्तं तु वै पटम्(8)।  
प्रक्षाल्य सलिलेनैव त्वस्त्रजप्तेन सप्तधा॥ 23 ॥  
 प्रथमं चित्रबिम्बनिर्माणार्थं गुह्यकगृहदेवार्चनपूर्वकं भित्तिकाष्ठफलकपटानां संशोधनप्रकारानाह--बुद्‌ध्वेति सार्धैः पञ्चभिः॥ 18--23 ॥  
(3. नारत्नी--बक. बख.।) (4.श्मर्यभित्तिकाः--बक. बख. अ.।) (5. भवन्त्य--बख. अ. उ.।) (6. क्तायाः--अ.।) (7. मृद्दीर्घया--बक. बख., मृदीपया अ. उ.।) (8. घटम्--मु. अटी. बक. बख.।)  
हृन्मन्त्रेण तु सास्त्रेण मूर्तिमन्त्राञ्चितेन(1) च।  
तीर्थोद्देशान्नदीतीरात् पुण्यक्षेत्राच्च पर्वतात्॥ 24 ॥  
अपास्य दोषसङ्कीर्णामूर्ध्वादादाय मृत्तिकाम्।  
साऽवचूर्ण्याऽथ संशोष्या(2) सूपलिप्ते धरातले॥ 25 ॥  
शाणमौर्णं(3) च कार्पासं सूत्रं(4) चालसिजं तथा।  
कृत्वा पाषाणभिन्नं प्राग् योज्यं तत्र सवालुकम्॥ 26 ॥  
ईषद्गोमययुक्तेन भूरिक्षीरघृतादिना।  
भावयेत् पञ्चगव्येन खादिरेण कषेण(5) च॥ 27 ॥  
सिद्धार्थकालसिस्नेहतिलोत्थेन (6) च वै सह।  
क्लेदयेच्च त्रिसप्ताहं भाण्डे कृत्वाऽऽयसादिके॥ 28 ॥  
मारुतानलसूर्येन्दुदर्शनेन विनैव हि।  
तया समाप्यं (7) तद्बिम्बं शुभकाष्ठान्तरीकृतम्॥ 29 ॥  
 अथ मृद्बिम्बनिर्माणार्थं मृत्संग्रहणादिप्रकारानाह--हृन्मन्त्रेणेत्यारभ्य शुभकाष्ठान्तरीकृतमित्यन्तम्॥ 24--29 ॥  
(1.न्वितेन--उ.।) (2.शोष्य--अ. उ.।) (3.मूर्ण--बक. बख. उ.।) (4.ससूत्रं चावि--मु. अटी. बक. बख.।) (5. खषेण--अ.।) (6.तसि--बक. बख.।) (7.समाप्य--बक. बख.।)  
वस्त्रवच्चैव लोहानां कृत्वा प्रक्षालनं ततः।  
मार्जनं भूतिना भूयस्तथा तन्मन्त्रितेन च॥ 30 ॥  
 लोहबिम्बनिर्माणार्थं लोहसंशोधनप्रकारमाह--वस्त्रवदिति। तन्मन्त्रितेन अस्त्राभिमन्त्रितेनेत्यर्थः॥ 30 ॥  
भक्त्या प्रवर्तमानस्तु (8) बिम्बसाधनकर्मणि।  
सर्वत्र चास्त्रमन्त्रस्य कुर्यान्निर्विघ्नशान्तये॥ 31 ॥  
पूजनं हवनं भूतबलिदानं सदक्षिणम्।  
(9) सम्यग् ग्रहणकाले तु एतत् सामान्यमेव हि॥ 32 ॥  
 बिम्बनिर्माणप्रारम्भकाले सामान्यतस्तत्तन्मूर्तिमन्त्रार्चनादिकं कार्यमित्याह--भक्त्येति(10) द्वाभ्याम्॥ 31--32 ॥  
(8. मानास्तु--मु. बक. बख.।) (9.सन्मृद्--मु.।) (10. भक्तीति--अ.।)  
सच्छैलदारुग्रहणे विशेषस्त्वधुनोच्यते।  
सर्वत्रारम्भकाले तु निमित्तमुपलक्ष्य च॥ 33 ॥  
विशेषाद्(1) वनयात्रायां तच्छुभेन शुभोदयः।  
अशुभेनं निमित्तेन यात्रा विघ्नवती भवेत्॥ 34 ॥  
विरामेण तु जप्येन शान्तिस्वस्त्ययनादिना।  
निवर्तनेन तद्वन्याद् दहते शुभकृद् यतः॥ 35 ॥  
मन्त्रमभ्यर्च्य यात्रायामभ्यर्थ्याज्ञां विनन्द्य च।  
नैवेद्यशेषभुग् वामचारस्थः(2) संयतेन्द्रियः॥ 36 ॥  
प्राङ्मुखः संस्मरेन्मन्त्रं समुत्थायामृतोदये।  
परिज्ञाय पुरा(3) मूति तन्मूर्त्यन्तरमेव वा(4)॥ 37 ॥  
यायात् तदीयं दिग्भागं तदभावात् तु चान्यदिक्।  
सहायैरप्रमत्तैस्तु शिल्पिभिः सह संवृतः॥ 38 ॥  
लाजदध्यक्षतैः कुम्भैर्यायात् पुष्पपुरस्सरैः।  
सौमनस्यं महोत्साहस्त्वङ्गस्पन्दश्च(5) दक्षिणः॥ 39 ॥  
शुभा वाणी ध्वनिः शाङ्खस्तन्त्री वाद्यं फलादयः।  
गोगजाश्वद्विजाः कन्या नवभाण्डं च मृद् दधि॥ 40 ॥  
आर्द्रमांसान्यलङ्कारो मदिराग्नी(6) घृतं पयः।  
सिद्धान्नं(7) शालिबीजादि दर्भाः सद्रुममञ्जरी॥ 41 ॥  
छत्रवस्त्रध्वजा(8) यानं रोचना कुङ्कुमं मधु।  
दर्पणं चामरश्चैव(9) धातवः शस्त्रवर्जिताः॥ 42 ॥  
रत्नानि वैबुधं बिम्बं मधुमत्तो ह्यकातरः।  
जीवन्मत्स्या(10) निमित्तं च मनसो यदखेददम्॥ 43 ॥  
तत्सर्वं दर्शने श्रेष्ठं यत् खेददमशोभनम्।  
स्वगृहद्वारदेशाच्च पथि सप्तपदावधि॥ 44 ॥  
क्रममाणे निमित्तं च फलं यच्छत्यनेन (11) हि।  
निर्गत्य नगराद् ग्रामात् क्रोशार्धं क्रोशमेव वा॥ 45 ॥  
गृह्णीयाच्छाकुनं(12) चिह्नं नकुलादिमयं त्वतः।  
पूर्णात् सार्धाधिकात् क्रोशाद् हितकृन्मृगदर्शनम्॥ 46 ॥  
दिङ्‌मुखे निर्मले सिद्धिर्व्रजेद्(13) यत्र विशेषतः।  
(14)सिद्धिकृच्चाम्बरं स्वच्छं सुदीप्ता भास्करादयः॥ 47 ॥  
मरुत् सुखावहः स्निग्धः प्रदक्षिणगतिः स्थिरः।  
दिव्याद्युत्पातनिर्मुक्तः स कालः सिद्धिसूचकः॥ 48 ॥  
हंसः शुको भरद्वाजः कोकिलः खञ्जरीटकः।  
मयूरो भ्रमरश्चक्रवाकाद्याः खेचराः शुभाः॥ 49 ॥  
भूचरा नकुलाः (15) सौम्याः सिताहिर्गृहगोधिका(16)।  
गन्धाखुर्जम्बुकश्चैव सर्वेषां दर्शनं शुभम्॥ 50 ॥  
मृगाणां हरिणः सिंहो व्याघ्रः शशकचित्रकाः।  
सिद्धिसंसूचकाः सर्वे सर्वेषां विहितं तु वै॥ 51 ॥  
प्रदक्षिणं विशेषेण व्यत्यये जम्बुकः शुभः।  
द्विजादिकं (17) रुतं स्निग्धं सिद्धिकृत् तच्च सौख्यदम्॥ 52 ॥  
समुत्पन्ने निमित्ते तु धातुसंक्षेपकर्मणि(18)।  
प्रतीक्षितुं(19) न युज्येत यदा शान्तिं तदाचरेत्॥ 53 ॥  
पूर्वोक्तां चित्तशुद्ध्यर्थं सविशेषां सदक्षिणाम्।  
प्रविश्य विधिवत् क्षेत्रं निरीक्षेत स्वतेजसा॥ 54 ॥  
पश्येच्छिलां गुणवतीं तरुं वा कर्मणि क्षमम्।  
वर्जयेदतिवृद्धां च परिक्षीणत्वचं तथा॥ 55 ॥  
सभङ्गां दावदग्धां च निश्शब्दां रूक्षविग्रहाम्।  
सवालुकां च सच्छिद्रां बन्दुयुक्तां पुटोद्वहाम्॥ 56 ॥  
आखुदर्दुरमीनाहिमार्जारशशकोपमाम्(20)।  
सुवर्णपरवर्णोत्थशिराजालेन(21) सन्तताम्॥ 57 ॥  
प्रागुक्तरुपस्याभावादमीषां ग्रहणं हितम्।  
पारावतशुकाब्जाभा मधुमाञ्जिष्ठमाषभा(22)॥ 58 ॥  
गुर्वी हृद्या शुभा स्निग्धा अतो वान्याभिशस्यते।  
सुहृद्ये भूतले मग्ना(23) जलाशयतलस्थिता॥ 59 ॥  
छन्ना तरुवरेणैव वनराजिष्ववस्थिता(24)।  
वेष्टिता वल्लिवृन्देन तथैवौषधिभिर्वृता(25)॥ 60 ॥  
ऊर्ध्वगा जानुदेशाच्च(26) एकपिण्डीकृता भृगोः(27)।  
मोक्षदा च(28) खवक्त्रा वै भोगदा सुतलानना(29)॥ 61 ॥  
दिङ्मुखी चोभयकरी प्राङ्मूर्धा भूतिरायुषे।  
अतोन्यमस्तका कीर्तिर्यशोवृद्विकरी मता॥ 62 ॥  
वंशवृद्धिदमारोग्यशान्तिकृत्वं(30) यदाप्यदिक्।  
पुष्टि(31) मुन्नितिसन्मेधां यच्छत्युत्तरमस्तका॥ 63 ॥  
एवं पुरा परिज्ञाय पृष्ठोरुचरणं शिरः।  
बलात्मना सवीर्येण प्रोद्‌धृत्य सह शिल्पिभिः॥ 64 ॥  
प्राङ्मुखं चोत्तरस्या(32) (33) दिक् प्राग्भागे चोत्तराननम्(34)।  
स्थलेऽवतार्य मन्त्रेशमिष्ट्वा स्रक्चन्दनादिना॥ 65 ॥  
ध्यात्वा शिलान्तः संरुद्धं सम्पूज्य जुहुयात् ततः।  
उक्तदिग्‌द्वितयस्यैकदेशे कुण्डेऽथवा स्थले॥ 66 ॥  
दत्वा पूर्णाहुतिं ध्यानजपयुक्तः क्षपेदहः।  
निशागमेऽर्चनं कुर्याद् बलिभिर्भूततर्पणम्॥ 67 ॥  
नैवेद्यशेषमश्नीयान्मन्त्रविन्यस्तविग्रहः।  
तद्दक्षिणेन दर्भेषु प्राक्छिराः प्रस्वपेज्जपन्॥ 68 ॥  
पूर्ववत् स्वप्नलाभार्थमुत्थाय रजनीक्षये।  
कुर्यात् स्वकृत्यं जुहुयादशुभस्वप्नशान्तये॥ 69 ॥  
अभिनन्द्य शुभं स्वप्नं हृदयावर्जकं स्फुटम्।  
पर्वतं च स्वमात्मानं स्थानं तदुपलं स्थलम्॥ 70 ॥  
स्फटिकामलसंकाशं पश्येद् वा तप्तहेमवत्।  
निर्धूमाङ्गारकूटाभं तदाशु लभते शुभम्॥ 21 ॥  
सशस्त्रमथ चादाय मुद्‌गरं चास्त्रमन्त्रितम्।  
प्राङ्मुखश्चतुरो वारंस्ताडयेन्मस्तकावधेः॥ 72 ॥  
पाददेशाच्च वा मध्यादवेक्ष्य च फलं पुरा।  
चतुरश्रायतां कृत्वा भिन्नां पीठेन यन्त्रगाम्॥ 73 ॥  
आनाय्य वा पृथक्पीठां छन्नां(35) कर्मालयं शुभम्।  
(36)आनुगुण्यपुराणेन विधिना चोद्धरेच्छिलाम्॥ 74 ॥  
पोठार्थं भिन्नवर्णां च तद्रूपां वा यथेच्छया।  
अङ्गाङ्गिभावगुणवद्(37) दृषदां तु महामते॥ 75 ॥  
काष्ठलोहमणीनां (38) चाप्यलाभे सति वें (39) शुभम्।  
सति लाभे न वै कुर्याद्वैषम्यं व्यत्ययं च वा॥ 76 ॥  
तत्कालमेव चाहृत्य रत्नाधारशिलां(40) शुभाम्।  
पुंस्त्रीनपुंसकोत्थाभेः शिलाभिस्त्रितयं(41) हितम्॥ 77 ॥  
बिम्बाख्यं(42) विद्वि चाभावात् सर्वबिम्बोपलात् तु वै।  
निषइद्धं भगवद्बिम्बं रत्नपीठमयोपलात्॥ 78 ॥  
लक्ष्म्याद्या देवताकाराः स्वोपलाः(43) सर्वसिद्धिदाः(44)।  
याऽऽहताऽनलबिन्दून् (45) वै सनादमभिमुञ्चति॥ 79 ॥  
पुमानिति शिला सा वै निस्तेजा सस्वनाऽबला।  
आदिमध्यावसानेषु नाग्निर्यस्या न च ध्वनिः॥ 80 ॥  
नपुंसकेति सा ज्ञेया स्वपदस्था फलप्रदा।  
शिलाग्रहणमित्युक्तं (46) दारुग्रहणमुच्यते॥ 81 ॥  
आपर्वतान्तः सञ्चारो निर्व्रणं सरलं बृहत्।  
रोगमुक्तं न सिंहाद्यैः(47) प्राङ्नखैः(48) सक्षतीकृतम्॥ 82 ॥  
नानिलाशनिदावाग्निहतवीर्यं न बाह्यगम्।  
सलक्षणे (49) तु सुस्निग्धे भूभागे चोन्नते स्थितम्॥ 83 ॥  
प्राग्वत् तमधिवास्यादौ परेऽहन्यर्चयेत् ततः।  
तदाश्रितामविज्ञातस्वरूपां देवतां पठन्॥ 84 ॥  
इहाश्रितात्मने तुभ्यं नमः सर्वेश्वराय च।  
क्षमस्वावतरान्यत्र सन्तिष्ठात्र चिदात्मना॥ 85 ॥  
अथास्त्रोदकशुद्धेन विलिप्तेन घृतादिना।  
जपन् मन्त्रवरं वौषट् छिन्द्याद् वै क्रकचादिना॥ 86 ॥  
प्राच्यामुदीच्यामैशान्यां पतत्यभिमुखं यदि।  
परिज्ञेयं शुभं कुर्यादन्यपातेऽर्चनादिकम्॥ 87 ॥  
अनाय्या(50) देवभागं चाप्यनादेयेन (51) वै विना।  
बिम्बमिच्छति वै कर्तुं वार्क्षं चैवातिविस्तृतम्(52)॥ 88 ॥  
अनेकभुजवक्त्रास्त्रभूषितं(53) तत् तरूत्थितैः।  
भिन्नैरवयवैर्मानयुक्तैः (54) शिष्टैर्न दूष्यति॥ 89 ॥  
भक्तिश्रद्धावशाच्चैव सर्वं चार्णमयं(55) यतः(56)।  
एवमेकतमस्यापि भक्तिपूर्वस्य वस्तुनः॥ 90 ॥  
विशेषेण शिलादारुसंग्रहणविधानमाह---सच्छैलदारुग्रहण इत्यारभ्य सर्वं चार्णमयं तत इत्यन्तम्। एतत्प्रयोगस्तु श्रीसात्वतामृते सुविशदं प्रतिपादितो द्रष्टव्यः॥ 33--90 ॥  
(1.षार्चन--मु. बक. बख.।)(2.वामी--अ. उ.।)(3.परा--बक. बख. उ.।)(4.च-अ.।)(5.स्तु--उ.।)(6.ग्नि--अ. उ.।) (7.सिद्धार्थ--बक. बख.।)(8.छत्रं वस्त्रं ध्वजो--अ.।)(9.रो हारो--बक. बख. अ. उ.।)(10.मत्स्यान्नि--बक. बख. अ.।)(11. ति तेन--अ. उ.।)(12. च्छ-बख. उ.।)(13. द्धिः पूजयेत् तु-बक.।)(14. अस-मु. अटी.।)(15. नकुलः सौम्यः--उ.।)(16. तादि--बक. बख., तामि--अ.।)(17.दीनां--मु., तिकं--बक.।)(18.यातुः--अ. उ.।)(19.तं च--बक.।)(20.र्मार्जार--अ. उ.।) (21. वर--बक., खर--उ.।) (22. मा--मु. अटी.।) (23.श्यामा--उ.।) (24. जी--अ.।) (25.भिः स्मृता--बक. बख. अ. उ.।) (26. जान--मु. अटी.) (27.मृदुः--मु. उ. बख., मृग--बक.।) (28. खगवक्त्रा--उ.।) (29.लना--मु.।) (30. त्वं--उ.।) (31.मन्नति--बख. उ.।) (32.चोत्तरास्यं--अटी.।) (33. स्यां वै--मु.।) (34. ननः--बक.।) (35.जन--अ.।) (36. विन्यस्य वै पुरा तेन--मु. अटी.।) (37. भावं---अ.।) (38. च अ--अ. उ.।) (39. वा--अ.।) (40. धारां--मु. अटी.।) (41. भिः स्यात् तथा--मु. अटी.।) (42. बिम्बाद्यं--बख. अ. उ.।) (43. सो--उ.।) (44. कृत्--बक. बख. अ. उ.।) (45. बिम्बौघं--अ. उ. बिम्बोऽयं-बक. बख.।)(46. तनु--उ.।) (47. हिंस्त्रा--अ.।) (48. मूलैः--अ.।) (49. सु--अ. उ.।) (50. र्या--बक. अ. उ.।) (51. च अना--अ. उ.।) (52. स्मयम्--अ., स्मृतम्--उ.।) (53. स्त्रैर्भू--अ.।) (54.क्तैर्दुष्टै--मु. अटी.।) (55.चाणु--अ. उ.।) (56. तत इति भाष्यानुसारी पाठः--अटी.।)  
संग्रहं च पुरा कृत्वा कुर्यादाकारमीप्सितम्।  
तादर्थ्येन तु सामान्यं सौम्यमानं(1) पुरा शृणु॥ 91 ॥  
ऋज्वाख्यमविकारं च व्यापकं त्वेकमूर्तिमत्।  
भूभागे सुसमे श्लक्ष्ये मानमुत्कीर्य(2) तेन वै॥ 92 ॥  
निरूप्यावयवानां च लक्ष्म विस्तृतिपूर्वकम्।  
अष्टाधिकशतांशो यः स्वोन्नतेरङ्गुलं च तत्॥ 93 ॥  
द्वे अङ्गुले कलानेत्रं गोलकं भाव एव च।  
अङ्गुलादष्टभागो यः स यवः परिकीर्तितः॥ 94 ॥  
षट्कलं च परिज्ञेयं तालं बिम्बादिकर्मणि।  
मुखाङ्गनाभिमेढ्रक्ष्मास्तालमानास्त्वथोरुयुक्(3)॥ 95 ॥  
द्विकले (4) च तथा जङ्घे (5)गुल्फं जानुर्गलाञ्चकम्(6)।  
त्र्यङ्गुलं त्र्यङ्गुलं ज्ञेयमित्युन्मानमुदाहृतम्॥ 96 ॥  
जटाधराणां बिम्बानां दीर्घह्रस्ववशेन तु।  
चतुष्कलं च त्रिकलं मानं मानाद् बहिः क्षिपेत्॥ 97 ॥  
त्रिपञ्चसप्तशिखरो मौलिरष्टकलोन्नतः(7)।  
निर्जटानां ललाटोर्ध्वे मकुटं वा सुशोभनम्॥ 98 ॥  
तालेन(8) ह्रासवृद्धी तु कार्ये त्वत्र व्यपेक्षया।  
यथोदितेषु भागेषु एकैकेनाङ्गुलेन तु॥ 99 ॥  
आस्यनासाललाटार्थं वदनांशं भजेत् त्रिधा।  
ततोऽग्रतः कलामानं घ्राणं स्यात् तिलपुष्पवत्॥ 100 ॥  
कलार्धेन तु विस्तारः सोन्नतिस्तत्पुटद्वये।  
नासाग्रग्रासनिर्मुक्तं गोजीमानं चतुर्यवम्॥ 101 ॥  
तच्चतुर्यवमानेन घ्राणाग्रेणान्तरीकृतम्।  
अर्धाङ्गुलं चोत्तरोष्ठमधरोष्ठं तु चाङ्गुलम्॥ 102 ॥  
गोलकं चिबुकं विद्धि सृक्किण्यौ(9) चतुरङ्गुले।  
आद्यस्य नासिकांसशस्य मध्यभागसमाश्रिते॥ 103 ॥  
कुर्यान्नेत्रश्रु(10) तिच्छिद्रे तत्र नेत्रे कलान्तरे।  
कलायामसमं दैर्घ्यात् कलार्धेन तु विस्तृतम्॥ 104 ॥  
यदुत्पलदलाकारं द्वियवेनाधिकं तु तत्।  
कुर्यात् पद्मदलाकारं नेत्रार्धं वृत्ततारकम्॥ 105 ॥  
तारादै(11) र्घ्यत्रिभागेन त्वाद्यस्यान्यस्य (12) वाधिका।  
यवेनैकेन सार्धेन ज्योतिस्तत्पञ्चभागिकम्॥ 106 ॥  
त्रिभागेनापि(13) विहितं तत्पद्मदललोचन(14)।  
द्विषड्यवं नेत्रकोशं विस्तरेण(15) यवाधिकम्॥ 107 ॥  
सार्धाङ्गुलद्वयं दैर्घ्याद् भ्रूलते (16) द्विकले स्मृते।  
मध्यतो द्वियवे बालचन्द्रतुल्ये क्रमक्षते॥ 108 ॥  
तदन्तरं कलार्धं च तत्कोटी समसूत्रके।  
श्रोत्रे द्व्यङ्गुलविस्तीर्णे आयामेन द्विगोलके॥ 109 ॥  
द्वियवः कण्ठपरिधिः (17) पर्वणी द्वे चतुर्य वे।  
मध्यं ताभ्यां तथा विद्धि द्रोणी सार्द्धाऽङ्गुलाऽत्र वै॥ 110 ॥  
कलार्धेन तु तच्छिद्रं पाशमानं यथारुचि।  
अङ्गुलाद् द्विकलान्तं (18) तु वैषम्यमपि तत्र यत्॥ 111 ॥  
अन्तश्छिद्रविनिर्मुक्तं तद्विज्ञेयं चतुर्यवम्।  
सदलं करणोपेतमेवं श्रोत्रद्वयं स्मृतम्॥ 112 ॥  
चतुष्कलं ललाटं तु शिखरे द्वे द्विगोलके।  
उच्छ्रायात्(19) त्र्यङ्गुले चैव अग्रतोऽङ्गुलविस्तृते॥ 113 ॥  
केशभूमेः समुद्‌भूतं ललाटोपरि संस्थितम्।  
कुर्यात् कलार्धमानं तु वक्त्रं चालकसंचयम्॥ 114 ॥  
कपोलपरिधिं कुर्यात् कर्णात् कण्ठगतं (20) समम्।  
तन्मध्ये वर्तुलौ गण्डौ परिच्छिन्नौ पुरोदितैः(21)॥ 115 ॥  
शिरसः परिणाहं तु(22) विद्धि षट्‌त्रिंशदङ्गुलम्।  
श्रोत्रकोटिद्वयाच्चैव मस्तकस्य यदन्तरम्॥ 116 ॥  
तत्षोडशाङ्गुलं विद्धि वर्तिभ्यां पृष्ठतस्तथा।  
सार्धतालं परिज्ञेयं ललाटात्(23) कगुहान्तरम्॥ 117 ॥  
सत्कम्बुसदृशी ग्रीवा मूलमध्याग्रतो हि सा।  
परिधेर्द्वादशकला एकविंशाङ्गुलाग्रतः॥ 118 ॥  
अष्टादशाङ्गुला चैव स्वांशात् त्र्यंशेन विस्तृता।  
तन्मूलं विस्तृतौ स्कन्धौ तुङ्गौ वृत्तायतौ समौ॥ 119 ॥  
षडङ्गुलं तद्बाहुल्यं बाहुमानमथोच्यते(24)।  
स्कन्धोत्तमाङ्गं त्रिकलं सन्ध्यन्तं षट्कलं स्मृतम्॥ 120 ॥  
(25) सन्धेर्वै(26) मणिबन्धान्तं मानं नवकलं स्मृतम्।  
मणेर्मध्यमशाखान्तो(27) हस्तः सप्ताङ्गुलो मतः॥ 121 ॥  
परिज्ञेयं कलाहीनं तन्मानं मध्यमाङ्गुलेः(28)।  
तच्चतुयवहीना च साऽनामा तु प्रदेशिनी॥ 122 ॥  
द्विकला च परिज्ञेया साङ्गुष्ठा तु कनीयसी।  
द्विपर्वा च स्मृतोऽङ्गुष्ठः सर्वाश्चाङ्गुलि(29) विस्तृताः॥ 123 ॥  
सर्वासां मूलपर्यन्ताद् ह्वासयेच्च यवं यवम्।  
अग्रपर्वार्धमानेन कार्या लिङ्गोपमा नखाः॥ 124 ॥  
मानमङ्गुष्ठमूलस्य परिधेश्चतुरङ्गुलम्।  
तच्चतुर्यवहीनं च ज्ञेयं त्रिष्वङ्गुलीषु च॥ 125 ॥  
न्यूनाङ्गुले(30) कला सार्धा(31) प्राग्वद् ह्रासश्च वेष्टनात्।  
अङ्गुष्ठमङ्गुलं चाग्रात् त्रिस्रोऽन्याः षड्यवाः स्मृताः॥ 126 ॥  
अर्धाङ्गुलाग्रतो न्यूना विद्धि मध्यं क्रमक्षतम्।  
(32) निजलक्ष्मोपलं चाग्रात् साङ्गुलं द्विकलं करम्॥ 127 ॥  
ईशन्निम्नतलं चैव लक्ष्मरेखाविभूषितम्।  
शाखामूलावधेः पाणी(33) बाहुल्यं द्वे यवेऽङ्गुलम्॥ 128 ॥  
चतुर्यवाधिकं चैव मणिबन्धावधेः स्मृतम्।  
मध्ये कलार्धहीनं(34) तु तद्बाहुल्यमुदाहृतम्॥ 129 ॥  
मणिबन्धावधेर्वाहुवेष्टनं षट्कलं स्मृतम्।  
सन्धेः सप्तकलं विद्धि साङ्गुलं (35) त्रियवच्युतम्(36) ॥ 130 ॥  
(37) हीनमर्धाङ्गुलेवैव मूलाद् वै नवगोलकम्।  
तथैव सन्धेरू(38) र्ध्वात् तु विस्तारः प्राग्वदत्र च॥ 131 ॥  
अत्रापि पूर्ववद् दृष्ट्या कार्याऽन्तः स्था क्षितिः स्वयम्।  
तालं गलावधेस्त्यक्त्वा तन्मानेनान्तरीकृतम्(39)॥ 132 ॥  
स्तनद्वयं समं कुर्यात् तद्धारा च समांसला।  
निम्नं हृद्गोलकार्धेन ऊर्ध्वतो रत्नराड्युतम्॥ 133 ॥  
स्तनाभ्यां त्रिकलौ पार्श्वौ त्रियवं स्तनमण्डलम्।  
यवोन्नतं तथा चाग्राद् विस्तृतं तेन चूचुकम्॥ 134 ॥  
लोचनं त्रियवं सार्धं कक्षमानमुदाहृतम्।  
स्कन्धमानविनिर्मुक्तं पृष्टमंसावधेः(40) समम्(41)॥ 135 ॥  
दोणी(42) निकाशसदृशं(43) मध्यराशेः(44) समांसलम्।  
(45) कक्षान्तर्वेष्टनं विद्धि पञ्चतालं सुलोचनम्(46)॥ 136 ॥  
विनाङ्गुलद्वयेनैव द्वे ताले द्विगुणीकृते।  
यवत्रयसमायुक्ते विद्धि तत्कुक्षिवेष्टनम्॥ 137 ॥  
त्रियवोनं कलामानं विज्ञेयं नाभिमण्डलम्।  
(47)तन्मानं (48) त्रियवोनं तु तन्निम्नत्वं विधीयते॥ 138 ॥  
परिधिर्नाभिमध्ये तु त्रितालः(49) सत्रिलोचनः।  
(50) षङ्गोलकं च तन्मानपरिद्व्यर्थं कटेः(51) स्मृतम्॥ 139 ॥  
करिकुम्भोपमौ पीनौ परितः पञ्चगोलकौ।  
स्फिजौ कौपीनराजी च द्व्यङ्गुला मूलतः स्मृता॥ 140 ॥  
परितोऽङ्गुलमाना(52) सा मेढ्रं तु त्रिकलं स्मृतम्।  
चतुर्यवं च तत्कोशं वेष्टनं तु षडङ्गुलम्॥ 141 ॥  
द्व्यङ्गुलौ वृषणौ दैर्घ्यान्मूलान्तसमविस्तृतौ।  
परितो (53) द्व्यङ्गुलं विद्धि वायुरन्ध्रं सुवर्तुलम्॥ 142 ॥  
ऊरुमानं परिज्ञेयं मध्यभूमेर्नवाङ्गुलम्।  
षट्कलं मूलदेशाच्च (54)अग्रान्तं त्रिकलं स्मृतम्॥ 143 ॥  
हीनमेकाङ्गुलेनैव द्विकलं जानुमण्डलम्।  
विस्तारेणोन्नतत्वेन चतुर्यवसमं तु तत्॥ 144 ॥  
जङ्घामूले परिज्ञेयं (55) वेष्टनं नवगोलकम्।  
द्विसप्ताङ्गुलकं मध्ये सार्धपञ्चाङ्गुलं(56) ततः॥ 145 ॥  
अत्रापि वेष्टनाद् विद्धि तृतीयांशेन विस्तृतम्।  
मध्यमूलावसानेभ्यो विस्तारमनुगुण्य तु॥ 146 ॥  
भुजाभ्यां मध्यदेशस्य तथाङ्गुलिगणस्य च।  
ऊरुयुग्मस्य जङ्घाभ्यामापाद्या द्विपहस्तता(57)॥ 147 ॥  
सतार्लभागमानं(58) च दैर्घ्यं वै चारणं स्मृतम्।  
पार्णी द्विगोलकतते तन्मध्ये साङ्गुले कले॥ 148 ॥  
त्रिकलं चाग्रतश्चैव बाहुल्येन कलासमम्।  
पादमङ्गुष्ठनिकटात्(59)(60) त्रियवोनं प्रकीर्तितम्॥ 149 ॥  
बाहुल्यं (61) च कलामानं गुल्फदेशाच्च साङ्गुलम्।  
कनीयोऽङ्गुलिमूलाच्च गुल्फान्तं पिण्डिकाङ्गुलम्॥ 150 ॥  
जङ्गावसानदेशाच्च(62) वेष्टनं सप्तलोचनम्।  
कलाहीनं तदैवाग्रात् परिणाहौ(63) विधीयते॥ 151 ॥  
चरणं विधिनानेन(64) कूर्मपृष्ठं समाप्य च।  
त्र्यङ्गुलेन च तद्दैर्घ्यादङ्गुष्ठस्य च दीर्घता॥ 152 ॥  
पञ्चाङ्गुलः परिज्ञेयः परिधिस्तस्य लाङ्गलिन्।  
यवद्वयाधिका कार्या तद्दैर्घ्यात् तु प्रदेशिनी॥ 153 ॥  
अङ्गुष्ठायामतुल्याऽथ कार्या वै (65) पादमध्यमा।  
मध्याङ्गुलेर्द्विरष्टांशहीना तदनु या स्थिता॥ 154 ॥  
तद्वत् तदनुगा या च त्रिपर्वास्तास्तु पूर्ववत्।  
संयुक्ता नखजालेन कूर्मपृष्ठोपमेन च॥ 155 ॥  
द्विकलं तु कलार्धोनं (66) पादतर्जनिवेष्टनम्।  
चतुश्चतुर्यवोनं च तच्छेषाणां प्रकीर्तितम्॥ 156 ॥  
त्र्यंशेन वेष्टनाद् विद्धि सर्वासां चैव विस्तृतिम्(67)।  
सर्वे समांसलाः सौम्याः समास्त्ववयवाः शुभाः॥ 157 ॥  
दशनावलिबाह्यस्थे दंष्ट्रे सप्तयवोन्नते।  
यवद्वयोन्नतं(68) मानं मध्यदन्तचतुष्टये॥ 158 ॥  
तत्पक्षगाणां(69) सर्वेषां मानं विद्धि चतुर्यवम्।  
त्रियवं द्विजविस्तारमग्रान्मूलाद् यवद्वयम्॥ 159 ॥  
तत्सार्धं मध्यदेशाच्च सर्वे दन्ता निरन्तराः।  
लोम प्रदक्षिणावर्तमयुग्‌जन्मोत्थितं(70) शुभम्॥ 160 ॥  
 अथ बिम्बस्य सामान्यतो मानोन्मानादिलक्षणमाह--एवमेकतमस्यापीत्यारभ्य अयुग्‌जन्मोत्थितं शुभमित्यन्तम्॥ 91--160 ॥  
 (1.सौम्यं--अ. उ.।) (2.मुद्गीय--मु. अटी. बक. बख.।)(3.मानस्त्व--बक. बख. उ.।) (4.द्विताले--बक. बख. अ., विशाले--उ.।) (5.ल्फजानुग--बक. बख. अ.।) (6. लं चरुम्--मु. बक. बख. उ., लुञ्छकम्--अटी.।) (7. लोऽन्ततः--मु अटी. बक. बख.।) (8. कलेन--बक. बख. उ.।)(9.सृग्विण्यौ--अ. उ.।) (10. श्रुती--अटी.।) (11. दैर्घ्यात्--अ. उ.।) (12. चा--अ.।) (13. नाभिवि--बक. बख.।) (14. चने--अ.।) (15.विस्ता--मु. अटी.।) (16. कले--अ., तले--मु. बक. बख.।) (17. कर्ण--उ.।) (18. न्तस्तु--मु. अटी. बक. बख.।) (19.यत्र्य--अ. उ.।) (20. कर्ण--उ.।) (21. दितौ--अ.।) (22. च--उ.।) (23.टाच्च--अ. टात् ककुभा--उ.।)(24. नं त--उ.।)(25. पङ्‌क्तिरेषा नास्ति--उ.।) (26. स्कन्धेर्वै--मु. अटी. बक.)(27.न्तौ हस्तौ सप्ताङ्गुलौ मतौ--अ.।)(28. ले--बक. बख.।) (29. ल--अ. उ..।)(30. मूला--मु. अटी.।) (31.सार्धात्--अ.।) (32. न च लक्ष्मापमं--मु. बक. बख. अ. उ.।) (33. पाणि--अ. उ.।) (34.तुल्यं--अ. उ.।) (35. लं त्र्यवम--मु. अटी. बख., ल्यक्रम--बक. लं त्रयम--उ.।) (36.प्युत--बक. बख., च्युत--उ.।) (37.मध्या--मु. अटी. बक. बख.।) (38. रूर्ध्वं तु--मु. अटी. बक. बख.।) (39.कृते--मु. अटी. बक. बख.।) (40.मांसा--मु. अटी.।) (41. शमम्‌---बक. बख.।) (42. णनी--बक.।) (43. शम--बक. बख. उ.।) (44. मध्ये राजेः--उ.) (45. पङ्‌क्तित्रयं नास्ति--उ.।) (46.स्व--अ., स--बक. बख.।) (47. तन्मानात्--अ.।0 (48. तत् त्र्यवोनं--मु. अटी. बक. बख.।) (49. कालः--मु. अटी. बक. बख.।) (50. सषड्गोलं च तन्मानं--अ. उ.।) (51. कटे--मु. अटी.।) (52. नाऽसौ--बक. बख.।) (53. द्वियवं--मु. अटी.।) (54. आयात्तु--अ.।) (55. ज्ञेये--मु. अटी. बक. बख.।) (56. पञ्चकलं--अ. उ. मु.।)(57. द्विवि--अ.।) (58. सतालं--अ. उ.।) (59. पद--मु. अटी.।) (60. रात्--मु. अटी.।) (61. लं--मु. अटी. बक. बख. उ.।) (62.स्थान--बक.।) (63.णामो--अ.।) (64.तेन--बक. बख.।) (65. पदमध्यगा--बक. बख. अ. उ.।) (66. यवा--बक. बख. उ.।)(67.तम्--बक. बख. ।) (68. तान्मानं--बक.।) (69. काणां अटी.।) (70. युं जन्मार्थिदं--अ.।)  
सुनिश्चितं हितं चैतन्मानमव्यभिचारि(1) यत्।  
मनोहारित्वमेकत्र रूपलावण्यभूषितम्॥ 161 ॥  
सर्वदा चानेयोर्विद्धि (2) अन्योन्यत्वेन संस्थितिम्(3)।  
(4) सुसौन्दर्यं तु मानस्य क्वचिदाक्रम्य वर्तते॥ 162 ॥  
लावण्यस्य क्वचिन्मानं समाच्छाद्यावतिष्ठते(5)।  
यथातिरूपवान् लोके दरिद्रोऽप्येति (6) मान्यताम्॥ 163 ॥  
विरूपोऽप्यतिवित्ताढ्यो नारूपो नैव निर्धनः।  
एवं द्वयोज्झितं बिम्बमनादेयत्वमेति च॥ 164 ॥  
आदेयमेकयुक्तं च नित्यं (7)यस्मान्महामते।  
(8)सम्यङ्माने च सौन्दर्ये भक्तानुग्रहकाम्यया॥ 165 ॥  
(9) मान्त्रसन्निधिशक्तिर्वै सफला ह्यवतिष्ठते।  
सा सम्यक् प्रतिपन्नस्य बिम्बे दृग्गोचरस्थिते(10)॥ 166 ॥  
(11) आमूर्ता ह्लादयत्याशु ज्ञात्वैवं यत्नमाचरेत्।  
मानोन्मानप्रमाणानामथ सौन्दर्यसिद्धये॥ 167 ॥  
 एवं बिम्बस्य प्रमाणवत्त्वे सौन्दर्यवत्त्वे च "आभिरूप्याच्च बिम्बस्य" (12) इत्युक्तरीत्या निरतिशयाह्लादजननी भगवत्सान्निध्यशक्ति(बि? र्बि) म्बे(13) स्वत एवाविर्भूता सफलाऽवितिष्ठते, अतस्तदर्थं सुतरां यत्नः कार्य इत्याह--सम्यङ्माने चेति सार्धद्वाभ्याम्॥ 166--167 ॥  
(1.चैव त्मानं व्यभि---बक. बख.।) (2. अन्यूनत्वेन--अटी.।) (3. तम्--बक. अ.।) (4.स-मु. अची. अ., सं--बक. ।) (5.च्छिद्या--अ.।) (6. ह्येति--अ., भ्येति--उ.।)(7. यः स्या--बक. बख.।) (8.साम्य--बक.।)(9. मन्त्र--मु. अटी., मान्त्री--अ. उ.।) (10.चरे--अ. उ.।) (11. अमूर्ता--अटी.।) (12. \`अर्चकस्य तपोयोगादर्चनस्यातिशायनात्। आभिरूप्याच्च बिम्बानां देवः सन्निधिमृच्छति॥' इत्ययं श्लोको देवीपुराणवचनत्वेन समुद्धृतो धर्मसिन्धौ तृतीये परिच्छेदे प्रतिमानिर्णयविचार-प्रकरणे)(13. तत--अ.।)  
ऋजोः (1) सुसमपादस्य त्र्यङ्गुलं चरणान्तरम्।  
तद् वै विषमपादस्य (2) अग्रात् तालसमं स्मृतम्॥ 168 ॥  
तत्पार्ष्णिद्वयमध्यात् तु परिज्ञेयं द्विगोलकम्।  
स्थित्यर्थं ब्रह्मनाड्या वै तथा मार्गद्वयस्य च(3)॥ 169 ॥  
सूत्रेण सुसमे कुर्याद् देहोत्थे दक्षिणोत्तरे।  
समपादस्य बिम्बस्य ललाटान्मेढ्रमस्तकम्॥ 170 ॥  
प्रसार्य सूत्रमाच्छाद्य तेन नाभिहृदन्तरम्।  
घ्राणाग्रमलकानां च सन्धिर्यस्तिलकोर्ध्वगः॥ 171 ॥  
एवं विषमपादस्य दक्षाङ्गुष्ठाग्रगं नयेत्।  
गात्रसाम्यं समापाद्यं क्षेत्रात् क्षेत्रगतेन च॥ 172 ॥  
सूत्रेण सर्वबिम्बानां वैषम्यविनिवृत्तये।  
(4) चतुस्त्रिद्व्यश्रिपरितः (5)परिशुद्धा यतः शुभाः(6)॥ 173 ॥  
अशुभाऽपरिशुद्धा (7) तु बिम्बोत्थाऽवयवी(8) स्थितिः।  
ललाटमश्ववक्त्रस्य विस्ताराद् द्वादशाङ्गुलम्॥ 174 ॥  
 समपादविषमपादबिम्बानां सूत्रेणावयवसाम्यपरीक्षामाह--ऋजोः सुसमपादस्येत्यारभ्य बिम्बोत्थाऽवयवी स्थितिरित्यन्तम्॥ 168--174 ॥  
(1. सुलभ--उ.।) (2. अग्राज्जाल--बक.।) (3. तु--उ.।)(4. चतुस्त्रिश्रीपरिमितः--अ. उ.।) (5. परतः--मु.।) (6. परतः-मु.।) (6. शुभः--बक. बख. अ. उ.।) (7. वृत्ता--अ.।) (8.यव--बक. बख., त्थोऽवयवः स्थितः--उ.।)  
अष्टलोचनमायामाद् अग्रतश्चतुरङ्गुलम्।  
कलार्धसुषिरे घ्राणरन्ध्रे(1) भागान्तरीकृते॥ 175 ॥  
अष्टाङ्गुले तु हनुके (2)सृक्किण्यौ द्वेऽथ तत्समे।  
मध्यतः श्रोत्रशुक्ती(3) द्वे द्व्येङ्गुले द्विकलोन्नते॥ 176 ॥  
द्व्यङ्गुलं घ्राणवंशं तु तदूर्ध्वं द्विकलं स्मृतम्।  
विद्धि वक्त्रविकासं च द्वियवं चाग्रतः क्रमात्॥ 177 ॥  
तमेव हि यवांसेन हन्वन्तं तनुतां नयेत्।  
घ्राणवंशस्य पक्षौ द्वौ(4) मध्यनिम्नौ च (5) संहतौ॥ 178 ॥  
यवद्वयेन सार्धेन दृग्‌घ्राणाभ्यां तु चान्तरे(6)।  
(7) अतो दलं तु दृग्‌द्रोणेर्यवमानेन (8) साञ्चितम्॥ 179 ॥  
ललाटं(9) सालकं प्राग्वद् दृङ्‌मध्यं साङ्गुला कला।  
नृसिंहस्य मुखे विद्धि परितश्चाष्टलोचनम्॥ 180 ॥  
 अथ हयग्रीवबिम्बस्य मुखलक्षणमाह--ललाटमश्ववक्त्रस्येत्यादिभिः॥ 174--180 ॥  
(1.घ्राणे--मु. अटी., ज्ञाने--श.।)(2. क्वि--मु. बक. बख., ग्वि--अ.।) (3. तृश--अ., त्रश--उ.।) (4.तु--अ.।) (5. सौहृ--बक., संहृ--अ., संस्मृ--उ.।) (6.रा--अ. उ.।) (7.अधो--बक. बख. उ.।) (8. कु--अ. उ.।) (9. मा--उ.।)  
(1)ततोऽष्ट(2) कण्ठदेशाच्च कुर्यात् कर्णद्वयोज्झितम्(3)।  
तत्कर्णद्वयमानेन ललाटान्तं नयेत् पुनः॥ 181 ॥  
प्रमाणात् प्राक् प्रणीताच्च (4) संरम्भाघ्रातलक्षणम्(5)।  
(6) प्रफुल्लविकसच्छिद्रं घ्राणवंशान्वितं भवेत्॥ 182 ॥  
तच्छिद्रे(7) पूर्वमानाच्चाप्यस्य(8) वै त्रियवाधिकम्।  
(9) सगोलमुत्तराङ्गेषु सकलांशं च लोचनम्॥ 183 ॥  
अधरोष्ठं परिज्ञेयं सचतुर्यवमङ्गुलम्।  
सार्धं चतुष्कलं वक्त्रं शेषायामो(10) हनोः स्मृतः॥ 184 ॥  
तद्धिकासः परिज्ञेयो नेत्रमानं यवाधिकम्।  
अग्रतो ह्वासमायाति(11) सृक्किण्यन्तं(12) हि चाङ्गुलम्॥ 185 ॥  
सर्ववृत्तं तदर्धेन नेत्रयुग्मं सविस्मयम्।  
पूर्ववद् विस्तृतं श्रोत्रं कलार्धोनं(13) तदुन्नतेः॥ 186 ॥  
तुल्या चेन्दुकला युग्मयोगस्य भ्रूस्त्रिगोलका(14)।  
तन्मध्यं तु कलामानं शङ्खावर्तोपमं महत्॥ 187 ॥  
भागमानं सटावृत्तं(15) कार्यं तच्छिरसि स्फुटम्।  
श्रीनृसिंहवक्त्रलक्षणमाह--श्रीनृसिंहस्येत्यादिभिः॥ 180--188 ॥  
(1.ततोष्ठ--मु.।) (2.खण्ड--बक. बख.।) (3.त्थितम्--बक., त्थितः--अ.।) (4. णः--बक.।) (5.प्रप्लुतं--बक. बख., प्रफुल्लं--उ., प्रफुल्लविकजं सान्द्र--अ.।)(6.द्र--मु. अटी. बक. बख.।)(7. च्च अ--अ.।) (8.सगोम चत्वरं--गोष्ठं--अ., यगोमुच्चत्तरङ्गेषु--उ.।)(9. शेष--बक. बख. उ.।) (10.ग्रास--मु. अटी. ।)(11.क्वि--मु. अटी. ग्वि--अ.।) (12.र्धेन--मु. अटी. उ.।) (13. क--अ.।) (14. समा--बक. बख., सदा--उ., सत्य--अ.।)  
दैर्घ्येण सार्धतालं च क्ष्माधरस्याननं स्मृतम्॥ 188 ॥  
विस्तारेण ललाटाच्च तन्मानं द्व्यङ्गुलोज्झितम्(1)।  
(2) सौम्यरूपस्य च विभोः प्रोद्यतस्य कलोज्झितम्॥ 189 ॥  
तच्चतुर्थांशमानेन पोत्रदेशस्य विस्तृतिः।  
तस्योपरिष्टाद् बाहुल्यं तत्समं चाङ्गुलं त्वधः(3)॥ 190 ॥  
हनुद्वयस्य वै मानं सार्धं सप्ताङ्गुलं स्मृतम्।  
शेषमाननरन्ध्रं तु सृक्किणीभ्यां (4) यदन्तरम्॥ 191 ॥  
तद्विकाशश्च सार्धेन कलार्धेनाग्रदेशतः।  
स एवाङ्गुलमानेन विज्ञेयः सृक्कि(5) णीद्वयात्॥ 192 ॥  
घ्राणरन्ध्रं च वक्त्रोक्ते दंष्ट्रे (6)द्व्यर्धकलोन्नते।  
नासावंशं यथापूर्वं कदलीनाडिपृष्ठवत्॥ 193 ॥  
श्रोत्रे वाजिमुखोक्ते तु कोटेः सप्तकलान्तरे।  
तत्तुल्ये लोचने किन्तु प्रान्ततीक्ष्णे यवोज्झिते(7)॥ 194 ॥  
अथ वराहवक्त्रलक्षणमाह--दैर्घ्येण सार्धतालं चेत्यादिभिः॥ 188--194 ॥  
(1.त्थितम्--अ.।) (2.नास्त्येषा पङ्क्तिः--उ.।) (3. द्यतम्--अ.।) (4. ततः--उ.।) (5. क्वि--मु. अटी., ग्वि--अ. उ.।)(6.त्वर्ध--बक. बख. अ.।)(7.त्थिते--अ.।)  
एतेषां विबिता(1) ग्रीवा ह्यङ्गुलद्वितयेन तु।  
प्रत्येकदेशात् संयुक्ता(2) सौम्यमूर्त्युदिता च या॥ 195 ॥  
विनोच्छ्रायेण नृहरेर्यस्य गात्रस्य या प्रमा(3)।  
सा सा सवेष्टनाद् व्यासात् कलार्धेनाधिका भवेत्॥ 196 ॥  
वक्षः कट्‌युदरांसस्फिक्‌कलामानाधिकानि च।  
तथैव नखपत्राणि देहश्चास्य समांसलः॥ 197 ॥  
सम्पूर्णो दक्षिणावर्तैर्लोमभिश्चातिकुञ्चितैः।  
त्रिचतुः पञ्चवक्त्रस्य विनैवोर्ध्वमुखेन तु॥ 198 ॥  
दक्षिणोत्तरवक्त्राभ्यां ह्रासं कुर्याद् द्विगोलकम्।  
विकासः सिंहवक्त्रोक्त उद्ग्वक्त्रस्य तत्र च॥ 199 ॥  
समो दृक्सन्निवेशस्तु चतुर्णां मोक्षसिद्धये।  
आरोग्यभोगकैवल्यप्राप्तयेऽर्धाङ्गुलेन तु॥ 200 ॥  
कुर्यात् सव्यापसव्याभ्यामधो दृक्सन्निवेशनम्।  
सह पूर्वोननेनैव(4) साम्यं प्रत्यङ्मुखस्य च॥ 201 ॥  
(5) निष्कासायामविस्तारघ्राणदृग्‌भ्रूश्रुतिष्वथ।  
ईषत्तिर्यक्क्षितिन्यस्तदृङ्‌मुखं(6) दक्षिणं शुभम्॥ 202 ॥  
तद्वच्च पोत्रदृग्वक्त्रमुत्तरं सर्वसिद्धिकृत्।  
स्वकार्यसूचनान्न्यू(7) नं नन्मन्त्रस्य च सन्निधिः॥ 203 ॥  
अतोऽन्यथा समाश्रित्य शान्तिमास्ते च मन्त्रराट्।  
नित्यं (8) तत्सन्निधानाच्च भूतवेतालराक्षसाः॥ 204 ॥  
आ दर्शनात् पलायन्ते आविशन्ति च दर्शनात्।  
आदाय शिरसा (9) मन्त्रिसमाज्ञां सम्प्रयान्ति ते॥ 205 ॥  
अतः समाचरेद् (10)यत्नाद् येन स्याद् बिम्बसन्निधिः।  
नहि तत्सन्निधानाद् वै कश्चिदारभते शुभम्॥ 206 ॥  
वराहदंष्ट्रं सिंहाक्षं तथा चिपिटनासिकम्।  
विधेयं पञ्चमं वक्त्रं पञ्चवक्त्रस्य वै विभोः॥ 207 ॥  
अस्याधरोत्तराभ्यां त्वप्योष्ठाभ्यां समता भवेत्।  
विभिन्नताऽङ्गुलार्धेन (11) ताभ्यां तन्मध्यगा स्फुटा॥ 208 ॥  
कार्या दशनपाली वै मूलमध्याग्रतः समा।  
कलार्धेनोल्बणं वृत्तं तद्गण्डद्वितयं ततः॥ 209 ॥  
द्विकलं चाग्रतः श्मश्रु कला चार्धकला क्रमात्।  
(12) सम्बन्धवेणिः पूर्वोक्तमानेन शुभकृद् भवेत्॥ 210 ॥  
सिंहसूकरवाज्याख्यवक्त्राणां(13) सौम्यतां नयेत्।  
प्रमाणं दृग्गताल्लक्षाद् व्यवहारमयात् तु वै॥ 211 ॥  
विकासशअचाश्ववक्त्रोक्तः सौम्यरूपस्य भूभृतः।  
तदाद्योक्तस्तु नृहरेः प्रागुक्तो यः स(14) चोदितः॥ 212 ॥  
तथा वक्त्राङ्गभावित्वे विभोः शक्तीश्वरस्य च।  
हारनुपूरवस्त्रस्रक्कटकाङ्गदभूषिता(15) ॥ 213 ॥  
माल्योपवीतकेयूरमकुटाद्युपशोभिता(16) ।  
प्रतिमा मन्त्रमूर्तीनां कृता भवति सिद्धिदा॥ 214 ॥  
अथ हयग्रीवादीनां ग्रीवाद्यवयवलक्षणानि त्रिचतुः पञ्चवक्त्रादिबिम्बस्य मुखाद्यवयवलक्षणानि(17) चाह---एतेषां विहिता ग्रीवेत्यारभ्य कृता भवति सिद्धि देत्यन्तम्॥ 195--214 ॥  
(1.सहिता--बक. बख. उ.।) (2. संरुद्धात्--अ.।) (3. प्रभा--बक. अ.।) (4. चैव सम्यक्--मुद अटी.।) (5.निष्ठा--मु. अटी.।) (6.तिं न्यस्य दुर्मुखं--अ.।) (7. न्मानं--बक.।) (9. सत्--अ.।) (10.मान्त्री--उ.।) (11.यत्तो--बक. (12.विविक्तता--बख. अ. उ.।) (12.संबद्ध--अ. उ.।) (14. जीभ--अ., वान्मु--बक. बख. मु.।) (14.स चोद्यतः--मु., समाचरेत्-बक. बख. उ.।) (15. ताः--अ. उ.।) (16. ताः--अ. उ.।) (17.लक्षणं--अ.।)  
यत्पुरा पञ्चधा प्रोक्तं वाहनं प्राणदेवतम्।  
तस्य बिम्बसमुत्थेन तालेन मुखण्डलम्॥ 215 ॥  
द्व्यङ्गुलं तु ललाटोक्तं जटाबन्धो द्विचोचनः।  
द्व्यङ्गुलेनोन्नतः कण्ठ(1) उरः पञ्चकलं स्मृतम्॥ 216 ॥  
अष्टाङ्गुलं तदुदरं कटिः पञ्चाङ्गुलोन्नता।  
नवाङ्गुलोन्नतावूरू जानुनी द्व्यङ्गुले स्मृते॥ 217 ॥  
अष्टाङ्गुलोच्छ्रिते जङ्घे द्व्यङ्गुले पादपिण्डके(2)।  
(3) (4)शममेककलाहीनं तद्ग्रीवायाश्च वेष्टनम्॥ 218 ॥  
बिम्बतुल्या परिज्ञेया सर्वदाऽस्याङ्गविस्तृतिः।  
तद्विभागाधिकं विद्धि वेष्टनं ह्युदरस्य च॥ 219 ॥  
परिधिः कटिदेशस्य चतुर्नेत्राधिकस्तु वै।  
बिम्बोक्तसदृशं(5) विद्धि तदूर्वोर्मूलवेष्टनम्॥ 220 ॥  
तदेव जङ्घामध्यस्य जङ्घान्तस्य तदेव हि।  
पादं पञ्चकलायामं चतुरङ्गुलविस्तृतम्॥ 221 ॥  
त्र्यङ्गुलं पाणिदेशाच्च(6) अङ्गुष्ठोऽर्धकलासमः।  
विज्ञेया अङ्‌घ्रिदैर्घ्याच्च(7) (8) यवोनाङ्‌गुलयः क्रमात्॥ 222 ॥  
नाभिरन्ध्रं सुविस्तीर्णं ह्यर्धलोचनविस्तृतम्।  
(9) मघ्यमाङ्गुलिपर्यन्तं मणिब(10)न्धान्नवाङ्गुलम्॥ 223 ॥  
त्रिकलः पाणिविस्तारस्तन्नखा निशितोन्नताः।  
तद्बाहुमस्तकं विद्धि उच्छ्रायेण द्विलोचनम्॥ 224 ॥  
भुजोपभुजयुग्मं यत् तद् द्वितालसमं स्मृतम्।  
कलार्धेनाधिकं बिम्बं बाहोस्तद्बहुवेष्टनम्॥ 225 ॥  
(11)बिम्बोक्तां (12)सद्विधिं ह्येवं स्तनभूर्लोचनोल्बणा।  
वृत्तवैपुल्यमानेन लोचने पद्मपत्रवत्॥ 226 ॥  
भ्रुयुगं नरसिंहोत्थं घ्राणाग्रं शुकचञ्चुवत्।  
कलार्धमानं(13) दीर्घं च तद्वंशं गजपृष्ठवत्॥ 227 ॥  
स्वायामदीर्घं तत्पक्षयुगलं कुक्षिदेशगम्।  
तदेव (14) वैर्घ्यादर्धेन विस्तृतं हंसपक्षवत्॥ 228 ॥  
स्वपक्षमानाद् द्विगुणं तत्पुच्छं शतशाखकम्(15)।  
(16) सपक्षमिममायामं (17) सात्यं त्ववयवान्वितम्॥ 229 ॥  
सर्वेषां विद्धि(18) सामान्यं विशेषाख्यमथोच्यते।  
ऊरुद्वयान्नयेद् ह्रासमङ्गुलानां त्रयं तथा॥ 230 ॥  
जङ्घाकाण्डोच्छ्रितेः कुर्याज्जङ्घाभ्यां चात्रे वेष्टनम्।  
बिम्बाख्यं मणिबन्धस्य (19)सममूलान्महामते॥ 231 ॥  
(20) जानुदेशात् तदर्धेन सह चार्धआङ्गुलेन तु।  
पादे (21) जालं परिज्ञेयं विस्तारेण षडङ्गुलम्॥ 232 ॥  
शेषं सत्योदितं सर्वं सर्वेषां विद्धि सर्वदा।  
किन्तु पादोज्झितौ(22) पक्षौ दैर्घ्यात् तद्दलविस्तृतौ॥ 233 ॥  
(23) एषां (24)चोड्डीयमानानां स्वायामा पक्षविस्तृतिः।  
पञ्चानां च परिज्ञेया स्थितानामर्धलक्षणा॥ 234 ॥  
एतदादाय मानं तु पुच्छभ्रूपक्षवर्जितम्।  
विद्धि वामनरूपस्य लक्षणं किन्तु लाङ्गलिन् ॥ 235 ॥  
 सत्यसुपर्णादिगरुडव्यूहलक्षणमाह--यत्पुरा पञ्चधा प्रोक्तमित्यारभ्य स्थितानामर्धलक्षणेत्यन्तम्॥ 215--234 ॥  
(1. कर्णः--उ.।) (2. पद--बख.।) (3.श्याम--उ.।) (4. मेकं--मु. अटी. उ.।) (5.बिम्बोक्तं--बक. बख. अ. उ.।) (6. पार्ष्णि--बक. बख. अ. उ.।)(7. देशाच्च--मु. बक. बख.।) (8.यवेना--मु. बक. बख.।) (9.पङ्‌क्तिद्वयमेतत् पङ्‌क्तिद्वयानन्तरं स्थापितम्--अ.।) (10.बन्धं--अ.।)(11.बिम्बोष्ठां--बक. बख. उ.।)(12.सद्विधि--बक. बख.,साद्विधी--अ., सद्वये--उ., सद्विती--मु. अटी. (13.मान--अ. उ.।) (14.दैर्घ्यदीर्घेण--अटी.।) (15.खिनम्--बक. बख. अ. उ.।) (16.स्व--बक. बख.।) (17.सत्यं--बक. बख. अ. उ.।)(18.सिद्धि--उ.) (19.मूलां--मु. अटी. बक. बख.।) (20. ज्वाला--मु., ज्वाल--अटी. जाल--बख. अ. उ.।0 (21. जाल--बक. बख.।) (22.त्थितौ--अ.।) (23.एषा--बख. अ. उ.।) (24.ड्डय--बख. अ., त्प्लव--उ.।)  
एतदादाय मानं तु पुच्छभ्रूपक्षवर्जितम्।  
विद्धि वामनरूपस्य लक्षणं किन्तु लाङ्गलिन्॥ 235 ॥  
ललाटनासावक्त्रेभ्यः समादायाङ्गुलत्रयम्।  
मस्तकस्योपरिष्टात् तु जटाबन्धं प्रकल्पयेत्॥ 236 ॥  
जटावसानमायामं यथा स्यात् पञ्चतालकम्।  
इत्युक्तं लेशतो बिम्बलक्ष्म(1) पीठमथोच्यते(2)॥ 237 ॥  
वामनलक्षणमाह--एतदिति सार्धद्वाभ्याम्॥ 235--237 ॥  
(1.बिम्बं--अ. उ.।) (2.पीत--उ.।)  
बिम्बानामुपविष्टानां चतुरश्रं(1) तु तद् भवेत्।  
चतुरश्रायतं(2) चैव प्रोत्थितानां सदैव हि॥ 238 ॥  
(3) वृत्तवृत्तायतत्वेन ह्यनयो रूपमन्यथा।  
याऽङ्गुलैः परमाणूत्थैराराधकमयैस्तु वा(4)॥ 239 ॥  
(5) (6) धत्तेऽर्चा तु समायामं द्वाराद् वा मन्दिरोत्थितात्।  
तन्मानेन तु पीठस्य (7) दैर्घ्यमर्धेन विस्तृतिः॥ 240 ॥  
द्वारोर्ध्वाच्च त्रिरन्तानि(8) एकपूर्वाणि वै पुरा।  
सन्त्यज्य द्वादशांशाद् वै अधः(9) पीठोन्नतिस्त्रिभिः॥ 241 ॥  
(10) शेषेणास्त्रांशसङ्घेन प्रतिमा चोत्थिता भवेत्।  
अथवा वाहनारूढा न्यूना वा मध्यमोत्तमा॥ 242 ॥  
चतुर्भिर्द्वादशांशैस्तदुपविष्टिस्य चोन्नतिः।  
विहिता चास्य सर्वत्र प्रतिमार्धेन विस्तृतिः॥ 243 ॥  
तत् त्र्यंशपरिलुप्ता च (11) चतुर्थांशोज्झिता(12)ऽथवा।  
परिवारवशेनैव चातुरात्म्यस्य वै पुनः॥ 244 ॥  
अलुप्तांशं च विहितं पीठायामं च सर्वदिक्।  
चतुर्दिग्दृग्गतस्यैवमेकदिग्दृग्गतस्य च॥ 245 ॥  
तदेव (13) दैर्घ्यद्विगुणं लाञ्छनैरावृतस्य च।  
सार्धं चानावृतस्यैव तद्बाहुल्यं पुरोदितम्॥ 246 ॥  
\[चतुष्कमेकपीठानां(14) केवलं लक्ष्मवर्जितम्।\]  
एकैकं लक्ष्मभेदेन तत्संख्यं विद्धि वै पुनः।  
अनन्तासनमाद्यं च द्वितीयं पक्षमन्दिरम्॥ 247 ॥  
कमलाङ्कं तृतीयं तु चतुर्थं चक्रभूषणम्।  
एवं हि सर्वसामान्यं पीठानां हि द्विरष्टकम्॥ 248 ॥  
भेदभिन्नं समासेन पुनरेव निबोधतु।  
दिक्षु लक्ष्माणि पीठानां विद्धि कण्ठगतानि च॥ 249 ॥  
अन्योन्यसन्निवेशाच्च तेषां बाह्वात्मना(15) पुनः।  
चक्राम्बुजाभ्यां(16) तत्स्थाभ्यां लुप्ताभ्यामपि तत्क्षिते॥ 250 ॥  
ताभ्यामन्योन्ययोगाच्च(17) दिक्ष्वनन्तखगाश्रयात्।  
द्विद्व्यात्मना(18) द्व्यात्मना वा बहुत्वमवधारय॥ 251 ॥  
पद्मेनोर्ध्वगतेनैव द्वयं चक्रेण तद्बहिः।  
एवं ह्यधोगतेनैव परिज्ञेयं द्वयं द्वयम्॥ 252 ॥  
उपरिष्टात् तु पद्माभ्यामधश्चक्रं द्वयं द्वयम्।  
द्वितयव्यत्ययाच्चान्यत्(19) परिज्ञेयं महामते॥ 253 ॥  
अन्तर्बहिः स्थितिवशाच्चक्रपद्मद्वयस्य च।  
व्यत्ययादनयोर्विद्धि ऊर्ध्वभागाच्चतुष्टयम्॥ 254 ॥  
अधोभागदेवमेव चतुष्कमपरं तु वै।  
पीठानामष्टकमिदमधस्तादूर्ध्वतस्तु(20 (21) वा॥ 255 ॥  
युक्तमेकेन वै कुर्याच्चक्रेण कमलेन वा।  
चकाकारास्तु विहिता ह्येकभ्रमसमाश्रिताः॥ 256 ॥  
बहवो हि दलास्तद्वदीषद्(22) वै कर्णिकान्विताः।  
इति लाञ्छनसञ्चारो बहुधा ते(23)मयोदितः॥ 257 ॥  
यस्मिन् प्रकृतिभूते तु पीठे तदधुना शृणु।  
कृत्वा द्विर्दशधा पीठं पुरायामात् समैः पदैः॥ 258 ॥  
एकेन चरणं जङ्घा कलशौ च त्रिभिस्त्रिभिः।  
कण्ठवीथिमथैकेन ड्षभिः कण्ठं तदूर्ध्वतः॥ 259 ॥  
भागेन कण्ठसूत्रं तु शुक्तिकांशत्रयेण तु।  
उष्णीषं च तदूर्ध्वे तु कुर्यादंशद्वयेन वै॥ 260 ॥  
निर्गमः स्वदलेनैव विहितश्चरणस्य तु(24)।  
चतुर्दिक्षु महाबुद्धे क्षेत्रेतोऽभ्यधिकः (25) म्मृतः॥ 261 ॥  
सर्ववृत्तं घटं कुर्यात् पल्लवैर्वारकैर्युतम्।  
परितोंऽशद्वयेनैव (26) कण्ठपीठं प्रवेशयेत्॥ 262 ॥  
अन्तः (27)प्रवेशमेकेन विध्यंशेन गलस्य च(28)।  
कुर्याद् गलप्रवेशस्य समां सूत्रस्य निः सृतिम्॥ 263 ॥  
शुक्तेरधः कण्ठसूत्रभागात् पादेन निर्गतम्(29)।  
वदनान्तं समासेन शुक्तेः संकोचमाचरेत्(30)॥ 264 ॥  
उष्णीषघटजङ्घानामश्रिसाम्यं(31)(32) यथा स्थितम्।  
घटवद् भूषयेच्छुक्तिमरकैर्वाब्जपल्लवैः॥ 265 ॥  
तत्रोपरिष्टात् परिधिं चतुरंशकसम्मितम्।  
सन्त्यज्य निखनेद् द्रोणीमंशनिम्नां समन्ततः॥ 266 ॥  
विस्तृतेर्मध्यभागेऽथ स्वत्र्यंशेन च(33) निर्गमम्(34)।  
तन्मानं चतुरश्रं तु पीठक्षेत्राद् विनिर्गतम्॥ 267 ॥  
तच्चाग्रतस्त्रिधा कृत्वा पक्षभागौ क्षयं नयेत्।  
अनुपादेन चामूलात् सम्यग् लाङ्गलवक्त्रवत्॥ 268 ॥  
अग्रतो मूलदेशाच्च कृत्वादौ वै त्रिधा(35) त्रिधा।  
भूयस्तन्निखनेन्मध्याज्जलं याति यथा द्रुतम्॥ 269 ॥  
सूकराननतुल्यं तु भवत्येवं महामते।  
कुर्याद् वै शङ्ख्यसदृशं मकरास्योपमं (36) तु वा॥ 270 ॥  
जलनिर्गममेतद्(37) वै पीठेषूदितलक्षणम्।  
न कुर्यात् कर्मबिम्बानामा(38) शमादिमितात्मनाम्॥ 271 ॥  
चित्रमृत्काष्ठजानां तु चलानां(39) तु विशेषतः।  
(4) तथैव चतुरश्रस्य चतुर्मूर्तिगतस्य च॥ 272 ॥  
प्रणालमग्रगं मूर्तेर्यतः संसिद्धिहानिकृत्।  
प्रयोजनं विना काचिन्न क्षतिस्तस्य तद्विना॥ 273 ॥  
सामान्यस्य तु वै यस्मादाधारस्य विशेषतः।  
सप्रणालं भवेत् पीठमासनं च प्रणालकम्॥ 274 ॥  
भूरिनीरादिना स्नानं यत्र यच्छति साधकः।  
प्रत्यहं तद्विना तत्र प्रत्यवायो भवेत् स्फुटम्॥ 275 ॥  
एवमेव बृहद्बिम्बभूषितानां विधीयते।  
धातुशैलोत्थितानां च निमित्तस्नपनार्थतः॥ 276 ॥  
भद्रासनगते कर्मबिम्बे तस्य समाचरेत्(41)।  
सततं च यथालाभ(42) दधिक्षीरघृतादिना॥ 277 ॥  
तोयेन तन्नयेद् यत्नाद् भूभागं वा प्रतिग्रहम्।  
यथा नाक्रम्यते पादैर्जन्तुभिस्तन्महर्धिदम्॥ 278 ॥  
अतः प्रणालं विहितं निषिद्धमत एव हि।  
(43) तत्संस्थापनकाले तु देवानां विग्विधेहि(44) तम्॥ 279 ॥  
प्राक्प्रत्यगाननानां च तदुदग्‌दिग्गतं शुभम्।  
उदग्‌दक्षिणवक्त्राणां प्राग्भागे विहितं सदा॥ 280 ॥  
तत्पुनर्भद्रपीठीयदेवाद्(45) वामेऽर्थसिद्धिकृत्।  
सदैवाराधकानां तु विलोमाद् विपरीतदम्॥ 281 ॥  
 उक्तनि(र्ग?ग) मनपूर्वकं पीठलक्षणमाह--इत्युक्तं लेशतो बिम्बमित्यारभ्य विलोमाद् विपरीतदमित्यन्तम्॥ 237--281 ॥  
(1.स्रायतं--बक. बख.।) (2.रश्रं तथाप्यन्यं--बक. बख.।) (3.वृत्ता--बक.।) (4.वै--अ.।) (5.यत्तेऽर्चा--मु.।) (6.चानु--अ. उ.।)(7.अङ्गुल्यर्धेन--बक. बख., अर्घ्यमस्त्रेण--अ., अर्घ्यमर्धेन--उ.।) (8.रन्ध्राणि--अटी.।) (9.अयः--बक., रथः--अ.।) (10.णाक्रां--बक. बख., ण त्र्यं--अ.।) (11. वा--बख. अ. उ.।) (12. त्थिता--अ.।)(13.दैर्घ्य--अ. उ.।) (14.नास्त्येषा पङ्‌क्तिः--मु. अटी.।) (15.बह्वा--मु., बाह्या--अटी. सा ह्यात्मना--अ.।)(16.वक्त्रा--मु. अटी. बक. बख.।) (17.नाभ्या--मु.।) (18.विद्या--बक. बख. द्वित्वा--अ.।) (19. व्यक्तया चा--बक. बख. ।)(20. मिष्टक--बक. बख.।) (21.स्त्वतः--अ.।)(22. स्ताव--अ.।) (23. तन्मयोदितम्--बक. बख.।0 (24.च--मु. अटी.।) (25.तो ह्य अ. उ.।) (26.कर्ण--मु. अटी.।) (27.इतः 281संख्यापर्यन्ताः श्लोका वारद्वयं लिखिताः--उ.।) (28.तु--अ.।) (29.विस्तृतिम्--अ.) (30.निर्मितम्--बक. बख.।) (31. सं--बक. बख. उ.।) (32.मश्री--अटी. उ.।)(33.तु--मु. अटी.।) (34. निर्मितम्--बक. बख.) (35.धिया--अ.।) (36. मकर--अटी. बख.।) (37.मने तौ--अ.।) (38.मशमा--मु. अटी. बक. बख.।) (39. चपलानां---मु. अटी. बक.।) (40. पङ्‌क्तिचतुष्टयं नास्ति--मु. अटी.।) (41.तदा--अ. उ.।)(42.भागं--अ. उ.।)(43.इतः पूर्वम--\`जन्मान्तं वा जगत्यन्तं कैरवान्तं गलन्तकम्। पट्टिमध्यं तलं पञ्चभेदं सर्वेषु यामसु॥' इत्येष श्लोकोऽदिको दृश्यते--बक. बख.।) (44.दिग्वये--अ. उ.।) (45.पीठीयं--अ.।)  
पीठवच्च परिज्ञेयं प्रासादस्य च(1) उच्यते।  
शुभे दिनेऽनुकूले च नक्षत्रे पूजिते ग्रहे(2)॥ 282 ॥  
लग्ने स्थिरे स्थिरांशे च दृक्‌शुद्वे चोत्तरायणे।  
दिव्याद्युत्पातसंशुद्धे सितपक्षेऽमलेऽम्बरे॥ 283 ॥  
आ जलान्तं कृते खाते पूर्ववत् संप्रपूरिते।  
विमुक्तदोषे भूभागे सर्वलक्षणलक्षिते॥ 284 ॥  
(3) पूरणादंशशेषे तु सूपलिप्ते धरातले।  
चतुष्पष्टिपदीभूते(4) प्राग्वत् सूत्रेण सर्वदिक्॥ 285 ॥  
स्नातः शुक्लाम्बरः स्रग्वी कृतन्यासः सुशान्तधीः।  
सर्वसाधनसंयुक्तश्चार्घ्यपात्रसमन्वितः॥ 286 ॥  
मङ्गल्यकुम्भमादाय ध्यायमानोऽच्युतं हृदि।  
सह चैकायनैर्विप्रैः सदागमपरायणैः॥ 287 ॥  
तथा ऋङ्मयपूर्वैस्तु आ मूलात् भगवन्मयैः।  
विशेत् प्रासादभूभागं मध्ये कुम्भं निधाय तम्॥ 288 ॥  
कुर्यान्निरीक्षणं भूमेस्ताडनं प्रोक्षणं ततः(5)।  
सेचनं पञ्चगव्येन सह (6)चास्त्रोदकेन तु॥ 289 ॥  
ओङ्काराद्यं पवित्रान्तं मन्त्राणां प्राक् चतुष्टयम्।  
पाठयेच्च सपुण्याहं ब्राह्मणान् (7)कृतमण्डनान्॥ 290 ॥  
बाह्वृचं शाकुनं सूक्तं ततो भद्रं यजुर्मयान्।  
इडा मायेति(8)सामज्ञान् शान्ता द्यौरित्यथर्वणान्॥ 291 ॥  
ईशकोणात् समारभ्य प्रागादौ प्रतिपङ्‌क्तिषु।  
द्वादशाक्षरमन्त्रेण स्वनाम्ना तु पदे पदे॥ 292 ॥  
नतिप्रणवगर्भेण दैवतं(9) देहलक्षणम्।  
(10) यष्टव्यो वास्तुपुरुषो दधिस्रक्चन्दनादिना॥ 293 ॥  
सात्त्विकेनोपहारेण अग्नौ सन्तर्पयेत् ततः।  
कुर्यात् कुम्भप्रतिष्ठानं यथा तदवधारय॥ 294 ॥  
पूर्ववत् तोरणाद्यैस्तु भूभागमुपशोभयेत्।  
(11) कर्णिकालयवक्त्रस्य अग्रतस्तत्क्षितेर्बहिः॥ 295 ॥  
सर्वोपकरणोपेतं कुर्यान्मण्टपमुत्तमम्(12)।  
कुण्डाष्टकान्तरस्थं च स्थलं तत्राष्टहस्तकम्॥ 296 ॥  
सपिण्डिका द्विहस्तास्तु कुण्डाः पूर्वोक्तलक्षणाः।  
त्रिहस्तापचिता(13) वीथी स्यादेवं द्विनवः शमः॥ 297 ॥  
पूर्ववत् प्रतिकुण्डे तु विनिवेश्यं च साधनम्।  
आत्मनश्चोत्तरे कुर्यात् कुण्डं चाथ(14) (15) समस्थले॥ 298 ॥  
दक्षिणे पूर्ववद् देवमवतार्य यजेत् क्रमात्।  
स्थलायां(16) स्थण्डिलस्योर्ध्वे उन्नतायां च पूर्ववत्॥ 299 ॥  
तर्पयित्वा यथाकाममुद्‌धृत्याग्निगणं ततः।  
दिक्कुण्डेषु विनिक्षिप्य संस्कृतेषु च पूर्ववत्॥ 300 ॥  
तथैव च विदिक्स्थेषु उद्‌धृत्याभ्यर्च्य वै क्रमात्।  
ततः प्रभवयोगेन चतुर्दिक्षु निवेशयेत्॥ 301 ॥  
चतुरो वासुदेवादीन् नाम्ना एकायनान् द्विजान्।  
स्वाभिः स्वाभिरसंख्यं तु तैः कार्यमभिधाय च॥ 302 ॥  
कर्मावसानं हवनं साज्यैस्तु तिलतण्डुलैः।  
एतमप्यययोगेन (17) वाय्वादीसानगोचरम्॥ 303 ॥  
ऋग्वेदाद्यांस्तु चतुरः संस्कृत्यादौ तथा न्यसेत्।  
तैरप्यच्युतलिङ्गेस्तु स्वशाखोक्तैश्च पावनैः॥ 304 ॥  
हवनं विधिवत् कार्यं भक्तियुक्तेन चेतसा।  
अथेशकोणमासाद्य ब्राह्मणैरपरैः सह॥ 305 ॥  
(18) प्राङ्‌निर्दिष्टं न्यसेत् तत्र स्नानोपकरणं तु यत्।  
दशार्धगव्यपूर्वं तु कलशेषु पृथक् पृथक्॥ 306 ॥  
तानर्च्यार्घ्यादिना पश्चाद् द्विषट्केनाभिमन्त्र्य च।  
समानीय शिलोपेतान् कलशान् पूर्वसम्भृतान्॥ 307 ॥  
उत्कृष्टधातुसम्भूतान् नवशैलमयांस्तु(19) वा।  
समान् सुपक्वान् सुघनान् मृण्मयांस्तदभावतः॥ 308 ॥  
द्वादशङ्गलिविस्तीर्णांस्तन्मानेन तु चोन्नतान्।  
द्विगुणान् स्ति सामर्थ्ये नृपाणां हेमजान् हितान्॥ 309 ॥  
तत्संख्यं चतुरश्रं तु द्वादशाङ्गुलविस्तृतम्।  
तत्त्र्यंशतुल्यं बाहुल्यात् शिलावृन्दं(20) समाहरेत्॥ 310 ॥  
संस्थाप्य विधिवत् कुम्भान् पूर्वोक्तेन क्रमेण तु।  
कम्बुतुल्यमथैकं वा तत्कण्ठं त्र्यङ्गुलोन्नतम्॥ 311 ॥  
तद्‌गुणैरपि विस्तीर्णं तत्खातोऽष्टाङ्गुलः स्मृतः।  
परितः(21) कर्णवर्जं तु शङ्खो वा सुसितो महान्॥ 312 ॥  
(22) विहितो (23) जननाथस्तु अन्तः शुद्धस्तु साक्षतः।  
एवं हि सान्तराद् बाह्यात् समालभ्याधिवास्य च॥ 313 ॥  
फलैर्हेमादिकै रत्नैः सर्वौषधिमयैस्ततः।  
गन्धैर्बीजैस्तथा धान्यैर्विद्रुमाद्यैस्तु मौक्तिकैः॥ 314 ॥  
नेत्रवस्त्रैरलङ्कारैर्भूषयेत् स्रग्वरैः शुभैः।  
द्वातशाक्षरमन्त्रेण एकैकस्य समाचरेत्॥ 315 ॥  
मूर्तिसंसिद्धये न्यासं प्रणवैस्तच्चिदात्मना(24)।  
ततश्चार्घ्यादिकैर्भोगैर्बल्यन्तैर्विविधैर्यजेत्॥ 316 ॥  
शिलास्वेवं (25)कृते पश्चान्निनयेत् कुण्डसन्निधिम्।  
सशिलं कुम्भवृन्दं तु आधारेषु परिन्यसेत्॥ 317 ॥  
तदाधारशिलां पश्चात् तत्र वा मण्टपाद् बहिः।  
एवमेव च संस्कृत्य भावयेत् प्रणवेन तु॥ 318 ॥  
ज्वलन्तीं गोसहस्रेण खचितां सूर्यबिम्बवत्।  
ततशअचाराध्य मन्त्रं तु सन्तर्प्य शतसंख्यया॥ 319 ॥  
मध्ये तत्कलशं न्यस्य साङ्गं सपरिवारकम्।  
निः शेषशक्तिगर्भं तु व्यापक(26)(27) ब्रह्मतत्त्ववित्॥ 320 ॥  
अत ऊर्ध्वे तिर्यगाभिर्वागाद्याभिश्च शक्तिभिः।  
व्रतमूर्तिसमेताभिरभिन्नाभिस्तु तत्त्वतः॥ 321 ॥  
पाठयेद् ब्राह्मणांस्तत्र आत्मव्यूहं तु मन्त्रराट्।  
तथैवात्मानुभावाय(28) प्रणवाद्यन्तगं तु वै॥ 322 ॥  
तमर्चयित्वा विधिवत् तर्पयित्वा त्वनन्तरम्।  
दिक्स्थितानां च कुम्भानां (29)वासुदेवादिकान् न्यसेत्॥ 323 ॥  
पूर्ववच्चानिरूद्धाद्यान् (30)विदिक्संस्थापितेषु च।  
पाठयेच्चातुरात्मीयं संज्ञामन्त्रचतुष्टयम्॥ 324 ॥  
प्रभवाप्यययोगेन ततः सूक्तं तु पौरुषम्।  
ऋग्वेदान् पाठयेद् भक्त्या युञ्जतेत्यपरान्(31) यजुः॥ 325 ॥  
रथन्तसख्यं यत्साम सामज्ञान् भगवन्मयान्।  
सहस्रशिरसं चेति (32)मन्त्रांश्चाथर्वणांस्ततः॥ 326 ॥  
एकस्मिन् वा महाबुद्धे सर्वोक्तं कलशे हितम्।  
तथैव हवनं(33) कुण्डे मध्यमे विहितं स्वयम्॥ 327 ॥  
किन्तु क्रमेण वै मन्त्रान् पाठयेच्च यथास्थितान्।  
एवं सम्पातहोमं तु कृत्वा पूर्णान्तिकं ततः॥ 328 ॥  
महाशक्तिसमूहस्तु परः सामर्थ्यलक्षणः।  
अभेदेन च मन्त्रादिमूर्तीनां यः स्थितः स्फुटम्॥ 329 ॥  
स सन्धेयः शिलानां च स्वनाम्ना प्रणवेन तु।  
ज्ञानभासा निवसति तथाऽनन्तबला प्रभा॥ 330 ॥  
सर्वगा ब्रह्मवदना द्योतकी सत्यविक्रमा।  
सम्पूर्णा चेति कथिताः शक्तयो विश्वधारिकाः(34)॥ 331 ॥  
या शिला कलशाधारसंज्ञा(35) तां विद्धि सर्वगाम्(36)।  
सामर्थ्यशक्तिसामान्यां निष्कलां पारमेश्वरीम्॥ 332 ॥  
सन्तर्प्य मूलमन्त्राच्च शिखामन्त्रेण लाङ्गलिन्।  
अजस्य नाभावध्येकमन्त्रेणैकायनैस्ततः॥ 333 ॥  
तादर्थ्येन तु होतव्यमृङ्मयैस्तु तथैव हि।  
होतव्यमस्यवामीयं गायत्रीभिरतोऽपरैः॥ 334 ॥  
होतव्यं ब्राह्मणैः सम्यक् तद्व्याप्तेरुपलक्षकैः।  
दत्वा पूर्णां स्वयं कृत्वा स्थलस्थस्यार्चनं पुनः॥ 335 ॥  
बलिदानं च भूतानां समाचम्य ततो व्रजेत्।  
प्रासादब्रह्मभूभागं न्यसेत्(37) तत्र महाशिलाम्॥ 336 ॥  
संस्मरंश्चक्रमन्त्रं तु सानन्तं प्रणवेन वै।  
बीजभूतं तदन्तः स्थमध्वषट्कं स्मरन् यजेत्॥ 337 ॥  
निश्शेषमन्त्रवृन्देन तामर्घ्याद्यैरनन्तरम्(38)।  
द्वारदिग्वीक्षमाणं तु मध्ये (39)मन्त्रघटं न्यसेत्॥ 338 ॥  
स्वदिक्ष्वन्यान् यथावस्थान् स्वैः स्वैर्मन्त्रैर्निवेशयेत्।  
ततः स्वशक्तिपाषाणैरेकैकं स्थगयेद्(40) घटम्॥ 339 ॥  
पूरयेदस्त्रमन्त्रेण घटानामन्तरं ततः।  
मृदुमृद्वालुकाभिस्तु सुधयाऽचलसिद्धये॥ 340 ॥  
संवेष्ट्य नेत्रवस्त्रैस्तु ऋग्वेदान् पाठयेत् ततः।  
आ त्वा हार्षेति सूक्तं तु प्रतिष्ठा साम सामगान्॥ 341 ॥  
द्वादशाक्षरसंयुक्तं बलमन्त्रं(41) पुनः पुनः।  
वक्तव्यं ब्रह्मनिष्ठैस्तु प्रणवान्तं सुभावितैः॥ 342 ॥  
तदेकतनुतां यातं संस्मरेत् प्रणवेत् प्रणवेन् तु।  
मूर्त्यादिशक्तिनिष्ठं यन्नामरूपक्रियात्मकम्॥ 343 ॥  
द्वादशाक्षरमन्त्रेण भूयः सहृदयङ्गमैः(42)।  
तत्राराध्यं स्वमूर्तिं तु संयजेत् तेजसां निधिम्॥ 344 ॥  
ततस्त्वों भगवन् भोगैः पाठयेत् पाञ्चरात्रिकान्।  
अर्चामि तेति ऋग्वेदानर्चा साम च तद्विदः॥ 345 ॥  
ततः परिगृहीते तु क्षेत्रे देवगृहीयके।  
द्वादशाङ्गुलमानं तु दिग्विदिक्ष्वष्टकं न्यसेत्॥ 346 ॥  
स्नापितं पूजितं सम्यक् शिलानां शुभलक्षणम्।  
तदन्तः सन्निरोद्धव्या(43) बुद्धिधर्मगुणाः क्रमात्॥ 347 ॥  
धर्माद्याश्चाग्निकोणात् तु यावदीशपदं पुनः।  
प्रागादावुत्तरान्तं च अधर्माद्यं चतुष्टयम्॥ 348 ॥  
शिलानामन्तरे भूमौ षट्कं क्रमेण तु।  
न्यस्तव्यं पूर्ववर्णाच्च वर्णानां सावसानकम्॥ 349 ॥  
शब्दब्रह्मानुविद्धां च कृत्वैवं बुद्धिवागुराम्।  
सूत्रभूतां न्यसेत् सम्यक् प्रासादतलसंस्थिताम्॥ 350 ॥  
न्यसेत् प्राङ्गणभित्त्यर्थं(44) तथैव(45) हि शिलाष्टकम्।  
तासु संरोधयेत् सम्यक् प्रागुक्तांस्तु दिगीश्वरान्॥ 351 ॥  
चक्रं तदन्तभृमीनां भ्रमद्वह्निस्फुलिङ्गवत्(46)।  
क्षार्णेन चिन्तयेद् व्याप्तं(47) भूभागं चाङ्गणीयकम्(48)॥ 352 ॥  
आभोगं तदधः शेषं तदूर्ध्वे गगनेश्वरम्।  
(49) बहिः प्राङ्गणभित्तीनां सास्त्रं सपरिवारकम्॥ 353 ॥  
प्रागादावीशकोणान्तमिन्द्राद्यं चाष्टकं न्यसेत्।  
तथाविधेषूपलेषु अन्तर्भूमिगतेषु च॥ 354 ॥  
तत् स्वनाम्नाऽर्चयित्वा तु ऋग्वेदान् पाठयेत् ततः।  
क्लीबो न विद्धानिति वै ये देवास्तु(50) यजुर्मयान्॥ 355 ॥  
देवव्रतं च सामज्ञान् प्रविश्याभ्यन्तरं ततः।  
स्थित्वाऽग्रतो मन्त्रमूर्तेरध्वव्याप्तिमनुस्मरेत्॥ 356 ॥  
बीजतश्चाङ्कुरीभूता(51) पुरस्ताद् व्यक्तिमेति या(52)।  
प्रासादपीठपर्यन्तं (53) कुम्भाधारोपलात् तु वै॥ 357 ॥  
भुवनाध्वा यथावस्थो भावनीयः(54) पुरोदितः।  
गर्भोच्छ्रायावधिं यावत् पदाध्वानं विलोकयेत्॥ 358 ॥  
मन्त्राध्वा शुकनासान्तस्तत्त्वा वेदिकावधिः।  
कलाध्वा(55) ऽनुगलान्तश्च वर्णाध्वा च तदूर्ध्वतः॥ 359 ॥  
 अथ प्रासादनिर्माणविधिं दर्शयन् तत्र वास्तुपुरुषार्चनपूर्वकं तन्मध्ये महाकुम्भस्थापनविधिमाह--पीठवच्च परिज्ञेयमित्यारभ्य वर्णाध्वा च तदूर्ध्वत इत्यन्तम्। आजलान्तं कृते खाते पूर्ववत्संप्रपूरित इत्यत्र पूर्ववदित्यनोनाष्टादशपरिच्छेदोक्तःक्ष्मा(56) परिग्रहो गृह्यते। एवं क्ष्मापरिग्रहादिकं(57) पौष्करे(58) विस्तरेणोक्तमत्रापेक्षितम्। अत एवेश्वरतन्त्रे(59) तत्संगृहीतं द्रष्टव्यम्। एवं क्ष्मापरिग्रहप्रयोगः कुम्भस्थापनादिप्रयोगश्च श्रीसात्वतामृते सुस्पष्टं प्रतिपादितः। एवं प्रासादभूमध्ये स्थापितकुम्भाधिदेवता(60) बिम्बप्रतिष्ठान्तं प्रत्यहं पूजनीयाः। तदनन्तरमपि प्रतिदिनं विमानार्चनप्रकरणे तदर्चनविधानमीश्वरपारमेश्वरयोरेव(61) सुस्पष्टं प्रतिपादितम्। किन्तु पारमेश्वरे विमानार्चनप्रकरणे पौष्करोक्तरीत्या " तेषांविदिक्‌स्थितानां च" (10/23)इत्यादिभिर्विदिक्‌स्थितकुम्भचतुष्के स्वमन्त्रेण लक्ष्मीम्, पूर्वादिदिक्‌स्थितकुम्भचतुष्के स्वमन्त्रेण कौस्तुभम्, मध्यकुम्भे षडक्षरेण निष्कलं(62) शब्द विग्रहं शक्त्यात्मानं भगवन्तं न्यसेदित्युक्तम्। " तत्र मध्यमकुम्भस्य" (10/23) इत्यादिभिर्मध्यमकुम्भपिधाने(63) परिशक्तिः प्रभाशक्तिश्च, दिक्षु स्थितकुम्भपिधानचतुष्के ज्ञानशक्तिः, विदिक्‌कुम्भपिधानचतुष्टये क्रियाशक्तिर्न्यस्तव्येति चोक्तम्। पुनः सात्वतोक्तरीत्या " पिधाननवके" (10/28) इत्यादिभिर्नवशक्तिन्यासपक्षोऽप्युक्तः(64)। पारमेश्वर व्याख्यातृभिस्तु " मध्यकुम्भस्य पिधाने मध्यतो निष्कलः शब्दविग्रहः षडक्षरः" इत्युक्तम्। तदज्ञानमूलकम्, "षडक्षरेण मन्त्रेण निष्कलं शब्दविग्रहम्" (10/25) इति वाक्यस्य पूर्ववाक्य एव योजनीयत्वात्। एवमुत्तरत्र योजिते विरोधबाहुल्याच्च। पारमेश्वरमूलभूतपौष्करसंहितायां द्विचत्वारिंशेऽध्याये "ष़डक्षरेण" (42/166) इति वाक्यानन्तरं सार्धश्लोकषट्कमतिलङ्घ्यैव(65) "शक्तिर्वा या परा देवी" (42/173) इत्यादिकमुक्तम्, तदबुद्‌ध्वा पारमेश्वरसंहितादर्शनमात्रेणैव सर्वज्ञम्मन्यमानैर्व्याख्यातृभिरेवमुक्तम्।(66) किञ्च, " मध्यकुम्भपिधानस्य चतुर्दिक्षु विश्वसन्धारणक्षमा ज्ञानशक्तिः, तद्विदिक्ष्वानन्दलक्षणा क्रियाशक्तिः" इत्युक्तम्। (67) अत्र पराशक्तिः प्रभाशक्तिश्च ज्ञानक्रियाशक्त्योरिवात्मनोऽपि यथोक्तस्थानव्यत्ययः संभवेदिति(68) भिया व्याख्यातृदृष्टिगोचरतामेव न प्रापतुः। अत्र चतुः शक्त्यर्चनं पौष्करे कण्ठरवेणोक्तम्--  
 पिधाननवकं दद्यात् ताम्रं वा शैलजं समम्।  
 सुवृत्तं चतुरश्रं वा सुधनं द्वादशाङ्गुलम्।  
 चतुः शक्तिनिरुद्धं च (42/172-173) इति।  
शक्तिचतुष्टयमपि तत्रैव विवृतम् " शक्तिर्वा या परा देवी" (42/173) इत्यादिभिः। प्रागादिचतुष्टये(69) ज्ञानशक्तिः, आग्नेयादिपिधानचतुष्टये क्रियाशक्तिरित्यर्थोऽपि पारमेश्वरे(70) विदिग्व्यक्तिसमूहे तु" (10/27) इत्यत्र व्यक्तिपदेनैव ज्ञायते। तदपि स्पष्टमुक्तं पौष्करे " विदिग्घटसमूहे तु" (42/174) इत्यत्र। अत्र घटशब्दस्य तत्पिधाने लक्षणा। अपि च, "पिधाननवके त्वस्मिन्" (पा. सं. 10/28) इत्याद्युक्तज्ञानभासादिशक्तिन्यासस्य पक्षान्तरत्वमपि न ज्ञातम्।  
 ननु तत्र यद्वाऽथवेत्यादिपक्षान्तरत्वगमकशब्दो न दृश्यते, ज्ञानक्रियाशक्त्योः प्रागादिपिधानाष्टके न्यासाङ्गीकारे " पिधाने मध्यतो न्यसेत् (पा. सं. 10/26) इत्यत्र मध्यशब्दस्य वैय्यर्थ्यं च स्यादिति चेत्, ब्रूमः--पक्षान्तरत्वमगमकशब्दाभावेऽप्यर्थपर्यालोचनया तस्य पक्षान्तरत्वं सिद्धमेव। मध्यशब्दप्रयोजनं तु " मन्त्रराट् कर्णिकामध्ये"(पा. सं. 5/130) इत्यत्र यथाङ्गीक्रियते, तथैवात्रापीति बोद्धव्यमायुष्मता। पारमेश्वरव्याख्यातृभिरत्र " नवकुम्भवत्त्वं(71) वृत्तायतविमानभेदविषयम्। "यत्र प्रासादभेदेषु"(72) (10/68) इति वक्ष्यमाणत्वात्" इत्युक्तम्। तदतीव मन्दम्, प्रासादनिर्माणार्थं खातदेशे नवकुम्भस्थापनं सर्वविमानसाधारणम्, " अनेकभेदभिन्नेषुप्रासादेषु महामते" (पा. सं. (10/3) इत्यारभ्य लोकव्याप्त्यादीनां सर्वसाधारण्येनोक्तत्वात्, अत्र पौष्करे चैवं नवकुम्भ स्थापनस्य सर्वविमानसाधारणत्वेनोक्तत्वाच्च। पारमेश्वरव्याख्यातृभिरेतन्नवकुम्भेषु शिखाकुम्भत्वभ्रान्त्या व्याख्यानमेवं(73) कृतमिति मन्यामहे। अलं प्रसक्ता नुप्रसक्त्या। प्रकृतमनुसरामः॥ 282--359 ॥  
(1.सदु--अटी. अ. उ.।) (2.गृहे--अटी. उ.।) (3.पुराण--बक. बख.।)(4.पदे--मु. अटी. बक. बख.।) (5.तथा--बक. बख.।)(6.सास्त्रो--बक. बख., शास्त्रो--अ. उ.।) (7. मङ्गालान् बक. बख.।)(8.मयेति--अटी. अ. उ.।) (9.देवतादेहलक्षणः--अ., देवतां देहलक्षणाम्--उ.।) (10. स वास्तुपुरुषो नाम--बक. बख.।) (11.निर्णिक्ता--बक. अ. उ.।) (12.मण्डल--बक. उ.।)(13.त्रिहस्तापरिता वीथि--बक. बख.।) (14.शम्बु--बक., शम्भु--बख., शम--अ.।) (15.समण्डले--अ.।) (16.याः--बक. बख.।) (17.वाय्वाशादीशगोचरम्--बख. अ.।) (18.\`प्राङ्‌निर्दिष्टं---पश्चाद् द्विष' नास्ति--उ.।) (19.समां--मु.।) (20.प्रान्तं--बक.।) (21.कण्‍ठ--अ.।) (22. विहितं तोषितं ना स्याद्--बकध बख.।) (23. हतनाश--मु.।) (24. त्मने--अटी., त्मनाम्--अ. उ.।) (25. कृतैः---बक.।)(26. कब्रह्म--अ. उ.।) (27. तत् सब्रह्म--अटी.।) (28.वादं च--मु. अटी., भावं च--अ.।) (29.\`वासुदेवा' \`पाठयेद् भक्त्या' नास्ति--बक.।) (30. विदिक्‌स्थान् स्था--अ.।) (31. वारयेत् परान्--बक.।) (32. मन्त्रं चाथर्वणं ततः--बक. बख. अ. उ.।) (33.ह्यनलं कुण्डं--बक. बख. उ.।) (34.विविधारिकाः--बक. बख. उ.।)(35. धारा--बक. बख.।) (36.पूर्व--बक. बख.।) (37.न्यस्य तत्र--अ.।) (38. होमस्याद्यै--मु. अटी.।) (39. मन्त्रं--बख. अ. उ.।) (40. स्थाप--बक.।) (41. बलि--बक. बख. अ.।)(42. स्व--बक. (43. व्यो बुद्धिधर्मगुणः--उ..)(44. प्राङ्कण--बक. बख. अ. उ.,प्राक्कोण--अटी.।) (45.तदैव--अटी.।) (46. युक्‌-उ.।) (47.व्याप्तिं--बक. बख.।) (48.चाङ्क--बक. बख. अ. उ.।)(49.सव्यं--अटी.।) (50. देवांस्तु--बक. बख.।) (51. भूतां--अ. उ.।) (52. सा---मु. अटी.।) (53. \`कुम्भा.....शुकना--सान्त' नास्ति--उ.।) (54.यस्तु सर्वदा--बख.।) (55.ध्वाऽण्डगजा--मु.,ऽनुकलान्तं च---अ. उ.।)(56.अष्टादशपरिच्छेद4--12 श्लोकेषु क्ष्मापरिग्रहो वर्णितः।) (57. ग्रहं--अ.।)(58. द्विचत्वारिंशाध्यायोऽत्रत्यो द्रष्टव्यः।) (59. ईश्वरे(16/14) श्लोकतः पौष्करतन्त्रानुपूर्वीकं प्रकरणमेतदारभ्यते।)(60. कुम्भादि--अ.।) (61.ईश्वरे--(3/176--194), पारमेश्वरे(10/87--106) च प्रकरणमेतद् द्रष्टव्यम्। (62. निष्कटे--अ.।) (63. पिधानस्थाने सर्वत्र विधानपदं प्रयुक्तम्--म.।) (64. क्षोपरक्तः--अ.।)(65. षट्कं तिलस्यैव--अ.।)(66.मानैव व्या--अ.।) (67.अत्रापरा--अ.।) (68. हि या--अ.।)(69. रागादि--अ.)(70.श्वरेऽपि दिव्यशक्ति--अ.।)(71.वत् संवृत्ता--अ.।) (72. देहे--तु मु.।)(73.मेव--अ.।)  
समीकृत्य पुरा सर्वं प्रासादं प्रारभेत् ततः।  
(1)तलादूनाधिकाच्चैव साङ्गुलैरुचितैः(2) करैः॥ 360 ॥  
द्विर्द्वादशकरं यावत् तालेनोनाधिकेन तु।  
शुभाय सिद्दये विद्धि गर्भे देवगृहस्य च॥ 361 ॥  
कृत्वा क्षेत्राङ्गुलानां च कारणां वा घनं पुरा।  
त्यजेत् तदष्टभिः सम्यग् यच्छेषं तद्विचार्य(3) (4) च॥ 362 ॥  
(5)ए काद्यष्टमपर्यन्ता(6) ध्वजधूममृगेश्वराः।  
श्वा च गोखरमातङ्गवायसास्तु(7) ततः शुभाः॥ 363 ॥  
एकत्रिपञ्चसप्ताख्याः सर्वत्रैव विधीयते।  
(8) गर्भषड्भागमानेन तद्बहिर्भित्तिविस्तृतिः॥ 364 ॥  
तन्मानं परितस्त्यक्त्वा भित्तिरन्या विधीयते।  
एवमत्र(9) क्रमेणैव सह भित्तिगणेन तु॥ 365 ॥  
गर्भद्विगुणविस्तीर्णं क्षेत्रं देवगृहस्य च।  
मन्दिरे त्वेकभित्तीये क्षेत्रमानं विधीयते॥ 366 ॥  
गर्भोक्तं तत्त्रिभागेन युक्तं युक्तेन वर्त्मना।  
तत्रापि ह्रासवृद्ध्या तु आयशुद्धिं विचारयेत्॥ 367 ॥  
एवं निर्जगतीकं च भागं(10) पीठविवर्जितम्।  
प्रासादक्षेत्रमानं च तद्युक्तमवधारय।  
प्रासादक्षेत्रमानं च तद्युक्तमवधारय॥ 368 ॥  
षट्‌भागेनाथ पादेन त्रिभागेनोभयात्मिका।  
विहिता जगती(11) गर्भा (12)तत्क्रियाविस्तृतिर्भवेत्॥ 369 ॥  
(13) अधिकार्धं चतुर्दिक्षु तत्पञ्चांशैस्तु वै त्रिभिः।  
तृतीयांशेन वै मध्ये निर्गमस्तु विधीयते॥ 370 ॥  
कोणात् कोणात् तु वै शेषं भागं भागं प्रवेशयेत्।  
(14) उच्चं गर्भसमं पीठं तत्पीठेन दलेन वा॥ 371 ॥  
पीठोक्तालयपीठस्य लक्ष्मस्थित्यंशकल्पना।  
चतुर्दिक्षु विधेया वै बहुधाऽनन्तपूर्विका॥ 372 ॥  
अथोच्छ्रायं तु वै क्षेत्रात् त्रिगुणं(15) मन्दिरस्य च।  
कुर्यात् त्र्यर्धगुणं चैव द्विगुणं वा यथेच्छया॥ 373 ॥  
द्विरेकादशधा कुर्यात् तं च भागैः समं(16) पुरा।  
विधेयं पीठवत् पश्चादेकांशेन मसूरकम्॥ 374 ॥  
तदूर्ध्वं विहिता(17) जङ्घा गर्भमानेन चोन्नता।  
भवोपकरणीयाभिर्देवताभिरलङ्कृता॥ 375 ॥  
जङ्घायामंशयुग्मेन उपर्यनाधिकेन(18) च(19)।  
कार्यं शिखरपीठं तु पूर्वलक्षणलक्षितम्(30)॥ 376 ॥  
किन्तु प्रवेशनिर्यासौ तत्र चार्धांशसम्मितौ।  
शिखरं चात्र विहितं भूमिकानवकान्वितम्॥ 377 ॥  
संकोच्य तत्पुरासूत्रमादायोन्नतिसम्मितम्।  
एकस्मादेकवर्णात् तु जङ्घोर्ध्वीयात् प्रसार्य च॥ 378 ॥  
संस्पृशेत् शिखरं पीठमञ्जसा तं निरोध्य च।  
प्रासादाद् बहिराद्यत्र(21) भूभागे त्वमलेक्षण॥ 379 ॥  
कर्णादूर्ध्वं नयेत् सूत्रं लाञ्छ्यमानं क्रमेण तु।  
शिखरोन्नतिपर्यन्तं चतुर्दिक्ष्वेवमेव हि॥ 380 ॥  
पर्यटेल्लाञ्छ्यमानं तु कर्णात् कर्णं महामते।  
यावत् कुमुदपत्राभा सा स्याच्छिखरमञ्जरी॥ 381 ॥  
एवमालेख्य दृष्ट्या तु सम्पाद्या तन्तुपाततः।  
भूमिकाण्डप्रसिद्ध्यर्थं कार्या सा दशधा पुनः॥ 382 ॥  
उपरिष्टात् तु भागेन भवेदामलसारकम्।  
भूमयो भागमानास्तु ततस्तासां समाचरेत्॥ 383 ॥  
क्षयवृद्ध्याविधानं तु त्यक्त्वा स्थानं च भूमिकाम्(22)।  
चतुस्त्रिद्व्येकसंख्यानि सममानाङ्गुलानि(24) च॥ 384 ॥  
(25) निजभूमेः समारभ्य तानि योज्यान्यधः क्रमात्।  
पूर्वभूमेः समारभ्य ह्यधः स्थे भूमिकागणे॥ 385 ॥  
सर्वासां व्यवधानं तु तद् द्विरष्टांशसम्मितम्।  
विभिन्ना पीठरचना तासु कार्या यथास्थिता॥ 386 ॥  
सचक्रैर्बिविधैः पद्मैः प्रादुर्भावैस्तु चाखिलैः।  
सर्वैर्वा लाञ्छनैर्मूर्तैर्नृत्तगीतरसस्थितैः॥ 387 ॥  
नवांशेनोर्ध्वभागात् तु स्वपादेन विनिर्गतम्।  
उष्णीषमूर्ध्वभूमेस्तु कार्यं वै रचनोज्झितम्॥ 388 ॥  
शिष्टं कृत्वा त्रिधा पाठमण्डस्यैकेन (27) पूर्ववत्।  
द्वितीयेन ततः कण्ठं तृतीयेनोर्ध्वगेन(28) तु॥ 389 ॥  
सुसमं श्रीयुतं कुर्यादण्डं(29) धात्रीफलाण्डवत्।  
नवधोष्णीषकं कृत्वा चतुर्भिर्वेदिकाभ्रमम्॥ 390 ॥  
त्रिभागपृथुलं (30) कण्ठमण्डं पञ्चाङ्गसम्मितम्।  
पञ्चधा सप्तधा कृत्वा गर्भं वा नवधा पुरा॥ 391 ॥  
विहाय पक्षगौ भागौ मध्यभागगणेन तु।  
प्रासादनाडिका(31) कार्या गर्भार्धेन विनिर्गता॥ 392 ॥  
पादेन वा त्रिभागेन (32) सप्तम्भाऽप्यय(33) केवला(34)।  
उन्नता शिखरार्धेन साऽप्युत्पलदलोपमा॥ 393 ॥  
कार्या शिखरपीठोर्ध्वे दिव्यकर्मविभूषिता।  
ततः शुभतरं कुर्यान्मण्टपं(35) स्तम्भसंयुतम्॥ 394 ॥  
भूषितं विहगेन्द्रेण बलिमण्डलगेन(36) च।  
चतुर्द्वारे तथा दिक्षु विधेयं मण्टपत्रयम्(37)॥ 395 ॥  
प्रवेशत्रितयोपेतं मण्टपे मण्टपं भवेत्।  
कुर्यान्मण्टपमुक्तं वा यथाभिमतनिर्गमम्॥ 396 ॥  
रथोपरथकाद्यं तु तेषां गर्भाद् विधीयते।  
निर्यासो दशमांशेन द्वादशांशेन लाङ्गलिन्॥ 397 ॥  
अथवा षोडशांशेन ते कार्या नेमिवत् पुनः।  
चतुर्दिक्पक्षसंलिप्ताः(38) पीठकर्मविभूषिताः(39)॥ 398 ॥  
शिखरस्य चतुर्दिक्षु पीठोपरि समापयेत्।  
समं रथकयुक्त्या तु नासिकामञ्जरीगणम्॥ 399 ॥  
(40) मध्यदेशचतुर्दिक्षु(41) कुर्याद् द्वारगणं समम्।  
त्रिचतुः(42) पञ्चषट्भागे ततो गर्भाद् विधीयते॥ 400 ॥  
द्विगुणं चोन्नतत्वेन त्रिपञ्चनवशाखिकम्।  
युक्तं द्वार्स्थद्वयेनैव कुम्भेभदशनैस्तु वा॥ 401 ॥  
विधिवत् स्थापनं तस्य मन्त्रपूर्वं समाचरेत्।  
संस्नाप्य मूलमन्त्रेण सम्पूज्यार्घ्यादिना हृदा॥ 402 ॥  
शाखामूलगतां कुर्याद् धातुरत्नमयीं स्थितिम्।  
(43) सर्वधारामयं मन्त्रं सन्निरोध्य हि तत्र च॥ 403 ॥  
ज्ञानक्रियात्मकं ध्यात्वा शिखामन्त्रेण शाश्वतम्।  
दक्षिणोत्तरभागाभ्यां शाखायुग्मं तु विन्यसेत्॥ 404 ॥  
हृन्मन्त्रेण तदूर्ध्वे तु (44) रुद्‌ध्वाद्यं परमेश्वरम्(45)।  
सन्निधीकृत्य सम्पूज्य गगनस्थे हृदम्बरे(45)॥ 405 ॥  
द्विविधं धातुजालं तु रत्नं(47) सिद्धार्थकांस्तिलान्।  
चन्दनाद्या हि गन्धा ये क्षीरं दधइ घृतं मधु॥ 406 ॥  
शालयः सर्वबीजानि सर्वौषध्यः सविद्रुमाः।  
कृत्वा नेत्रेण नेत्रस्थान्(48) द्वारोर्ध्वे विनिवेश्य तान्॥ 407 ॥  
दृश्यं भोगाप्तये चैव त्वदृश्यं मोक्षसिद्धये।  
चतुष्पात् सकलो धर्मस्तत्रोर्ध्वे सन्निरोध्य च॥ 408 ॥  
चत्वारि शृङ्गा इति यत् पाठयेदृश्‌मयांस्ततः।  
कर्म होमचयं कृत्वा पूर्णां मूलेन पातयेत्॥ 409 ॥  
एतद्बिम्बप्रतिष्ठानात् प्राग्वत् पश्चात् समाचरेत्।  
स्थित्यपेक्षावशेनैव(49) ह्यालयस्य तु वै विभोः॥ 410 ॥  
अनन्तभुवनं नाम सर्वकामापवर्गदम्।  
चतुष्प्रकारमेवं हि प्रासादं विद्धि पीठवत्॥ 411 ॥  
रचनासन्निवेशोत्थभेदेनानेकधा तथा।  
पतत्रीशमृगेन्द्रैस्तु निधिभूतोपमैर्घटैः॥ 412 ॥  
शङ्खपद्माङ्किताभिस्तु सोपानपदपङ्‌क्तिभिः(50)।  
युक्तं द्वारवशेनैव तथा पीठवशात् तु वै॥ 413 ॥  
विस्तारः प्रतिदिक्संस्थस्त्वरुणस्य(51) विधीयते।  
गर्भोत्थक्षेत्रसंज्ञा(52) च जगतीकस्य लाङ्गलिन्॥ 414 ॥  
ज्ञेयः सजगतीकस्य तन्मानेनापि(53) सर्वदिक्(54)।  
(55) एभ्यः पादाधिकं कुर्यात् (56) पादाद्यंशोज्झितं तु वै॥ 415 ॥  
(57)बुद्‌ध्वा चायतनानां (58)च संस्थितश्चाङ्गने (59) (60) पुरा।  
चतुरायतनं विद्धि प्रासादैर्दिक्त्रयस्थितैः(61)॥ 416 ॥  
आद्येन सह कोणस्थैस्तत्पञ्चायतनं स्मृतम्।  
विज्ञेयमष्टायतनं त्रिभिरन्यैस्तु दिग्गतैः॥ 417 ॥  
विना मध्यस्थितेनैव दिग्गतैस्तु द्विभिर्द्विभिः।  
तद्दशायतनं तेन युक्तमेकाधिकं भवेत्॥ 418 ॥  
प्रतोलीपक्षगेणैव प्रासादद्वितयेन तु।  
द्वादशायतनं विद्धि सह मध्यस्थितेन तु॥ 419 ॥  
तदेवाधिकसंज्ञं तु अतोऽन्योऽनन्तसंज्ञकः।  
परस्परमुखौ कुर्यात् प्रासादौ द्वारदेशगौ॥ 420 ॥  
प्रासादाभिमुखाच्चैव दिक्त्रयेऽवस्थितास्तु ये।  
कोणस्थाभ्यां च साम्मुख्यं द्वाभ्यां द्वाभ्यां विधीयते॥ 421 ॥  
(62) द्वाभ्यामभिमताभ्यां तु कुर्यादुचितदिङ्मुखम्।  
द्वौ परस्परवक्त्रौ तु कोणदेशसमाश्रितौ॥ 422 ॥  
द्वाराण्यनन्तायतने प्रासादानां महामते।

यथाभिमतदिक्‌स्थानि कर्तव्यान्यविशङ्कया॥ 423 ॥  
न तत्र तेषां भवति वेधदोषः परस्परम्।  
अङ्गभावगतत्वाच्च प्रधानायतनस्य वै॥ 424 ॥  
अर्धेन च त्रिभागेन हितः (63) पादेन चाङ्गनात्(64)।  
परण्डकस्य चोच्छ्रायस्तद्विस्तारस्तथोच्छ्रितेः॥ 425 ॥  
तच्च पीठोपमं कुर्यात् श्लक्ष्णं सोष्णीषमेव वा।  
युक्तं कोटिगणेनाथ नानादेवान्तगेन तु॥ 426 ॥  
यदेकायतनं चैव(65) त्वङ्गनं(66) तन्महामते।  
युक्तं लघुपरण्डेन केवलं वा परण्डकम्॥ 427 ॥  
यदा द्व्यायतनाद्यं च द्वादशायतनान्तिकम्(67)।  
एकदिग्वीक्षमाणं च चतुरश्रायतेऽङ्गने॥ 428 ॥  
वृत्तायते वा वितते प्रासादे चोक्तलक्षणे।  
यस्माद् देवालयानां च अङ्गनानां विशेषतः॥ 429 ॥  
चतुरश्रादिपीठानां नित्यमेव महामते।  
अन्योन्यानुगतत्वं तु हितं सापेक्षकं(68) तु वै॥ 430 ॥  
भूमिभागवशेनैव तथैवार्चावशेन तु।  
नानाफलवशेनापि तथा शोभावशेन च॥ 431 ॥  
भूलाभश्चतुरश्रात् तु चतुरश्रायताद् धनम्।  
वर्तुलात् सर्वकामाप्तिर्निर्वृतिस्तु तदायतात्॥ 432 ॥  
दृष्टादृष्टफलेप्सूनां लोकास्तु महदादयः।  
यच्छन्ति वैष्णवं स्थानमारोग्यं भूमिमुत्तमाम्॥  
वैष्णवानामकामानां च्युतेरन्ते परं पदम्॥ 433 ॥  
इति (69)श्रीपाञ्चारात्रे श्रीसात्वतसंहितायां (70)प्रतिमापीठप्रासादलक्षणं(71)(72) नाम  
(73)चतुर्विशः(74) परिच्छेदः॥  
 अथ प्रासादलक्षणमाह---स्मीकृत्य पुरा सर्वं प्रासादं प्रारभेत् तत इत्यारभ्य यावत् परिच्छेदपरिसमाप्ति। (75) अत्र विधइवत् स्थापनं तस्येत्यारभ्य स्थित्यपेक्षावशेनैव ह्यालयस्य तु वै विभो(402--410) रित्यन्तं द्वारप्रतिष्ठाविधानमुक्तं ज्ञेयम्। एतत्प्रासादप्रतिष्ठां तु बिम्बप्रतिष्ठानन्तरं वक्ष्यति॥ 360---433 ॥  
इति श्रीमौञ्ज्यायनकुलतिलकस्य यदुगिरीशचरणकमलार्चकस्य  
योगानन्दभट्टाचार्यस्य तनयेन अलशिङ्गभट्टेन विरचिते  
सात्वततन्त्रभाष्ये चतुर्विंशः(76) परिच्छेदः॥  
(1.बला--मु., ताला--अ.।) (2. रर्चितैः--अटी., रुचिरैः--अ.।) (3. तद्विधाय--बक.।) (4. र्यते--अ.।) (5. इत आरभ्य 23 संख्याकाः श्लोका न सन्ति--अटी.।) (6. त्रैकाद्यष्टक अ. उ.।) (7.मातङ्गा--अ.।) (8.पङ्‌क्तिद्वयं नास्ति--बक. बख. उ.।) (9.मन्तर्भ्रमे बख. अ. उ.।) (10.भागपीठं--मु. बक. बख. उ.।) (11.भागस्त--मु. बक. बख.।) (12.तत्त्रिधा विस्तृतेर्भजेत्--अ. उ.।) (13.रध--बक. बख.।)(14.उच्च--उ.।) (15.त्रिकोणं--बक. बख. उ.।) (16.सगोपुरा--अ.।) (17.निहिता--मु.।) (18.उपयूना--मु अ. उ.।) (19.वै--अ. उ.।) (20. दक्षिण--बक. बख. उ.।) (21.न्यत्र--बख.।)(22. कम्--बख. उ.।) (23.द्विक--बख. उ.।) (24. समादाया--बख. अ. उ.।) (25.निष्ठा--बख. अ. उ.।) (26.न्यतः--अ. उ.।) (27.ठं मण्डलस्थेन--मु. अटी.।)(28. केन--अ.।) (29.द्दण्डं--अ.।) (30. \`लं कण्ठमण्‍डं......पादेन वा त्रि' नास्ति--बक. बख. उ.) (31. नासिका--अ.।) (32.सप्तं वा--बक.।) (33. ह्यथ--बक. बख. उ.।) (34. लम्--अटी. बक.।) (35. ण्डपं--बख. अ. उ.।) (36. गेन तु--अ., केन तु--बक. बख. उ.।) (37.सर्वत्र मण्डपशब्दो दृश्यते--बख. अ. उ.।) (38.प्तां--बक.।) (39.ताम्--बक.।) (40. मध्यं--उ.।)(41.देशाच्च--अ.।) (42.नास्त्येषा पङ्‌क्तिः--अटी.।) (43. सर्वाधार--बक.।) (44.ऋध्वाद्यं पार अटी., रुद्ध्यान्तः--बक. अ. उ.।) (45. श्वरः--उ.।) (46. ह्यदु--मु. अटी. अ. उ.।) (47.रत्नान्--उ.।) (48. नेत्रं च--अ.।) (49.सिद्ध्य--मु. अटी.।) (50.काः--अटी.।) (51.स्थो व--बक., स्थः स्वरु--अ.।) (52. ज्ञो वा--बक. बख. अ. उ.।) (53.त्व--मु.।) (54.दृक्‌--अटी.।) (55.येभ्यः पादादिकं--अटि.।) (56.पादांशोत्थिततन्तु वै--बक. अ.।) (57.अध्वा--अ., बध्वा--उ.।) (58.मश्च--बक., न्तं च--अ. उ.।) (59.ङ्कणे--मु. अटी.।) (60.परा--बख. उ.।)(61.क्रम--अ.।0 (62.द्वाभ्यां वा--बख. अ. उ.।) (63.हितं--बक.।) (64.णात्--मु. अटी.।) (65. चैवं--अ.।) (66. त्वाङ्गनं--बक. बख. अ. उ.।) (67.मम्--मु. अटी.।) (68.पापेक्षिकं--बख. उ.।) (69.पञ्च--बख. उ.।) (70. प्रतिमालक्षणविधिर्नाम अ. उ.।) (71.\`पीठ' नास्ति--मु. अटी.।) (72. णविधिर्नाम्--मु अटी.।)(73. त्रयोविंशतितमः--अ.।) (74. विंशतिः--बख., शतितमः---उ.।)(75.तत्र--म.।) (76.विंशतिः--म.।)  
--------------\*\*\*\*\*\*\*\*\*\*\*\*\*\*\*\*\*\*-------------------  


(1)पञ्चविंशः परिच्छेदः  
नारद उवाच(2)  
सर्वलोकगुरुर्विप्रा यदुक्तो विश्वधारिणा।  
तदिदानीं प्रवभ्यामि मन्त्रबिम्बनिवेशनम्॥ 1 ॥  
भोगेप्सूनां च वर्णानां साम्प्रतं यदभीष्टदम्।  
कैवल्यदं शमाच्चैव चातुराश्रम्यसेविनाम्॥ 2 ॥  
यज्ञधर्मरतानां च सहायं च फलैस्तु(3) तत्।  
 अथ पञ्चविंशतिः परिच्छेदो व्याख्यास्यते। इह वासुदेवेन संकर्षणायोपदिष्टां भागोपवर्णादिफलप्रदां मन्त्रबिम्बप्रतिष्ठां वक्ष्यामीत्याह--सर्वेति सार्धद्वाभ्याम्॥ 1--3 ॥  
(1. चतुर्विंशतितमः--अ.।) (2.\`उवाच' नास्ति--मु. अटी. बक. बख.।) (3.फलेप्पु--अ.।)  
प्राग्वद् देवगृहस्याग्रे दिग्भागे(4) सति (5)मण्टपम्॥ 3 ॥  
चतुरश्रं चतुर्द्वारं दर्भमालान्तरीकृतम्।  
अन्यत्र तदलाभे दु यथाभिमतदिङ्मुखम्॥ 4 ॥  
चतुर्दशकराच्चैव यावत् त्रिंशत्करावधि(6)  
षट्करान्तं पुनस्तस्माद् बिम्बमानव्यपेक्षया॥ 5 ॥  
 यागशालालक्षणमाह--प्राग्वदिति सार्धद्वाभ्याम्। प्राग्वत् कुम्भस्थापनप्रकरणोक्तवदित्यर्थः। देवगृहस्याग्रे पुनतः, दिग्‌भागे सति अवकाशे(7) सति, तत्र चतुर्द्वारं यागमण्टपं कुर्यात्। तदलाभे अग्रालाभे, अन्यत्र दक्षिणादिदिक्षु विदिक्षु वा यथाभिमतदिङ्मुखं यागमण्टपं कुर्यात्। चतुर्दशकराच्चैव यावत् त्रिंशत्करावधि चतुर्हस्तमारभ्य त्रिंशद्धस्तपर्यन्तं बिम्बमानव्यपेक्षया बिम्बबृहत्वानुगुण्येन वर्धितविस्तारायामं पुनस्तस्माच्चतुर्दशकरादारभ्य षट्‌करान्तं बिम्बाल्पत्वानुसारेण ह्रासितविस्तारायामं वा यागमण्टपं कुर्यादिति पूर्वेणान्वयः॥ 3--5 ॥  
(4. दिग्‌लाभे--मु. अटी. अ.।) (5.मण्डपम्--बख. अ. उ.।)(6.त्रिंशक--बक.।) (7. कारे--अ.।)  
कार्या मध्ये स्थला तेषां द्विसप्तांशैस्ततोऽष्टभिः।  
समन्तभद्रा(1)सुश्लक्ष्णा चिता पक्वेष्टकादिकैः॥ 6 ॥  
तालोन्नतेः समारभ्य सामान्येऽस्मिन् हि कर्मणि।  
(2)उन्नताङ्‌गुलवृद्ध्या तु नीता तद् ह्रासतां क्रमात्॥ 7 ॥  
 तत्र वेदिकालक्षणमाह--कार्येति द्वाभ्याम्। तेषां चतुर्दशादिहस्तमानभेदैर्बहुविधानं मण्टपानां मध्ये द्विसप्तांशैश्चतुर्दशभागैः स्थला कार्या वेदिः कर्तव्या। सा चाष्टभिरष्टभिर्भागैः समन्तभद्रा परितो (3) वीथीयुक्तेत्यर्थः। एवं च मण्टपविस्तारायामौ त्रिंशद्‌भागान् कृत्वा तेषु चतुर्दशभागैर्वेदिकाकल्पनं शिष्टेषु षोडश भागेषूभयतोऽष्टभिरष्टवीथी(4) कल्पनमिति ज्ञेयम्। तदौन्नत्यं तु तालोन्नतेः समारभ्याङ्गुलवृद्ध्योन्नता, तद्‌ह्रासतोऽङ्गुलह्रासतो नीचा वा वेदिका कल्पनीयेत्यर्थः। चतुर्दशकरविस्तारायामयागगृहस्थवेदिकायास्तालमानमौन्नत्यम्।(5) तस्मादारभ्य त्रिंशत्करपर्यन्तं यागगेहस्यायामविस्तारयोर्वृद्ध्यां षट्‌करान्तं ह्रासे वा तद्धस्तसंख्यानुरोधेन वेदिकौन्नत्यस्याप्येकैकाङ्गुलिवृद्धिह्रासौ कार्याविति भावः। एवं च त्रिंशद्धस्तविस्तारायामयागगेहस्थवेदिकायाश्चतुरङ्गुलाधिकहस्तमानमौन्नत्यं भवति॥ 6--7 ॥  
(1.द्रात् सुश्लक्ष्णाच्चि--बक. बख. उ.।) (2. नास्त्येषा पङ्‌क्तिः--अटी.।)(3.वीथि--म.।) (4.वीथि--म.।) (5.गेहस्थ--म.।)  
द्वित्रिरष्टांशकैर्मध्ये सर्वासां (6) मण्डलं भवेत्(7)।  
चतुरश्रं चतुर्द्वारं चक्राम्बुरुहभूषितम्॥ 8 ॥  
दक्षिणे (8) शयनं सौम्ये कुण्डमग्नेस्तु पूर्ववत्।  
समेखलं द्विहस्तं तु चक्रपद्माङ्कितं शुभम्॥ 9 ॥  
 अथ वेदिकायां मण्डलादिस्थलविभागक्रममाह---द्वित्रिरिति द्वाभ्याम्। सर्वासां मानभेदैर्बहुविधानां वेदिकानां मध्ये चतुरश्रत्वादिविशिष्टमण्डलम्, तद्दक्षिणे शयनम्, सौम्ये समेखलत्वादिविशिष्टमग्नेः कुण्डं च क्रमात् क्रमालङ्कारेण द्वित्रिरष्टांशकैः कुर्यादिति योजना। एवं च द्वाभ्यामंशाभ्यां मण्डलं त्रिभिरंशैः शयनमष्टांशैः कुण्डस्थानं च कार्यमित्यर्थः। पारमेश्वरव्याख्याने तु" द्वित्रिरष्टांशकैः क्रमेण नीचा नालोन्नतेर्न्यूनता न कर्तव्येत्यर्थः" इति लिखितम्। तदपहासास्पदम्॥ 8--9 ॥  
(6.मण्डपं---मु. बख. उ.।) (7.क्रमात्--इति भाष्यव्याख्यातः पाठः।) (8.शयने सौम्यं कुण्डमग्नौ तु--बक. बख. उ.।)  
तदधश्चतुरश्रं प्राग् दाममेखलिकान्वितम्।  
अथ दक्षिणदिग्भागे कुर्याद् वै चक्रचिह्नितम्॥ 10 ॥  
वर्तुलं पश्चिमे सौम्ये कमलाङ्कं मनोहरम्।  
(1) शङ्खाङ्कं सर्वकोणेषु मानमेषां यथोर्ध्वगे॥ 11 ॥  
 अथ वेदिकाया अधस्तात् प्रागाद्यष्टदिक्षु कुण्डाष्टकमाह--तदध इति द्वाभ्याम्। ऊर्ध्वगे कुण्डे यथा मानं द्विहस्तत्वादिरूपं मानम्, (2) एषां प्रागादिकुण्डानामपि तथैवेत्यर्थः॥ 10--11 ॥  
(1.शाखा--बख., मुखाङ्गं--उ.।)(2.येषां--अ.।)  
सर्वे दशान्तहस्तानां(3) चतुर्णामेकमेखलाः(4)।  
(5)मण्टपानां तु किन्त्वत्र ऊर्ध्वगं सर्वमेखलम्॥ 12 ॥  
 त्रयोदशहस्तपरिमितमण्डपादिषु कुण्डप्रकारमाह--सर्व इति। दशान्तहस्तानां दशहस्तपरिमितमण्डपानामित्यर्थः। चतुर्णां मण्डपानां त्रयोदशहस्तपरिमितद्वादशहस्तपरिमितैकादशहस्तपरिमितदशहस्तपरिमितचतुर्मण्टपानां सर्वे प्रागाद्यष्टकुण्डा अपि, एकमेखलाः स्थलसंकटादेकधैव मेखलयाऽन्विताः(6) कार्याः किन्तूर्ध्वगं वेदिकोपरिस्थं कुण्डं सर्वमेखलं सर्वाभिर्मेखलाभिरन्वितं कार्यमित्यर्थः॥ 12 ॥  
(3.देश---बक. बख. अ. उ.।) (4. लाम्--अटी. बक. बख. उ., लम्--अ.।) (5.मण्ड--बख. अ. उ.।) (6.या नातः--अ.।)  
(7) अतोऽधः संस्थिताः सर्वे एककुण्डास्तु मण्टपाः(8)।  
तेषां समेखलं(9) चाद्यं द्वाविंशत्यङ्गुलैर्भवेत्॥ 13 ॥  
ह्रासादङ्गुलयुग्मस्य यावद् वै षोडशाङ्गुलम्।  
स्यात् षट्करे गृहे कुण्डं कार्या वा मेखलाधिका॥ 14 ॥  
 नवहस्तपरिमितमण्डपादिषु प्रागादिकुण्डाभावमाह--अत इत्यर्धेन। अतोऽध संस्थिताः सर्वे मण्डपाः नवहस्तमिता अष्टहस्तमिताः सप्तहस्तमिताः ष़ड्‌ढस्तमिताश्चत्वारो(10) मण्डपाः एककुण्डाः वेदिकोर्ध्वकुण्डमात्रसहिता इत्यर्थः। तत्रापि मध्यकुण्डस्य मानभेदमाह--तेषामिति सार्धेन। तेषां षट्‌करान्तानां चतुर्णां मण्डपाना(11)माद्ये नवहस्तपरिमिते मण्टपे द्वाविंशत्यङ्गुलैः समेखलं कुण्डं भवेत्। एवं षट्करगृहे क्रमेणाङ्गुलयुग्मस्य ह्रासात् षोडशाङ्गुलं कुण्डं यावत् स्यात्। अष्टकरे गृहे विंशत्यङ्गुलमितं कुण्डम्, सप्तकरे गृहेऽष्टादशाङ्गुलमितं कुण्डमित्युक्तं भवति। एवं चेदमप्यूह्यते, चतुर्दशकरमिते गृहेऽष्टाङ्गुलाधिकहस्तमितं कुण्डम्, त्रयोदशकरमिते गृहे षडङ्गुलाधिकहस्तमितं कुण्डम्, द्वादशकरे गृहे चतुरङ्गुलाधिकहस्तमितं कुण्डम्, एकादशकरमिते गृहे द्व्यङ्गुलाधिकहस्तमितं कुण्डम्, दशकरमिते गृहे हस्तमितं कुण्डमिति। किञ्च, पञ्चदशकरगृहादित्रिंशत्करगृहपर्यन्तमेकैकाङ्गुलिवृद्धिश्चोच्यते। अतः पञ्चदशकरे गृहे नवाङ्गुलाधिकहस्तमितं कुण्डम्, षोडशकरे गृहे दशाङ्गुलाधिकहस्तमितं कुण्डम्, एवं क्रमेण त्रिंशत्करे गृहे द्विहस्तमितं(12) कुण्डमिति ज्ञेयम्। कार्या वा मेखलाधिका षोडशाङ्गुलादिकुण्डानामेकैव मेखला, अधिका वा द्व्यादिका मेखला वा कार्येत्यर्थः॥ 13--14 ॥  
(7.मण्डपाः--वख. अ. उ.।) (8. च मे--बक. बख.।) (9.या नातः--अ.।) (10.\`चत्वारो' नास्ति--अ.।) (11.नां मध्ये--अ.।)(12. सप्त--अ.।)  
अष्टहस्तोच्छ्रितं(1) पूर्वमतोऽर्धकरवर्धिता।  
न ह्रासः षट्‌करान्तानां न्यूनानामुच्छ्रितेर्भवेत्॥ 15 ॥  
त्रयोदशकरादीनां चतुर्णां पातयेत् ततः।  
अष्टकं चाङ्गुलानां तु सप्तपञ्चचतुः क्रमात्॥ 16 ॥  
 अथ मण्टपोच्छ्रायमाह--अष्टहस्तोच्छ्रितमिति द्वाभ्याम्। पूर्वमाद्यं चतुर्दशकरमितं गृहमष्टहस्तोच्छ्रितम्। अतः परं पञ्चदशकरादयो मण्टपाः क्रमेणार्धकरवर्धिताः।(2) यथा त्रिंशत्करविस्तृतो मण्टपः षोडशहस्तोच्छ्रितः स्यादिति भावः। त्रयोदशकरादीनां चतुर्णां मण्टपानां पूर्वोक्तहस्तोच्छ्राये क्रमादङ्गुलानामष्टकं सप्तकं पञ्चकं चतुष्कं पातयेत्, ह्रासयेदित्यर्थः। षट्करान्तानां नवकरादिषट्‌करान्तानां चतुर्णां तु न्यूनानां न्यूनहस्तसंख्यानां मण्डपानामुच्छ्रितेरुच्छ्रायस्य ह्रासो न भवेत्। दशहस्तमण्टपोच्छ्रायन्यूनो न भवेदित्यर्थः। अत्र मूलभूतसात्वतानुसारेण ह्रास इत्यादिवाक्यस्य पूर्वं विद्यमानत्वेऽपि पाठक्रमादर्थक्रमस्य बलीयस्त्वादित्थं व्याख्यातम्। पारमेश्वरे (15/119--120) त्वर्थक्रमेणैव पाठोऽप्युपबृंहितः॥ 15--16 ॥  
(1.तः पूर्वः अथोर्ध्व--मु. अटी.।) (2.पदात्--अ.।)  
एवं स्नानगृहाणां तु विस्तारश्चोन्नतैः सह।  
किन्तु वै वालुकापीठैर्मध्यतश्चोपशोभिताः॥ 17 ॥  
द्विचतुर्भिर्द्विसप्तांशैर्विस्तृताः प्राग्वदुन्नताः।  
स्नानीयादग्रगेहाद्(3) वा दिक्त्रयेऽभिमते शुभम्(4)॥ 18 ॥  
अर्धमानसमं मुख्यात् सुपीठशयनान्वितम्।  
दृग्दानभवनं कुर्यान्माङ्गुल्यकलशैः(5) सह॥ 19 ॥  
सर्वेषां (6) कर्मभूभागं कोणस्तम्भैर्विभूषितम्।  
सुनेत्रैर्वेष्टितं कुर्याच्चक्राद्यैः पूर्ववद् युतम्॥ 20 ॥  
 एवं यागमण्टपोक्तं लक्षणं स्नानगेहेऽप्यतिदिशति--एवमिति। उन्नतैः सह औन्नत्यैः सह इत्यर्थः। भावप्रधानो निर्देशः। तत्र(7) विशेषमाह--किन्त्विति। वालुकापीठैर्मध्यतोः वालुकापूरितवेदिकामध्यत उपशोभिताः, स्नानगृहा इति शेषः(8)। वालुकापीठमानमाह--द्विचतुर्भिरिति। द्विसप्तांशैश्चतुर्दशभागैर्द्विचतुर्भिरष्टभिरंशैश्च विस्तृताः प्राग्वदुन्नताश्च, वालुकापीठा इति शेषः। यागगेहे परितः कुण्डनिर्माणार्थमुभयतोऽप्यष्टभिरंशैर्वीथीकल्पनमुक्तम्। अत्र कुण्डाभावाच्चतुर्भिश्चतुर्भिरंशैरेव वीथीकल्पनम्, द्वाविंशत्यंशैर्वालुकापीठकल्पनमिति बोध्यम्। स्नानशालादिनिर्माणस्थाने नियममाह--स्नानीया इति। स्नानीयाः, गृहा इति शेषः। अग्रगेहाद् अग्रभागस्थितयागगेहं विहाय, दिक्‌त्रये दक्षिणादिदिक्षु, अभिमते शुभे मनोहरे स्थाने कार्या इत्यर्थः। नयनोन्मीलनगेहलक्षणमाह--अर्धेति। मुख्याद् यागगेहाद् अर्धमानसमं तदर्धविस्तारायामं माङ्गल्यकलशैः सह वक्ष्यमाणकलशैः सह सुपीठशयनान्वितं दृग्‌दानभवनं दृशोर्दानमुन्मीलनम्, \`दो अवखण्डने' (1148 दि.) इति धातोः, तदर्थं भवनं गृहं कुर्यात्। यागमण्टपादिसाधारणमलङ्कारमाह--सर्वेषामिति। सुनेत्रैः शोभनवस्त्रैः वितानैरिति यावत्। चक्राद्यैः चक्रध्वजादिभिरित्यर्थः॥ 17--20 ॥  
(3.याद् याग--मु. अटी. अ.।) (4.शुभे--बक. बख. उ.।) (5.तिलकैः--अ.।) (6.षामपि भूभागे--बक. बख. उ.।) (7.\`तत्र विशेषमाह' नास्ति--अ.।) (8.शेषमाह--अ.।)  
सुस्थितं(1) दृढपादं च स्नानाम्भोग्रहणक्षमम्।  
अर्धेन वालुकापीठाद्(2) दीर्घमाद्यक्रमेण तु॥ 21 ॥  
वर्धितं(3) चार्धहस्तेन(4) ह्रासितं चतुरङ्गुलै।  
स्वदैर्घ्यादर्धविस्तीर्णं कृत्वैवं सप्रणालकम्॥ 22 ॥  
तेन तद्वालुकापीठं भूषयेन्मध्यगेन तु।  
यागागारस्य वै दिक्षु द्वारार्थं(5) तत्र चान्तरे॥ 23 ॥  
 अथ स्नानपीठलक्षणमाह--सुस्थितमिति सार्धद्वाभ्याम्। स्नानाम्भोग्रहणक्षमं स्नानजलग्रहणार्थं पीठोपरि परितश्चतुरङ्गुलोत्सेधावरणयुक्तमित्यर्थः। वालुकापीठादर्धेन दीर्घं चतुर्दशहस्तविस्तारायामस्नानगेहस्थितवालुकापीठार्धमानेन दीर्घम्, आद्यक्रमेण तदादित्रिंशत्करगृहपर्यन्तं क्रमेणार्धहस्तेन वर्धितं तदादिषट्‌करगृहपर्यन्तं क्रमेण चतुरङ्गुलैर्ह्रासितं स्वदैर्घ्यादर्धविस्तीर्णं सप्रणालकं स्नानपीठं कृत्वा तेन तद्वालुकापीठं भूषयेत्॥ 21--23 ॥  
(1.अस्थिरं--मु. अटी. अ.।) (2.पीठं--मु. अटी. बक.।) (3.विद्धि तं--बक. बख. अ. उ.।) (4.चाग्र--मु. अटी.।) (5.रार्ध--मु. अटी. बक. बख.।)  
(शा?श) मार्धवृद्धियोगेन(1) ह्रासोऽन्यत्र कलादिकः(2)।  
तोरणानि बहिः कुर्याद् दृढैः काष्ठैः सुपूजितैः॥ 24 ॥  
पञ्चहस्तानि चार्धेन वर्धितानि करेण तु।  
न ह्रासमाचरेत् तेषामन्यत्र करणे सति॥ 25 ॥  
न शमात्(3) पञ्च हस्तानामृते(4) भूमौ प्रवेशयेत्।  
शमार्धं वर्धितानां च द्वे द्वे संवर्धयेत् कले॥ 26 ॥  
दैर्घ्यात् प्रवेशशिष्टात् तु त्रिभागेन तदन्तरम्।  
सर्वे चक्रध्वजाः कार्या वस्त्रस्रङ्मञ्जरीयुताः॥ 27 ॥  
सुधाद्यैर्वर्णकैः पीतैश्चन्दनाद्यैस्तु लेपिताः(5)।  
 अथ द्वारतोरणलक्षणमाह--यागागारस्येत्यादिभिः॥ 23--29 ॥  
(1.वृत्ति--मु. अटी.।) (2.कम्--बक. बख. अ. उ. ङ्गिकः--अटी.।)(3.दशमात्--बक. बख.।) (4.नां भूते--बक. बख.।) (5.लेपनैः--उ.।)  
भिन्नाङ्गमेतदखिलं यथैकस्मिन् हि युज्यते॥ 28 ॥  
कर्म यागगृहे शश्वद् विभूतेर्वाऽवनेर्विना।  
पञ्चत्रिंशत्करं(1) क्षेत्रं स्वतुर्यांशेन(2) विस्तृतम्॥ 29 ॥  
तन्मध्ये तु(3) चतुर्हस्तं त्वापाद्यं(4) स्थलसप्तकम्।  
स्थलानां व्यवधानं तु कुर्याद् वै तालसम्मितम्॥ 30 ॥  
एकापायेन वै कुर्याद् द्विहस्तान्तं स्थलागणम्(5)।  
क्रमेणाष्टाङ्गुलान्मानाद् द्व्यङ्गुलं द्व्यङ्गुलं विना॥ 31 ॥  
स्थलानां संकटानां च व्यवधानं(6) द्विगोलकम्।  
एवमेव समुच्छ्रायः (7) सर्वासां परिकीर्तितः॥ 32 ॥  
परितो विहितं वीथेर्मानमन्त्र(8) स्वपीठजम्।  
 विभवाद्यभावे पक्षान्तरमाह--भिन्नाङ्गमित्यादिभिः। भिन्नाङ्गं विभिन्नपृथक्‌शालाद्यङ्गसहितमेतदखिलं कर्म नयनोन्मीलनस्नपनार्चनहवनाधिवासादिकं समस्तं कार्यम्, विभूतेर्वाऽवनेर्विना विभवाभावात् प्रदेशाभावाद्वा, एकस्मिन् यागगृहे यथा युज्यते, स्नानशालां नयनोन्मीलनशालां च विना यागगेह एव यथा कर्तुं शक्यते, तथा संनिवेशार्थं पञ्चत्रिंशकरं स्वतुर्यांशेन विस्तुतं क्षेत्रं यागमण्टपं कुर्यादिति शेषः। पारमेश्वरव्याख्याने तु---" भिन्नाङ्गं वेदिकुण्डतोरणादिभिर्भिन्नलक्षणम्। एकस्मिन्नेकत्र शालास्थले यथा युज्यते तथा कुर्यादित्यर्थः" इति लिखितम्। तन्मन्दम्। तन्मध्ये चतुर्हस्तविस्तारायामं स्थलसप्तकं वेदिकासप्तकमापाद्यां कल्पनीयमित्यर्थः। स्थलानां वेदिकानां व्यवधानमन्तरालं तलसंमितं द्वादशाङ्गुलमितं कुर्यात्। तथा सति सप्तवेदिकानामन्तरालानि षट्‌तालमितानि भवन्ति। (9) तथा व्यवधानानवकाशे द्व्यङ्गुलं द्व्यङ्गुलं विना एकापायेन एकतालह्रासेन(10)वा व्यवधानं कुर्यात्। क्रमेणाष्टाङ्गुलान्मानात् प्रत्येकमष्टाङ्गुलव्यवधानात् स्थलागणं स्थलसप्तकं द्विहस्तान्तं द्विहस्तपरिमितान्तरालं वा कुर्यात्। संकटानां तथा व्यवधानेऽप्यपेक्षमा(11)(णां?णानां)स्थलानां द्विगोलकं चतुरङ्गुलं व्यवधानं कुर्यात्। " द्वे अङ्गुले कलानेत्रं गोलकं भाव एव च" (24/14) इति पूर्वमेवोक्तम्। सर्वेषां स्थलानामुच्छ्राय एवमेव परिकीर्तीतः। वेदिकानामुच्छ्रायमपि द्वादशाङ्गुलमष्टाङ्गुलं चतुरङ्गुलं वा कुर्यादित्यर्थः। परितो वीथेर्मानं स्वपीठजं विहितं चतुर्हस्तमित्यर्थः॥ 27--33 ॥  
(1.त्रिंशकर--मिति भाष्यानुसारी पाठः।)(2.तुल्यां--मु. अटी.।) (3. तच्च--अ.।) (4.स्तादा--बक. बख. अ. उ.।) (5.\`स्थलाङ्गणम्' इति सार्वत्रिकः पाठः।) (6.सानं--बक. उ.।)  
(7.सर्वेषां--मु. अटी.।) (8.पीठे मानं मन्त्र--बक. बख.।) (9.तथाप्यव--अ.।)(10. तालेनह्रासेन--अ.।) (11.प्यक्षमाणीं--म.।)  
एवं वा संकटे कुर्यादाद्योक्तान्मण्टपद्वयात्(1)॥ 33 ॥  
मध्ये मण्डपीठं तु तस्य दक्षिणादिग् भवेत्।  
समीपे (2) यनस्थानं कुम्भानां स्थापनायनम्(2)॥ 34 ॥  
एवं हि वामनिकटे भोगानां मन्त्रतर्पणम्।  
ऋग्यजुः सामपूर्वाणां श्रुतीनां हवनं(3) परे॥ 35 ॥  
दृग्((4) दानं शयनस्थाने ह्यन्यस्मिन् शयने(5) हितम्।  
प्रासादस्याष्टदिङ्(6) मूर्तिशक्तिपानां यथोदितम्॥ 36 ॥  
स्थण्डिलेष्वथ कुण्डेषु तादर्थ्येनाथवा स्वयम्।  
स्वकुण्डे हवनं कुर्याच्चतुर्वेदमये वरे॥ 37 ॥  
समस्तमूर्तिपीयं(7) वा स्वयमेव समाचरेत्।  
सामग्रीविरहाद् योग्यमूर्तिपानामभावतः॥ 38 ॥  
यश्च(8) यत्रोपयोज्यस्तु तत्र तं संप्रवेशयेत्।  
मन्त्राणामुपदेष्टा तु आत्मतुल्यो महामतिः॥ 39 ॥  
योक्तव्यः कर्मदक्षस्तु सर्वेष्ववसरेषु च।  
 एवं (9)सप्तवेदिकानिर्माणस्याप्यनवकाशे पञ्चवेदिकापक्षमाह----एवं वेति त्रिभिः। संकटे स्थलसंकोचे सति, आद्योक्तान्मण्टपद्वयात्। ल्यब्लोपे पञ्चमी। स्नाननयनोन्मीलनमण्टपद्वयं विहाय, एवं वा कुर्याद् वक्ष्यमाणरीत्या (10)पञ्चवेदिकाल्पनं वा कुर्यात्। तासां विनियोगस्तु मध्ये मण्डलपीठं तस्य दक्षिणदिक् दक्षिणदिशि समीपेऽव्यवहितं(11) धनस्थानम्, कुम्भानां स्थापना(12) धनम्। तदनन्तरवेदिकायां स्नानकुम्भानां स्थापनम्। एवमेव वामनिकटे मण्डलपीठवामभागस्थसमीपवेदिकायाम्, भोगानां मन्त्रतर्पणं भोगानां समिदादीनां(13) मन्त्रतर्पणं हवनमित्यर्थः। तत्र प्रधानकुण्डस्थान(14) यावत्। पारमेश्वरव्याख्याने तु---" भोगानां मन्त्रतर्पणं कुम्भस्थार्चनमित्यर्थः, जलस्य समस्तभोगत्वात्" इति लिखितम्। तन्मन्दम्, प्रधानकुण्डस्यागतिकत्वात्।  
 ननु तर्हि कुम्भार्चनमगतिकं भवतीति चेन्न, कुण्डदक्षिणभाग एव तदर्चनस्य वक्ष्यमाणत्वात्।  
 ननु तर्ह्यस्मदुक्तार्थोऽपि संगत एवेति चेन्न, तपणशब्दस्य भवनपरत्वेनैवात्र बहुशः प्रयोगात्। ऋग्यजुः सामपूर्वाणां श्रुतीनां भवनं(15) विदिक्‌कु(ण्डं?ण्ड) चतुष्टयोक्तं भवनं परे तदनन्तरवेदिकायामिति ज्ञेयम्। दृग्दानं नयनोन्मीलनं शयनस्थाने पूर्वोक्तशयनवेदिकायामेव, अन्यस्मिन् शयने पृथक्‌शय्यायां हितमभिहितमित्यर्थः। पारमेश्वरव्याख्याने तु पूर्वमेव "समीपे शयनस्थानाम्" (पा.25/138) इत्यत्र समीपे नयनमित्य(16)बद्धपाठमङ्गीकृत्य नयनं नयनोन्मीलनमित्यर्थ इति लिखितम्। इहापि तथैव " दृग्दानं शयनस्थाने ह्यन्यस्मिन् शयने हि तत्" (पा. 25/140) इति पाठं परिकल्प्यैकस्मिन् नयनोन्मीलनार्थं शयनकल्पनम्, अन्यस्मिन् तत्प्रसिद्धशयनमिति लिखितम्। सप्तवेदिकापक्षेऽप्येवमेव मण्डलादिस्थाननियमः। किन्तु तत्र दक्षिणान्तिमवेदिकायां(17) स्नानपीठस्थापनम्, उत्तरान्तिमवेदिकायां नयनोन्मीलनार्थं शयनकल्पनमिति ज्ञायते॥ 33--37 ॥  
(1.मण्डप--बक. बख. अ. उ.।)(2.हि धनस्थानमिति, स्थापना धनमिति च भाष्यधृतः पाठः।)(3.हवने--बक. बख. अ. उ., भवनमिति भाष्यानुसारी पाठः।) (4.प्राग्‌--मु. अटी.।) (5.नेऽभितः--अ.।) (6.दिग् लोमं मूर्तिपानां--अ. उ.।) (7.पीठं--बक. अ.।) (8.इतः पूर्वम्--\`संप्रविश्य ततः प्राग्वन्मण्डपं कृतमण्डनम्। पूर्वोक्तस्वस्तिकैर्युक्तो द्रव्यैर्द्रव्यगुणः (गणः) शुभः॥ ' इत्येष श्लोको दृश्यते--बक. बख. अ. उ.। भाष्यकारेण तु नायं व्याख्यातः।)(9.कस्यानि--अ.।) (10. पञ्चवेदिकं--वा कल्पनं--अ.।) (11. हितेन्धन--अ.।) (12.अनेन वावयेन स्वयमेवभगवता धनशब्दो व्याख्यातः, अस्मिन्नर्थे धनशब्दस्याप्रसिद्धत्वात्।) (13.समिधा--म.।) (14.नमिति--अ.।)(15.हवनं--अ.।) (16.शयन--अ.।) (17.न्तिमे--अ.।)  
स्वयं वस्त्वनुसन्धाय(1) हवनार्चनकर्मणाम्॥ 40 ॥  
आस्ते ह्युत्पत्तिपूर्वाणां न्यासान्तानामनन्यधीः।  
स्वस्य तु भूतशुद्ध्यादिन्यासान्तकर्मसु हवनार्चनकर्मवस्त्वनुसन्धानपूर्वकमेकायतचित्तत्वेन (2)वर्तमान(ता) माह--स्वयमिति॥ 40--41 ॥  
(1.न्धानह--अ. उ.।)(2. स्वर्त--अ.।)  
कृत्वा दीक्षाविधानोक्तं सहोमं कलशार्चनम्॥ 41 ॥  
कुर्यात् सतोरणानां तु(3)ध्वजानां स्थापनं ततः।  
 पूर्वं दीक्षाप्रकरणोक्तरीत्या महाकुम्भार्चनहोमादिकं तोरणध्वजस्थापनार्चनं चाह--कृत्वेति॥ 41--42 ॥  
(3.च-मु. अटी.।)  
सितरक्तादिभेदेन प्रागादौ तु(4) ध्वजाष्टकम्॥ 42 ॥  
निवेश्य मध्यवेद्यां तु पुनरप्ययवत् तथा।  
यजेत् सत्यादिकं (5) तत्र चतुष्कं ह्येवमेव(6) हि॥ 43 ॥  
उत देवा अवहितमृङ्मयान् पाठयेत् ततः।  
बहिर्वै(7) सर्ववर्णेन चक्रं तोरणनं यजेत्॥ 44 ॥  
पाठयेद् द्वारपालीयं साम सामविदस्ततः।  
अथार्घ्यपुष्पभृन्मूर्तिधरैर्यायात्(8) समावृतः॥ 45 ॥  
 मध्यवेद्याः परितो ध्वजाष्ट(क) स्थापनम्, तत्र प्रभवाप्ययक्रमेण सत्यसुपर्णाद्यर्चनम्, उत देवा इत्यादिमन्त्रपाठनम्, बहिस्तोरणगतनानावर्णचक्रध्वजेषु चक्रराजार्चनम्, लोकद्वारमपावृण्वित्यादिद्वारपालीयसामपाठनं चाह--सितेति त्रिभिः। एवं महाकुम्भाद्यर्चनानन्तरं ध्वजार्चनादिकस्योक्तावपि तत्पूर्वमेव वा तत्कार्यमिति ज्ञेयम्। तथा चेश्वरपारमेश्वरयोः--" एतेषामथवा पूर्वं(9) भवेद् द्वार्स्थैः सहार्चनम्" (ई. सं. 18/58; पा. सं. 25/178) इति॥ 42--45 ॥  
(3.च--मु. अटी.।) (4.च--मु. अटी.।) (5.तत्तच्च--मु. अटी.।) (6.एक--बक. बख. अ. उ.।) (7.ऊर्ध्वं सह सुपर्णेन--मु. अटी.।) (8.हृन्मूर्ति--मु. अटी.।) (9.पूर्वः--अ. म.।)  
यत्र तिष्ठति विश्वेशः पीठब्रह्माशिलान्वितः।  
तत्रावलोकनं तेषां कुर्यात् सन्ताडनादिकम्॥ 46 ॥  
चक्रास्त्रमन्त्रितैः स्नानकलशैः स्नापयेत् ततः।  
सिद्धार्थकैस्तथा पञ्चगव्यमृद्‌भूतिवारिणआ॥ 47 ॥  
वल्मीकमृज्जलेनाथ चक्राङ्कौषधिवारिणा।  
(1) संक्षाल्याभ्यर्च्य चोद्वर्त्य क्षालयेदस्त्रवारिणा॥ 48 ॥  
तमर्घ्येणार्चयित्वा च ततस्तन्मन्त्रितान् करे।  
सिद्धार्थकान् दक्षिणे तु बद्‌ध्वाग्रे(2) पाठयेदृचम्॥ 49 ॥  
रक्षोहणं तथा(3) सर्वान् नयेत् प्रतिसरे मणीन्(4)।  
सद्वस्त्रवेष्टितं कृत्वा समारोप्य रथोत्तमे(5)॥ 50 ॥  
कर्मारम्भं च पठतस्तस्य दक्षिणादिङ् न्यसेत्(6)।  
ऋक्‌सामपूर्वान् वामे तु ब्राह्मणांस्तु चतुश्चतुः॥ 51 ॥  
पुरतोऽस्त्रं स्मरन् यायात् स्वयं विघ्नांस्तुसूदयन्।  
सनृत्तगेयवादित्रस्तुतिमङ्गलपाठकैः(7)॥ 52 ॥  
इदं विष्णुर्विचक्रम(8) ऋङ्मयैः सह पाठयेत्।  
एकायनांस्तदन्ते तु ॐ नमो ब्रह्मणे तु(9) यत्॥ 53 ॥  
तथैव शाकुनं सूक्तं श्रीसूक्तेन समन्वितम्।  
स्वर्णादिनार्थिनः शक्त्या तर्पयंस्तान् प्रवेशयेत्॥ 54 ॥  
स्वस्थानं यज्ञभूमेर्वै प्रासादाभ्यन्तरं(10) तु वा।  
(11) वक्ष्यमाणविधानेन युक्तं रत्नशिलादिना॥ 55 ॥  
 अथ मूर्तिपैः सह बिम्बसमीपगमनम्, नेत्रमन्त्रेण तदवलोकनादिकम्, सिद्धार्थोदकादिषट्कलशस्थापनादिकमर्चनम्, देवस्य दक्षिणहस्ते सिद्धार्थैः सह प्रतिसरबन्धनम्, ऋग्वेदिभिराथर्वणिकैश्च रक्षोह(12)णपाठनम्, वेदघोषैर्नृत्तगेयादिभिः सह रथादिना बिम्बाद्यानयनम्, तदानीं स्वर्णादिदानयागगेहप्रवेशनं चाह--अथार्घ्यपुष्पभृदित्यारभ्य स्वस्थानं यज्ञभूमेर्वै इत्यन्तम्। चक्राङकौषधी कटुकरोहिणी, "कटुः(13) कटुम्भराऽशोका रोहिणी कटुरोहिणी। (14) मत्स्यपित्ता कृष्णभेदी चक्राङ्गी(15) शकुलादिनी"॥ (3/8/86) इति वैजयन्ती। कर्मारम्भं भगवतो बलेनेत्यादिकं मन्त्रम्, ॐ भगवानेव स्वशेषभूतं मामिति मन्त्रं वा॥ 45--55 ॥  
(1.संगा--बक.) (2.ऋग्‌विप्र पाठ्यते--बक. बख., ऋत्विक् प्रपाठ्यते--अ. उ.।) (3.ततोऽथर्वा चायं--अ., तथाऽथर्व चायं---उ.।) (4. मणिम्--अ. उ.।) (5.त्तमम्--अ.।) (6.मुखः--बक.।) (7.गीत--अ.।) (8.क्रमेति--बक., क्रेति--अ..) (9.णेति--अ. उ.।) (10.दाद्य--मु. अटी. बक. बख.।) (11.पङ्‌क्तित्रयं नास्ति--बक. बख. उ., भाष्यकारेणापि न व्याख्यातमिति प्रतीयते।)(12.हरण--म.।) (13. कटुम्बरा--अ.।) )(14.कृष्णभेदी मत्स्यपित्ता--मु.।)(15.च कुला-दिनी--अ.।)  
कृत्वा द्रव्याधिवासं प्राक् कर्मभूमौ पुरोदितम्।  
स्नानकर्मशिलादीनामीषत् कृत्वा तु सार्चनम्॥ 56 ॥  
यथावद् (1) रत्नविन्यासं पीठपूर्वं(2) निवेश्य च।  
बृहद्बिम्बे(3) ततः कुर्यात् कर्मबिम्बेऽखिलं तु वै॥ 57 ॥  
सन्निरोधस्तु मन्त्राणां तत्र लग्नोदये स्मृतः।  
आबृहत्स्नपनात्(4) (5) सर्वं यत्किञ्चिदथ तत्र तत्॥ 58 ॥  
निर्वर्तनीयं पूर्णान्तं बुद्‌ध्वैवं प्राङ् महामते।  
तथा कार्यं शुभो येन मुहूर्तो नावसीदति॥ 59 ॥  
 बिम्बे बृहति सति तस्य केवलं प्रासादाभ्यन्तरप्रवेशम्, तत्र रत्नन्यासपूर्वकं पीठे स्थापनम्, यागशालाद्यखिलकर्मणां कर्मबिम्बे कर्तव्यत्वम्, लग्नोदये मूलबिम्ब एव मन्त्रावाहनसन्निरोधम्, मुहूर्तातिक्रमो यथा न संभवेत् तथा बृहत्स्नपनात् पूर्वं कर्तव्यानां पूर्णाहुत्यन्तानां कर्मणां झटित्यनुष्ठानं चाह--प्रासादाभ्यन्तरं तु वेत्यारभ्य मुहूर्तो नावसीदतीत्यन्तम्। आ बृहत्स्नपनात् चाह--प्रासादाभ्यन्तरं तु वेत्यारभ्य एव कर्तव्यत्वमुक्तं भवति। तथा चोक्तमीश्वरपारमेश्वरयोः--  
 स्थाप्यमाने बृहद्बिम्बे विशेषः कथ्यते द्विजाः(6)।  
 पूर्ववत् कर्मशालायां संस्थाप्याकारशुद्धये॥  
 संस्नाप्य विधिना कृत्वा नयनोन्मीलनं ततः।  
 स्नपनं बृहदापाद्य केवलं वा बहूदकैः॥  
 स्नानकर्म शिलादीनामीषत् कृत्वा तु सार्चनम्।  
 उत्थाप्य मूर्तिपाद्यैस्तु बहुभिस्तु रथस्थितम्॥  
 समानीय ततो यत्नात् प्रासादाभ्यन्तरं तु वै।  
 यथावद् रत्नविन्यासपूर्वं पीठे निवेश्य च॥ इति।  
  (ई. सं. 18/71--75;पा. सं. 15/ 192--195)  
 शिल्पिशालायां केवलं बहूदकैरेव स्नपने कृते बृहत्स्नपनं प्रासादाभ्यन्तर एव कार्यमिति च ज्ञेयम्(7)॥ 55--59 ॥  
(1.दुक्तविन्यासं--बक. बख.।) (2.प्रति--मु. अटी.।) (3.म्बं--मु. अटी. बक. बख.।) (4. ब्रह्मस्त--बक. बख. अ. उ.।) (5.स्नाप--मु. अटी.।) (6.द्विज--ई., शृणु--पा.।)(7.\`इत्याह--वक्ष्यमाणेत्यादिभिः' अधिकः पाठः--अ.।)  
एवं हि(1) चित्रपूर्वाणामन्येषां कमलेक्षण।  
सरत्नब्रह्मपाषाणवर्जितानां समाचरेत्॥ 60 ॥  
स्नानाद्यं कर्मबिम्बे तु तत्समीपेऽथ दर्पणे।  
कर्मबिम्बं विना तेषां प्रस्वापाद्यं हि विष्टरे॥ 61 ॥  
कुर्यात् प्रवेशपूर्वं तु सर्वमुत्सवपश्चिमम्।  
एवं प्रवेश्य तद्बिम्बं साम्प्रतं विनिवेश्य च॥ 62 ॥  
 चित्रबिम्बविषये(2)ऽप्येवमेव कर्मबिम्बे स्नपनाद्यखिलकर्मणामनुष्ठानम्, तस्याभावे दर्पणे छायास्नपनम्, कूर्चद्वारा यागगेहप्रवेशशय्याधिवासोत्सवान्तानां कर्तव्यत्वं चाह--एवं हीति सार्धद्वाभ्याम्॥ 60--62 ॥  
(1.विचित्र--उ.।)(2. ये ह्येव--म.।)  
(1) निषण्णदृढकाष्ठोत्थतोरणेऽस्त्राहुतीस्ततः।  
निवेश्य स्नानकलशान् हेमाद्युत्थांस्तु निर्व्रणान्॥ 63 ॥  
 एवं यागगेहानयनानन्तरं तत्र दृढकाष्ठोत्थतोरणे सन्निवेशमस्त्रमन्त्रेण होमं चाह--एवमिति। पीठब्रह्मशिलयोः पूर्वमेव तत्रानयनं तदुपरि ब्रह्मस्थापनं कार्यमित्युक्तमीश्वरपारमेश्वरयोः---  
यागभूमिं ततो बिम्बमवरोप्य रथादिकात्(2)।  
(3)निषण्णदृढकाष्ठोत्थतोरणे संनिवेश्य च॥  
स्नानभूमौ ततः कुर्यादस्त्रेणाज्यतिलाहुतीः।  
यद्वा पूर्वं समानीय पीठं ब्रह्मशिलान्वितम्॥  
भूमिष्ठे भद्रपीठे तु वेदिकायां निवेश्य च।  
ततो बिम्बं समानीय स्थापयेत् पिण्डिकोपरि॥ इति॥ 62--33 ॥ (ई. सं. 18/68-71; पा. सं. 15/181-191)  
(1.निषण्णं दृढकाष्ठोत्थं तोरणेऽस्त्राहुतिं ततः--अ. उ.।)(2.कान्--म.।) (3.निषण्णं--ई. पा.)  
पूर्ववद् वदनोपेतान्(1) सुसमांस्त्रासवर्जितान्(2)।  
निरीक्षणादिसंशुद्धान् कृत्वा सहृदयेन तु॥ 64 ॥  
द्वादशाक्षरमन्त्रेण मन्त्रयेत् तान् सकृत् सकृत्।  
तेनैव पूजयेत् पश्चादर्घ्यस्रक्चन्दनादिना॥ 65 ॥  
तदाहरणहोमं(3) तु यथाशक्ति समाचरेत्।  
पूर्णान्तमथ सम्पूर्य क्रमाद् द्रव्यैर्नियोजयेत्(4)॥ 66 ॥  
पाद्यार्घ्याचमनीयार्थद्रव्यैः पूर्वोदितैस्त्रयम्।  
(5)नागाद्याद्यन्तमध्येभ्यो नदोमृत्तीर्थसम्भवा(6)॥ 67 ॥  
(7) ह्रदाद् वल्मीकशिखराद् गजन्दक्षतीकृतात्(8)।  
हलोत्था वृषशृङ्गोत्था(9) शालिक्षेत्रेषु(10) सम्भवा॥ 68 ॥  
तथैव पद्मषण्डोत्था त्वेकस्मिन् गोमयं परे।  
वनदाहसमुद्‌भूतं तथैव च महानसात्॥ 69 ॥  
त्रेताग्निभस्म त्वपरे विनिवेश्यं(11) घटान्तरे।  
अन्यस्मिन् पञ्चगव्यं तु कुशोदकसमन्वितम्॥ 70 ॥  
सघृतं तैलकुम्भं तु चमसीवारिपूरितम्।  
पलाशखदिगश्वत्थशमीलोहितचन्दनम्॥ 71 ॥  
कषायोदकमन्यस्मिन् परस्मिंस्त्रिफलोदकम्(12)।  
वचा शतावरी कन्या व्याघ्री सिंही कृताञ्जलिः(13)॥ 72 ॥  
गोलोमी सिंहलोमी च कुष्ठं भूतजटा तथा।  
महागरुडवेगा च कलशेऽन्यत्र लाङ्गलिन्॥ 73 ॥  
महानीला गलूची(14) च(15) सहदेवी शथावरी।  
विष्णुक्रान्ता च कार्कोटा(16) साह्वा वह्निशिखाऽपरे(17)॥ 74 ॥  
यष्टी (18)वाराहकर्णी (19)चाप्यन्यांस्मिन् गजपिप्पली।  
श्रीफलाद्यानि चान्यस्मिन् पावनानि फलानि च॥ 75 ॥  
दधिक्षीराज्यकुम्भाश्च द्वौ मध्विक्षुरसान्वितौ।  
मूलान्यम्भोरुहाणां(20) च तान्यन्यस्मिन् द्वये न्यसेत्॥ 76 ॥  
द्रुमाणां पावनानां तु सक्षीराणां विशेषतः।  
पुष्पपत्रफलोपेतमेकस्मिन् मञ्जरीगणम्॥ 77 ॥  
जात्यादिकमथैक(21) कौसुमीयं (22) लताचयम्।  
रोचनारजनीयुग्मं बला मोटा च पद्मकम्॥ 78 ॥  
इति पञ्चकमेकस्मिन्(23) दर्भान्(24) दूर्वाङ्कुराणि च।  
सास्यं शाल्यङ्कुरचयं कलशेऽन्यत्र(25) वै न्यसेत्॥ 79 ॥  
सिद्धार्थकान् सिताद्यांस्तु प्रियङ्गुं(26) गन्धसंज्ञकम्।  
अपरस्मिन् न्यसेत् कुम्भे सह वै नागकेसरैः॥ 80 ॥  
ग्राम्याश्चौषधयः सप्त सप्तारण्या घटद्वये।  
बाह्लीकं चन्दनं चैव रसं(27) कर्पूरसंयुतम्॥ 81 ॥  
चतुष्कमेतदपरे त्वन्यस्मिन् धातवः शुभाः।  
(28) ताम्रज्राम्बूनदाद्यास्तु परे त्नचयं महत्॥ 82 ॥  
न्यसेद् विद्रुमजालं च द्वयोर्मुक्ताफलानि च।  
अर्घ्योदकमथैकस्मिन् नदीतीर्थोदकं द्वये॥ 83 ॥  
सर्वौषधिघटं चैव सुशीताम्भोघटं ततः।  
सुगन्धपुष्पकलशं(29) चत्वारिंशत् त्वमी स्मृताः॥ 84 ॥  
वामभागे तु देवस्य अग्निकोणादितो(30) न्यसेत्।  
यातुधानपदं यावत् क्रमाद् द्विद्विकसंख्यया॥ 85 ॥  
दशपङ्‌क्तिनियोगेन एवमन्ये तु पृष्ठतः।  
ईशकोणात् समारभ्य यावदाग्नेयगोचरम्॥ 86 ॥  
शीताम्बुपूरितानां च घटानां केवलं न्यसेत्।  
पुनरीशानकोणात् तु शयने सप्तधा न्यसेत्॥ 87 ॥  
गन्धोदकेन सम्पूर्णांस्तथा वायुपदावधि।  
सर्वाण्याधाररूढानि पूरितान्यमलाम्भसा॥ 88 ॥  
मूलमन्त्रेण तदनु पूजयेद् द्वादशात्मना।  
संवेष्ट्य च पुरा सूत्रैश्छादयेत् तदनन्तरम्॥ 89 ॥  
विधानैः सूत्रसम्बन्धैर्वस्त्रेणाच्छाद्य वै ततः।  
 अथ (31)स्नपनार्थं कलशस्थापनविधिमाह--निवेश्य स्नाकलशानित्यारभ्य वस्त्रेणाच्छाद्य वै त इत्यन्तम्। पूर्वोदितैर्दीक्षाप्रकरणोक्तैरित्यर्थः। अस्य स्नपनस्य(32)(33) पारमेश्वरेऽप्युक्तत्वात् तद्व्याख्याने पाद्यर्घ्यचमनीयद्रव्याण्युपरि स्पष्टीकरिष्यतीत्युक्तम्। तद्विरुद्धम्, पूर्वोदितैरिति विशेषणस्य वैयर्थ्यात्, तत्रोपरि स्पष्टीकरिष्यमाणपाद्यादिद्रव्याणां वैजात्याच्च। चमसी मलनिर्हरणार्थकसुगन्धद्रव्यविशेषः। त्रिफलं नेल्लिक्कायि अरलेकायि तारेकायि। वचा बजे, " वचोग्रगन्धा" (2.4.102) इत्यमरः शतावरी आषाढी। कन्या लोलिसरकन्या, कुमारीति निघण्टुः। व्याघ्री गुल्ली सिंही आढुसोगे। आषाढी। कन्या लोलिसरकन्या, कुमारीति निघण्टुः। व्याघ्री गुल्ली सिंही आढुसोगे कृताञ्जलिः सट्टदकरिकै, कृताञ्जलिर्नागबालेति निघण्टुः। गोलोमी पिल्लगरिकै, "गोलोमी शतवीर्या च" (2.4.151) इत्यमरः। "गोलोमी शतपर्विका" (2.4.102) इति गोलोमीशब्दस्य वचापरत्वमप्यस्ति, वचायाः पूर्वमेवोक्तव्यादत्र श्वेतदूर्वैव प्रकृता। सिंहलोमी नरियाल्दहुल्लु, " क्रोष्ठुविन्ना सिंहपुच्छी" (2.4.13) इत्यमरः। कुष्ठं चगलकोष्ठ, " व्याधि कुष्ठं पारिभाव्यम्" (2.4.126) इत्यमरः।(34) भूम्यञ्जनम्(35)। महागरुडवेगा गरुडनगरिगिड्डा। महानीला करिगुरुग, गलूची अमृतवल्ली, गलूच्यमृतवल्ली चेति निघण्टुः। सहदेवी प्रसिद्धा। विष्णुक्रान्ता च प्रसिद्धा। शतावरी पूर्वोक्ता। कार्कोटा तोट्टिगिड्डा, हिंस्रा कार्कोटकी चेति निघण्टुः। सिंहा बिल्वः, शैलूषश्रीफलसिंहा इति वैद्यनिघण्टुः। वह्निशिखा(36) गिणिमृभिनगड्डे, "स्याल्लाङ्गलिक्यग्निशिखा" (2.4.118) इत्यमरः। यष्टि अतिमधुरम्। वाराहकर्णी, अनेलदालु। बला बेण्णेगरुड, "बला वाट्यालकी घण्टा" (2.4.107) इत्यमरः। मोटा अगलशुण्ठी। पद्मकं प्रसिद्धम्। सप्त ग्राम्यौषधयः शालिमुद्‌गादयः सप्तारण्यका वेणुश्यामाकादयश्चेश्वरपारमेश्वरयोर्हिवि(37) पाकप्रकरणोक्ता ग्राह्याः। एवं वामभागे स्थापितचत्वारिंशत्कलशस्नपनस्य स्थूलपरसंज्ञत्वम्, पृष्ठभागे स्थापितचत्वारिंशत्संख्याककेवलशीतोदककलशस्नपनस्य स्थूलसूक्ष्मसंज्ञत्वम्, दक्षिणभागे स्थापितगन्धोदकपूरितचत्वारिं शत्कलशस्य स्थूलस्थूलसंज्ञत्वं चेश्वरपारमेश्वरयोः(38) प्रतिपादितम्। एवं देवस्य वाम भागादिषु स्नपनत्रयकलशस्थापनं पृथक् स्नपनमण्टपे सति(39) कार्यम्, तदभावे यागगेहस्थतदर्थपीठ एव पूर्वादिपश्चिमान्तं तत्तद्दिने तत्तत्स्नपनकलशस्थापनं कार्यमिति च तत्रैव प्रतिपादितं ज्ञेयम्। तत्तत्स्नपनकालश्च तत्रैवोक्तः--  
अधिवासदिने कुर्यात् स्नानं स्थूलपराभिधम्॥  
प्रतिष्ठादिवसे कुर्यात् स्नपनं स्थूलसूक्ष्मकम्।  
चतुर्थे दिवसे स्नानं स्थूलस्थूलाभिधं भवेत्॥ इति।  
(ई. सं. 18.164--165; पा. सं. 15.288--289)  
एषां स्नपनानां सति विभवे विस्तारस्तदभावे संकोचश्च तत्रैव स्नपनाऽध्याये प्रतिपादितः---  
भक्तिश्रद्धावशाच्चापि विभवानुगुणं तु वा॥  
त्रिविधं स्थूलभेदं तु द्विगुणं तु समाचरेत्।  
अनुकल्पे तदर्धं वा पादमष्टांशमेव वा॥  
चतुष्टयं वा कुम्भानां प्रत्येकं वा द्वयं द्वयम्।  
एकैकं वापि विप्रेन्द्राः सर्वद्रव्यमयं घटम्॥  
(ई. सं. 15.138--140;पा. सं. 14.140--142) इति॥ 63--90 ॥  
(1. वच--मु. बक. बख. अ.।) (2. मान् ह्रास--अटी.।) (3.मरण--अ. उ.।) (4. बोधतु--बक. बख. अ. उ.।) (5.नागादा--बक. बख., नगादा--अ. उ.।) (6.वाम्--बक. बख.।) (7.श्लोक एषोऽग्रिमश्लोकानन्तरं स्थापितः--अ.।) (8.क्षयी--अ. उ.।) (9.गोवृषशृङ्गोत्था चलिता क्षेत्रसम्भवा--अ. उ.।) (10. क्षेत्रसमुद्भवा--बक. बख.।) (11.वेश्य--बक.।) (12. परे तु त्रि--बक. बख. अ. उ.।) (13.धृता-अ.।) (14.गलू चैव--अटी.।) (15.वा--मु.।) (16.च--बक., ट--बक. उ., टी--मु. अटी.।) (17.बर्हि--अ. उ. ।) (18. वराह--मु. अटी.।) (19. च अ--बक. बख. अ. उ.।) (20.\`रुहाणां....जात्यादिक' नास्ति--बक.।) (21.थैत--बक. बख.।) (22. यत्न--मु. अटी.।) (23.मन्य--बक. बख.।) (24.दर्भ--बक. बख., दर्भा--अ.।) (25.ह्यपरे तु वै--बक. बख. अ. उ.।) (26.ङ्गु--बक. बख., ङ्गं--अ.।) (27.रस--बक. उ.।) (28.धन्या--बक. अ., धान्या--बख. उ.।) (29.सुगन्धि--मु. अटी.।) (30.दिके--बक. बख. उ.।) (31.स्नाप--अ.।) (32.स्नाप--अ.।) (33. पारमेश्वरे स्नपनाध्याये (14.60--62) अत्रत्याः केचन श्लोका द्रष्टव्याः।)(34.\` इत्यमरः' नास्ति--अ.।) (35.भूम्यञ्जनमित्यनेन भूतजटाशब्दो व्याख्यात इति प्रतीयते।)(36. मृगिन--म.।) (37.ईश्वरे(15.58-59) पारमेश्वरे (18.134--136)) (38. ईश्वरे (15.134--137), पारमेश्वरे च (14.136--138)।) (39.इति--अ.।)  
(1)तदर्पणावसानेऽथ शयनं कल्पयेद् द्विधा॥ 90 ॥  
सर्वोपकरणोपेतमनन्तं तदधो यजेत्।  
प्रभवाप्यययोगेन तदूर्ध्वे सर्वगं प्रभुम्॥ 91 ॥  
पाठयेत् (2) सर्पसामाथ संज्ञां ज्ञानबलात्मिकाम्।  
हुत्वा शताष्टसंख्यं तु(3) मूलं तदनु कल्पयेत्॥ 92 ॥  
 अथ नयनोन्मीलनार्थमधिवासार्थं च शयनद्वयकल्पनं तत्रानन्तार्चनादिकं चाहतदिति द्वाभ्याम्। तदर्पणावसाने कलशपूजानन्तरमित्यर्थः। सर्वोपकरणोपेतमित्यत्रशयनोपकरणानीश्वरपारमेश्वरोक्तानि(4) ग्राह्याणि। प्रभवाप्यययोगेन प्रागादिषु वासुदेवरूपेणाग्नेयादिषु पुरुषादिरूपेणेत्यर्थः। सर्पसाम(5) चर्षणीधृतमित्यादि। ज्ञानबलात्मिकां सङ्कर्षणो भगवानित्यादिकं मन्त्रम्॥ 90--92 ॥  
(1.तत्त--बख. अ. उ.।) (2.सर्व--बख. अ. उ. अटी.।) (3. च--मु. अटी.।) (4. ईश्वरे (18.167--185) पारमेश्वरे(15.219--308) च शयनोपकरणानीमानि द्रष्टव्यानि।) (5. सर्पः साम---अ.।)  
मण्डलं पावनै रागैः(1) सिदाद्यैर्माङ्गलीयकैः।  
तदूनाधिकशान्त्यर्थं हुत्वा कुण्डगणं ततः॥ 93 ॥  
संस्कुर्यात् प्रतिकुण्डस्य निकटे कुम्भमध्यगम्।  
प्रभवाप्यययोगेन चातुरात्म्यं तु संयजेत्॥ 94 ॥  
हृदादि यद्वा दिक्स्थेषु विदिक्स्थेषु तदस्त्राट्।  
दत्वा तदर्थं पूर्णां तु पूर्णात् पूर्णं च पाठयेत्॥ 95 ॥  
एकायनान् यजुर्मयानाश्रावितमनन्तरम्(2)।  
 अथ मूलमन्त्रेणाष्टोत्तरशताहुतिपूर्वकं मण्डललेखनम्, तन्न्यूनातिरिक्तशान्त्यर्थं प्रायश्चित्तहोमम्, प्रागाद्यष्टकुण्डसंस्कारम्, प्रतिकुण्डसमीपं कुम्भस्थापनम्, तेषु प्रभवाप्ययक्रमेण वासुदेवाद्यर्चनं यद्वा हृन्मन्त्राद्यर्चनम्, मध्यकुण्डे तदर्थं पूर्णाहुतिम्,तेषु प्रभवाप्ययक्रमेण वासुदेवाद्यर्चनं यद्वा हृन्मन्त्राद्यर्चनम्, मध्यकुण्डे तदर्थं पूर्णाहुतिम्, एकायनादिभिः (3) पूर्णात्पूर्णपठनं चाह--हुत्वेति चतुर्भिः। आश्रावितमथर्ववेद इति पारमेश्वरव्याख्याने॥ 93--96 ॥  
(1.लिङ्गैः--बक. बख. अ. उ.।) (2.वि तद्--मु. अटी. अ. उ.।) (3. पूर्णापूर्णा--अ.।)  
(1) अथास्त्रमन्त्रेण पुरा माङ्गल्यकलशाम्भसा॥ 96 ॥  
संसेच्य बिम्बं तदनु स्नापयेत् तदन्मृदम्भसा।  
पाठयेत् तत्र कूष्माण्डान् बलमन्त्राननन्तरम्॥ 97 ॥  
ततो गोमयकुम्भेन इह गावः प्रपाठयेत्।  
भूतिस्त्वमिति मन्त्रेण पठ्यमानेन भूमिना॥ 98 ॥  
पञ्चगव्ये न तदनु पाठयेच्चतुरस्ततः(2)।  
पूर्ववच्च ततोऽभ्यर्च्य(3) विधिवच्चमसाम्बुना॥ 99 ॥  
क्षालयित्वाऽर्चयित्वा च निवेश्य शयनान्तरे।  
नेत्राभिमन्त्रितां कृत्वा शलाकां तैजसीं स्वयम्॥ 100 ॥  
 अथ पूर्वं स्थापितस्थूलपराभिधानस्नपनकलशेषु पाद्यादिकतिपयकलशाभिषेकालङ्करणार्चनपूर्वकं नयनोन्मीलनार्थ शयने बिम्बस्य संनिवेशनमाह--अथेति चतुर्भिः। माङ्गल्यकलशाम्भसा पाद्यार्घ्याचमनाख्यकलशत्रयोदकेनेत्यर्थः। चमसाम्बुना। चमसो नाम तैलनिर्हरणार्थकद्रव्यविशेषः पूर्वमाराधनप्रकरणेऽप्युक्तः--  
रजनीचूर्णसंमिश्रमीषत्पद्मकभावितम्॥  
देयमुद्वर्तनार्थं तु चमसं तदनन्तरम्।(6.33--34) इति।  
चमषी सुगन्धद्रव्यविशेष इति पारमेश्वरव्याख्याने॥ 96--100 ॥  
(1.यथा--मु., यदा--अटी.।) (2.च्छाक्वरं ततः--अ. उ.।) (3.भ्यज्य--मु. उ.।)  
संस्सरन् परमं ज्योतिरीषन्नेत्रे(1) तु चोल्लिखेत्।  
तन्मन्त्रितेन शस्त्रेण शिल्पी स्नातोऽवलोकितः॥ 101 ॥  
यथावत् प्रकटीकुर्याद् विधिदृष्टेन कर्मणा।  
वारुणं पाठयेत् साम सह चान्द्रेण सामगान्॥ 102 ॥  
ततः पात्रद्वये कृत्वा तैजसे(2) मधुसर्पिषी।  
वौषडन्तेन मूलेन सम्पूर्य(3) जुहुयात् ततः॥ 103 ॥  
मुञ्चन्तममृतौघं तु हृदाद्यन्तेन सेचयेत्।  
तन्मूर्ध्नि शशिबिम्बं तु ध्यायेत् ताडनशान्तये॥ 104 ॥  
सदक्षिणं शलाकाद्यं दद्याच्छिल्पिजनाय(4) च।  
गोदानमाचरेत् पश्चाद् गुरोराराधकस्ततः॥ 105 ॥  
यथाशक्ति तथान्येषां मूर्तिपानां च दक्षिणाः।  
दत्वा समाचरेत् पश्चाद् दाहं साप्यायनं तु वै॥ 106 ॥  
 अथ नयनोन्मीलनविधानामहा--नेत्राभिमन्त्रितां कृत्वेत्यारभ्य मूर्तिपानां च दक्षिणा इत्यन्तम्। तैजसीं तैजसद्रव्यसंभवामित्यर्थः सौवर्णीं राजतीं वेति यावत्। अत्रैकयैव शलाकया नेत्रद्वयोल्लेखनमिति ज्ञेयम्। संहितान्तरेषु सुवर्णरजतशलाकाद्वयेन नत्रद्वयोल्लेखनमुच्यते। अत एवेश्वरपारमेश्वरयोः पक्षद्वयमप्युक्तम्---"आज्याक्तया तया वापि राजत्वा वाममुल्लिखेत्" (ई. सं. 18.207; पा. सं. 15.330) इति। तन्मन्त्रितेन नेत्राभिमन्त्रितेनेत्यर्थः। अवलोकितो नेत्रमन्त्रेण निरीक्षित इत्यर्थः। वारुणं साम प्रमित्राय प्रार्यम्ण इत्यादि। चान्द्रं साम चान्द्रं चान्द्रं चान्द्रं चान्द्रमित्यादि। संपूर्येत्यत्र नेत्रयुग्ममिति शेषः। तथा चोपबृंहितमीश्वरपारमेश्वरयोः---  
पूरयेन्मधुसर्पिभ्यां नेत्रयुग्मं क्रमेण तु॥  
वौषडन्तेन मूलेन तेनैव जुहुयात् ततः। इति।  
(ई. सं. 18.209--210; पा. सं. 15.332--333)  
अन्ये च बहवो विशेषास्तत्र तत्र प्रतिपादिता ग्राह्याः॥ 101--106 ॥  
(1.रीक्ष--मु. बक.।) (2.सी--बख. अ. उ.।) (3.सम्पूज्य--मु. अटी. बक.)(4.नस्य--बख. अ.उ.।)  
आमूर्ध्नो द्वादशार्णं तु मूर्त्यर्थं पूर्ववन्न्यसेत्।  
व्याप्तिसप्तासमायुक्ते संस्कृते(1) प्रोक्षणादिना॥ 107 ॥  
पीठेऽवतार्य संवेष्ट्य वासोभ्यां(2) चाप्यधोर्मध्वतः।  
 ततो बिम्बस्य दहनाप्यायनपूर्वकं मूलमन्त्रन्यासमनन्तादिव्याप्तिसप्तान्विते स्नानपीठे संस्थापनं वस्त्राभ्यां संवेष्टनं चाह---दत्वेति द्वाभ्याम्॥ 107--108 ॥  
(2.संस्कृत्य--मु. अटी., संस्तुते--बक. बख.।) (2.वाससा ह्यधरोर्ध्वतः--मु. अटी.।)  
(3) अथ क्रमोदितैः कुम्भैर्द्विषोढावर्तितैर्हृदा॥ 108 ॥  
स्नापयेत् पाठयेद् विप्रान् ओषधीनामिति श्रुतिम्।  
या ओषधय इत्यादि ऋग्वेदांस्तदनन्तरम्॥ 109 ॥  
एवं दशावशिष्टान्तैः(4) सेचिते कलशैः सति।  
ततः कुम्भचतुष्केण चतुर्भिर्मूर्तिधारकैः॥ 110 ॥  
ऋक्सामपूर्वैर्विधिवत् स्नापनीयं च पाठयेत्।  
उदुत्तमं हि ऋग्वेदान् पाठयेद् द्रविणं यजुः॥ 111 ॥  
ततस्तु वारुणं साम सामज्ञोऽथर्वणस्ततः।  
अयं ते वरुणश्चेति पवित्रं ते ततो ऋचम्(5)॥ 112 ॥  
वसोः पवित्रं हि यजुः पाठयेत् सामगांस्ततः।  
पवित्रं ते हि यत्साम संचोद्यैकायनांस्ततः॥ 113 ॥  
मूर्तिपान् समुदायेन पावमानीचतुष्टयम्।  
तदन्ते तु परं मन्त्रं व्यूहीयं भगवानिति॥ 114 ॥  
पवित्रमन्त्रं तदनु इदं विष्णुर्विचक्रमे।  
ततो विभवमन्त्रैस्तु सर्वैः संमन्त्रितेन च॥ 115 ॥  
कुम्भेन सेचयित्वा तु व्यूहमन्त्रैः परेण तु॥  
स्नापयित्वाऽर्चयित्वा तु जुहुयात् साधिकं(6) शतम्॥ 116 ॥  
 अथावशिष्टैः कलशैरभिषेचनक्रमं तच्छिद्रपूरकं होमं चाह--अथ क्रमोदितैः कुम्भैरित्यारभ्य जुहुयात् साधिकं शतमित्यन्तम्॥ 108--116 ॥  
(4.ष्टान्ते--बक. बख. अ. उ.।) (5.ऋचा--मु. अटी.।) (6.साधितं--मु.।)  
यथावत् प्रणवेनाथ व्याप्तं कृत्वा च पाठयेत्।  
मा प्रकामेति(1) ऋग्वेदानाग्नेनायुर्यर्जुर्मयान्॥ 117 ॥  
प्राणापानं हि यत्साम ततः प्राणाय वै नमः।  
यातव्येति(2) परं मन्त्रं विप्रानेकायनांस्ततः॥ 118 ॥  
 अथ प्रणवेन बिम्बे भगवद्व्याप्तिस्मरणपूर्वकमृगादिचतुर्वेदेष्वेकायने च प्राणप्रतिष्ठामन्त्रपाठनमाह--यथावदिति द्वाभ्याम्॥ 117--118 ॥  
(1.प्रगा मु. अ.।) (2. धातर्येति--अ. उ.।)  
ध्यानयुक्तो धिया सम्यक् पठेदाराधकस्ततः।  
ॐ(3) आवाहयाम्यमरवृन्दनताङ्घ्रियुग्मं  
लमीपतिं भुवनकारणमप्रमेयम्।  
आद्यं सनातनतनुं प्रणवासनस्थं  
पूर्णेन्दुभास्करहुताशसहस्ररूपम्॥ 119 ॥  
ध्येयं परं सकलवेदविदां च वेद्यं  
वाराहकापिलनृकेसरिसौम्यमूतिंम्।  
श्रीवत्सकौस्तुभमहामणिभूषिताङ्गं  
कौमोदकीकमलशङ्खरथाङ्गहस्तम्॥ 120 ॥  
सर्वत्रगोऽसि भगवन् किल यद्यांपे त्वा--(4)  
मावाहयामि हि यथा व्यजनेन वायुम्(5)।  
गूढो यथैव दहनो मथनादुपैति।  
(6) आवादितोऽपि हि तथा त्वमुपैषि चाऽर्चाम्॥ 121 ॥  
मालाधराच्युत विभो परमात्ममूर्ते  
सर्वज्ञ नाथ परमेश्वर सर्वशक्ते।  
आगच्छ मे कुरुदयां प्रतिमां भजस्व  
पूजां गृहाण मदनुग्रहकाम्ययाऽद्य॥ 122 ॥  
 ततस्त्वावाहनश्लोकचतुष्टयं स्वयं पठेदिति। तच्चाह--ध्यानेत्यादिभिः॥ 119--122 ॥  
(3.णोमित्यादिका 119-122 संख्याकाः श्लोका न सन्ति--उ., लिखिता अपि मष्या लेपिताः।)(4.त्व--अ.।) (5.वायुः--अ.।) (6.ह्यावा--मु. अटी.।)  
ततो विमृज्य वस्त्रेण भोगैः पूर्वोदितैर्यजेत्।  
अर्घ्याद्यैर्दिक्षिणान्तैस्तु पाठयेद् ऋङ्‌मयांस्ततः॥ 123 ॥  
अर्चाय तेति वै मन्त्रं साम यच्चार्चितस्त्विति।  
भगवानिति(1) तज्ज्ञांस्तु ततः सन्तर्पितेऽनले॥ 124 ॥  
स्तुत्वा जितन्तमन्त्रेण सामज्ञान् पाठयेत् पुनः।  
सह गायत्रसाम्ना(2) तु तद्रथन्तरसंज्ञितम्(3)॥ 125 ॥  
प्रजप्य द्वादशार्णं तु मुद्रां बद्‌ध्वा प्रणम्य च।  
अष्टाङ्गेनाथः विज्ञाप्यो भगवान् भूतभावनः॥ 126 ॥  
मूर्तिभूतेन(4) रूपेण अनेनैव हि साम्प्रतम्।  
लोकानज्ञाततत्त्वांस्तु समाह्लादय नागरान्॥ 127 ॥  
येनान्तः सम्प्रविष्टेन ईषत्कालवशात्(5) तु वै।  
जन्मान्तरसहस्रोत्थान्मोक्षमायान्ति(6) किल्बिषात्॥ 128 ॥  
एवमर्थ्यो(7) हि भगवांल्लोकानुग्रहकृत् प्रभुः।  
करावङ्‌घ्रिगतौ कृत्वा पाठयेद् ऋङ्‌मयांस्ततः॥ 129 ॥  
उत्तिष्ठेति ऋचो मन्त्रं(8) कृत्वा ब्रह्मरथे स्थिरे।  
सुयन्त्रिते च क्षीराज्ये(9) दध्योदनसमन्विते॥ 130 ॥  
दुर्भिक्षक्षामशान्त्यर्थं(10) परमान्नफलैर्युते।  
पाठयेदस्यवामीयम् ऋङ्‌मयांस्तदनन्तरम्॥ 131 ॥  
तन्मयान् बलमन्त्रं तु दशार्धेति महामते।  
स्वयमाद्यन्तसंरुद्धं हृदा तु कवचं जपेत्॥ 132 ॥  
भ्रामयेद् बलिदानं तु क्रियमाणं तु सर्वदिक्।  
रत्नकाञ्चनवस्त्राणां पूर्ववत् क्षेपमाचरेत्(11)॥ 133 ॥  
दिव्याद्यायतनानां च कार्या पूजा यथोदिता।  
पञ्चरात्रविदां चैव यतीनां ब्रह्मचारिणाम्॥ 134 ॥  
षट्‌कर्मनिरतानां च दानं दीनजनेष्वपि।  
(12) रथस्थे मन्त्रबिम्बे तु यावत् पदशतं व्रजेत्॥ 135 ॥  
(13) स रथस्तूर्यघोषेण तावत् क्रतुफलं बहु(14)।  
आप्नोत्याराधकः शश्वत् सकामो नियतव्रतः॥ 136 ॥  
ततस्तोरणदेशस्थं रथं कृत्वाऽर्चयेत् प्रभुम्।  
पाद्यार्घ्यपुष्पधूपैस्तु नमस्कृत्य च पाठयेत्॥ 137 ॥  
उत्तिष्ठेति द्विषट्कार्णं सजितन्तं तु चाखिलम्।  
सम्पठन् पौरुषं सूक्तं यागवेश्म प्रवेशयेत्॥ 138 ॥  
हृदा शयनगं कृत्वा यात्रहोमं समापयेत्(15)।  
ततस्तच्छिरसो देशे चक्राधारस्थिते घटे॥ 139 ॥  
पूर्वोक्तलक्षणे नेत्रमस्त्रसम्पुटितं(16) यजेत्।  
पूजयित्वाऽर्घ्यपुष्पाद्यैः (17) शयनस्थं च वै पुनः॥ 140 ॥  
वर्मणाऽऽच्छाद्य वस्त्रेण (18)ततोऽङ्‌घ्रिनिकटे विभोः।  
स्थित्वालाञ्छनमन्त्रांस्तु यथास्थानगतान् न्यसेत्॥ 141 ॥  
पादाद् वै द्वादशाङ्गेषु(19) ततो दामोदरादिकान्।  
तच्छक्तिकांस्तथा मन्त्रान् (20)भास्वद्व्यापकलक्षणान्॥ 142 ॥  
ऐश्वरेणाथ(21) बीजेन यथावस्थेन भावयेत्।  
(22) पादादितन्मयेनैव तद्वन्मन्त्रवरेण तु॥ 143 ॥  
प्राग्वदप्यययुक्त्या तु अन्तर्ज्योतिर्मयात्मना।  
विभुना वाक्‌स्वरूपेण तदेवाथ परं पदम्(23)॥ 144 ॥  
शुशान्तं सर्वगं बुद्‌ध्वा निस्तरङ्गमिवोदधिम्।  
(24) विद्यां गदामित्याद्यं यत् पाठयेत् पाञ्चरात्रिकान्॥ 145 ॥  
(25) देहसान्न्यासिकं मन्त्रं धारणाख्यमनन्तरम्।  
जीमूतस्येति ऋग्वेदान्नासदासीच्च(26) पाठयेत्॥ 146 ॥  
क्रमेणानेन हुत्वा तु(27) पादार्धशतसंख्यया।  
तिलानां तु तथाज्यस्य मन्त्रैरेभिर्महामते॥ 147 ॥  
दत्वा पूर्णाहुतिं सम्यगुपसंहारलक्षणाम्(28)।  
ततस्तत्परमं (29) ब्रह्माऽभ्युदितं पूर्ववत् स्मरेत्॥ 148 ॥  
सर्वशक्तिमयेनैव स्वभावेन स्वकेन तु।  
ओजोबलात्मना यद्वद् गन्धद्रव्यात्मना(30) तु वै॥ 149 ॥  
बीजं तरुस्वरूपेण समुद्रो बुद्बुदात्मना।  
एवमव्यपदेश्यायाः शक्तेः स्वे शक्तिदर्पणे॥ 150 ॥  
स्थितिमादाय(31) विश्वेशः स्वातन्त्र्याच्च महामते।  
मन्त्ररूपां(32) तनुं धत्ते सम्यगाराधनाय(32) च॥ 151 ॥  
नानात्वमुपयातस्य प्रसरं(33) तस्य च स्वयम्।  
निष्प्रभत्वं प्रयातस्य चिद्बीजनिचयस्य च॥ 152 ॥  
आविष्कृतस्य भेदेनाप्यमूर्तेन(34) बलीयसा।  
अज्ञानगहनेनैव नित्यानित्यमयात्मना॥ 153 ॥  
स्मृत्वैवं मूलमन्त्रं तु बिम्बहृत्पद्मगं स्मरेत्।  
षट्‌शक्तिकिरणोपेतैस्तै(35) स्तद्‌द्रव्यमयीं तनुम्॥ 154 ॥  
संस्मरेत् संहरन्तं च चप्रागुक्तेनैव(36) वर्त्मना।  
स्वरूपममलं भूयः स्मरेन्मूर्त्यात्मना ततः(37)॥ 155 ॥  
नयन्तं(38) पूर्वविधिना एवं स परमेश्वरः।  
मन्त्रात्मना स्वतन्त्रत्वमुपयातो यदा तदा॥ 156 ॥  
सहस्रशिरसं देवमित्यथर्वांस्तु(39) चोदयेत्।  
पाठयेद् ब्राह्मणान्(40) धातर्यध्यक्षेति च मन्त्रराट्॥ 157 ॥  
यो विश्वतश्चक्षुरिति(41) ध्यातव्यो भवतीति च।  
द्वा सुपर्णेति तदनु अतो देवेति(42) वै पुनः॥ 158 ॥  
ऋङ्‌मयान् पौरुषं सूक्तं ततः परतमा त्विति(43)।  
ततोऽर्चयित्वा मन्त्रेशं(44) शयने बिम्बवृत्तिगम्(45) ॥ 159 ॥  
नित्यसन्निधिसिद्ध्यर्थमा समाप्तिं तु मण्डले।  
संरोध्य सन्निधीकृत्य महता विभवेन तु॥ 160 ॥  
साङ्गं सन्तर्प्य विधिवत् सह (46) मूर्तिधरैस्तः(47)।  
स्वमूर्तिकुम्भान्मन्त्रेण जलमुद्‌धृत्य भाजने॥ 161 ॥  
बिम्बमूर्ध्नि क्रमाद् देयं सर्वेरेकायनादिकैः(48)।  
सन्तर्पयित्वा तदनु मन्त्रं सपरिवारकम्॥ 162 ॥  
आज्यादिना प्रभूतेन दत्वा पूर्णाहुतिं ततः।  
बिम्बात्मना प्रयातानां क्ष्मादीनामङ्गरूपिणाम्॥ 163 ॥  
(49) आपादानेऽपि पूर्णत्वात् पिण्डीभावार्थमेव(50) च।  
आरम्भादेव जातानां छिद्राणां शमने तु वै॥ 164 ॥  
आप्यायनार्थं मन्त्राणां द्रव्यैर्होमं समाचरेत्।  
द्विषट्केनाहुतीनां तु एकैकेन चतुर्हृदा॥ 165 ॥  
आ चाङ्‌घ्रे र्जानुपर्यन्तं स्पृष्ट्‌वाज्यं होमयेत् पुरा।  
(51) आ नाभिजानुदेशाच्च तथैव(52) जुहुयाद् दधि॥ 166 ॥  
नाभेराकर्णतः क्षीरमा(53) कर्णादा शिरो मधु।  
संमेल्य जुहुयात् सर्व(54) देहं तु चाखिलम्॥ 167 ॥  
 एवमावाहनानन्तरं बिम्बसंमार्जनमर्घ्याद्यभ्यर्चनम्, अर्चामि तेत्यादिमन्त्रपठनम्, मध्यकुण्डे दिक्‌कुण्डेषु च हवनम्, जितन्तास्तोत्रपूर्वकं गायत्ररथन्तरसामपठनम्, जपमुद्राप्रणामविज्ञापनानि ब्रह्मरथोपरि भगवदुत्सवं शय्याधिवासं लाञ्छनन्यासं दामोदरादीनां महिमादितच्छक्तीनां विशाखयूपबीजस्य तत्तन्मूर्तिबीजस्य प्रणवस्य वा मूलमन्त्रस्य च पादादिमूर्धान्तं संहारक्रमेण न्यासम्, निस्तरङ्गार्णववत् सुशान्तत्वेन भगवद्ध्यानमुपसंहारप्रतिपादकानां विद्यां गदामित्यादिमन्त्राणां पाठनम्, बिम्बविन्यस्तैर्मन्त्रैः प्रत्येकं शतसंख्यया होमं पूर्णाहुतिं पुनः सर्वशक्तिमयेन स्वभावेन भगवतोऽभ्युदितत्वचिन्तनम्, बिम्बहृत्पद्मे षट्‌शक्तिकरणोपेतमूलमन्त्रस्मरणम्, नृसिंहकल्पोक्तरीत्या(55) पाञ्चभौतिकतनूपसंहारचिन्तनम्,(56) अमलमन्त्रमयमूर्त्युत्पत्तिचिन्तनम्, तद्वाचकानां सहस्रशीष(57) देवमित्यादिमन्त्राणां पाठनम्, औपचारिकसांस्पर्शिकाभ्यवहारिकैर्भोगैर्यथाविधि शयनस्थभगवदर्चनम्, मध्यकुण्डे दिक्‌कुण्डेषु च समित्सप्तकादिभिर्भगवत्संतर्पणम्, स्वस्वमूर्तिमुम्भोदकैर्बिम्बसेचनम्, पुनराज्यादिभिः सपरिवारमन्त्रनाथसंतर्पणम्, पूर्णाहुतिम्, (58) घृतादिचतुर्द्रव्येष्वेकैकेन तत्तदङ्गस्पर्शपूर्वकं हृन्मन्त्रेणाहुतिद्विषट्‌कात्मकं होमं चाह--ततो विमृज्य वस्त्रेणेत्यारभ्य स्पृष्ट्वा देहं तु चाखिलमित्यन्तम्॥ 123--167 ॥  
(1.ॐ भगवन्निति--बख. अ. उ.।) (2.यत्रि--अ. उ.।) (3.ज्ञकम्--अ. उ.।) (4.भेदेन अटी.अ. उ.।) (5.वशेन--अटी.,लवात्--बख. अ. उ.।) (6.ति कल्म--बक. बख. अ.।) (7.एवमभ्यर्थ्य---बक. बख. अ. उ.।) (8.मन्त्रः--बक. अ. उ.।) (9.ज्य--बक. बख. उ., ज्यं--अ..)(10.सुभिक्षक्षेम--बक. बख. अ. उ.।) (11.क्षेम--बक. बख. अ. उ.।) (12.अध--अ. उ.।) (13.तद्रथं तु--बक. बख., तद्रथस्तू--अ. उ.।) (14.भवेत्--अटी.।)(15.चरेत्--बक. बख.।) (16.नेन्त्रमन्त्र--बख. अ. उ., नेमिमन्त्र--बक.।) (17.शया--बक. अ. उ.।)(18.ततोऽग्नि--बख. उ.।) (19.ङ्केषु--अ. उ.।) (20.प्राग्वत्--बक.।) (21.ऐश्वर्येणाधि--बक. बख. उ.।) (22.पदातीतम--अ. उ.।) (23.परम्--मु. अटी. अ.।) (24.विद्या--बक. बख. उ.।) (25.देवस--बक. बख., देवसा--अ. उ.।) (26.सेति--बक. बख. उ., सीति--अ.।) (27.तं--बक. अ. उ.।) (28.णम्--बक. बख. अ. उ.।) (29.ह्म ह्य--मु. अटी.।) (30.गन्धो--अटी.।)(31.माधाय--अटी.।) (32.रूपं--बक. बख. अ. उ.।) (33. हरणाय--बक. बख. अ. उ.,भरणाय-अ.।) (34.रन्तस्य--मु. बक. बख.।) (35.योगेना--बक. बख.,तोयेना--अ.।0 (36. स्तां तां द्रव्य--बक. बख., पेतं तैस्तां द्रव्य--अ. उ.।) (37.प्राग्वत् सिंहोक्त--बक. बख. अ. उ.।) (38.तु तत्--बक. बख. अ. उ.।) (39.सर्व--अटी.।) (40.ति सर्वांस्तु-मु. अटी.।) (41.धानाय--बक. बख.।)(42.यात--मु. अटी. उ.।) (43.दैवीति--बक. बख. उ.।) (44.न्विति--मु. उ.।) (45. मन्त्रेण--बक.)(46.साङ्ग--बक. बख. उ.।) (47.रैः स्मृतः--बक. बख. उ.।) (48.देवं--अ. उ.।) (49.दानेति--अटी., देनापि--बक. बख., दनेऽपि--अ. उ.।) (50. भूता--बक. बख. अ. उ.।) (51.आ जानुनाभि--अटी.। (52.तदैव--अटी.।) (53. मा मूर्ध्नः कर्णतो--बख.।) (54.पूर्वं--बक. बख. अ. उ.।) (55.सप्तदशे परिच्छेदे 17--18 श्लोकेषु।) (56.कतारूप--अ..) (57.शिरसं--म.।)(58.घृतचतु--अ.।)  
(1) संस्कृत्य बिम्बवत् पीठं भिन्नं ब्रह्मशिला तथा।  
प्राणाभिमानदेवं वा यस्य यो विहितस्तु वै॥ 168 ॥  
वेष्टयित्वाऽम्बरैश्चित्रैश्चक्रमन्त्रेण वै ततः।  
कार्यो ब्रह्मशिलाहोमः शताष्टाधिकसंख्यया॥ 169 ॥  
गायत्रीभिस्तदर्थं च बह्वृचाद्यैः पृथक् पृथक्।  
अजस्य नाभावित्यादिमन्त्रैरेकायनैस्ततः॥ 170 ॥  
अध्वाऽधिभूतमूर्तं(2) तुभोग्यं (3) वापि पृथक् स्थितम्।  
देवतानां त्वधिष्ठानं पीठं कृत्वाऽथ बुद्धिगम्(4)॥ 171 ॥  
होतव्यं प्रणवेनैव स्वयं व्याहृतिभिस्तु तैः।  
अपरैर्मूलमन्त्रेण(5) प्रणवान्तेन लाङ्गलिन्॥ 172 ॥  
 अथ पीठब्रह्मशिलयोः संस्कारानाह--संस्कृत्य बिम्बवत् पीठमित्यारभ्य प्रणवान्तेन लाङ्गलिन्नित्यन्तम्। पीठब्रह्मशिलयोरपि भगवद्बिम्बत्वाकारेणैव स्मरणमेकः पक्षः तत्तत्पीठाभिमानदेवत्वेन स्मरणमन्यः पक्षः। पीठाभिमानदेवश्चा नन्तकूर्ममीनेष्वन्यतमः तत्त्रयं वा। यस्य यो विहितः " अष्टलोहमयं चक्रम्" (25/205) इत्यादिभिर्वक्ष्यमाण इत्यर्थः। पारमेश्वरव्याख्याने तु--"प्राणाभिमानदेवमनन्तम्" इति केवलमनन्तं प्रतिपादितम्। तन्मन्दम्, यस्य यो विहित इति वाक्यविरोधात्॥ 168--172 ॥  
(1.संस्मृत्य--अ. उ.।) (2.ध्वादि--अटी. बख.।)(3.भोज्यं जाप्यं--बक. बख. अ. उ.।) (4.भुक्तिगम्--अटी.।) (5.र्बल--अ. उ.।)  
ततो वाहनमन्त्रेण तर्पणीयः सदैव हि।  
स्वनाम्ना प्रणवेनैव स्वाहान्तेनापरैस्ततः॥ 173 ॥  
 ततो गरुडमन्त्रेण परिवारमन्त्रैश्च होममाह--तत इति। पारमेश्वरपुस्तकेषु केषुचित् "ततो हवनमन्त्रेण" (15/594) इत्यबद्धपाठो दृश्यते, तद्व्याख्यानेऽपि हवनमन्त्रेण स्वाहान्तमन्त्रेणेत्यबद्धपाठ एव व्याख्यातः। अपरैः परिवारमन्त्रैरित्यर्थः॥ 173 ॥  
संरोधस्तर्पितानां तु कार्यः पूर्णान्त एव हि।  
साम्भसा विष्टरेणैव भावेन सजपेन च॥ 174 ॥  
(1)सर्वेश्वरस्य देवस्य स्वकीयासु च मूर्तिषु।  
शब्दात्मिकास्वमूर्तासु(2) तद्वच्छ्रुतिमयस्य च॥ 175 ॥  
 एवमेतावदन्तं समर्पितानां सर्वेषामपि परिवारदेवानां सर्वेश्वरस्य भगवतश्च प्रतिष्ठानन्तरभाविपूर्णाहुत्यन्तसंनिरोधमाह--संनिरोध इति द्वाभ्याम्। साम्भसा विष्टरेण कूर्चगतार्घ्येणेत्यर्थः।(3)  
 आवाहने संनिधाने संनिरोधे तथार्चने॥  
 विसर्जनेऽर्घ्यपात्रं(4) तु प्राक् पात्रान्नित्यमाचरेत्। (18/71--72)  
इति संनिरोधेऽप्यर्घ्यदानस्य पूर्वोक्तत्वात्। भावेन ध्यानेनेत्यर्थः। सर्वैः स्वकस्य देवस्येति पाठ एव सरसः। यतः सर्वैराचार्यऋत्वाग्भिः स्वकस्य देवस्य प्रागादिस्वकुण्डस्थितदेवस्य स्वकीयासु मूर्तिषु वासुदेवसंकर्षणादिमूर्तिषु (5) तद्वच्छ्रुतिमयस्य चतुर्वेदस्वरूपस्य विदिक्‌कुण्डसन्तर्पितस्य भगवतश्च शब्दात्मिकासु ऋग्यजुः सामाथर्वरूपेण चतुर्धा स्थितासु अमूर्तासु शब्दमूर्तिषु च संनिरोधः कार्य इत्यर्थः स्वरसः। सर्वेश्वरस्येति पाठेऽप्येवमेवमेवार्थः। किन्तु तत्र आचार्यऋत्विग्भिरित्यध्याहार्यम्॥ 174--175 ॥  
(1.सर्वैः स्वकस्य देवस्येति भाष्यानुमतः पाठः।) (2.कासु मूर्ता--मु. अटी. बक. बख.।) (3.गतेनेत्यर्थः--अ.।) (4.दानं--मु.।) (5.तद्वद्विश्रुति--अ.।)  
कृत्वैवं च तथा(1) दिक्षु मूर्तिपान् विनिवेश्य च।  
पार्श्वदेशेषु कुण्डानां तर्पयेत् पायसेन तु॥ 176 ॥  
गृहीत्वा दक्षिणां(2) मन्त्रः प्रीणनीयस्तु तैस्ततः।  
अथ मूर्तिपपायसभोजनादिकमाह---कृत्वेति सार्धेन॥ 176--177 ॥  
(1. यथा--अ. उ.।) (2.दक्षिणो--बक. बख. अ. उ.।)  
अथ निद्रायमाणं(3) तु देवं स्मृत्वाऽवकुण्ठ्य च॥ 177 ॥  
अर्चयित्वा नमस्कृत्य तत्र सर्वान् प्रवेशयेत्।  
स्तुतिपाठकपूर्वांस्तु नृत्तगेयपरायणान्॥ 178 ॥  
विदिक्स्थान् प्रणवे जापे द्वादशार्णेन(4) दिक्‌स्थितान्।  
 अथ निद्रायमाणस्य भगवतो वस्त्रैरवकुण्ठनार्चननमस्कारान्, आ प्रभातं मूलमन्त्रजपे एकायनानां प्रणवजपे(5) र्ब्रह्मवादिनां स्तुतिमङ्गलगाननर्तनादिषु (6) तत्तज्जनानां नियोजनं चाह--अथेति द्वाभ्याम्॥ 177--179 ॥  
(3.मानं--बक. उ.।) (4.र्णे तु दिक्--उ.।) (5.बह्वचादीनां--म.।) (6.तज्ज--अ.।)  
सार्घ्यपुष्पाक्षतकरः प्रासादं(7) तं व्रजेत् ततः॥ 179 ॥  
हन्यात् सिद्धार्थकैस्तस्माद् विध्नानस्त्राभिमन्त्रितैः।  
प्राङ्‌मध्ये विधिनानेन श्वभ्रं वा साम्प्रतं खनेत्॥ 180 ॥  
विनिश्चितं यथामानं गार्भं(8) कुर्यात् तु सप्तधा।  
द्वारदेशात् समारभ्य समैः सूत्रैस्तु सर्वदिकम्॥ 181 ॥  
(9)द्वारमध्ये पदान्तं तु पादानामधिदेवताः।  
पिशाचा मानवा देवाः परमः(10) पुरुषो हि यः॥ 182 ॥  
 अथ प्रासादान्तः प्रवेशे(11) तत्रत्यविघ्नोत्सारणम्, तत्र ब्रह्मशिलाप्रतिष्ठार्थं(12) श्वभ्रखननम्, तदर्थं गर्भगेहस्य सप्तधा विभागम्, (13) तत्तत्पदानामधिदेवताविवरणम्, तेषु तेषु पदेषु चातुरात्म्यप्रतिष्ठादीनां वर्ज्यावर्ज्यविवेचनम्, तत्तत्फलभेदांश्चाह---सार्घ्यपुष्पाक्षतकर इत्यारभ्य अकामानामयं विधिरित्यन्तम्। गुणाष्टकम् अपहतपाप्मत्वादिकम्, मोक्ष इति यावत्॥ 179---192 ॥  
(7.द्वारान्मध्य--बक. बख. अ. उ.।) (8.पदा--अ. उ.।) (9.परमं--बक. बख. अ. उ.।) (10.बरह्वचादीनां--म.।) (11. तज्ज--अ.।) (12.प्रवेशं--अ.।) (13.ष्ठापनं--अ.।) (14.तत्पदा--अ.।)  
चातुरात्म्यं विनान्येषां स्थापितानां महामते।  
आराधनं च स्वस्थानादचिरादेव सिद्धिकृत्॥ 183 ॥  
आक्रम्य देवभागं च देव आराध्यते यदि।  
भवन्ति बहवो विघ्ना वर्जनीयः(1) स्वतस्तु सः॥ 184 ॥  
शुभेन भद्रपीठेन (2)दैवीयेनाथ लाङ्गलिन्।  
चातुरात्म्यप्रतिष्ठायां शिलाख्यं मध्यमं पदम्॥ 185 ॥  
गर्भमध्यपदस्योर्ध्वे योजनीयं प्रयत्नतः।  
अतोऽन्वितांशमेकं तु त्यक्त्वा वै पृष्ठदेशतः(3)॥ 186 ॥  
शिलापदद्वयस्यान्ते(4) योजनीया महामते।  
अग्रदेशेऽथ(5) बिम्बस्य वेदिर्भागद्वयोपरि॥ 187 ॥  
चतुरश्रायतस्यैतत् पीठस्य स्थापने हितम्।  
एवं हि चतुरश्रस्य विधानं किन्तु लाङ्गलिन्॥ 188 ॥  
संचार्या(6) त्वग्रतो वेदिर्नित्यमाराधनार्थतः(7)।  
पीठोपर्यथवा देवं यस्त्वाराधयते सदा॥ 189 ॥  
निवेशनीया(8) वै तेन मध्यदेशेन सा शिला।  
एवमाराधनवशात् तथा फलवशात् तु वै॥ 190 ॥  
सपीठानां च बिम्बानां कार्यं सम्यङ् निवेशनम्।  
देवमानुषभागाच्च ऐहिकामुष्मिकं भवेत्॥ 191 ॥  
विबुधब्रह्मभागाच्च (9) ऐहिकं तु गुणाष्टकम्।  
अपवर्गे तु सामान्यमकामानामयं विधिः॥ 192 ॥  
भिन्नेऽपेक्षावशान्मध्ये(10) सति(11) भूयः समाचरेत्।  
गालितेऽस्त्राम्बुना(12) लिप्ते हृदा वै चन्दनादिना॥ 193 ॥  
श्वभ्रेऽथ घटरुद्धानां मन्त्राणां च निरोधनम्।  
पूर्वोक्तेन विधानेन धिया स्वे स्वेऽयते(13) तथा॥ 194 ॥  
कृत्वाऽर्चनं यथोद्दिष्टं पूर्णान्तं(14) तत्र विन्यसेत्।  
बाहुल्येन तु षट्पञ्चचतुर्गोलकसंमिताम्॥ 195 ॥  
पीठाद् विनिर्गतां किञ्चिद् भूतये(15) सुस्थिरां शिलाम्।  
ग्रस्तां पीठेन मुक्त्यर्थं नवरन्ध्रकृतां पुरा॥ 196 ॥  
(16)सुमन्त्रेण तु तत्रापि प्रतिष्ठाऽसीति पाठयेत्।  
प्रागादौ प्राभवेणाथ पञ्चकं पञ्चकं न्यसेत्॥ 197 ॥  
 अथ प्रक्षालनचन्दनोल्लेपनादिसंस्कृते(17) तस्मिन् श्वभ्रे पूर्वं प्रासादनिर्माणकालं नवकुम्भेषु संनिरुद्धानां देवानां(18) बुद्ध्यादिनिश्चिते तत्तत्स्थाने पुनः संनिरोधनम्, यथाविध्यग्निसंतर्पणान्तमर्चनम्, तत्र यथोक्तलक्षणरत्नन्यासशिलाप्रतिष्ठाम्, प्रतिष्ठासीति मन्त्रपाठनं चाह--भिन्न इति सार्धैश्चतुर्भिः। बाहुल्येन तु षट्‌पञ्चचतुर्गोलकसंमितां द्वादशाङ्गुलं दशाङ्गुलमष्टाङ्गुलं वा घनामित्यर्थः॥ 193--197 ॥  
(1.यास्त--मु. अटी.।) (2. देवी--बक. बख.।) (3. मध्य--बक. बख., प्रविशेत्ततः--अ.।) (4. पाद--अ. उ.।) (5.शस्य--अ.।) (6.चार्य--अ. उ.।) (7.दिं नित्य--अ. उ.।) (8.नीयो--बक. बख. उ.।) (9.सैंहिकं--मु. उ.।)(10.भिन्ने पक्षे--बख.।) (11. स हि--बक. बख.।0 (13.क्षालिते--बक. बख.।) (14.श्वभ्रे यो--बक., श्वभ्रेऽधो पद--अ.।) (15.स्वे धने--बक., स्वे यते--अ.।) (16.पूर्वा--बक.।) (17.भूतले--बक. बख. अ.।) (18.स्व--अ. उ.।)  
शिलावटेषु द्रव्याणां तत्र(19) वज्रं च हाटकम्।  
हरितालमुशीरं च व्रीहयो दक्षिणे त्वत॥ 198 ॥  
(20) इन्द्रनीलमयश्चैव कांसीसं चन्दनं तिलाः।  
मुक्ताफलं च रजतं परादं चाप्यदिक् ततः॥ 199 ॥  
सहोशीराश्च वै मुद्‌गाः पद्मरागमथोत्तरे।  
कांस्यं सराजपाषाणं राजेन्द्रं चणकैः सह॥ 200 ॥  
(21) विशङ्कं विन्यसेन्मध्ये पूर्वमेव ततो बहिः।  
विदिक्ष्वप्यययोगेन एवमन्यत् पृथक् पृथक्॥ 201 ॥  
लोहं वैडूर्यपूर्वं तु चक्राङ्गं चाभ्रकं त्वथ(22)।  
षाष्टिकास्त्वीशदिग्वाय्वोः(23) पुष्यरागो हरीतवी(24)॥ 202 ॥  
गौरिका(25) शारिकाऽत्रैव मषूरान्यथ यातुदिक्।  
 अथ तद्‌गर्तेषु रत्नादिन्यासप्रकारमाह--प्रागादौ प्राभवेणाथेत्यारभ्यचमषट्‌कांश्च(26) पाठयेदित्यन्तम्॥ 197--203 ॥  
(19.तदधस्थं--अ.।) (20.पङ्‌क्तिसप्तकमेतन्न दृश्यते--मु. अटी.।) (21.विश्वकं--बक.,विशकं--अ. उ.।)(22.तथा--अ.।) (23.कं त्वी--उ.।) (24.तिका--बक. बख. अ. उ.।)(25.पङ्‌क्तिचतुष्टयमेतन्न दृश्यते--मु. अटी.।) (26.\`चमषट्‌कांश्च....मित्यारभ्य" नास्ति--अ.।)  
महानीलं च वङ्गं तु तथा पाषाणमाक्षिकम्॥ 203 ॥  
यवाः सगरुकाश्चापि ह्याग्नेयाः स्फाटिकं तथा।  
ताम्रं मनः शिला चैव गोधूमाः शङ्खपुष्पिका॥ 204 ॥  
मध्ये सर्वाणि तदनु ततो गर्तगणं तु तत्।  
लेपैराच्छादितं कृत्वा साङ्गं मन्त्रं पदे पदे॥ 205 ॥  
पूजयित्वा यजुर्वेदान् चमषट्‌कांश्च(1) पाठयेत्।  
तदूर्ध्वे विन्यसेत् पीठं तच्छ्‌वभ्रे विनिवेश्य च॥ 206 ॥  
अष्टलोहमयं चक्रं तदूर्ध्वे तु महामते।  
द्वादशाख्याद् विशेषोत्थादाधारो यस्य यः स्वकः॥ 207 ॥  
हैमं तदूर्ध्वे कमलं तज्जं वा ताम्रमेव वा।  
यथाक्रमस्थितं(2) ह्येतत् पञ्चकं चतुरात्मनि॥ 208 ॥  
न्यसेदनन्तं(3) चक्रस्य मीनकूर्मौ कृतस्य(4) च।  
कूर्मानन्तौ(5) तु मीनस्य मीनानन्तौ तु तस्य च॥ 209 ॥  
सर्वस्य विहितं पद्मं तस्यानन्तं तु विन्यसेत्।  
मण्टपे(6) तु खगेशस्य चक्रं स्थापनकर्मणि॥ 210 ॥  
नस्य पूर्णान्तिकं(7) कृत्वा कर्मण्यत्र च तर्पणम्।  
सह मूर्तिधरैः प्राग्वत् कार्या दर्भोदकक्रिया॥ 211 ॥  
 तदूर्ध्वे पीठस्थापनं तद्‌र्गर्ते चक्रादिस्थापनं चाह--तदूर्ध्वे विन्यसेत्पीठमित्यारभ्यकार्या दर्भोदकक्रियेत्यन्तम्। द्वादशाख्याद् विशेषो(8)त्थादाधारो यस्य यः स्वकः। विभव देवेष्वनन्तादिद्विषट्‌कस्य कूर्मस्त्वाधारः। मीनादिद्विषट्‌कस्य मीनस्त्वाधार इत्यर्थः। चतुरात्मनि चातुरात्म्यप्रक्रियायामेतत् पञ्चकं चक्रा(न) न्तकूर्ममीनपद्मपञ्चकमित्यर्थः। एवं चानन्तकूर्ममीनव्यतिरिक्तविभवदेवानां प्रतिष्ठायां पीठगर्ते प्रथमं चक्रम्, तदुपरि तत्तद्‌द्विषट्‌काधारमनन्तकूर्ममीनेष्वन्यतमम्, तदुपरि पद्ममेतत् त्रयमेव(9) न्यसेदिति फलितोऽर्थः। चक्रस्य प्रतिष्ठायां तदधः पीठगर्तेऽनन्तं तस्यानन्तस्याधस्तान्मीनकूर्मौ मीनस्याधस्तात् कूर्मानन्तौ तस्य कूर्मस्याधस्तान्मीनान्तन्तौ च न्यसेत्। सर्वस्य चक्रादीनां सर्वेषामपि पद्मं च विहितम्। तस्य पद्मस्य प्रतिष्ठायां तु तदधोऽनन्तं न्यसेत् मण्टपे तु खगेशस्य स्थापनकर्मणि चक्रं न्यसेदिति चोक्तं भवति। पूर्णान्तिकं तर्पणं कृत्वेत्यत्र चक्रादिमन्त्रैरिति ज्ञेयम्। दर्भोदकक्रिया चात्र गर्भगेहादिप्रोक्षणार्थमिति ज्ञायते॥ 206--211 ॥  
(1.वषट्‌कारांश्च--बक. बख. उ.।) (2.क्रमं--बक. बख. उ.।) (3.न्तच--बक. बख. अ. उ.।) (4.तु तस्य वै--बक. बख. अ. उ.।) (5.पङ्‌क्तिरेषा न दृश्यते--मु. अटी., अ. पुस्तके चन्यस्येति पङ्‌क्त्युत्तरं स्थापिता।) (6.मण्डपे--बख. उ.।) (7.पूर्वा--मु. अची. बक. बख.।) (8.षोऽर्थाः--अ.।) (9.मेवं--म.।)  
ततः प्रबोधयेद् देवमर्चयित्वा इदं पठेत्।  
मन्त्रात्मन् रूपमात्मीयमाग्नेयमुपसंहर॥ 212 ॥  
समाश्रयस्य सौम्यत्वं स्थित्यर्थं परमेश्वर।  
नमस्तेऽस्तु हृषीकेश उत्तिष्ठ परमेश्वर॥ 213 ॥  
मदनुग्रहहेत्वर्थं पीठभूमिं समाश्रय।  
उद्‌घाट्य हृदयेनाथ त्यक्तनिद्रं तु मन्त्रराट्॥ 214 ॥  
उत्थाप्य मूर्तिमन्त्रेण सह मूर्तिधरैर्बलात्।  
तोरणेन च निष्क्रम्य प्रदक्षिणचतुष्टयम्॥ 215 ॥  
कुर्यात् प्रासादपीठस्य द्वाराग्रे सन्निरोध्य च।  
पाद्यार्घ्याचमनं दत्वा हृन्मन्त्रेण प्रवेशयेत्॥ 216 ॥  
शाखाद्यमस्पृशन्तं च पाठयेत् तद्विदस्ततः।  
चतुश्चक्रेति तदनु पुरमेकादशेति यत्॥ 217 ॥  
वर्माभिमन्त्रितेनाथ दुकूलेन सितेन च।  
पादाम्बुरुहनालं प्राक् शिखामन्त्रेण वेष्टयेत्॥ 218 ॥  
अग्नीषोमौ समीकृत्य प्रणवाद्यन्तगेन तु।  
निवेश्य मूलमन्त्रेण वामतो मारुतं त्यजेत्॥ 219 ॥  
(1) प्रतिष्ठालिङ्गशब्दौ तु(2) द्वौ मन्त्रौ पाठयेत् क्रमात्।  
शान्तं ब्रह्ममयं रूपं स्वकं समवलम्ब्य च॥ 220 ॥  
ततः प्राप्ते लग्ने भगवत्प्रबोधनमर्चनम्, मन्त्रात्मन्नित्यादिविज्ञापनम्, त्यक्तनिद्रस्य भगवतः समुद्धरणम्, ऋत्विग्भिः सह(3) समुत्थापनम्, तोरणद्वारेण बहिर्निष्क्रमणम्, मन्द्रिरप्रदक्षिणचतुष्टयम्, प्रासादद्वारे पाद्याद्यभ्यर्चनम्, अन्तः प्रवेशनम्, चतुश्चक्रेत्यादिमन्त्रपाठनम्, दुकूलेन पादाम्बुरुहनालवेष्टनम्, पीठमध्ये बिम्बस्थापनम्, प्रतिष्ठालिङ्गमन्त्रपाठनं चाह--ततः प्रबोधयेद् देवमित्यारभ्य द्वौ मन्त्रौ पाठयेत् क्रमादि त्यन्तम्। अग्नीषोमौ समीकृत्य श्वासं(गु?कु) म्भीकृत्येत्यर्तः। एवमेव व्याख्यातं पारमेश्वरव्याख्यानेऽपि वामतो मरुतं त्यजेद् वामनासिकया श्वासं विसृजेदित्यर्थः। प्रतिष्ठालिङ्गशब्दौ द्वौ मन्त्रौ ऋग्वेदसामवेदोक्तौ प्रतिष्ठासीत्यादिमन्त्रावित्यर्थः। अथवा प्रतिष्ठासीति साम, ध्रुवाद्यैरिति यजुरिति पारमेश्वरव्याख्यानोक्तौ॥ 212--220 ॥  
(1.प्रतिष्ठ--कख. उ.।) (2.च--मु. अटी.।) (4.सङ्ग---अ.।)  
यतो हितार्थं सर्वेषां निर्गतः षड्गुणात्मना।  
अतो ब्रह्मपदादीषद् देवभागे (1) समानेत्॥ 221 ॥  
मोक्षादिफलसिद्धीनां प्राप्तये ह्यविचारतः।  
करस्थमथ मोक्तव्यं कौतुकं हृदयेन तु॥ 222 ॥  
 ब्रह्मपदस्थापितस्यापि देवस्य किञ्चिद् दिव्यभागानयने युक्तिमाह--शान्तमिति द्वाभ्याम्। दिव्यभागानयनं च वामभाग इति बोध्यम्। तथा च पारमेश्वरे---

 यत्रापि केवले ब्राह्मे स्थापनं समुदीरितम्(2)।  
 तत्रापि वामतः किञ्जिद् द्रव्यभागं समाश्रयेत्॥ (15/799) इति।  
 अत्र पारमेश्वररव्याख्याने--"शान्तं ब्रह्ममयं रूपमित्यनेन आवाहयामीत्युक्तार्थः स्मारितः(3) पाठक्रमादर्थक्रमस्य बलीयस्त्वात्, " अग्निहोत्रं जुहोति" (तै. सं. 1/5/9/1) " यवागूं पचति" इतिवत्, सन्ध्यास्नानमितिवच्च" इति लिखितम्। अत्रावाहयामीत्यर्थस्मरणस्य न किञ्चिदपि प्रकृतत्वं दृश्यते। किञ्च, पूर्वं तदर्थविरोधे पाठक्रमादर्थक्रमोऽनुसरणीयः। विरोध एव न दृश्यते।  
 ननु तदा बिम्बस्थापनात् पूर्वमेव स्नपनकाले आवाहनं विरुद्धिमिति चेन्न, तदानीं(4) भगवदावाहनं विना केवलबिम्बेऽभ्यर्चनोत्सवशयनाधिवासमन्त्रन्यासपरमान्ननिवेदनादिकस्यात्यन्तविरुद्धत्वात्। किञ्च, बिम्बस्थापनात् पूर्वमावाहनं(5) विरुद्धं मन्वानेन भवता कथमष्टबन्धनात् पूर्वमावाहनमविरुद्धं गृह्यते? अपि च, शान्तं ब्रह्ममयं रूपमित्यत्र शान्तं शान्तोदितावस्थापन्नं ब्रह्मयं स्वकं रूपमवलम्ब्य आश्रित्य सर्वेषां हितार्थं षड्‌गुणात्मना यतो भगवान् निर्गतः ततो ब्रह्मस्थानादीषद्(6) देवं बहिर्निर्गमयेदित्यर्थोपदेशप्रकरणे आवाहनस्मरणं कर्तुं कथं शक्यते? किं बहुना॥ 220--222 ॥  
(1.सुपाठयेत्--अ.।)(2.समुदीरितम्...आवाहयामीत्युक्तार्थः' नास्ति--अ.।) (3.स्मारितम्--अ.।) (4.\`तदानी' नास्ति--अ.।) (5.हनने--अ.)(6.नामी--अ.।)  
(3.सुपाठयेत्--अ.।)  
सर्वाङ्गमर्घ्यमन्त्रेण दत्वा मूलमनुस्मरेत्(1)।  
हृदास्त्रपरिजप्तेन(2) वज्रलेपेन वै ततः॥ 223 ॥  
बिम्बपीठशिलानां तु एकत्वेनाचरेत् स्थितिम्।  
मूलमन्त्रं ततो ध्यात्वा संशान्तब्रह्मलक्षणम्(3) ॥ 224 ॥  
 अथ रक्षासूत्रविसर्जनकार्यसमर्पणपूर्वकमष्टबन्धनलेपनमाह(4)--करस्थमिति द्वाभ्याम्। अत्र पारमेश्वररव्याख्याने--अत्र पाद्मादिष्विव प्रतिकर्म कौतुकबन्धनप्रसङ्गाभावात् कथं मोक्तव्यमित्युक्तमिति चेत्, प्रतिकर्म तदभावे जलाधिवाससमये पूर्ववत् कौतुकं बद्‌ध्वेति प्रसङ्गोत्सवेति(5) शङ्का परिहृता परिहृता। एवं शङ्का पारमेश्वरव्याख्यातुरेव जाता, न ह्यन्यस्य जायते,।  
 तमर्घ्येणार्चयित्वा च ततस्तन्मन्त्रितान् करे।  
 सिद्धार्थकान् दक्षिणे तु बद्‌ध्वाग्रे पाठयेदृचम्॥  
 रक्षोहणं तथा सर्वान् नयेत् प्रतिसरे(6) मणीन्॥  
 (25/49--50) इति पूर्वमेव कौतुकप्रसङ्गात्।  
 नन्वस्य कौतुकत्वं न संभवति, जलाधिवाससमये " पूर्ववत् कौतुकं बद्‌ध्वा" (ई. सं. (18/99;पा. सं. 15/225) इत्यत्रोक्तस्यैव कौतुकत्वमिति चेत्, तथा न भ्रमितव्यम्। "करस्थमथ मोक्तव्यं कौतुकं हृदयेन तु" (25/222) इति वाक्यं सात्वतोक्तम्। तत्र जलाधिवासस्यैवानुक्तत्वात् "पूर्ववत् कौतुकं बद्‌ध्वा" इति वाक्यमेव नास्ति। अतः--" तमर्घ्यणार्चयित्वा" (25/49) इत्यादिप्रतिपादितस्य प्रतिसरबन्धस्यैव विसर्जन चेति पूर्वपर्यालोचनया स्वस्थो भव॥ 222--224 ॥  
(1.इतः परम्--\` इति सामान्यसन्धानं प्राक् कृत्वा तद्विशेष्य(शोष्य) च' इत्यधिकः पाठो दृश्यते--मु. अटी.। भाष्यकारेणाऽव्याख्यातत्वादनुपदमेव पङ्‌क्तेरस्या विद्यमानत्वाच्च द्विरुक्तिमात्रमेतत्।)(2.हृद--बक. अ. उ.।) (3.सुशान्त--मु. अटी. बक.।)(4.लेपमा--म.) (5.त्सेवेति--म.।) (6.सरो--म.।)  
(1) आधारादिध्वजाग्रान्तं व्याप्तं तेनाखिलं स्मरेत्।  
इति सामान्यसन्धानं प्राक् कृत्वा तद्विशिष्यते(2)॥ 225 ॥  
स्थूलसूक्ष्मपरत्वेन स्थूलं षोढा शिलान्तगम्(3)।  
पिण्डिकायां तथा सूक्ष्मं तत्परं बिम्बविग्रहे॥ 226 ॥  
 अथ मूलमन्त्रस्याधारादिप्रासादोर्ध्वस्थितध्वजाग्रान्तं व्याप्तिस्मरणारूपं सामान्यसन्धानं पुनस्तस्यैव मन्त्रस्य हृदादिभेदैः षौढा स्थूलरूपेण ब्रह्मशिलायाम्, सूक्ष्मरूपेण पीठे, पररूपेण बिम्बे च विशेषतः सन्धानं चाह---मूलमन्त्रमिति सार्धद्वाभ्याम्। प्रासादाग्रे ध्वजसंस्थितिं(4) वक्ष्यति हि---  
 त्रिधांशेन शिखाद्युच्चं खगराट्‌परिभूषितम्।  
 संस्कृत्य ध्वजदण्डं च शिखामन्त्रेण विन्यसेत्॥ (26/284) इति।  
 अत एवेश्वरपरामेश्वरयोरप्युत्सवाध्याये--"प्रासादस्य शिखाग्रे तु स्थापितः खगराड्‌ध्वजः" (ई. सं. 10/99: पा. सं. 16/37) इति प्रतिपादितम्॥ 224--226 ॥  
(1.आ चाधाराद् ध्वजाक्रान्तं--मु. अटी., आ चाधार--अ. उ.।)(2.शेष्यते--मु. अटी.।)(3.कम्--अटी. अ.।) (4.जस्थि--अ.।)  
विन्यासं पीठमलेऽथ देवतानां समाचरेत्।  
भवोपकरणीयानां पीठोर्ध्वे त्वथ तद्विना॥ 227 ॥  
न्यसेद् विभवदेवांस्तु उपर्युपरि पूर्ववत्।  
घटोद्देशात् समारभ्य परमर्चागतं(5) ततः॥ 228 ॥  
एवं हि सर्वदेवानां सन्निवेशवशात् तु वै।  
चिन्तामणिमयो न्यासः कृतो भवति सिद्धिदः॥ 229 ॥  
 अथ देवतान्यासमाह--(6) विन्यासमिति त्रिभिः। पीठमूले पीठस्याधः पिण्डिकोपरीति यावत्। भवोपकरणीयानां देवतानां कालादिवसुधान्तानां पूर्वोक्तानामित्यर्थः। तद्विना विभवदेवान् न्यसेत्। पातालशयनादिपद्मनाभान्तविभवदेवेषु प्रतिष्ठेयम्। देवं विनाऽन्यान् सर्वान् न्यसेदित्यर्थः। तथा च व्यक्तमुक्त(7)मीश्वरपारमेश्वरयोः---  
पीठोर्ध्वे तु मुनिश्रेष्ठाः(8) प्रतिष्ठेयं विनैव तु।  
न्यसेद् विभवदेवांस्तु ह्युपर्युपरि पूर्ववत् ॥ इति।  
(ई. सं. 18/415; पा. सं. 15/826)  
 पारमेश्वरव्याख्याने एतदभिप्रायमबुद्‌ध्वा "प्रतिष्ठेयं प्रतिष्ठायोग्यं बिम्बं विनामन्त्रेण न्यसेदित्यर्थः" इति लिखितम्। घटे द्देशात् समारभ्य पूर्वं प्रासादमध्ये स्थापितकुम्भादारभ्य, उपर्युपरि पीठोर्ध्वान्तं पातालशयनादिपद्मनाभान्तक्रमेण न्यास इति ज्ञेयम्॥ 227---229 ॥  
(5.मार्चा--बक. बख.।) (6.न्यासः---अ.।) (7.मुक्तं पा रमेश्वरेखरयोः--अ.।) (8.श्रेष्ठ--पा.।)  
इथ मण्टपमध्ये(1) तु देवदेवस्य सम्मुखम्।  
स्थितेऽपि तन्मुहूर्तांशे(2) स्थापनीयश्च पक्षिराट्॥ 230 ॥  
स्नातोऽनुलिप्तो मन्त्रेण स्वेन यः(3) संस्कृतः पुरा।  
ज्ञशक्त्या सह बिम्बेन यस्माद् भिन्नेषु(4) वस्तुषु॥ 231 ॥  
बिम्बसन्निकटस्थेषु अथवाऽन्यत्र लाङ्गलिन्।  
तत्कालमङ्गभावत्वं व्रजमानेषु सर्वथा(5)॥ 232 ॥  
वहनान्तं च निः शेषं ध्यानार्चनपुरस्सरम्।  
स्वयमेवानुरूपेण कर्मसामान्यतां त्यजेत्(6)॥ 233 ॥  
तस्मात् तद्यागभवनादुत्थाप्यादाय बिम्बवत्।  
देवं प्रदक्षिणीकृत्य प्राग्वत् संस्थापनावनौ॥ 234 ॥  
एकस्मिन् मध्यरन्ध्रे तु वज्राद्यं पञ्चकं न्यसेत्।  
एक एव तदूर्ध्वेऽथ आधारो य उदीरितः॥ 235 ॥  
प्राग्वन्निवेशनीयं(7) च तत्पीठोर्ध्वे(8) तु भौवनम्।  
भावनीयं शरिरे च शेषं विज्ञप्तिलक्षणम्॥ 236 ॥  
पाठयेद् ब्राह्मणांस्तद्वत् सुपर्णोऽसीति मन्त्रराट्।  
 अथाग्रमण्टपमध्ये विहगेशप्रतिष्ठाविधानमाह---अथ मण्टपमध्ये त्वित्यारभ्य सुपर्णोऽसीति मन्त्रराडित्यन्तम्। स्नातो यथाविधि सिद्धार्थोदकादिभिर्ब-हत्स्नपनेन(9) च स्नापित इत्यर्थः। अनुलिप्तश्चन्दनाद्यलङ्‌कृत इत्यर्थः। यद्वा स्वेन मन्त्रेणानुलिप्तो मन्त्रन्यासादिभिः परिष्कृत इत्यर्थः। संस्कृतोऽन्यैश्च नयनोन्मीलनशयनाधिवासादिसंस्कारैः संस्कृत इत्यर्थः। बिम्बेन सह प्रधानभगवद्बिम्बेन सहेत्यर्थः। ज्ञशक्त्या ज्ञानशक्त्यात्मकत्वेन संस्कृत इत्यत्रैवान्वयः। उक्तं खल्वस्य ज्ञानशक्त्यात्मकत्वमीश्वरपारमेश्वरयोः।  
विष्णोः संकर्षणाख्यस्य विज्ञानबलशालिनः॥  
मूर्तिर्ज्ञानस्वरूपा या सर्वाधारस्वरूपिणी।  
महिमेति जगद्धातुर्विज्ञेया(10) विहगेश्वरः॥ इति॥  
(ई. सं. 8/3-4; पा. सं. 8/3-4)  
यस्मादित्यादिना प्रधानबिम्बादिना सहैव गरुडादिसमस्तपरिवाराङ्गबिम्बादीनामपि सामान्यतस्तत्तदनुरूपस्नपनार्चनसन्तर्पणादिसंस्काराः कार्या इत्युक्तं भवति। आधारो(11) य उदीरितः " मण्टपे तु खगेशस्य चक्रस्थापनकर्मणि" (25/210) इति प्रतिपादितः। भौवनं भुवनाध्वानम्। शेषम् अवशिष्टपदाध्वादिपञ्चकर्मित्यर्थः॥ 230--237 ॥  
(1.मण्डप--बक. बख. अ. उ.।) (2.शात्--अ.।)(3.यत्संस्कृतं--बख.।) (4.बिम्बेषु--बक.।) (5.सर्वदा--बक. उ.।) (6.व्रजेत्--बख. अ. उ.।) (7.यश्च--अ. उ.।) (8.र्ध्वास्तु भावनाः--मु. अटी. तत्पीठे धातुभौवनः--अ. उ.।) (9.स्नाप--अ.।) (10 ज्ञेये विहगेश्वरे--अ.।)(11.रोऽथ--म.,रोऽध--अ.।)  
तमेवास्त्रार्चितं कृत्वा यायाद् देवनिकेतनम्॥ 237 ॥  
कलशैः पृष्ठभागस्थैः स्नापनीयस्ततो विभुः।  
सह मूर्तिधरैः सर्वैर्यथा चानुक्रमेण तु॥ 238 ॥  
 अथैवं प्रतिष्ठितस्य गुरुडस्यार्चनं कृत्वा गर्भगेहान्तः प्रविश्य पूर्वं स्नपनमण्टपे पृष्ठभागे स्थापितैश्चत्वारिंशत्कलशैर्देवमभिषेचयेदित्याह--तमिति सार्धेन॥ 237--238 ॥  
सहाघमर्षणेनैव(1) गायत्र्यावर्तितेन(2) तु।  
प्रागृङ्‌मयस्तु तदनु चतुर्थावर्तितैः(3) स्वयम्॥ 239 ॥  
हृदाद्यावर्तितैः षड्‌भिर्यजु(4) र्ज्ञस्तेन सेचयेत्।  
भूयः स्वयं तथा कुम्भैः सामवित् स्नापयेत् ततः॥ 240 ॥  
षड्‌भिरन्यैः स्वयं पश्चात् तेनैवाथर्ववित् ततः(5)।  
पवित्रावर्तितैरेवं(6)(7) कलशैन्तरान्तरा(8)॥ 241 ॥  
सह चैकायनीयैस्तु स्नापनीयमनन्तरम्(9)।  
चतुर्मूर्तिमयैर्मन्त्रैर्बहुशः परिभावितैः॥ 242 ॥  
स्नापयेत् कलशेनाथ शेषमादाय वै घटम्।  
तच्छतावर्तितं कृत्वा समूलेनाद्य मूर्तिना॥ 243 ॥  
सार्धं(10) वै देवदेवस्य मूर्ध्नि चोत्कीर्य पाठयेत्।  
 अभिषकप्रकारमाह---(11) सहाघमर्षणेनैवेत्यारभ्य जिततन्त इति वै(12) सर्वैरित्यन्तम्। यजुर्ज्ञस्तेन सेचयेदित्यत्र तेनाघमर्षणसूक्तगायत्रीभ्यामभिमन्त्रितेनैकेन कलशेनेत्यर्थः। भूयः स्वयं तथा कुम्भेरित्यत्रापि कुम्भैः पूर्ववद् हृदाद्यभिमन्त्रितैः षड्‌भिः कलशैरित्यर्थः। एवमुत्तरत्रापि ज्ञेयम्। पवित्रावर्तितैः कलशैश्चतुर्भिरित्यर्थः, " ओङ्काराद्यं पवित्रान्तं मन्त्राणां प्राक् चतुष्टयम्" (24/290) इति पूर्वोक्तत्वात्। अन्तरान्तरा वासुदेवादिमूर्तिमन्त्रकलशाभिषेकस्य मध्ये मध्ये इत्यर्थः। स्नापयेत् कलशेनाथेत्यत्रापि पवित्रमन्त्र एव बोध्यः। समूलेन मूलमन्त्रसहितेन, आद्यमूर्तिना परमन्त्रेणेत्यर्थः। तस्यादिमूर्तिविषयकत्वात् तथैव व्यवहृतः॥ 239--244 ॥  
(1. सदा--मु. अटी.।) (2.वर्जि--अ. उ.।) (3.र्धा वर्धितैः--अ.।) (4.र्ज्ञै--अ., र्ज्ञेयो न--उ.।) (5.त्तमः--बक. बख. उ.।) (6.वर्जितै--मु. अटी. अ. उ.।) (7.रेव--बक. बख. उ.।) (8.रा सह--बक. बख. अ. उ.।) (9.स्नप--मु. अटी. बक.।) (10.सार्घ्यं--अ.।)(11.सदा--अ.।) (12.सर्वानिति मूलस्थः सार्वत्रिकः पाठः, सर्वे इ--अ.।)  
जितन्त इति वै सर्वांस्ततश्चास्त्रोदकेन च॥ 244 ॥  
प्रासादं शोधयित्वा च स्नानवर्जं समाचरेत्।  
पूर्वोक्तमासनाद्यं यद् यागदानावसानिकम्(1) ॥ 245 ॥  
सदक्षिणं विशेषेण गुरौ(2) मूर्तिधरेषु(3) च।  
देवं प्रणम्य विज्ञाप्य(4) कर्मणा मनसा गिरा॥ 246 ॥  
त्वमर्चान्तर्गतो देव मया यच्छयनादिषु(5)।  
नीतोऽसि चाभिमुख्यं तु क्षन्तव्यं तन्ममाच्युत॥ 247 ॥  
एवं प्रणम्य विज्ञाप्य क्षान्त्वा निष्क्रम्य संमुखम्।  
आचम्य च बलिं दत्वा यायाद् देवगृहं ततः॥ 248 ॥  
 अथ प्रसादसंशोधनम्, स्नपनं विनाऽऽसनादिभिर्हविर्निवेदनान्तैर्भोगैर्यथाविध्यभ्यर्चनम्, कारिप्रदानम्, आचार्यादीनां दक्षिणादानम्, प्रणामम्, विज्ञापनम्, पुनः प्रणामादिकम्, " गुरुदेवाग्निविप्रेषु पृष्ठभागं न दर्शयेत्" इत्युक्तप्रकारेण भगवदभिमुखमेव बहिर्निष्क्रमणम्, द्वारावरणदेवानां यथाविधि बलिदानम्, आचमनम्, पुनर्भगवन्मन्दिरप्रवेशनं चाह--(6) ततश्चास्त्रोदकेन चेत्यारभ्य यायाद् देवगृहं तत इत्यन्तम्॥ 244--248 ॥  
(1.गुरोर्मूर्ति--मु. अटी. बक. बख. अ.।) (2.ष्वथ--मु. अटी.।) (3.संजप्य--बक., विज्ञाप्यः--अ.।) (4.यच्चानला--बक. बख.,यमर्चनादिषु--अ. उ.।) (5.ततः शास्त्रो--अ.।)  
तत्रासनादिकैर्यष्ट्‌वा(1) स्नानान्तैः पूर्ववत् प्रभुम्।  
अपीनीताम्बरैः कुम्भैर्धान्यपीठोपरि स्थितैः॥ 249 ॥  
हृन्मन्त्रपूजितैर्भूयः सलिलेन सुपूरितैः।  
सह मूर्तिधरैः प्राग्वदन्तरान्तरयोगतः॥ 250 ॥  
कार्थं (2)वै स्नानकर्माऽर्थ(3) विधिदृष्टेन कर्मणा।  
निरोदकेऽथ(4) प्रासादे पुनराराध्य पूर्ववत्॥ 251 ॥  
भोगैरासनपूर्वैस्तु सम्प्रदानान्तमच्युतम्।  
मुद्रां बद्‌ध्वा जपेन्मन्त्रं स्तुत्वा क्षान्त्वा बहिर्व्रजेत्॥ 252 ॥  
शतं सहस्रं साष्टं वा जुहुयान्मनत्‌राट् स्वयम्।  
साङ्गं सपरिवारं च संहितोच्चारयुक्तितः(5)॥ 253 ॥  
मूर्तिपैः(6) प्रणवाद्याभिर्गायत्रीभिः शतं शतम्।  
एकायनैरभिज्ञाभिः स्वकीयाभिस्तु तत्समम्॥ 254 ॥  
प्रदापयेत्(7) ततः पूर्णामृग्वेदाद्यांस्तु(8) मूर्तिपान्।  
एकायनांस्तदन्ते तु क्रमात् तान् पाठयेत् ततः॥ 255 ॥  
पूर्णात्पूर्णेति वै मन्त्रमाद्यात् पूर्णमसीति यत्।  
सनमस्केन मन्त्रेण स्वयं साङ्गेन निक्षिपेत्॥ 256 ॥  
बलिभिस्तु ततः सर्वान् भूतपूर्वांस्तु तर्पयेत्।  
प्रविश्याचम्य तदनु क्षान्त्वा देवं तु कुम्भगम्॥ 257 ॥  
पूर्ववन्मण्डलस्थं तु कुण्डस्थं तदनन्तरम्।  
भूषयेद् गुरुपूर्वांस्तु भूषणै(8) कटकादिकैः॥ 258 ॥  
गुरोर्वा गुरुपुत्रस्य यागद्रव्यं निवेदयेत्।  
बिम्बमेकायनान्तं(9) तु सर्वसाधनसंयुतम्(10)॥ 259 ॥  
दासीकर्मकरोपेतं शुद्धदेवलकान्वितम्(11)।  
 अथ चतुर्थेऽहनि कर्तव्याराधनस्नपनालङ्कारहविर्निवेदनाद्यग्निसंतर्पणपूर्णाहुतिबलिदानमहाकुम्भादिविसर्जनान्याचार्यादीनां भूषणप्रदानानि चाह---तत्रासनादिकैर्यष्ट्वेत्यादिभिः। अत्र चतुर्थेऽहनीति कण्ठरवेणानुक्तावप्यर्थपर्यालोचनया तज्ज्ञायते, अन्यथा बल्यन्तमाराधनमुक्त्वा पुनस्तदानीमेवार्चनस्नपनाद्युक्त्यसंभवात्। नन्वत्र--  
आचम्य च बलिं दत्वा यायाद् देवगृहं ततः॥  
तत्रासनादिकैर्यष्टवा स्नानान्तैः पूर्ववत् प्रभुम्॥ (25/248--249)  
इत्यव्यवधानेन प्रतिपादितस्य चतुर्थेऽहनि कर्तव्यपरत्वं वक्तुं कथं शक्यते, अतो माध्याह्निकार्चनादिपरत्वं वक्तव्यमिति चेत्, किमावयोर्विवादेन। तस्य चतुर्थेऽहनि कर्तव्यपरत्वं तदुपबृंहणयोरीश्वरपारमेश्वरयोरेव(12) निर्णीतं पश्यतु भवान्। अपनीताम्बरैः कुम्भैः पूर्वं स्नानमण्टपे दक्षिणभागे स्थापितैश्चत्वारिंशत्कलशैरित्यर्थः। भूयः सलिलेन सुपूरितैः पूर्वं पूरिते जले किञ्चित् शोषिते सति पुनः समग्रं पूरितैरित्यर्थः। प्राग्वत् प्रतिष्ठादिवसकृतस्थूलसूक्ष्माख्यस्नपनवदित्यर्थः। स्वकीयाभिरभिज्ञाभिर्वासुदेवादिमन्त्रैरित्यर्थः॥ 249--260 ॥  
(1.रिष्ट्वा--मु. अटी. बक. बख. अ..)(2.वा--मु. अटी.।) (3.र्मार्थं--अ.।) (4.धके--अ.।) (5.यत्नतः--अटी.।) (6.मूर्तीयैः--मु. अटी.।) (7.न्नतः--अ. उ.।) (8.द्यास्तु मूर्तिपाः--बक. बख.।) (9.नानां--अ. उ.।) (10.सर्वायतन--उ.।) (11. लगा--बक. बख. उ.।) (12.ईश्वरे(18/467), पारमेश्वरे(15/888) च विषयोऽयं द्रष्टव्यः।)  
शैलोत्थं पूर्ववत् कुम्भं कृत्वा धातुमयं तु वा॥ 260 ॥  
तद् द्विगोलकमानेन (1) मन्त्रबिम्बेन वै सह।  
शुभेऽन्यस्मिन् दिने यागमण्टपे(2) ह्युक्तलक्षणे॥ 261 ॥  
अधिवास्य यथान्यायं सर्वोपकरणान्वितम्।  
स्नानाद्यमखिलं ताभ्यामापाद्य च यथाविधि॥ 262 ॥  
तस्मिन् हृदादिसंयुक्ते(3) बिम्बं कुम्भे निवेश्य च।  
वस्त्रैराभरणैः पुष्पैः(4) स्वच्छं कृत्वार्घ्यपुष्पहृत्(5)॥ 263 ॥  
शनैः प्रासादपर्यन्तमारुहेद्(6) मूर्तिपैः(7) सह।  
तत्र(8) प्रागासनादींस्तु कृत्वा संक्षालनान्तिमान्(9)॥ 264 ॥  
आचरेद्(10) बीजविन्यासं सर्व वाऽऽवाहनोदितम्।  
निवेश्यानीय तं(11) मध्ये बिम्बं कुम्भसमन्वितम्॥ 265 ॥  
हृदाद्यन्तनिरुद्धेन मूलमन्त्रेण लाङ्गलिन्।  
तत्राद्यमनुसन्धानमेकं(12) कृत्वा परान्वितम्(13)॥ 266 ॥  
सामान्यलक्षणं पश्चात् (14)पूर्वोक्तं वै कलात्मकम्।  
संपूज्य वाससाच्छाद्य सुधया व्यक्ततां नयेत्॥ 267 ॥  
ततः पिण्डे तदूर्ध्वे तु साङ्गं(15) कुर्याद् यथोदितम्।  
प्रासादं स्थापयेत् पश्चात् पूर्वोद्दिष्टेन वर्त्मना॥ 268 ॥  
समालभ्यार्चयित्वा च स्नगाद्यैर्मण्डयेत्(16) ततः।  
पूर्ववत् पाठयेद् विप्रान् तत्प्रतिष्ठापने तु वै॥ 269 ॥  
संरोध्य वर्ममन्त्रं तु तत्र ध्यानधिया स्वयम्।  
पूर्णान्तमखिलं कृत्वा विधिनानेन वै पुनः॥ 270 ॥  
(17) अरोहेति तु वै साम पाठयेत् सामगांस्तु वै।  
चक्रमामलसारस्य मध्यतः सन्निवेशयेत्॥ 271 ॥  
यथाभिमतरूपं तु दिग्वक्त्रं वाऽम्बराननम्।  
स्वशक्तिवर्णदण्डस्थं(18) चण्डमार्ताण्डभास्वरम्(19) (20)॥ 272 ॥  
चक्रमन्त्रं न्यसेत् तस्मिन् वर्णाध्वानं पुरोदितम्।  
गत्यागतिप्रयोगेण प्राक् प्रमेयजलक्षणम्(21)॥ 273 ॥  
नान्यथावत्(22) पुरा ज्ञात्वा द्रव्यमूर्तित्वमागतम्(23)।  
कुर्यात् (24) ततोर्ध्वसन्धानं नान्यथा तु महामते॥ 274 ॥  
अमलं शान्तसंज्ञं वै तथा शान्तोदितोदितम्(25)।  
(26) एकमेव हि तन्मूर्ति यश्चक्रं वेत्ति तत्त्वतः॥ 275 ॥  
सोऽस्मिन् संसारचक्रे तु सर्वाश्रमनिवासिनाम्।  
सर्वधर्मरतानां च चक्रवर्तितत्वामाप्नुयात्(27)॥ 276 ॥  
(28) यच्छब्दब्रह्ममर्त्यैव(29) सिद्धमाक्षं(30) निराश्रयम्।  
अन्तर्बहिस्थं(31) सर्वेषां मोक्षदं चामलं स्मृतम्॥ 377 ॥  
(32)क्षीरोदार्णवतुल्यं यत्(33) सहस्रादित्यसन्निभम्।  
निरङ्गं तीक्ष्णधारं वै तच्छान्ताख्यं हि योगदम्(34)॥ 278 ॥  
यत्तु नानाङ्गभावेन स्वातन्त्र्यात् स्वयमेव हि।  
सर्वदिक्‌प्रसृतां(35) कृत्वा(36) स्वात्मवृत्तिं हि वर्तते॥ 279 ॥  
ईषद्वलयवन्नाभे(37) रराणामन्तरेखवत्।  
शान्तोदितं च तद्विद्धि चक्रमिच्छाप्रदं(38) च यत्॥ 280 ॥  
यच्छान्तमूर्तौ(39) संबुद्धः(40) सर्वं कृत्वाऽतिष्ठते।  
प्रवृत्तं नाभिपूर्वं तु उदिताख्यं हि(41) चक्राराट्॥ 281 ॥  
तस्मिन्नाराधितो(42) मन्त्रस्तद्वै सम्पूजितं स्मृतम्।  
जप्तं सन्तर्पितं भक्त्या सर्वेषां सर्वमृच्छति॥ 282 ॥  
एवं चाभिमतं चक्रं सर्वविघ्नक्षयङ्करम्।  
प्रतिष्ठाप्य समभ्यर्च्य तस्यैव(43) समनन्तरम्॥ 283 ॥  
त्र्यंशेन शिखरादुच्चं(44) खगराट्‌परिभूषितम्।  
संस्कृत्य(45) ध्वजदण्डं च शिखामन्त्रेण विन्यसेत्॥ 284 ॥  
ततो विविधवर्णं च किङ्किणीगणभूषितम्।  
ध्वजाग्राच्छिखरार्ध(46) च यावद्(47) दीर्घमकृत्रिमम्॥ 285 ॥  
दैर्घ्याद् द्वादशमांशेन द्विनवांशेन वा ततम्।  
कृत्वाऽस्त्रसन्निधिं तस्मिन् लाञ्छनाख्ये पुरा पटे(48)॥ 286 ॥  
निवेश्य ध्वजदण्डाग्रे गन्धाद्यैरर्चयेत् ततः।  
 अथ प्रासादोपरि कुम्भस्थापनविधानं प्रासादप्रतिष्ठाविधानं चाह--शैलोत्थं पूर्ववत् कुम्भमित्यारभ्य निवेश्य ध्वजदण्डाग्रे गन्धाद्यैरर्चयेत्तत इत्यन्तम्।  
 तत्राद्यमनुसन्धानमेकं कृत्वा परान्वितम्॥  
 सामान्यलक्षणं पश्चात् पूर्वोक्तं वै कलात्मकम्।(25/266--267) इत्यत्राद्यमनुसन्धानम्,  
 मूलमन्त्रं पुरा ध्यात्वा संशान्तब्रह्मलक्षणम्॥  
 आधारादिध्वजाग्रान्तं व्याप्तं तेनाखिलं स्मरेत्॥ (25/224--225)  
 इति पूर्वोक्तं बोध्यम्। कलात्मकं ज्ञानैश्वर्यादिषट्‌कलात्मकमित्यर्थः। इदमपि पूर्वोक्तम्--"स्थूलं षोढा शिलान्तगकम्"(49) (25/226) इति। अत्र प्रसङ्गात् " अमलं शान्तसंज्ञं वै" (25/275) इत्यारम्य " उदिताख्यं हि चक्रराट्" (25/281) इत्यन्तममल--(शान्त)--शान्तोदित--उदितभेदैश्चक्रस्य चातुर्विध्यं (50) तत्तल्लक्षणं च चप्रतिपादितम्। अत्रेश्वरपारमेश्वरयोः(51)---  
 चक्रसंस्थापने कश्चिद् विशेषः श्रूयतां द्विजाः॥  
अमूर्तं द्वादशारं तु अष्टारं षडरं तु वा।  
चक्रं संस्थापयेत् तत्र प्रासादशिखरोपरि॥  
मूर्तमङ्गणदेशे तु षोडशाष्टभुजं तु वा।  
तस्य स्थापनकाले तु तस्य संज्ञामनुं जपेत्॥  
विद्यां गदामित्याद्यां यत् पाठयेत् तद्विदो जनान्।  
(ई. सं. 18/503--506; पा. सं. 15/175--179)  
इत्यादिभिस्तन्मन्त्रपाठनाभिषेकादयः कतिचिद्विशेषाः प्रतिपादिता ग्राह्याः। एवं भगवत्प्रतिष्ठादिष्वपि तत्रैतदानुपूर्व्या(52) एव कथनेऽपि मध्ये मध्ये बहवो विशेषाः प्रतिपादिता द्रष्टव्याः॥ 260--287 ॥  
(1.बिम्बमन्त्रेण--उ..) (2.मण्डपे--बख. अ. उ.।) (3.मुक्ता--बक. बख., न्नृत्ता--अ. उ.।)(4.ष्पैश्छन्नं--अ. उ.।) (5.वत्--बक. बख. उ.।) (6.मारो--मु. अटी.।) (7.र्तिभिः--बक. उ.।) (8.प्राक् ताडना--बख. अ. उ.।) (9.कान्--बक. अ. उ., दिकान्--बख.।) (10. दुक्त--बक. बख., द्रत्न--अ. उ.।)(11.तन्मध्ये--अटी., मित्येवं--बक. बख. उ.।) (12.मेवं--मु. अटी.।) (13.त्मकम्--मु. अटी. अ. उ.।) (14.पूर्वोक्तं वै कलात्मकम्।...प्रासादं स्थापयेत् पश्चात्' नास्ति--मु. अटी.।)(15.साण्डं--बख. उ.।) (16.मण्टपे ततः--मु. अटी.।) (17.क्षुरो हरेति--बक. बख. अ.,क्षुरो भरेति--उ.।) (18.वर्णं---अ. उ.।)(19.मार्तण्‍ड--मु. बक. बख.।) (20.भासुरम्--मु. अटी.।) (21.यज्ञ--अ. उ.।) (22.वस्तुरा--अटी.।) (23.गतं विभुम्--बक. बख., मयं गतम्--अ.,गतस्य च--उ.।) (24.तदो--बक.।)(25.दितं स्मृतम्--उ.।) (26.एव--मु. अटी.।) (27.मूर्ति--मु. अटी.।) (28.यच्छक्तिर्ब्र--मु. अटी.।) (29.र्त्यव--मु. अटी.।) (30.सिद्धामाक्षान्निराश्रया(यः) --मु. अटी.) (31.श्च--अ.।) (32.क्षितिगगन--बक. बख.।) (33. च--अ.)(34.योगतः--मु. अटी.।) (35.प्रस्थितां--बक. बख. उ.।) (36.स्वाक्षाद्यैर्योऽभि--बक. बख.।) (37.वर्णाभे न--मु.।) (38.फलप्रदम्--उ.,फलप्रभम्--बक. बख. अ.।) (39.यावन्मूर्तौ च--मु. अटी.।) (40.संबन्धः--मु., संबन्धं--अ. उ.,संबद्धं--बख.,संवर्ध्यं--बक.।) (41. तु--बक. बख.।) (42.ते मन्त्रं त--अ.।)(43.तथैव--अटी. अ., ततोऽस्त्रं--बक. बख. उ.।) (44.च शिखादूर्ध्वं--अ. उ.।) (45.संस्थाप्य--बक.।) (46.राग्रं तु--अ., रार्धं तु--उ.।) (47.यथा--अ.।) (48.पदे--बक.।)(50.तल्ल--अ. ।) (51.पारमेश्वरे(15/975--979) एतदभिप्रायकाः श्लोका द्रष्टव्याः आनुपूर्वी तत्र नास्ति।)(52.\`तत्र' नास्ति--अ.।)  
स्वयंकृतानां बिम्बानां मयेदं संप्रकाशितम्॥ 287 ॥  
प्रतिष्ठापनमब्जाक्ष स्वतन्त्रेष्वयनेषु(1) च।  
साङ्कर्येण विना त्वेवं कृतं भवति सिद्धिदम्॥ 288 ॥  
अन्यथाऽसिद्धिदं विद्धि नृणां व्यमित्रयाजिनाम्।  
 स्वयं कल्पितबिम्बानामेवं प्रतिष्ठादिकमुक्तम्। स्वयंव्यक्तादिष्वप्येवमेव मन्त्रतन्त्रबिम्बाद्यसाङ्कर्येणार्चनादिकं सिद्धिदम्, अन्यथा दोषावहमित्याह--स्वयं कृतानामिति द्वाभ्याम्॥ 287--289 ॥  
(1.ष्वितरे--बक. बख., षु नयेषु--उ.।)  
एकस्मिन्नासने (2) स्थाने चतुस्त्रिद्व्यादिमूर्तिना(3)॥ 289 ॥  
व्यक्तीभूतं यथा लोके लोकानुग्रहकाम्यया।  
स्वयं नानास्वरूपेण स्वर्गादौ स्थापनं तथा॥ 290 ॥  
न कार्यं मनुजैर्वर्णधर्मज्ञैर्नैकभावनैः(4)।  
तथा वै समबुद्धिस्थैः(5) कृपया संप्रवर्तकैः॥ 291 ॥  
कियाभेदरतैः शुद्धैर्नानाविबुधयाजकैः(6)।  
प्रणवैकप्रलापस्थै(7) शान्तचित्तैरमत्सरैः॥ 292 ॥  
मन्त्रमुद्राक्रमध्यानसम्भूतिलयलक्षकैः।  
तथा तत्संकरोत्पन्नदोषाणां(8) ध्वंसनक्षमैः॥ 293 ॥  
प्रस्थापितस्तु(9) वै सम्यग्(10) ज्ञानमूर्तिर्जगद्‌गुरुः(11)।  
 लोके एकस्मिन् स्थाने एकस्मिन्नेवासने(12) चतुस्त्रिद्व्यादिरूपेण यथा भगवान् स्वयं व्यक्तीभूतस्तथा सामान्यैर्मनुजैः स्था(प) नं (न) कार्यम्, अपि तु समबुद्धिस्थत्वादिविशिष्टैर्विशेषाधिकारिभिस्तथा स्थापनं (13) कार्यमित्याह--एकस्मिन्निति पञ्चभिः ॥ 189--194 ॥  
(2.स्थानं--अटी.।) (3.र्तिषु--अ.।)(4.वकैः--बक. बख., वगैः--अ.।) (5.सह--बक.।) (6.राज--मु. अटी.।) (7.लोप--अ.) (8.तत्साङ्क--बक., तत्साग--अ. उ.।) (9.प्रस्तावि--अटी.।) (10.तेन--अ.।) (11.त्प्रभुः--बक. बख. अ. उ.।)(12.स्मिन्नासने--अ.।) (13.न कार्य--अ.।)  
भिन्नमन्त्रक्रियारूपं(1) न कुर्यात् तदपेक्षया॥ 294 ॥  
साधारमालयं पीठं(2) भवाख्यं विभवात्मनाम्।  
देवानां मर्त्यधर्मस्थैः प्रतिष्ठायज्ञकर्मणि॥ 295 ॥  
(3) संसारदेवतानां च स्थापितानां तु वै पुरा(4)।  
कृत्वा तु भगवद्बिम्बमालये वा तदासने॥ 296 ॥  
निवेशयति यो मोहाद् बिम्बेन सह तस्य वै।  
जायते च भयं घोरमिहामुष्मिकदोषदम्॥ 297 ॥  
नाप्नोत्याराधकानां तु सकाशादर्चनं परम्।  
यथा बिम्बं तथा कर्ता नाप्नुयादुत्तमं फलम्॥ 298 ॥  
 विभवदेवानां प्रतिष्ठायज्ञे आधारालयपीठादिषूक्तक्रमं विना केवलमर्त्यधर्मस्थैः सह स्वेच्छया विभिन्नमन्त्रतन्त्रलक्षणानि न कुर्यादिति, पूर्वं प्रतिष्ठितानां देवानामालये तदासने वा तेन बिम्बेन सह पुनस्तत्समभगवद्बिम्बान्तरस्थापनं दोषावहमिति चाह--भिन्नमन्त्रक्रियारूपमित्यारभ्य नाप्नुयादुत्तमं फलमित्यन्तम्॥ 294--298 ॥  
(1.स भिन्नमन्त्रूपस्तु--उ.।) (2.भावाख्य--उ.।) (3.रथस्य--बक. बख., तदेक--अ.।) (4.पुनः--बक.।)  
अर्चायामधिके पीठे ह्यपेक्षालक्षणोज्झिते(1) (2)।  
सकृद्विभवदेवानां स्थापनं न विरोधकृत्॥ 299 ॥  
नान्यकाले न चान्यस्य नान्यमूर्तिनिवेशनम्।  
विहितं भगवत्पीठे निविष्टव्यत्ययं(3) विना॥ 300 ॥  
 एकस्मिन् पीठे विभवदेवानां सकृत् स्थापनमविरुद्धम्, पुनरन्यकाले स्थापानम् अन्यस्य स्थापनम् अन्यमूर्तिस्थापनं च न विहितमित्याह--अर्चायामिति द्वाभ्याम्। व्यत्ययं विनेत्यनेन पूर्वं स्थापनकाले स्थानादिव्यत्यतये पुनर्यथाक्रमस्थापनं विहितमित्युक्तं भवति॥ 299--300 ॥  
(1.\`ह्यपेक्षा....भगत्पीठे' नास्ति--बक.।) (2.फलमुत्थिते--अ.।) (3.विनष्ट--मु. अटी.।)  
यथा भवोपकरणदेवानां मण्डलेऽचेनम्।  
विहितं न तथा पीठे ह्येकस्मिन् सन्निवेशनम्॥ 301 ॥  
 पूर्वोक्तचतुर्विंशतिभवोपकरणदेवतानां तु सर्वासामप्येकस्मिन्नेव मण्डले पूर्वं यथा संनिवेशनमुक्तम्, तथैकस्मिन्नेव पीठे संनिवेशनं न विहितमित्याह--यथेति॥ 301 ॥  
भिन्नक्रमोऽपि(4) यः कुर्यात् पृथग् वा पिण्डिकोपरि।  
वामदक्षिणयोरेवं (5)देवानामप्रदक्षिणम्॥ 302 ॥  
सदक्षिणस्य वै तेन प्रतिष्ठाख्यमखस्य च।  
निहिता(6) चोन्नता कीर्ति(7) स्तेनाथ स्वयमेव हि॥ 303 ॥  
प्राक्स्थितस्याधिकं मानाद् दक्षिणेनोर्जहानिकृत्(8)(9)।  
शस्तमद्यतनस्यैव प्राक्‌स्थितं यत् ततोऽधिकम्॥ 304 ॥  
नेच्छत्यन्योन्यसाम्यं(10) तु स्थानवृत्तिं(11) धनैः सह।  
उन्नतासनसंस्थोऽपि(12) मानहीनस्तु सर्वदा॥ 305 ॥  
मानहीनस्तु(13) कर्तॄणां कुर्यात् सुतसुखक्षयम्।  
बिम्बस्य बिम्बकर्तुर्वै देहितां स्थापकस्य च॥ 306 ॥  
वामकृत्स्थापनं(14) वामे सममूनं तु वाधिकम्।  
एवं ज्ञात्वा यथाशक्ति पृथक् कुर्यान्निवेशनम्॥ 307 ॥  
सिद्धये चापवर्गार्थमर्चना देवतालये।  
 सर्वप्रकारैरपि बिम्बानां पृथङ् निवेशनमेव कार्यमित्याह--भिन्नेत्यादिभिः(14) ॥ 302--308 ॥  
(4.क्रमेऽपि--मु. अटी.।) (5. देवतानां--बक. अ.।) (6.निहता--अ. उ.।) (7.र्तिः स्वे--अ.।) (8.नोत्सवं सकृत्--अ.।) (9.सकृत्--बक.।) (10.सामं--मु. अटी. बक.,) (11.वृद्धिं--बक. बख. अ. उ.।) (12.संख्यादि--मु. अटी.।) (13.कर्तृत्वे--बक. बख. (14.यद्वा--मु. अटी.।)(15. इतः परं म. पुस्तके ग्रन्थपातो दृश्यते, किन्तु अ. पुस्तकस्थाऽऽनुपूर्वी नैव खण्डिता तत्रापि।)  
प्रतोली साङ्गानं(1) चैव जगती देवमन्दिरम्॥ 308 ॥  
सपीठं भगवद्बिम्बं भक्तानां यत्र युज्यते।  
सम्यक् प्रदक्षिणीकर्तुं(2) बलिधूपपुरः सरम्॥ 309 ॥  
श्वेतद्वीपसमं विद्धि देवतायतनं तु तत्।  
सन्निवेशस्त्वयं(3) मुख्यस्त्वमुख्यस्त्वपरो हि यः॥ 310 ॥  
मुख्यात् पूर्णफलप्राप्तिर्मुख्याभासात् तथाविधा।  
 प्रतोल्यादिभिः सहितं भगवन्मन्दिरं सपीठं भगवद्बिम्बं च यत्र प्रदक्षिणीकर्तुं योग्यं भवति, तत्स्थानस्य श्वेतद्वीपसदृशमुख्यत्वम्, तत्प्रदक्षिणानवकाशस्थानस्यामुख्यत्वं चाह--प्रतोलीति त्रिभिः॥ 308--311 ॥  
सम्यक्‌स्थास्त्वादिदेवीया(4) मूर्तयो या पुरोदिताः॥ 311 ॥  
स्थलं(5) विना न चैवार्च्या नित्यं विप्रैस्तु बिम्बगाः।  
गृहे(6) पीठगता बिम्बे पुनस्ताः पत्रगा बहिः॥ 312 ॥  
(7) सदैव तैः समाराध्या भूतयेऽपि हि(8) मुक्तये।  
 ब्राह्मणैः पूर्वोक्तपरवासुदेवीयमूर्तीनां स्वगृहे मण्डलं विना बिम्बेष्वर्चनं कार्यमिति, मण्डले तदर्चनस्थानविभागादिकं चाह--सम्यक्‌स्था इति द्वाभ्याम्। एव च ब्राह्मणैरालये तद्बिम्बार्चनं कार्यमित्युक्तं भवति॥ 311--313 ॥  
(1.नागार--मु.।) (2.प्रदक्षिणीकृत्य--मु. अटी., प्रमाणीकर्तुं तु-- अ. उ.।) (3.शः स्वयं मुख्यः अ--मु. अटी. बख.।) (4.प्तिस्त्वमुख्यात् स्यात्--बक. बख.।)(5.स्थाप्या--मु. अटी.।) (6.गृहे स्थलं विना नार्च्या--बक. बख. अ. उ.।) (7.बिम्बे बक., शृङ्गे--बख. उ.।) (8.या शस्ता पात्रगा--बक. बख., पुरस्तात् पत्रगा--अ.।)  
(9.सदेवतैः--अ. उ.।) (10.विमु--उ.।) (11.हनेऽवाहने--मु. अटी.।) (12.च--उ.।)

सवाहनाऽवाहना(9)(10) वा बहिर्वा स्वगृहान्तरे॥ 313 ॥  
नार्चनीया नृपाद्यैस्ता(11) बिम्बे वै (12) मण्डलादृते।  
 क्षत्रियाद्यैस्तूभयत्रापि मण्डल एवार्चनं कार्यम्, न बिम्ब इत्याह--सवाहनेति ॥ 313--314 ॥  
(9.सदेवतैः--अ. उ.।) (10.विमु--उ.।) (11.हनेऽवाहने--मु. अटी.।) (12.च--उ.।)  
सुपर्णसंस्थिताः सर्वा(1) बिम्बे वै ब्राह्मणैर्नृपैः॥ 314 ॥  
स्वगृहादौ च सर्वत्र पूजनीयाः सदैव हि।  
एवमन्यास्तु वैश्यान्तैः सत्तमैरखिलास्तु(2) याः॥ 315 ॥  
सह शक्तीशभेदैस्तु न शक्तीशस्त्ववाहनः।  
 ब्राह्मणैः क्षत्रियैश्च सुपर्णारूढा मूर्तयः स्वगृहेऽन्यत्र वा बिम्बेष्वेवसर्वत्रार्चनीया इत्याह--सुपर्णेति॥ 314--315 ॥  
(1.सर्वे बिम्बाः--मु. अटी.।)(2.सत्तमाः--सक--बक., सोत्तमैर्बहु--अ.।)  
(3)बिम्बगो ब्राह्मणाद्यैश्च नित्यमर्च्यः पृथग् विना॥ 316 ॥  
स्वाश्रमे बन्धुवर्गस्य मध्यस्थो ह्यनिशं तु वै।  
 एवं गरुडतार्क्ष्यारूढमूर्तयो विभवमूर्तिभेदैः सह ब्रह्मक्षत्रियवैश्यैर्बिम्बेष्वेवसर्वत्रार्चनीयाः। किन्तु वाहनारूढं विना केवलशक्तीशबिम्बं गृहे ब्राह्मणादिभिर्नार्च्यमिति चाह--एवमिति सार्धेन॥ 315--316 ॥  
(3.बिम्बे--अ. उ.।)  
अविनासौम्यरूपेण अव्युत्पन्नजनस्य च॥ 317 ॥  
दृग्गते भगवद्वक्त्रे कार्ये त्रैलोक्यभीतिदे।  
यच्छन्ति शुभमात्रार्थाश्चित्रस्थाश्चाशुभं(4) गृहे॥ 318 ॥  
बहिष्कृता(5) विशेषेण हर्म्यप्रासादभूमिषु।  
आढ्यैर्भोगपदस्थैस्तु साम्प्रतं सिद्धिलालसैःष॥ 319 ॥  
निष्प्रभत्वान्न मृच्छैली कार्या दारुमयी(6) गृहे।  
ऋते सांन्यासिकैः सान्तैः शस्वन्मोक्षपरायणैः॥ 320 ॥  
तदुत्थाश्च बहिः सर्वैः कार्यास्तासु तदैव हि।  
जनयन्ति महादीप्तिं(7) चन्द्रसूर्यादयोऽनिशम्(8)॥ 321 ॥  
 गृहे सौम्यरूपं विनोग्ररूपबिम्बस्यानर्च्यत्वम्, तथैव चित्रलोहमयबिम्बं विना शैलमृद्‌दारुमयबिम्बस्यापि गृहस्थैरनर्च्यत्वम्, तस्य(9) हेतुं चाह--स्वाश्रम(10) इत्यारभ्य चन्द्रसूर्यादयोऽनिशमित्यन्तम्॥ 317--321 ॥  
(4.धातूत्थाश्चित्रस्थाश्च शुभं--अ. उ., यात्रार्था--बक. बख.।)(5.पङ्‌क्तिद्वयं नास्ति--अ.।) (6.मयैर्गृहे--बक. बख. उ.।) (7.सुदीप्तं च--बक. बख.।) (8.सूर्योदये--अटी.।) (9.तत्र--म.।) (10.आश्रम--म.।)  
आ चैकमूर्तेः सर्वासां मूर्तीनां तु महामते।  
तथा मूर्त्यन्तराणां च प्रादुर्भावगणस्य च॥ 322 ॥  
प्रादुर्भावान्तराणां तु स्थितानां यत्र कुत्रचित्।  
सर्वेषां सर्वदा तेषां हित आराधनाय च॥ 323 ॥  
प्रणवः(1) पीठपूजार्थं नमस्कारपदान्वितः(2)।  
प्रसिद्धं चातुरात्मीयसंज्ञामन्त्रचतुष्टयम्(3)॥ 324 ॥  
अर्चने सजितन्तं तु विना मन्त्रेण योऽन्यथा।  
करोति पूजनं मूढश्चलबिम्बगणस्य च॥ 325 ॥  
गृहे वाऽज्ञातमन्त्रस्य दोषस्तस्य प्रजायते।  
 अथ यत्र कुत्र वा पुण्यक्षेत्रादिषु स्वयंव्यक्तादिरूपेण स्थितानां परव्यूहविभवबिम्बानां सामान्यतः प्रणवेन वासुदेवादिसंज्ञामन्त्र चतुष्टयेन वा जितन्ताख्यमन्त्रेण वाऽर्च्यत्वं मन्त्रं विनाऽर्चने प्रत्यवायं चाह--आ चेति सार्धैश्चतुर्भिः।(4)तुर्भिः। एकमूर्तेः परवासुदेवस्य, सर्वासां मूर्तीनां व्यूहवासुदेवादिमूर्तीनाम्, मूर्त्यन्तराणां केशवादीनाम्,प्रादुर्भावगणस्य पद्मनाभादिविभवावतारगणस्य, प्रादुर्भावान्तराणां विभवान्तराणामित्यर्थः। तद्विवरणं तु नवमपरिच्छेदे विचारितं द्रष्टव्यम्॥ 322--326 ॥  
(1.वं--बक. बख.।) (2.न्वितम्--बक. बख.।) (3.यं--मु. अटी. अ.)(4.स्त्रिभिः-अ.।)  
विना सामान्यमन्त्रैर्यश्चलबिम्बगतस्य च॥ 326 ॥  
कुर्याद् वाशेषमन्त्रेण विशेषाख्यस्य चार्चनम्।  
तदुत्थमाचिरेणैव शबलं तस्य दोषकृत्॥ 327 ॥  
ज्ञात्वैवं सावधानेन क्रियासक्तेन सर्वदा(5)।  
भवितव्यं विशेषाद् दैगृहाश्रमपरेण तु॥ 328 ॥  
 गृहे चलबिम्बानां प्रणवाष्टाक्षरादिम(न्त्राः? न्त्रैः) नानातत्तन्मूर्तिविशेषमन्त्रैरर्चननिषेधमाह-(6) विनेति सार्धद्वाभ्याम्। सामान्यमन्त्रैर्व्यापकमन्त्रैरित्यर्थः। प्रणवाष्टाक्षरद्वादशाक्षर--ष़डक्षर---जितन्ताख्यमन्त्रैरिति यावत्, एषां सर्वमूर्तिसाधारण्यात्॥ 326--328 ॥  
(5.सर्वथा--मु. अटी.) (6.रर्चा--अ.।)  
क्ष्माभङ्गाद्येषु दोषेषु धअवजान्तेष्वेवमेव हि।  
उपोद्धारे प्रयोक्तव्यं प्रणवाद्यं च पञ्चकम्॥ 329 ॥  
होमार्चनविधानेषु सृष्टिसंहारकर्मणि।  
ध्वजाद्यमुद्धरेत् सर्वमवनीचलने सति॥ 330 ॥  
आधारोपलपर्यन्तं सन्निवेश्यं(1) तथा(2) पुनः।  
चक्रपासादभङ्गेषु सोर्ध्वे बिम्बं महामते॥ 331 ॥  
पीठभङ्गे तु वै बिम्बं बिम्बभङ्गे तदैव(3) हि।  
यद्यदिच्छति चोद्धर्तुं(4) तत्तदादौ तु संयजेत्॥ 332 ॥  
मध्वाज्यगुग्गुलुक्षीरदधिलाजादिभिः क्रमात्।  
सन्तर्प्य तिलहोमैस्तु(5) सहस्रशतसंख्यया॥ 333 ॥  
मन्त्रौघं हृदयात् तस्मिन् समुच्चार्य विनिक्षिपेत्।  
जालवद्(6) भासुराकारं तत्र चिच्छक्तयोऽखिलाः॥ 334 ॥  
विशन्ति पूर्वसंरुद्धा मन्त्रौघं पुनराहरेत्।  
पाठयेदृङ्‌मयान् सर्वानुत्तिष्ठेत्यथ तद्विदः॥ 335 ॥  
कर्म्मारम्भे तदन्ते वै परमां प्रकृतिं त्विति।  
चतुर्भिरनिरुद्धाद्यैः(7) संज्ञामन्त्रैः पृथक् पृथक्॥ 336 ॥  
कृत्वा होमं च तदनु तत्संज्ञार्णैर्विलोमतः।  
प्रणवाद्यन्तगैः सर्वैः प्राग्वदष्टासु दिक्षु च॥ 337 ॥  
(8)प्रासादस्य तु(9) होतव्यं गायत्रीभिस्तथैव च।  
वासुदेवाद्यभिज्ञाभिर्होमान्ते त्वथ तैः सह॥ 338 ॥  
न्यासं वाहनमन्त्रेण साङ्गं कृत्वात्मना (10)पुरा।  
वाहनानां तथा चैव ब्रह्मैव(11) संस्पृशेदथ॥ 339 ॥  
(12)सञ्चाल्य हृदयेनैवं(13) जपन्नस्त्रमथोद्वरेत्।  
विमाने वा रथे कृत्वा ह्यगाधेऽम्भसि निक्षिपेत्॥ 340 ॥  
जपेत्(14) संज्ञामनुं पश्चात् (15) प्रायश्चित्तार्थमेव हि(16)।  
सहस्रमेकमर्धं तद्धोतव्यं सर्वशान्तये॥ 341 ॥  
पूर्ववत्(17) तोषयेत् सर्वान् काञ्चनाद्यैः स्वशक्तितः(18)।  
तर्पयेदन्नपानाद्यैः(19) सर्वानाचार्यपूर्वकान्॥ 342 ॥  
वाच्यं तैर्द्वादशार्णेन(20) ह्यच्छिद्रं हृष्टमानसैः।  
भूयः संस्थापनं कुर्यादुद्‌धृतस्य कृतस्य(21) च॥ 343 ॥  
सामान्यलक्षणैर्मन्त्रैश्चतुर्मूर्तिमयैः सदा(22)।  
गुरुः सप्रणवेनैव यः सम्यग् भगवन्मयः। 344 ॥  
यतः सप्रणवादन्यश्चातुरात्म्यं(23) च विद्यते।  
मन्त्रो वा देवतारूपस्तत्त्वतो ब्रह्मवेदिनाम्(24)॥ 345 ॥  
प्रपञ्चः प्रणवो मन्त्रो देवस्य चतुरात्मनः।  
 अथ क्ष्माभङ्गादिदोषसंभवे प्रासादपीठबिम्बादीनां जीर्णोद्धारविधानमाह---क्ष्माङ्गाद्येषु दोषेष्वित्यारभ्य देवस्य चतुरात्मन इत्यन्तम्। प्रणवाद्यं पञ्चकंप्रणवाष्टाक्षरादिव्यापकमन्त्रपञ्चकमित्यर्थः। अथवा पूर्वोक्तं वासुदेवादिसंज्ञामन्त्रजितन्ताख्यपञ्चकमित्यर्थः। अत्र जालवदित्यनेन यथा वनमध्ये मृगग्रहणार्थं जालप्रसारेण कृते सर्वे मृगास्तत्र प्रविशन्ति, तद्वत् स्वहृदयाद् बिम्बादिषु मन्त्रप्रसारणे कृते तत्रत्या मन्त्राः सर्वेऽपि तत्र प्रविशन्तीति भावो बोद्ध्यते। अगाधेऽम्भसि निक्षिपेदितिमानुषबिम्बविषयम्, स्वयंव्यक्तादिबिम्बानां स्रवाथा संधेयत्वोक्त्या(25)ह्यपरित्याज्यत्वात्। अत्र बहवो विचारा(26) ईश्वरपारमेश्वरादिषूपबृंहिता द्रष्टव्याः॥ 329---343 ॥  
(1.तन्निवेश्यं--मु. अटी.।) (2.यथा--बक. (3.तदेव--मु. अटी., तथैव--अ.)(4.चेद्ध--मु. अटी.।) (5.होमेन--बक. बख. अ. उ.।) (6.नाल--मु.।) (7.द्यैस्तैस्तैर्म--मु. अटी.।) (8.प्राङ्कणस्य--बक. बख., प्राग्वत् तस्य--अ.।) (9.च--बख. अ. उ.।) (10.तदा--मु. अटी.।) (11.ब्रह्मैवं संस्मृशे--मु, ब्राह्मे वा सवृषैरथ--अ. उ.।)(12.संस्थाप्य--अ., संक्षाल्य--उ.।) (13.नैव--अ. उ.।) (14.नारसिंहं जपेत्--बक. बख. अ. उ.।)(15.सर्वं--अ.।) (16.च--मु. अटी.।) (17.दृक्ष--बक. बख., द्दक्ष--अ. उ.।) (18.क्तिभिः--बक. बख. अ. उ.।) (19.द्यैद्विजाना--अ.।) (20.तद् द्वा--मु. अटी.।)(21.च पूर्ववत्--बक. बख. अ.।) (22.सह--मु. अटी.।) (23.त्म्यान्न--अ. उ.।) (24.वादिनाम्--अटी., वेदिना--उ.।)(25.त्बक्त्या सर्वथा--अ.।)(26.ईश्वरेऽष्टादशेऽध्वयाये पारमेश्वरे च पञ्चदशेऽध्याये विशेषा एते द्रष्टव्याः।)  
एवं ज्ञात्वा पुरा कर्म स्थापनोत्थापनान्तिकम्(1) ॥ 346 ॥  
विधिवद् यागपूर्वं तु (2) बिम्बसञ्चालनं विना।  
यो दिव्यायतनादीनां भक्त्या भूयः(3) भासं च पिण्डिकाम्॥ 347 ॥  
ध्वजं वा (4) मन्दिरं शुभ्रं पीठं(5) भासं च पिण्डिकाम्।  
सल्लोहशैलकाष्ठोत्थैः पद्माद्यैरूर्ध्वतोऽङ्किताम्॥ 348 ॥  
एकानेकदलैश्चैव(6) बद्धैरायसपूर्वकैः।  
सुबद्धां सूर्यसोमाग्निप्रभाढ्यां(7) सुमनोरमाम्॥ 349 ॥  
स लोके शाश्वतीं कीर्ति स्थापयित्वा कुलैः सह।  
स्थानं सायुज्यतापूर्वमन्ते(8) नूनमवाप्नुयात्॥ 350 ॥  
एवं शास्त्रज्ञानपूर्वकं प्रतिष्ठाजीर्णोद्धारादिकर्तुः फलमाह--एवमिति सार्धैश्चतुर्भिः॥ 346--350 ॥  
(1.गम्--मु. अटी.।) (2.बिम्बं--मु. अटी. बक. बख.।) (3.समेति--अ.।) (4.सुम--बक. बख. उ.।) (5.ठभा--बक. बख. अ. उ.।) (6.एकाद्यनेकदलजाम्बरा--बक. बख. उ., दलजां बन्धैरा--अ.।)(7.भाभ्यां--मु. अटी.।)  
नानारत्नप्रभाढ्यानि लाच्छानन्यङ्गदानि च।  
निर्मितानि सुवर्णाद्यैर्विभोः संयोजयन्ति ये॥ 351 ॥  
(1) ते धौतकल्मषाः सर्वे देहमासाद्य (2) पावनम्।  
सम्यग् ज्ञानेन युज्यन्ते भवं(3) नायान्ति येन च॥ 352 ॥  
आत्मनश्चोपकाराय सर्वदुः खनिवृत्तये।  
अङ्गुष्ठाग्राच्च गुल्फान्तमाजान्वंसावधीह वा॥ 353 ॥  
मणिमुक्ताप्रवालाढ्यकवचं(4) काञ्चनादिकम्।  
यः क्षिपत्यतिभक्त्या वै स्वशक्त्यार्चागतेऽच्युते(5)॥ 354 ॥  
स याति परमं स्थानं सपुत्रपशुबान्धवः।  
भगवते नानामणिमयभूषणरत्नकवचादिसमर्पणकर्तुः फलमाह--नानेत्यादिभिः॥ 351--355 ॥  
(1.पूर्वं देहान्ते नूनमाप्न--मु. अटी.।) (2.इत आरभ्य समाप्तिपर्यन्तं मध्ये मध्येऽक्षरच्युतिर्दृश्यते--अ.।)(3.निष्कलम्--बक. बख.।) (4.भवमायान्वति ये च न--अ.।)  
लग्नं यद्भगवन्मूर्तावङ्गदं नूपुरादिकम्॥ 355 ॥  
वियोजयति यो मोहात् तस्य वीचौ स्थिरा स्थितिः।  
भगवद्‌भूषणापहर्तुः फलमाह---लग्नमिति॥ 355--356 ॥  
यः पञ्चकालसक्तानां विप्राणामधिकारिणाम्॥ 356 ॥  
पञ्चरात्रविदां(6) चैव द्विजानां(7) सिद्धिकाङ्क्षिणाम्।  
अथ(8) योऽच्छिन्नशाखानां नारायणरतात्मनाम्॥ 357 ॥  
तपस्विनां वा व्रतिनां स्नातकब्रह्मचारिणाम्।  
भक्तानामथवाऽन्येषां(9) मार्जनादौ(10) रतात्मनाम्॥ 358 ॥  
प्रीतये परमेशाय कृत्वा सम्यक् (11) प्रयच्छति।  
शालाद्यायतनोपेतमश्मपक्वेष्टकान्वितम्॥ 359 ॥  
ग्राम्यैर्धान्यैस्तथारण्यैः पूर्णं सद्‌वृत्तिसंयुतम्(12)(13)।  
वणिक्कुटुम्बभृतकरक्षापालैः समन्वितम्॥ 360 ॥  
(14)सोऽनन्तं(15) फलमाप्नोति कालमाचन्द्रतारकम्।  
संस्थितिं शाश्वतीं(16) लोके प्राप्नुयादक्षयं यशः॥ 361 ॥  
भागवतानामग्रहारादिप्रदातुः फलमाह--य इत्यादिभिः॥ 356--361 ॥  
(5.लाढ्यं--बक. बख. उ., लानां--उ.।) (6.क्त्यार्च्याग--मु. अटी., क्त्याऽर्चार्चिते--अ.।) (7.काल--बक.।) (8.भक्तानां--बक. बख.।) (9.योऽर्चन--अटी.।) (10.षाम--बक. अ., षां संमार्जन--उ.।) (11.नादिर--बक. बख.।) (12.प्रयत्नतः--अ.।)(13.सम्प्रति--मु अटी. बक. बख.।) (14.संकुलम्---बक. बख.।) (15.पङ्‌क्तित्रयं नास्ति अ.।) (16.नन्त--बक. बख. उ.।)  
भोगोपभोगिनीं भद्रां रम्यां पूर्वोक्तलक्षणाम्।  
यागनिष्पत्तये कुर्याद् योऽग्रतः पीठसन्निधेः॥ 362 ॥  
बहिराराधनार्थं वा कर्मिणां ब्रह्मयाजिनाम्(1)  
(2) मनुष्यपितृदेवाख्यान्मुच्यते स ऋणत्रयात्॥ 363 ॥  
मध्यतो गरुडाक्रान्तं सचक्राम्बुरुहाङ्कितम्(3)।  
तुर्याश्रमथवा वृत्तं कुण्डवत्पदवीयुतम्॥ 364 ॥  
बलिपीठं बहिः कुर्याद्(4) भक्त्या यस्त्वच्युतालये।  
स याति(5) चाच्युतं स्थानं विमानै(6) रिन्दुवर्चसैः॥ 365 ॥  
यः (7) सप्राकारमारामं सम्प्रयच्छति वै विभोः।  
नानापुषअपफलोपेतं वापीद्रुम(8) समाकुलम्॥ 366 ॥  
साब्जतोयाशयोपेतं(9) मारङ्गखसमन्वितम्।  
स नन्दनवने भोगात् भुक्त्वा यात्यच्युतालयम्॥ 367 ॥  
क्षोणीं यः सस्यसम्पूर्णां युक्तां वा(10) गन्धशालिना।  
केदारं जलपातैस्तु परिच्छन्नं समन्ततः॥ 368 ॥  
(11)संयच्छति जगद्योनेः कालमासाद्य शाश्वतम्।  
स यायात् सुसितद्वीपं तत्रास्ते भगवानिव(12)॥ 369 ॥  
स्नानोपभोगमन्त्रार्थं सवृषेन्द्रं तु गोगणम्।  
समर्चयित्वा(13)योऽर्चां वै वैष्णवीं प्रतिपादयेत्॥ 370 ॥  
सोऽचिरान्मुक्तदोषस्तु विष्णुलोकं प्रयाति(14) च।  
गजं रथं वराश्वं च दीपस्थालीं(15) सुलक्षणाम्॥ 371 ॥  
व्यजनं चामरं छत्रं वादित्रं गणिकागणम्।  
शुभवस्त्राणि नेत्राणि दिव्यान्याभरणानि च॥ 372 ॥  
वितानं वैजयन्तीं च चित्रपत्रलतागणम्(16)।  
सुस्वरामुपघण्टां(17) च धूपस्थालीं सुलक्षणाम्॥ 373 ॥  
भृङ्गारं दर्पणं तोयकुम्भं गन्धोपलं महत्।  
पूर्वो द्दिष्टानि चान्यानि धान्यानि विविधानि च॥ 374 ॥  
यो ददाति हरेर्भक्त्या स तल्लोकमवाप्नुयात्।  
(18)ईक्षमाणं विभोर्वक्त्रं वहन्तं दीपभाजनम्॥ 375 ॥  
महान्तमथवा दीपं(19) यन्त्रं कूर्मादिरूपधृकम्(20)।  
शरयज्ञासनस्थं च चित्रसम्पुटभूषितम्॥ 376 ॥  
सच्छास्त्रपीठं (21) विविधं श्रद्धया यो महामते।  
ददाति देवदेवस्य स(22) तत्स्थानं (23) प्रयाति च॥ 377 ॥  
 भद्रपीठबलिपीठग्रामारामक्षेत्रगोगजरथाश्वादीनां दीपस्थाल्यादिपूजोपकरणानां च समर्पणफलान्याह--भोगोपयोगिनीमित्यादिभिः॥ 362--377 ॥  
(1.चारिणाम्--मु. अटी., वादिनाम्--बक. )(2.पङ्‌क्तिरेषा न दृश्यते--अ., ऋषिदेवपितृभ्यश्च--बक. बख.।) (3.न्वितम्--अ.।) (4.दग्रतस्त्व--अ.।) (5.शाश्वतं--मु. अटी.।)(6.नैः शुभ्र--बक. नैः सूर्य--बक.।) (7.सप्रकार--मु. अटी.।) (8.लता--अ.।) (9.तमपवर्च--बक.।) (10. प्रचय--बक. बख.,उ.।) (11. स ग--बक. बख.।) (12.निति--अटी.।) (13.योऽर्चेद्वै--बक. देवेशं वैष्णवं--मु. अटी.।)(14.प्रयास्यति--अ.।) (15.स्थानं....णम्--अ. उ.।) (16.गृहम्--अटी.।) (17.रान् धूपघण्टांश्च--अ. उ.।) (18.पङ्‌क्तिद्वयं नास्ति--अ.।) (19.धूपं--बख.।) (20.धूत्‌--मु. अटी.।) (21.ठसहितं--बक. ।) (22. परस्थानं--बक. बख.।) (23.प्रयच्छति--बख.।)  
पुरस्कृत्य जगद्योनिं यद्यद् भक्त्या प्रदीयते।  
तदाराधनसक्तानां तत्तदक्षय्य(1) तामियात्॥ 378 ॥  
इति सम्बोधितो(2) विप्रा लोक(3) धर्मव्यवस्थिताः।  
लाङ्गली देवदेवेन सर्वानुग्रहकाम्यया॥ 379 ॥  
मया प्राप्तं जगद्धातुः प्रसादान्मोक्षसिद्धये।  
यथावदथ सर्वेषामग्रतः प्रकटीकृतम्॥ 380 ॥  
परं पापहरं पुण्यं पावनं सिद्धिद्वितदम्(4)।  
इदं भव्याशयानां च वक्तव्यं भावडितात्मनाम्॥ 381 ॥  
भक्तानामप्रमत्तानां पुण्डरीकाक्षसेविनाम्।  
(5)(6)यज्ञापवर्गसत्कीर्तिसाधुसङ्गाभिलाषिणाम्(7)॥ 382 ॥  
(8) भोगेप्सूनामभक्तानां(9) (10)वाक्छलादिरतात्मनाम्।  
(11) अन्यायेनोपसन्नानां नास्तिकानां विशेषतः॥ 383 ॥  
यो गोपायत्ययोग्यानां योग्यानां संप्रयच्छति।  
(12) इममर्थं स मान्यो मे स्वस्ति वोऽस्तु व्रजाम्यहम्॥ 384 ॥  
इति श्री(13) पाञ्चरात्रे श्रीसात्वतसंहितायां प्रतिष्ठा(14) दिविधिर्नाम  
(15) पञ्चविंशः परिच्छेदः॥  
इदं शास्त्रं सर्वानुग्रहार्थं भगवता वासुदेवेन संकर्षणायोपदिष्टं मया भगवत्प्रसादाल्लब्धं भवतामप्यग्रे यथावत् प्रकाशितम्। तदिदमास्तिकेभ्यः प्रकाशनीयं नास्तिकेभ्यो गोपनीयम्, तथा प्रकाशगोपने यः करोति स तु ममाति मान्यो भवति, भवतामैहिकामुष्मिकरूपं निरवधिकं स्वस्त्यस्तु अहं व्रजामीति भगवान् नारदो मुनीन् प्रत्युपदिष्टवानित्याह---इतीति॥ 379--384 ॥  
इति श्रीमौञ्ज्यायनकुलतिलकस्य यदुगिरीशचरणकमलार्चकस्य  
श्रीयोगानन्दभट्टाचार्यस्य तनयेन अलशिङ्गभट्टेन विरचिते।  
सात्वततन्त्रभाष्ये पञ्चविंशः परिच्छेदः॥  
(1.दक्षय--बक. बख.।))(2.धिता--मु. अटी.।) (3.लोके--बक., लोकधर्मे--अटी.।)(4.सिद्धि--अटी.।)(5.पङ्‌क्तिरेषा नास्ति--मु. अटी.।) (6.धर्माप--बख. अ.।) (7.लक्षिणाम्--बख. उ.।) (8.गोपनीय--मु. अटी., गोब्राह्मणानां--अ.।) (9.नामास्तिकानां विशेषतः--अ.।) (10.वाक्‌प्रलाप--बक. बख. उ.।) (11.पङ्‌क्तित्रयं नास्ति--अटि.।) (12.विख्यातार्थ--बक. बख.।) (13.पञ्च--बख. उ.।) (14.ष्ठावि--अ. उ.।)(15.चतुर्विंशतितमः--अ., पञ्चविंशतितमः--उ.।)  
---------------------\*\*\*\*\*\*\*\*\*\*\*\*\*\*\*\*\*\*\*\*-------------------  




  
 ** चतुर्थः परिच्छेदः**



 नारद \[1\]उवाच

 अथाह भगवान् देवो रक्तराजीवलोचनः ।  
 प्रसन्नः सुप्रसन्नास्यो विधान\[2\]मपरं द्विजाः ॥ 1 ॥

   श्रीभगवानुवाच  
 \[3\]येनात्मा स्वप्न एवात्मा कर्मिणामनुकम्पया ।  
 क्रमेण व्यक्ततां नीतो वाग्वर्णकमलोपरि ॥ 2 ॥  
 अथ चतुर्थो व्याख्यास्यते। स्वप्नव्यूहविधानमाहेत्याह- अथेति द्वाभ्याम्। येन कर्मणा, आत्मा परमात्मा, स्वप्ने आत्मेव जीव इव वर्णकमलोपरि व्यक्ततां नीतः प्रकाशितः। तद्विधानमाहेति पूर्वश्लोकेनान्वयः ॥ 1-2 ॥  
 \[1 नारद इत्येव उ. विहाय सर्वत्र पाठः।\]  
 \[2 नं परमं- उ.।\]  
 \[3 येनात्मना स्व एवात्मा- अ. उ.।\]

 अभिन्नपूर्णषाड्गुण्यविभवेनोपबृंहितम् ।  
 भाभिः सितादिभिर्दीप्तमभिन्नाभिर्निरन्तरम् ॥ 3 ॥

 अवलोक्यामलं देव\[1\]मुदितं स्वेन तेजसा ।  
 कर्णिकार्गं\[2\] समाश्रित्य दिव्यं मन्त्रतनुं\[3\] पुनः ॥ 4 ॥

 पश्चेत् स्वयं स्वशक्त्या वै कालेनालक्ष्यमूर्तिना ।  
 संहरन्तं च तद्रूपं व्यक्तं पूर्वोक्तलक्षणम् ॥ 5 ॥

 एवं मन्त्रमयं देवमुपसंहृत्य लाङ्गलिन् ।  
 आमूलात् कर्णिकाग्रं च सम्पूर्यास्ते स्वतेजसा ॥ 6 ॥

 ब्रह्मयूपस्वरूपेण त्वाक्रम्य स्वं महामते ।  
 सौम्यमूर्तिचतुष्कं तु सर्वदिक्प्रसृतं च यत् ॥ 7 ॥  
 आदौ वासुदेवादीनां चतुर्णामपि मूलभूतस्य विशाखयूपसंज्ञस्य भगवतो लक्षणमाह- अभिन्नेति सार्धैश्चतुर्भिः। अभिन्नपूर्णषाड्गुण्यविभवेनोपबृंहितम्। संकर्षणादिवद् गुणद्वयभेदं विना वासुदेववद् अन्यूनानतिरिक्तषाड्गुण्यपरिपूर्णमित्यर्थः। अभिन्नाभिः सितादिभिर्भाभिर्दीप्तं वासुदेवादिवत् पार्थक्येन सितादिवर्णभेदं विना श्वेतरक्तपीतकृष्णैश्चतुर्भिरपि तेजोभिर्भास्वरमित्यर्थः। स्वेन तेजसा उदितम्, केवलतेजोरूपमित्यर्थः। देवं विशाखयूपाख्यमवलोक्य पूर्वमेव तेजोरूपं दृष्ट्वेत्यर्थः। पुनः कर्णिकाग्रं समाश्रित्य मन्त्रतनुं पश्येत्, मूर्तिभूतं पश्येदित्यर्थः। पुनस्तद्रूपं संहरन्तं च पश्येदित्यन्वयः। एवं मन्त्रमयं देहमुपसंहृत्य आमूलात् कर्णिकाग्रं स्वतेजसा संपूर्य ब्रह्मयूपस्वरूपेणास्ते, मूर्तिवर्जितः केवलतेजोरूपमाश्रित्य हृत्कमलकर्णिकारूपेण शाखाभूतानां वासुदेवादीनां मध्ययूपस्थानीयत्वं प्राप्नोतीत्यर्थः। एवमेवोपबृंहितं लक्ष्मीतन्त्रेऽपि-  
 व्यूहाद् व्यूहसमुत्पत्तौ पदाद्\[4\] यावत् पदान्तरम् ।  
 \[5\]अन्तरं सकलं देशं संपूरयति तेजसा ॥  
 पूजितस्तेजसां राशिरव्यक्तो मूर्तिवर्जितः ।  
 विशाखयूप इत्युक्तस्तत्तज्ज्ञानादिबृंहितः ॥  
 तस्मिन् तस्मिन् पदे तस्मान्मूर्तिशाखाचतुष्टयम् ।  
 वासुदेवादिकं शक्रं प्रादुर्भवति वै क्रमात् ॥ (11/11-13) इति।  
 विशाखयूपशब्दनिर्वचनं च तत्रैवोक्तम्- "शाखास्तु वासुदेवाद्या विभोर्देवस्य कीर्तिताः। विशाखयूपो भगवान् वितता\[6\] हि करोति तत्॥" (11/29) इति॥ 3-7 ॥  
 \[1 देवं- बख. उ.।\]  
 \[2 कारं- उ.।\]  
 \[3 वरं- मु. अटी.\]  
 \[4 पद्याद्- अ. म.।\]  
 \[5 आन्तरं- म.।\]  
 \[6 ताभिः- मु.।\]

 प्राच्यां सितेन वपुषा सूर्यकान्त्यधिकेन तु ।  
 व्यक्तिमभ्येति भगवान् वासुदेवात्मना स्वयम् ॥ 8 ॥

 पद्मरागसमानेन तेजसा \[1\]तदनन्तरम् ।  
 उदेति दक्षिणस्यां वै प्रभुः सङ्कर्षणात्मना ॥ 9 ॥  
   
 \[2\]घर्मांशुरश्मिसन्तप्तशतधामाधिकेन तु ।  
 रूपेण पश्चिमस्यां च व्यक्तं प्रद्युम्नसंज्ञया ॥ 10 ॥

 शरद्गगनसंकाशवर्णेन\[3\] परमेश्वरः ।  
 समास्त उत्तरस्यां चाप्यनिरुद्धात्मना ततः ॥ 11 ॥

 संस्थानमादिमूर्तेंर्वै सर्वेषां तु समं स्मृतम् ।  
 सूर्यकोटिप्रभाः सर्वे तेजसा कमलेक्षणाः ॥ 12 ॥

 दन्तज्योत्स्नावितानैस्तु प्रकटीकृतदिङ्मुखाः ।  
 पूर्णचन्द्रायुताकारो\[4\] मुक्ताहाराद्यलङ्कृताः ॥ 13 ॥

 \[5\]लसत्पीयूषसदृशैः स्वाम्बरैः\[6\] स्रग्वरैर्युताः ।  
 वरायुधोद्यत\[7\]कराः स्वकैश्चिह्नैरनुज्झिताः ॥ 14 ॥

 \[8\]रेखोत्थितैस्तु कह्लारैः पादपद्मतलाङ्किताः ।  
 \[9\]विनम्रजनसन्तापशमनव्यापृताननाः ॥ 15 ॥

 करुणापूर्णहृदया जगदुद्धर\[10\]णोद्यताः ।  
 स्वदेहतेजःसम्भूतज्वालामण्डलमध्यगाः ॥ 16 ॥  
 अथ वासुदेवादीनां लक्षणान्याह- सौम्येत्यारभ्य ज्वालामण्डलमध्यगा इत्यन्तम्॥ 7-16 ॥  
 \[1 सम- मु. अटी.।\]  
 \[2 वर्मां- मु.।\]  
 \[3 पूर्णेन- अ.।\]  
 \[4 कार- मु. बक.बख. अटी.।\]  
 \[5 नास्त्येष श्लोकः- उ.।\]  
 \[6 साम्बरैः- अ.।\]  
 \[7 द्योति-मु. अटी. उ.।\]  
 \[8 लोमो- मु. अटी., लेखो- बख. अ. उ.।\]  
 \[9 निमग्न बख. अ. उ.।\]  
 \[10 द्धार- मु. अटी.।\]

 एवमेवैष भगवान् \[1\]सम्पूज्यः प्राक्प्रयोगतः\[2\] ।  
 एकैकेन तु भागेन \[3\]प्राभवेण क्रमेण तु ॥ 17 ॥

 पुनरेवानिरुद्धादीन्\[4\] प्राङ्मूर्त्यन्तं महामते ।  
 क्रमान्निरन्तरैर्भोगैरभ्यर्च्य परमेश्वरम् ॥ 18 ॥

 प्रणवद्वितयेनैव बुद्ध्या तु सुविशुद्धया ।  
 अप्ययाख्येन विधिना हृद्यागनिरतैर्बुधैः ॥ 19 ॥  
 एषां वासुदेवादीनां प्रभवाप्ययक्रमेण मानसार्चनमाह- एवमेवेति त्रिभिः। क्रमेण सृष्टिक्रमेणेत्यर्थः। वासुदेवाद्यनिरुद्धान्तमिति यावत्। प्रणवद्वितयेन द्वितीयपरिच्छेदोक्तप्रीतिमन्त्रेणेत्यर्थः। किन्तु तत्र "प्रीयतां मे परः प्रभुः" (2/76) इत्युक्तम्। अत्र तु परशब्दस्थाने वासुदेवसंकर्षणाद्यन्यतमशब्दः प्रकरणानुरोधेन\[5\] योज्यः ॥ 17-19 ॥  
 \[1 सन्तर्प्य- बख. अ. उ.।\]  
 \[2 जनः- अ. उ.।\]  
 \[3 प्रभवेन- मु. अटी.।\]  
 \[4 द्धादि- बख. अ. उ.।\]  
 \[5 नुयोगेन- अ.।\]

 \[1\]अथ भिन्नतनोर्मन्त्रं\[2\] देवस्यास्य महात्मनः ।  
 विशाखयूपसंज्ञस्य वक्ष्ये विद्याविवेकदम् ॥ 20 ॥

 वर्णंभक्षस्थमादाय त्वाद्यमेकादशात् ततः ।  
 भिन्नं नाभिद्वितीयेन तृतीयं नेमिमण्डलात् ॥ 21 ॥

 द्वितीयं केवलं बाह्यात् तेजोरूपाय वै पदम् ।  
 ततस्त्वेकादशात् पूर्वं केवलं तु समाहरेत् ॥ 22 ॥

 तृतीयमक्षरं बाह्याद् युक्तं नाभ्यपरेण तु ।  
 दशमादपरं वर्णं\[3\] पूर्वमेकादशात् ततः ॥ 23 ॥

 एकादशस्वराक्रान्तमुद्धरेत् तदनन्तरम् ।  
 ततो नाभिद्वितीयेन युक्तं \[4\]प्रध्यक्षरं हि यत् ॥ 24 ॥

 केवलं \[5\]द्वितीयं बाह्यादाद्यमेकादशात् तथा ।  
 नेमेस्तृतीयं तदनु द्वितीयं स्वरसंयुतम् ॥ 25 ॥

 दशमादपरं शुद्धं पूर्वमेकादशात् ततः ।  
 नाभ्येकादशसंयुक्तं तदन्तेऽमललोचन ॥ 26 ॥

 नाभेस्तृतीयसंयुक्तं प्रधिवर्णं समाहरेत् ।  
 अथ नाभिद्वितीयेन युक्तं यत्परमष्टमात्\[6\] ॥ 27 ॥

 नेमिद्वितीयं तदनु नमस्कारसमन्वितम् ।  
 चतुर्विंशतिभिर्वर्णैर्युक्तो मन्त्रो ह्ययं महान् ॥ 28 ॥

 प्रणवेन पदं चास्य पूर्वमेकाक्षरं स्मृतम् ।  
 द्वितीयं त्र्यक्षरं प्रोक्तं पञ्चार्णं तदनन्तरम् ॥ 29 ॥

 षडक्षरं चतुर्थँ तु सप्तार्णं चात्र पञ्चमम् ।  
 पदं तु द्व्यक्षरं षष्ठं मन्त्रस्यास्य महामते ॥ 30 ॥  
 आदौ विशाखयूपमन्त्रमाह- अथेत्यारभ्य मन्त्रस्यास्य महामते इत्यन्तम्। ॐ पराय तेजोरूपाय परानपेक्षाय परानपेक्षिताय नम इति चतुर्विंशत्यक्षरोऽयं मन्त्रः समुद्धृतो भवति ॥ 20-30 ॥  
 \[1 तथेति सार्वत्रिकः पाठः। भाष्यानुरोधी पाठोऽत्र स्थापितः।\]  
 \[2 र्मन्त्र- अ. उ.।\]   
 \[3 पूर्णं- उ. विहाय सर्वत्र पाठः।\]  
 \[4 प्रत्य- बख. विहाय सर्वत्र पाठः।\]  
 \[5 द्वितयं- अ. अटी.।\]  
 \[6 परमा- बक. बख. अ. उ.।\]

 नानामन्त्रस्वरूपेण ह्यादिदेवः परो\[1\] विभुः ।  
 आदिमध्यावसानेषु\[2\] स्थितः सर्वस्य\[3\] सर्वदा ॥ 31 ॥  
 अथ विशाखयूपः पूर्वोक्तः परवासुदेव एवेत्य\[4\]भिप्रायं विशदयति- नानामन्त्रेति ॥ 31 ॥  
 \[1 परः प्रभुः- बक. बख. अ. उ.।\]  
 \[2 ने तु- बख. अ. उ.।\]  
 \[3 सर्वत्र- अ. उ.।\]  
 \[4 \`इत्यभिप्रायं.....वासुदेव एव' नास्ति- म.।\]

 चतुर्व्यूहचतुष्के स्वे शान्तादिव्यक्तलक्षणे ।  
 प्राधान्येन त्रयाणां च देवानामवतिष्ठते ॥ 32 ॥  
 एवं शान्तोदितादिव्यूहचतुष्टयेऽपि परवासुदेव एव तत्तद्व्यूहान्तर्गतवासुदेवरूपेणावतिष्ठत इत्याह- चतुर्व्यूहेति। अत्र शान्तोदितव्यूहान्तर्गतवासुदेवस्य परात्परवासुदेवाभिन्नत्वेनोभयोरप्येकेनैव मन्त्रेण चारितार्थ्यात् संकर्षणादीनां त्रयाणां तदङ्गत्वेन प्रत्येकं मन्त्रानुक्तेश्च शान्तोदितवासुदेवस्याङ्गित्वरूपं प्राधान्यं ज्ञेयम्। सुषुप्त्यादिव्यूहत्रये तु प्रत्येकं चतुर्णां वासुदेवादिमन्त्राणामुक्तत्वात् तत्र वासुदेवस्याग्रगण्य\[1\]त्वरूपं प्राधान्यं बोध्यम् ॥ 32 ॥  
 \[1 गस्यत्वरूपं- अ.।\]

 यथाम्बरस्थः सविता त्वेक एव महामते ।  
 जलाश्रयाणि चाश्रित्य बहुत्वं सम्प्रदर्शयेत् ॥ 33 ॥

 एवमेकोऽपि\[1\] भगवान् नानामन्त्राश्रयेषु च ।  
 तुर्यादिपदसंस्थेषु बहुत्वमुपयाति च ॥ 34 ॥

 अनुग्रहार्थं \[2\]भविनां नानाश्रद्धावशेन तु ।  
 चतुष्कमथ मन्त्राणां निबोध गदतो मम ॥ 35 ॥  
 एवं परस्यैकस्यैव नानारूपत्वं दृष्टान्तमुखेन द्रढयति- यथेति सार्धद्वाभ्याम् ॥ 33- 35 ॥  
 \[1 बाह्यात्म्यं- अ., बाह्यार्थं- उ.।\]  
 \[2 को हि- अ.।\]

 सितादिवर्णव्यक्तीनां वाचकत्वेन वै क्रमात् ।  
 अक्षस्थं नाभिपूर्वं च वर्णं यद् दशमात् परम् ॥ 36 ॥  
   
 नेमिपूर्वमधो नाभेस्त्रयोदशसमन्वितम् ।  
 द्वितीयं द्वादशाद् वर्णं द्वितीयात् \[1\]परमं ततः ॥ 37 ॥

 पञ्चमं च बहिष्ठेभ्यस्त्रीनेतान् विद्धि केवलान् ।  
 ततोऽष्टमाद् द्वितीयं तु नाभ्येकादशभेदितम् ॥ 38 ॥

 पञ्चार्णं वासुदेवाय पदं च तदनन्तरम् ।  
 \[2\]त्रयोदशाक्षरो ह्येष प्रथमं\[3\] परिकीर्तितः ॥ 39 ॥

 क्रमेण वक्ष्याम्यन्येषामुद्धारं तु यथा स्थितम् ।  
 अक्षस्थमक्षरं नाभेर्द्वितीयं तदनन्तरम् ॥ 40 ॥

 पूर्वमन्त्रानुसारेण ततो दद्यात् पदत्रयम् ।  
 अथात्र पञ्चदशमं\[4\] नाभेरोङ्कारपूर्वकम् ॥ 41 ॥

 पदत्रयेण तेनैव संयुक्तं विद्धि मन्त्रपम् ।  
 अथ षोडशसंख्यं यन्नाभेः प्रणवपूर्वकम् ॥ 42 ॥  
   
 पूर्वोक्तलक्षणानां तु पदानां प्राङ्निवेश्यते\[5\] ।  
 अस्मान्मन्त्रत्रयाद् विद्धि द्वयं प्राङ्मन्त्रसंख्यया ॥ 43 ॥

 एक एकार्णरहितः पदभेदमतः श्रृणु ।  
 पदद्वयं तु सर्वेषामाद्यमेकाक्षरं स्मृतम् ॥ 44 ॥  
   
 द्व्यक्षरं\[6\] च तृतीयं तु चतुर्थं चतुरक्षरम् ।  
 पञ्चाक्षरं पञ्चमं वै त्रयाणां समुदाहृतम् ॥ 45 ॥

 तदेकस्य चतुर्वर्णं प्रद्युम्नाख्यस्य लाङ्गलिन् ।  
 एवं स्वप्नपदस्थस्य समासात् परिकीर्तितम् ॥  
 ध्यानार्चनं समन्त्रं च भक्तानां हितकाम्यया ॥ 46 ॥  
 अथ स्वप्नव्यूहमन्त्रचतुष्टयोद्धारमाह- चतुष्कमथ मन्त्राणामित्यारभ्य यावत् परिच्छेदपरिसमाप्ति। तथा च ॐ अं नमो भगवते वासुदेवाय। ॐ आं नमो भगवते सङ्कर्षणाय। ॐ अं नमो भगवते प्रद्युम्नाय। ॐ अः नमो भगवते अनिरुद्धाय इति मन्त्रचतुष्कमुद्धृतं भवति ॥ 35-46 ॥  
 \[1 प्रथमं- अ. उ.।\]  
 \[2 पङ्क्तित्रयं नास्ति- अ.।\]  
 \[3 प्रथमः- अ.।\]  
 \[4 शकं- अ.।\]  
 \[5 वेशयेत्- उ.।\]  
 \[6 त्र्यक्षरं- मु. बक. अटी.।\]

 **इति श्रीपाञ्चरात्रे श्रीसात्त्वतसंहितायां  
  चतुर्थः परिच्छेदः॥**  
 इति मौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वतभाष्ये चतुर्तः परिच्छेदः ॥

------------------------ - ------------------------------ -
-------------------------------------------







   **पञ्चमः परिच्छेदः**


  ** नारद उवाच\[1\]  
 **  
 अथ विप्रवरा भूयः प्राह सर्वेश्वरो हरिः ।  
 व्यामोहविनिवृत्त्यर्थं भविनां सीरिणः\[2\] स्फुटम् ॥ 1 ॥  
 अथ पञ्चमो व्याख्यास्यते। अत्र पुनर्जाग्रद्व्यूहलक्षणमाह\[3\] - अथेति। भविनां संसारिणां व्यामोहविनिवृत्त्यर्थम्। सीरिणः संकर्षणस्य प्राहेत्यन्वयः ॥ 1 ॥  
 \[1 नारद इत्येव उ. विहाय सर्वत्र पाठः।\]  
 \[2 सीरिणे- सार्वत्रिकः पाठः।\]  
 \[3 माहेत्याह- म.।\]

  श्रीभगवानुवाच  
 अनन्तसरसि क्षार्णे विश्रान्तं यन्महामते ।  
 अकाराक्षरमूलं तु नित्यं सर्वाश्रयाम्बुजम् ॥ 2 ॥  
   
 आकाराक्षरनालं तु शेष\[1\]सर्वार्णपल्लवम् ।  
 दिगष्टकं समाश्रित्य यत्तत्\[2\] तिष्ठति चक्रवत् ॥ 3 ॥

 तत्पत्रमध्ये भगवान् जाग्रत्सं\[3\]ज्ञपदे त्वधः\[4\] ।  
 यष्टव्यो भावनीयश्च यथा तदधुनोच्यते ॥ 4 ॥  
 हृदयकमलस्य वर्णमयत्वनिरूपणपूर्वकं जाग्रत्पदसंज्ञे तत्पत्रे जाग्रद्व्यूहार्चनं कार्यमित्याह- अनन्तसरसि। महासरोवर इत्यर्थः। अत्र क्षकारस्य जगदुत्पत्तिहेतुभूतब्रह्मशक्तिपञ्चकप्राथमिकत्वात् सरोवरत्वं ज्ञेयम्। तदुक्तं लक्ष्मीतन्त्रे-  
 क्षादि शान्तं सुरेशान शक्त्युन्मेषविशेषितम् ॥  
 \[5\]क्ष इत्येव महाक्षोभ उदितः सत्यसंज्ञया ।  
 वासुदेवाख्यया होऽभूत् साख्यः सङ्कर्षणोदयः ॥  
 प्रद्युम्नः षाख्यया ज्ञेयो ह्यनिरुद्धस्तु शाख्यया ।  
 ता एताः शक्तयः पञ्च \[6\]पञ्चब्रह्मात्मिकाः पराः ॥  
 स्फूर्तयो\[7\] मदभिन्नास्ता जगदुत्पत्तिहेतवः ।  
 ज्वाला इव महावह्नेर्ब्रह्मणो मम शक्तयः ॥ (19/30-33) इति।  
 एवमेव-  
 अनुत्तरं स्वसंवेद्यं\[8\] चिद्रूपं मम शाश्वतम् ।  
 \[9\]वाक्तत्त्वं तदकारात्मा सर्ववाङ्मयसंभवः । (19/2-3)  
इति लक्ष्मीप्रोक्तवैभवस्याकारस्य मूलत्वमपि सयुक्तिकं बोध्यम्। "तदेवानन्दरूपेण द्वितीयः स्वर इष्यते" (लक्ष्मी. 19/3) इत्युक्तस्याकारस्य नालत्वमप्युचितम्। शेष\[10\]सर्वार्णपल्लवं शेषाणि पूर्वोक्तावशिष्टानि सर्वाणि यानि वर्णानि इकारादीनि तान्येव पल्लवानि दलानि यस्य तत् तथोक्तम्। अत्र सर्वशब्दस्य प्रायिकत्वमङ्गीकृत्य इकारादिसकारान्तानामेव वर्णानां दलत्वं वाच्यम्। \[11\]यतस्तृतीयपरिच्छेदे- \[12\]"हवर्णकर्णिकायां तु सुषुप्त्याख्यपदे त्वधः"\[13\] (3/2) इति हकारस्य कर्णिकात्वमुक्तम्। यत् कमलं दिगष्टकं समाश्रित्य स्वदलैः सर्वदिशः समाश्रित्य चक्रवद् वर्तुलाकारेण तिष्ठति, तत्पत्रमध्ये भगवान् यष्टव्यो भावनीयश्च। जाग्रत्संज्ञपदे अध इति च पदद्वयं पत्रमध्यस्य विशेषणम्। हृदयकमलाकाशस्य तुर्यापदत्वम्, तत्कर्णिकास्थानस्य सुषुप्तिपदत्वम्, केसरस्थानस्य स्वप्नपदत्वम्, तदधःस्थितस्य पत्रस्थानस्य जाग्रत्पदत्वं च सुव्यक्तम् ॥ 2-4 ॥  
 \[1 सर्वर्ण- मु. उ.।\]  
 \[2 यत्तु ति- अ. उ.।\]  
 \[3 संज्ञे पदे- मु. अटी.।\]  
 \[4 त्वथ- मु. बक. बख. अ.।\]  
 \[5 क्षमि- अ. म.\]  
 \[6 ब्राह्मा ब्रह्ममयाः- अ. म.।\]  
 \[7 स्मूर्तयो- अ.।\]  
 \[8 द्यमचिद्रूपमशा- अ.।\]  
 \[9 तत्तत्वं- अ.।\]  
 \[10 सर्वाणि- अ.।\]  
 \[11 यत्तृ- अ.।\]  
 \[12 हकार- अ.।\]  
 \[13 त्व थ- अ.।\]

 परं प्रणवबीजेन सम्पूर्णं स्वेन तेजसा ।  
 स्थितं\[1\] स्वकर्णिकोर्ध्वाच्च केसरान्तं निरीक्ष्य च ॥ 5 ॥

 ततः प्रणवपूर्वात् तु ब्रह्मबीजचतुष्टयात् ।  
 कदम्बपुष्पसदृशा\[2\]न्मरीचिशतसङ्कुलात् ॥ 6 ॥

 दिक्क्रमेणोदितं\[3\] ध्यायेद् विभोर्मूर्तिं\[4\]चतुष्टयम् ।  
 सुव्यक्तलक्षणं मान्त्रं विभावेनावृतं बहिः ॥ 7 ॥

 स्फुलिङ्गकणतुल्येन समुद्भूतेन वै परात् ।  
 वाचकान्त\[5\]र्निविष्टेन व्यक्ततामागतेन च ॥ 8 ॥  
 आदौ तत्कर्णिकोर्ध्वात् केसरान्तं स्थितं तेजःपरिपूर्णं परं जाग्रद्व्यूहकारणं भगवन्तं तद्वाचकप्रणवबीजेनावलोक्य त्त्तस्तत्परितः प्रागादिषु वासुदेवादिमूर्तिचतुष्टयं समुत्पन्नं \[6\]पश्येदित्याह- परमिति चतुर्भिः। ब्रह्मबीजचतुष्टयात् श ष स हात्मकाद् वर्णचतुष्टयादित्यर्थः।  
 शादिक्षान्तं तु विज्ञेयं विशुद्धं ब्रह्मपञ्चकम् ॥  
 शषसहोऽनिरुद्धाद्या विज्ञेयास्त्रिदशेश्वर । (19/16-17)  
इति लक्ष्मीतन्त्रवचनात्। अथवा वक्ष्यमाणाद् वासुदेवादिबीजचतुष्टयादित्यर्थः। सुव्यक्तलक्षणमित्यनेन केवलगुणमात्रलक्ष्यतयाऽगोचरसुषुप्तिव्यूहापेक्षया स्वप्नव्यूहस्य स्वप्नप्रत्यक्षवदीषद्व्यक्तत्वम्, तदपेक्षयाऽस्य जाग्रद्व्यूहस्य जागरप्रत्यक्षवत् सुव्यक्तत्वमुक्तं भवति ॥ 5-8 ॥  
 \[1 स्थितस्व- मु. अटी.।\]  
 \[2 सदृशं म- मु. अटी. बक. बख.।\]  
 \[3 णादितो- मु.।\]  
 \[4 र्तेश्चतु- मु. बक. बख.।\]  
 \[5 कान्तनि- मु. अटी, कान्तं नि- अ. उ.।\]  
 \[6 पश्येत्याह- म.।\]

 तत्राद्यं भगवद्रूपं हिमकुन्देन्दुकान्तिमत् ।  
 चतुर्भुजं सौम्यवक्त्रं पुण्डरीकनिभेक्षतम् ॥ 9 ॥

 पीतकौशेयवसनं सुवर्णध्वजशोभितम् ।  
 मुख्यदक्षिणहस्तेन भीतानामभयप्रदम् ॥ 10 ॥

 विद्याकोशस्तु वामेन संगृहीतश्च शङ्खराट् ।  
 पृष्ठगे ह्यपरस्मिंस्तु\[1\] प्रोद्यतो\[2\] दक्षिणे त्व(रि?सिः\[3\]) ॥ 11 ॥

 तथाविधे गदा वामे निषण्णा वसुधातले ।  
 सिन्दूरशिखराकारमेकवक्त्रं चतुर्भुजम् ॥ 12 ॥

 अतसीपुष्पसङ्का\[4\]शवासोभृत् ताललाञ्छितम् ।  
 मुख्येन पाणियुग्मेन तुल्यमाद्यस्य वै विभोः ॥ 13 ॥

 सीरं चक्रं च हस्तेऽस्य मुसलं तु गदा करे ।  
 प्रावृण्णिशासमुदितखद्योतचयदीधितिम् ॥ 14 ॥  
   
 रत्नकौशेयवसनं मकरध्वजशोभितम् ।  
 एकवक्त्रं चतुर्बाहुं तृतीयं\[5\] परमेश्वरम् ॥ 15 ॥  
   
 मुख्यहस्तद्वयं चास्य प्राग्वद् ध्येयं महामते ।  
 वामे परस्मिन् शाङ्ग\[6\] च दक्षिणे बाणपञ्चकम् ॥ 16 ॥

 अञ्जनाद्रिप्रतीकाशं सुसिता\[7\]म्बरवेष्टितम्\[8\] ।  
 चतुर्भुजं विशालाक्षं मृगलाञ्छनभूषितम् ॥ 17 ॥

 आदिवत् पाणियुगलमाद्यमस्यापि कीर्तितम् ।  
 दक्षिणादिक्रमेणाथ द्वाभ्यां वै खङ्गखेटकौ ॥ 18 ॥  
 वासुदेवादीनां विशेषलक्षणान्याह- तत्राद्यमित्यादिभिः ॥ 9-18 ॥  
 \[1 श्च- मु. अटी.।\]  
 \[2 प्रोद्यतं- बक. बख. अ. उ.।\]  
 \[3 त्वरी- मु., त्वरि- अटी., त्वपि- अ., त्वरम्- उ.।\]  
 \[4 संकाशं- बख. अटी.।\]  
 \[5 द्वितीयं- अ. उ.।\]  
 \[6 पीता- अ.।\]  
 \[7 शोभितम्- अटी.।\]  
 \[8 णाधः- अटी.।\]

 वनमालाधराः सर्वे श्रीवत्सकृतलक्षणाः ।  
 शोभिताः कौस्तुभेनैव रत्नराजेन वक्षसि ॥ 19 ॥

 किरीटमुकुटै\[1\] रम्यैर्हारकेयूरनूपुरैः ।  
 ललाटतिलकैश्चित्रैः स्फुरन्मकर\[2\]कुण्डलैः ॥ 20 ॥

 स्रग्वरैर्विविधैर्माल्यैः कर्पूराद्यैर्विलेपनैः ।  
 रम्यैरलङ्कृताश्चैव भावनीयाः सदैव हि ॥ 21 ॥  
 सामान्यलक्षणमाह- वनमालाधरा इति त्रिभिः ॥ 19-21 ॥  
 \[1 मकुटैः- अटी.।\]  
 \[2 न्मकुट- अटी.।\]

 पुनरप्यययोगेन प्रागुदङ्मध्यमे दले ।  
 सितकृष्णेन वपुषा \[1\]चानिरुद्धं स्मरेत् प्रभुम् ॥ 22 ॥

 उदक्पश्चिममध्यस्थे प्रद्युम्नं भावयेच्छदे ।  
 रूपेण कृष्णपीतेन \[2\]ह्यप्ययावसरे तु वै ॥ 23 ॥

 प्रत्यग्दक्षिणमध्यस्थे पीतरक्तवपुर्धरम् ।  
 स्मरेत् सङ्कर्षणं देवं प्रतिस्रोतः क्रियाविधौ ॥ 24 ॥

 मध्ये प्राग्दक्षिणस्यां च सितरक्तेत तेजसा ।  
 वासुदेवो जगन्नाथो भावनीयो महामते ॥ 25 ॥

 अतिशुद्धाशयत्वेन स्फटिकोपलवद् विभुः ।  
 स्थानभेदं समासाद्य स च कान्तिद्वयात्तु वै ॥ 26 ॥

 गृह्णाति शबलं रूपमुपसंहारलक्षणम् ।  
 क्रमशोऽथ चतुर्णां वै वक्ष्ये मन्त्रगणं श्रृणु ॥ 27 ॥  
 ईशानाद्याग्नेयान्तमप्यधःक्रमेण स्थितानां तेषां शबलरूपमाह- पुनरित्यादिभिः ॥ 22-27 ॥

 \[1 अनि- अ., षाऽनिरुद्धं सं- उ.।\]  
 \[2 अप्य- अ. उ.।\]

 अक्षान्तर्गतमादाय नाभेः पूर्वमतः परम् ।  
 भि(?न्नं) नाभिद्वितीयेन नेमिपूर्वमतः\[1\] परम् ॥ 28 ॥

 नाभिपञ्चमसंयुक्तं दशमात्\[2\] प्रथमं ततः ।  
 तृतीयं च द्वितीयं च नेमेरादाय चाङ्कयेत् ॥ 29 ॥

 नाभिद्वितीयबीजेन नवमादपरं ततः ।  
 तदधो विनियोक्तव्यं द्वितीयं द्वादशात्तु \[3\]यत् ॥ 30 ॥

 पञ्चमेनाथ वै नाभेर्युक्तं कुर्यादनन्तरम् ।  
 अष्टमादपरं शुद्धं नेमिपूर्वं तथाविधम् ॥ 31 ॥

 युक्तं नाभिद्वितीयेन द्वितीयं नेमिमण्डलात् ।  
 भूयस्तत्केवलं दद्यात् पदं योगेश्वराय वै ॥ 32 ॥

 तदन्ते चक्रिणेशब्दमथ नेमेर्यदष्टकम् ।  
 पश्चिमेनान्वितं नाभेस्तदन्ते विनिवेश्य च ॥ 33 ॥

 शुद्धमेकादशात् पूर्वमाद्यं तदनु चाष्टमात्\[4\] ।  
 नेमेस्तृतीयेना\[5\]क्रान्तं ध्वजायाथ पदं न्यसेत् ॥ 34 ॥

 भिन्नमेकादशात् पूर्वं नाभितुर्येण वै ततः ।  
 अष्टमादपरं शुद्धं पञ्चमं नेमिमण्डलात् ॥ 35 ॥  
   
 \[6\]द्वितीयं स्वरसंयुक्तं ससेऽथ द्व्यक्षरं पदम् ।  
 वासुदेवाय तदनु सनमस्कं पदं भवेत् ॥ 36 ॥

 षट्त्रिंशदक्षरो मन्त्रो भेदस्तस्याधुनोच्यते ।  
 पदमेकादशार्णं तु प्रथमं परिकीर्तितम् ॥ 37 ॥

 पञ्चाक्षरं द्वितीयं तु तृतीयं त्र्यक्षरं स्मृतम् ।  
 षडक्षरं चतुर्थं तु पञ्चार्णं पञ्चमं तु वै ॥ 38 ॥

 षष्ठं सप्ताक्षरं विद्धि पदं पदविदांवर ।  
 प्रणवान्ते त्वथादाय द्वितीयं नाभिमण्डलात् ॥ 39 ॥  
 ततस्तन्मन्त्रानाह- क्रमशोऽथ \[7\]चतुर्णामित्यादिभिः ।  
 \[8\]अक्षान्तर्गतमादायेत्यारभ्य पदं पदविदांवरेत्यन्तम् ॐ अमाधुरायाद्भुतमयाय योगेश्वराय चक्रिणे सुपर्णध्वजाय पीतवाससे वासुदेवाय नम इति षट्त्रिंशदक्षरो (क्षमा?मन्त्रः) समुद्धृतो भवति ॥ 27-39 ॥  
 \[1 मनन्तरम्- अ. उ.।\]  
 \[2 नवमात्- अ. उ.।\]  
 \[3 वै- मु. अटी।\]  
 \[4 र्यथाष्ट- अटी.।\]  
 \[5 क्रान्त- मु. अटी. अ. उ.।\]  
 \[6 द्वितीय- मु अटी. बक.।\]  
 \[7 चतुर्णामिति- अ.।\]  
 \[8 अत्राक्षा- म.।\]  
   
 चतुर्दशेन वै नाभेर्युक्तं नेम्यष्टकं ततः ।  
 द्वितीयं दशमाच्छुद्धमथ भूयः\[1\] समाहरेत् ॥ 40 ॥

 तदधो नवमादन्तं\[2\] नाभेस्तुर्यादिनान्वितम् ।  
 एकादशस्वराक्रान्तं द्वितीयं दशमात् ततः ॥ 41 ॥

 बाह्यादथाष्टमं नाभेर्युक्तं पञ्चदशेन तु ।  
 केवलं पञ्चमं नेमेर्द्वितीयं चाष्टमात् ततः ॥ 42 ॥

 नेमेस्तृतीयेनाक्रान्तं वर्णमेतत् समाहरेत् ।  
 युक्तं नाभेस्तृतीयेन प्रागरात् प्रथमं तु वै ॥ 43 ॥

 द्वितीयं दशमाद्वर्णं नाभेरेकादशाङ्कितम् ।  
 पञ्चाक्षरं पदं दद्यात् तदन्ते तालकेतवे ॥ 44 ॥

 भूयस्तदवसाने तु पञ्चार्णं नीलवाससे ।  
 प्रथमात् प्रथमं चाथ द्वितीयं\[4\] स्वरसंयुतम् ॥ 45 ॥

 केवलं नेमिपूर्वं तु चाद्यमेकादशात् ततः ।  
 बहिष्ठेभ्यश्चतुर्थं तु द्वाभ्यां नाभेः परं न्यसेत् ॥ 46 ॥

 द्वितीयं केवलं बाह्यात् सङ्कर्षणाय वै पदम् ।  
 तृतीयं प्रथमं नेमेरादायाकारसंयुतम् ॥ 47 ॥  
   
 द्वितीयमपि वै बाह्याच्छुद्धं तदनु वै नमः ।  
 षट्त्रिंशाक्षरसंयुक्तस्त्वयं मन्त्रो महामते ॥ 48 ॥

 षड्वर्णं पदमस्याद्यं पञ्चार्णं तदनन्तरम् ।  
 दशाक्षरं तृतीयं तु त्रीणि पञ्चाक्षराण्यतः ॥ 49 ॥  
 प्रणवान्ते त्वथादायेत्यारभ्य त्रीणि पञ्चाक्षराण्यत इत्यन्तम् ॐ आं सौनन्दकिने संवर्तकिने तालकेतवे नीलवाससे कामपालाय संकर्षणाय रामाय नम इति षट्त्रिंशदक्षरमन्त्रः समुद्धृतः ॥ 39-49 ॥  
 \[1 यस्त- बक. बख. अ. उ.।\]  
 \[2 न्तर्ना- अ.।\]  
 \[3 भितृ- उ.।\]  
 \[4 यस्वर- मु. अटी.।\]  
 \[5 आद्य- उ.।\]  
 \[6 केवलं द्वितयं- अ. उ.।\]

 अथादायाक्षगं\[1\] बीजं नाभेः पञ्चदशात् ततः ।  
 शार्ङ्गधृते पदं दद्याच्चतुर्वर्णमतः परम् ॥ 50 ॥

 नेमिपूर्वमथादाय\[2\] प्रागरात् प्रथमं ततः ।  
 तृतीयं च बहिष्ठेभ्यः पदं त्र्यर्णं ध्वजाय वै ॥ 51 ॥

 तत\[3\]स्तृतीयं बाह्यात् तु प्रथमात् प्रथमं ततः ।  
 तदधो विनियोक्तव्यं द्वितीयं वर्णमष्टमात् ॥ 52 ॥

 द्वितीयस्वरसंयुक्तमथ बाह्यात् तु पञ्चमम् ।  
 अष्टमं तु तदुद्देशात् केवलं पुनरेव तत् ॥ 53 ॥

 नाभेरेकादशाक्रान्तं षडक्षरमतः परम् ।  
 पदं सनत्कुमाराय पञ्चाक्षरमनन्तरम् ॥ 54 ॥

 पदं जगत्प्रियायेति प्रद्युम्नाय नमस्ततः ।  
 चतुस्त्रिंशाक्षरः सोऽयं मन्त्रः श्रृणु पदान्यपि ॥ 55 ॥

 आद्यं ष़डक्षरं ज्ञेयं द्वितीयं तद्वदेव हि ।  
 पञ्चाक्षरं तृतीयं तु चतुर्थं तु षडक्षरम् ॥ 56 ॥

 पञ्चार्णं पञ्चमं विद्धि षड्वर्णं षष्ठमेव हि ।  
 अक्षस्थं षोडशं नाभेर्द्वितीयं दशमात्तु वै ॥ 57 ॥  
 अथादायाक्षगं बीजमित्यारभ्य ष़ड्वर्णं षष्ठमेव हीत्यन्तम् ॐ अं \[4\]शार्ङ्गधृते मकरध्वजाय रक्तवाससे सनत्कुमाराय जगत्प्रियाय प्रद्युम्नाय नम इति चतुस्त्रिंशदक्षरः समुद्धृतः ॥ 50-57 ॥  
 \[1 क्षरं- उ. अटी.।\]  
 \[2 र्वं तदा- अ.।\]  
 \[3 अथ तृ- बक. बख. अ. उ.।\]  
 \[4 शारं चक्रधृते- अ.।\]

 केवलं ह्यथ तेनैव \[1\]चाक्रान्तं नवमात् परम् ।  
 अथादाय च तस्यान्ते प्रथमात् प्रथमं\[2\] परात् ॥ 58 ॥

 युक्तं नाभिद्वितीयेन वर्णमेकं\[3\] महामते ।  
 वर्णद्वयं पदस्यादौ तदेवान्तेऽस्य वै पुनः ॥ 59 ॥

 अथ द्वितीयं नवमात् प्रथमात् प्रथमं ततः ।  
 तृतीय\[4\]मथ वै नेमेर्द्वितीय\[5\]स्वरसंयुतम् ॥ 60 ॥  
   
 द्वितीयं केवलं बाह्यात् सप्तमं नाभिमण्डलात् ।  
 अथ षष्ठेन वै नेमेराक्रान्तं\[6\] द्वितीयं न्यसेत् ॥ 61 ॥

 प्राग्वर्णं दशमान्नेमेः पञ्चमस्योर्ध्वगं त्वथ ।  
 चतुर्थादपरं वर्णं द्वितीयं नेमिमण्डलात् ॥ 62 ॥

 द्वाभ्यां नाभिद्वितीयं तु\[7\] योजयेत् तदनन्तरम् ।  
 दशमादपरं वर्णं तृतीयस्वरसंयुतम् ॥ 63 ॥

 तृतीयमथ वै नेमेर्नाभिपञ्चमसंयुतम् ।  
 द्वितीयस्वरसंयुक्तं द्वितीयं \[8\]नवमादरात् ॥ 64 ॥

 अस्यैवाधो नियोक्तव्यं दशमात् प्रथमं हि यत् ।  
 शुद्धं नेमिद्वितीयं तु पदं त्वसितवाससे ॥ 65 ॥

 विष्वक्सेनाय तदनु नमस्कारसमन्वितम् ।  
 द्वात्रिंशार्णो ह्ययं मन्त्रः पदभेदेन वै पुनः ॥ 66 ॥

 एकाधिकस्तु भवति पदान्यथ निबोध मे ।  
 द्व्यक्षरं तु पदं पूर्वं द्वितीयं तु\[9\] नवाक्षरम् ॥ 67 ॥

 त्रीणि पञ्चाक्षराण्यन्यत् षष्ठं सप्ताक्षरं स्मृतम् ।  
 अप्ययावसरे प्राप्ते स्मरणे चार्यने\[10\] विभोः ॥ 68 ॥

 अक्षस्थं षोडशं नाभेरित्यारभ्य षष्ठं सप्ताक्षरं स्मृतमित्यन्तम् ॐ अः नन्दकानन्दकराय ॠश्यध्वजायानिरुद्धायासितवाससे विष्वक्सेनाय नम इति द्वात्रिंशदक्षरो मन्त्रः समुद्धृतः ॥ 57-68 ॥  
 \[1 आ- अ. उ.।\]  
 \[2 मं च - अ. उ.।\]  
 \[3 मेतन्म- अ. उ.।\]  
 \[4 द्वितीय- अटी.।\]  
 \[5 तीयं- अ. उ.।\]  
 \[6 न्तद्वितयं- अ. अटी.।\]  
 \[7 तं- अ.।\]  
 \[8 तु तवा- बक. बख.।\]  
 \[9 त्वष्टवर्णकम्- बख.।\]  
 \[10 वार्चने- अ. उ.।\]

 श्रृणु मन्त्रचतुष्कं तु पुनरन्यत् समासतः ।  
 आद्यमेकादशाद् वर्णं पञ्चमस्वरसंयुतम् ॥ 69 ॥

 युक्तं स्वरेण तेनैव तृतीयं नेमिमण्डलात् ।  
 द्वितीयस्वरसंयुक्तमथ बाह्यात् तु सप्तमम् ॥ 70 ॥

 द्वितीयं केवलं नेमेराद्यन्ते प्रणवो नमः ।  
 शुद्धं त्वथाष्टमं बाह्याद् द्वितीयमथ चाष्टमात् ॥ 71 ॥

 अथो नेमिद्वितीयेन युक्त नाभ्यपरेण तु ।  
 केवलं\[1\] द्वितीयं\[2\] बाह्या\[3\]न्नमस्कारमतः परम् ॥ 72 ॥

 अथाक्षगं नाभिपूर्वं\[4\] द्वितीयं \[5\]त्रितयादरात् ।  
 तदधो द्वितयं\[6\] द्वितीयं बाह्यान्नाभिपञ्चमसंयुतम् ॥ 73 ॥

 अथ नाभिद्वितीयेन युक्तं यत् परमाष्टमात्\[7\] ॥  
 द्वितीयं\[8\] केवलं बाह्यान्नमस्कारं\[9\] ततः परम् ॥ 74 ॥

 अक्षस्थबीजं तदनु द्वितीयं द्वादशादरात् ।  
 द्वितीयात् प्रथमं चाथ पञ्चमं नेमिमण्डलात् ॥ 75 ॥

 केवलं त्रितयं ह्येतद् द्वितीयं च तथाष्टमात् ।  
 एकादशस्वराक्रान्तं वासुदेवाय वै नमः ॥ 76 ॥

 सप्ताक्षरस्तु प्राङ्मन्त्रो द्वितीयस्तु षडक्षरः ।  
 पूर्वतुल्यस्तृतीयस्तु चतुर्थो द्वादशाक्षरः ॥ 77 ॥

 पदभेदविनिर्मुक्तमेतन्मन्त्रचतुष्टयम् ।  
 गोपनीयं प्रयत्नेन विधिज्ञैः सिद्धिमीप्सुभिः ॥ 78 ॥

 एवं ज्ञात्वाऽमृतमयैर्भोगैस्तोष्यश्च पूर्ववत् ।  
 वैभवीयैर्वृतो देवैश्चतुर्मूतिरधोक्षजः ॥ 79 ॥  
 अथाप्ययक्रमेण व्यूहार्चने मन्त्रचतुष्टयमाह- अप्ययावसर इत्यादिभिः। तथा च ॐ पुरुषाय नमः, ॐ सत्याय नमः, ॐ अच्युताय नमः, ॐ भगवते वासुदेवाय नम इत्यनिरुद्धादिवासुदेवान्तमन्त्रचतुष्कमुक्तं भवति ॥ 68-79 ॥  
 \[1 केवल- मु. अटी.।\]  
 \[2 द्वितयं- अटी.।\]  
 \[3 ह्यात् प्राग्वदाद्यन्तभूषितम्- अ. उ.।\]  
 \[4 र्वाद् द्वि- अ.।\]  
 \[5 तृतीया- मु. बक. बख.।\]  
 \[6 द्वितीयं- बक. बख.।\]  
 \[7 मष्ट- बक. बख.।\]  
 \[8 केवलं द्वितीयं- बक. बख.।\]  
 \[9 रमतः- बख.।\]  
   
 चतुरङ्गादयं चक्राच्चातुरात्म्यस्य वै \[1\]विभोः ।  
 इति मन्त्रगणः प्रोक्तः सरहस्यः समासतः ॥ 80 ॥  
 एतावदन्तमुक्तमर्थं निगमयति- चतुरङ्गादिति। चतुरङ्गाद् नाभ्यरनेमिप्रधिसंज्ञाङ्गचतुष्टयविशिष्टादित्यर्थः ॥ 80 ॥  
 \[1 प्रभोः- अटी.।\]

 अभेदेनादिमूर्तेर्वै संस्थितं वटबीजवत् ।  
 सर्वक्रियाविनिर्मुक्तमुत्तमं\[1\] परमार्थतः ॥ 81 ॥

 चाचुरात्म्यं तदाद्यं वै शुद्धसंविन्मयं महत् ।  
 वह्न्यर्केन्दुसहस्राभमानन्दा\[2\]स्पदलक्षणम् ॥ 82 ॥  
 तुर्यव्यूहलक्षणमाह- अभेदेनेति सार्धेन ॥ 81-82 ॥  
 \[1 ममूर्तं- अ. उ.।\]  
 \[2 न्दस्पन्द- अ. उ.।\]

 बीजं सर्वक्रियाणां यद्\[1\] विकल्पानां यदास्पदम् ।  
 चातुरात्म्यं तु तद् विद्धि द्वितीयममलेक्षण\[2\] ॥ 83 ॥  
 सुषुप्तिव्यूहलक्षणमाह- वह्न्यर्केति सार्धेन ॥ 82-83 ॥  
 \[1 च वि- अटी.॥\]  
 \[2 क्षणम्- मु.।\]

 नित्यं नित्याकृतिधरं तेजसा सूर्यवर्चसम् ।  
 भिन्नं सितादिभेदेन \[1\]चोर्ध्वाधः संस्थितेन च ॥ 84 ॥

 कैवल्यभोगफलदं भवबीजक्षयङ्करम् ।  
 चातुरात्म्यं तृतीयं तु सुधासन्दोहसुन्दरम् ॥ 85 ॥  
 स्वप्नव्यूहलक्षणमाह- नित्यमिति द्वाभ्याम् ॥ 84-85 ॥  
 \[1 ऊर्ध्वा- अ. उ.।\]

 स्थित्युत्पत्तिप्रलयकृत् सर्वोपकरणान्वितम् ।  
 प्रकृतिं स्वामधिष्ठाय समुदेत्यस्तमेति च ॥ 86 ॥

 चतुर्थं विद्धि तद् यस्य विश्वं तिष्ठति शासनात् ।  
 धत्ते सितादिकं रूपं चतुर्धा यत् कृते युगे ॥ 87 ॥

 रक्ताद्यं सितनिष्ठं च त्रेतायां हि महामते ।  
 पीतं कृष्णं सितं रक्तं सम्प्राप्ते द्वापरे युगे ॥ 88 ॥  
   
 कलौ कृष्णं सितं रक्तं पीतं चानुक्रमेण तु ।  
 युगसन्ध्याचतुष्के तु बिभर्ति परमेश्वरः ॥ 89 ॥  
   
 विभिन्नमूर्तिसामान्यं रूपं यत् तन्निबोध मे ।  
 सितरक्तं कृतान्ते तु रक्तपीतमतः परम् ॥ 90 ॥

 पीतकृष्णं च तदनु कृष्णशुक्लमनन्तरम् ।  
 भेदः प्रागुदितैर्ज्ञेय आयुधाम्बरलाञ्छनैः ॥ 91 ॥

 समत्वादन्यथा\[1\] केन विभागोऽत्रावधार्यते ।  
 \[2\]युगाद्बदिनरात्र्य\[3\]र्धप्रहराणां क्रमेण तु ॥ 92 ॥  
 जाग्रद्व्यूहलक्षणं तस्य युगभेदेन वर्णभेदं चाह- स्थित्युत्पत्ती\[4\]त्यादिभिर्विभागोऽत्रावधार्यत इत्यन्तैः। लक्ष्मीतन्त्रेऽप्येवमेवोपबृंहितानि व्यूहलक्षणानि-  
 वह्न्यर्केन्दुसहस्राभमानन्दा\[5\]स्पदलक्षणम् ॥  
 बीजं सर्वक्रियाणां तद् विकल्पानां तदास्पदम् ।  
 सौषुप्तं चातुरात्म्यं तत् प्रथमं विद्धि वासव ॥  
 अथ स्वापपदे\[6\]\[7\] ह्येवं विभज्यात्मानमात्मना ।  
 देवः प्रागादिभेदेन वासुदेवादिरूपतः ॥  
 समासव्यासभेदेन गुणानां पुरुषोत्तमः ।  
 सितरक्तसुवर्णाभ्रसदृशैः परमाद्भुतैः ॥  
 आदिमूर्तिसमै रूपैश्चतुर्धा \[8\]ह्यवतिष्ठते ।  
 कैवल्यभोगफलदं भवबीजक्षयङ्करम् ॥  
 चातुरात्म्यं द्वितीयं तत् सुधासंदोहसुन्दरम् ।  
 अथ जाग्रत्पदे देवः सितरक्तादिभेदितैः\[9\] ॥  
 चतुर्भुजैरुदाराङ्गैः शङ्खचक्रादिचिह्नितैः ।  
 नानाध्वजविचित्राङ्गैर्वासुदेवादिसंज्ञितैः ॥  
 व्यूहैः \[10\]संप्रविभज्यास्ते विभुर्नाम स्वलीलया ।  
 जाग्रत्पदे स्थितं देवं चातुरात्म्यमनुत्तमम् ॥  
 स्थित्युत्पत्तिप्रलय\[11\]कृत् सर्वोपकरणान्वितम् ।  
 सर्वं\[12\] तच्चिन्तयेत्तस्य\[13\] विश्वं तिष्ठति शासने ॥  
 त्रिविधं चातुरात्म्यं तु सुषुत्प्यादिपदत्रिके ।  
 सुव्यक्तं तत्पदे तुर्ये गुणलक्ष्यं परं स्थितम् ॥ इति 86-92 ॥  
      (10/20-27, 40-42)  
 \[1 थाङ्केन- मु. बक. बख.।\]  
 \[2 युगपद्दिन्- बख. अ. उ.।\]  
 \[3 त्र्युत्थ- अ. उ.।\]  
 \[4 त्पत्त्या- अ.।\]  
 \[5 नन्दस्पन्द- म.।\]  
 \[6 स्वाप्ने- मु.।\]  
 \[7 देऽप्येवं- मु.।\]  
 \[8 व्यव- मु.।\]  
 \[9 भेदतः- मु.।\]  
 \[10 संविभ- अ. म.।\]  
 \[11 यादि- अ.म. ।\]  
 \[12 दिव्यं- मु.।\]  
 \[13 द्यस्य- मु.।\]

 विभागकल्पनं\[1\] कृत्वा नित्यमालक्ष्य वै प्रभुम् ।  
 देहेऽस्मिन् मूर्ध्नि हृदये नाभौ तु तदधः पुनः ॥ 93 ॥

 तस्मादामूर्धपादान्तं भूतये मुक्तयेऽन्यथा ।  
 ग्रीवांसजानुगुल्फेषु स्मरेत् \[2\]सन्ध्युक्तलक्षणम् ॥ 94 ॥

 सृष्टिसंहारयोगेन यः स याति परां गतिम् ।  
 इत्येकमूर्तेर्व्यूहानां विभवस्याखिलस्य च ॥ 95 ॥  
 वासुदेवादीनां स्मरणस्य कालभेदान् साधकशरीरे \[3\]स्थानभेदांश्चाह- युगाब्देति त्रिभिः। आलक्ष्य ध्यात्वेत्यर्थः। भूतये ऐश्वर्याय। मुक्तये मोक्षाय। एवं च धामचतुष्टयं मूर्धादिचतुःस्थानेषु क्रमेण वासुदेवादी(नां?न्) स्मरतामैहिकं लौकिकं फलम्, पुनः प्रातिलोम्येन नाभेरध\[4\]स्तादारभ्य मूर्धान्तं स्थानचतुष्टयेऽनिरुद्धादिवासुदेवान्तान् स्मरतां मूर्तिरूपं फलं च सिध्यतीति भावः। \[5\]सन्ध्युक्तलक्षणं युगसन्धिभेदेन गृहीतसितरक्तादिशबलरूपं वासुदेवादिचतुष्टयमित्यर्थः ॥ 92-95 ॥  
 \[1 नां- अ. उ.।\]  
 \[2 संयुक्त- अटी.।\]  
 \[3 भेदं चाह-अ.।\]  
 \[4 धःस्था- अ.।\]  
 \[5 संयुक्त- अ.।\]  
  
 अवतारस्तथा ध्यानमर्चनं मन्त्रपूर्वकम् ।  
 स्वपदस्थानभेदेन प्रोक्तमेकसमाधिना ॥ 96 ॥  
 उक्तमर्थं निगमयति- इतीति सार्धेन। एकमूर्तेः परात्मरवासुदेवस्य व्यूहानां विभवस्य वासुदेवादीनां तुर्याद्यवस्थाभेदस्येत्यर्थः ॥ 95-96 ॥

 विशेषोऽप्यथ भेदाख्यस्त्ववतारपुरस्सरः\[1\] ।  
 \[2\]भावस्थितिविधौ चैव सर्वेषामधुनोच्यते ॥ 97 ॥  
 एतेषां विशेष उच्यत इत्याह- विशेष इति ॥ 97 ॥  
 \[1 स्सरम्- अ. उ.।\]  
 \[2 भावः- मु. बक. बख.।\]  
   
 षाड्गुण्यमादिदेवाद्यं चातुरात्म्यमलाञ्छनम् ।  
 सृष्टये त्रितयं ह्येतत् सामर्थ्यं पारमेश्वरम् ॥ 98 ॥

 लोली\[1\] भूतमभेदेन स्मरेत् तुर्यात्मना पुरा ।  
 नित्योदितं च सुपदे स्थितमस्पन्दलक्षणम् ॥ 99 ॥  
 विशेषमाह- षाड्गुण्यमिति द्वाभ्याम्। पारमेश्वरं सामर्थ्यं सामर्थ्यशक्तिरूपम्, एतत्त्रितयं सुषुप्त्यादिव्यूहत्रयम्, सृष्टये सृष्ट्यर्थं लोलभूतं स्मरेत्। अस्पन्दलक्षणम् अलोलभूतम्, नित्योदितं परात् परं भगवन्तमेव तुर्यात्मना तुर्यव्यूहरूपेण, अभिन्नं स्मरेदित्यर्थः ॥ 98-99 ॥  
 \[1 लोलभूतमिति भाष्यकारसंमतः पाठः।\]  
   
 अथार्चितुं यमिच्छेत्तु विशेषव्यक्तिलक्षणम् ।  
 सङ्कल्प्य\[1\] तं स्व\[2\]बुद्ध्या तु तत्कालसमनन्तरम् ॥ 100 ॥  
   
 \[3\]ध्रुवा सामर्थ्यशक्ति\[4\]र्यै स्पन्दतामेति च स्वयम् ।  
 सूतेऽग्निकणवन्मन्त्रं यत्र मन्त्री कृतास्पदः ॥ 101 ॥

 तमागतमिवाकाशात्\[5\] तारकं कर्णिकान्तरे ।  
 भावयेदथ तन्मध्यादाराध्यमुदितं स्मरेत् ॥ 102 ॥

 आदिमूर्तिस्वरूपेण चतुर्मूर्तिमयेन वा ।  
 पृथक्त्वेन चतुर्मूर्तेरेकैकाकृतिनाऽप्यथ ॥ 103 ॥

 अथवा वैभवीयेन नानाकृत्यात्मना तु वै ।  
 अङ्गसंङ्घं तदीयं च न्यसेत् पद्मदलाश्रितम् ॥ 104 ॥

 परिवारं बहिः पद्मात् स्वकं\[6\] यो यस्य विद्यते ।  
 सशक्तिकस्य मन्त्रस्य दिक्क्रमेण\[7\] हृदादि यत् ॥ 105 ॥  
 अर्चनार्थं भगवदवतरणक्रममाह- अथेति सार्धैः पञ्चभिः\[8\]। यः साधको विशेषव्यक्तिलक्षणं परव्यूहविभवाख्यतत्तन्मूर्तिविशिष्टं भगवन्तमर्चितुमिच्छेत्, तं साधकं स्वबुद्ध्या संकल्प्य स्वाभिमुखं ज्ञात्वा तत्कालसमनन्तरं \[9\]तदिच्छानन्तरमेव सामर्थ्यशक्तिः स्वयमेव स्पन्दतामेति। मन्त्री साधकः, यत्र कृतास्पदः, यन्मन्त्रमिच्छति तन्मन्त्रमग्निकणवत् सूते च। तत्स्पन्दनमात्रेणाऽग्नेः स्फुलिङ्गवन्मन्त्रः समुद्भूतो भवतीति भावः। तन्मन्त्रमाकाशात् तारकमिव कर्णिकान्तरे हृत्कमलकर्णिकामध्ये आगतं भावयेत्। तन्मध्यात् मन्त्रमध्यात्, आराध्यं मन्त्रनाथम्, आदिमूर्तिस्वरूपेण परवासुदेवरूपेण। यद्वा चतुर्मूर्तेर्व्यूहस्य पृथक्त्वेन, एकैकाकृतिना केवलमेकैकमूर्तिरूपेण, आहोस्विन्नानाकृत्यात्मना वैभवीयेन रूपेण पद्मनाभादिभेदेन, उदितम् उत्पन्नं स्मरेत् ॥ 100-105 ॥  
 \[1 ल्पितं- अटी.।\]  
 \[2 सु- उ.।\]  
 \[3 विद्धि- बक. बख. अ. उ., धृत्वा- अटी.।\]  
 \[4 क्तिं वै- अटी.।\]  
 \[5 दारक्तं- उ.।\]  
 \[6 स्वयं- अ.उ.।\]  
 \[7 क्रमेण हृदयादि- बक. बख.।\]  
 \[8 श्चतुर्भिः- म.।\]  
 \[9 ततश्चा- अ.।\]  
   
 न्यसेत् केसरजालस्थं पत्र\[1\]मध्ये तु शक्तयः ।  
 निःशक्तिको निरङ्गो यो मन्त्रनाथस्तु केवलः ॥ 106 ॥

 शब्दमात्रेण \[2\]तं भूयो दलजालगतं\[3\] यजेत् ।  
 इत्येवमन्तर्यागस्तु देवस्य परमात्मनः\[4\] ॥ 107 ॥  
 (निः? स)शक्तिकस्य मन्त्रस्य प्रागादिदलेषु हृदयाद्यङ्गमन्त्रन्यासं कमलाद् बहिस्तत्तत्परिवारन्यासं चाह- सशक्तिकस्येति\[5\]। एवं दलेषु लक्ष्म्यादिशक्तिन्यासनियमस्य प्रायिकत्वं बोध्यम्। यतोऽत्रैव त्रयोदशे परिच्छेदे-  
 षट्कं केसरजालस्थं तत्र प्राक् पश्चिमे द्वयम् ।  
 द्वयं द्वयं सौम्ययाम्ये ता\[6\] सां वामकरेषु च ॥ (13/52-53)  
इति केसरस्थानेऽपि शक्त्यवस्थानमुक्तम्। सप्तदशपरिच्छेदेऽपि-  
 नेमिभागे श्रियं देवीं पुष्टिमुत्तरतो न्यसेत् ।  
 पृष्ठदेशे स्थितां निद्रामग्रभागे सरस्वतीम् ॥ (17/70)  
इति कमलाद् बहिरपि शक्तिन्यास उक्तः। किञ्च, सात्वतोपबृंहणे ईश्वरे पारमेश्वरे च- "देवस्य कर्णिकायां तु श्रियं पुष्टिं ततोऽपरे" (ई. सं. 4/79; पा. सं. 6/249) इति कर्णिकायामपि देवस्य पार्श्वद्वये शक्त्यर्चनमुक्तम् ॥ 105-106 ॥  
 निःशक्तिकत्वनिरङ्गकत्वोभयविशिष्टस्य भगवतस्तु केवलमन्त्रमात्रेण भागस्थानेऽप्यर्चनमाह- निःशक्तिक\[7\] इति ॥ 106-107 ॥  
   
 \[1 पद्म- बक. बख.।\]  
 \[2 तद्- मु. अटी. बक. बख.।\]  
 \[3 जात- मु. अटी.।\]  
 \[4 चतुरा- अ. उ.।\]  
 \[5 कस्येति द्वाभ्याम्- अ. म.।\]  
 \[6 तेषां - अ. म.।\]  
 \[7 \`निःशक्तिक इति' नास्ति- अ.।\]  
   
 समासेनोदितः सम्यगथ मूर्तेर्यजेद् बहिः ।  
 वेद्यां पुराहृतैर्भोगैर्बिम्बे वा\[1\] चक्रपङ्कजे ॥ 108 ॥  
 उक्तमर्थं निगमयति- इतीति ॥ 107-108 ॥  
 \[1 वाचक- अ. उ.।\]

 हेमादिद्रव्यजनिते चक्रे वा केवलाम्बुजे ।  
 भद्रपीठभुवो मध्ये सुश्लक्ष्णे केवले तु वा ॥ 109 ॥

 ध्यात्वा ध्यात्वा स्वमन्त्रेण ह्यप\[1\]वर्गफलाप्तये ।  
 सम\[2\]र्चनीयं विधिवच्छ्रुद्धाभक्तिपुरस्सरम् ॥ 110 ॥  
 बहिर्यागस्तानान्याह- वेद्यामित्यादिभिः ॥ 108-110 ॥  
 \[1 अप- अ. उ.।\]  
 \[2 नास्त्येषा पङ्क्तिः- अ. उ.।\]

 **इति श्रीपाञ्चरात्रे श्रीसात्वतसंहितायां  
  पञ्चमः परिच्छेदः ॥**

 इति श्रीमौञ्ज्यायनकुलतिलकस्य यदुगिरीशचरणकमला\[1\]र्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये पञ्चमः परिच्छेदः ॥  
 \[1 कमलसेवा- अ.।\]

 

----------------------------- - -------------------------- -
-------------------------------- - ------------------------



** सप्तमः परिच्छेदः॥**



   **नारद-उवाच॥**

 प्रसन्नेनाथ विभुना यदुक्तो लाङ्गली पुनः ।  
 निश्श्रेयस्सकरं कर्म तदाकर्णयत\[2\] द्विजाः ॥ 1 ॥  
 अथ सप्तमो व्याख्यास्यते। नारदो मुनीन् प्रति वासुदेवेन संकर्षणायोपदिष्टं व्रताख्यं\[3\] कर्म शृणुध्वमित्याह- प्रसन्नेनेति ॥ 1 ॥  
 \[1 नारद इत्येव उ. विहाय सर्वत्र पाठः।\]  
 \[2 य साम्प्रतम्- बक. बख, यतः श्रृणु- उ.।\]  
 \[3 वृत्त्याख्यं- अ.।\]

  श्रीभगवानुवाच  
 श्रृणु ब्रह्ममयं पुण्यमपुण्यचयदाहकृत् ।  
 तत्त्वतः प्रतिपन्नानामचिरादेव सिद्धिदम् ॥ 2 ॥  
 भगवान् संकर्षणं प्रत्याह- शृण्विति। पुण्यं पुण्यावहम्। अपुण्यचयदाहकृत् पापविध्वंसकम्। कर्मेत्यनुषङ्गः ॥ 2 ॥

 परं ब्रह्म परं धाम चातुरात्मकमव्ययम् ।  
 जाग्रत्संज्ञे स्वयं यत्तु पदे व्यक्तचतुर्भुजम् ॥ 3 ॥

 नूनं कर्मात्मतत्त्वानां भवदुःखप्रशान्तये ।  
 भावमाक्रम्य रूपेण तेन मोक्षप्रदेन च ॥ 4 ॥

 ततस्त्वप्यययोगेन स्वस्वमूर्तिचतुष्टयम् ।  
 नीत्वा परिणतिं योगादात्मन्यास्ते च पूर्ववत् ॥ 5 ॥

 अनुग्रहार्थं \[1\]भविनां नानाकृत्या तु वै पुनः ।  
 देहकान्तिमनुज्झित्य दिक्क्रमेण तु वै सह ॥ 6 ॥

 पौरुषेण तु रूपेण प्रत्येकेन त्रिधा त्रिधा ।  
 वासुदेवादिकेनैव व्यक्त\[2\]चक्रादिना युतम् ॥ 7 ॥

 उत्कृष्टा\[3\]दिगुणाढ्यानामा सृष्टेर्नान्ययाजिनाम् ।  
 वर्णानां जनकत्वेन व्यक्तिमभ्येति शाश्वतीम् ॥ 8 ॥  
 पूर्वोक्तं परात्परं नित्योदितव्यूहाख्यं वासुदेवादिचतुष्टयमेव पूर्वोक्तजाग्रद्व्यूहरूपेणाविर्भूतम्, तज्जीवात्मनां संसारखेदनिवृत्त्यर्थं तेनैव रूपेण च व्यक्तीभूय जाग्रत्पदे विदिक्ष्वप्ययक्रमेणावतीर्णं पुरुषादिमूर्तिचतुष्टयं स्वात्मन्युपसंहृत्य पुनः संसारिणामनुग्रहार्थं प्रत्येकं त्रिधा त्रिधा वासुदेवः केशवादित्रिकरूपेण, संकर्षणो गोविन्दादित्रिकरूपेण, प्रद्युम्नस्त्रिविक्रमादित्रिकरूपेण, अनिरुद्धो हृषीकेशादित्रिकरूपेण व्यक्तचक्रादिलाञ्छनैः सह भगवदेकान्तिनां पोषकत्वेन शाश्वतीमभिव्यक्तिमभ्येतीत्याह- परं ब्रह्मेति ष़ड्भिः। देहकान्तिमनुज्झित्येत्यनेन जाग्रद्व्यूहवासुदेवादिचतुष्टयस्य पूर्वं\[4\] यादृशो वर्णभेद उक्तः, केशवादित्रिकचतुष्टयस्यापि तादृश एवेत्युक्तं भवति ॥ 3-8 ॥  
 \[1 भक्तानां- बख., हविनां- अ.।\]  
 \[2 तस्यायं विहितः क्रमः- उ.।\]  
 \[3 ष्ट्यादिगुणार्थ्यानामकृष्टे- मु. अटी.।\]  
 \[4 \`पूर्वं' नास्ति- अ.।\] 

 यां समालम्ब्य संसारादचिरादेव यान्ति च ।  
 सुप्रबुद्धः\[1\] परं धाम दानधर्मव्रतादिना ॥ 9 ॥  
 एवं केशवादिरूपेणाभिव्यक्तेः प्रयोजनमाह- यामिति ॥ 9 ॥  
 \[1 प्रबुद्धां- मु., प्रसिद्धं- अटी. बक., प्रबुद्ध- बख.।\]

 कर्तव्यमिति वै कर्म त्वैश्वर्यं\[1\] यः समाचरेत् ।  
 भक्त्या व्रतच्छलेनैव तस्यायं विहितः क्रमः ॥ 10 ॥  
 अतो वासुदेवादीनां केशवादीनां च प्रीणनव्रतानुष्ठानक्रमो वक्ष्यत इत्याह- कर्तव्यमितीति। ऐश्वर्यम् ईश्वरसंबन्धि, तत्प्रीणनमित्यर्थः। यद्वा ऐहलौकिकैश्वर्यादिसंपादकमित्यर्थः। उभयथा कर्मणो विशेषणम् ॥ 10 ॥  
 \[1 श्वरं- बख. अ.।\]  
    
 कार्तिकस्य दशम्यां तु मासस्य तु निशागमे ।  
 घृतेन पञ्चगव्येन बिम्बपादाम्भसा तु वा ॥ 11 ॥

 कृत्वा स्वकोष्ठसंशुद्धिं निस्सृत्योदरगं\[1\] मलम् ।  
 स्मरन् प्रभुं समाचम्य पाणौ कृत्वा कुशोदकम् ॥ 12 ॥

 तत्क्षेपपूर्वं सङ्कल्प आवर्तव्यो व्रतं प्रति ।  
 ॐ व्रताधिपतये देव नित्यनिर्मलमूर्तये ॥ 13 ॥  
 दशम्यां सायंकाले पञ्चगव्या\[2\](द्य)न्यतमप्राशनेन स्वशरीरशुद्धिमाचमनप्राणायामौ कुशोदकप्रक्षेपपूर्वकं संकल्पं चाह- कार्तिकस्येति सार्धद्वाभ्याम्। घृतेन पञ्चगव्येन बिम्बपादाम्भसा \[3\]तु \[4\]वेत्यत्रोत्तरोत्तरं श्रेष्ठं संबोध्यम्। तथा च सच्चरित्ररक्षायां तृतीयेऽधिकारे ब्रह्माण्डे-  
 "पृथिव्यां यानि तीर्थानि तेषु स्नातेषु\[5\] यत्फलम् ।  
 विष्णोः पादोदकं मूर्ध्नि\[6\] धारयेत् सर्वमाप्नुयात् ॥  
 मानवो यस्तु गङ्गायां स्नानं पानं समाचरेत् ।  
 तस्य यादृग् भवेत् पुण्यं तादृक् पादाम्बुधारणात् ॥  
 त्रिषु लोकेषु यत्तीर्थं प्रयागं पुष्करादिकम् ।  
 तत्पादयुग्मे कृष्णस्य तत्र तिष्ठति नित्यशः ॥  
श्रीभागवते-  
 पादोदकस्य माहात्म्यं जानात्येव हि शङ्करः ।  
 विष्णुपादोद्भवां गङ्गां शिरसा धारयन्\[7\] हि सः ॥  
 प्रायश्चित्तमनुप्राप्तः\[8\] कृच्छ्रं वाप्यघमर्षणम् ।  
 विष्णुपादोदकं पीत्वा शुद्धिमाप्नोति तत्क्षणात् ॥" (पृ. 110)  
इत्यादि। एतदलाभे पञ्चगव्यम्, तस्याप्यलाभे घृतं वा ग्राह्यमिति भावः। तथा च पाद्मे स्नपनाध्याये-  
 अलाभे पञ्चगव्यानां घृतमेवैकमिष्यते ।  
 पञ्चगव्येषु यस्य स्यादलाभस्तत्कृते घृतम् ॥ इति॥  
 प्रभुं स्मरन् उदरगं मलं निस्सृत्येत्यनेन प्राणायामः सूच्यते यथा\[9\], तथा वक्ष्यति प्राणायामं नृसिंहकल्पपरिच्छेदे-  
 नाभिदेशस्थितं ध्यात्वा देवं संगृह्य कल्मषम् ।  
 निस्सृतं वायुमार्गेण द्वादशान्तावधौ क्षिपेत् ॥  
 निरस्तपापमाकृष्य वातचक्रसमन्वितम् ।  
 नासाग्रेण तु मन्त्रेशं देहसंपूरणाय च ॥  
 तं ध्यायेद् हृदयस्थं च गतिरुद्धेन वायुना । (17/8-20) इति॥ 11-13 ॥  
 \[1 निर्हृत्येति सार्वत्रिकः पाठः, टीकानुसारी पाठो मूले स्थापितः।\]  
 \[2 गव्यप्राश- म.।\]  
 \[3 कृत्वे- अ.।\]  
 \[4 त्रोत्तरत्र- अ.।\]  
 \[5 स्नानेषु- अ. मु.।\]  
 \[6 मूर्ध्ना- मु. म.।\]  
 \[7 यद्धि- मु.।\]  
 \[8 प्राप्तं- मु.।\]  
 \[9 यतस्तथा - म.।\]  
   
 ॐ व्रताधिपतये देव नित्यनिर्मलमूर्तये ॥ 13  
   
 वत्सरं परिपीडैस्तु\[1\] त्वामहं तोषयाम्यजम् ।  
 प्रयतो दर्भशय्यायां क्ष्मातले रजनीं नयेत् ॥ 14 ॥  
 संकल्पमन्त्रमाह- ॐ व्रताधिपतय इति। परिपीडैः, उपवासैरित्यर्थः ॥ 13-14 ॥  
 \[1 परिपिण्डैः- मु., परपीडैः-उ. ।\]

 प्रयतो दर्भशय्यायां क्ष्मातले रजनीं नयेत् ॥ 14

 एकादश्यां प्रभातेऽथ स्नात्वा देवमधोक्षजम् ।  
 ध्यात्वाऽभ्यर्च्य यथापूर्वं नानानामान्तरैः शुभैः ॥ 15 ॥  
 एवं संकल्पानन्तरं तस्यां रात्रौ केवलभूतले कुशोपरि शयनमाह- प्रयत इत्यर्धेन। एकादशीप्रभातकृत्यमाह- एकादश्यामिति। नानानामान्तरैः सहस्रनामादिभिरित्यर्थः। स्तु\[1\]त्वेति शेषः ॥ 14-15 ॥  
 \[1 स्तुत्ये- अ.।\]

 कराभ्यां लम्बमानाभ्यां संस्थितौ दक्षिणादितः ।  
 पद्मशङ्खौ सुशोभाढ्यौ यथा तदवधारय ॥ 16 ॥

 तर्जनीमध्यमाभ्यां तु नम्राभ्यां\[1\] मध्यतः\[2\] स्थितम् ।  
 निषण्णं तलपर्यन्ते\[3\] शङ्खमूर्ध्वमुखं शुभम् ॥ 17 ॥

 सनालं कमलं तद्वत् सितं विकसितं तु वै ।  
 मणिबन्धादतिक्रान्तं किञ्चिच्छेषलतागणम् ॥ 18 ॥

 लम्बमानमधोवक्त्रं साङ्गुष्ठं संस्मरेद् विभोः ।  
 वासु\[4\]देवस्य लाञ्छनध्यानप्रकारमाह- कराभ्यामिति सार्धैस्त्रिभिः। लम्बमानदक्षिणहस्ते तर्जन्यङ्गुष्ठाभ्यां संगृहीतं तलप्रदेशेऽधो\[5\]मुखं स्थितं शङ्खवत् सितं विकसितं मणिबन्धादतिक्रान्तं\[6\] किञ्चिच्छेषलतागणं सनालं कमलं तथा वामहस्ते नम्राभ्यां\[7\] तर्जनीमध्यमाभ्यां मध्यतो गृहीतं तलप्रदेशे ऊर्ध्वमुखं स्थितं शङ्खं च ध्यायेदित्यर्थः ।  
 ननु जाग्रद्व्यूहवासुदेवस्य पूर्वं चतुर्भुजत्वमुक्तम्, इदानीं लाञ्छनद्वयमात्रस्योक्त्या द्विभुजत्वमेव ज्ञायत इगि चेत्, किं तावता भवतो विरोधः, उभयथापि लक्षणं स्यात् ॥ 16-19 ॥  
 \[1 नेत्राभ्यां- बक. ।\]  
 \[2 मध्यमस्थितिम्- मु.।\]  
 \[3 र्यङ्के- उ.।\]  
 \[4 परवासु- मु.।\]  
 \[5 मुखस्थितं- मु.।\]  
 \[6 क्रान्तं- मु.।\]  
 \[7 द्वाभ्यां- मु.।\]

 होमान्तमखिलं कृत्वा ध्यायेदनिमिषस्ततः ॥ 19 ॥

 दिनमध्येऽर्चनं कुर्याद् दिनान्ते स्नानवर्जितम् ।  
 महा\[1\]र्थैर्विविधैः स्तोत्रैर्गीतवाद्यसमन्वितैः ॥ 20 ॥

 निशां नीत्वा प्रभातेऽथ स्नानपूर्वमजं यजेत् ।  
 चतुरात्मानमव्यक्तमनुयागान्त\[2\]कर्मणा ॥ 21 ॥

 उदितेऽथ निशानाथे चास्तं याते दिवाकरे ।  
 क्षान्त्यर्थमर्चनं कुर्याद् दण्डवत् प्रणमेत् क्षितौ ॥ 22 ॥

 चतुर्धा वै चतुर्दिक्षु ततः कुर्यात् प्रदक्षिणम् ।  
 एकैकस्याग्र उच्चार्य चतुर्धा तु पदं पदम् ॥ 23 ॥  
   
 तद्वाचकां\[3\]स्तोत्र\[4\]मन्त्रांस्ततः कृत्वा स्वभावगम् ।  
 तद्व्यक्तिव्यञ्जकेनैव सह वाक्यगणेन तु ॥ 24 ॥  
 ततो होमान्तं सर्वं कृत्वा पुनस्तमेव ध्यायन् प्राप्ते मध्याह्ने यथाविध्यर्चनं कृत्वा सायन्तनार्चनं तु स्नपनवर्जितं कृत्वा गम्भीरार्थगर्भितविविधस्तोत्रगीतवाद्यादिभिः सह तां निशां जागरेण नीत्वा \[5\]द्वादश्यां प्रभाते स्नानपूर्वकं यथाविधि चतुरात्मानं प्रभुं समभ्यर्च्य पारणान्तं कृत्वा सायन्तनार्चनं च कृत्वाऽपराधक्षमापणं कुर्वन् चतुर्दिक्षु चतुर्वारं दण्डवत् प्रणम्य चतुर्वारं प्रदक्षिणं कुर्वन् एकैकस्याग्रतः स्थित्वा तत्तद्वाचकस्तोत्रमन्त्रवाक्यादीनि पठेदिति प्रयोगपद्धतिमाह- होमान्तमित्यादिभिः ॥ 19-24 ॥  
 \[1 महाक्षैः - मु. बक. बख.।\]  
 \[2 यागं तु कर्मणः- मु. अटी.।\]  
 \[3 कात्- मु. अटी.।\]  
 \[4 मन्त्रात्- मु. अटी.।\]  
 \[5 तादृश्यां- अ.।\]  
   
 जितं ते पुण्डरीकाक्ष वासुदेवामितद्युते ।  
 रागदोषादिनिर्मुक्तो समस्तगुणमूर्तिमान्\[1\] ॥ 25 ॥

 नाथ ज्ञानबलोत्कृष्ट नमस्ते विश्वभावन ।  
 सङ्कर्षण विशालाक्ष सर्वज्ञ परमेश्वर ॥ 26 ॥

 देव\[2\] ऐश्वर्यवीर्यात्मन् प्रद्युम्न जगतांपते ।  
 नमस्तेऽस्तु हृषीकेश सर्वेश्वर जगन्मय ॥ 27 ॥

 स्थित्युत्पत्तिलयत्राणहेतवे शक्तितेजसे ।  
 जयानिरुद्ध भगवन् महापुरुष पूर्वज ॥ 28 ॥  
 वासुदेवादीनां जितन्ता\[3\]दिस्तोत्रमन्त्रचतुष्टयं स्वयमेवाह- जितं त इति चतुर्भिः। अत्र प्रथमश्लोके प्रथमं पादम्, द्वितीये द्वितीयम्, तृतीये तृतीयम्, चतुर्थे चतुर्थं च संगृह्यैकश्लोकरूपेण लक्ष्मीतन्त्र(24/69)पाद्मादिषु प्रतिपादितम्। तस्याष्टाक्षरादिव्यापकत्वं चोक्तं लक्ष्मीतन्त्रे-  
 पदमन्त्रास्त्रयोऽस्य स्युर्विधाने पाञ्चरात्रिके ॥  
 विष्णवे नम इत्येवं नमो नारायणाय च ।  
 नमो भगवते पूर्वं वासुदेवाय चेत्यपि ॥  
 जितं ते पुण्डरीकाक्ष नमस्ते विश्वभावन ।  
 नमस्तेऽस्तु हृषीकेश महापुरुष पूर्वज ॥  
 पदमन्त्रश्चतुर्थोऽयं प्रणवस्य पुरन्दर ।  
 ओङ्कारसहितानेतान् मन्त्रान् पूर्वविदो विदुः ॥....  
 केवलस्तारकश्चैव चत्वारश्च तदादिकाः ।  
 पञ्चैते व्यापका मन्त्राः \[4\]पञ्चरात्रे प्रकीर्तिताः ॥ इति॥  
     (24/67-70,74)  
इतोऽप्यधिकं पद्मादिषु प्रतिपादितं स्तोत्रश्लोकजातमेतद् जितन्ताख्यमन्त्रस्यार्थविवरणरूपं बोध्यम्। जितन्ताख्यमन्त्रव्याख्यानमहिर्बुध्न्यसंहिताया\[5\]मुक्तं द्रष्टव्यम् ॥ 25-28 ॥  
 \[1 मूर्तये- बक. बख. अ. उ.।\]  
 \[2 पङ्क्तिद्वयविपर्ययः- अ. उ.।\]  
 \[3 न्तास्तोत्र-मु.।\]  
 \[4 पाञ्च- मु.।\]  
 \[5 जितन्ताख्यमन्त्रार्थनिरूपणात्मके त्रिपञ्चाशेऽध्याये ।\]

 विधिनानेन वै कार्यं पक्षयोरुभयोरपि ।  
 अ\[1\]ब्दान्तमर्चनं विष्णोर्निष्कामेनाग्रजन्मना ॥ 29 ॥  
 एवं प्रतिमासं पक्षद्वयेऽपि दशम्यां पञ्चगव्यप्राशननियमनपूर्वकमुपवासं जागरणं द्वादश्यां व्रताराधनपूर्वकं पारणं सायमपराधक्षमापणार्थमर्चनादिकं च कुर्वन् संवत्सरान्तं ब्राह्मणो निष्कामं यथा तथा व्रतं कुर्यादित्याह- विधिनेति ॥ 29 ॥  
 \[1 अब्जा- मु.।\]

 एवं सङ्कर्षणाद्यं तु वासुदेवान्तमर्चनम् ।  
 विहितं क्षत्रजातेर्वै कर्तव्यत्वेन सर्वदा ॥ 30 ॥

 प्रद्युम्नाद्यं तु वैश्यस्य मुसल्यन्त\[1\]मुदाहृतम् ।  
 सच्छू\[2\]द्रस्यानिरुद्धाद्यं प्रद्युम्यान्तं सदैव हि ॥ 31 ॥  
 क्षत्रियस्य विशेषमाह- एवमिति। वैश्यस्य विशेषमाह- प्रद्युम्नाद्यमित्यर्धेन। मुसल्यन्तं संकर्षणान्तमित्यर्थः। शूद्रस्य विशेषमाह- सच्छूद्रस्येत्यर्धेन ॥ 30-31 ॥  
 \[1 मुसला- मु. अटी.।\]  
 \[2 शूद्रस्य चानि- बख. अ. उ.।\]

 मूर्तिनां ध्यानकाले तु विशेषमवधारय ।  
 सङ्कर्षणेऽब्जवद् रम्यां दक्षिणे तु करे गदाम् ॥ 32 ॥

 गृहीतां चिन्तयेन्मध्यादधोवक्त्रेण पाणिना ।  
 अङ्गुलिद्वितयेनैव त्वङ्गुष्ठाद्येन लीलया ॥ 33 ॥

 प्राग्वद् वामकरे पद्मं प्रद्युम्नस्य निबोधतु\[1\] ।  
 दक्षिणे हेतिराट् तद्वदङ्गुलिद्वितयोपरि ॥ 34 ॥

 पूर्ववत् कमलं\[2\] वामे चतुर्थस्याधुनोच्यते ।  
 आदिवद् दक्षिणे पद्मं गदा वामे यथोदिता ॥ 35 ॥

 इति प्रथ\[3\]ममूर्तीनां ध्यानमुक्तं तु सार्चनम् ।  
 नित्यनैमित्तिकार्थं तु निःश्रेयसपदाप्तये ॥ 36 ॥  
 पूर्वं वासुदेवलाञ्छनध्यानमात्रस्योक्तत्वादिदानीं संकर्षणादीनां लाञ्छनभेदध्यानमाह- मूर्तिनामित्यारभ्य निःश्रेयसपदाप्तय इत्यन्तम्। अब्जवदित्यनेन पूर्वं वासुदेवस्य दक्षिणकरेऽब्जस्य यादृशः संनिवेशो यादृशो धारणप्रकारश्चोक्तः, इदानीं संकर्षणस्य दक्षिणे\[4\] करे गदाया अपि तादृश इति बोध्यते, अधोवक्त्रेण लम्बमानेनेत्यर्थः। अङ्गुष्ठाद्येन अङ्गुलीद्वितयेन, तर्जन्यङ्गुष्ठाभ्यामित्यर्थः। प्राग्वदित्यनेन वासुदेवकमलदधोमुखत्वादिकमुच्यते ॥ 32-36 ॥  
 \[1 ध च- मु., ध्य च- अटी., धय- बख.।\]  
 \[2 कमले- मु. अटी. बक.।\]  
 \[3 प्रशस्त- अ., प्रशम- उ.।\]  
 \[4 दक्षिणकरे- मु.।\]

 भक्तिपूर्वात् तु कैवल्याद् \[1\]यत्नेनाभ्यर्थयन्ति ये ।  
 वर्णा विप्रादयस्तेषां व्रताचरणमुच्यते ॥ 37 ॥

 श्रावणस्य दशम्यां तु सर्वं पूर्वोक्तमाचरेत् ।  
 कृत्वा\[2\] कुशोदकाभ्यङ्गं\[3\] स्मरन्\[4\] देवमिदं\[5\] पठेत् ॥ 38 ॥

 सर्वभूत\[6\]मयाऽनादे यच्छ मे\[7\] परमं पदम् ।  
 छिन्धि सांसारिकान् बन्धानज्ञानतिमिरं हर ॥ 39 ॥

 ततो ध्यात्वा यजन् देवं चतुर्मूर्तिं तु पूर्ववत् ।  
 गौणमुख्यैर्महच्छब्दैर्जितन्ताद्यैः पदैस्ततः ॥ 40 ॥

 व्यस्तैस्ततः समस्तैश्चाप्येकैकं\[8\] पुनरेव हि ।  
 वाच्यभेदोक्तियोगेन समस्तेनान्यथात्मना\[9\] ॥ 41 ॥

 इत्यर्चनं क्रमात् कुर्यान्मूर्तेर्मूर्तेर्महामते ।  
 प्रणिपातादिकं सर्वमावर्तव्यं\[10\] यथास्थितम् ॥ 42 ॥

 तुर्यान्तं\[11\] मौद्गलान्तैस्तु\[12\] मोक्षैकफललम्पटैः\[13\] ।  
 विन्यासं लाञ्छनानां तु ग्रहणेनान्वितं श्रृणु ॥ 43 ॥

 अस्मिन् व्रते चतुर्णां तु देवानां वस्तुसूचनम् ।  
 तिर्यक् स्वपक्षदेशाभ्यां \[14\]स्तनाख्यान्मण्डलाद् बहिः ॥ 44 ॥

 दक्षिणे तु गदाद्यस्य स्पष्टमुष्टिगदा भवेत् ।  
 वामेन कुक्षिकुहरात् समाक्रान्तश्च शङ्खराट् ॥ 45 ॥

 परि\[15\]धेर्बाह्मतोऽङ्गुष्ठं निषण्णं सर्वदा स्मरेत् ।  
 मुख्यहस्ते द्वितीयस्य ध्येयः शङ्खवरस्तथा ॥ 46 ॥

 चक्रमङ्गुष्ठ\[16\] ऊर्ध्वस्थं\[17\] वामहस्ते समुष्टिके\[18\] ।  
 प्रद्युम्नस्य गदा वामे शब्दपूर्णस्तु\[19\] दक्षिणे ॥ 47 ॥

 दक्षिणे त्वनिरुद्धस्य कमलं सूर्यवर्चसम् ।  
 वामतर्जनिगं चक्रं त्रिष्वङ्गुष्ठं स्मरेत् स्थितम् ॥ 48 ॥

 एवं यथास्थिताद् ध्यानात् फलमाप्नोति साधकः ।  
   
 अथ \[20\]केवलमुमुक्षुभिरनुष्ठेयव्रते कालभेदं संकल्पश्लोकानन्तरं लाच्छनन्यासध्यानभेदं चाह- भक्तिपूर्वादित्युपक्रम्य फलमाप्नोति साधक इत्यन्तम्। तुर्यान्तम् अनिरुद्धान्तम्। मौद्गलान्तैः\[21\] शूद्रान्तैरित्यर्थः। दक्षिणे तु गदाद्यस्येत्यत्र आद्यस्य वासुदेवस्येत्यर्थः। तिर्यक् स्वपक्षदेशाभ्यां स्तना\[22\]ख्यान्मण्डलाद् बहिः पार्श्वद्वयेऽपि वक्ष\[23\]स्थलाद् बहिरित्यर्थः। तत्सम इति यावत्। मुख्यहस्ते दक्षिणहस्त इति यावत्। द्वितीयस्य संकर्षणस्य। तथा वासुदेवहस्तवदित्यर्थः। शब्दपूर्णः शङ्खः। त्रिषु तर्जन्यादिष्वित्यर्थः॥ 37-49 ॥  
 \[1 वृत्ते- बक. बख., व्रते-अ. उ.।\]  
 \[2 स्मृत्वा- मु. अटी.।\]  
 \[3 दकत्यागं- अ. उ.।\]  
 \[4 स्मरेदेव- बख.।\]  
 \[5 मिमं- बख. अ. उ.।\]  
 \[6 व्रत- अ.।\]  
 \[7 ते- मु. अटी. उ.।\]  
 \[8 स्तेन एकै- बख. अ. उ.।\]  
 \[9 त्मनः - मु. अटी.।\]  
 \[10 चर्ते- बख. अ. ।\]  
 \[11 र्थ- मु. बक. बख.।\]  
 \[12 लान्नैः- मु. बक. बख.।\]  
 \[13 लक्षणैः- उ.।\]  
 \[14 ध्यानाभ्यां- अटी., स्थानाभ्यां- मु. बक. ।\]  
 \[15 परितो बा- मु. अटी. बक.।\]  
 \[16 क्र अ- मु. अटी.।\]  
 \[17 ष्ठमू- बख. उ.।\]  
 \[18 कम्- मु. अटी.।\]  
 \[19 पूर्णा- मु. अटी.।\]  
 \[20 केवलं- मु.।\]  
 \[21 लान्नैः शूद्रान्नै- अ.।\]  
 \[22 स्नानाख्या- अ.।\]  
 \[23 पक्ष- अ.।\]

 सक्षीरमन्नपात्रं तु विहितं मासि मासि च ॥ 49 ॥

 दानार्थं व्रतपर्यन्ते हेमरत्नतिलान्वितम् ।  
 निष्कामव्रतिनां नित्यमन्ते\[1\] गोदानमेव च ॥ 50 ॥  
 निष्कामानां व्रते प्रतिमासं कर्तव्यदानद्रव्यं संवत्सरान्ते देयद्रव्याणि चाह- सक्षीरमिति सार्धेन ॥ 49-50 ॥  
 \[1 त्यं त्व- मु. अटी. बक.।\]

 प्रतिमासं सकामानां दधिपात्रं च सोदनम् ।  
 फलानि हेमयुक्तानि त्वन्ते भूदानमेव च ॥ 51 ॥

 तिलान्युदककुम्भं\[1\] च पत्रपुष्पादिनार्चनम् ।  
 यथाशक्ति दरिद्राणां हिरण्यं गोसमं स्मृतम् ॥ 52 ॥  
 तथा सकामानां देयद्रव्याण्याह- प्रतिमासमिति सार्धेन। अशक्तानां तु गोदानभूदानप्रत्याम्नायत्वेन यथाशक्ति हिरण्यदानमाह- दरिद्राणामित्यर्धेन। गोसममित्यत्र गोशब्देन भूमिरप्युच्यते ॥ 51-52 ॥  
 \[1 नि उद- बख.।\]

 दानेऽर्चने तु शूद्राणां व्रतकर्मणि सर्वदा ।  
 असिद्धान्नं तु विहितं सिद्धं वा ब्राह्मणेच्छया ॥ 53 ॥  
 शूद्रैस्तु व्रतान्तेऽपक्वान्नं देयम्, सत्यां ब्राह्मणानुज्ञायां पक्वान्नं वा देयमित्याह- दान इति। "आर्याध्युषिताः शूद्राः पाकं कुर्युः" (आ. ध. 2/3य4) इति ब्राह्मणानुज्ञया शूद्राणामपि पाकाधिकारविधानात् सिद्धं वा ब्राह्मणेच्छयेत्युक्तमविरुद्धं ज्ञेयम्। एवं स्वस्ववर्णाश्रमधर्माविरुद्धमेवाराधनं कार्यमित्यर्थः ॥ 53 ॥

 स्वकर्मणा यथोत्कर्षमभ्येति न तथार्चनात् ।  
 तस्मात् स्वेनाधिकारेण कुर्यादाराधनं सदा ॥ 54 ॥  
 सहेतु\[1\]कमाह- स्वकर्मणेति ॥ 54 ॥  
 \[1 स्व- अ.।\]  
   
 सर्वत्राधिकृतो विप्रो वासुदेवादिपूजने ।  
 यथा तथा न क्षत्राद्यास्तस्माच्छास्त्रोक्तमाचरेत् ॥ 55 ॥  
 भगवदाराधने ब्राह्मणवत् (न\[1\]) क्षत्रियादीनामपि \[2\]सर्वत्राधिकारोऽस्ति, अतो यथाधिकारमनुष्ठेयमित्याह- सर्वत्रेति ॥ 55 ॥  
 \[1 मूलानुरोधेन \`न' पदसंयोजनमत्रावश्यकम्।\]  
 \[2 सार्वत्रिका- मु.।\]

 नयेन्न\[1\]क्ताशनैर्भक्त्या दिनान्येतानि मौद्गलः ।  
 व्रताद्यन्ते तु विहितं परिपीडं हि तस्य वै ॥ 56 ॥  
 शूद्रस्य प्रतिपक्षमेकादश्यां नक्ताशनम्, व्रताद्यन्तैकादश्योरेवोपवास इत्याह-नयेदिति ॥ 56 ॥  
 \[1 त् त्यक्ता- अ.।\]

 यथाभिमतमासाद् वै समारभ्य क्रमेण तु ।  
 इतिकर्तव्यतासक्तैर्मोक्षकामैस्तु चाग्रजैः ॥ 57 ॥

 दशम्यां चैव सङ्कल्पः कार्यो द्वादशवार्षिकः ।  
 प्राग्वदब्दं\[1\] तु सम्पूर्य दानैर्मासानुमासिकैः\[2\] ॥ 58 ॥

 व्रतेश्वरं जगन्नाथं प्रीणयेद् वत्सरे गते ।  
 पुनरारम्भमासाच्च त्वग्र्यमासस्य तद्दिनात् ॥ 59 ॥

 आरभ्य वत्सरं प्राग्वत् पूजयेत् प्रीणयेत् प्रभुम् ।  
 क्रमेणानेन सम्पाद्य द्वादशाब्दं व्रतं महत् ॥ 60 ॥  
   
 तदन्ते तु यथाशक्त्या दानैर्वस्त्रानुलेपनैः ।  
 द्विषट्कं ब्राह्मणानां तु यष्टव्यमधिकारिणा\[3\] ॥ 61 ॥  
 अथ ब्राह्मणस्य द्वादशवार्षिकं व्रतान्तरमाह- यथाभिमतमासादित्यारभ्य यष्टव्यमधिकारिणेत्यन्तम्। पूर्वोक्तैरित्यर्थः। पूर्वं प्रतिमासं यद्दानं विहितं तदत्र प्रतिसंवत्सरं कार्यम्। संवत्सरान्तविहितदानं त्वत्र द्वादशवर्षान्ते कार्यमित्यर्थः॥ 57-61 ॥  
 \[1 व्रतशब्दं- बक.।\]  
 \[2 सकैः- मु. अटी.।\]  
 \[3 णाम्- अ. उ.।\]  
   
 स्वमूर्त्याराधनाद्येन कर्मणा ह्येतदेव हि ।  
 कार्यं व्रतमिदं\[1\] भक्त्या ज्येष्ठाद्यं क्षत्रियेण तु ॥ 62 ॥

 वैश्येनाश्वयुजादादावाचर्तव्यं\[2\] समासतः ।  
 मौद्गलेन तु माघाद्यं पालनीयं यथाक्रमम् ॥ 63 ॥

 इदं व्रतोत्तमं दिव्यमपवर्गफलप्रदम् ।  
 विहितं सर्ववर्णानाम\[3\]विरुद्धं च सर्वदा ॥ 64 ॥  
 अस्य व्रतस्य क्षत्रियादीनामपि कालभेदेनानुष्ठानमाह- स्वमूर्तीति त्रिभिः। स्वमूर्त्याराधनाद्येन स्वस्ववर्णोक्तसंकर्षणादिक्रमेणेत्यर्थः ॥ 62-64 ॥  
 \[1 व्रतवरं- अ. उ.।\]  
 \[2 वर्त- अटी.।\]  
 \[3 मनि- मु. अटी. बक. बख.।\]

 चान्द्रायणायुतसममा सृष्टेः कल्मषापहम्\[1\] ।  
 वक्ष्ये व्रतवरं चान्यत् कर्तव्यत्वेन कर्मिणाम्\[2\] ॥ 65 ॥

 मोक्षैकफलकामानामन्येषां भावितात्मनाम् ।  
 मोक्षदं देहपाताद् यच्चा\[3\]तुरात्म्यैकयाजिनाम्\[4\] ॥ 66 ॥

 यथाभिमतमासस्य दशम्यां पातयेज्जलम् ।  
 नत्वा व्रतेश्वरं प्राग्वद् वत्सरद्वितयस्य च ॥ 67 ॥

 विशेषाच्छ्रावणे कुर्यात् सङ्कल्पं कार्तिकेऽपि च ।  
 आरम्भमासादारभ्य निष्ठाख्यं यावदेव हि ॥ 68 ॥

 द्विषट्कमुपवासानामेकवृद्ध्या तु वर्धयेत् ।  
 होमान्तमर्चनं कृत्वा पूर्ववत् तन्मयान्\[5\] यजेत् ॥ 69 ॥

 ततस्तु\[6\] परिपीडानां वत्सरं ह्रा\[7\]समाचरेत् ।  
 कार्यमासम्भमासे तु पूर्वं द्वादशरात्रिकम् ॥ 70 ॥

 एकैकं लोपयेत् तावद् यावदब्दः\[8\] समाप्यते ।  
 कुर्याद् व्रतसमाप्तिं तु पूर्ववत् पूजनादिना ॥ 71 ॥

 वृद्धिह्रासक्रमेणैतद् व्रतमुक्तं मया च ते ।  
 अनायासेन\[9\] वै येन प्राप्यते शाश्वतं पदम् ॥ 72 ॥  
 अथ संवत्सरद्वयानुष्ठेयमुपवासवृद्धिह्रासान्वितं व्रतान्तरमाह- चान्द्रायणायुतसममित्यारभ्य प्राप्यते शाश्वतं पदमित्यन्तम् ॥ 65-72 ॥  
 \[1 कलुषा- उ.।\]  
 \[2 कर्मणाम्- मु. अटी. बक. बख.।\]  
 \[3 यं च - बक. ।\]  
 \[4 नम्- बक. बख. उ.।\]  
 \[5 मयो न्यसेत्- मु. अटी।\]  
 \[6 ततः सु- मु. अटी. बक. बख.।\]  
 \[7 ग्रास- मु. अटी. बक. बख.।\]  
 \[8 ब्दं समापयेत्- अ., ब्दं समाप्यते- उ.।\]  
 \[9 निरायासात् तु- बक. बख. अ. उ.।\]

 व्रतानामुत्तमं धन्यं द्वादशाख्यमतः श्रृणु ।  
 अकामानां सकामानामन्ते तुल्यफलं हि यत् ॥ 73 ॥

 सितपक्षात् तु चैत्रस्य कार्याऽऽद्येऽहनि कल्पना ।  
 गतेऽर्धरात्रसमये\[1\] चा प्रभातात् ततोऽच्युतम् ॥ 74 ॥

 उपवासं विनाऽभ्यर्च्य कार्यं वै नक्तभोजनम् ।  
 एकादश्यन्तमेवं\[2\] हि पौनःपुन्येन लाङ्गलिन् ॥ 75 ॥

 कार्यमप्यययुक्त्या वै चातुरात्म्यस्य पूजनम् ।  
 एकादश्यां न भुञ्जीत विहितस्तत्र जागरः ॥ 76 ॥

 द्वादश्यामादिदेवं तु समाराध्य यथाविधि ।  
 मध्याह्नसमये प्राप्ते विधिवत् तन्मयान्\[3\] यजेत् ॥ 77 ॥

 भक्त्या शक्त्या तु चतुर एकैकं प्रत्यहं त्वपि ।  
 गवां ग्रासः\[4\] स्वसामर्थ्याल्लोपनीयो न सर्वदा ॥ 78 ॥

 सह पूर्वोक्तदानैस्तु व्रतकर्मपरायणैः ।  
 प्राप्ते तु तद्दिने भूयः कृष्णपक्षस्य लाङ्गलिन् ॥ 79 ॥

 अर्चनं केशवादीनां त्रिसन्ध्यं प्राग्वदाचरेत् ।  
 द्वादश्यां सोपवासस्तु \[5\]यजेद् दामोदरं प्रभुम् ॥ 80 ॥

 दानान्तमर्चनाद्यं तु सितपक्षोक्तमाचरेत् ।  
 प्राभवेण क्रमेणैव चैवं\[6\] मूर्त्यन्तरं यजेत् ॥ 81 ॥

 मूर्तिभिश्चाप्ययाख्येन संवत्सरमतन्द्रितः ।  
 यो योऽधिकारी भक्तो वा तस्य तुप्य\[7\]त्यधोक्षजः ॥ 82 ॥  
 अथ द्वादशाख्यव्रतमाह- व्रतानामुत्तमं धन्यमित्यारभ्य तस्य तुष्यत्यधोक्षज इत्यन्तम्। आद्येऽहनि प्रतिपदि। कल्पना संकल्पः। द्वादश्यामादिदेवं वासुदेवमित्यर्थः। एवं च चैत्रशुक्लप्रतिपदमारभ्य तद्द्वादश्यन्तं\[8\] पुरुषसत्याच्युतवासुदेवानामेव पुनस्तेषामेव प्रत्यहमेकैकक्रमेणार्चनं कुर्वन् कृष्णप्रतिपदमारभ्य तद्द्वादश्यन्तं तथा केशवादिमूर्तिनामर्चनं च कुर्यात्। पक्षद्वयेऽप्येकादश्यामुपवासो जागरश्च। अवशिष्टदिनेषु नक्तभोजनम्। मध्याह्नसमये ब्राह्मणभोजनम्, तदशक्तौ गोग्रासकल्पनं वा, प्रतिपक्षं पूर्वोक्तदानं च कार्यम् ॥ 73-82 ॥  
 \[1 य आ- अ. उ.।\]  
 \[2 श्यां- बक. अ. उ.।\]  
 \[3 मयो न्यसेत्- मु. अटी.।\]  
 \[4 सस्त्व- अ.।\]  
 \[5 न्यसेत्- मु. अटी.।\]  
 \[6 एवं- बक. बख. अ. उ.।\]  
 \[7 तुष्येत् तथाक्षजः- अ. ।\]  
 \[8 \`तद्' नास्ति- अ.।\]

 षोडशाख्यमतो\[1\] वक्ष्ये व्रतं धन्यतमं हि यत् ।  
 पूर्ववद् रात्रिसमय आषाढस्याद्यवासरे ॥ 83 ॥

 गृहीत्वा नियमं कुर्यादा प्रभातादिपूजनम् ।  
 त्रिसन्ध्यं वामनादीनां विधिवद् द्वादशाहकम्\[2\] ॥ 84 ॥

 त्रयोदश्यां ततोऽभ्यर्च्य चतुर्वर्गप्रदं प्रभुम् ।  
 आद्यन्तमनिरुद्धादि तदाद्यमपरेऽहनि ॥ 85 ॥  
   
 तृतीयं पञ्चदश्यां तु \[3\]संशान्तव्यक्तलक्षणम् ।  
 एवं मूर्त्यन्तरैर्युक्तं चातुरात्म्यं त्रिधा स्थितम् ॥ 86 ॥

 आराध्य परया भक्त्या चैका\[4\]दश्यामनश्नतः ।  
 पूर्णं\[5\] तदर्चनं कृत्वा पञ्चदश्यां यथाविधि ॥ 87 ॥

 चत्वारस्तन्मयाः पूज्याः श्रद्धापूतेन चेतसा ।  
 आत्मयागं ततः कुर्याद् दिनान्तेऽर्चनपूर्वकम् ॥ 88 ॥

 एवमाश्वयुजे भूयः पर्वादौ प्रारभेत् क्रियाम् ।  
 पद्मनाभादिमूर्तानामर्चनं विहितं क्रमात् ॥ 89 ॥

 एका\[6\]दश्यामनश्नंस्तु सर्वं निर्वर्त्य पूर्ववत् ।  
 सम्प्राप्ते च ततः पौषे यजेन्नारायणादिकम् ॥ 90 ॥

 द्वादश्यां तद् द्विषट्कं च तथा व्यूहत्रयं त्वपि ।  
 चैत्रे तद्दिवसादादौ विष्ण्वादीनां समर्चनम् ॥ 91 ॥

 विहितं सद्\[7\]व्रतज्ञानां सह व्यूहत्रयेण तु ।  
 विशेषपूजनं कुर्यात् सम्पन्ने वत्सरे सति ॥ 92 ॥

 विभोरग्रे द्विजेन्द्राणां षोडशानां स्वशक्तितः ।  
   
 अथ व्रतान्तरमाह- षोडशाख्यमिति प्रक्रम्य षोडशानां स्वशक्तित इत्यन्तम्। अत्र केशवादयो द्वादश वासुदेवादयश्चत्वारः, आहत्य षोडशमूर्तयः। एतेषां षोडशानामुक्तक्रमेणार्चनादिकं षोडशाख्यव्रतमित्युच्यते। यद्वा आषाढादिमासचतुष्टये प्रतिमासं वासुदेवादीनां चतुर्णामर्चनात् षोडशाख्यमिति ज्ञेयम्। आषाढे वामनादीनाम्, आश्वयुजे पद्मनाभादीनाम्, पुष्ये नारायणादीनाम्, चैत्रे विष्ण्वादीनां चार्चनं\[8\] तत्तन्मासे तत्तन्मासाधिपतिमारभ्यार्चनीयत्वादुक्तमिति ज्ञेयम्। केशवादीनां मार्गशीर्षाद्याधिपत्यं प्रसिद्धं खलु। आद्यन्तमनिरुद्धादि पुरुषादिवासुदेवान्तमित्यर्थः। अपरेऽहनि चतुर्दश्यां तदाद्यं वासुदेवाद्यं स्वप्नव्यूहमिति भावः। पञ्चदश्यां पौर्णमास्यां संशान्तव्यक्तलक्षणम् अभिव्यक्तानभिव्यक्तमित्यर्थः। तृतीयं सुषुप्तिव्यूहमित्यर्थः। चातुरात्म्यं त्रिधा स्थितं जाग्रत्स्वप्नसुषुप्तिभेदेन त्रिविधमित्यर्थः॥ 83-93 ॥  
 \[1 मधो-बक.।\]  
 \[2 ह्निकम्- अ.।\]  
 \[3 शान्तिव्यक्ति- मु. अटी. बक.।\]  
 \[4 एका-बक.। बख. अ. उ.।\]  
 \[5 पूर्णान्तम- अ.उ.।\]  
 \[6 निरश्नन्नेकादश्यां तु- बक. बख. अ. उ.।\]  
 \[7 सद्व्रतं- मु., सद्वृत्त-बक.।\]  
 \[8 \`चार्चनं' नास्ति- अ.।\]  
 

 दत्तशिष्टमतृप्तं च दैवीयान्नेन भावितम् ॥ 93 ॥  
   
 हविश्शेषेण संयुक्तं व्रतिनां भोजनं हितम्\[1\] ।  
 एवं सितेऽसिते वापि ह्युभ\[2\]योरपि पक्षयोः ॥ 94 ॥  
 अथैवं व्रतनिष्ठानां भोज्यद्रव्यमाह-दत्तशिष्टमिति। अयं श्लोकः सच्चरित्ररक्षायां व्याख्यातः। तथाहि- "दत्तशिष्टं \[3\]कारिसंप्रदानावशिष्टम्। \[4\]दैवीयान्नेन पाकपात्रावशिष्टेन हविःशेषेण चरुशेषेण व्रतिनां भगवद्रूप\[5\]निष्ठानां सर्वेषां हितम् अनिष्टनिवर्तकत्वादिष्टप्रापकत्वाच्चावश्यं \[6\]भोक्तव्यमित्यर्थः। अत्र भोजनमिति कर्मणि ल्युडन्तम्" (पृ. 94-95) इति ॥ 93-94 ॥  
 \[1 स्थितम्- उ.।\]  
 \[2 उभयो- उ.।\]  
 \[3 कार्य- मु.।\]  
 \[4 देवीया-मु., देवान्नेन- मु.।\]  
 \[5 द्व्रत-मु., च्छास्त्र-मु.।\]  
 \[6 श्यभो-भ. मु.।\]

 यथा\[1\]भिमतमासाद् वै समारभ्य यजेत् क्रमात् ।  
 एकादश\[2\] च मासेशान् पर्वादौ तु सकृत् सकृत् ॥ 95 ॥

 द्वादश्यां सोपवासस्तु तन्मासेशमथार्चयेत् ।  
 तत्कारणादिभेदोत्थं चातुरात्म्येन वै सह ॥ 96 ॥

 पुण्यं व्रतमिदं विद्धि वृद्धस्त्रीबालसिद्धिकृत् ।  
 नित्यं सद्वैष्णवैः कार्यमविरुद्धमखेददम् ॥ 97 ॥

 प्राक्प्रणीतैर्महाभोगैः शक्त्या दानसमन्वितैः ।  
 गृहस्थैर्ब्रह्मचर्यस्थैर्वानप्रस्थैस्तु\[3\] भिक्षुकैः ॥ 98 ॥

 येन केन प्रकारेण वित्तं\[4\] सम्भृत्य वै पुरा ।  
 नित्यं धर्माविरुद्धेन भैक्ष\[5\]पूर्वेण सर्वदा ॥ 99 ॥  
   
 पुनर्व्रतान्तरमाह- एवं सितेऽसिते वापीति प्रक्रम्य भैक्षपूर्वेण सर्वदेत्यन्तम्। अस्यार्थः- यथाभिमतमासे शुक्लपक्षे कृष्णपक्षे वोभयोर्वा प्रतिपदमारभ्यैकादश्यन्तं तन्मासेशस्योत्तरादिनैकादशमासेशान् प्रत्यहमेकैकक्रमेणाभ्यर्च्यैकादश्यां कृतोपवा(सम्? सो) द्वादश्यां तन्मासेशम्, तत्कारणभूतो वासुदेवः संकर्षणः प्रद्युम्नोऽनिरुद्धो वा यस्तदादिचातुरात्म्यं च संपूज्य दानादिकं कुर्यात्। एवं चेदं सुस्पष्टं बोध्यम्- चैत्रमासे यदि व्रतमनुष्ठीयते तन्मासेशो विष्णुः, तदुत्तरं मधुसूदनादयो वैशाखाद्येकादशमासेशाः प्रतिपदादिष्वर्चनीयाः। तन्मासेशो विष्णुः, तत्कारणभूतसंकर्षणादिवासुदेवान्ताश्चत्वारश्च द्वादश्यामर्चनीयाः। तन्मासेशो विष्णुः, तत्कारणभूतसंकर्षणादिवासुदेवान्ताश्चत्वारश्च द्वादश्यामर्चनीयाः। एवमन्यत्रापि ज्ञेयम्। केशवादीनां त्रिकं त्रिकं प्रति वासुदेवादीनामेकैकस्य कारणत्वमुत्तरत्र (8/55-56)सुस्पष्टं वक्ष्यति॥ 94-99 ॥  
 \[1 तथा- बक.।\]  
 \[2 दशे-मु. अटी. बक. बख. उ.।\]  
 \[3 वनवासैः- बक. बख. उ.।\]  
 \[4 वृत्तं - अटी.।\]  
 \[5 भैक्ष्य- उ.।\]

 कुटुम्बभरणाद्यर्थं लाभे भैक्षादिके तु वै ।  
 अवज्ञा परमा यत्र बुद्धिमांस्तत्र संवसेत्\[1\] ॥ 100 ॥  
 अथ प्रसक्तं भैक्षादिद्रव्यविचारं विवृण्वन् तल्लाभे प्रतिग्रहीतुर्यत्र बहुशोऽवमानं जायते, तत्रैव बुद्धिमता प्रतिग्रहीत्रा वस्तव्यमित्याह- कुटुम्बेति। भैक्षं याचितम्। "भिक्षा याच्ञवार्थनार्दना" (3/2/6)इत्यमरः। अवज्ञा अवमाननम्। "\[2\]रीढावमाननावज्ञा" (1/7/23)इत्यमरः॥ 100 ॥  
 \[1 वदेत्- मु. अटी. बक. बख.।\]  
 \[2 पीडा- अ. म.।\]

 दाता ददाति यत् किञ्चित् पूजापूर्वं हि भक्तितः ।  
 कृत्स्नं तदीयमशुभं तिष्ठत्यर्थिजनाश्रितम् ॥ 101 ॥  
 यतः संमानं\[1\] प्रतिग्रहीतुरेव बाधकमित्याह- दातेति ॥ 101 ॥  
 \[1 संमाननं-मु.।\]

 परिभूते तु वै लाभे सन्तोषो यस्य जायते ।  
 प्रतिग्रहोत्थितो दोषस्तस्य दूरतरं व्रजेत् ॥ 102 ॥  
   
 एवं ज्ञात्वा\[1\] तु पात्राणां भक्तानां भावितात्मनाम् ।  
 जनयेद् बुद्धिभेदं तु नेतरेषां कदाचन ॥ 103 ॥  
 अतोऽनादरपूर्वकं दत्तेऽपि यः प्रतिग्रहीता संतुष्टो भवति, स प्रतिग्रहो\[2\] दोषेण विलुप्तो\[3\] भवतीत्याह- परिभूत इति। लाभे भैक्षादिद्रव्यलाभे। परिभूते तिरस्कृते, अनादरपूर्वकं दत्ते सतीति भावः। "अनादर परिभावः" (1/7/22) इत्यमरः। एवं च आदरपूर्वकं दानं दातुः श्रेयःसंपादकमिति\[4\] ज्ञात्वादरपूर्वकमनिच्छतां पात्राणां \[5\]सविनयप्रार्थनादिभिस्तदङ्गीकाराय बुद्धिं जनयेत्। अपात्राणां तां न जनयेदित्याह- एवमिति ॥ 102-1-3 ॥  
 \[1 त्वाऽप्यया- मु. अटी.।\]  
 \[2 ग्रही- इह- अ.।\]  
 \[3 निरुक्तो- अ.।\]  
 \[4 कर- अ.।\]  
 \[5 विनय- अ.।\]

 यत्र दाता ग्रहीता च द्वावेव कलुषात्मकौ ।  
 दृष्टादृष्टविनाशार्थं दानं द्वाभ्यां हतं तु तत् ॥ 104 ॥  
 दातृप्रतिग्रहीत्रोरुभयोरपि कलुषात्मकत्वे दानवैफल्यमाह- यत्रेति ॥ 104 ॥  
   
 प्रागेवं\[1\] चित्त\[2\]संशुद्धिं\[3\] भावशुद्धिसमन्विताम्\[4\] ।  
 निश्चयीकृत्य यत्नेन दिव्यमायतनं व्रजेत् ॥ 105 ॥

 व्रत\[5\]संसिद्धये\[6\] नूनं सिद्धायतनमेव वा ।  
 अथावाऽऽयतनं रम्यमासन्ननगरादिकम् ॥ 106 ॥

 निर्विघ्नेन व्रतं यस्मान्विष्पद्येतात्र कर्मिणाम् ।  
 कर्मवाङ्मनसैः शुद्धस्तपोनिष्ठः क्रियापरः ॥ 107 ॥

 यो नान्यदेवतायाजी तत्त्वतो भगवन्मयः ।  
 कस्मिंश्चिद्वैभवे रूपे व्यूहीये वा सुबुद्धिमान् ॥ 108 ॥  
   
 बद्धलक्ष्यो भवेद् भक्त्या त्वाप्तागमनिदर्शनात् ।  
 एवं भावशुद्धिसंपादितां चित्तशुद्धिं पूर्वं निश्चित्य व्रतानुष्ठानार्थं सैद्धमानुषस्थानेष्वन्यतमं गत्वा तत्र विभवाकृतौ व्यूहाकृतौ वा भगवति व्रतान्तं\[7\] न्यस्तचित्तो भवेदित्याह- प्रागेवमिति सार्धैश्चतुर्भिः। दिव्यं स्वयंव्यक्तमित्यर्थः ॥ 105-109 ॥  
 \[1 प्रागेव- बक. बख. अ.।\]  
 \[2 वित्त इति सार्वत्रिकः पाठः।\]  
 \[3 द्धि- बक. बख. अ. उ.।\]  
 \[4 ताः-उ.।\]  
 \[5 व्रतं- बक. बख.।\]  
 \[6 यत्- अ. उ.।\]  
 \[7 न्तर- अ.।\]

 तस्यापि तादृशानां च भविनामनुकम्पया ॥ 109 ॥

 व्यक्ततामगमद् देवः स्वयमेव धरात्मना ।  
 यत्र मोक्षप्रदं विद्धि दिव्यमायतनं हि तत्\[1\] ॥ 110 ॥  
 प्रसङ्गाद् दिव्यायतनलक्षणमाह- तस्यापीति सार्धेन ॥ 109-110 ॥  
 \[1 यत्- अ. उ.।\]

 मन्त्र\[1\]सिद्धैश्च विबुधैर्मुनिमुख्यैस्तथामलैः ।  
 शान्तये देशजानां त्वप्यात्म\[2\]नश्चापि कीर्तये\[3\] ॥ 111 ॥

 मन्त्राकृतिमयं ध्यात्वा पाषाणं वसुधातले ।  
 पावनं वा ततं वृक्षं ज्ञात्वा वा देवताश्रयम् ॥ 112 ॥

 कृत्वा तच्छक्तिसंरुद्धं विसृज्य च तदाश्रितम् ।  
 विद्धि सर्वेश्वस्यैवं स्थितं निलयलक्षणम् ॥ 113 ॥

 स्वमन्त्रसन्निधिं तत्र कृत्वा तद्विग्रहान्वितम् ।  
 पूजितं पत्रपुष्पाद्यैस्तत्सिद्धायतनं स्मृतम् ॥ 114 ॥  
 सिद्धायतनलक्षणमाह- मन्त्रसिद्धैरिति प्रक्रम्य तत्सिद्धायतनं स्मृतमित्यन्तम्। विसृज्य च \[4\]तदाश्रितमित्यत्र विसर्जनप्रकारश्चतुर्विशे\[5\] परिच्छेदे-  
 इहाश्रितात्मने तुभ्यं नमः सर्वेश्वराय च ।  
 क्षमस्वावतरान्यत्र संतिष्ठा\[6\]त्र चिदात्मना ॥ (24/85)  
इति वक्ष्यमाणो ज्ञेयः। अत्र-  
 स्वयंव्यक्तं तथा सैद्धं\[7\] विबुधैश्च प्रतिष्ठितम् ॥  
 मुनिमुख्यैस्तु गन्धर्वैयक्षविद्याधरैरपि ।  
 रक्षोभिरसुरैर्मुख्यैः स्थापितं मन्त्रविग्रहम् ॥....  
 स्थापितं मनुजेन्द्रैस्तु ह्यनुवेदादिकोविदैः ॥  
    (पा. सं. 10/317-318,321)  
 इति पारमेश्वरोक्तसैद्धाद्यष्टविधभेदानामपि सैद्धायतन एवान्तर्भावो बोद्ध्यः, सिद्धगन्धर्वादीनामपि विबुधेष्वन्तर्भावात्, मुनिमुख्यैस्तथामलैरित्यत्रामलशब्देनान्येषामपि सूचितत्वाच्च ॥ 111-114 ॥  
 \[1 मन्त्रैः- अ.।\]  
 \[2 तु आ-बक., चाप्या- अ.।\]  
 \[3 येत्- बक. बख. अ. उ.।\]  
 \[4 तदाश्रय- अ.।\]  
 \[5 र्विशति- म.।\]  
 \[6 ष्ठस्वा- अ. म.।\]  
 \[7 सिद्धवि- मु.।\]

 फलाप्तये\[1\] तु विप्राद्यैः स्वकुलोद्धा\[2\]रणाय च ।  
 स्थापितं भगवद्बिम्बं ज्ञेयमायतनं हि तत् ॥ 115 ॥   
 मानुषायतनमाह- फलाप्तय इति ॥ 115 ॥  
 \[1 फलप्राये-मु.।\]  
 \[2 द्धर- मु.।\]

 क्रियाङ्गभागं\[1\] यातस्य\[2\] सर्वगस्य\[3\] च वै विभोः ।  
 विद्धि सर्वेश्वरस्यैवं स्थितं नियत\[4\]लक्षणम्\[5\] ॥ 116 ॥  
 उक्तमर्थं निगमयति- क्रियेति ॥ 116 ॥  
 \[1 भावं-अ. उ.।\]  
 \[2 यागस्य- अ.।\]  
 \[3 स्यापि- अ.उ.।\]  
 \[4 निलय-अ.।\]  
 \[5 इतः परम्- \`स्वमन्त्रसन्निधिं तत्र कृत्वा तद्विग्रहान्वितम्' इत्येषा पङ्क्तिः 114 श्लोकस्था पुनरत्र दृश्यते- मु. अटी.।\]  
   
 प्रासादद्वारदेशाच्च यत्र शङ्खध्वनिक्षयः\[1\] ।  
 पूर्वादि\[2\] सर्वदिक्\[3\] तावत् क्षेत्रं भवति वैष्णवम् ॥ 117 ॥  
 मानुषभगवन्मन्दिरस्य परितो वैष्णवक्षेत्रप्रमाणमाह- प्रासादेति। विमानद्वारसमीपे कृतः शङ्कनादो यावद्दूरं श्रूयते, तावदन्तं परितो वैष्णवक्षेत्रमिति भावः ॥ 117 ॥  
 \[1 यम्- अ. उ.।\]  
 \[2 प्रयाति- बक. बख. अ. उ.।\]  
 \[3 क्यादेकैक- अ.।\]

 सिद्धावतारिताद् देवात् तदेतद् द्विगुणं स्मृतम् ।  
 त्रिगुणं च स्वयंव्यक्ताद् देहान्ते भावितात्मनाम् ॥ 118 ॥  
   
 फलं सालोक्यतापूर्वं परिज्ञेयं क्रमाद् यतः ।  
 सैद्धस्थाने तद्द्विगुणं स्वयंव्यक्तस्थाने तत्त्रिगुणं च वैष्णवक्षेत्रमानमाह- सिद्धावतारितादिति त्रिभिः पादैः। वैष्णवक्षेत्रस्य स्वयंव्यक्तत्वादिभेदेन सालोक्यादिफलप्रदत्वमाह- देहान्त इति त्रिभिः पादैः। यतो वैष्णवक्षेत्रादित्यर्थः। सालोक्यतापूर्वमित्यत्र पूर्वपदेन सामीप्यसारूप्यसायुज्यानि गृह्यन्ते। क्रमाद् मानुषादिक्रमेणेत्यर्थः।  
 ननु देवतान्तरप्राप्तौ हि सालोक्यादिभेदावाप्तिः, भगवत्प्राप्तौ तु "परमं साम्यमुपैति" (मुण्ड. 3/1/3), "मम साधर्म्यमागताः" (भ. गी. 14/1), "भोगमात्रसाम्यलिङ्गाच्च" (ब्रह्म. 4/4/11) इति श्रुतिस्मृतिसूत्रैः सालोक्यादिचतुष्टयमप्येकैकस्यैव संभवतीति प्रतिपादितम्। अत्रोक्तं सालोक्या\[1\]द्येकैकफलभेदमात्रावाप्तिकथनं कथं तदविरुद्धमिति चेत्, सत्यम्। इयमाशङ्का निगमान्तदेशिकैरपि सच्चरित्ररक्षायां परिहृता। तथाहि- "भगवत्प्राप्तावपि विष्णुलोकादिषु द्वार\[2\]पालादिष्विव तथाविधभेदोऽस्तीति तदपेक्षिणां \[3\]प्राप्यभेदद्योतनाय पृथङ्निर्देशः। यथाहुः-  
 लोकेषु विष्णोर्निवसन्ति केचित् समीपमिच्छन्ति च केचिदन्ये ।  
 अन्ये तु रूपं सदृशं भजन्ते सायुज्यमन्ये स तु मोक्ष उक्तः ॥ इति" (पृ. 31)  
 यद्वा क्रमादित्यत्र सालोक्यसामीप्यादिक्रमेणेत्यर्थवर्णने नास्त्येतदाशङ्काया एवावकाशः, सर्वस्यापि क्षेत्रस्य सालोक्यादिफलचतुष्टयप्रदत्वसम्भवात् ॥ 118-119 ॥  
 \[1 क्यादेकैक- अ.।\]  
 \[2 द्वारकादिष्विव- अ. मु.।\]  
 \[3 प्राप्ति- मु.।\]  
   
 दुष्टेन्द्रियवशाच्चितं नृणां यत्कल्मषैर्वृतम्\[1\] ॥ 119 ॥

 तदन्तकाले संशुद्धिं याति नारायणालये ।  
 व्रतान्येतानि यः कुर्यादभिसन्धाय चेतसा ॥ 120 ॥

 अभीष्टमतितीर्वेण तदाप्नोत्यचिरात् तु सः ।  
 वैष्णवक्षेत्रस्य मनःपरिशुद्ध्यावहत्वं चाह- दुष्टेति त्रिभिः पादैः। यत इत्यस्याप्यनुषङ्गः कार्यः। भगवन्मन्दिरे व्रतानुष्ठानस्य शीघ्रफलप्रदत्वमाह- नारायणालय इति ॥ 119-121 ॥  
 \[1 व्रतम्- बक.।\]  
    
 श्रद्दधानैरतस्तस्माद् दृष्टादृष्टफलाप्तये ॥ 121 ॥

 व्रता\[1\]न्येतानि कर्तव्यान्यभिसन्धाय चेतसा ।  
   
 अत एतेषां व्रतानामवश्यानुष्ठेयत्वमाह- श्रद्दधानैरिति ॥ 121-122 ॥  
 \[1 पङ्क्तिरेषा नास्ति- अ.।\]

 नावसादस्तु कर्तव्यो \[1\]व्रतभङ्गात् कदाचन ॥ 122 ॥

 सङ्कल्पादेव भगवांस्तत्त्वतो भावितात्मनाम् ।  
 व्रतान्तमखिलं कालं सेचयत्यमृतेन तु ॥ 123 ॥  
 आरब्धे व्रते मध्ये येन केनापि\[2\] हेतुना विघ्नितेऽपि ततो न भेक्तव्यम्। यतो व्रतं करिष्यामीति संकल्पमात्रादेवारभ्य व्रतसमाप्तिपर्यन्तं यावदनुष्ठानं संभवति, तावतैव फलसिद्धिर्भवतीत्याह- नावसाद इति सार्धेन। अवसादो न कार्यः, अधैर्यं नाधिगन्तव्यमित्यर्थः। अयमेवार्थो वङ्गिवंशेश्वरैः प्रतिपादितः सच्चरित्ररक्षायामुदाहृतः-  
 एव\[3\]मेकदिनं वाथ द्विदिनं त्रिदिनं तु वा ॥  
 मासं संवत्सरं वापि यावज्जीवितमेव वा ।  
 वर्तेत भक्त्या परया वैष्णवः सुचिरं सुखी\[4\] ॥  
 प्रारब्धे मध्यतो\[5\] विघ्नाद् विच्छिन्नेऽप्यत्र कर्मणि ।  
 नानर्थो न च नैष्फल्यं न कृतांशस्य संक्षयः ॥  
 प्रारब्धेष्वसमाप्तेषु विच्छिन्नेष्वन्यकर्मसु ।  
 भवत्येवैतदखिलं वैदिकेष्वितरेष्वपि ॥  
 कृतः स्वल्पांशकोऽप्यस्य स्थित्वा\[6\] सुचिरमक्षयः ।  
 त्रायते\[7\] च\[8\] स्वकर्तारं स्वशक्त्या भवभीतितः ॥ इति ॥  
 नन्विदं भगवदाराधनविषयम्, नहि व्रतानुष्ठानविषयमिति चेन्न, अस्य व्रतस्यापि भगवदाराधनरूपत्वात्, भगवदाराधनस्यापि शातवार्षिकव्रतरूपत्वात्। अत एव वङ्गिवंशेश्वरैर्नित्याराधनप्रकरणेऽपि-  
 \[9\]त्वदाराधनकामोऽयं व्रतं चरितुमिच्छति ।  
 संकल्पसिद्ध्यै भगवन् पूरयाऽस्य मनोरथान्\[10\] ॥ (श्लो. 39)  
इति व्रतविधाने वक्ष्यमाण(8/7-8) श्लोकस्यैव संगृहीतत्वादुभयोरप्यविशेषो बोध्यः ॥ 122-123 ॥  
 \[1 ग्लानिभ- अ.उ.।\]  
 \[2 येन केन वा- मु.।\]  
 \[3 वङ्गिवंशेश्वरविरचितायामाह्निककारिकायां 504-508 संख्याका इमे श्लोका द्रष्टव्याः।\]  
 \[4 मुखम्-मु. ।\]  
 \[5 घ्नैर्वि- मु.।\]  
 \[6 स्तवः सुषिरमव्ययम्- अ.।\]  
 \[7 त्रायेतैव- प. प.।\]  
 \[8 वर्ष- अ., विश्व-मु.।\]  
 \[9 त्वय्या- मु.।\]  
 \[10 रथम्- मु.।\]  
    
 ज्ञात्वैवं बद्धलक्ष्येण भवितव्यं सदैव हि ।  
 प्राप्तये सर्वकामानां संसारभयभीरुणा ॥ 124 ॥  
 इममर्थं ज्ञात्वा निखि(लं?ल)पुरुषार्थप्राप्त्यर्थं भगवति दृढचित्तेन भवितव्यमित्याह- ज्ञात्वेति ॥ 124 ॥

 ** इति श्रीपाञ्चरात्रे श्रीसात्वतसंहितायां व्रतविधिर्नाम सप्तमः परिच्छेदः ॥**

  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये सप्तमः परिच्छेदः॥

 

-------------------------- - ------------------------------- -
--------------------------- - ----------------------------





   **अष्टमः परिच्छेदः**



   **श्रीभगवानुवाच ॥**

 व्रतमेतदमन्त्रं च सामान्यं सार्वलौकिकम् ।  
 सितेतरविभागेन प्रोक्तं मन्त्रद्वयं\[2\] श्रृणु ॥ 1 ॥  
 अथाष्टमो व्याख्यास्यते। पूर्वममन्त्रकं व्रतमुक्तम्, इदानीं समन्त्रकं शृण्वित्याह- व्रतमिति। सामान्यं सार्वलौकिकं ब्राह्मणादिचतुर्वर्णानामिति साधारणमित्यर्थः। समन्त्रकं व्रतं तु ब्राह्मणमात्रकार्यम्। उक्तं खलु (प्रथमे? द्वितीये) परिच्छेदे-  
 व्यामिश्रयागयुक्तानां विप्राणां वेदवादिनाम् ॥  
 समन्त्रे तु चतुर्व्यूहे अधिकारो न चान्यथा ।  
 त्रयाणां क्षत्रियादीनां प्रपन्नानां च तत्त्वतः ॥  
 अमन्त्रमधिकारस्तु चतुर्व्यूहक्रियाक्रमे ॥ (2/8-10) इति ॥ 1 ॥  
 \[1 \`भगवान्'- मु. अटी. बक. बख.।\]  
 \[2 मयं - अ. उ.।\]

 प्राग्\[1\] गुरुं प्रार्थयित्वा तु दृष्टादृष्टप्रदः स हि ।  
 ज्ञात्वा स्थिरमतिं\[2\] कुर्यात् तदर्थे चक्रमण्डलम् ॥ 2 ॥  
 प्रथमं शिष्यो \[3\]गुरुं प्रार्थयेत्, गुरुः शिष्यं स्थिरबुद्धिं ज्ञात्वा तद्व्रतार्थँ मण्डलं विलिखेदित्याह- प्रागिति। प्रार्थयित्वा कृतकृत्यो भवेदिति भावः\[4\] ॥ 2 ॥  
 \[1 प्रागग्रं- मु. अटी. बक.।\]  
 \[2 मतिः- मु. बख. अ. उ., व्रतः-अटी.।\]  
 \[3 गुरून्-मु.।\]  
 \[4 शेषः- मु.।\]

 तन्मध्ये चतुरात्मा तु यष्टव्यः कर्णिकोपरि ।  
 चतुर्दिक्ष्वीक्षमाणस्तु वासुदेवादितः क्रमात् ॥ 3 ॥  
 तन्मण्डलमध्ये कर्णिकोपरि वासुदेवादिचातुरात्म्यार्चनं कार्यमित्याह- तन्मध्य इति ॥ 3 ॥

 हृदादिनेत्रपर्यन्तमङ्गषट्कं यजेत् ततः ।  
 अर्घ्यादिभिः क्रमाद् भोगैर्व्रतज्ञेन पुराहृतैः ॥ 4 ॥  
 तदनन्तरमङ्गमन्त्रार्चनं वासुदेवादीनामर्घ्यादिभिः पूजनं चाह- हृदादीति। अङ्गमन्त्राणामर्चनस्थानं तु-  
 तदोदितं विभोर्देहाद् हृदयाद्यं चतुष्टयम् ॥  
 न्यसेत् कमलपत्राणामा पूर्वादुत्तरान्तिमम्\[1\] ।  
 अग्नीशरक्षोवायव्यदलेष्वस्त्रं यथाक्रमम् ॥  
 नेत्रं केसरजालस्थं चक्रं नाभित्रयोपरि । (17/65-67)  
इति नृसिंहकल्पे वक्ष्यमाण ज्ञेयम् ॥ 4 ॥  
 \[1 कम्- मु.।\]

 ततः कुण्डान्तरे चैव संस्कृतेऽग्नौ च विन्यसेत् ।  
 चक्रं मन्त्रगणोपेतं समिद्भिस्तर्पयेत् क्रमात् ॥ 5 ॥  
   
 पश्चात् तण्डुलसंमिश्रैः सघृतैर्बहुभिस्तिलैः ।  
 सच\[1\]क्रमण्डलस्य भगवतोऽग्निमध्ये ध्यानं संतर्पणं चाह- तत इति सार्धेन ॥ 5-6 ॥  
 \[1 \`स' नास्ति- अ.।\]

 अर्घ्योदकेन शिरसा पवित्रीकृत्य साम्प्रतम् ॥ 6 ॥

 नतजानुशिरः शिष्यं कृत्वासौ श्रावयेत् प्रभुम् ।  
 त्वदा\[1\]राधनकामोऽयं व्रतं चरितुमिच्छति ॥ 7 ॥

 सङ्कल्पसिद्ध्यै भगवन् पूरयास्य मनोरथान् ।  
 इति विज्ञाप्य देवेशं ततः पुष्पाणि दापयेत् ॥ 8 ॥  
 ततः \[2\]शिष्यं शिरोमन्त्रेण प्रोक्ष्य तं नतजानुशिरस्कं कृत्वा त्वदाराधनश्लोकं विज्ञाप्य शिष्याञ्जलिस्थपुष्पाणि मण्डलोपरि प्रदापयेदित्याह- अर्घ्योदकेनेति सार्धद्वाभ्याम्। यद्यप्यस्मिन् त्वदाराधनकामोऽयमित्यादिश्लोके व्रतशब्दस्य विद्यमानत्वात्, अयमस्येति पदद्वयेन पुरोव(र्ति)शिष्यस्योक्तत्वाच्च व्रतप्रकरण एवाचार्येण विज्ञापनीयोऽयं श्लोकः, तथापि नित्याराधनस्यापि शातवार्षिकव्रतरूपत्वात्, अयमस्येति पदद्वयस्य स्वात्मव्यवहारेऽपि योग्यत्वाच्च वङ्गिवंशेश्वरकृत\[3\]नित्यार्चनकारिकादिष्वप्ययं श्लोकः प्रतिपादितः। अतोऽस्मत्तातपादैरपि सात्वतामृ-ते चोक्त इति बोध्यम् ॥ 6-8 ॥  
 \[1 त्वय्या- मु. अटी.।\]  
 \[2 \`शिष्यं' नास्ति- अ.।\]  
 \[3 नित्यार्चनप्रकरणं नित्यार्चनकारिका वाऽऽह्निककारिकातोऽभिन्नो ग्रन्थः। तत्र 39 संख्याकोऽयं श्लोकः।\]

 अष्टाङ्गमथ वै कुर्यात् प्रणामं सप्रदक्षिणम् ।  
 भूयो भूयोऽनवच्छिन्नं भक्तिश्रद्धापुरस्सरम् ॥ 9 ॥  
 प्रदक्षिणप्रणामावाह- अष्टाङ्गमिति। चतुर्मूर्तीनामपि\[1\] चतुर्वारं प्रणामस्य कर्तव्यत्वाद् भूयो भूय इत्युक्तम्, नैतावताऽसकृत् प्रणामसिद्धिः ॥ 9 ॥  
 \[1 मिति- अ.।\]

 ततस्तस्योपदेष्टव्यं विधानं मन्त्रपूर्वकम् ।  
 सान्तं\[1\] षष्ठस्वरारूढमनुस्वारविभूषितम् ॥ 10 ॥

 बीजमाद्यस्य च विभोर्वासुदेवस्य कीर्तितम्\[2\] ।  
 तदेव जीवबीजस्थं षष्ठस्वरविवर्जितम् ॥ 11 ॥

 द्वितीयस्वरसंयुक्तं सङ्कर्षणस्य बीजराट् ।  
 उभयोरन्तरे रेफमाद्यबीजस्य योजयेत् ॥ 12 ॥

 बीजं प्रद्युम्ननाथम्य तृतीयं सर्वकामदम् ।  
 जीवारूढं हकारं तु लान्तस्योपरि विन्यसेत् ॥ 13 ॥

 विसर्गसहितं बीजमनिरुद्धस्य वाचकम् ।  
   
 शिष्यस्य व्रतार्थं मन्त्रोपदेशमाह- तत इत्यर्धेन। वासुदेवादिबीजचतुष्टयमाह- सान्तमिति चतुर्भिः। सान्तं सकारान्ते स्थितं हकाराख्यं वर्णं षष्ठस्वरारूढम् ऊकारान्वितम् अनुस्वारविभूषितं बिन्दुसंयुक्तम्। तथा च हूमिति वासुदेवस्य बीजं भवति। तदेव हकाराख्यं वर्णमेव। जीवबीजस्थं सकारान्वितम् षष्ठस्वरविवर्जितम् ऊकाररहितम् द्वितीयस्वरसंयुतम् आकारान्वितम्। तथा च ह्रूमिति प्रद्युम्नस्य बीजं भवति। जीवारूढं सकारस्थं हकारं लान्तस्य वकारस्योपरि न्यसेत्, विसर्गसहितम् अन्तिमस्वरसंयुक्तं च कुर्यात्। कथा च ह्स्वमित्यनिरुद्धबीजं भवति।  
 ननु मकारस्य जीवबीजत्वं युक्तं प्रसिद्धं च, सकारस्य जीवबीजत्वं कथमिति चेदुच्यते-  
 त्रिधा हकारं कृत्वादौ जीवबीजं तथैव च ॥  
 ककारं\[3\] च क्षकारं च लिखेत् तद्वत् त्रिधा त्रिधा । (8/22-23)  
इति वक्ष्यमाणश्लोकस्थितजीवबीजशब्दस्य पारमेश्वरे-  
 नवमं चाष्टमं नेमावराद्यं मातृकान्तिमम् ॥  
 त्रिधैकैकं क्रमात् कृत्वा बीजद्वादशकं यथा । (24/77-78)  
इति सकारपरत्वं सुस्पष्टं व्याख्यातं पश्यतु भवान्। किञ्च,  
 वासुदेवाख्यया होऽभूत् साख्यः संकर्षणोदयः ॥  
 प्रद्युम्नः षाख्यया ज्ञेयो ह्यनिरुद्धस्तु शाख्यया । (19/31-32)  
 इति लक्ष्मीतन्त्रोक्तरीत्या सकारस्य सङ्कर्षणबीजत्वाद् जीवबीजत्वव्यवहारः। जीवाधिष्ठातृत्वात् सङ्कर्षणस्य जीवव्यवहारः "वासुदेवात् सङ्कर्षणो नाम जीवो जायते" (2/2/39 श्रीभाष्ये) इत्यत्र प्रसिद्धः। तथा च श्रीमद्भाष्ये-  
 "अत्र जीवमनोऽहङ्कारतत्त्वानामधिष्ठातारः सङ्कर्षणप्रद्युम्नानिरुद्धा इति तेषामेव जीवादिशब्दैरभिधानमविरुद्धम्" (2/2/41)इति ॥ 10-14 ॥  
 \[1 सोऽन्तं- मु.।\]  
 \[2 र्तनम्- बक. बख. उ.।\]  
 \[3 अकारं-म., हकारं- अ.।\]  
 

 द्विभुजाः सर्व एवैते सूर्येन्दुशतसन्निभाः ॥ 14 ॥

 तेजसा त्वत्र भेदोऽस्ति स्वरूपेण सितादिना ।  
 दक्षिणोत्तरपाणिभ्यां तर्जनीमध्यमान्तरे ॥ 15 ॥

 आद्यस्य चक्रशङ्खौ द्वौ ध्येयावंसद्वयोपरि ।  
 स्कन्धसूत्रसमस्थेन दक्षिणेन तु पाणिना ॥ 16 ॥

 गृहीत्वा मुष्टिबन्धेन विश्रान्ता पीठपृष्ठतः ।  
 ध्येया गदा द्वितीयस्य तथाभूते करे परे ॥ 17 ॥

 संस्मरेद्धेतिराड् दीप्तं\[1\] लीलाक्षेपक\[2\]रोद्यतम् ।  
 एवं प्रद्युम्ननाथस्य व्यत्ययेन तु ते उभे ॥ 18 ॥

 दक्षिणोत्तरहस्ताभ्यां श्रोत्रमण्डलसम्मुखौ ।  
 शङ्खपद्मौ चतुर्थस्य तथाकृष्टौ तु संस्मरेत् ॥ 19 ॥  
   
 किन्तु वै पङ्कजं नालमस्य वै पाणिपृष्ठगम् ।  
 वासुदेवादिमूर्तिध्यानप्रकारमाह- द्विभुजा इत्यारभ्य पाणिपृष्ठगमित्यन्तम् ॥ 14-20 ॥  
 \[1 दीप्त- बक. बख. अ. उ.।\]  
 \[2 इवो- मु. बक. बख. अ. उ.।\]

 हकारं च सकारस्थं कृत्वा षोढा निवेश्य च ॥ 20 ॥

 द्वितीयतुर्यषष्ठाष्टद्वि\[1\]षट्कदशकैः क्रमात् ।  
 स्वरै\[2\]र्नियोजयेद् विद्धि हृदाद्यान्नेत्र\[3\]पश्चिमान् ॥ 21 ॥

 चातुरात्मीयमन्त्राणां साधनत्वेन सर्वदा ।  
 अथ वासुदेवादीनां चतुर्णामपि साधारणानि हृदयाद्यङ्गमन्त्रबीजान्याह- हकारमिति द्वाभ्याम्। हकारं सकारस्थं कृत्वा षोढा विलिख्य द्वितीयतुर्यषष्ठाष्टद्विषट्कदशकैः स्वरैः, आकारेण ईकारेण ऊकारेण ऋकारेण \[4\]ऐकारेण लृकारेण च क्रमेण योजयेत्। तथा च - ह् सां ह् सीं ह् सूं ह् सॄं ह् सैं ह् लृं इति बीजषट्कं भवति। एतद् हृदादिनेत्रमन्त्रषट्\[5\]के क्रमाद् योजयेत्। एवं कवचमन्त्रादिबीजत्रयेऽष्टमद्वादशदशमस्वराणां संयोजनं क्वाचित्कम्, न सार्वत्रिकम्। यतोऽत्रैव नृसिंहकल्पे-  
 द्वितीयतु\[6\]र्यषष्ठैश्च द्वादशेनान्तिमेन च ।  
 चतुर्दशेनाराद्वर्गात् क्रमाद्वै विनियोजयेत् ॥ (17/9)  
इति कवचादिबीजत्रयस्य स्वरान्तसंयोजनमपि वक्ष्यति॥ 20-22 ॥

 \[1 षट्कद्वादशकैः- अ. उ.।\]  
 \[2 रं नि- बक.।\]  
 \[3 द्यन्तेऽत्र - अ.।\]  
 \[4 \`ऐकारेण' नास्ति- अ.।\]  
 \[5 षट्क- अ. ।\]  
 \[6 तुरीय- अ.।\]

 त्रिधा हकारं कृत्वादौ जीवबीजं तथैव च\[1\] ॥ 22 ॥

 ककारं च क्षकारं च लिखेत् तद्वत् त्रिधा त्रिधा ।  
 द्विषट्कमेव बीजानां क्रमादादौ\[2\] निवेश्य च ॥ 23 ॥

 ततो वायुधरावारिसंज्ञं यच्चाक्षरत्रयम् ।  
 पौनःपुन्येन सर्वेषामधोभागे नियोजयेत् ॥ 24 ॥

 सर्वे षष्ठस्वरारूढा अनुस्वारविभूषिताः ।  
 बोद्धव्याः केशवादीनां बीजास्त्वेते पृथक् पृथक् ॥ 25 ॥  
 अथ केशवादीनां द्वादशबीजान्याह- त्रिधेति सार्धैस्त्रिभिः। आदौ त्रिधा त्रिवारं हकारं विलिख्य, तथैव जीवबीजं सकारं विलिख्य, ककारं क्षकारं तद्वत् त्रिधा विलिखेत्। एवं बीजानां द्विषट्कमादौ निवेश्य वायुधरावारिसंज्ञं यदक्षरत्रयं यकारलकारवकारत्रयम्, सर्वेषां पूर्वं विलिखितद्वादशबीजानामधोभागे पौनःपुन्येन योजयेत्। सर्वे षष्ठस्वरारूढा ऊकारान्विताः, अनुस्वारविभूषिता बिन्दुयुक्ताः केशवादिबीजा ज्ञेयाः। तथा चैवं प्रयोगः- ह्यूं ह् लूं ह् वूं स्यूं स्लूं स्वूं क्यूं क्लूं क्वूं क्ष्यूं क्ष्लूं क्ष्वूं इति।  
अयमेवार्थः पारमेश्वरेऽपि सुस्पष्टमुपबृंहितश्चतुर्विंशेऽध्याये-  
 क्रमशः केशवादीनां मन्त्राणां लक्षणं शृणु ।  
 नवमं चाष्टमं नेमावराद्यं मातृकान्तिमम् ॥  
 त्रिधैकैकं क्रमात् कृत्वा बीजद्वादशकं यथा ।  
 पौनःपुन्येन सर्वेषां यलवान् योजयेदधः ॥  
 नाभिषष्ठा\[3\]सनोर्ध्वस्थान\[4\]ङ्कयेद् बिन्दुनोपरि ।  
 तारादिहृदयान्तानि संज्ञाभिस्तुर्यया सह ॥

 केशवः प्रथमो वाच्यस्ततो नारायणः परः ।  
 माधवश्चैव गोविन्दो विष्णुश्च मधुसूदनः ॥  
 त्रिविक्रमो वामनाख्यः श्रीधरः पद्मलोचनः ।  
 हृषीकेशः पद्मनाभो दामोदर इति श्रुतः ॥  
 \[5\]बीजैर्दीर्घस्वरोपेतैः प्राग्वदङ्गानि कल्पयेत् । इति ।  
     \[पा. सं. 24/77-82\]  
 अत्र नेमौ नवमं हकारमित्यर्थः। अष्टमं सकारम्। अराद्यं ककारम्। मातृकान्तिमं क्षकारमित्यर्थः। नाभिषष्ठासनोर्ध्वस्थानि ऊकारान्वितानीत्यर्थः। हृदयान्तानि नमः-पदान्तानीत्यर्थः। एवं च सात्वतोक्तं पारमेश्वरोक्तं चैककण्ठ्यम्। पारमेश्वरे व्याख्याने तु- सं हं कं क्षं सं हं कं क्षं सं हं कं क्षं इति केशवादिबीजानि लिखितानि। तान्यपहास्यानि, यतो हकारात् पूर्वं सकारलेखनं हकारादीनां प्रत्येकं त्रिधा त्रिधा लेखनं विना परस्परवर्णव्यवहितलेखनं बीजैकदेशमात्रमपि लेखनं चोन्मत्तकार्यम् ॥ 22-25 ॥   
 \[1हि- उ.।\]  
 \[2 क्रमेणा- उ.।\]  
 \[3 षष्ठस्वरो- मु.।\]  
 \[4 न्यङ्क- अ. म.।\]  
 \[5 दिव्य- अ.म.।\]

 क्ष\[1\]सहत्रितयं ह्येतच्चतुर्धा विलिखेत् क्रमात् ।  
 ततो द्विषट्कं बीजानां तस्याधो विनिवेश्य च ॥ 26 ॥

 क्रमेण सप्तमाद् वर्गाद् द्वितीयं च चतुर्थकम् ।  
 पुनस्तृतीयं तुर्यं च द्वितीयं च तृतीयकम् ॥ 27 ॥

 द्वितीयं च चतुर्थं च चतुर्थं तदनन्तरम् ।  
 तृतीयमष्टमा\[2\]च्चाथ तृतीयं सप्तमात् पुनः ॥ 28 ॥

 नवमद्वादशाभ्यां तु विशेषमिममाचरेत्\[3\] ।  
 अथो नियोजयेद् रेफं तत्त्रयाणां तु मूर्धनि ॥ 29 ॥

 षट्सप्तमाष्टसंज्ञानामी\[4\]कारमुपरि न्यसेत् ।  
 सानुस्वारं च सर्वेषामिति देवीगणस्य च ॥ 30 ॥

 बीजद्वादशकं प्रोक्तं यथा चानुक्रमेण तु ।  
 श्रीश्च वागीश्वरी कान्तिः क्रिया शक्तिर्विभूतयः ॥ 31 ॥

 इच्छा प्रीति रतिश्चैव माया धीर्महिमेति च ।  
 ततः केशवादिदेवीनां बीजद्वादशकमाह- क्षसहत्रितयमित्यादिभिः। क्षसहत्रयं क्षकारसकारहकारत्रयमपि क्रमेण चतुर्धा चतुर्वारं विलिखेत्। एवं कृते बीजानां द्विषट्कं भवति। तेषां बीजानामधस्तात् क्रमेण सप्तमाद्वर्गाद् यरलवात्मकाद् द्वितीयं रेफम्, चतुर्थकं वकारम्, तृतीयं लकारम्, तुर्यं वकारम्, द्वितीयं रेफम्, तृतीयकं लकारम्, द्वितीयं रेफम्, चतुर्थं वकारम्, पुनश्चतुर्थँ वकारम्। अष्टमात् शकारादिवर्णात्मकाद् वर्गात् तृतीयं सकारम्। सप्तमात् पूर्वोक्ताद् वर्गात् तृतीयं लकारं पुनरित्यनेन पुनश्च लकारमेव नियोजयेत्। नवमद्वादशाभ्यां बीजाभ्यामधो रेफं नियोजयेत्। षट्सप्ताष्टसंज्ञानां बीजानां तु मूर्ध्नि रेफं नियोजयेत्। अयमेव विशेषः। सर्वेषां द्वादशबीजानामप्युपरि सानुस्वारम् ईकारं न्यसेत्। एवं बीजद्वादशकमुक्तं भवति। एषां बीजानां क्रमेण \[5\]वाच्याः श्रीवागीश्वर्यादयः। अयमेवार्थः सुव्यक्तमुपबृंहितः पारमेश्वरेऽपि-  
 तेषां श्रियादिकान्तानां शृणु मन्त्राननुक्रमात् ॥  
 मातृकान्त्यत्रयं\[6\] क्षाद्यं चतुर्धा प्रस्तरेत् पुरा ।  
 द्विष\[7\]ट्सु योज्यान्यर्णानि त्वधोभागे यथाक्रमम् ॥  
 अग्न्यम्बुपृथिवीवारिवह्निभूज्वलनाः क्रमात् ।  
 वारिद्वयं च सोमं च पार्थिवद्वितयं ततः ॥  
 योजयेदनलं वर्गं षट्सप्ताष्टसु मूर्धनि ।  
 \[8\]अथो नवद्वादशयोः सर्वेषां चोर्घ्वतः पुनः ॥  
 स्वरशक्त्या समेतेन नाभ्यन्ताद्येन भूषयेत् ।  
 स्वरजात्यादियुक्तानि बीजानि \[9\]सुहृदादयः ॥ (24/82-86) इति।  
 तथा चात्रैवं प्रयोगः - क्षीं स्वीं ह् लीं क्ष्वीं स्त्रीं ह् र्लीं र्क्ष्रीं र्स्वीं ह् व्रीं क्ष्सीं स्लीं ह् ल्रीं इति ॥ 26-32 ॥  
 \[1 क्षमस- मु.।  
 \[2 मष्टमं चा- मु. अटी. बक. बख.।\]  
 \[3 मिममाम च - मु. अटी.।\]  
 \[4 मिकार- मु. अटी., मोकार-अ.।\]  
 \[5 वाच्यम्- अ.।\]  
 \[6 कान्तं क्षयं- अ. म.।\]  
 \[7 विष्वक्सु- मु.।\]  
 \[8 अधो- मु.।\]  
 \[9 हृदयादयः- मु.।\]  
 

 समुद्रमूर्तये स्वाहा पद्मस्य प्रणवादिकः\[1\] ॥ 32 ॥

 सर्वान्तश्चारिणे कृत्वा ततो गगनमूर्तये ।  
 स्वाहान्तः प्रणवाद्य\[2\]श्च मन्त्रः शङ्खस्य कीर्तितः ॥ 33 ॥

 ॐ कारो वेदमात्रेऽथ विद्ये स्वाहा पदं तु वै ।  
 गदामन्त्रस्त्वयं प्रोक्तश्चक्रस्याथ निगद्यते ॥ 34 ॥

 ॐकारान्ते पदं दद्यात् पञ्चार्णं प्रभविष्णवे ।  
 \[3\]तदन्ते कालशब्दं तु मूर्तये हुँ ततस्तु फट् ॥ 35 ॥

 पद्मादीनां चतुर्णां\[4\] तु एतन्मन्त्रचतुष्टयम् ।  
 अथ पद्मशङ्खगदाचक्राणां मन्त्रचतुष्टयमाह- समुद्रमूर्तये इत्यादिभिः। तथा चात्रैवं प्रयोगः- ॐ समुद्रमूर्तये स्वाहा, ॐ सर्वान्तश्चारिणे गगनमूर्तये स्वाहा, ॐ वेदमात्रे विद्यायै स्वाहा, ॐ प्रभविष्णवे कालमूर्तये हुं फट् इति। अत्र समुद्रस्य पद्माधिष्ठातृत्वात्, गगनस्य शङ्खाधिष्ठातृत्वात्, सरस्वत्या गदाधिष्ठातृत्वात्, कालस्य चक्राधिष्ठातृत्वाच्च समुद्रमूर्तादिशब्दैः पद्मादीन्युक्तानीति बोध्यम् ।  
 समुद्रादीनां पद्माद्यधिष्ठातृत्वं त्रयोदशपरिच्छेदे वक्ष्यमाणं द्रष्टव्यम्। इदं पद्मादिमन्त्रचतुष्टयं वासुदेवादिव्यूहार्चने केशवादिव्यूहान्तरार्चने\[5\] च कार्यम्। विभवार्चने तु प्रकारान्तरेण वक्ष्यमाणायुधमन्त्रा ग्राह्याः। अत एवास्मत्तातपादैः सात्वतामृते नारायणमूर्त्यर्चनप्रकरणादिदमेव पद्मादिमन्त्रचतुष्टयं प्रतिपादितम् ॥ 32-36 ॥  
 \[1 दिकाः- अटी., कम्- अ.।\]  
 \[2 वान्त- मु. अटी. बक. बख. अ.।\]  
 \[3 पङ्क्तिचतुष्टयं नास्ति- मु. अटी.।\]  
 \[4 र्णामप्ये- अ., र्णां त्वप्ये- उ.।\]  
 \[5 न्तरेऽर्चनाच्च- अ.।\]  
   
 सामान्या सर्वमन्त्राणामेका मुद्राञ्जलिः कृता ॥ 36 ॥

 स्वेन स्वेन तु मन्त्रेण संयुक्तानां प्रयोजयेत् ।  
 अथ सर्वमन्त्रसाधारणाञ्जलिमुद्रामाह- सामान्येति। यद्यप्येवमञ्जलिमुद्राया एव सर्वसाधारणत्वोक्त्या सर्वत्रेयमेव प्रयोक्तव्या, तयाप्यत्रैव कतिपयमुद्राविशेषाणां नृसिंहकल्पादिषु वक्ष्यमाणत्वात् तदनुरोधे(च?न) सात्वतोपबृंहणे ऐश्वरतन्त्रे\[1\] च केषाञ्चिन्मुद्राविशेषाणां प्रदर्शितत्वाच्च तद्व्यतिरिक्तानां केवलमञ्जलिमुद्रैव प्रदर्शनीयेति बोध्यम् ॥ 36-37 ॥  
 \[1 चतुर्विंशेऽध्याये।\]  
   
 श्लिष्टौ विकसितौ\[1\] हस्तौ योज्यौ चामणिबन्धनात् ॥ 37 ॥

 तद्ब्राहुकूर्परौ द्वौ च नाभौ संरोध्य दण्डवत् ।  
 ईषद् वै डोलयेत् पश्यादथ\[2\] ऊर्ध्वे च\[3\] तौ करौ ॥ 38 ॥  
   
 गुप्तिं\[4\] कृत्वा तु योज्यैषा मुद्राऽऽराधनकर्मणि ।  
 आराधनकाले प्रयोज्यां मुद्रामाह- श्लिष्टाविति द्वाभ्याम्। स्वहस्तौ परस्परसंश्लिष्टौ विकसितौ च \[5\] कृत्वा तद्बाहुकूर्परौ द्वौ मणिबन्धपर्यन्तं निरन्तरं संयोज्य दण्डवत् स्वनाभौ संरोध्य हस्तौ अ(थ?ध) ऊर्ध्वं च किञ्चिच्चालयेत्। एषा मुद्रा गुप्तिं कृत्वा योज्या, गोप्येत्यर्थः ॥ 37-39 ॥  
 \[1 कासि- मु.।\]  
 \[2 कौ सरौ-मु., कौर्परौ- अ., कोपरि- उ.।\]  
 \[3 दध- मु. अटी. अ. उ.।\]  
 \[4 गुप्तिः- मु. अटी.।\]  
 \[5 \`च' नास्ति- मु.।\]

 आसाद्य प्राक्स्थितामर्चां स्वयं वा समपृष्ठताम्\[1\] ॥ 39 ॥

 सर्वलक्षणसम्पन्नां\[2\] यस्यां चेतः प्रसीदति ।  
 \[3\]व्रताराधनार्थं स्वयंव्यक्ता\[4\]न्यतमबिम्बं सलक्षणं सुप्रतिष्ठितं बिम्बं वा स्वेच्छानुसारेण प्राप्यमित्याह- आसाद्येति ॥ 39-40 ॥  
 \[1 गाम्- अटी.।\]  
 \[2 सम्पूर्णां- बक. बख. अ. उ.।\]  
 \[3 वृथा- अ., वृता- मु.।\]  
 \[4 क्तादन्य- मु.।\] 

 हेमादिनिर्मितं कुर्यात् पीठं वा लक्षणान्वितम् ॥ 40 ॥

 शमं\[1\] त्रिभागन्यूनं\[2\] वा द्वादशाङ्गुलविस्तृतम् ।  
 चतुरश्रं चतुष्पादं विस्तरार्धेन चोन्नतम् ॥ 41 ॥

 तृतीयं भागमादाय विस्तरा\[3\]च्च स्वकं\[4\] स्वकम् ।  
 तेन तन्मध्यगं कुर्यात् कमलं लक्षणान्वितम् ॥ 42 ॥

 द्विषट्कारं तु तद्बाह्ये चक्रं सर्वाङ्गचिह्नितम् ।  
 सिद्धामरनरादीनां हृदयस्थाऽ\[5\]क्षयाऽऽच्युती ॥ 43 ॥

 मृदूच्चचरणाक्रान्ति\[6\]निर्मुक्ताऽऽकृतिलक्षणा ।  
 पादा\[7\]म्बुरुहमुद्रा।़थ कार्या वै कर्णिकोदरे ॥ 44 ॥

 सम्पाद्य चैवमाधारं पीठं वाऽर्चान्वितं स्मरेत् ।  
 बिम्बं विनाऽर्चनार्थं केवलपीठं वा कुर्यादिति तल्लक्षणमाह- हेमादिनिर्मितमित्यादिभिः। शमं चतुरङ्गुलविस्तृतमित्यर्थः। "शमः स्याच्चतुरङ्गुलः" (3/1/52) इति वैजयन्ती। सममिति पाठे समं निम्नोन्नतत्वरहितमित्यर्थः। \[8\]यद्वा आयामविस्तराभ्यां सममित्यर्थः। त्रिभागन्यूनं वा अष्टाङ्गुलं\[9\] वेत्यर्थः। द्वदशाङ्गुलस्य त्रिष्वेकभागराहित्येऽष्टाङ्गुलं भवति। एवमुक्तं \[10\]द्वितीयपरिच्छेदेऽपि- "मृत्काष्ठो\[11\]पलधातूत्थमेकद्वित्रिशमं तु वा" (2/47) इति। द्विषट्कारं द्वादशारमित्यर्थः। सिद्धामरनरादीनां हृदयस्था, तेषां ध्यानविषयीभूतेत्यर्थः। अक्षया \[12\]अन्तरहिता, आच्युती भगवदीया, चरणाक्रान्तिनिर्मुक्ताकृतिलक्षणा चरणयोराक्रान्तिराक्रमणं \[13\]पदन्यास इति यावत्, तेन निर्मुक्ता या आकृतिस्तल्लक्षणा, तथेत्यर्थः। भगवत्पादपद्मस्यातिकोमलत्वेऽपि तत्सुखस्पर्शपीठपद्मस्य ततोऽप्यतिशयितमृदुत्वात् तदुपरि पादलाञ्छनं स्फुटीभवतीति ज्ञेयम्। पादाम्बुरुहमुद्रा। पद्मसदृशश्रीपादद्वन्द्वलाञ्छनमित्यर्थः ॥ 40-45 ॥  
 \[1 समं- मु., सम. बख. अ. उ.।\]  
 \[2 गं- बक. भक. अ. उ.।\]  
 \[3 स्तारा- बख. अ. उ.।\]  
 \[4 स्वरं- मु. अटी.।\]  
 \[5 क्षराच्युति- मु. अटी.।\]  
 \[6 कान्ति- मु. अटी.।\]  
 \[7 पदा- बक. बख. ।\]  
 \[8 यतः- अ.।\]  
 \[9 ङ्गमि- अ.।\]  
 \[10 तृतीय- अ.।\]  
 \[11 ष्ठोपलया- म., ष्ठो वलयात्मार्थमेकद्वित्रिममुं तु वेति- अ.।\]  
 \[12 अन्तर्हिता- अ., अन्तरहिता- मु.।\]  
 \[13 पाद- म.।\]  
   
 पादाब्जमुद्रारहितं कुण्डं तदनु कल्पयेत् ॥ 45 ॥

 फुल्लपद्मसमाकारमोष्ठयोनिसमन्वितम् ।  
 चलमेकदिशिस्थं वा ततो नियममाचरेत् ॥ 46 ॥

 संवत्सरस्य पूजार्थं विभोर्वै द्वादशात्मनः ।  
 कुण्डलक्षणमाह- पादाब्जेति सपादेन। कुण्डस्य पादाब्जमुद्रारहितत्वोक्त्या केवलसचक्रपद्मलाञ्छनं कुण्डमध्येऽपि कार्यमित्युक्तं भवति। पादाब्जमुद्रारहितमित्यस्य पूर्वेणैवान्वये पीठलक्षणस्यैव पक्षान्तरमुक्तं भवति। ओष्ठयोनिसमन्वितमित्यत्र तल्लक्षणं कुण्डलक्षणप्रकरणे वक्ष्यमाणं ज्ञेयम्। चलं जङ्गमरूपमित्यर्थः। एकदिशिस्थं स्थावरमित्यर्थः। तथा च पारमेश्वरे- "तस्मात् कुण्डं सदा कार्यं सौत्रं वा जङ्गमं स्थिरम्" (7/3) इति। व्रताचरणमाह- तत इति सपादेन। द्वादशात्मनः केशवादिरूपस्येत्यर्थः ॥ 45-47 ॥  
   
 मार्गशीर्षात् समारभ्य मासाद्वै कौमुदान्तिमम्\[1\] ॥ 47 ॥

 मासेशमन्त्रसंजप्तं युक्तं हेम\[2\]कुशाम्बुना ।  
 दशम्यां पञ्चगव्यं च पिबेत् सम्पूज्य केशवम् ॥ 48 ॥

 तन्निवेदितमन्नं च प्राग्भुक्त्वा तु घृतादिकम् ।  
 नातीव तृप्तिजनकं दन्तकाष्ठमथाचरेत् ॥ 49 ॥

 शयनं मन्त्रतोयेन प्रोक्षयेत् सकुशं ततः ।  
 शयनस्थो जपेन्मन्त्रं शतमष्टाधिकं तु वै ॥ 50 ॥  
 मार्गशीर्षशुक्लदशम्यां रात्रौ कर्तव्यक्रममाह- मासेति सार्धत्रिभिः। मासेशमन्त्रसंजप्तम् प्रकृतमासेशः केशवः, तन्मन्त्राभिमन्त्रितमित्यर्थः ॥ 47-50 ॥  
 \[1 कम्- बक. बख. अ. उ.।\]  
 \[2 होम- मु. अटी.।\]  
   
 एकादश्यां प्रभातेऽथ मध्याह्ने वा\[1\] दिनक्षये ।  
  केशवाय नमस्कुर्याद् बहुशः प्रणवादिकम् ॥ 51 ॥

 तस्य वै पूजनं भक्त्या कुर्यात् कालत्रयं तु वै ।  
 एकादश्यां केशवस्य कालत्रयस्यार्चनमाह- एकादश्यामिति सार्धेन। केशवाय नमस्कुर्याद् बहुशः प्रणवादिकमित्यन्तेन ॐ केशवाय नम इति मन्त्रमसकृज्जपेदित्युक्तं भवति ॥ 51-52 ॥  
 \[1 दिवस- अ., वा दिवा- उ.।\]   
   
 सर्वगं परमं ज्योतिरमूर्तममलं हि यत् ॥ 52 ॥

 स एव वासुदेवेति\[1\] मत्वा सम्यग् यजेत् ततः ।  
 चेतसामृतसंकाशैः पुष्पाद्यैरखिलैः प्रभुम् ॥ 53 ॥

 पश्चात् तममलं धाम ध्यायेन्मु\[2\]क्तमनश्वरम् ।  
 श्रोणीतटार्पितकरं सानुकम्पमनू\[3\]पमम् ॥ 54 ॥

 दक्षिणेन तु हस्तेन भक्तानामभयप्रदम् ।  
 पुष्पाभरणवस्त्राढ्यं शङ्खचक्रद्वयान्वितम् ॥ 55 ॥

 ततस्तस्मात्तु वै धाम्नो युगपन्निस्सृतं स्मरेत् ।  
 महत्स्फुलिङ्गसंकाशं महस्तु\[4\] सततोदितम् ॥ 56 ॥

 तेन चाक्रमरावृन्दं समाक्रान्तं च भावयेत् ।  
 अथ प्रत्येकतेजोंऽशादुद्भूतं भावयेत् क्रमात् ॥ 57 ॥

 त्रयं त्रयं सिताद्यं\[5\] च केशवाद्यं चतुर्भुजम् ।  
   
 अथ परात्परवासुदेवस्य मानसार्चनपूर्वकं मूर्तिध्यानम्, तस्माद्वासुदेवादिव्यूहोत्पत्तिकथनम्\[6\], तेभ्यः केशवादीनामुत्पत्तिभावनां चाह- सर्वगं परमं ज्योतिरित्यादिभिः। अत्र\[7\] त्रयं त्रयं सिताद्यमित्यनेन केशवादित्रिकस्य वासुदेववत् सितवर्णत्वं गोविन्दादित्रिकस्य संकर्षणवद्रक्तवर्णत्वं चोक्तं भवति। तथा च पौष्करे पञ्च\[8\]त्रिंशेऽध्याये-

 दक्षिणोत्तरपाणिभ्यां पृष्ठतः केशवादिषु ॥ 58 ॥  
   
 युग्मं युग्मं परिज्ञेयं क्रमेणोर्ध्वगतं त्विदम्\[1\] ।  
 शङ्खचक्रकजं विद्या\[2\] साथ शङ्खोऽथ\[3\] हेतिराट् ॥ 59 ॥

 तच्छङ्खं\[4\] सकजं विद्याऽशङ्खं चक्रं गदा त्वरि\[5\] ।  
 गदा चक्रं कजं पद्मं चक्रं शङ्खं ततो गदा ॥ 60 ॥  
 केशवादीनां पश्चात्करद्वयस्थितलाञ्छनक्रममाह- दक्षिणोत्तरेति सार्धद्वाभ्याम्। कजं पद्ममित्यर्थः। विद्या गदेत्यर्थः। तद् अम्बुजं सशङ्खमित्यर्थः। विद्याशङ्खमित्यत्र विद्याऽशङ्खमिति पदच्छेदः। अशङ्खं चक्रमित्यर्थः। यतोऽन्यथा त्रिविक्रमस्य शङ्खद्वयसाधारणं भवति। ननु किं तावता प्रत्यवाय इति चेन्न, प्रत्येकमायुधचतुष्टयधारणनियमात्। विद्या चक्रमिति पाठश्चेदेवं क्लिष्टकल्पनश्रम एव\[6\] नास्ति। अरि चक्रमित्यर्थः॥ 58-60 ॥  
 \[1 च तम्- मु अटी., च तत्- उ.।\]  
 \[2 विद्यात्- इति सार्वत्रिकः पाठः।\]  
 \[3 गदाम्बुजम्- बक. बख. अ. उ.।\]  
 \[4 पङ्क्तिपञ्चकं नास्ति- मु. अटी.।\]  
 \[5 त्वरिम्- बक. बख. उ.।\]  
 \[6 \`एव नास्ति.....पुन सशङ्ख इत्यर्थः' नास्ति- मु.।\]  
   
 तद्वद् भूयोऽग्रसंस्थाभ्यामधरस्थं द्वयं द्वयम् ।  
 ज्ञेयं दामोदरान्तानां द्वादशानामिदं श्रृणु ॥ 61 ॥

 पद्मं गदा ध्वनिश्चक्रं \[1\]तत्पद्मं हेतिराड् ध्वनिः ।  
 विद्या\[2\] चक्रं च तद्विद्यात् पद्मं शङ्खं\[3\] च सा\[4\]ऽम्बुजम् ॥ 62 ॥

 पद्मध्वनिगदाशङ्खाः स\[5\]विद्या\[6\]म्बुरुहं त्वरि\[7\] ।  
 अथ मुख्यहस्तद्वयस्थितायुधक्रममाह- तद्वदिति सार्धद्वाभ्याम्। ध्वनिः शङ्खमित्यर्थः। तत् चक्रमित्यर्थः। पुनः तच्चक्रमित्यर्थः। स शङ्ख इत्यर्थः। पुनः स शङ्ख इत्यर्थः। एवं च पद्मगदाशङ्खचक्रा\[8\]ख्यायुध\[9\]चतुष्टयधारणं केशवादिद्वादशमूर्तीनामपि समानम्, किन्तु हस्तभेदैस्तद्धारणमेव तत्तन्मूर्तेर्विशेषः। स च तन्त्रभेदेन नैकरूपः। वस्तुतस्तु पाद्मोक्त एव प्रायेणैतदेककण्ठो भवति । तथाहि-  
 केशवस्याम्बुजं शङ्खं चक्रं दण्डस्तथा\[10\]युधम् ।  
 प्रादक्षिण्येन बाहूनामन्येषामुच्यते क्रमात्॥  
 नारायणः शङ्खपद्मगदाचक्रधरः स्मृतः ।  
 माधवो गदया सार्धं शङ्खचक्राम्बुजायुधः ॥  
 गोविन्दश्चक्रदण्डाब्जशङ्खायुधधरो भवेत् ।  
 विष्णुर्गदाब्जशङ्खारिधरः स्यान्मधुसूदनः ॥  
 चक्रशङ्खाब्जदण्डास्त्रधरः कार्यस्त्रिविक्रमः ।  
 पद्मशङ्खारिदण्डास्त्रो वामनः शङ्खचक्रधृत् ॥  
 गदाब्जपाणिश्च तथा श्रीधरो धृतवारिजः ।  
 सार्धं चक्रगदाशङ्खो हृषीकेशमतः शृणु ॥  
 गदाचक्राब्जशङ्खास्त्रधरो दामोदरः स्मृतः ।  
 अब्जशङ्खगदाचक्रधरा द्वादश मूर्तयः ॥ इति ॥  
अत्र त्रिविक्रमपद्मनाभोक्तलक्षणं विनाऽन्यत् सर्वमेकरूपं ज्ञेयम् ।  
 नन्वेतदुक्तं नारायणमूर्तिलक्षणं यादवाचलस्थनारायणमूर्तौ न लक्ष्यत इति चेत्, \[11\]सत्यम्। न तावता प्रत्यवायोऽस्ति, स्वयंव्यक्तस्य निरङ्कुशत्वात्। ननु स च नारायणमूर्तिरेवेत्यत्र किं विनिगमकमिति चेत्, अस्ति पौराणि\[12\]की प्रसिद्धिः। न च पौराणिकनारायणशब्दस्य व्यापकत्वान्न मूर्तिनिर्णायकत्वमिति वाच्यम्,  
 केशवः केशिहा लोके कुरुक्षेत्रादिषु स्थितः ।  
 नारायणो मुनिश्रेष्ठाः स्थितो नारायणाचले ॥  
    (पौ. सं. 36/306; ई. सं. 20/21-22)  
इति पौष्करेश्वरयोर्मूर्तिविशेषनियतशब्देनैव व्यक्तोक्तेः। किञ्च, पौष्करोक्तं नारायणमूर्तिलक्षणं यादवाचलस्थनारायणे लक्ष्यत एव। तथाहि-  
 सव्यापसव्यहस्ताभ्यां मुखाभ्यां तु गदाम्बुजे ॥  
 वामादौ शङ्खचक्रौ तु संधत्ते पश्चिमद्वये ।  
 नारायणाख्यो भगवान् (पौ. सं. 36/147-148) इति।  
 ननु तत्र मुख्यदक्षिणहस्तेऽम्बुजमपि न लक्ष्यत इति चेत्, अस्ति सूक्ष्मरेखारूपं कमलं तत्रेति संतोष्टव्यमायुष्मता। वक्ष्यति हि द्वादशे परिच्छेदे-  
 यस्मात् कार्यवशेनैव मूर्तीनामपि पाणिगाः ।  
 चतुःपद्मादयो मूर्ता मूर्ताः शान्तास्तथोद्यताः ॥ (12/145) इति।  
 नास्त्रैर्वस्त्रैर्ध्वजैर्येषां व्यक्तिर्व्यक्ता जगत्त्रये ॥  
 तेऽपि लाञ्छनवृन्दं तु धारयन्त्यङ्घ्रिगोचरे ।  
 ललाटे चांसपट्टे तु पृष्ठपाणितलद्वये ॥  
 तनूरुहद्वये\[13\] मूर्ध्नि कर्मिणां प्रतिपत्तये । (12/168-170) इति।  
अत एवेश्वरनारायणार्चनप्रकरणे पद्मन्यासादिकमप्युक्तम्। अलं प्रसङ्गेन ॥ 61-63 ॥

 \[1 तं पद्मं- बक. ।\]  
 \[2 गदा-बक.।\]  
 \[3 पद्मः शङ्खश्च- मु. अटी.।\]  
 \[4 सोऽम्बुजम्- इति सार्वत्रिकः पाठः।\]  
 \[5 स्व- मु., स्त्व- अटी.।\]  
 \[6 बुद्ध्या- अ.।\]  
 \[7 हस्त्वरी- मु., हस्त्वरि- अटी. बख.।\]  
 \[8 चक्राद्या- अ.।\]  
 \[9 \`चतुष्टय' नास्ति- अ.।\]  
 \[10 स्तदा- मु.।\]  
 \[11 \`सत्यम्' नास्ति- अ.।\]  
 \[12 णिक- अ.।\]  
 \[13 चये- मु.।\]

 भूयो धामगणात् तस्मात् संस्मरेन्निस्सृतं महः\[1\] ॥ 63 ॥

 केशवादिविभागेन श्रियाद्यं च त्रयं त्रयम् ।  
 अथ केशवादिपत्नीवर्गस्योत्पत्तिमाह- भूय इति। तस्माद्धामगणाद् वासुदेवादिमूर्तिचतुष्टयादित्यर्थः। एवमेवोक्तं पाद्मेऽपि-  
 सुदर्शनाद्यायुधानि किरीटादिविभूषणम् ।  
 मूर्त्याविर्भावसमये सहैवैतानि जज्ञिरे ॥  
 देव्यः श्रियादयस्तत्तर्न्मूर्तिभेदसमाश्रिताः ।  
 श्रीवत्सादेव सकला जज्ञिरे दिव्यलाञ्छनात् ॥ इति ॥ 63-64 ॥  
 \[1 महत्- बक. बख. अ. उ.।\]

 कमलादित्रयेणैव त्वन्योन्यत्वेन लाञ्छितम् ॥ 64 ॥

 बद्धपद्मासनस्थं च दिवि\[1\] दिक्षु च सम्मुखम्\[2\] ।  
 संबीजयेत् तु विनयाच्चामरेण सितेन च ॥ 65 ॥  
 देवीद्वादशकं विशिनष्टि- कमला(दि?दी)ति सार्धेन ॥ 64-65 ॥  
 \[1 दिशि- बक. बख. ।\]  
 \[2 संभवम्- उ.।\]  
   
 देवीद्वादशकं चैवं तासां रूपमथोच्यते ।  
 पूर्णचन्द्राननाः सर्वाः सर्वर्तुकुसुमान्विताः ॥ 66 ॥

 सर्वलक्षणसम्पन्नाः\[1\] सर्वाभरणभूषिताः ।  
 विद्रुमाभं\[2\] त्रयं त्वाद्यमपरं चम्पकप्रभम् ॥ 67 ॥

 प्रियङ्गुमञ्जरीश्यामं तृतीयं देवतात्रयम् ।  
 चतुर्थं त्रितयं ध्यायेज्जातीपुष्पसमप्रभम् ॥ 68 ॥

 आद्यायाः\[3\] कमलं पाणावन्यस्यां हेतिराट् करे ।  
 शङ्खं ध्यायेत्तृतीयस्यामेवं\[4\] ध्यायेत्\[5\] त्रिषु त्रिषु ॥ 69 ॥

 चतुस्त्रिर्देवतान्तानामेवमाद्यं त्रयं क्रमात् ।  
 तद्रूपलाञ्छनादिक्रममाह- तासामित्यादिभिः। आद्यायाः श्रियः, अन्यस्यां वागीश्वर्याम्, तृतीयस्यां कान्त्याम्, त्रिषु त्रिषु क्रियादिकेच्छादित्रिके मायादित्रिके चेत्यर्थः। चतुस्त्रिर्देवतान्तानां महिमान्तानामित्यर्थः। एवमाद्यं कमलादित्रयमेव पौनःपुन्येन ध्यायेदित्यर्थः॥ 66-70 ॥  
ॉ \[1 सम्पूर्णा- अ. उ.।\]  
 \[2 विद्युदाभं- अटी.।\]  
 \[3 पङ्क्तिचतुष्टयं नास्ति- उ.।\]  
 \[4 \`यस्या एवम्' इति सार्वत्रिकः पाठः\]  
 \[5 ध्यात्वा- अ.।\]   
    
 स्मृत्वा सम्पूजनं कुर्याज्जागरेण समन्वितम् ॥ 70 ॥  
   
 स्तोत्रैः\[1\] कथानकैर्वाद्यैर्गीतकैः क्षपयेन्निशाम् ।  
 एवं ध्यानपूर्वकमेकादश्यां कालत्रयार्चनं कृत्वा जागरणं कुर्यादित्याह- स्मृत्वेति ॥ 70-71 ॥  
 \[1 स्तोत्रैस्तथा- मु. अटी.।\]

 रात्रिक्षये ततः स्नायात् सिताम्बरधरः शुचिः ॥ 71 ॥

 \[1\]मासेशमन्त्रसन्नद्धं कृत्वा देवं स्मरेत् तथा ।  
 पूजापनयनं कृत्वा स्नानकर्म समाचरेत् ॥ 72 ॥  
 द्वादश्यां प्रातः स्वनित्यकर्मानुष्ठानपूर्वकं तन्मासेशकेशवध्यानं रात्रौ तदर्पितपूजाद्रव्यापनयनादिकं कृत्वाऽर्चनकाले वक्ष्यमाणं स्नपनं\[2\] कुर्यादित्याह- रात्रिक्षय इति सार्धेन ॥ 71-72 ॥  
 \[1 मासेशं- अ.।\]  
 \[2 स्मरणं- अ.।\]

 मध्यतः केशव\[1\]स्यादौ केवलस्य\[2\] महात्मनः ।  
 वासुदेवस्वरूपस्य चक्रस्थस्य त्वनन्तरम् ॥ 73 ॥

 प्राग\[3\]रेऽभिनिविष्टस्य \[4\]सकलस्याव्ययस्य च ।  
 तदादिद्वादशानां च दद्यात् स्नानादिकं क्रमात् ॥ 74 ॥  
 केशवादीनामर्चनस्थानान्याह- मध्यत इति द्वाभ्याम्। मध्यतः पीठमध्यस्थकर्णिकामध्य इत्यर्थः। केवलस्येत्यनेनारस्थाने देव्या सहार्चनम्। अत्र तु केशवस्येति ज्ञायते। वासुदेवस्व\[5\]रूपस्येत्यनेन चक्राधिष्ठातुः कालस्यापि प्रागरे केशवेन सहार्चनं ज्ञायते। तदादिद्वादशानां केशवादिद्वादशमूर्तीनामित्यर्थः ॥ 73-74 ॥  
 \[1 केवल- मु. अटी.।\]  
 \[2 केशवस्य- मु. अटी.।\]  
 \[3 पङ्कत्तित्रयं नास्ति- अ.।\]  
 \[4 सकाल- बख. उ.।\]  
 \[5 \`स्वरूप' नास्ति- अ.।\]

 अम्बुना पञ्चगव्येन क्षीरेण तदनन्तरम् ।  
 दध्ना घृतेन मधुना सर्वौषधिजलेन च\[1\] ॥ 75 ॥  
   
 बीजाम्बुफलतोयेन गन्धपुष्पाम्बुना ततः ।  
 हेमरत्नोदकेनाथ कुम्भस्थेन पृथक् पृथक् ॥ 76 ॥  
 स्नपनद्रव्याण्याह- अम्बुनेति द्वाभ्याम्। अत्राम्बुना मध्यस्थकेशवस्य, पञ्चगव्येना\[2\]रस्थकेशवस्य, क्षीराद्येकादशकलशैर्नारायणादिदामोदरान्तानां च स्नपनमिति ज्ञायते।  
 नन्वीश्वरपारमेश्वरयोः-  
  अम्बुना पञ्चगव्येन क्षीरेण तदनन्तरम् ।  
  दध्ना घृतेन मधुना सर्वौषधिजलेन तु ॥  
  बीजाम्बुफलतोयेन गन्धपुष्पाम्बुना ततः ।  
  हेमरत्नोदकेन पूरितं तु यथाक्रमम् ॥  
  कलशानां द्विषट्कं यत् परमेतदुदाहृतम् ।  
    (ई. सं. 15/78-80; पा. सं. 14/79-81)  
इतीदमेव स्नपनं द्वादशकलशात्मकत्वेन प्रतिपादितम्, इह भवता त्रयोदशकलशात्मकत्वेन व्याख्यातं कथ\[3\]मेतदविरुद्धं भवतीति चेत्, सत्यम्\[4\]। अविरोधं ब्रूमः- किमीश्वरपारमेश्वरयोरम्बुनेत्युक्तमात्रेण विरोधः? तत्र यथा मूलमम्बुनेत्यादिप्रतिपादनेऽपि तन्नविवक्षितम्, कलशानां द्विषट्कमित्युक्तत्वात्; पञ्चगव्यादीन्येव विवक्षितानि। यथा पारमेश्वरे भोगयागप्रकरणे (5/130) "लक्ष्म्याद्याः केसरादिषु" (12/81) इति जयाख्यवचने प्रतिपादितेऽपि तत्र लक्ष्मीर्न विवक्षिता, हृन्मन्त्र एव विवक्षितः, तद्वदिहापि विवक्षाधीनं बोध्यम्। अत एवास्मत्तातपादैः सात्वतामृते पञ्चगव्यादीन्येव प्रतिपादितानि ।  
 ननु च किमेतावता प्रयासेन, मध्यस्थकेशवस्याप्यभिषेकसिद्ध्यर्थं खलु भवता त्रयोदशकलशात्मकत्वमङ्गीक्रियते, तथा त्रयोदशकलशात्मकत्वं ममापीष्टमेव। अपि तु मध्यस्थितकेशवस्यारस्थितकेशवस्य चैकदेवतात्वादम्बुनैव पृथक् कलशाभिषेकः, नारायणादीनां तु पञ्चगव्यादिभिरिति ज्ञेयम्। एवं चात्र त्रयोदशकलशात्मकमेव स्नपनम्। तत्र तु अम्बुना कलशद्वयपूरणस्याप्रकृतत्वाद् द्वादशकलशात्मकत्वेनैव प्रतिपादितत्वाच्चाम्बुनैक एव कलशः पूर्यः। तथा चाम्बुनेति पदस्यापि सार्थक्यं भवतीति चेन्न, अम्बुनैव कलशद्वयपूरणे पञ्चगव्यादिद्वादशद्रव्येष्वेकतमस्य गत्यभावात्। न\[5\] च गन्धपुष्पाम्बुनेत्यत्रैकवचनाद् गन्धसहितपुष्पोदकमेवार्थः, न तु \[6\]द्रव्यद्वयम्। अतः पञ्चगव्यादीन्येकादशैवेति वाच्यम्, हेमरत्नोदकेनेत्यत्राप्येकवचनेन विनिगमनाविरहात् पञ्चविंशतिकलशस्नपनप्रकरणे गन्धपुष्पोदकयोर्हेमरत्नोदकयोश्च पार्थक्येनोक्तत्वाच्च।  
 नन्वम्बुना पञ्चगव्येनेत्याद्युक्तद्रव्येष्वेकं परित्यज्य पञ्चगव्यादीनामेव ग्रहणमनुचितमिति चेन्न, श्रीसात्वतषष्ठपरिच्छेदोक्तपञ्चविंशतिकलशस्नपने श्रीरादीनि परित्यज्य धात्रीफलोदकादिभिरेव द्वादशकलशस्नपनमीश्वरपारमेश्वरयोः प्रतिपादितं यथा समुचितं भवति, तद्वदिदमपि बोध्यम्।  
 ननु च तत्र निर्विवादं द्वादशैव द्रव्याणि प्रतिपादितानि, अत्र तु\[7\] त्रयोदशद्रव्याणामप्युक्तत्वात् तन्मध्ये किं त्याज्यम्, कानि ग्राह्याणि, तत्र किं विनिगमकमिति चेदुच्यते, मध्यस्थितस्य\[8\] केशवस्याभिषेकार्थं यदुक्तं तत् त्याज्यम्, अरस्थकेशवादिक्रमेण यान्युक्तानि, तानि द्वादशद्रव्याण्यपि ग्राह्याणि। केशवादिक्रमेणोक्तानां द्रव्याणां मध्ये कस्यचित् परित्यागानौचि\[9\]त्यमेव तत्र विनिगमकमिति सूक्ष्मदृष्ट्या द्रष्टव्यमायुष्मता ॥ 75-76 ॥  
 \[1 तु - अ. उ.।\]  
 \[2 तम्। कथमेतदुदाहृतमिति। अवि- अ.।\]  
 \[3 मपि विरोधं- अ.।\]  
 \[4 \`न च' नास्ति- अ.।\]  
 \[5 चयम्- मु.।\]  
 \[6 व्यान्ये- अ.।\]  
 \[7 \`तु' नास्ति- मु.।\]  
 \[8 स्थितकेशवाभि- मु.।\]  
 \[9 गादौचि- अ.।\]  
   
 सितं विलेपनं पुष्पं धूपं मधु घृतं दधि ।  
 नैवेद्यं विविधं पूतं व्रीहयो\[1\] यवसंयुताः\[2\] ॥ 77 ॥  
   
 निवेद्य राजते पात्रे यथाशक्तिविनिर्मिते ।  
 पात्रा\[3\]भावाच्च रजतं स्वल्पमात्रं\[4\] न लोपयेत् ॥ 78 ॥  
 अथ केशवादित्रिकस्य सितवर्णत्वात् श्वेतवर्णचन्दनकुसुमादिभिरेव तदर्चनम्, रजतपात्रे यवव्रीहिमात्रानिवेदनम्, पात्रालाभे मात्रादानेन सह किञ्चिद्रजतं वा देयमिति चाह- सितमिति द्वाभ्याम् ॥ 77-78 ॥  
 \[1 \`व्रीहयो.....पश्चात्तद्भगवत्पूतं' नास्ति- अ.।\]  
 \[2 तम्- मु. अटी. ।\]  
 \[3 यत्रा- मु.।\]  
 \[4 मत्र- बक. बख. उ.।\]

 पश्चात् तद्भगवत्पूतं मधुपर्कादिकं तु वै ।  
 प्रतिपाद्य गुरोर्भक्त्या प्रसन्नेनान्तरात्मना ॥ 79 ॥  
 अनन्तरं गुर्वर्चनमाह- पश्चादिति ॥ 79 ॥  
   
 यावान्नं व्रीहिजं त्वादौ समश्नीयाद् घृतान्वितम् ।  
 ततः प्रभृतिकालाच्च प्रत्यहं केशवस्य तु ॥ 80 ॥  
 व्रतिनो भोज्यद्रव्यमाह- यवान्नमित्यर्धेन ॥ 80 ॥

 ततः प्रभृतिकालाच्च प्रत्यहं केशवस्य तु ॥ 80 ॥  
   
 स्थानद्वयं\[1\] निविष्टस्य पूजनं च समाचरेत् ।  
 प्राग्वन्मध्ये केशवस्य देवीयुक्तस्य बाह्यतः ॥ 81 ॥

 ततो नारायणादीनां सदेवीनां च व क्रमात् ।  
 सर्वेषां पूजनं कुर्यात् प्रादक्षिण्येन यत्नतः ॥ 82 ॥  
   
 यथासम्भवतो भक्त्या पुष्पधूपादिकेन तु ।  
 यावदभ्येति दशमी सिता पौषस्य वै तिथिः ॥ 83 ॥  
 एवं पुष्यशुद्धदशमीपर्यन्तं प्रत्यहं केशवस्य कर्णिकामध्येऽरप्रदेशे च स्थानद्वयेऽर्चनम्, तत्र मध्ये केवलस्य\[2\], अरस्थाने देव्या सहार्चनम्, तथैवारस्थितानां नारायणादीनामपि तत्तद्देवीभिः सह प्रादक्षिण्येनार्चनं च कार्यमित्याह- तत इति सार्धैस्त्रिभिः ॥ 80-83 ॥  
 \[1 द्वये- मु. अटी., द्वय- अ. उ.।\]  
 \[2 केशवस्य- मु.।\]

 ततः प्रभृतिकालाच्च प्रागुक्तविधिनाऽखिलम् ।  
 नारायणाख्यमन्त्रेण व्रतकर्म समापयेत् ॥ 84 ॥

 तमर्चयेत् तु प्रथमं मध्ये कारण\[1\]मूर्तिगम् ।  
 बहिर्देवीसमेतं च प्राग्वत् स्नानादिना प्रभुम् ॥ 85 ॥

 द्वा\[2\]दश्यन्तं विधानेन केशवेन समन्वितम् ।  
 किन्त्वत्र\[3\] विहितं पश्चात् पूजनं केशवस्य च ॥ 86 ॥

 दिनावसाने द्वादश्यां धूपं दत्वा क्षमापयेत् ।  
 कान्तासमन्वितं देवं केशवं क्लेशनाशनम् ॥ 87 ॥  
 अथ तद्दशमीमारभ्य\[4\] नारायणमन्त्रेण व्रतानुष्ठानम्, तदर्थं पूर्वोक्तकर्णिकामध्ये केवलस्य स्वकारणभूतवासुदेवाकारनारायणस्यार्चनम्, बहिररस्थाने नारायणस्य तद्देव्या सहार्चनम्, दशम्यादिद्वादश्यन्तं दिनत्रये नारायणस्यार्चनानन्तरं केशवस्यापि स्थानद्वयेऽर्चनम्, द्वादश्यां रात्रौ केशवस्योत्तरपूजां चाह- ततः प्रभृतीति चतुर्भिः ॥ 84-87 ॥  
 \[1 कारुण्य- मु. अटी.।\]  
 \[2 द्वादश्यां तं- मु. अटी.।\]  
 \[3 तत्र- बक. बख. मु. अटी.।\]  
 \[4 मीमित्या- अ.।\]

 अथ दामोदरान्ताभिर्मूर्तिभिश्च समन्वितम् ।  
 देवं\[1\] नारायणं भक्त्या परेऽहनि समर्चयेत् ॥ 88 ॥

 मध्ये केशववत् पश्चाच्चक्रस्थं केशवारके ।  
 केशवं च तदीयेऽरे यजेत् कान्तासमन्वितम् ॥ 89 ॥

 एवं प्रतिदिनं तावद् यावन्मासस्य सा तिथिः ।  
 ततो माधवमूर्तेर्वै प्राग्वदाराधनं भवेत् ॥ 90 ॥  
 तदपरदिनमारभ्य माघशुक्लदशम्यन्तं नारायणस्यैव केशववत् स्थानद्वयेऽर्चनम्, तदनन्तरं केशवमाधवादीनां द्वितीयाद्यरेषु क्रमेण पूजनं च कार्यमित्याह- अथेति सार्धद्वाभ्याम्। केशवारके पूर्वकल्पे केशवो यस्मिन्नरे पूजितस्तस्मिन्नित्यर्थः। तदीयेऽरे नारायणः पूर्वं यस्मिन्नर्चितस्तस्मिन्नर इत्यर्थः। माघमासे माधवमन्त्रेण व्रतानुष्ठानं पूर्ववदेव\[2\] कार्यमित्याह- तत इत्यर्धेन। अत्र \[3\](प्रतिपदी? प्राग्वदि)त्यनेन माघशुक्लदशम्यादिद्वादश्यन्तं दिनत्रयेऽपि माधवस्य स्थानद्वयार्चनानन्तरं नारायणस्यापि स्थानद्वयेऽर्चनम्, द्वादश्यां रात्रौ नारायणस्योत्तरपूजनम्, तदपरदिनमारभ्य फाल्गुनशुद्धद्वादश्यन्तं माधवस्यैव स्थानद्वयेऽर्चनम्, द्वितीयाद्यरेषु केशवनारायणगोविन्दादीनामर्चनम्, तद्द्वादश्यां रात्रौ माधवस्योत्तरपूजनं चोक्तं भवति। तद्दशम्यादिद्वादश्यन्तं दिनत्रयेऽपि माधवार्चनात् पूर्वमेव गोविन्दादित्रिककारणभूतस्य संकर्षणस्य कर्णिकामध्ये वासुदेववत् परत्वेन ध्यानम्, तत्र तदाकारस्य गोविन्दस्यार्चनम्, तस्यारस्थानेऽपि देव्या सहार्चनम्, संकर्षणसमुत्पन्नगोविन्दादित्रिकस्य रक्तवर्णत्वेन चन्दनकुसुमवस्त्रभूषणनैवेद्यादीनामपि रक्तवर्णत्वम्, केषाञ्चित् कुसुमादीनामपि रक्तवर्णत्वाभावेऽपि केनचिद्रक्तधातुना तद्रक्तीकरणम्, ताम्रपात्रे सक्तुमात्रनिवेदनं च ॥ 88-90 ॥  
 \[1 पङ्क्तित्रयं नास्ति- अ.।\]  
 \[2 पूर्वादेव- अ.।\]  
 \[3 प्रापदि- मु.।\]

 तदर्चने समाप्ते तु द्वादश्यां फाल्गुनस्य च ।  
 सङ्कर्षणं परत्वेन भावयेद् वासुदेववत् ॥ 91 ॥

 तदाश्रितं तु गोविन्दं मध्ये \[1\]मूर्तं समाह्वयेत् ।  
 चक्रस्थं सह देव्या वै \[2\]ततस्तं पूज्य पूर्ववत् ॥ 92 ॥

 रक्त\[3\]चन्दनयुक्तेन कुङ्कुमेन तथैव च ।  
 पुष्पस्रग्वाससा तद्वद् रक्तशाल्योदनेन च ॥ 93 ॥

 सुगन्धेन\[4\] फलै रक्तैर्लिप्तैर्वा रक्तधातुभिः ।  
 आरक्तरत्न\[5\]संसिद्धैर्विद्रुमैः पुरुभूषितैः\[6\] ॥ 94 ॥

 सक्तूंस्तु ताम्रपात्रे तु कृत्वाऽथ विनिवेद्य तु\[7\] ।

 विशेषमाह- तदर्चने समाप्त इत्यादिभिः। अत्र द्वादश्यामित्यनेन दशम्यादिद्वादश्यन्तदिनत्रयमप्युपलक्ष्यते ॥ 91-95 ॥  
 \[1 मूर्ति- अटी. उ.।\]  
 \[2 ततः सं- अ., समस्तं- उ.।\]  
 \[3 रत्न- बक.।\]  
 \[4 सगुडेन- अ., संशुद्धेन- उ.।\]  
 \[5 रक्त- बक. बख. मु. अटी.।\]  
 \[6 परि- अटी. उ.।\]  
 \[7 च- बक. बख. अ. उ.।\] 

 तदर्चने च होमान्ते सम्पन्ने सति वै व्रती\[1\] ॥ 95 ॥

 याते मास\[2\]त्रये चैव प्रसन्नेऽन्तःस्थितेऽच्युते ।  
 गुरुमूर्तिगतो देवः पूजनीयश्च भक्तितः ॥ 96 ॥

 वस्त्रैर्विलेपनैर्माल्यैः कटकैरङ्गुलीयकैः ।  
 यथाशक्ति विना शाठ्यं पारणं पारणे ततः ॥ 97 ॥

 प्रीणयेद् वासुदेवं च मूर्तित्रयसमन्वितम् ।  
 ऐहिकान्\[3\] धर्मकामार्थान् मम यच्छन्तु शक्तयः ॥ 98 ॥

 मोक्षविघ्नोपशमनं नित्यं कुर्वन्तु मूर्तयः ।  
 सर्वदा नित्यशुद्धो यः परमात्मा परः प्रभुः ॥ 99 ॥

 पतितस्य भवाम्बोधौ वासुदेवोऽस्तु मे गतिः ।  
 कृत्वैवं प्रीणनं सम्यग् वासुदेवस्य भक्तितः ॥ 100 ॥

 तन्मूर्तित्रितयस्यापि शक्तित्रययुतस्य च ।  
 एवं होमान्ते गोविन्दार्चनप्रारम्भानन्तरं मार्गशीर्षादिमासत्रयकृतप्रसादगुणार्थं विशेषेण गुर्वर्चनम्, पारणानन्तरं प्रणवनमःपूर्वकश्लोकद्वयात्मकमन्त्रेण दक्षिणपाणिस्थसपुष्पार्घ्योदकेन वासुदेवप्रीणनं चाह- तदर्चन इति षड्भिः। शक्तयः श्रियादयस्तिस्र इत्यर्थः। \[4\]मूर्तयः केशवादयस्त्रय इत्यर्थः ॥ 95-101 ॥  
   
 \[1 प्रति- मु. अटी. बक. बख . उ.।\]  
 \[2 वास- मु. अटी.।\]  
 \[3 ॐ ऐहि- बक. बख. अ., ॐ ऐहिकं धर्मकामार्थँ- उ.।\]  
 \[4 \`मूर्तयः केशवादयस्त्रय इत्यर्थः' इत्ययं पाठोऽग्रिमश्लोकव्याख्यानस्थितस्य \`कारणभूत' इति पदस्यानन्तरं स्थापितः- अ.।\] 

 अथ त्रितययुक्तस्य \[1\]द्वितीयस्य महात्मनः ॥ 101 ॥

 सङ्कर्षणाभिधानस्य तत आरभ्य यत्नतः ।  
 प्राग्वदाराधनं कुर्यात् प्रत्यहं मासभेदतः ॥ 102 ॥  
 अथ तदारभ्य ज्येष्ठशुक्लद्वादश्यन्तं मासत्रये क्रमेण गोविन्दविष्णुमधुसूदनमन्त्रैर्व्रतानुष्ठानम्, तेषां कारणभूतसंकर्षणस्य कर्णिकामध्ये मासत्रयेऽपि परत्वेनार्चनं चाह- अथेति सार्धेन ॥ 101-102 ॥  
 \[1 तृती- मु., मूर्तेशस्य- अ. उ.।\]

 पश्चान्मासत्रये याते प्राप्ते ज्येष्ठस्य तद्दिने ।  
 त्रिविक्रमाख्यमन्त्रेण \[1\]चान्यत् सर्वं पुरोदितम् ॥ 103 ॥

 मध्यतोऽम्बुजगर्भस्थं प्रद्युम्नं सर्वगं स्मरेत् ।  
 त्रिविक्रमं तदाकारं भावयित्वा ततो यजेत् ॥ 104 ॥

 अनन्तरं च संस्थानादानीय \[2\]प्रागरान्तरम् ।  
 यष्टव्यः\[3\] सविशेषेण त्वनुज्झित\[4\]तनुः क्रमात् ॥ 105 ॥  
 तन्मासत्रयानन्तरं तद्दशम्यां त्रिविक्रममन्त्रेण व्रतप्रारम्भम्, त्रिविक्रमादित्रिककारणभूतप्रद्युम्नस्य परत्वेन कर्णिकामध्ये ध्यानम्, तदाकारत्वेन \[5\]ध्यातस्य त्रिविक्रमस्य तस्यार्चनम्, तस्या\[6\]रस्थानेऽपि देव्या सहार्चनं चाह- पश्चादिति त्रिभिः ॥ 103-105 ॥  
 \[1 सर्वं कुर्यात्- अ. उ.।\]  
 \[2 गनन्तरम्- उ.।\]  
 \[3 व्यस्य- मु. अटी. बक. बख. ।\]  
 \[4 त्थित- अटी.।\]  
 \[5 ध्यानस्य- मु.।\]  
 \[6 रस्थापि- अ.।\]

 श्रीखण्डं च सकर्पूरमीषत् कुङ्कुमभावितम् ।  
 पीतं विलेपनं चात्र तथा पुष्पफलादिकम्\[1\] ॥ 106 ॥

 पीतानां फलपुष्पाणामभावे\[2\] मसृणेन तु ।  
 पीतेन\[3\] धातुचूर्णेन रञ्जयेत् कुङ्कुमेन वा ॥ 107 ॥

 सघृतं हेमपात्रं च पूजान्ते विनिवेद्य च ।  
 पा\[4\]त्राभावे यथाशक्ति काञ्चनं च\[5\] घृतोपरि ॥ 108 ॥  
 प्रद्युम्नोत्पन्नत्रिविक्रमादित्रिकस्य पीतवर्णत्वेन तादृशवर्णैरेव गन्धपुष्पादिभिरर्चनम्, केषाञ्चित् पीतानामलाभेऽपि हरिद्राकुङ्कुमादिना पीतिकरणम्, घृतपूरितहेमपात्रदानम्, तदशक्तौ यथाशक्ति काञ्चनान्वितघृतदानं वा कार्यमित्याह- श्रीखण्डमिति त्रिभिः ॥ 106-108 ॥  
 \[1 दयः- बक. बख. अ. उ.।\]  
 \[2 मभावान्म- बक. बख. अ. उ.।\]  
 \[3 पूतेन- मु.।\]  
 \[4 पात्राभावात्-बक. बख. अ. उ.।\]  
 \[5 तु- उ.।\]

 ततः सम्पूजनं कुर्याद् व्रतादेष्टरि पूर्ववत् ।  
 गोहेमवस्त्रपूर्वैस्तु\[1\] यथा सन्तोषमेति सः ॥ 109 ॥  
 अथ गुर्वर्चनमाह- तत इति। व्रतादेष्टरि गुरावित्यर्थः ॥ 109 ॥  
 \[1 पूर्वं तु- बक. बख. ।\]  
   
 तत्पूजान्ते पारणेन द्वितीयं च जगत्पतिम् ।  
 प्रीणयेत् सङ्कर्षणं च\[1\] गृहीत्वा पाणिना जलम् ॥ 110 ॥

 प्रणवाद्येन तेनैव मन्त्रेणाद्योदितेन च ।  
 सनमस्केन किन्त्वत्र\[2\] गतिः\[3\] सङ्कर्षणोऽस्तु मे ॥ 111 ॥  
 अथ पारणानन्तरं पूर्वोक्तरीत्या संकर्षणप्रीणनम्, पूर्वोक्तमन्त्रे वासुदेवोऽस्तु मे गतिरिति वाक्यं विहाय संकर्षणोऽस्तु मे गतिरिति वाक्ययोजनं चाह- तत्पूजान्त इति द्वाभ्याम्। पारणेन ब्राह्मणभोजनेनेत्यर्थः। गृहीत्वा पाणिना जलमित्यत्र सपुष्पं प्रधानार्घ्यजलं ग्राह्यम्। दीक्षापरिच्छेदे-  
 तदम्भसा चार्हणं तु तथैव परिषेचनम् ॥  
 कुर्यात् प्रणयनादानं प्रीणनं प्रीतिकर्म च । (18/71-72)  
इति प्रधानार्घ्यजलेन प्रीणनस्य वक्ष्यमाणत्वात्, ईश्वरपारमेश्वरयोः-  
 इत्युक्त्वा सोदकं \[4\]पश्चात् पुष्पं दक्षिणपाणिगम् ॥  
 अग्रतो निक्षिपेद् विष्णोर्मूलमन्त्रेण नारद । (13/231-232)  
     (ई. सं. 5/37-38; पा. सं. 6/411-412)  
इति जयाख्यवचनेनोदाहृतेन\[5\] सपुष्पस्योक्तत्वाच्च ॥ 110-111 ॥  
 \[1 वै- बक. बख. अ. उ.।\]  
 \[2 किं चात्र- अ. ।\]  
 \[3 सङ्कर्षणोऽस्तु मे गतिः- बक. बख. अ. उ.।\]  
 \[4 पुष्पं कृत्वा- ज.।\]  
 \[5 वचनोदाहरणेन- मु.।\]

 अथ त्रिविक्रमं देवं वामनं श्रीधरं प्रभुम् ।  
 यजेन्मासत्रयं ता\[1\]वद्यावत् स्याद् दशमी सिता ॥ 112 ॥

 तदादि वै हृषीकेशमन्त्रेणाखिलमाचरेत् ।  
 परत्वमनिरुद्धस्य प्राप्ते चावसरे स्मरेत् ॥ 113 ॥

 तदाकारं हृषीकेशं पद्मोदरगतं स्मरेत् ।  
 इष्ट्वा सम्यग्विधानेन चक्रारस्थं यथा पुरा ॥ 114 ॥

 अत्र राजोपचारैस्तु\[2\] षट्पदाभैस्तु \[3\]चाऽर्चनम् ।  
 पुष्पौदनाम्बरैः कुर्यादभावादञ्जनादिना ॥ 115 ॥

 पिञ्जरीकृत्य यत्नेन देवाय विनिवेद्य च ।  
 कृष्णागरुविमिश्रं च लेपनं चात्र कुङ्कुमम् ॥ 116 ॥  
   
 धौतायसमयं पात्रं मणिभिश्चासितैश्चितम्\[4\] ।  
 सम्पूर्णं\[5\] च तिलैः कृष्णैः पूजान्ते विनिवेद्य च ॥ 117 ॥

 सम्यक्\[6\] तदर्चनं कृत्वा यथासम्पत्ति भक्तितः ।  
 तृतीयं प्रीणयेत् प्राग्वत् प्रद्युम्नो मेऽस्तु वै गतिः ॥ 118 ॥  
 अथ त्रिविक्रमादिमन्त्रत्रयेण भाद्रपदशुक्लदशम्यन्तं व्रतानुष्ठानम्, तदारभ्य हृषीकेशमन्त्रेण व्रतारम्भम्, हृषीकेशादित्रिककारणभूतानिरुद्धस्य कृष्णवर्णत्वे कृष्णवर्णैरेव गन्धपुष्पवस्त्ररत्नफलादिभिरर्चनम्, केषाञ्चित् कृष्णवर्णानामलाभेऽप्यञ्जनादिना तत्कृष्णीकरणम्, कृष्णतिलपूरितधूपपात्रमात्रादानम्, गुर्वर्चनम्, ततः पूर्वोक्तरीत्या प्रद्युम्नप्रीणनं चाह- \[7\](अत्र राजोप\[8\]चारैरिति चतुर्भिः? अथ त्रिविक्रममिति सप्तभिः)। सम्यक् तदर्चनं कृत्वेत्यत्र तदर्चनं गुर्वर्चनमित्यर्थः॥ 112-118 ॥  
 \[1 यावन्नभस्यदशमी- अ. उ.।\]  
 \[2 पलाभैस्तु- बक. बख. अ. उ.।\]  
 \[3 वाऽर्च- बक. बख. ।\]  
 \[4 र्युतम्- अटी.।\]  
 \[5 वस्त्रैश्च चित्रितैः- मु. अटी., सम्पूर्णं वासितैः कृष्णं- अ.।\]  
 \[6 ग् गुर्वर्चनं- अ., ग् देवार्चनं- उ.।\]  
 \[7 \`अत्र' नास्ति- अ.।\]  
 \[8 पलाभैः - मु.।\]

 ततो मासानुमासं च हृषीकेशादनन्तरम् ।  
 पद्मनाभं समभ्यर्च्य ततो दामोदरं तु वै ॥ 119 ॥

 गते मासत्रये ह्येवं सम्प्राप्य पुनरेव हि ।  
 दशमीं मार्गशीर्षस्य तदा कर्मणि कर्मणि ॥ 120 ॥

 \[1\]चतुर्षु चातुरात्मीयं मन्त्राणां विनियोज्य च ।  
 चतु\[2\]र्मूर्त्यभिधानं च समालम्ब्य यजेच्च तत् ॥ 121 ॥

 कर्णिकोपरि पत्रेषु प्रागादि हृदयादिकम् ।  
 विदिक्ष्वस्त्रं\[3\] विभोरग्रे नेत्रं वै केशराश्रितम्\[4\] ॥ 122 ॥

 अरान्तरे ततः स्वे स्वे दश द्वौ केशवादिकान्\[5\] ।  
 चतुर्वर्णैस्तु कुसुमैस्तथा वस्त्रानुलेपनैः ॥ 123 ॥

 तद्वद्\[6\] भक्ष्यैश्च\[7\] नैवेद्यैः पानकैः पावनैः फलैः ।  
 अथान्यैर्विविधैर्भोगैर्ध्वजाद्यैर्यान\[8\]वाहनैः ॥ 124 ॥

 मात्राभिः सहिरण्याभिस्ताम्बूलेनात्मना ततः।  
   
 अथ हृषीकेशादिमन्त्रत्रयेण मार्गशीर्षशुक्लदशम्यन्तं मासत्रयं व्रतानुष्ठानम्, तदारभ्ये द्वादश्यन्तं दिनत्रये कर्णिकामध्ये वासुदेवादीनां चतुर्णामप्यर्चनम्, प्राग्दलादिषु हृन्मन्त्राद्यर्चनम्, अरेषु केशवादिद्वादशमूर्तीनामर्चनं च पूर्वोक्तैश्चतुर्वर्णचन्दनकुसुमादिभिश्चतुर्विधमात्राभिश्च\[9\] तत्तन्मूर्त्यनुसारेण कार्यमित्याह- ततो मासानुमासं चेत्यादिभिः ॥ 119-125 ॥  
 \[1 चतुष्क- अ. उ.।\]  
 \[2 र्मूर्तिवि- उ.।\]  
 \[3 क्ष्वग्रं- अ.।\]  
 \[4 राणि च- मु., राणि तम्- अ. उ.।\]  
 \[5 दयः- बक. बख. अ. उ.।\]  
 \[6 पङ्क्तिद्वयं नास्ति- उ.।\]  
 \[7 भक्ष्यैः सनैवे- अ.।\]  
 \[8 श्चापि वाहनैः- मु. अटी.।\]  
 \[9 मात्रादिभि-अ.।\]

 तर्पयेद् वह्निमध्यस्थं मन्त्रग्रामं यथोदितम् ॥ 125 ॥

 ततोऽर्चनं गुरोः कुर्याद् विशेषेण पुरोदितम् ।  
 ब्राह्मणान् भोजयेत् पश्चात्तेभ्यो दद्याच्च दक्षिणाम् ॥ 126 ॥

 प्रीणनं च पठेत् प्राग्वदनिरुद्धोऽस्तु मे गतिः ।  
 ततः पूर्णाहुतिं दद्यात् पश्चादिदमुदाहरेत् ॥ 127 ॥

 \[1\]व्रतोत्तमेनानेनाद्य मया भक्त्या कृतेन च ।  
 चत्वारो वासुदेवाद्या मूर्तयः शक्तिभिः सह ॥ 128 ॥

 प्रयान्तु प्रीतिमतुलां दिशन्तु भ\[2\]विनोऽभयम् ।  
 एषां सर्वेषामपि वह्निमध्ये संतर्पणम्, ततो गुर्वर्चनम्, ब्राह्मणभोजनम्, अनिरुद्धप्रीणनम्, पूर्णाहुतिम्, वासुदेवादीनां चतुर्णामपि युगपत् प्रीणनं चाह- तर्पयेदिति चतुर्भिः ॥ 125-129 ॥  
 \[1 ॐ व्रतो- बक. बख. अ. उ.।\]  
 \[2 हविनो- अ.।\]

 धन्यं व्रतमिदं पुण्यं संसाराध्वनिवर्तनम्\[1\] ।  
   
 अल्पक्लेशम\[2\]सङ्कीर्णमनन्तफलदं नृणाम् ।  
 नावसादस्त्वतः कार्य एतदाचरणे तु वै ॥ 130 ॥  
 अस्य व्रतस्यासंपूर्णत्वेऽप्यनन्तफलप्रदत्वान्मध्ये विघ्नान्न भेतव्यमित्याह- धन्यमिति सार्धेन ॥ 129-130 ॥  
 \[1 दिनिवृत्तिदम्- अ., द्विनिवृत्तिदम्- उ.।\]  
 \[2 मसम्पूर्ण- मु. अटी.।\]  
   
 यथो\[1\]पसदनैः कार्यमधमैर्मध्यमैर्जनैः ।  
 अशाठ्येन यथाशक्ति त्वारण्यैः कुसुमादिकैः ॥ 131 ॥  
   
 अद्भिर्दूर्वाङ्कुरैः पत्रैर्जपजागरणादिना ।  
 दीपेनाभ्युक्षणेनैव मार्जनेनोपलेपनैः ॥ 132 ॥  
 इदं व्रतं यथाशक्ति मध्यमकल्पेनाधमकल्पेन वा केवलं पत्रपुष्पफलतोयादिभिर्वाजपजागरणदीपारोपणमार्जनानुलेपनादिकैङ्कर्येण वाऽनुष्ठेयमित्याह- यथोपसदनैरिति द्वाभ्याम् ॥ 131-132 ॥  
 \[1 यथोक्तं सधनैः- अ. उ.।\]

 व्रीहीन् सक्तूनथाज्यं च तिलान्यन्नान्यथा\[1\]हरेत् ।  
 संवत्सरस्य पूजार्थं दानार्थं प्राशनाय च ॥ 133 ॥  
 व्रतार्थं पूर्वं चतुर्विधमात्रा(द्या?)र्जनमाह- व्रीहीनिति ॥ 133 ॥  
 \[1 न् समा- बक. बख. अ. उ.।\]  
   
 पूर्वं मासत्रयं दद्याद् व्रीहीन् वै विनिवेद्य च ।  
 द्वादश्यां भोजनात् पूर्वं हितं तत्प्राशनं सदा ॥ 134 ॥

 अपरं सक्तवश्चैव तृतीयं त्रितयं\[1\] घृतम् ।  
 तिलानां त्रितयं चान्यत् प्राशनं चैवमेव हि ॥ 135 ॥  
 मार्गशीर्षादिमासत्रयेऽपि द्वादश्यां भोजनात् पूर्वं व्रीहिमात्रादानम्, ततो व्रीह्यन्नभोजनम्, फाल्गुनादित्रये सक्तुदानम्, तत्प्राशनम्; ज्योष्ठादित्रये आज्यदानम्, तत्प्राशनम्; भाद्रपदादित्रये तिलदानम्, तिलप्राशनं चाह- पूर्वमिति द्वाभ्याम् ॥ 134-135 ॥  
 \[1 तृतीयं- उ.।\]

 स्याद् यद्येकादशी पूर्णा द्वादश्यथ\[1\] तया सह ।  
 परेऽहनि तदा कुर्याद् द्वादश्यामर्चनादिकम् ॥ 136 ॥  
 द्वादशीनिर्णयमाह- स्यादिति। एकादशी पूर्णा स्याद्यदि द्वादशीदिनेऽप्यवशिष्टा चेदित्यर्थः। तया सह एकादश्या सह द्वादशी च पूर्णा स्याद्यदि त्रयोदशीदिनेऽप्यवशिष्टा चेदित्यर्थः। तदा परेऽहनि द्वादश्यां त्रयोदशीदिनावशिष्टद्वादश्यामेवार्चनादिकं पूर्वोक्तव्रतार्चनपारणादिकं कुर्यादित्यर्थः। तथा च दशनिर्णये चन्द्रिकायाम्-  
 संपूर्णैकादशी यत्र प्रभाते पुनरेव सा ।  
 वैष्णवी च त्रयोदश्यां घटिकैकापि दृश्यते ॥  
 गृहस्थोऽपि परां कुर्यात् \[2\]पूर्वां नोपवसेद् गृही ।  
इति \[3\]पूर्णशब्दार्थ उक्तः। अत्रैकादश्याः पूर्णशब्दविशेषणेनैव दशमीवेधराहित्यमप्युच्यते, यतो दशनिर्णये-  
 उदयात् प्राग् यदा विप्र मुहूर्तद्वयसंयुता ।  
 संपूर्णैकादशी नाम \[3\]तत्रैवोपवसेद् गृही ॥  
इति पूर्णशब्दार्थ उक्तः॥ 136 ॥  
 \[1 स्यादस्यै- मु. अटी., द् दृष्टै- उ.।\]  
 \[2 पूर्वं- अ.।\]  
 \[3 \`पूर्ण' नास्ति अ.।\]

 संवत्सरस्य वै मध्याद् यस्त्वेकां कर्तुमिच्छति ।  
 तस्यामपि स्वमन्त्रेण कर्म पूजान्तमाचरेत् ॥ 137 ॥

 यथाप्राप्तैस्तु पुष्पाद्यैः प्रागुक्ताङ्गैः सहार्चनम् ।  
 पररूपस्य भध्ये तु पूजनं \[1\]स्वेऽन्वगेव हि ॥ 138 ॥

 केवलस्य तु तस्यैव स्वनाम्ना प्रीणनं हितम् ।  
 पारणं प्राग्विधानेन त्वेकं भूरिफलप्रदम् ॥ 139 ॥

 तस्माद्द्वे त्रीणि वा कुर्यात् स्वशक्त्या श्रद्धयान्वितः ।  
 एवमेकं वत्सरं प्रतिद्वादशीव्रतानुष्ठानाशक्तावेकस्यां वा द्वादश्यां तन्मासेशमन्त्रेण तदनुगुणवर्णफलपुष्पादिवस्तुभिस्तत्कारणभूतवासुदेवाद्यन्यतमाकारस्य केवलस्य कर्णिकामध्येऽर्चनम्, बहिररस्थाने तद्देव्या सहार्चनम्, एकस्य त्रयाणां वा ब्राह्मणानां भोजनम्, तेन तन्मासेशप्रीणनं च कार्यमित्याह- संवत्सरस्येति सार्धैस्त्रिभिः ॥ 137-140 ॥  
 \[1 स्वैरके बहिः- बक. बख. अ. उ.।\]

 नारी ह्यनन्यशरणा यद्येवं हि समाचरेत् ॥ 140 ॥

 निःस्वामिका वानुज्ञाता पत्या साऽथाप्नुयाच्च तत् ।  
 इदं व्रतं स्त्रीभिरपि सुमङ्गलाभिः पूर्वसुमङ्गलाभिर्वाऽनुष्ठेयमित्याह- नारीति। तद् व्रतफलमित्यर्थः। सुमङ्गलायाः स्त्रियः पत्युरनुज्ञां विना व्रतानुष्ठानानौचित्यात् पत्याऽनुज्ञातेत्युक्तम्। तथा च गारुडे-  
 नारी खल्वननुज्ञाता पित्रा भर्त्रा सुतेन च ।  
 निष्फलं तु भवेत् तस्या यत् करोति व्रतादिकम् ॥  
 अनापृच्छ्य तु भर्तारमुपोष्य व्रतमाचरेत् ।  
 आयुष्यं हरते भर्तुः सा नारी नरकं व्रजेत् ॥  
 नास्ति स्त्रीणां पृथक् कर्म न व्रतं नाप्युपोषणम् ।  
 पतिशुश्रूषणं तासां तेन स्वर्गो विधीयते ॥ इति ॥ 140-141 ॥

 अथापवर्गदं वक्ष्ये चातुर्मास्यं व्रतोत्तमम् ॥ 141 ॥

 यत्कृत्वाऽभिमतान् कामानिहैव\[1\] लभते नरः ।  
 गृहमासाद्य निर्बाधं देशे वा न\[2\] जनाकुले ॥ 142 ॥

 यथाविभवविस्तीर्णं तुर्याश्रं वा यथायतम् ।  
 धूमनिर्गमनोपेतं गवाक्षगणभूषितम् ॥ 143 ॥

 इष्टकाद्यैश्चितं कुर्यात् तन्मध्ये पिण्डिकात्रयम् ।  
 चतुरश्रं च विच्छिन्नं भूमेः किञ्चित् समुन्नतम् ॥ 144 ॥

 ततो दक्षिणदिग्वेदेरूर्ध्वे कुण्डं तु पूर्ववत् ।  
 मध्ये चन्दनमिश्रेण रोचनाकुङ्कुमेन च ॥ 145 ॥

 गोक्षीरमर्दितेनैव मासि मासि लिखेच्छुभम् ।  
 चक्रं षट्पत्रगर्भं तु स्नानपीठमुदग्दिशि ॥ 146 ॥

 ततस्त्वाषाढमासस्य दशम्यामुदितेन्दुना ।  
 वासुदेवाख्यमन्त्रेण तोयमादाय पाणिना ॥ 147 ॥

 भगवन् पुण्डरीकाक्ष सर्वव्रत\[3\]पतेऽच्युत ।  
 व्रतं मे त्वत्प्रसादेन निष्पद्यतु तवाप्तये ॥ 148 ॥

 ततोऽर्चयेद् वासुदेवं द्वादश्यां कमलोदरे ।  
 प्रागादावथ पत्राणां त्रयं सङ्कर्षणादिकम् ॥ 149 ॥

 प्रादक्षिण्येन विन्यस्य यावद्रक्षःपदच्छदम् ।  
 ईशानपदपत्रात्\[4\] तु अनिरुद्धादिकत्रयम्\[5\] ॥ 150 ॥

 अप्ययेन तु सम्पूज्य यावत् पश्चिमदिग्दलम् ।  
 भूतावासं पुनर्मध्ये ततश्चक्रारकेषु च ॥ 151 ॥

 क्रमेण पूर्वादारभ्य न्यासं पूजनमाचरेत् ।  
 वामनं चाथ तद्देवीं \[6\]हृन्मन्त्रं च ततः शिरः ॥ 152 ॥

 श्रीधरस्त्वथ तत्कान्ता शिखा कवचमेव च ।  
 हृषीकेशश्च तत्पत्नी ह्यस्त्रं तदनु लोचनम् ॥ 153 ॥

 ध्यानं स्नानं तथा पूजां होमं जपसमन्वितम् ।  
 क्रमेणानेन सर्वेषां सर्वदैव समाचरेत् ॥ 154 ॥

 द्वादश्यां श्रावणस्याथ मध्ये सङ्कर्षणं यजेत् ।  
 तत्पत्राभ्यां वासुदेवं चक्रारेष्वथ पूर्ववत् ॥ 155 ॥

 त्रितयं\[7\] पद्मनाभाद्यं तथा देवीं हृदादि यत् ।  
 ततो नभस्यद्वादश्यां प्रद्युम्नः कर्णिकागतः\[8\] ॥ 156 ॥

 आद्यस्तत्पत्रगोऽराणां त्रयं नारायणादिकम् ।  
 देव्यश्चैवाङ्गषट्कं तु पूर्ववच्चारकान्तरे ॥ 157 ॥

 ततस्तदग्रद्वादश्यामनिरुद्धं यथा पुरा\[9\] ।  
 पत्रयुग्मे तदीये तु \[10\]आदिदेवं यजेत् क्रमात् ॥ 158 ॥

 त्रिविक्रमान्तं विष्ण्वाद्यं शक्तिरङ्गान्यथादिवत् ।  
 एवं\[11\] तावद् द्वादशी\[12\] कार्तिकस्य तु ॥ 159 ॥

 तत्राखिलैर्मन्त्रवरैः कर्म निश्शेषमाचरेत् ।  
 द्वादश्यां पूर्ववन्मध्ये षडङ्गं तुल्यरूपधृक् ॥ 160 ॥

 मूर्तयोऽरान्तरस्थाश्च नेमिस्थो\[13\] देवतागणः ।  
 पूजाहोमं\[14\] विशेषेण पूर्णान्तं पूर्वचोदितम् ॥ 161 ॥

 इत्येतत् सविशेषं च व्रतमुक्तं समासतः ।  
 यत्कृत्वा \[15\]पुनरप्यत्र जायते न पुनर्भवे ॥ 162 ॥  
 अथ चातुर्मास्यविधिमाह- अथापवर्गदं वक्ष्य इत्यारभ्य यावत्परिच्छेदपरिसमाप्ति। सुखबोधनायैतद्व्याख्या प्रयोगरूपेण विलिख्यते।  
 निर्बाधे स्वगृहे विजनेऽन्यत्र वा देशे यथाविभवविस्तारायामं धूम\[16\]निर्गमनार्थमूर्ध्वगवाक्षान्वितं परितश्च गवाक्षोपशोभितं यागमण्डपं परिकल्प्य तन्मध्ये इष्टकाभिर्विरचितं चतुरश्रं भूमेः किञ्चिदुन्नतं वेदिकात्रयं निर्माय तत्र दक्षिणदिग्वेदेरूर्ध्वेपूर्वोक्तं कुण्डं कल्पयेत्। मध्यवेद्यां गोक्षीरमर्दितेन चन्दनमिश्रेण रोचनासहितेन कुङ्कुमेन प्रतिमासं षड्दलपद्मगर्भं द्वादशारं चक्रं विलिखेत्। उत्तरवेदेरूर्ध्वं स्नानपीठं स्थापयेत्। अथाषाढशुक्लदशम्यां सायं वासुदेवमन्त्रेण दक्षिणपाणिना तोयमादाय,  
 भगवन् पुण्डरीकाक्ष सर्वव्रतपतेऽच्युत ।  
 व्रतं मे त्वत्प्रसादेन निष्पद्यतु तवाप्तये ॥ (8/148)  
इत्युदकप्रक्षेपपूर्वकं संकल्प्य, एकादश्यां समुपोष्य, द्वादश्यां प्रातः कर्णिकामध्ये वासुदेवं प्रागाग्नेयनैर्ऋतदलेषु प्रादक्षिण्येन संकर्षणप्रद्युम्नानिरुद्धान्, ऐशान्यवायव्यपश्चिमदलेष्वप्ययक्रमेणानिरुद्धप्रद्युम्नसंकर्षणांश्च संपूज्य, पुनर्मध्ये वासुदेवमभ्यर्च्य,चक्रस्य प्रागाद्यरेषु वामनं प्रीतिसंज्ञां तद्देवीं हृन्मन्त्रं शिरोमन्त्रम्; श्रीधरं रतिसंज्ञां तद्देवीं शिखामन्त्रं कवचमन्त्रम्; हृषीकेशं मायाख्यां तद्देवीमस्त्रमन्त्रं नेत्रमन्त्रं च क्रमेणाभ्यर्च्य, ध्यानार्चनस्नपननिवेदनहोमजपादिभिः सर्वान् संतोष्य, अथ श्रावणशुक्लद्वादश्यां कर्णिकामध्ये कर्णिकामध्ये संकर्षणं दलेषु संकर्षणस्थानयोर्वासुदेवमरेषु पद्मनाभदामोदरकेशवान् धीमहिमाश्रीदेवीत्रयं हृन्मन्त्रादिषट्कं चाभ्यर्च्य, भाद्रपदशुक्लद्वादश्यां मध्ये प्रद्युन्मं दलेषु प्रद्युम्नस्थानयोर्वासुदेवमरेषु नारायणमाधवगोविन्दान् वागीश्वरीकान्तिक्रियाख्यदेवीत्रयं हृन्मन्त्रादिषट्कं चाभ्यर्च्य, आश्वयुजशुक्लद्वादश्यां मध्येऽडनिरुद्धं दलेष्वनिरुद्धस्थानयोर्वासुदेवमरेषु विष्णुमधुसूदनत्रिविक्रमान् शक्तिविभू\[17\](तिच्छाया? तीच्छाख्य)देवीत्रयं हृन्मन्त्रादिषट्कं च क्रमेणाभ्यर्च्य, कार्तिकशुक्लद्वादश्यां कर्णिकामध्ये वासुदेवादिमूर्तिचतुष्टयं दलेषु हृन्मन्त्रादिषट्कमरेषु केशवादिमूर्तिद्विषट्कं नेमिस्थाने श्रियादिदेवीद्विषट्कं च यथाविधि विशेषेणाभ्यर्च्य होमं पूर्णाहुत्यन्तं कुर्यात्॥ 141-162 ॥  
 अथ चातुर्मास्यविधिमाह- अथापवर्गदं वक्ष्य इत्यारभ्य यावत्परिच्छेदपरिसमाप्ति। सुखबोधनायैतद्व्याख्या प्रयोगरूपेण विलिख्यते।  
 \[1 निह वै- अ.।\]  
 \[2 जनना- मु. अटी. बक. उ., जनना- बख.।\]  
 \[3 भूत- मु. बक. बख. अ.।\]  
 \[4 त्राच्चाप्य- मु. अटी.।\]  
 \[5 दितस्त्रयम्- बक. बख. अ. उ.।\]  
 \[6 भूमन्त्रं- मु. अटी. बक. बख.।\]  
 \[7 धूमे- अ.।\]  
 \[8 तृतीयं- मु. अटी.।\]  
 \[9 कां गतः- अ. अटी.।\]  
 \[10 पुरम्- मु., परम्- अटी.।\]  
 \[11 चादि- मु. अटी.।\]  
 \[12 पङ्क्तिरेषा नास्ति- मु. अटी.।\]  
 \[13 तद्वद्- बक. बख.।\]  
 \[14 दशमीति सार्वत्रिकः पाठः।\]  
 \[15 स्था देवतागणाः - मु. अटी. अ.।\]  
 \[16 होमो - मु. अटी.।\]  
 \[17 तीच्छया- अ.।\]  
   
  **इति श्रीपाञ्चरात्रे श्रीसात्वतसंहितायां संवत्सरव्रत\[1\]विधिर्नाम अष्टमः परिच्छेदः ॥**

  इति श्रीमौञ्ज्यायनकुलतिलकस्य यदुगिरीशचरणकमला\[2\]र्चकस्य श्रीयोगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्येऽष्टमः परिच्छेदः॥  
 \[1 \`व्रत' नास्ति- मु. अटी.।\]  
 \[2 कमलसेवार्चकस्य - अ.।\]

---------------------------- - ----------------------------------- -
------------------------------ - ------------------------



** एकादशः परिच्छेदः**


   नारद\[1\] उवाच\[2\]

 श्रुत्वैवमच्युतमुखाद् वनमाली मुनीश्वराः ।  
 पुनः सञ्चोदयायास यदाकर्णयताद्य तत् ॥ 1 ॥  
 अथैकादशपरिच्छेदो व्याख्यास्यते। अत्र संकर्षणेन भगवान् यत्संपृष्टस्तदाकर्णयतेत्याह- श्रुत्वेति ॥ 1 ॥  
 \[1 \`नारदः' नास्ति- अ.।\]  
 \[2 \`उवाच' नास्ति उ. विहाय सर्वत्र।\]

  सङ्कर्षण उवाच\[1\]  
 यथावज्ज्ञातुमिच्छामि मण्डलध्यानलक्षणम् ।  
 भगवन् भवभीतानामुपकाराय तद्वद ॥ 2 ॥  
 संकर्षणः पृच्छति- यथावदिति ॥ 2 ॥  
 \[1 \`उवाच' नास्ति उ. विहाय सर्वत्र।\]

  श्रीभगवानुवाच\[1\]  
 संसाध्य यष्टियोगेन सूत्रात् \[2\] पूर्वापरे पुरा ।  
 तद्दिग्द्वयान्तरे दद्यात् \[3\]प्राग् वै सूत्रचतुष्टयम्\[4\] ॥ 3 ॥

 समांशेन द्विधा कृत्वा स्फुटं\[5\] मध्यात् \[6\]तदङ्क्य च ।  
 साधितेनार्धमानेन प्राक्प्रत्यक्स्थेन तन्तुना ॥ 4 ॥

 दक्षिणोत्तरभागाभ्यां समुत्पाद्य चतुष्पथौ ।  
 सूत्रं पूर्वापरसमं कृत्वा तदुपरि क्षिपेत् ॥ 5 ॥  
   
 पुनरर्धसमं दिक्षु दत्वा कोणचतुष्टयम् ।  
 चतुष्पथचतुष्केण\[7\] नयेद् भक्तिं\[8\] प्रसार्य\[9\] वै ॥ 6 ॥

 समं\[10\] सूत्रचतुष्कं च चतुरश्राश्रसिद्धये ।  
 तद्विभज्याष्टदशभिश्चतुर्दिक्षु पदैः समैः ॥ 7 ॥

 क्षिपेत् सूत्रगणं तत्र घटिकारेण\[11\] रञ्जितम् ।  
 मध्ये पद्मावनिं कुर्याद् भागपङ्क्तित्रये क्रमात् ॥ 8 ॥

 तद्बहिः पदपङ्क्त्या तु पीठमष्टदिगन्वितम् ।  
 तस्य भागचतुष्कोत्थं\[12\] दिक्चतुष्कं प्रकल्प्य च ॥ 9 ॥

 विदिक्चतुष्कं त्रिपदं पङ्क्त्या पीठप्रदक्षिणम् ।  
 प्रदक्षिणं क्षिपेर्बाह्माच्चतुष्कं दिक्चतुष्टयात् ॥ 10 ॥

 चतुर्णां तु चतुर्णां तु बाह्याद् बाह्यं द्वयं द्वयम् ।  
 शोधयित्वा तु तद्बाह्याच्चतुष्कं द्वारसिद्धये ॥ 11 ॥

 चतुष्टयं क्रमेणैव भूयो दिक्षु पदं पदम्\[13\] ।  
 सबाह्याभ्यन्तरगतं शोधनीयं प्रयत्नतः ॥ 12 ॥

 पुनः सर्वपदाभ्यां तु षट्कं षट्कं तु चान्तरात् ।  
 संमार्ज्य पूर्णशोभार्थं तत्र रक्तोत्पलाष्टकम् ॥ 13 ॥  
   
 यथा दिक्ष स्थितं कुर्यात् पूजनाय दिवौकसाम् ।  
 बाह्यस्थपद\[14\]पार्श्वात् तु त्रीणि त्रीणि च\[15\] लोपयेत् ॥ 14 ॥

 त्रयाणामन्तरस्थं यत्पदमेकात्मतां\[16\] नयेत् ।  
 उपशोभं तु तं विद्धि कुर्यान्नीलाब्जभूषितम् ॥ 15 ॥

 पञ्चकं पञ्चकं कोणाद् वीथौ\[17\] नीत्वा लयं पुरा ।  
 शेषैः कोणं तु निर्वर्त्य सान्तरं च ततो बहिः ॥ 16 ॥

 दद्यात् सूत्रत्रयं चैव मध्येऽथ\[18\] कमलं लिखेत् ।  
 षट्त्रिंशद्दलसंयुक्तं तस्य लक्षणमुच्यते ॥ 17 ॥

 पीठावनिसमीपे तु चतुर्थांशपदात् पुरा ।  
 समुद्धृत्य भ्रमं कुर्याद् ब्रह्मस्थानाच्च तन्तुना ॥ 18 ॥

 दिक्सूत्राणां चतुर्णां तु एकैकं हि यदन्तरम् ।  
 वृत्तावधेः\[19\] समैर्भागैः पत्रसंख्यै\[20\]र्विभज्य च ॥ 19 ॥

 षड्भिर्हीनं शतं सार्धं सूत्राणां तत्र निक्षिपेत् ।  
 सूत्रं प्राक्पदसंस्थं यत् तदाश्रित्याब्जपल्लवम् ॥ 20 ॥

 कुर्याद् भागचतुष्केण यथा तदवधारय ।  
 सव्यापसव्ये\[21\] ये सूत्रे अन्तरस्य\[22\] निरन्तरे ॥ 21 ॥

 तयोरंशं\[23\] समं कुर्याद् दलाग्रादङ्कमन्तरे ।  
 तदुद्देशात् तु सूत्रेण तदङ्कान्तर्गतेन च ॥ 22 ॥

 अर्धचन्द्रद्वयं कुर्यात् तेन सूत्रेण वै समम् ।  
 पुनरभ्यन्तरे सूत्रं तत्सूत्राभ्यां निरोध्य च ॥ 23 ॥

 पत्राग्रमानयेत् तस्माद् बहिस्तं\[24\] श्रृङ्गसन्निधेः ।  
 लाञ्छ्यमानं दलाग्रं तु विधिनानेन सिद्ध्यति ॥ 24 ॥

 दलाग्रब्रह्मदेशाभ्यां तुरीयांशेन चान्तरात् ।  
 भ्राम्य वै कर्णिकावृत्तं द्व्यंशमानेन केसरम् ॥ 25 ॥

 दलाग्रगांशं\[25\] वै मध्याद् व्योमार्थं\[26\] भ्रामयेत् ततः ।  
 कृत्वैवं वर्णकैः पूतैः पूरणीयं महोज्ज्वलैः ॥ 26 ॥

 उच्चाग्रविततां पीतां सबीजां विद्धि कर्णिकाम् ।  
 रेखान्वितानि पत्राणि सर्वाणि सुसितानि च ॥ 27 ॥

 केसरत्रितयं कुर्यात् पत्रे पत्रेऽरुणप्रभम् ।  
 दलान्तरालमसितं\[27\] वृत्तबाह्यं ज्वलत्प्रभम् ॥ 28 ॥

 सितानि पीठकोणानि रक्तं \[28\]तद्दिक्चतुष्टयम् ।  
 राजोपलप्रभां\[29\] वीथीं पत्रमालाद्यलङ्कृताम्\[30\] ॥ 29 ॥

 पश्चिमांशाद्\[31\] विना सर्वद्वाराण्यम्बुजपत्रवत् ।  
 कृष्णानि सर्वशोभानि द्वारोद्देशस्थितानि च ॥ 30 ॥

 तदर्धाकृतितुल्यानि तूप\[32\]शोभानि गर्भवत् ।  
 कोणानि केसरा\[33\]भानि सिताशङ्खान्वितानि च ॥ 31 ॥

 \[34\]शोणहेमादिवर्णं च क्रमाद् रेखागणं बहिः ।  
 तेन पृष्टो भगवान् पूर्वं मण्डललक्षणमाह- संसाध्य यष्टियोगेनेत्यारभ्य क्रमाद् रेखागणं बहिरित्यन्तम्। अस्यैवं प्रयोगः- संसाध्य यष्टियोगेनेत्याद्युक्तप्रकारेण वेदिकोपरिभागं सूत्रपातादिना चतुरश्रीकृत्य तत्क्षेत्रं समैरष्टादशपदैर्विभज्य घटिकारेण रञ्जितं सूत्रगणं\[35\] तत्र प्रक्षिप्य मध्ये पङ्क्तित्रयस्य षट्त्रिंशत्कोष्ठेषु पद्मं कुर्यात्। \[36\]तद्बहिरेकया पङ्क्त्या पीठं कुर्यात्। तत्र चतुर्भिश्चतुर्भिः कोष्ठैः प्रागादिदिक्चतुष्टयं त्रिभिस्त्रिभिः कोष्ठैराग्नेयादिविदिक्चतुष्टयं कुर्यात्। तद्बहिरेकया पङ्क्त्या प्रदक्षिणविधिं कृत्वा तद्बहिः पङ्क्तिद्वये पूर्वादिदिक्षु पूर्णशोभाचतुष्टयसिद्ध्यर्थं प्रागादिष्वन्तःपङ्क्त्यां कोष्ठचतुष्कं बहिःपङ्क्त्यां कोष्ठद्विकं चैकीकृत्य\[37\] तद्बहिः पूर्वादिषु पङ्क्तिद्वयस्थकोष्ठचतुष्केण चतुर्द्धाराणि परिकल्प्य पूर्णशोभापार्श्वयोरर्धशोभासिद्ध्यर्थं बहिःपङ्क्त्यां कोष्ठद्विकमन्तःपङ्क्त्यामेकं कोष्ठं चैकीकृत्य प्रागादिपूर्णशोभाचतुष्के रक्तोत्पलाष्टकमर्धशोभाष्टके नीलोत्पलाष्टकं च विलिखेत्। आग्नेयादिविदिक्षु उपशोभयोरन्तरालेऽन्तःपङ्क्तिस्थं कोष्ठपञ्चकं वीथ्या सहैकीकृल्प बहिःपङ्क्तिस्थकोष्ठसप्तकेन कोणानि तद्बहिः पङ्क्तिद्वये सान्तरं रेखात्रयं कृत्वा मध्ये षट्त्रिंशद्दलसंयुक्तं कमलं लिखेत् ।  
 तत्प्रकारः- पीठावनिसमीपे पादाच्चतुर्थांशं विहाय ब्रह्मस्थानगतेन तन्तुना भ्रमणं कृत्वा तद्वृत्तमध्ये पूर्वपश्चिमायतमेकं सूत्रं तदुपरि दक्षिणोत्तरायतमेकं सूत्रं च दत्वा दिक्सूत्राणां चतुर्णामेकैकं यदन्तरालं तद्वृत्तावधेः समैर्भागैर्नवधा नवधा विभज्यैकैकं भागं पुनश्चतुर्धा चतुर्धा विभज्य सूत्राणि प्रक्षिपेत्। आहत्य चतुश्चत्वारिंशदुत्तरशतसूत्राणि भवन्ति। तत्र प्राक्दिक्सूत्रमारभ्य चतुर्भिश्चतुर्भिर्भागैरेकैकं दलं कुर्यात्।  
 तत्प्रकारः- एकस्मिन् भागे \[38\]मध्यमसूत्रस्य दक्षिणभागयोरव्यवहिते ये सूत्रे, तयोरन्तरालं यत्प्रमाणं तत्प्राणसमं दलाग्रान्म\[39\]ध्यमसूत्रे लाञ्छनं कृत्वा तल्लाञ्छनान्तर्गतेन सूत्रेण दलाग्रमारभ्य सव्यदक्षिणयोरर्धचन्द्राकाररेखाद्वयं विलिख्य पुनरभ्यन्तरस्थं सूत्रं तद्रेखाभ्यां संयोज्य तस्मात्। शृङ्गासंनिधेर्बहिः पत्राग्रं चानयेत्। ततो दलाग्रब्रह्मदेशयोरन्तरालं यत्प्रमाणं तच्चतुर्भांशेन\[40\] मध्यात् कर्णिकार्थं मण्डलं परिभ्राम्य तद्द्विगुणमानेन केसरार्थं वृत्तं परिभ्राम्य दलाग्रांशमध्येऽपि व्योमार्थमेकं मण्डलं परिभ्रामयेत्। एवं कृत्वा ततो वर्णपूरणं कुर्यात्।  
 तत्प्रकारः- कर्णिकां पीतवर्णेन, पीठदिक्चतुष्टयं र(त्ने?क्ते)न, तत्कोणचतुष्कं श्वेतेन, प्रदक्षिणविधिं कृष्णवर्णेनापूर्य, वीथ्यां नानावर्णैः पत्रमालादींश्च विलिख्य, पश्चिमांशं विना सर्वद्वारा(णि) अपि मध्यस्थितकमलवत् श्वेतेन, पूर्णशोभाचतुष्टयमपि कृष्णवर्णेन, अर्धशोभाष्टकं कमलगर्भवत् पीतेन, कोणानि केसरवद् रक्तेन चापूर्य, कोणेषु श्वेतरेखाभिः \[41\]शङ्खांश्च विलिख्य, रक्तपीतश्वेतवर्णैः क्रमेण रेखात्रयं पूरयेत्। एवं मण्डललेखन\[42\]प्रकारः ॥ 3-32 ॥

 \[1 \`उवाच' नास्ति उ. विहाय सर्वत्र।\]  
 \[2 सूर्यात्- मु. अ. उ.।\]  
 \[3 प्राग्वत्- अ.।\]  
 \[4 ष्ककम्- बक. बख., ष्करम्- अ. उ.।\]  
 \[5 स्फुटम- बक. बख.।\]  
 \[6 दन्त्य- मु. बक.।\]  
 \[7 ष्कोशं- उ.।\]  
 \[8 व्यक्तिं- मु. बक. बख. अ.।\]  
 \[9 प्रसाध्य- उ.।\]  
 \[10 सम- मु. अटी.।\]  
 \[11 तु- अटी.।\]  
 \[12 रेणु- मु. अटी. अ., कण- मु.।\]  
 \[13 त्थदि- मु . अटी.।\]  
 \[14 द्वयम्- अटी.।\]  
 \[15 पद्मा- बक. बख., पीठा - मु.।\]  
 \[16 तु- बक. बख. अ. उ.।\]  
 \[17 र्णतां- अटी.।\]  
 \[18 द्विधौ- बक. बख. अ.।\]  
 \[19 ध्ये ह- बक., ध्ये तत्- अ.।\]  
 \[20 कृतावधेः- उ., वृत्तावधैः- मु.।\]  
 \[21 संधै- मु. अटी. अ.।\]  
 \[22 व्यके- अ., व्ययोः- अटी.।\]  
 \[23 र्यस्य- बख., स्थस्य- अ. उ.।\]  
 \[24 रंशससं- मु. बक. बख.।\]  
 \[25 स्थं- अ. उ.।\]  
 \[26 कांशं- बक. बख.।\]  
 \[27 द्धोमा- अ. उ.।\]  
 \[28 समितं- मु. अटी. बक.।\]  
 \[29 तद्वच्च- अ. ।\]  
 \[30 प्रभावीथी- बक. बख. उ.।\]  
 \[31 तम्- बक. बख. उ.।\]  
 \[32 मांशं- बक. बख.।\]  
 \[33 उप- उ.।\]  
 \[34 न्तानि- अटी.।\]  
 \[35 पङ्क्तित्रयं न दृश्यते- उ.।\]  
 \[36 तृणं- अ.।\]  
 \[37 \`तद्बहिरेकया........ चतुष्टयं कुर्यात्' नास्ति- अ.।\]  
 \[38 कृत्यात- अ.।\]  
 \[39 मध्यसूत्रस्य- मु.।\]  
 \[40 मध्यसूत्रे- मु.।\]  
 \[41 र्धांशेन- मु.।\]  
 \[42 शाखांश्च- अ.।\]  
 \[43 प्रयोगः- मु.।\]

 कृत्वैवमनुसन्धाय सर्वात्मत्वेन देहवत् ॥ 32 ॥

 रजांसि विद्धि भूतानि सितपीतादिकानि च ।  
 तन्मात्राण्युपशोभानि शोभानि करणानि तु ॥ 33 ॥

 एवं सर्वाणि कोणानि सद्वाराणीन्द्रियाणि च ।  
 बहिरावरणं यद्वै सत्त्वाद्यं\[1\] त्रितयं हि यत् ॥ 34 ॥

 मनः सुवितता वीथी गर्वः\[2\] पीठमुदाहृतम् ।  
 धीः पद्मं तदधिष्ठाता बीजात्मा चिन्मयः पुमान् ॥ 35 ॥  
 एतन्मण्डलस्य भगवच्छरीरतयाऽत्रापि प्रसिद्धदेहवद् भूततन्मात्राणि\[3\] दर्शयति- कृत्वैवमित्यादिभिः ॥ 32-35 ॥  
 \[1 सत्त्वाद्य- मु. अटी. बख.।\]  
 \[2 गर्वं- मु अटी. अ.।\]  
 \[3 मात्रा निदर्श- मु.।\]

 अमूर्त ईश्वरश्चात्र तिष्ठत्यानन्दलक्षणः ।  
 यस्य सन्दर्शनादेव शश्वद्भावः प्रसीदति ॥ 36 ॥

 ससङ्गानामसङ्गानां वपुष्पाते\[1\] कृते सति ।  
 प्रायशो मुक्तिभाजां च त्विह जन्मैकशेषिणाम् ॥ 37 ॥

 देव आस्ते ज्ञतां हित्वा बहिरन्तश्च कर्मिणाम् ।  
 अन्यथा दृष्टमात्राद् वै कथमाह्लादमेति वै ॥ 38 ॥

 अन्तः\[2\]संवेदनसमम् अस्तित्वप्रतिपादकम् ।  
 यद्यत् स्वलक्षणं तत्त्वं तत्तत् सर्वत्र \[3\]सिद्धिगम् ॥ 39 ॥  
 मण्डले भगवदवस्थानं सहेतुकमाह- अमूर्त इत्यादिभिः ॥ 36-39 ॥  
 \[1 पृष्पपाते- अ. उ.।\]  
 \[2 अतः- मु. अटी.।\]  
 \[3 सिद्धगम्- बक. बख., सन्धिगम्- मु. अ.।\]

 वस्तुत्वेन गृहीत्वैवं मण्डलं पूर्वनिर्मितम् ।  
 नाम्नाऽब्जनाभभुवनं\[1\] सर्वदुःखक्षयङ्करम् ॥ 40 ॥

 ततस्तस्मिन् क्रमेणैव\[2\] ध्यात्वैकैकं निवेशयेत् ।  
 पूर्वोद्दिष्टेन बीजेन त्वाकारं पार\[3\]मेश्वरम् ॥ 41 ॥  
 एवमब्जनाभभुवनाख्यं\[4\] मण्डलं परिगृह्य तत्र पूर्वोक्तक्रमेण तद्देवान्\[5\] तत्तद्बीजादिमन्त्रैर्निवेशयेदित्याह- वस्तुत्वेनेति द्वाभ्याम् ॥ 40-41 ॥  
 \[1 भवनं- अ. ।\]  
 \[2 णैवं- मु. अटी. अ. ।\]  
 \[3 परमे- मु. अटी. बक. अ. उ.।\]  
 \[4 ख्यम- अ.।\]  
 \[5 तत्तद्देवानां- अ.।\]

 अथैवं भाजितात् क्षेत्राच्चतुरश्राद् महामते ।  
 पूर्वोद्दिष्टानि धिष्ण्यानि यथा कार्याणि तच्छृणु ॥ 42 ॥  
 एवं मण्डललक्षणमुक्त्वा कुण्डलक्षणं श्रृण्वित्याह- अथेति। एवं भाजितात् क्षेत्रात् पूर्वं मण्डलोक्तप्रकारेण सूत्रपातैरष्टादशधा विभक्तादित्यर्थः। पूर्वोद्दिष्टानि पूर्वमाराधनप्रकरणादिष्क्तानीत्यर्थः। धिष्ण्यानि वह्निगृहाणि कुण्डानीति यावत् ॥ 42 ॥

 पञ्चमं ब्रह्मकर्माद्यं\[1\] मर्म प्राग्दिश्यवस्थितम् ।  
 अंशं दीर्घेण तत्स्थेन कुर्यात् सूत्रेण लाञ्छनम् ॥ 43 ॥

 अर्धचन्द्रसमाकारं भागयुग्मस्य चान्तरे ।  
 दक्षिणोत्तरभागाभ्यां तदधस्तत्समं तथा ॥ 44 ॥

 लाञ्छनद्वितयं कुर्यात् तिर्यक्संस्थानसंस्थितम् ।  
 भागद्वादशकस्यैक्यं स्यात् पङ्क्तिद्वितयाद्\[2\] यथा ॥ 45 ॥

 ब्रह्ममर्म\[3\] चतुर्थँ यत् संख्यामानं च पूर्ववत् ।  
 मर्म तस्य च पक्षस्थावेक\[4\]मर्मान्तरीकृतौ ॥ 46 ॥

 ताभ्यामवस्थितेनैव सूत्रेणैतत् प्रजायते ।  
 पुनर्मध्याद् द्वितीयं यद् मर्म चो\[5\] र्ध्वं प्रवर्तते ॥ 47 ॥

 तस्माद् वै त्र्यन्तरीभूतं चतुर्थं पक्षयोर्द्वयोः ।  
 मर्म तत्स्थेन सूत्रेण वृत्तार्थे\[6\] पूर्ववल्लिखेत् ॥ 48 ॥

 ब्रह्ममर्मणि षष्ठस्य प्रत्यग्दिक्संस्थितस्य च ।  
 मर्मणोऽप्यथ वै सूत्रं कृत्वा तत्सम्प्रसार्य च ॥ 49 ॥

 यावद् वृत्तार्थबुध्न\[7\]स्थं श्रृङ्गकोटेस्तु सन्निधिम्\[8\] ।  
 एवं सूत्रद्वये दत्ते धिष्ण्यः शङ्खाकृतिर्भवेत् ॥ 50 ॥  
 प्रथमं शङ्खकुण्डलक्षणं दर्शयन् तत्कुण्डक्षेत्रमध्यखातस्य शङ्खाकारतासिद्ध्यर्थँ परितो लाञ्छनक्रममाह- पञ्चममित्यारभ्य धिष्ण्यः शङ्खाकृतिर्भवेदित्यन्तम्। ब्रह्मकर्माद्यं मध्यम\[9\]र्मप्रारम्भकमित्यर्थः। मर्म प्राक्पश्चिमायतसूत्रस्य दक्षिणोत्तरायतसूत्रस्य च\[10\] सन्धिस्थानमित्यर्थः ॥ 43-50 ॥  
 \[1 कर्माद्यान् मम- मु. अटी., मर्माद्यं- बक. बख.।\]  
 \[2 त्तथा- मु. अटी. अ.।\]  
 \[3 कर्म- मु. अटी. बक. बख.।\]  
 \[4 कर्मा- मु. अटी. अ.।\]  
 \[5 चोर्ध्वे- अ. उ.।\]  
 \[6 वृत्तार्धे- अ. उ.।\]  
 \[7 ध्नस्थ- मु. अ., ध्नस्य- अटी.।\]  
 \[8 धिः - मु. अटी.।\]  
 \[9 मर्मक- अ.।\]  
 \[10 \`च' नास्ति- अ.।\]

 तस्य भागसमा कार्या लाञ्छनैर्मेखला बहिः ।  
 पूर्वोक्तमर्मगैः सूत्रैर्यथा तदवधारय ॥ 51 ॥

 द्व्यंशदीर्घेण सूत्रेण नवचन्द्रकलासमम् ।  
 चतुर्णामन्तरेशानां प्राग्दिक् कुर्याच्च लाञ्छनम् ॥ 52 ॥

 ईशवह्निपदाभ्यां तु वृत्त\[1\]तुर्यांशसम्मिते ।  
 द्वे लाञ्छने समे कुर्यादेकभागाधिके\[2\] ततः ॥ 53 ॥

 तत्समे ह्यपरे द्वे वै यत्तदा\[3\] लाञ्छ्य लाञ्छनैः ।  
 दक्षिणोत्तरभागाभ्यां पक्षात् सूत्रद्वयं क्षिपेत् ॥ 54 ॥

 कृत्वा सप्तममर्मस्थं पूर्वोद्दिष्टक्रमेण तु ।  
 तत्खातस्य बहिः शङ्खाकारमेखलानिर्माणप्रकारमाह- तस्य भागसमेत्यारभ्य पूर्वोद्दिष्टक्रमेण त्वित्यन्तम् ॥ 51-55 ॥  
 \[1 वृत्तात् कुर्याच्च- अ.।\]  
 \[2 दिके ततम्- मु. अटी.।\]  
 \[3 यदा लाञ्छ्यं - मु. अटी. बक. बख.।\] 

 जीवसूत्रस्य पाश्चात्त्ये भागे पार्श्वद्वये स्थितम् ॥ 55 ॥  
   
 भागद्वयं द्वयं लाञ्छ्यं योन्यर्थं चार्धवृत्तवत् ।  
 तच्छृङ्गकोटिगे सूत्रे कृत्वा ते सम्प्रसार्य च ॥ 56 ॥

 खातभूभागपर्यन्तं तत्पदाद्\[1\] वटपत्रवत् ।  
 जायते सर्वकुण्डानां योनिरेवंविधा शुभा ॥ 57 ॥

 भागार्धमानसूत्रेण योनेरभ्यन्तरे\[2\] पुनः ।  
 अर्धवृत्तद्वयं दद्यात् तद्वत् सूत्रद्वयान्वितम् ॥ 58 ॥

 खातस्यान्तर्गतो वर्ज्यश्चतुर्थांशस्तु कोष्ठकात् ।  
 कोष्ठार्धं निखनेच्छेषं तत्समं वा पुरोदितम् ॥ 59 ॥

 दैर्घ्यात् पादाधिका कार्या योनिर्वै पृष्ठ\[3\]तोन्नता ।  
 गजोष्ठसदृशी चाग्रात् स्पृशन्ती \[4\]दशनच्छदम् ॥ 60 ॥  
 तद्बहिः पङ्क्तिमारभ्य खातपर्यन्तं प्रागादिषु योनिनिर्माणप्रकारं खातस्य परितः कोष्ठचतुर्थांशेनैष्ठनिर्माणप्रकारं चाह- जीवसूत्रस्येत्यारभ्य स्पृशन्ती दशनच्छदमित्यन्तम्। जीवसूत्रस्य मध्यसूत्रस्येत्यर्थः। पार्श्वद्वये मध्यसूत्रस्य दक्षिणवामभागयोरित्यर्थः। तत्समं निखनेत्। खातभूभागविस्तारायामतुल्यं खातं कुर्यादित्यर्थः। अथवा पुरोदितं "त्र्यंशेनार्धेन\[5\] वांशेन खाताद् व्यासो विधीयते" (6/77) इति नित्याग्निकार्यप्रकरणो\[6\]क्तं वेत्यर्थः। एवमेवोक्तं पारमेश्वरेऽपि-  
 खातार्थमन्तरावृत्तादन्तरं निखनेत् समम् ॥  
 त्रिपादमर्धपादं वा (26/12-13) इति।  
 दशनच्छद\[7\]मोष्ठमित्यर्थः ॥ 55-60 ॥  
 \[1 तत्पदा- बख. अ. उ.।\]  
 \[2 राभ्य- मु. अटी. बक. बख.।\]  
 \[3 पृष्ठ उन्नता- मु. अटी. बक.।\]  
 \[4 रदन- अ.।\]  
 \[5 नार्धांशतो वापि- मु.।\]  
 \[6 णोक्तमिवे- मु.।\]  
 \[7 दमिष्ट- अ.।\]

 पुरोभागचतुर्थांशं योनेरग्राद् विसृज्य तु ।  
 दद्यात् प्राक्सूत्रसम्बन्धं सूत्राणां द्वितयं परम् ॥ 61 ॥  
 पूर्वोक्तलाञ्छनानुसारेण खातार्थमेकं तद्बहिरोष्ठार्थमेकं तद्बहिर्मेखलार्थमेकमिति सूत्रत्रयं दद्यादित्याह- पुरोभागेति ॥ 61 ॥  
   
 अनुपातेन वै ताभ्यामग्रात् सङ्कोचमाचरेत् ।  
 भागपङ्क्तित्रयेणैव मेखलात्रितयं बहिः ॥ 62 ॥

 सम्पाद्य चतुरश्रं तु शङ्खं तत्त्रि\[1\]तयोपरि ।  
 आशङ्खं मेखलानां तु प्रोन्नतत्वं \[2\]स्वविस्तृतेः ॥ 63 ॥  
 ओष्ठाद्यङ्गानां क्रमेण संकोचमाह- अनुपातेनेति। एवमुक्तं पारमेश्वरेऽपि-  
 "मेखलावधिपर्यन्तं नीचान्यङ्गानि मीलयेत्" (26/23) इति।  
 मखलात्रयनिर्माणमाह- भागपङ्क्तित्रयेणेति सार्धेन ॥ 62-63 ॥  
 \[1 तु त्रित- मु. अटी., तत्र तथो- मु. अटी.।\]  
 \[2 सवि- बख.।\] 

 मेखलानां तु शङ्खस्य यन्मध्ये\[1\]श्रिचतुष्टयम् ।  
 तच्चक्रचिह्नितं कुर्यात् तल्लक्षणमथोच्यते ॥ 64 ॥  
   
 ब्रह्ममर्मनिरुद्धेन चतुर्भागसमेन तु ।  
 खातार्थं प्राग् भ्रमं दद्यात् क्षेत्रमध्ये\[2\] महामते ॥ 65 ॥

 बहिर्भागसमानाभिस्तद्बहिर्द्व्यंशविस्तृतम् ।  
 अरक्षेत्रं\[3\] च तस्यापि नेमिभागसमा बहिः ॥ 66 ॥

 भागेन तद्बहिस्त्वेका चतुरश्रा च मेखला ।  
 भ्राम्य\[4\] मध्यादरक्षेत्रं वृत्तेनैकेन वै पुनः ॥ 67 ॥

 ततः\[5\] सूत्राष्टकं दद्याद् दिग्विदिक्संस्थितं पुरा ।  
 तस्य चान्तर्गतं पश्चादष्टकं पातयेत् परम् ॥ 68 ॥

 ततस्तेषां समापाद्यम्\[6\] अरत्वममलेक्षण ।  
 अन्तर्वृत्तनिरोधेन प्रतिसूत्रस्य पक्षयोः ॥ 69 ॥

 सूत्रेण लाञ्छनं\[7\] कुर्यान्नाभिनेमिभ्रमावधेः ।  
 एकांशादर्धमानं च नेमिवृत्तस्य चान्तरे ॥ 70 ॥

 द्वाभ्यां द्वाभ्यामराभ्यां तु मध्ये कुर्यात् प्रधिं प्रधिम् ।  
 विस्तारप्रोन्नता नाभिः कूर्मपृष्ठोप\[8\]माऽरक ॥ 71 ॥

 नेमिं\[9\] दर्पणवत् कुर्यात्\[10\] त्वीषन्निम्नावसानतः ।  
   
 अथ चक्रकुण्डलक्षणमाह- मेखलानां तु शङ्खस्येत्यारभ्य शिष्टं पुरोदितं\[11\] सर्वमित्यन्तम्। अत्र प्रतिसूत्र(स्य) पक्षयोः सूत्रेण लाञ्छनं कुर्यादित्यरलक्षणमुक्तम्। पारमेश्वरे- "मत्स्यवल्लाच्छनं कुर्यात्" (26/21) इति व्यक्तमुक्तं ज्ञेयम् ॥ 64-72 ॥  
   
 \[1 ध्ये श्री- अटी. उ.य।\]  
 \[2 अरं क्षत्र- मु., अरक्षत्रं - अटी.।\]  
 \[3 अरं क्षत्र- मु., अरक्षत्रं - अटी.।\]  
 \[4 भ्राममध्यावर- मु. अटी.।\]  
 \[5 तत्र- उ.।\]  
 \[6 पाद्या- अ. अटी.।\]  
 \[7 लाञ्छने- मु. अटी.।\]  
 \[8 पमाऽरकः - मु. अटी., पमाःकराः- बक. बख.।\]  
 \[9 नेमिर्द- बक. बख. अ., नेमी द- उ.।\]  
 \[10 कार्या- बक. बख.।\]  
 \[11 दितमि- अ.।\]

 शिष्टं पुरोदितं सर्वम् अथ पद्माकृतिं श्रृणु ॥ 72 ॥

 भागार्धं भ्रामयेन्नाभेर्बहिः केसरसिद्धये ।  
 भ्रामयेदपरं चार्धमरक्षेत्रस्य बाह्यगम्\[1\] ॥ 73 ॥

 नीत्वा लोपमनेनैव विधिना नेमिमण्डलम् ।  
 अरसूत्राश्रितं कुर्यात् ततः\[2\] पद्मदलाष्टकम् ॥ 74 ॥

 केसरभ्रमरुद्धेन सूत्रेणार्धेन्दुलक्षणम् ।  
 तच्छृङ्गकोटिसंस्थेन परिधेर्बाह्यकेन\[3\] तु ॥ 75 ॥

 सूत्रद्वयेन पत्राग्रं कुर्याद् ब्रह्मभ्रमावनेः\[4\] ।  
 निरन्तराणामामूलात् केसराणां महामते ॥ 76 ॥

 कर्णिकोच्छ्राय\[5\]तुल्यानां विभागं जनयेत् स्फुटम् ।  
 शङ्खकोणचतुष्के तु शेषं पूर्ववदाचरेत् ॥ 77 ॥  
 पद्मकुण्डलक्षणमाह- अथ पद्माकृतिं श्रृण्वित्यारभ्य शेषं पूर्ववदाचरेदित्यन्तम् ॥ 72-77 ॥  
 \[1 बाह्यतः - बक. बख., बाहुकम्- अ.।\]  
 \[2 \`ततः पद्म...... पत्राग्रं कुर्याद्' नास्ति- अ.।\]  
 \[3 गेन- उ.।\]  
 \[4 वने- बक. बख. उ.।\]  
 \[5 च्छ्रय- मु. अटी. बक. बख.।\]

 योनिमेकेन भागेन चतुर्भिर्मेखलागणम् ।  
 खातं पूर्वसमं किन्तु वृत्ते वृत्तास्तु मेखलाः ॥  
 चतुरश्रे तदाकारा इत्युक्तं कुण्डपञ्चकम् ॥ 78 ॥  
 वृत्तचतुरश्रकुण्डयोर्लक्षणमाह- योनिरिति सार्धेन ॥ 78 ॥

 कालमाहुतिसंख्यां च होमद्रव्यप्रभूतताम् ।  
 ज्ञात्वैवमेकहस्तात् तु कुर्यादष्टकरावधि ॥ 79 ॥  
 होमाधिक्यानुसारेण कुण्डविस्ताराभिवृद्धिमाह- कालमिति। अत्रैकहस्तादारभ्याष्टहस्तपर्यन्तमेकैकाङ्गुलवृद्ध्या नवषष्ट्युत्तर\[1\]शतसंख्याकमानभेदा ज्ञेयाः। पारमेश्वरे द्वादशाङ्गुलमारभ्याष्टहस्त\[2\]पर्यन्तमेकाशीत्यधिकशतसंख्याकमानभेदा उक्ताः-  
 आद्वादशाङ्गुलान्मानादेकैकाङ्गुलवर्धनात् ।  
 द्विचतुर्हस्तपर्यन्तमेकाशीत्यधिकं शतम् ॥  
 एतेष्वेकतरं प्रोक्तमन्येषामेवमेव हि ॥ (26/28-29)  
इति॥  
द्वादशाङ्गुलमारभ्य कुण्डमानाभिवृद्धिरवश्यमपेक्षिता। यतोऽत्र प्रतिष्ठाप्रकरणे-  
 \[3\]ह्रासादङ्गुलयुग्मस्य यावद्वै षोडशाङ्गुलम् ।  
 स्यात् षट्करे गृहे कुण्डं कार्या वा मेखलाधिका ॥ (25/14)  
इति षोडशाङ्गुलकुण्डमप्युक्तम्। एवमेतावत्संख्याकहोम एतावन्मानमितं कुण्डमिति व्यक्तमुक्तं जयाख्ये-  
 शतार्धसंख्याहोमे च कुण्डं स्याद् द्वादशाङ्गुलम् ॥  
 होमे \[4\]साष्टशते चैव मुष्ट्यरत्निसमं भवेत् ।  
 होमे \[5\]चार्धशते चैव सारत्निः सकनिष्ठिकः\[6\] ॥  
 हस्तं\[7\] सहस्रहोमे तु अयुताख्ये द्विहस्तकम् ।  
 लक्षहोमे चतुर्हस्तं कोटिहोमेऽष्टहस्तकम् ॥ (15/12-14) इति।  
द्वादशाङ्गुलादिकुण्डानां मेखलाप्रमाणमपि तत्रैव स्पष्टमुक्तम्-  
 प्रमाणं मेखलानां च \[8\]यवद्वादशसंमितम् ॥  
 द्वादशाङ्गुलमानस्य कुण्डस्य परिकीर्तितम् ।  
 विस्तारतुल्यमुच्छ्रायो मेखलानां महामते ॥  
 मेखलात्रितयं चैवमेकीकृत्य तु जायते ।  
 विस्तारस्तु ततोच्छ्रायः\[9\] सार्धं तु चतुरङ्गुलम्\[10\] ॥  
 रत्निमात्रस्य कुण्डस्य मेखलाद्व्यङ्गुलाः स्मृताः ।  
 अङ्गुलं\[11\] सकनिष्ठस्य कुण्डस्यार्धोत्तरं\[12\] द्वयम् ॥  
 त्र्यङ्गुला हस्तमात्रस्य कुण्डस्य समता स्मृता\[13\] ।  
 द्विहस्तस्य द्विजश्रेष्ठ मेखलाश्चतुरङ्गुलाः ॥  
 चतुर्हस्तस्य कर्तव्याः सर्वाश्चैव षडङ्गुलाः ।  
 अष्टाङ्गुलिश्च कुण्डस्य अष्टहस्तस्य कीर्तिताः ॥ (15/16-21)  
इति ॥ 79 ॥  
   
 \[1 नव- अ.।\]  
 \[2 मारभ्य पर्य- अ.।\]  
 \[3 हृदा- अ., ह्रादा- मु.।\]  
 \[4 चाष्ट- अ.।\]  
 \[5 सार्ध- मु.।\]  
 \[6 ष्ठिका- मु.।\]  
 \[7 अष्टं- अ.।\]  
 \[8 यावद् द्वा- अ. मु.।\]  
 \[9 च्छ्राये- अ. मु.।\]  
 \[10 लैः - अ. मु.।\]  
 \[11 ला- अ. मु.।\]  
 \[12 द्वयं- अ.।\]  
 \[13 स्पृहा- अ.।\]

  इति \[1\]श्रीपाञ्चरात्रे श्रीसात्वतसंहितायां यागकुण्डविधि\[2\]र्नाम    एकादसः परिच्छेदः ॥

  तथा चैवं कुण्डनिर्माणप्रकारः- कुण्डस्थानं पूर्वं मण्डलोक्तप्रकारेण सूत्रपातैरष्टादशधा विभज्य तत्र मध्यमा\[3\]न्मर्मस्थानात् पञ्चमं प्राक्दिक्स्थं\[4\] यन्मर्म तत्संस्पर्शानामेककोष्ठदीर्घेण सूत्रेण कोष्ठद्वयेऽर्धचन्द्राकारं लाञ्छनं कृत्वा तदधःपङ्क्तिद्वये कोष्ठद्वादशकस्यैक्यसिद्ध्यर्थँ तद्दशकाद् बहिर्दक्षिणकोष्ठद्वये तदुत्तरकोष्ठद्वये च पूर्ववदर्धचन्द्राकारं लाञ्छनद्वयं तिर्यग्विलिख्य मध्याच्चतुर्थं यन्मर्म तद्दक्षिणभागस्थ\[5\]मर्मद्वयावस्थितेन सूत्रेण तद्वामभागमर्मद्वयावस्थितेन सूत्रेण च पूर्वं विलिखितमर्धचन्द्राकारलाञ्छनत्रयं चैकीकृत्य पुनर्मध्याद् द्वितयमूर्ध्वस्थं यन्मर्म तस्मात् त्र्यन्तरीभूतं चतुर्थं दक्षि(णं? ण)पार्श्वस्थं वामपार्श्वस्थं च यन्मर्म तदवस्थितेन सूत्रेण पूर्ववद् दक्षिणकोष्ठद्वये वामकोष्ठद्वये चार्धचन्द्राकारं लाञ्छनद्वयं तिर्यग्विलिखेत्। एवं कृते पूर्वोक्तद्वादशकस्याधःपङ्क्तिद्वयेऽपि भागद्वादशकस्यैक्यं भवति। अथ पश्चिमदिशि मध्यात् षष्ठस्य मर्मणः सूत्रद्वयं प्रसार्य पूर्वोक्तयोर्दक्षिणोत्तरभागस्थार्धचन्द्राकारलाञ्छनयोः श्रृङ्गाग्राभ्यां सह योजयेत्। एवं कृते शङ्खाकारता सिद्ध्यति।  
 एवं खातार्थं परितो लाञ्छनं कृत्वा तद्बहिस्तथैव शङ्खाकारैकभागमिति मेखलासिद्ध्यर्थं प्राग्दिशि कोष्ठद्वयदीर्घेण सूत्रेण कोष्ठचतुष्टयेऽर्धचन्द्राकारं लाञ्छनं कृत्वा तथैवैशा\[6\]न्यकोण आग्नेयकोणे च कोष्ठपञ्चके लाञ्छनद्वयं कृत्वा तदधः पार्श्वद्वयेऽपि कोष्ठचतुष्टये पूर्ववद् द्वे लाञ्छने विलिख्य पूर्वोक्तरीत्या पश्चिमभागस्थसप्तमर्मणः सूत्रद्वयं प्रसार्य पूर्वोक्तलाञ्छनद्वययोः श्रृङ्गाग्राभ्यां सह योजयेत्। एवं कृते मेखलारूपं सिद्ध्यति।  
 अथ पाश्चात्त्ये \[7\]भागे योनिसिद्ध्यर्थँ मध्यसूत्रदक्षिणभागकोष्ठद्वये वामभागकोष्ठद्वये चार्धचन्द्राकारलाञ्छनद्वयं विलिख्य दक्षिणलाञ्छनस्य दक्षिणश्रृङ्गाग्र एकं सूत्रं वामभागस्थलाञ्छनस्य वामश्रृङ्गारग्रेणैकं सूत्रं संयोज्य तद्द्वयमपि वटपत्रवत् खातभागपर्यन्तं प्रसारयेत्। एवं कृते योनिः सिद्ध्यति। इयं योनिर्वक्ष्यमाणकुण्डानामपि साधारणा\[8\] ।  
 पुनस्तद्योनेरभ्यन्तरे मध्यसूत्रस्य दक्षिणकोष्ठे च कोष्ठार्धमानसूत्रेण पूर्ववदर्धचन्द्राकारं लाञ्छनद्वयं विलिख्य पूर्ववत् तयोः श्रृङ्गाग्राभ्यां सूत्रद्वयं प्रसारयेत्। अथ खातस्य परित ओष्ठसिद्ध्यर्थँ खातस्यान्तः परित एकं कोष्ठं चतुर्धा विभज्य तेष्वेकं भागं विसृज्य शेषं सर्वमपि खातभागविस्तारसमं तत्त्र्यंशमर्धं वा निखनेत्। पूर्वोक्तयोनिदैर्घ्यात् सपादकोष्ठद्वयमिता\[9\] पृष्ठतो \[10\]गजोष्ठसदृशी पूर्वोक्तमोष्ठं स्पृशन्ती \[11\]सती कर्तव्या। एवं च खातप्रदेशे परितो योन्यग्रे पूर्वोक्तरीत्या कोष्ठचतुर्थांशं विसृज्य खातार्थं शङ्खाकारं सूत्रं पूर्ववद् दत्वा तदनन्तरमोष्ठार्थमेकं सूत्रं मेखलार्थमेकं सूत्रं च दद्यात्। ऊर्ध्वे ओष्ठं तदधो मेखला यथा स्यात् तथा तत्सूत्रयोः पातं संकुचितं कुर्यात्। तद्बहिः परितः पङ्क्तित्रयेण चतुरश्रं मेखलात्रयं कुर्यात्। शङ्खान्तानां मेखलानामौन्नत्यं तु कुण्डविस्तारसमं कुर्यात् ।  
   इति शङ्खकुण्डलक्षणम् ॥  
  अथ चक्रकुण्डलक्षणमुच्यते- पूर्वोक्तप्रकारेणाष्टादशधा विभक्ते चतुरश्रे क्षेत्रे\[12\] मध्ये मर्मस्थाने सूत्रं संस्थाप्य मध्यात् पञ्च\[13\]मरेखास्पर्शिना सूत्रेणैकं मण्डलं विलिख्य पुनः षष्ठरेखास्पर्शिना सूत्रेणैकं वृत्त\[14\]मापाद्य पुनर्नवमरेखास्पर्शिना सूत्रेणैकं वृत्तं कुर्यात्। तेषु प्रथमं मण्डलं खातार्थं द्वितीयं नाभिस्थानं तृतीयमरस्थानं चतुर्थँ नेमिस्थानमिति ज्ञेयम्। तद्बहिः पङ्क्तौ चतुरश्रा एकैव मेखला कर्तव्या। पूर्वोक्तमरस्थानं मध्यात् पुनरेकेन वृत्तेन परिभ्राम्य तत्र प्रागादिदिक्ष्वाग्नेयादिविदिक्षु च सूत्राष्टकं दत्वा तेषामरत्वसिद्ध्यर्थमन्त\[15\]र्वृत्तनिरुद्धेन सूत्रेण प्रतिसूत्रस्य पक्षयोर्नाभिवृत्तपर्यन्तं नेमिवृत्तपर्यन्तं च मत्स्यवल्लाञ्छनं कृत्वा नेमिवृत्तस्यान्तरे द्वयोर्द्वयोररयोर्मध्ये एकैकं प्रधिं कुर्यात्। अत्र नाभिः कुण्डविस्तारसदृशोच्छ्राया कूर्मपृष्ठसदृशी कार्या। नेमिर्दर्पणसदृश्यग्रे ईषन्निम्ना च कर्तव्या। अन्यत् सर्वं पूर्ववत् कुर्यात्।  
   इति चक्रकुण्डलक्षणम्॥  
 अथ पद्मकुण्डलक्षणमुच्यते- तत्रापि चक्रकुण्डवत् प्रथमं मण्डलं खातार्थँ कृत्वा द्वितीये नाभिमण्डले भागार्धं\[16\] कर्णिकासिद्ध्यै अपरार्धं\[17\] केशरसिद्ध्यै द्वेधा मण्डलीकृत्याऽरक्षेत्रस्य बहिरेवमेव नेमिमण्डलं द्वेधा कृत्वा प्रथमभागमरक्षेत्रेण सहैकीकुर्यात्। उत्तरभागं पत्राग्रसिद्ध्यै स्थापयेत्। अरक्षेत्रेऽष्टदलसिद्ध्यर्थं प्रागाद्यष्टदिक्ष्वपि केसरमण्डलरुद्धेन सूत्रेणाऽर्धचन्द्राकारं लाञ्छनद्वयं (द्वयं?) परस्पराभिमुखं कृत्वा तच्छृङ्गाग्रसंस्थितेन दलमण्डलबाह्यगेन\[18\] सूत्रद्वयेन पत्राग्रं कुर्यात्। आमूलान्निरन्तराणां कर्णिकोच्छ्रायतुल्यानां केसराणां व्यक्तं यथा तथा विभागं जनयेत्। पत्राग्रमण्डलाद् बहिश्चतुष्कोणेषु शङ्खचतुष्टयं कुर्यात्। शेषं पूर्ववत्।  
   इति पद्मकुण्डलक्षणम् ॥  
 अथ वृत्तचतुरश्रयोर्लक्षणमुच्यते- पूर्वोक्तरीत्याऽष्टादशधा विभक्ते क्षेत्रे मध्ये पूर्ववच्चतुःषष्टिकोष्ठानि खातार्थं विहाय तद्बहिरेक(धा?या) पङ्क्त्या योनिकल्पनं चतुर्भिः पङ्क्तिभिर्मेखलाचतुष्टयकल्पनं च कुर्यात्। किन्तु खातं मेखलाश्च वृत्ते कुण्डे वृत्ताकाराश्चतुरश्रे तदाकारा इति ज्ञेयम्। ओष्ठं योनिं चानयोः कुण्डयोरपि पूर्ववदेव कुर्यात् ।  
   इति कुण्डपञ्चकलक्षणानि॥

   इति श्रीमौञ्ज्यायनकुलतिलकस्य यदुगिरीशचरणकमलार्चकस्य  
   योगानन्दभट्टाचार्यस्य तनयेन अलशिङ्गभट्टेन विरचिते  
    सात्वततन्त्रभाष्ये एकादशः परिच्छेदः ॥

 \[1 पञ्च- उ.।\]  
 \[2 विधिरेका- उ.।\]  
 \[3 मध्यमान- अ.।\]  
 \[4 दिक्संस्थं- अ.।\]  
 \[4 गस्थं मर्म - अ.।\]  
 \[5 तथैवे- अ.।\]  
 \[6 भागयोनि- अ.।\]  
 \[7 रण- अ.।\]  
 \[8 मिति- अ.।\]  
 \[9 \`गज' नास्ति- अ.।\]  
 \[10 सति- अ.।\]  
 \[11 क्षेत्रमध्ये- अ.।\]  
 \[12 पञ्चरेखा- अ.।\]  
 \[13 \`वृत्तमापाद्य...... सूत्रेणैकं' नास्ति- अ.।\]  
 \[14 मन्तर्वृद्धिनिरुक्तेन- अ.।\]  
 \[15 भागार्थं- अ.।\]  
 \[16 रार्थं- अ.।\]  
 \[17 केन- अ.।\]  
 

---------------------- - -------------------



** चतुर्दशः परिच्छेदः**


 **नारद\[1\] उवाच\[2\]**

 अखण्डनाय नित्यस्य तथा नैमित्तिकस्य च ।  
 कर्मणश्चोदयामास हली विष्णुं मुनीश्वराः ॥ 1 ॥  
 अथ चतुर्दशः\[3\] परिच्छेदो व्याख्यास्यते। इह नित्यनैमित्तिककर्मणामखण्ड\[4\]नावहं कर्म संकर्षणो वासुदेवं पृच्छतीत्याह- अखण्डनायेति ॥ 1 ॥  
 \[1 भगवान्- मु. अटी., नारदः- बक. बख.।\]  
 \[2 उवाच- उ. विहाय कुत्रापि नास्ति।\]  
 \[3 र्दशपरि- मु.।\]  
 \[4 खण्डाना- अ.।\]

  सङ्कर्षण\[1\] उवाच  
 यैराजीवावधिं कालं नित्यमाराधनं प्रति ।  
 धीः कृता पुण्डरीकाक्ष\[2\] श्रद्धापूतेन चेतसा ॥ 2 ॥

 तेषामाकस्मिकाल्लोपाद् भोगानामप्यसम्भवात् ।  
 यः\[3\] स्यात् तस्योपशमनं ज्ञातुमिच्छामि साम्प्रतम् ॥ 3 ॥  
 प्रश्नप्रकारमाह- यैरिति द्वाभ्याम्। तेषां भागवतानाम्, आकस्मिकाल्लोपाद् अबुद्धिपूर्वकादाह्निकव्रतादिलोपादित्यर्थः। भोगानामसंभवाद् औपचारिकादीनां लोपादित्यर्थः। यः स्याद् यो दोषः संभवेदित्यर्थः। तस्योपशमनं ज्ञातुमिच्छामीति \[4\]प्रश्नः ॥ 2-3 ॥

 \[1 नास्ति- मु. अटी.।\]  
 \[2 काक्षे- बख.।\]  
 \[3 यत् स्या- मु. अटी., यस्य- बक. बख. अ.।\]  
 \[4 प्रश्नम्- मु.।\]

  श्रीभगवानुवाच\[1\]  
 लो\[2\]भ\[3\]बुद्धिं विना यस्य भोगानामप्यसम्भवः ।  
 सामर्थ्येन विना यस्य कृच्छ्रादीनां परिच्युतिः ॥ 4 ॥

 ज्वरादिव्याधिदोषेण जातो\[4\] यस्याह्निकक्षयः ।  
 चातुर्मास्यस्य\[5\] चा\[6\]प्राप्तिर्यस्य स्वातन्त्र्यतो विना ॥ 5 ॥

 तस्य तस्य महाबुद्धे श्रृणु यद्विहितं हितम् ।  
 सांस्पर्शिकानां भोगानां मात्रावित्तं हि पूरणम् ॥ 6 ॥

 हृदयङ्ग\[7\]मसंज्ञानामन्तं च हविषा प्लुतम् ।  
 औपचारिकभोगानां बीजानि विहितानि वै ॥ 7 ॥  
 एवं पृष्टो वासुदेवस्तांस्तान् दोषहेतून् स्वयमपि विविच्य तत्तदुपशामकानाहलो\[8\]भबुद्धिमित्यादिभिः। लोभबुद्धिं विना द्रव्यलोभं विना। अनुपपत्तिविनाशादिति भावः। यस्य पुरुषस्य यत्पुरुषकर्तृक इत्यर्थः। भोगानाम् औपचारिकसांस्पर्शिकाभ्यवहारिकाणाम्, असम्भवो लोपः संभवति। स्तातन्त्र्यतो विना पारतन्त्र्याद्यस्य पुरुषस्य चातुर्मास्यस्य व्रतस्य चाप्राप्तिर्लोपः संभवति, तस्य तस्य पुरुषस्य यद्धितं प्रायश्चित्तरूपं हितं विहितं शास्त्रचोदितं तच्छृण्वित्यर्थः\[9\] सांस्पर्शिकानां भोगानां स्रक्चन्दनादीनाम्, मात्रावित्तं प्रत्यहं पूजाकाले दीयमानं सहिरण्यशालितण्डुलतिलादिकम्, पूरणं भोगलोपदोषजनितच्छिद्रपूरकमित्यर्थः। हृदयंगमसंज्ञानाम् आभ्यवहारिकाणाम्, हविषाप्लुतम् आज्याक्तमन्नं पूरकम्। औपचारिकभोगानां छत्रचामरादीनाम्, विविधानि बीजानि मात्रार्थं कल्पितानि मुद्गादीनि पूरकाणि ॥ 4-7 ॥  
 \[1 उवाच- उ. विहाय कुत्रापि नास्ति।\]  
 \[2 पङ्क्तित्रयं नास्ति- उ.।\]  
 \[3 लोप- बक. बख. अ.।\]  
 \[4 जातं यस्याह्निकं क्षयम्- बक. बख. अ.।\]  
 \[5 यस्य- अ. उ.।\]  
 \[6 वेति सार्वत्रिकः पाठः।\]  
 \[7 हृदङ्गमं च - बक. बख.।\]  
 \[8 लोप- मु.।\]  
 \[9 र्थः संबन्धः- मु.।\]

 कृच्छ्रचान्द्रायणादीनां व्रतानां परिपूरकः ।  
 विशेषार्चनसंयुक्तश्चातुर्मास्यस्तु\[1\] संयमः ॥ 8 ॥

 सौत्रं प्रतिसरं चित्रं मुक्ताहारोपमं शुभम् ।  
 शमं नयति भक्तानां सर्वदा लोपमाह्निकम् ॥ 9 ॥  
 एवं भोगलोपप्रायश्चित्तमुक्त्वा कृच्छ्रादिलोपप्रायश्चित्तं दर्शयति- कृच्छ्रचान्द्रायणादीनामिति। कृच्छ्रचान्द्रायणादीनां व्रतानां विशेषार्चनसंयुक्तश्चातुर्मास्यस्य संयमः अष्टमपरिच्छेदोक्तचातुर्मास्यव्रतनियमः\[2\] पूरकः। अथ क्रमप्राप्तमाह्निकलोपप्रायश्चित्तं दर्शयति- मुक्ताहारोपमं चित्रं शुभं सौत्रं\[3\] क्षौमादिसूत्रकृतं प्रतिसरं पवित्राख्यं भूषणं भक्तानामाह्निकं लोपम् आह्निकलोपजन्यं दोषं शमं नयति शान्तिं प्रापयतीत्यर्थः। चातुर्मास्यव्रतलोपस्यापीदं प्रायश्चित्तमिति ज्ञेयम्, तस्याह्निकेष्वेवान्तर्भूतत्वात्। अत एव तस्य प्रत्येकं प्रायश्चित्तानुक्तेः। एवं च मन्त्रलोपक्रियालोपद्रव्यलोपादि\[4\]संभवे हि कृच्छ्रचान्द्रायणादिव्रतान्यनुष्ठीयन्ते। तेषामपि पूरकश्चातुर्मास्यव्रतः\[5\], तस्यापि पूरकं पवित्रारोपणम्। अतोऽस्य सर्वप्रायश्चित्तत्वमुक्तं भवति। तथा च वक्ष्यति कण्ठ\[6\]रवेण-  
 तपोदानव्रतानां च विहितस्याह्निकस्य च ।  
 निःशेषयागभोगानां कृत्वा संपूरणक्रियाम् ॥ (15/1) इति ॥ 8-9 ॥  
 \[1 सस्य संयमम्- बक. बख. उ.।\]  
 \[2 मपू- अ.।\]  
 \[3 सूत्रं- अ. मु.।\]  
 \[4 लोभादि- मु.।\]  
 \[5 व्रतम्- अ.।\]  
 \[6 कण्ठी- अ.।\]

 तच्च मासचतुष्कस्य मध्ये कुर्याच्छुभे दिने ।  
 आषाढपञ्चदश्यास्तु यावद् वै कार्तिकस्य च ॥ 10 ॥

 सम्पू\[1\]र्णचन्द्रदिवसं तं कालं चान्द्रमन्तिमम् ।  
 आ कर्कटकसंक्रान्तेस्तुलाभोग\[2\]क्षयावधि\[3\] ॥ 11 ॥

 कालं\[4\] तं चाष्टपक्षं तु\[5\] सौरं मध्यमसंज्ञितम् ।  
 एकादश्यादि \[6\]चान्तो यश्चातुर्मास्योपलक्षितः ॥ 12 ॥

 कालं तं वैष्णवं विद्धि तूत्तमं\[7\] सर्वसिद्धिदम् ।  
 अप्राप्तेरस्य कालस्य त्वन्तरायेण केनचित् ॥ 13 ॥  
 तस्मादस्य विधानं विस्तरेण दर्शयन् प्रथमं तदनुष्ठानकालमाह- तच्चेत्यादिभिः। आषाढपञ्चदश्या आषाढ\[8\]पूर्णमा\[9\]सीमारभ्य कार्तिकस्य मासस्य सम्पूर्णचन्द्रदिवसं पौर्णमासीति यावत्। तावन्तं कालं चान्द्रं चान्द्रमानसंज्ञम् अन्तिमम् अधमं सन्तं विद्धि। \[10\]आ कर्कटकसंक्रान्तेस्तुलाभोगक्षयावधि सूर्यस्य कर्कटकप्रवेशमारभ्य तुलाधिष्ठानभोगावसानपर्यन्तम्। अथवा तुलायां तुलामासे ये भोगाः शालिव्रीह्यादीनां फलानि तेषां क्षयावधि तल्लवनसंग्रहणपर्यन्तमित्यर्थः। यद्वा तुलामासस्याभोगो विस्तारस्तदवसानपर्यन्तमित्यर्थः। अष्टपक्षम् अष्टौ पक्षा यस्य तं तथोक्तं कालं सौरं सौरमानसंज्ञं मध्यमं विद्धि। चातुर्मास्योपलक्षित एकादश्यादि चान्तो यः काल आषाढशुक्लैकादशीमारभ्य कार्तिकशुक्लैकादश्यन्तं मासचतुष्टयात्मक\[11\] इत्यर्थः। तं कालं वैष्णवं वैष्णवमानसंज्ञम्, \[12\]उत्तमं तं विद्धि। पारमेश्वरव्याख्याने- "एकादश्यादि चान्तो य इत्यत्र एकादश्यामादिरारम्भस्तत्र तीर्थँ वा" इति विलिखितम् तद्विचारणीयम् ॥ 10-13 ॥  
 \[1 सम्पूर्णश्चन्द्रदिवसः स कालश्चान्द्र उच्यते- मु. अटी.।\]  
 \[2 भागक्षया - मु. अटी., भोगक्रिया- बक.।\]  
 \[3 इतः परम्- "पवित्रारोपणे चान्द्रं त्वधमं परिकीर्तितम्" इति श्लोकार्धः प्रायः सर्वेषु कोशेषु दृश्यते। एष च भाष्यकारेण न व्याख्यातः, न च दृश्यत ईश्वरपारमेश्वरयोरिति न मूले स्थाप्यते, पूर्वश्लोकेनैव गतार्थत्वात्।\]  
 \[4 कालः स चाष्टपक्षस्तु सौरो मध्यमसंज्ञितः- मु. अटी.।\]  
 \[5 च - बख. अ. उ.।\]  
 \[6 निशान्त इति सार्वत्रिकः पाठः।\]  
 \[7 उत्तमं- बक. बख. अ.।\]  
 \[8 पूरण- मु.।\]  
 \[9 मास- अ.।\]  
 \[10 \`आ' नास्ति- अ., आकस्मिक- मु.।\]  
 \[11 त्मकमि- अ.।\]  
 \[12 उत्तमं.....तं- मु.।\]

 अप्राप्तेरस्य कालस्य त्वन्तरायेण केनचित् ॥ 13 ॥

 निर्वाहणीयोऽप्यपरः कालश्चान्द्रायणादिना ।  
 उत्त\[1\]मकालालाभेऽधमादिकाले वेदमनुष्ठेयमित्याह- अप्राप्तेरिति॥ 13-14 ॥  
 \[1 उक्त- अ.।\]  
   
 सम्पाद्यं चैव तन्मध्ये विधिवद् यागपूरकम्\[1\] ॥ 14 ॥

 दिनत्रये तु पूर्वोक्ते पूर्णि\[2\]माद्युपलक्षिते ।  
 सोपवासैः क्रियापूर्वं कर्म प्रातिसरीयकम् ॥ 15 ॥  
 उत्तमकालेष्वन्यतमे दिनत्रये पवित्रारोपणं कार्यमित्याह- संपाद्यमिति। संपाद्यं कर्तव्यमित्यर्थः। तन्मध्ये उत्तमादिकालत्रयमध्ये, यागपूरकं भगवदाराधनच्छिद्र\[3\]पूरकमित्यर्थः। पौर्णिमाद्युपलक्षिते पौर्णमास्या एकादश्या संक्रान्त्या वाऽन्वित इत्यर्थः। प्राति\[4\]सरीयकं पावित्रकमित्यर्थः ॥ 14-15 ॥  
 \[1 पूर्व- मु. अटी. उ.।\]  
 \[2 पौर्णिमेति भाष्यानुसारी पाठः।\]  
 \[3 \`द्रपू' इत्यक्षरद्वयं त्रुटितम्- अ.।\]  
 \[4 प्रातिसर्यकमित्युभयमातृकापाठः । स च छन्दोभङ्गदोषदुष्टः।\]

 दशम्यामर्चनं कृत्वा हुत्वाग्निं च निशामुखे ।  
 आनिमन्त्र्य च देवेशं धूपं दत्वाऽर्घ्यपूर्वकम् ॥ 16 ॥ 

 निजानन्दमयैर्भोगैर्नित्यतृप्तस्त्वमव्ययः ।  
 तथापि भक्त्या तृप्तोऽहं त्वां यजाम्यात्मसिद्धये ॥ 17 ॥

 निवेद्य मुखवासादीनित्युक्त्वा दन्तधावनम् ।  
 सम्पूज्याथ सुगन्धैस्तु सितसूत्रसमूहजम्\[1\] ॥ 18 ॥

 शुभं प्रतिसरं त्वेकं तत्तुल्यानि बहूनि वा ।  
 कुङ्कुमाद्यैर्यथाशोभं\[2\] रञ्जयित्वा स्वशक्तितः ॥ 19 ॥

 जाम्बूनदमयैः पुष्पैर्नानारत्नोपशोभितैः ।  
 सनालैर्भूषणीयं च रम्यैर्वा रजतोत्थितैः ॥ 20 ॥

 धूपि\[3\]तेऽभिनवे भाण्डे कृत्वाच्छाद्या\[4\]स्तरेण तु ।  
 प्रणवेनार्चयित्वा तु संस्थाप्य पुरतो विभोः ॥ 21 ॥

 देवागारं बहिश्चान्तर्मन्दिरं यागसंज्ञितम्\[5\] ।  
 संवेष्ट्य सितसूत्रेण चतुर्धा तद्गुणेन तु ॥ 22 ॥

 ततो।भ्यर्थ्य समूहं तु पञ्चकालपरायणम्\[6\] ।  
 षट्कर्मनिरतं चापि यतिवृन्दं तु वैष्णवम् ॥ 23 ॥

 समक्षं भवतां भक्त्या श्वः प्रभुं पूजयाम्यहम् ।  
 सन्निधानमतः कार्यं मदनुग्रहकाम्यया ॥ 24 ॥

 स्नानाद्यमेकादश्यां वै सविशेषं समाचरेत्\[7\] ।  
 ह्रवनान्तं क्रियाकाण्डं जपस्तुतिपरस्ततः\[8\] ॥ 25 ॥

 आराध्यस्याग्रतः स्थित्वा जागरेण नयेन्निशाम् ।  
 अथ दशम्येकादश्योः कर्तव्यं पवित्र\[9\]दिवसाख्यं कर्माह- दशम्यामित्यारभ्य जागरेण नयेन्निशामित्यन्तम्। अर्चनं कृत्वा कुम्भमण्डलबिम्बेषु यथाविधि संपूज्येत्यर्थः। अग्निं च हुत्वा अग्नौ च देवं संतर्प्येत्यर्थः। एवमधिवासदिनादिषु चतुःस्थानार्चनस्येश्वरपारमेश्वरादिषु\[10\] प्रतिपादितत्वात्। यद्वाऽर्चनं कृत्वेत्यत्र केवलबिम्बार्चनमेव विवक्षितम्,  
 यदा तु केवलं\[11\] बिम्बे पवित्रारोपणं भवेत् ॥  
 तदा स्याद् बिम्बकस्यैव\[12\] अधिवासोक्तपूजनम् ।  
 तथा वह्निगतस्यापि वर्जयेत् कुम्भमण्डले ॥ (12/478-479)  
इति पारमेश्वरोक्तेः। इत्थं दिनद्वयेऽप्यधिवासकरणाशक्तस्यैकादश्यामेवाधिवासनम्, तत्राप्यशक्तस्य सद्योऽधिवासनम्, अधिवासात् पूर्वमङ्गुरार्पणं रक्षाबन्धनं चोक्तमीश्वरे-  
 पूर्वं दशम्येकादश्योः कुर्यात् कर्माधिवासनम् ।  
 एकादश्यां वानुकल्पे अधिवासनमाचरेत् ॥  
 सद्योऽधिवासं द्वादश्यां कुर्याद्वा शक्त्यभावतः ।  
 अधिवासदिनात् पूर्वदिने कृत्वाङ्कुरार्पणम् ॥  
 अधिवासदिने कुर्याद् रक्षाबन्धं च दिशिकः । (14/167-169) इति। एवमेवोक्तं पारमेश्वरेऽपि-  
 प्राक्सप्त(मे) दिने कृत्वा प्राग्वदङ्कुररोपणम् ।  
 प्राग्वत् कृत्वाधिवासं तु पुरस्ताद् वासरद्वये ॥ (12/475) इति।  
 द्रव्याभावो द्विजश्रेष्ठ! अशक्तिर्यदि वा भवेत् ।  
 सद्योऽधिवासं द्वादश्यां कृत्वा \[13\]शक्त्यनुसारतः ॥ (12/498-499) इति।  
 अधिवासदिने चतुःस्थानार्चनानन्तरम् "आनिमन्त्र्य च देवेशम्" (14/16) इत्यत्रैकैकं पवित्रं समर्पणीयम्। तथा चोक्तमीश्वरे पारमेश्वरे च -  
 प्रणम्य देवदेवेशं ततस्त्वेकं पवित्रकम् ।  
 दहनाप्यायसंशुद्धं प्रोक्षितं चार्घ्यवारिणा ॥  
 वासितं गन्धधूपाभ्यां चतुःस्थानस्थितस्य च ।  
 निवेद्य च क्रमेणैव धूपं दत्वाऽर्घ्यपूर्वकम् ॥ इति ।  
    (ई. सं. 14/180-181; पा. सं. 12/261-262)  
पवित्रनिर्माणप्रकरणेऽपि-  
  चतुःस्थानावतीर्णस्य विभोरामन्त्रणाय वै\[14\] ।  
  पवित्रमाद्यसदृशमेकैकं वा द्वयं द्वयम् ॥ इति ।  
     (ई. सं. 14.112-113; पा. सं. 12/141-142)  
  अत्र पवित्राणां तन्तुसंख्याग्रन्थिकल्पनगर्भरचनादिकं नोक्तमपीश्वरपारमेश्वराद्युक्तं ग्राह्यम्। अथवा-  
  यथेच्छाकल्पितैः सूत्रैर्ग्रन्थिभिस्तु यथेच्छया ।  
  निशारोचनया वापि पवित्राणां च धातुना ॥  
  केनचिद् ग्रन्थयो विप्रा\[14\] विधिवत् परिरञ्जयेत् ।  
  पुष्पपूर्णानि गर्भाणि कृत्वा वा केवलान्यतः ॥  
     (ई. सं. 14/267-268; पा. सं. 12/500-501)  
इतीश्वरपारमेश्वरयोर्लघुपक्षस्याप्युक्तत्वात् तन्तुग्रन्थिनियमादीनामन्यतो ग्रहणाभावेऽपि न प्रत्यवायः\[15\]।  
  ननु यथे\[15\]च्छाग्रन्थिकल्पनस्यापि मूलेऽनुक्तत्वात् तदपि वाऽन्यत्र ग्राह्यं खल्विति चेन्न, "मुक्ताहारोपमम्" (14/9) इत्यनेनैव ग्रन्थिकल्पनसिद्धेः। "संवेष्ट्य सितसूत्रेण चतुर्धा तद्गुणेन तु" (14/22) इत्यत्र तद्गुणेन चतुर्गुणेनेत्यर्थः,  
  चतुर्गुणेन संवेष्ट्य\[16\] ह्यन्तराद् यागमन्दिरम्\[17\]।  
  प्रदक्षिणचतुष्कं तु वर्ममन्त्रं तु संस्मरन् ॥ (12/269-270)  
इति पारमेश्वरस्पष्टो\[18\]क्तेः ॥ 16-26 ॥  
 \[1 हनम्- मु. अटी.।\]  
 \[2 योगं- मु. अटी.।\]  
 \[3 धूषिते- मु. घुषिते- अटी.।\]  
 \[4 च्छान्या- मु., चान्या- अटी.।\]  
 \[5 मन्दिरम्- मु. अटी.।\]  
 \[6 यणः- बक.।\]  
 \[7 समर्चयेत्- अ.।\]  
 \[8 परः स्मृतः- बक. बख. अ. उ.।\]  
 \[9 पवित्रादिवसाख्यं- मु.।\]  
 \[10 ईश्वरे चतुर्दशाध्याये पारमेश्वरे च द्वादशाध्याये विषयोऽयं द्रष्टव्यः।\]  
 \[11 केवले- मु.।\]  
 \[12 गस्यैव- मु.।\]  
 \[13 शक्त्या तु कारयेत्- मु.।\]  
 \[14 च- मु.।\]  
 \[15 विप्र- पा. ।\]  
 \[16 इतः परम्- "ननु यथेच्छाग्रन्थिकल्पनस्यापि मूलोक्तत्वात् तन्तुग्रन्थिनियमादीनामन्यतो ग्रहणाभावेऽपि न प्रत्यवायः" इति द्विरावृत्तिप्रायः पाठो दृश्यते- अ.।\]  
 \[17 यथेच्छ- मु.।\]  
 \[18 ष्ट्याभ्य- मु.।\]  
 \[19 मण्डपम्- मु.।\]  
 \[20 श्वरे- मु.।\]

 पुनरभ्यर्च्य देवेशं प्रभाते विधिपूर्वकम् ॥ 26 ॥

 भूषयेद् भूषणेनैव त्वामूर्ध्नः प्रणवेन तु\[1\] ।  
 यथारूपैश्च बहुभिर्ब्रूयाद् बद्धाञ्जलिस्त्विदम् ॥ 27 ॥

 नावलेपान्न मोहाच्च कर्मत्यागो मया कृतः ।  
 त्वमेव सर्वं जानासि सर्वेशं\[2\] हृदये स्थितः ॥ 28 ॥

 यथाशक्त्या त्वनिच्छातस्तत्रापि परमेश्वर ।  
 तन्निमित्तमिदं कर्म कृतं त्वत्प्रीतये मया ॥ 29 ॥

 एवमुक्त्वा समभ्यर्च्य चतुरः पाञ्चरात्रिकान्\[3\] ।  
 भगवत्प्रतिपत्त्या तु शक्त्या प्रावरणैर्धनैः ॥ 30 ॥

 तथा प्रतिसरान्तैस्तु ब्रह्मचारीन्\[4\] यतीन् गुरून् ।  
 तर्पयित्वाऽथ चान्नेन पूतेन विविधेन तु ॥ 31 ॥

 क्षान्त्वाऽनुव्रज्य नैवेद्यपूर्वं कुर्याच्च भोजनम् ।  
 अथ द्वादश्यां प्रातर्नित्यार्चनचतुःस्थानार्चनपूर्वकं पवित्रसमर्पणम्, हविर्निवेदनाद्यनन्तरं नावलेपादिति श्लोकद्वयेन प्रार्थनम्, भगवत्प्रतिपत्त्या चतुर्णां कारिणां ब्रह्मचार्यादीनां भागवतानां च पवित्रसमर्पणहविर्भोजनान्तमर्चनमपराधक्षमापणादिकं स्वानुयागं चाह- पुनरभ्यर्च्य देवेशमित्यादिभिः। प्रावरणैर्वस्त्रैरित्यर्थः॥ 26-32 ॥  
 \[1 च- अ. उ.।\]  
 \[2 सर्वेषां - मु. अटी.।\]  
 \[3 पञ्च- अ. उ.।\]  
 \[4 चारि- मु. अटी.।\]

 अपरेऽहनि संन्यासमाचरेद् विधिपूर्वकम् ॥ 32 ॥

 अपनीय तु माल्यादीन् प्रदद्याद् वा\[1\] दिने दिने ।  
 नो याति म्लानतां यावच्चतुर्थेऽहनि वा त्यजेत् ॥ 33 ॥  
 तदपरेद्युरेव पवित्रविसर्जनमाह- अपरेऽहनीत्यर्धेन ।  
 अथवा पुष्पाणामेव प्रत्यहं\[2\] विसर्जनं कुर्वन् पवित्राणां विसर्जनं तु चतुर्थेऽहनि विशेषेण कारिपूजन\[3\]पूर्वकं कुर्यादित्याह- अपनीयेति सार्धेन। एतदूर्ध्वमपि पवित्रस्थापनमुक्तमीश्वरपारमेश्वरयोः-  
 एकरात्रं त्रिरात्रं वा \[4\]पञ्च वा सप्तरात्रकम् ।  
 पवित्रकं स्थापयित्वा ततः संन्यासमाचरेत् ॥  
 अथवीर्चा\[5\] गतं विप्र\[6\] तावत्संस्थाप्य भूषणम् ।  
 यावदेकादशी शुक्ला संवृत्ता कार्तिकस्य तु ॥ इति ।  
     (ई. सं. 14/250-251; पा. सं. 12/446-447)  
अन्ये च बहवो विशेषो अत्रापेक्षिता ईश्वरादिषु\[7\] द्रष्टव्याः ॥ 32-33 ॥  
 \[1 वै- मु. अटी.।\]  
 \[2 प्रत्यङ्गं- मु.।\]  
 \[3 पूजा- मु.।\]  
 \[4 सप्तरात्रं तु वा द्विज- पा.।\]  
 \[5 वार्च- अ., वार्चन- मु.।\]  
 \[6 विप्राः- ई.।\]  
 \[7 ईश्वरे चतुर्दशाध्याये पारमेश्वरे च द्वादशाध्याये।\]

 विशेषयागपूर्वं तु कारिभ्योऽवसरे स्वके ।  
 एवं कृते सति तदा\[1\] सिद्धिर्भवति शाश्वती ॥  
 सर्वथा\[2\]ऽऽराधकानां तु चेतसोऽभीप्सितं तथा\[3\] ॥ 34 ॥  
 एतत्फलमाह- एवमिति ॥ 34 ॥  
 \[1 सदा- अ.।\]  
 \[2 सर्वार्था- बक. उ.।\]  
 \[3 तदा- बक. बख. अ. उ.।\]

  **इति श्रीपाञ्चरात्रे\[1\] श्रीसात्वतसंहितायां पवित्रारोपण\[2\]विधिर्नाम चतुर्दशः परिच्छेदः ॥**  
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये चतुर्दशः परिच्छेदः ॥  
 \[1 पञ्च- अ. उ.।\]  
 \[2 रोहणं नाम- अ. उ.।\]  
  

----------------------- - ----------------------------- -
---------------------------- - ---------------------------



   **पञ्चदशः परिच्छेदः**


   श्रीभगवानुवाच\[1\]

 तपोदानव्रतानां च विहितस्याह्निकस्य च ।  
 निश्शेषयागभोगानां कृत्वा सम्पूरणक्रियाम् ॥ 1 ॥

 अपरेऽहनि वै कुर्याच्चतुर्थे सप्तमे तु वा ।  
 स्नपनं पूज्यमन्त्रस्य तीर्थोद्देशे\[2\] च सङ्गमे ॥ 2 ॥

 नद्यां समुद्रगामिन्यां देवखाते ह्रदे\[3\] तु वा ।  
 प्रीतये परमेशस्य\[4\] त्वात्मनो दुःखशान्तये ॥ 3 ॥

 आह्लादायामराणां च पितॄणां तृप्तये तु वै ।  
 आप्यायनार्थं भूतानां भुवनानां च भूतये ॥ 4 ॥

 देश\[5\]दोषप्रशान्त्यर्थं गोब्राह्मणहिताय च ।  
 अथ पञ्चदशपरिच्छेदो व्याख्यास्यते। एवं सर्वच्छिद्रपूरकं पवित्रारोपणाख्यं कर्म कृत्वा तदवरोपणदिने तदनन्तरं देवस्यार्वभृथं कार्यमित्याह- तप इत्यादिभिः ॥ 1-5 ॥  
 \[1 भगवानित्येव- मु. अटी. बक. बख.।\]  
 \[2 शेऽथ- अ.।\]  
 \[3 ह्रदे तथा- मु. अटी., तेऽथवा तटे- अ., तवातले- उ.।\]  
 \[4 शाय - बक. बख. अ. उ.।\]  
 \[5 देशे - बख.।\]

 बहुशाखमभग्नाग्रं समूलं यदपुष्पितम् ॥ 5 ॥

 प्राङ्मुखो दर्भमादाय प्रणवेन पुरा क्षितेः\[1\] ।  
 ततस्तेनैव तन्मूलं प्राग्वत् कुर्यादधिष्ठितम् ॥ 6 ॥

 तस्य मध्यमनालं यन्न्यग्भूतमवतिष्ठते ।  
 आराध्य मन्त्रनाथेन स्मरेद् व्याप्तं महात्मना ॥ 7 ॥

 विवर्तं परमात्मी\[1\]यमध्य\[2\]क्षाख्यं च विद्धि तम् ।  
 अनेकगर्भमुच्चं यत्काण्डं काण्डेषु चोत्तमम् ॥ 8 ॥

 अणिमादिगुणैर्युक्तं \[3\]पुंस्तत्त्वं तेन कल्प्यते ।  
 वाचकं तस्य योक्तव्यं हंसयुक्तं द्विलक्षणम् ॥ 9 ॥

 बहिःकाण्डचतुष्केण चित्तपूर्वं\[4\] चतुष्टयम् ।  
 ग्रथ\[5\]नीयमधोवक्त्रमव्यक्तान्तं स्वकैः पदैः ॥ 10 ॥

 प्रणवादिनमोऽन्तैस्तु व्यापकं सूक्ष्मलक्षणम् ।  
 एवं श्रोत्रादिकान् पञ्च स्वनाम्ना ग्रथयेत् तथा ॥ 11 ॥

 कर्मेन्द्रियाणि तदनु ततस्तन्मात्रपञ्चकम् ।  
 पञ्चकं त्वथ भूतानां बद्ध्वा वै क्ष्माऽवसानिकम् ॥ 12 ॥

 अव\[6\]शिष्टैस्तु तत्काण्डैर्बध्नीयात् तत् \[7\]तरण्डवत् ।  
 विना शिखासमूहेन समुत्ता\[8\]नावधेरथ ॥ 13 ॥  
   
 किञ्चित् तदूर्ध्वदेशाच्च यथा नो याति वै पुनः ।  
 बहुधा काण्डसंघस्तु\[9\] कल्पितस्तत्त्वसंख्यया ॥ 14 ॥

 विभिन्नानां च काण्डानां भङ्गादेकतमस्य च ।  
 उत्पद्यतेऽन्यथात्वं च तस्मात् तद्\[10\] ग्रथयेद् दृढम् ॥ 15 ॥  
 तदर्थं कुशकूर्चनिर्माणप्रकारमाह- बहुशाखमित्यादिभिः। बहुशाखम् अनेककाण्डान्वितमित्यर्थः। तेनैव प्रणवेन, तन्मूलं दर्भमञ्जरीमूलम्, अधिष्ठितं कुर्याद् व्याप्तं भावयेदित्यर्थः। परमात्मीयं विवर्तं भगवदाकारान्तमित्यर्थः। अध्यक्षाख्यमिति विवर्तस्य विशेषणम्। अध्यक्षं नाम भगवत्सूक्ष्मरूपभेदः। तथा चोक्तं जयाख्ये-  
 तन्महा\[11\]विग्रहं स्थूलं सर्वमन्त्रास्पदं द्विज ।  
 प्रविष्टं भावयेत् सूक्ष्मे ह्यध्यक्षे\[12\] ह्युभयात्मके ॥  
 परे प्रागुक्तरूपे तु तं सूक्ष्ममुभयात्मकम् ।  
 तं परं प्रस्फुरद्रूपं निराधारपदाश्रितम् ॥  
 \[13\]सिद्धिमार्गेण\[14\] हृत्पद्मे संप्रविष्टं तु भावयेत् । (15/235-237) इति।  
प्रस्तत्त्वं जीवात्मेत्यर्तः। तस्य वाचकं जीवमन्त्रमित्यर्थः। हंसयुक्तं हंसाक्षरयुक्तमित्यर्थः। द्विलक्षणं पदद्वयात्मकमित्यर्थः। तथा च तन्मन्त्रोद्धारो जयाख्ये-  
 अप्रमेयेण \[15\]सूत्रेण व्योमाख्येनामृतेन च ।  
 \[16\]परमेश्वरयुक्तेन \[17\]त्रितारोक्तात्मना तु वा ॥ (7/25) इति।  
अयमेवार्थः सुस्पष्टमुपबृंहितो लक्ष्मीतन्त्रे- "प्रत्यगात्मपरामर्शि\[18\]शब्दः सोमोऽथ सर्गवान्" (33/47) इति। एवं च \`अहं सः' इति जीववाचकमन्त्रो ज्ञेयः। चित्तपूर्वकमव्यक्तान्तं चतुष्टयं मनोबुद्ध्यहङ्कारप्रकृत्याख्यं तत्त्वचतुष्टयमित्यर्थः। प्रणवादिनमोन्तैः स्वकैः पदैः ॐकारनमस्कारसंपुटितैश्चतुर्थ्यन्तैस्तत्तन्नामभिरित्यर्थः। कर्मेन्द्रियाणि वाक्पाणिपादवायूपस्थानि। तन्मात्रपञ्चकं शब्दतन्मात्रादिपञ्चकम्। भूतानां पञ्चकम् आकाशादिभूतपञ्चकम्। क्ष्मावसानि(का?कं)पृथिव्यन्तमिति तद्विशेषणम्। अवशिष्टैस्तत्काण्डैः पञ्चविशतिकाण्डेभ्योऽतिरिक्तैः कुशकाण्डैरित्यर्थः ॥ 5-15 ॥  
 \[1 क्षितैः - बक. बख., क्षिते- अ.।\]  
 \[2 पार- मु. अटी., परमार्थी- बक.।\]  
 \[3 ध्यक्षं चापि- मु. अटी.।\]  
 \[4 पुंस्कत्वं- मु., पूतत्वं- बक.।\]  
 \[5 पूर्व- मु. अटी. बक. बख.।\]  
 \[6 कथ- मु. अटी.।\]  
 \[7 अथ- अ. उ.।\]  
 \[8 तदण्ड- मु. बक., तत्र दण्ड- अटी.।\]  
 \[9 त्थाना- अ. उ.।\]  
 \[10 संघः संक- अ., संघः स क- उ.।\]  
 \[11 तं ग्रथ- अ. उ.।\]  
 \[12 विद्धि- अ.।\]  
 \[13 मार्गण- मु.।\]  
 \[14 सूर्येण- मु.।\]  
 \[15 पार- अ. ।\]  
 \[16 धारो- अ.।\]  
 \[17 मर्श- अ., मर्शी- मु.।\]

 दर्भमञ्जरिजं त्वेवं\[1\] स्पाद्यादौ पवित्रकम् ।  
 अनुसन्धीयते तत्र मन्त्रध्यानं यथास्थितम् ॥ 16 ॥

 पूजयित्वाऽर्घ्यपुष्पाद्यैरलङ्कृत्य पठेदिदम् ।  
 एवंविधं पवित्रं परिकल्प्य तत्र ध्यानपूर्वकं भगवन्तमभ्यर्च्य प्रार्थयेदित्याह- दर्भमञ्जरिजमिति सार्धेन। तीर्थबिम्बाद्यभावे त्वेवं दर्भपवित्रकल्पनं कार्यम्। तत्सत्त्वे तस्यैव तीर्थस्नानं बोध्यम्। तथा चेश्वरपारमेश्वरयोः-  
 यथावत् स्नपनं कुर्यात् तीर्थबिम्बे विशेषतः ।  
 नित्यस्नपनबिम्बे वा कुर्यात्तत्तदसन्निधौ ॥  
 नित्योत्सवपरे बिम्बे ह्याचरेत्तदसन्निधौ ।  
 तदभावे पवित्रे तु दर्भमञ्जरिजे शुभे ॥ इति ॥ 16-17 ॥  
     (ई. सं. 14/280-281; पा. सं. 12/535-537)  
 \[1 देवं- अ.।\]

 त्वमेव तीर्थं भगवंस्त्वमेवायतनं परम् ॥ 17 ॥

 त्वय्येवाधिष्ठितं सर्वमिति जानामि तत्त्वतः ।  
 तत्रापि च त्वयाऽऽदिष्टं क्रियाकाण्डं शुभप्रदम् ॥ 18 ॥

 यत्तन्निर्वाहयाम्यद्य त्वदनुग्रहकाम्यया ।  
 प्रार्थनाश्लोकद्वयमाह- त्वमिति ॥ 17-19 ॥  
   
 एवं \[1\]विज्ञाप्य भगवन्! मन्त्रमूर्तिं परावरम् ॥ 19 ॥

 तं पत्रपात्रगं कृत्वा ब्रह्मयानगतं तु वा ।  
 वेदगेयध्वनीशङ्खशब्दमङ्गलपूर्वकम् ॥ 20 ॥

 नीत्वा तीर्थान्तिकं तत्र तीरदेशे निधाय च ।  
 पूर्वामुखं च तं यानमथादाय पवित्रकम् ॥ 21 ॥

 वामहस्ततले\[2\] कुर्यात् क्ष्मामण्डलगतं त्विव\[3\] ।  
 विधृयान्मध्यभागाच्च पाणिना दक्षिणेन तु ॥ 22 ॥

 अवतीर्याम्भसो मध्ये निमज्जेत् सह तेन वै ।  
 एवं विज्ञाप्य तत्पवित्रं पात्रे ब्रह्मयाने वा समारोप्य वेदवाद्यघोषैः सह तीर्थसमीपं नीत्वा तत्र प्राङ्मुखमवरोप्य पवित्रमादाय वामकरतले भूमण्डलगतमिव निधाय तन्मध्यं दक्षिणपाणिना गृहीत्वा तीर्थमध्येऽवतीर्य तेन सह स्नायादित्याह- एवमिति चतुर्भिः ॥ 19-23 ॥  
 \[1 विज्ञाप्य एव भगवान् मन्त्रमूर्तिः परावरः- मु. अटी.।\]  
 \[2 हस्ते- मु. अटी. बक. बख.।\]  
 \[3 त्विह- अटी.।\]

 सन्निधिं तत्र तत्कालं प्रकुर्वन्त्यचिरात् तु वै ॥ 23 ॥

 निश्शेषाणि च तीर्थानि लोकत्रयगतानि च ।  
 मन्त्रात्मा यत्र रक्षार्थं क्षणमास्ते जलाशये ॥ 24 ॥

 तत्रायतनतीर्थानां सर्वेषां स्यात् समागमः ।  
 किं पुनर्यत्र भगवान् मन्त्रमूर्तिरधोक्षजः ॥ 25 ॥

 साधकाभ्यर्थितः स्नायात् सर्वानुग्रहया धिया ।  
 तत्काले तत्तीर्थे सर्वतीर्थसान्निध्यप्रभावमाह- सन्निधिमिति त्रिभिः ॥ 23-26 ॥

 विद्वान् योऽनेन विधिना तीर्थमासाद्य तत्त्ववित् ॥ 26 ॥

 स्नापयेद् \[1\]बन्धुमित्रादीन् प्राप्नुवन्त्यचिराच्च ते ।  
 तैर्थं फलमनायासान्मन्त्रमूर्तेः प्रसादतः ॥ 27 ॥  
 एवं कूर्चद्वारा दूरदेशगतानां जनानामपि तीर्थस्नानं फलाधायकमित्याह- विद्वानिति सार्धेन। बान्धवादीनामिति कर्मणि षष्ठी। ते बान्धवादय इत्यर्थः ॥ 26-27 ॥  
 \[1 बान्धवादीनामिति भाष्यकारसंमतः पाठः।\]

 किन्तु तद्यानवादित्रवर्जितस्तु भवेद् विधिः ।  
 इमं विद्धि महाबुद्धे विशेषं चात्र कर्मणि ॥ 28 ॥  
 अत्र विशेषमाह- किन्त्विति। यानारोपणं मङ्गलवाद्यान्वितत्वं च भगवत एवार्हम्, नान्यस्येति भावः ॥ 28 ॥  
   
 सामान्यमविनाशं यच्चिन्मयं रूपमैश्वरम् ।  
 विशेषसंज्ञासम्बन्धं\[1\] जीवहंसं विभाव्य\[2\] तम् ॥ 29 ॥

 पवित्रकं तदाकारं\[3\] स्मृत्वा स्नाप्यस्ततो\[4\]ऽम्भसा ।  
 एवं तेनैव चान्येषां बहूनां बहुभिस्तु वा ॥ 30 ॥  
 अस्य शरीरस्य\[5\] भगवच्छरीरभूतत्वादेनमपि भगवदात्मकं स्मृत्वा पवित्रद्वारा स्नानं कारयेदित्याह- सामान्यमिति सार्धेन ॥ 29-30 ॥  
 \[1 सम्बन्ध- अ. उ.।\]  
 \[2 विभाव्यताम्- मु. अटी.।\]  
 \[3 तथा- मु. अटी. बक. बख.।\]  
 \[4 स्नाप्यस्त- मु. अटी. बक. बख. उ.।\]  
 \[5 चेतनस्य- अ.।\]

 सम्पाद्यं विष्टरैः स्नानं दूरस्थानां सदैव हि ।  
 सम्पन्ने स्नपने त्वेवं द्वितीयेऽह्नि महामते ॥ 31 ॥  
 तेनैकेनैव पवित्रेण बहूनां बान्धवादीनां यद्वा पृथक् पवित्रैः स्नानं कारयेदित्याह- एवमिति। दूरस्थानां ग्रामान्तरगतानां लोकान्तरगतानां वेत्यर्थः ॥ 31 ॥

 सम्पन्ने स्नपने त्वेवं द्वितीयेऽह्नि महामते ॥ 31 ॥

 रथे कृत्वार्चिते तं वै प्रपूज्य च यथाविधि ।  
 यात्राख्यमुत्सवं कुर्यादन्नदानपुरस्सरम् ॥ 32 ॥

 सनृत्तगेयवादित्रं जागरेण समन्वितम् ।  
 एकरात्रं द्विरात्रं वा त्रिरात्रं भक्तिपूर्वकम् ॥ 33 ॥  
 एवमवभृथानन्तरं ब्रह्मरथे पवित्रस्थं देवमारोप्याभ्यर्च्य तदीयाराधनपूर्वकं ग्रामप्रादक्षिण्येन यात्रोत्सवं कुर्यादित्याह- सम्पन्न इति सार्धद्वाभ्याम्। उत्सवानन्तरं तद्रात्रौ जागरणं च कार्यमिति भावः। द्विरात्रं त्रि\[1\]रात्रमावृत्तिरुत्सवस्यैव न तु स्नानस्य ॥ 31-33 ॥  
 \[1 त्रिरात्रं त्रिरात्र- मु.।\]

 सकृत् संवत्सरस्यान्ते उत्सवं\[1\] स्नपनादिकम् ।  
 कुर्याद् यो मन्त्रनाथस्य स सिद्धिं लभते पराम् ॥ 34 ॥  
 पवित्रोत्सवप्रकरणे फलमाह- सकृदिति ॥ 34 ॥  
 \[1 षूत्सव- मु., उत्सव- अटी., ह्युत्सवं- बक. बख. उ.।\]  
   
 ** इति श्रीपाञ्चरात्रे\[1\] श्रीसात्वतसंहितायां पवित्रस्नानविधिर्नाम पञ्चदसः परिच्छेदः ॥**  
  इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये पञ्चदशः परिच्छेदः ॥  
 \[1 पञ्च- उ.।\]

 -------------------- - --------------------------- -
----------------------------- -----------------------------









\]
