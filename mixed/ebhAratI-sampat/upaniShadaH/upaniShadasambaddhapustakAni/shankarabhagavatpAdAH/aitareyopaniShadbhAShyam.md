+++
title = "ऐतरेयोपनिषद्भाष्यम्"
author = "शङ्करभगवत्पादाः"
domain = "उपनिषदः"
sub-domain = "उपनिषदसम्बद्धपुस्तकानि"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2694"
source_url = "https://www.ebharatisampat.in/read_chapter.php?bookid=ODY4NDgwNzc4MzE2ODUy"

+++
[[ऐतरेयोपनिषद्भाष्यम्	Source: [EB](https://www.ebharatisampat.in/read_chapter.php?bookid=ODY4NDgwNzc4MzE2ODUy)]]

\[

ऐतरेयोपनिषद्

शान्तिपाठः

ओं वाङ्मे मनसि प्रतिष्ठिता मनो मे वाचि प्रतिष्ठितमाविरावीर्मा एधि ।  
वेदस्य मे आणीस्थः श्रुतं मे मा प्रहासीः ।  
अनेनाधीतेनाहोरात्रान्सन्दधाम्यृतं वदिष्यामि ।  
सत्यं वदिष्यामि ।  
तन्मामवतु ।  
तद्वक्तारमवतु ।  
अवतु मामवतु वक्तारमवतु वक्तारम् ॥

ओं शान्तिः! शान्ति!! शान्तिः!!!

सम्बन्धभाष्य

परिसमाप्तं कर्म सहापरब्रह्मविषयविज्ञानेन ।  
सैषा कर्मणो ज्ञानसहितस्य परा गतिरुक्थविज्ञानद्वारेणोपसंहृता ।  
"एतत्सत्यं ब्रह्म प्राणाख्यम्""एष एको देवः""एतस्यैव प्राणस्य सर्वे देवा विभूतयः""एतस्य प्राणस्यात्मभावं गच्छन्देवता अप्येति"इत्युक्तम् ।  
सोऽयं देवताप्ययलक्षणः परः पुरुषार्थः, एष मोक्षः ।  
स चायं यथोक्तेन ज्ञानकर्मसमुच्चयसाधनेन प्राप्तव्यो नातः परमस्तीत्येके प्रतिपन्नाः ।  
तान्निराचिकीर्षुरुत्तरं केवलात्मज्ञानविधानार्थम्ऽात्मा वा इदम्ऽ इत्याद्याह ।

कथं पुनरकर्मसम्बन्धिकेवलात्मविज्ञानविधानार्थ उत्तरो ग्रन्थ इति गम्यते?

अन्यार्थानवगमात् ।  
तथा च पूर्वोक्तानां देवतानामग्न्यादीनां संसारित्वं दर्शयिष्यत्यशनायादिदोषवत्त्वेन"तमशनापिपासाभ्यामन्ववार्जम्"(१ । २ । १) इत्यादिना ।  
अशनायादिमत्सर्वं संसार एव परस्य तु ब्रह्मणोऽशनायाद्यत्ययश्रुतेः ।

भवत्येवं केवलात्मज्ञानं मोक्षसाधनं न त्वत्राकर्म्येवाधिक्रियते विशेषाश्रवणात् ।  
अकर्मिण आश्रम्यन्तरस्येहाश्रवणात् ।  
कर्म च बृहतीसहस्रलक्षणं प्रस्तुत्यानन्तरमेवात्मज्ञानं प्रारभ्यते ।  
तस्मात्कर्म्येवाधिक्रियते ।

न च कर्मासंबन्ध्यात्मविज्ञानं पूर्ववदन्त उपसंहारात् ।  
यथा कर्मसंबन्धिनः पुरुषस्य सूर्यात्मनः स्थावरजङ्गमादिसर्वप्राण्यात्मत्वमुक्तं ब्राह्मणेन मन्त्रेण च"सूर्य आत्मा"(ऋ.सं.१ । ११४ । १) इत्यादिना, तथैवऽेष ब्रह्मैष इन्द्रःऽ (३ । १ । ३) इत्याद्युपक्रम्य सर्वप्राण्यात्मत्वम्ऽयच्च स्थावरं सर्वं तत्प्रज्ञानेत्रम्, (३ । १ । ३) इत्युपसंहरिष्यति ।  
तथा च संहितोपनिषदि"एतं ह्येव बहुवृचा महत्युक्थे मीमांसन्ते"(ऐ.आ.३ । २ । ३ । १२) इत्यादिना कर्मसंबन्धित्वमुक्त्वा"सर्वेषु भूतेष्वेतमेव ब्रह्मेत्याचक्षते"इत्युपसंहरति ।  
तथा तस्यैव"योऽयमशरीरः प्रज्ञात्मा"इत्युक्तस्य"यश्चासावादित्य एकमेव तदिति विद्यात्"इत्येकत्वमुक्तम् ।  
इहापि"कोऽयमात्मा"(३ । १ । १) इत्युपक्रम्य प्रज्ञात्मत्वमेव"प्रज्ञानं ब्रह्म"(३ । १ । ३) इति दर्शयिष्यति ।  
तस्मान्नाकर्मसंबन्ध्यात्मज्ञानम् ।

पुनरुक्त्यानर्थक्यमिति चेत् ।  
कथम्?"प्राणो वा अहमस्म्यृषे"इत्यादिब्राह्मणेन"सूर्य आत्मा"इति मन्त्रेण च निर्धारितस्यात्मनः (३ । १ । १) इति प्रश्नपूर्वकं पुनर्निर्धारणं पुनरुक्तमनर्थकमिति चेत्न॑ तस्यैव धर्मान्तरविशेषनिर्धारणार्थत्वान्न पुनरुक्ततादोषः ।

कथम्? तस्यैव कर्मसंबन्धिनो जगत्सृष्टिस्थितिसंहारादिधर्मविशेषनिर्धारणार्थत्वात्केवलोपास्त्यर्थत्वाद्वा ।  
अथवा आत्मेत्यादिपरो ग्रन्थसन्दर्भ आत्मनः कर्मिणः कर्मणोऽन्यत्रोपासनाप्राप्तौ कर्मप्रस्तावेऽविहितत्वात्केवलोऽप्यात्मोपास्य इत्येवमर्थः ।  
भेदाभेदोपास्यत्वाद्वैक एवात्मा कर्मविषये भेददृष्टिभाक्, स एवाकर्मकालेऽभेदेनाप्युपास्य इत्येवमपुनरुक्तता ।

"विद्यां चाविद्यां च यस्तद्वेदोभयं सह ।  
अविद्यया मृत्युं तीर्त्वा विद्ययामृतमश्नुते"(ई.उ.११) इति,"कुर्वन्नेवेह कर्माणि जिजीविषेच्छतं समाः"(ई.उ.२) इति च वाजिनाम् ।  
न च वर्षशतात्परमायुर्मर्त्यानाम् ।  
येन कर्मपरित्यागेनात्मानमुपासीत ।  
दर्शितं च"तावन्ति पुरुषायुषोऽह्नां सहस्राणि भवन्ति"इति ।  
वर्षशतं चायुः कर्मणैव व्याप्तम् ।  
दर्शितश्च मन्त्रः"कुर्वन्नेवेह कर्माणि"इत्यादिः ।  
तथा"यावज्जीवमग्निहोत्रञ्जुहोति""यावज्जीवं दर्शपूर्णमासाभ्यां यजेत"इत्याद्याश्च ।  
"तं यज्ञपात्रैर्दहन्ति"इति च ।  
ऋणत्रयश्रुतेश्च ।  
तत्र पारिव्राज्यादि शास्त्रं व्युत्थायाथ भिक्षाचर्यं चरन्ति (बृ.उ.३ । ५ । १, ४ । ४ । २२) इति आत्मज्ञानस्तुतिपरोर्ऽथवादः ।  
अनधिकृतार्थो वा ।

न॑ परमार्थविज्ञाने फलादर्शने क्रियानुपपत्तेः ।  
यदुक्तं कर्मिण आत्मज्ञानं कर्मसंबन्धि च इत्यादि तन्न ।  
परं ह्याप्तकामं सर्वसंसारदोषवर्जितं ब्रह्माहमस्मीत्यात्मत्वेन विज्ञाने, कृतेन कर्तव्येन वा प्रयोजनमात्मनोऽपश्यत फलादर्शने क्रिया नोपपद्यते ।

फलादर्शनेऽपि नियुक्तत्वात्करोतीति चेन्न नियोगाविषयात्मदर्शनात् ।  
इष्टयोगमनिष्टवियोगं चात्मनः प्रयोजनं पश्यंस्तदुपायार्थी यो भवति स नियोगस्य विषयो दृष्टो लोके ।  
न तु तद्विपरीतनियोगाविषयब्रह्मात्मत्वदर्शी ।

ब्रह्मात्मत्वदर्श्यपि संश्चेन्नियुज्येत नियोगाविषयोऽपि सन्न कश्चिन्न नियुक्त इति सर्वं कर्म सर्वेण सर्वदा कर्तव्यं प्रप्नोति ।  
तच्चानिष्टम् ।  
न च स नियोक्तुं शक्यते केनचित्॑ आम्नायस्यापि तत्प्रभवत्वात् ।  
म हि स्वविज्ञानोत्थेन वचसा स्वयं नियुज्यते ।  
नापि बृहवित्स्वाम्यविवेकिना भृत्येन ।

आम्नायस्य नित्यत्वे सति स्वातंन्त्र्यात्सर्वान्प्रति नियोक्तृत्वसामर्थ्यमिति चेन्न उक्तदोषात् ।  
तथापि सर्वेण सर्वदा सर्वमविशिष्टं कर्म कर्तव्यमित्युक्तो दोषोऽप्यपरिहार्य एव ।

तदपि शास्त्रेणैव विधीयत इति चेद्यथाकर्मकर्तव्यता शास्त्रेण कृता तथा तदप्यात्मज्ञानं तस्यैव कर्मिणः शास्त्रेण विधीयत इति चेत्, न॑ विरुद्धार्थबोधकत्वानुपपत्तेः ।  
न ह्येकस्मिन्कृताकृतसंबन्धित्वं तद्विपरीतत्वं च बोधयितुं शक्यम्, शीतोष्णतामिवाग्नेः ।

न चेष्टयोगचिकीर्षा आत्मनोऽनिष्टवियोगाचिकीर्षा च शास्त्रकृता, सर्वप्राणिनां तद्दर्शनात् ।  
शास्त्रकृतं चेत्तदुभयं गोपालादीनां न दृश्येत, अशास्त्रज्ञत्वात्तेषाम् ।  
यद्धि स्वतोऽप्राप्तं तच्छास्त्रेण बोधयितव्यम् ।  
तच्चेत्कृतकर्तव्यताविरोध्यात्मज्ञानं शास्त्रेण कृतम्, कथं तद्विरुद्धां कर्तव्यतां पुनरुत्पादयेच्छीततामिवाग्नौ तम इव च भानौ ।

न बोधयत्येवेति चेन्न,"स म आत्मेति विद्यात्"(कौ.उ.३ । ९) "प्रज्ञानं ब्रह्म"(३ । १ । ३) इति चोपसंहारात् ।  
"तदात्मानमेवावेत्"(बृ.उ.१ । ४ । ९) "तत्त्वमसि"(छा.उ.६ । ८ १६) इत्येवमादिवाक्यानां तत्परत्वात् ।  
उत्पन्नस्य च ब्रह्मात्मविज्ञानस्याबाध्यमानत्वान्नानुत्पन्नं भ्रान्तं वेति शक्यं वक्तुम् ।

त्यागेऽपि प्रयोजनाभावस्य तुल्यत्वमिति चेत्"नाकृतेनेह कश्चन"(गीता ३ । २८) इति स्मृतेः य आहुर्विदित्वा ब्रह्म व्युत्थानमेव कुर्यादिति तेषामप्येष समानो दोषः प्रयोजनाभाव इति चेन्न॑ अक्रियामात्रत्वाद्व्युत्थानस्य ।  
अविद्यानिमित्तो हि प्रयोजनस्य भावो न वस्तुधर्मः सर्वप्राणिनां तद्दर्शनात् ।  
प्रयोजनतृष्णया च प्रेर्यमाणस्य वाङ्मनःकायैः प्रवृत्तिदर्शनात् ।  
"सोऽकामयत जाया मे स्यात्"(बृ.उ.१ । ४ । १७) इत्यादिना पुत्रवित्तादि पाङ्क्तलक्षणं काम्यमेवेति"उभे ह्येते एषणे एव"(बृ.उ.३ । ५ । १ ॑ ४ । ४ । २२) इति वाजसनेयिब्राह्मणेऽवधारणात् ।

अविद्याकामदोषनिमित्ताया वाङ्मनःकायप्रवृत्तेः पाङ्क्तलक्षणाया विदुषोऽविद्यादिदोषाभावादनुपपत्तेः क्रियाभावमात्रं व्युत्थानम्, न तु यागादिवदनुष्ठेयरूपं भावात्मकम् ।  
तच्च विद्यावत्पुरुषधर्म इति न प्रयोजनमन्वेष्टव्यम् ।  
न हि तमसि प्रवृत्तस्योदित आलोके यद्गर्तपङ्ककण्टकाद्यतपनं तत्किंप्रयोजनमिति प्रश्नार्हम् ।

व्युत्थानं तर्ह्यर्थप्राप्तत्वान्न चोदनार्हमिति गार्हस्थ्ये चेत्परं ब्रह्मविज्ञानं जातं तत्रैवास्त्वकुर्वत आसनं न ततोऽन्यत्र गमनमिति चेन्न कामप्रयुक्तत्वाद्गार्हस्थ्यस्य"एतावान्वै कामः"(बृ.उ.१ । ४ । १७) इति"उभे ह्येते एषणे एव"(बृ,उ.३ । ५ । १ ॑ ४ । ४ । २२) इत्यवधारणात् ।  
कामनिमित्तपुत्रवित्तादिसंबन्धनियमाभावमात्रं न हि ततोऽन्यत्र गमनं व्युत्थानमुच्यते ।  
अतो न गार्हस्थ्य एवाकुर्वत आसनमुत्पन्नविद्यस्य ।  
एतेन गुरुशुश्रूषातपसोरप्यप्रतिपत्तिर्विदुषःसिद्धा ।

अत्र केचिद्गृहस्था भिक्षाटनादिभयात्परिभवाच्च त्रस्यमानाः सूक्ष्मदृष्टितां दर्शयन्त उत्तरमाहुः भिक्षोरपि भिक्षाटनदिनियमदर्शनाद्देहधारणमात्रार्थिनो गृहस्थस्यापि साध्यसाधनैषणोभयविनिर्मुक्तस्य देहमात्रधारणर्थमशनाच्छादनमात्रमुपजीवतो गृह एवास्त्वासनमिति ।

न, स्वगृहविशेषपरिग्रहनियमस्य कामप्रयुक्तत्वादित्युक्तोत्तरमेतत् ।  
स्वगृहविशेषपरिग्रहाभावे च शरीरधारणमात्रप्रयुक्ताशनाच्छादनार्थिनः स्वपरिग्रहविशेषाभावेर्ऽथाद्भिक्षुकत्वमेव ।

शरीरधारणार्थायां भिक्षाटनादिप्रवृत्तौ यथा नियमो भिक्षोः शौचादौ च, तथा गृहिणोऽपि विदुषोऽकामिनोऽस्तु नित्यकर्मसु नियमेन प्रवृत्तिर्यावज्जीवादिश्रुतिनियुक्तत्वात्प्रत्यवायपरिहारायेति ।  
एतन्नियोगाविषयत्वेन विदुषः प्रत्युक्तमशक्यनियोज्यत्वाच्चेति ।

यावज्जीवादिनित्यचोदनानर्थक्यमिति चेत्?

न, अविद्वद्विषयत्वेनार्थवत्त्वात् ।  
यत्तु भिक्षोः शरीरधारणमात्रप्रवृत्तस्य प्रवृत्तेर्नियतत्वं तत्प्रवृत्तेर्न प्रयोजकम् ।  
आचमनप्रवृत्तस्य पिपासापगमवन्नान्यप्रयोजनार्थत्वमवगम्यते ।  
न चाग्निहोत्रादीनां तद्वदर्थप्राप्तप्रवृत्तिनियतत्वोपपत्तिः ।

अर्थप्राप्तप्रवृत्तिनियमोऽपि प्रयोजनाभावेऽनुपपन्न एवेति चेत्?

न, तन्नियमस्य पूर्वप्रवृत्तिसिद्धत्वात्तदतिक्रमे यत्नगौरवात् ।  
अर्थप्राप्तस्य व्युत्थानस्य पुनर्वचनाद्विदुषः कर्तव्यत्वोपपत्तिः ।  
अविदुषोपि मुमुक्षुणा पारिव्राज्यं कर्तव्यमेव ।  
तथा च"शान्तो दान्तः"(बृ.उ.४ । ४ । २३) इत्यादिवचनं प्रमाणम् ।  
शमदमादीनां चात्मदर्शनसाधनानामन्याश्रमेष्वनुपपत्तेः ।  
"अत्याश्रमिभ्यः परम पवित्रं प्रोवाच सम्यगृषिसंघजुष्टम्"(६ । २१) इति च श्वेताश्वतरे विज्ञायते ।  
ऽन कर्मणा न प्रजया धनेन त्यागेनैके अमृतत्वमानशुःऽ (कैवल्य.२) इति च कैवल्यश्रुतिः ।  
"ज्ञात्वा नैष्कर्म्यमाचरेत्"इति च स्मृतेः ।  
"ब्रह्माश्रमपदे वसेत्"इति च ब्रह्मचर्यादिविद्यासाधनानां च साकल्येनात्याश्रमिषूपपत्तेर्ग्रार्हस्थ्येऽसंभवात् ।  
न चासंपन्नं साधनं कस्यचिदर्थस्य साधनायालम् ।  
यद्विज्ञानोपयोगीनि च गार्हस्थ्याश्रमकर्माणि तेषां परमफलमुपसंहृतं देवताप्ययलक्षणं संसारविषयमेव ।  
यदि कर्मिण एव परमात्मविज्ञानमभविष्यत्संसारविषयस्यैव फलस्योपसंहारो नोपापात्स्यत् ।

अङ्गफलं तदिति चेन्न तद्विरोध्यात्मवस्तुविषयत्वादात्मविद्यायाः ।  
निराकृतसर्वनामरूपकर्मपरमार्थात्मवस्तुविषयं ज्ञानममृतत्वसाधनम् ।  
गुणफलसंबन्धे हि निराकृतसर्वविशेषात्मवस्तुविषयत्वं ज्ञानस्य न प्राप्नोति ।  
तच्चानिष्टम्,"यत्र त्वस्य सर्वमात्मैवाभूत्"

(बृ.उ.२ । ४ । १४) इत्यधिकृत्य क्रियाकारकफलादिसर्वव्यवहारनिराकारणाद्विदुषः ।  
तद्विपरीतस्याविदुषो"यत्र हि द्वैतमिव"(बृ.उ.२ । ४ । १४) इत्युक्त्वा क्रियाकारकफलरूपस्यैव संसारस्य दर्शितत्वाच्च वाजसनेयिब्राह्मणे ।  
तथेहापि देवताप्ययं संसारविषयं यत्फलमशनायादिमद्वस्त्वात्मकं तत्फलमुपसंहृत्य केवलं सर्वात्मकवस्तुविषयं ज्ञानममृतत्वाय वक्ष्यामीति प्रवर्तते ।

ऋणप्रतिबन्धस्याविदुष एव मनुष्यपितृदेवलोकप्राप्तिं प्रति, न विदुषः ।  
"सोऽयं मनुष्यलोकः पुत्रेणैव"(बृ.उ.१ । ५ । १६) इत्यादिलोकत्रयसाधननियमश्रुतेः ।  
विदुषश्च ऋणप्रतिबन्धाभावो दर्शित आत्मलोकार्थिनः"किं प्रजया करिष्यामः"(बृ.उ.४ । ४ । २२) इत्यादिना ।  
तथा"एतद्व स्म वै तद्विद्वांस आहुरृषः कावषेयाः"इत्यादि ।  
"एतद्ध स्म वै तत्पूर्वे विद्वांसोऽग्निहोत्रं न जुहवाञ्चक्रुः"(कौषी. २ । ५) इति च कौषीतकिनाम् ।  
अविदुषस्तर्हि ऋणानपाकरणे पारिव्राज्यानुपपत्तिरिति चेत्?

न॑ प्राग्गार्हस्थ्यप्रतिपत्तेरृणित्वासंभवात् ।  
अधिकारानारूढोऽप्यृणी च स्यात्सर्वस्य ऋणित्वमित्यनिष्टं प्रसज्येताप्रतिपन्नगार्हस्थ्यस्यापि"गृहाद्वनीभूत्वा प्रव्रजेद्यदि वेतरथा ब्रह्मचर्यादेव प्रव्रजेद्गृहाद्वा वनाद्वा"(जा.उ.४) इत्यात्मदर्शनोपायसाधनत्वेनेष्यत एव पारिव्राज्यम् ।  
यावज्जीवादिश्रुतीनामविद्वदमुमुक्षुविषये कृतार्थता ।  
छान्दोग्ये च केषाञ्चिद्द्वादशरात्रमग्निहोत्रं हुत्वा तत ऊर्ध्व परित्यागः श्रूयते ।

यत्त्वनधिकृतानां पारिव्राज्यमिति, तन्न, तेषां पृथगेव,"उत्सन्नाग्निरनग्निको वा"इत्यादिश्रवणात् ।  
सर्वस्मृतिषु चाविशेषेणाश्रमविकल्पः प्रसिद्धः समुच्चयश्च ।

यत्तु विदुषोर्ऽथप्राप्तं व्युत्थानमित्यशास्त्रार्थत्वे, गृहे वने वा तिष्ठतो न विशेष इति, तदसत्व्युत्थानस्यैवार्थप्राप्तत्वान्नान्यत्रावस्थानं स्यात् ।  
अन्यत्रावस्थानस्य कामकर्मप्रयुक्तत्वं ह्यवोचाम, तदभावमात्रं व्युत्थानमिति च ।

यथाकामित्वं तु विदुषोऽत्यन्तमप्राप्तं अत्यन्तमूढविषयत्वेनावगमात् ।  
तथा शास्त्रचोदितमपि कर्म आत्मविदोऽप्राप्तं गुरुभारतयावगम्यते ।  
किमुतात्यन्ताविवेकनिमित्तं यथाकर्मित्वम् ।  
न हि उन्मादतिमिरदृष्ट्युपलब्धं वस्तु तदपगमेऽपि तथैव स्यात् ।  
उन्मादतिमिरदृष्टिनिमित्तत्वादेव तस्य ।  
तस्मादात्मविदो व्युत्थानव्यतिरेकें न यथाकामित्वं न चान्यत्कर्तव्यमित्येतत्सिद्धम् ।

यत्तु"विद्यां चाविद्यां च यस्यद्वेदोभयं सह"(ई.उ.११) इति न विद्यावतो विद्यया सहाविद्यापि वर्तते इत्ययमर्थः कस्तर्हि एकस्मिन्पुरुषे एते एकदैव न सह संबध्येयातामित्यर्थः ।  
यथा शुक्तिकायां रजतशुक्तिकाज्ञाने एकस्य पुरुषस्य ।  
"दूरमेते विपरीते विषूची अविद्या या च विद्येति ज्ञाता"(क.उ.१ । २ । ४) इति हि काठके ।  
तस्मान्न विद्यायां सत्यामविद्यासंभवोऽस्ति ।

"तपसा ब्रह्म विजिज्ञासस्व"(तै.उ.३ । २) इत्यादिश्रुतेः तप आदि विद्योत्पत्तिसाधनं गुरूपासनादि च कर्म अविद्यात्मकत्वादविद्योच्यते तेन विद्यामुत्पाद्य मृत्युं काममतितरति ।  
ततो निष्कामस्त्यक्तैषणोब्रह्मविद्यया अमृतत्वमश्नुत इत्येऽतमर्थ दर्शयन्नाह "अविद्यया मृत्युं तीर्त्वा विद्ययामृतमश्नुते"(ई.उ.११) इति ।

यत्तु पुरुषायुः सर्वं कर्मणैव व्याप्तं"कुवेन्नेवेह कर्माणि जिजीविषेच्छतं समाः"(ई.उ.२) इति तदविद्वद्विषयत्वेन परिहृतमितरथासंभवात् ।  
यत्तु वक्ष्यमाणमपि पूर्वोक्ततुल्यत्वात्कर्मणाविरुद्धमात्मज्ञानमिति, तत्सविशेषनिर्विशेषात्मतया प्रत्युक्तम्, उत्तरत्र व्याख्याने च दर्शयिष्यामः ।  
अतः केवलनिष्क्रियब्रह्मात्मकत्वविद्यादर्शनार्थमुत्तरो ग्रन्थ आरभ्यते

१,१.१

आत्मा वा इदमेक एवाग्र आसीत् ।  
नान्यत्किञ्चन मिषत् ।  
स ईक्षत लोकान्नु सृजा इति ॥ १,१.१ ॥

\_\_\_\_\_\_\_\_\_\_

भाष्य १,१.१

आत्मा आप्नोतेरत्तेरततेर्वा परः सर्वज्ञः सर्वशक्तिरशनायादिसर्वसंसारधर्मवर्जितो नित्यशुद्धबुद्धमुक्तस्वभावोऽजोऽजरोऽमरोमृतोऽभयोऽद्वयो वै इदं यदुक्तं नामरूपकर्मभेदभिन्नञ्जगदात्मैवैकोऽग्रे जगतः सृष्टेः प्रागासीत् ।  
किं नेदानीं स एवैकः  
न ।  
कथं तर्ह्यासीदित्युच्यते यद्यपीदानीं स एवैकस्तथाप्यस्ति विशेषः ।  
प्रागुत्पत्तेरव्याकृतनामरूपभेदमात्मभूतमात्मैकशब्दप्रत्ययगोचरं जगदिदानीं व्याकृतनामरूपभेदत्वादनेकशब्दप्रत्ययगोचरमात्मैकशब्दप्रत्ययगोचर चेति विशेषः ।  
यथा सलिलात्पृथक्फेननामरूपव्याकरणात्प्राक्सलिलैकशब्दप्रत्ययगोचरमेव फेनम्, यदा सलिलात्पृथङ्नामरूपभेदेन व्याकृतं भवति तदा सलिलं फेनं चेत्यनेकशब्दप्रत्ययभाक्सलिलमेवेति चैकशब्दप्रत्ययभाक्च फेनं भवति तद्वत् ।  
नान्यत्किञ्चन न किञ्चिदपि मिषन्निमिषद्व्यापारवदितरद्वा ।  
यथा सांख्यानामनात्मपक्षपाति स्वतन्त्रं प्रधानं यथा च काणादानामणवो न तद्वदिहान्यदात्मनः किञ्चिदपि वस्तु विद्यते किं तर्हि ! आत्मैवैक आसीदित्यभिप्रायः ।  
स सर्वज्ञस्वाभाव्यादात्मा एक एव सन्नीक्षत ।  
ननु प्रागुत्पत्तेरकार्यकरणत्वात्कथमीक्षितवान् ।  
नायं दोषः सर्वज्ञस्वाभाव्यात्तथा च मन्त्रवर्णः"अपाणिपादो जवनो ग्रहीता"(श्वे.उ.३ । १९) इत्यादिः ।  
केनाभिप्रायेणेत्याह लोकानम्भःप्रभृतीन् प्राणिकर्मफलोपभोगस्थानभूतान्नु सृजै सृजेऽहमिति ॥१॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,१.२

एवमीक्षित्वा आलोच्य

स इमांल्लोकानसृजताम्भो मरीचीर्मरमापः ।  
अदोऽम्भः परेण दिवम् ।  
द्यौः प्रतिष्ठा ।  
अन्तरिक्षं मरीचयः ।  
पृथिवी मरः ।  
या अधस्तात्ता आपः ॥ १,१.२ ॥

\_\_\_\_\_\_\_\_\_\_

भाष्य १,१.२

स आत्मेमांल्लोकानसृजत सृष्टवान् ।  
यथेह बुद्धिमांस्तक्षादिरेवंप्रकारान्प्रासादादीन्सृज इति ईक्षित्वेक्षानन्तर प्रासादादीन्सृजति तद्वत् ।

ननु सोपादानस्तक्षादिः प्रासादादीन्सृजतीति युक्तं निरुपादानस्त्वात्मा कथं लोकान् सृजति ?

नैष दोषः, सलिलफेनस्थानीये आत्मभूते नामरूपे अव्याकृते आत्मैकशब्दवाच्ये व्याकृतफेनस्थानीयस्य ।

जगतः उपादानभूते संभवतः ।  
तस्मादात्मभूतनामरुपोपादानभूतः सन्सर्वज्ञो जगन्निर्मिमीत इत्यविरुद्धम् ।

अथवा, यथा विज्ञानवान्मायावी निरुपादान आत्मानमेव आत्मान्तरत्वेनाकाशेन गच्छन्तमिव निर्मिमीते, तथा सर्वज्ञो देवः सर्वशक्तिर्महामाय आत्मानमेवात्मान्तरत्वेन जगद्रूपेण निर्मिमीत इति युक्ततरम् ।  
एवं च सति कार्यकारणोभयासद्वाद्यादिपक्षाश्च न प्रसज्जन्ते सुनिराकृताश्च भवन्ति ।

कांल्लोकानसृजतेत्याह अम्भो मरीचिर्मरमाप इति ।  
आकाशादिक्रमेण अण्डमुत्पाद्याम्भःप्रभृतीन् लोकानसृजत ।  
तत्राम्भःप्रभृतीन् स्वयमेव व्याचष्टे श्रुतिः ।

अदस्तदम्भः शब्दवाच्यो लोकः परेण दिवं द्युलोकात्परेण परस्तात्॑ सोऽम्भःशब्दवाच्य अम्भो भरणात् ।  
द्यौःप्रतिष्ठाश्रयस्तस्याम्भसो लोकस्य ।  
द्युलोकादधस्तादन्तरिक्षं यत्तन्मरीचयः ।  
एकोऽप्यनेकस्थानभेदत्वाद्बहुवचनभाक् मरीचय इति ॑ मरीचिभिर्वा रश्मिभिःसम्बन्धात् ।  
पृथिवी मरो म्रियन्तेऽस्मिन् भूतानीति ।  
या अधस्तात्पृथिव्यास्ता आप उच्यन्ते ॑ आप्नोतेः, लोकाः ।  
यद्यपि पञ्चभूतात्मकत्वं लोकानां तथाप्यब्बाहुल्यादब्नामभिरेवाम्भो मरीचिर्मरमाप इत्युच्यन्ते ॥२॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,१.३

सर्वप्राणिकर्मफलोपादानाधिष्ठानभूतांश्चतुरो लोकान् सृष्ट्वा

स ईक्षतेमे नु लोकाः ।  
लोकपालान्नु सृजा इति ।  
सोऽद्भ्य एव पुरुषं समुद्धृत्यामूर्च्छयत् ॥ १,१.३ ॥  
\_\_\_\_\_\_\_\_\_\_

भाष्य १,१.३

स ईश्वरः पुनरेवेक्षत ।  
इमे नु अम्भःप्रभृतयो मया सृष्टा लोकाः परिपालयितृवर्जिता विनश्येयुः तस्मादेषां रक्षणार्थं लोकपालांल्लोकानां पालयितृ सृजै सृजेऽहमिति ।

एवमीक्षित्वा सोऽद्भ्य एवं अप्प्रधानेभ्य एव पञ्चभूतेभ्यो येभ्योऽम्भःप्रभृतीन्सृष्टवांस्तेभ्य एवेत्यर्थः ।  
पुरुषं पुरुषाकारं शिरःपाण्यादिमन्तं समुद्धृत्य अद्भ्यः समुपादाय मृत्पिण्डमिव कुलालाः पृथिव्याः, अमूर्छयत्मूर्छितवान् संपिण्डितवान् स्वावयवसंयोजनेनेत्यर्थः ॥३॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,१.४

तमभ्यतपत् ।  
तस्याभितप्तस्य मुखं निरभिद्यत यथाण्डम् ।  
मुखाद्वाक् ।  
वाचोऽग्निः ।  
नासिके निरभिद्येताम् ।  
नासिकाभ्यां प्राणः ।  
प्राणाद्वायुः ।  
अक्षिणी निरभिद्येताम् ।  
अक्षीभ्यां चक्षुः ।  
चक्षुष आदित्यः ।  
कर्णौ निरभिद्येताम् ।  
कर्णाभ्यां श्रोत्रम् ।  
श्रोत्राद्दिशः ।  
त्वङ्निरभिद्यत ।  
त्वचो लोमानि ।  
लोमभ्य ओषधिवनस्पतयः ।  
हृदयं निरभिद्यत ।  
हृदयान्मनः ।  
मनसश्चन्द्रमाः ।  
नाभिर्निरभिद्यत ।  
नाभ्या अपानः ।  
अपानान्मृत्युः ।  
शिश्नं निरभिद्यत ।  
शिश्नाद्रेतः ।  
रेतस आपः ॥ १,१.४ ॥

\_\_\_\_\_\_\_\_\_\_

भाष्य १,१.४

तं पिण्डं पुरुषविधमुद्दिश्याभ्यतपत् ।  
तदभिध्यानं संकल्पं कृतवानित्यर्थः,"यस्य ज्ञानमयं तपः"(मु.उ.१ । १ । ९) इत्यादिश्रुतेः ।  
तस्याभितप्तस्येश्वरसंकल्पेन तपसाभितप्तस्य पिण्डस्य मुखं निरभिद्यत मुखाकारं सुषिरमजायत यथा पक्षिणोऽण्डं निर्भिद्यत एवम् ।  
तस्मान्निर्भिन्नात्मुखाद्वाक्करणमिन्द्रियं निरवर्तत॑ तदधिष्ठाताग्निस्ततो वाचो लोकपालः ।  
तथा नासिके निरभिद्येताम् ।  
नासिकाभ्यां प्राणः॑ प्राणद्वायुः॑ इति सर्वत्राधिष्ठानं करणं देवता च त्रयं क्रमेण निर्भिन्नमिति ।  
अक्षिणी कर्णौ त्वघृदयमन्तःकरणाधिष्ठानम्, मनोऽन्तःकरणम् नाभिः सर्वप्राणबन्धनस्थानम् ।  
अपानसंयुक्तत्वादपान इति पाय्विन्द्रियमुच्यते ।  
तस्मात्तस्याधिष्ठात्री देवता मृत्युः ।  
यथान्यत्र, तथा शिश्नं निरभिद्यत प्रजननेन्द्रियस्थानम् ।  
इन्द्रियं रेतो रेतोविसर्गार्थत्वात्सह रेतसोच्यते ।  
रेतस आप इति ॥४॥

इति प्रथमाध्याये प्रथमः खण्डः समाप्तः ॥१॥

=======================================================================

१,२.१

ता एता देवताः सृष्टा अस्मिन्महत्यर्णवे प्रापतन् ।  
तमशनापिपासाभ्यामन्ववार्जत् ।  
ता एनमब्रुवन्नायतनं नः प्रजानीहि ।  
यस्मिन् प्रतिष्ठिता अन्नमदामेति ॥ १,२.१ ॥

\_\_\_\_\_\_\_\_\_\_

भाष्य १,२.१

ता एता अग्न्यादयो देवता लोकपालत्वेन संकल्प्य सृष्टा ईश्वरेणास्मिन्संसारर्णवे संसारसमुद्रे महत्यविद्याकामकर्मप्रभव दुःखोदके तीव्ररोगजरामृत्युमहाग्राहेऽनादावनन्तेऽपारे निरालम्बे विषयेन्द्रियजनितसुखलवक्षणविश्रामे पञ्चेन्द्रियार्थतृण्मारुतविक्षोभोत्थितानर्थशतमहोर्मौ महारौरवाद्यनेकनिरयगतहाहेत्यादिकूजिताक्रोशनोद्भूतमहारवे सत्यार्जवदानदयाहिंसाशमदमधृत्याद्यात्मगुणपाथेयपूर्णज्ञानोडुपे सत्सङ्गसर्वत्यागमार्गे मोक्षतीरे एतस्मिन्महत्यर्णवे प्रापतन्पतिततवत्यः ।

तस्मादग्न्यादिदेवताप्ययलक्षणापि या गतिर्व्याख्याता ज्ञानकर्मसमुच्चयानुष्ठानफलभूता सापि नालं संसारदुःखोपशमाय, इत्ययं विवक्षितोर्ऽथेऽत्र ।  
यत एवं तस्मादेवं विदित्वा परं ब्रह्म आत्मात्मनः सर्वभूतानां च यो वक्ष्यमाणविशेषणः प्रकृतश्च जगदुत्पत्तिस्थितिसंहारहेतुत्वेन स सर्वसंसारदुःखोपशमनाय वेदितव्यः ।  
तस्मात्"एष पन्था एतत्कमैतद्ब्रह्मैतत्सत्यम्"(ऐ.उ.२ । १ । १)
यदेतत्परब्रह्मात्मज्ञानम्"नान्यः पन्था विद्यतेऽयनाय"(श्वे.उ.३ । ८.६ । १५) इति मन्त्रवर्णात् ।

तं स्थानकरणदेवतोत्पत्तिबीजभूतं पुरुषं प्रथमोत्पादितं पिण्डमात्मानमशनायापिपासाभ्यामन्ववार्जदनुगमितवान्संयोजितवानित्यथेः ।  
तस्य कारणभूतस्याशनायादिदोषवत्त्वात्तत्कार्यभूतानामपि देवतानामशनायादिमत्त्वम् ।  
तास्ततोऽशनायापिपासाभ्यां पीड्यमाना एनं पितामहं स्रष्टारमब्रुवन्नुक्तवत्यः आयतनमधिष्ठानं नोऽस्मभ्यं प्रजानीहि विधत्स्व ।  
यस्मिन्नायतने प्रतिष्ठिताः समर्थाः सत्योऽन्नमदाम भक्षयाम इति ॥१॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,२.२

एवमुक्त ईश्वरः

ताभ्यो गामानयत् ।  
ता अब्रुवन्न वै नोऽयमलमिति ।  
ताभ्योऽश्वमानयत् ।  
ता अब्रुवन्न वै नोऽयमलमिति ॥ १,२.२ ॥

\_\_\_\_\_\_\_\_\_\_

ताभ्यो देवताभ्यो गां गवाकृतिविशिष्टं पिण्डं ताभ्य ऐवाद्भ्यः पूर्ववत्पिण्डं समुद्धृत्य मूर्छयित्वानयद्दर्शितवान् ।  
ताः पुनर्गवाकृतिं दृष्टवान्ब्रुवन् न वै नोऽस्मदर्थमधिष्ठानायान्नमत्तुमयं पिण्डोऽलं न वै ।  
अलं पर्याप्तः अत्तुं न योग्य इत्यर्थः ।  
गवि प्रत्याख्याते ताभ्योऽश्वमानयत्ता अब्रुवन्न वै नोऽयमलमिति पूर्ववत् ॥२॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,२.३

सर्वप्रत्याख्याने

ताभ्यः पुरुषमानयत् ।  
ता अब्रुवन् सुकृतं बतेति ।  
पुरुषो वाव सुकृतम् ।  
ता अब्रवीद्यथायतनं प्रविशतेति ॥ १,२.३ ॥

\_\_\_\_\_\_\_\_\_\_

भाष्य १,२.३

ताभ्यः पुरुषमानयत्स्वयोनिभूतम् ।  
ताः स्वयोनिं पुरुषं दृष्ट्वा अखिन्नाः सत्यः सुकृतं शोभनं कृतमिदमधिष्ठानं बतेत्यब्रुवन् तस्मात्पुरुषो वाव पुरुष एव सुकृतं सर्वपुण्यकर्महेतुत्वात् ।  
स्वयं वा स्वेनेवात्मना स्वमायाभिः कृतत्वात्सुकृतमित्युच्यते ।

ता देवता ईश्वरोऽब्रवीदिष्टमासामिदमधिष्ठानमिति मत्वा सर्वे हि स्वयोनिषु रमन्ते, अतो यथायतनं यस्य यद्वदनादिक्रियायोग्यमायतनं तत्प्रविशतेति ॥३॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,२.४

तथास्त्वित्यनुज्ञां प्रतिलभ्येश्वरस्य नगर्यामिव बलाधिकृतादयः

अग्निर्वाग्भूत्वा मुखं प्राविशत् ।  
वायुः प्राणो भूत्वा नासिके प्राविशत् ।  
आदित्यश्चक्षुर्भूत्वाक्षिणी प्राविशत् ।  
दिशः श्रोत्रं भूत्वा कर्णौ प्राविशन् ।  
ओषधिवनस्पतयो लोमानि भूत्वा त्वचं प्राविशन् ।  
चन्द्रमा मनो भूत्वा हृदयं प्राविशत् ।  
मृत्युरपानो भूत्वा नाभिं प्राविशत् ।  
आपो रेतो भूत्वा शिश्नं प्राविशन् ॥ १,२.४ ॥

\_\_\_\_\_\_\_\_\_\_

भाष्य १,२.४

अग्निर्वागभिमानी वागेव भूत्वा स्वां योनिं मुखं प्राविशत्तथोक्तार्थमन्यत् ।  
वायुर्नासिके आदित्योऽक्षिणी दिशः कर्णौ ओषधिवनस्यतयस्त्वचं चन्द्रमा हृदयं मृत्युर्नाभिमापः शिश्नं प्राविशन् ॥४॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,२.५

एवं लब्धाधिष्ठानासु देवतासु

तमशनापिपासे अब्रूतामवाभ्यामभिप्रजानीहीति ।  
ते अब्रवीदेतास्वेव वां देवतास्वाभजाम्येतासु भागिन्यौ करोमीति ।  
तस्माद्यस्यै कस्यै च देवतायै हविर्गृह्यते भागिन्यावेवास्यामशनापिपासे भवतः ॥ १,२.५ ॥

\_\_\_\_\_\_\_\_\_\_

भाष्य १,२.५

निरधिष्ठाने सत्यौ अशनायापिपासे तमीश्वरमब्रूतामुक्तवत्यौ ।  
आवाभ्यामधिष्ठानमभिप्रजानीहि चिन्तय विधत्स्वेत्यर्थः ।  
स ईश्वर एवमुक्तस्ते अशनायापिपासे अब्रवीत् ।  
न हि युवयोर्भावरूपत्वाच्चेतनावद्वस्त्वनाश्रित्यान्नार्त्तृत्वं संभवति ।  
तस्मादेतास्वेवाग्न्याद्यासु वां युवां देवतास्वध्यात्माधिदेवतास्वाभजामि वृत्तिसंविभागेनानुगृह्णामि ।  
एतासु भागिन्यै यद्देवत्यो यो भागो हविरादिलक्षणः स्यात्तस्यास्तेनैव, भागेन भागिन्यौ भागवत्यौ वां करोमीति ।  
सृष्ट्यादावीश्वर एवं व्यदधाद्यस्मात्तस्मादिदानीमपि यस्यै कस्यै च देवतायै अर्थाय हविर्गृह्यते चरुपुरोडाशादिलक्षणं भागिन्यादेव भागवत्यावेवास्यां देवतायामशनायपिपासे भवतः ॥५॥

इति प्रथमाध्याये द्वितीयः खण्डः समाप्तः ॥२॥

=======================================================================

१,३.१

स ईक्षतेमे नु लोकाश्च लोकपालाश्च ।  
अन्नमेभ्यः सृजा इति ॥ १,३.१ ॥

\_\_\_\_\_\_\_\_\_\_

भाष्य १,३.१

एवं हि लोके ईश्वराणामनुग्रहे निग्रहे च स्वातन्त्र्यं दृष्टं स्वेषु ।  
तद्वन्महेश्वरस्यापि सर्वेश्वरत्वात्सर्वान्प्रति निग्रहानुग्रहेऽपि स्वातन्त्र्यमेव ॥१॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,३.२

सोऽपोऽभ्यतपत् ।  
ताभ्योऽभितप्ताभ्यो मूर्तिरजायत ।  
या वै सा मूर्तिरजायतान्नं वै तत् ॥ १,३.२ ॥

\_\_\_\_\_\_\_\_\_\_

भाष्य १,३.२

स ईशरोऽन्नं सिसृक्षुस्ता एव पूर्वोक्ता अप उद्दिश्याभ्यतपत् ।  
ताभ्योऽभितप्ताभ्य उपादानभूताभ्यो मूर्तिर्घनरूपं धारणसमर्थ चराचरलक्षणमजायतोत्पन्नम् ।  
अन्नं वै तन्मूर्तिरूपं या वै सा मूर्तिरजायत ॥२॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,३.३

तदेनत्सृष्टं पराङत्यजिघांसत् ।  
तद्वाचाजिघृक्षत् ।  
तन्नाशक्नोद्वाचा ग्रहीतुम् ।  
स यद्धैनद्वाचाग्रहैष्यदभिव्याहृत्य हैवान्नमत्रप्स्यत् ॥ १,३.३ ॥

\_\_\_\_\_\_\_\_\_\_

भाष्य १,३.३

तदेनदन्नं लोकलोकपालानामर्थेऽभिमुखे सृष्टं तद्यथा मूषकादिर्मार्जारादिगोचरे, सन्मम मृत्युरन्नाद इति मत्वा परागञ्चतीति पराङ्सदत्तॄनतीत्याजिघांसदतिगन्तुमैच्छत्पलायितुं प्रारभतेत्यर्थः ।

तदन्नाभिप्रायं मत्वा स लोकलोकपालसंघातः कार्यकरणलक्षणः पिण्डः प्रथमजत्वादन्यांश्चान्नादानपश्यंस्तदन्नं वाचा वदनव्यापारेणाजिघृक्षद्ग्रहीतुमैच्छत् ।  
तदन्नं नाशक्नोन्न समर्थोऽभद्वाचा वदनक्रियया ग्रहीतुमुपादातुम् ।  
स प्रथमजः शरीरी यद्यदि हैनद्वाचाग्रहैष्यद्गृहीतवान्स्यादन्नं सर्वोऽपि लोकस्तत्कार्यभूतत्वादभिव्याहृत्य हैवान्नमत्रप्स्यत्तृप्तोऽभविष्यत्, न चैतदस्ति, अतो नाशक्नोद्वाचा ग्रहीतुमित्यवगच्छामः पूर्वजोऽपि ॥३॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,३.४१०

समानमुत्तरम्

तत्प्राणेनाजिघृक्षत् ।  
तन्नाशक्नोत्प्राणेन ग्रहीतुम् ।  
स यद्धैनत्प्राणेनाग्रहैष्यदभिप्राण्य हैवान्नमत्रप्स्यत् ॥ १,३.४ ॥

तच्चक्षुषाजिघृक्षत् ।  
तन्नाशक्नोच्चक्षुषा ग्रहीतुम् ।  
स यद्धैनच्चक्षुषाग्रहैष्यद्दृष्ट्वा हैवान्नमत्रप्स्यत् ॥ १,३.५ ॥

तच्छ्रोत्रेणाजिघृक्षत् ।  
तन्नाशक्नोच्छ्रोत्रेण ग्रहीतुम् ।  
स यद्धैनच्छ्रोत्रेणाग्रहैष्यच्छ्रुत्वा हैवान्नमत्रप्स्यत् ॥ १,३.६ ॥

तत्त्वचाजिघृक्षत् ।  
तन्नाशक्नोत्त्वचा ग्रहीतुम् ।  
स यद्धैनत्त्वचाग्रहैष्यत्स्पृष्ट्वा हैवान्नमत्रप्स्यत् ॥ १,३.७ ॥  
तन्मनसाजिघृक्षत् ।  
तन्नाशक्नोन्मनसा ग्रहीतुम् ।  
स यद्धैनन्मनसाग्रहैष्यद्ध्यात्वा हैवान्नमत्रप्स्यत् ॥ १,३.८ ॥

तच्छिश्नेनाजिघृक्षत् ।  
तन्नाशक्नोच्छिश्नेन ग्रहीतुम् ।  
स यद्धैनच्छिश्नेनाग्रहैष्यद्विसृज्य हैवान्नमत्रप्स्यत् ॥ १,३.९ ॥

तदपानेनाजिघृक्षत् ।  
तदावयत् ।  
सैषोऽन्नस्य ग्रहो यद्वायुः ।  
अन्नायुर्वा एष यद्वायुः ॥ १,३.१० ॥

\_\_\_\_\_\_\_\_\_\_

भाष्य १,३.४१०

तत्प्राणेन तच्चक्षुषा तच्छ्रोत्रेण तत्त्वचा तन्मनसा तच्छिश्नेन तेन तेन करणव्यापारेणान्नं ग्रहीतुमशक्नुवन्पश्चादपानेन वायुना मुखच्छिद्रेण तदन्नमजिघृक्षत् ।  
तदावयात्तदन्नमेवं जग्राह आशितवान् ।  
तेन स एषोऽपानवायुरन्नस्य ग्रहोऽन्नग्राहक इत्येतत् ।  
यद्वायुर्यो वायुरन्नायुः अन्नबन्धनोऽन्नजीवनो वै प्रसिद्धः स एष यो वायुः ॥४१० ॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,३.११

स ईक्षत कथं न्विदं मदृते स्यादिति ।  
स ईक्षत कतरेण प्रपद्या इति ।  
स ईक्षत यदि वाचाभिव्याहृतं यदि प्राणेनाभिप्राणितं यदि चक्षुषा दृष्टं यदि श्रोत्रेण श्रुतं यदि त्वचा स्पृष्टं यदि मनसा ध्यातं यद्यपानेनाभ्यपानितं यदि शिश्नेन विसृष्टमथ कोऽहमिति ॥ १,३.११ ॥

\_\_\_\_\_\_\_\_\_\_

भाष्य १,३.११

स एवं लोकलोकपालसंघातस्थितिमन्ननिमित्तं कृत्वा पुरपौरतत्पालयित स्थितिसमां स्वामीव ईक्षत कथं नु केन प्रकारेणेति वितर्कयन्निदं मदृते मामन्तरेण पुरस्वामिनम्, यदिदं कार्यकरणसंघातकाय वक्ष्यमाणं कथं नु खलु मामन्तरेण स्यात्परार्थं सत् ।  
यदि वाचाभिव्याहृतमित्यादि केवलमेव वाग्व्यवहरणादि तन्निरर्थकं न कथञ्चन भवेद्बलिस्तुत्यादिवत्, पौरवन्द्यादिभिः प्रयुज्यमानं स्वाम्यर्थं सत्तत्स्वामिनमन्तरेणासत्येव स्वामिनि तद्वत् ।

तस्मान्मया परेण स्वामिनाधिष्ठात्रा कृताकृतफलसाक्षिभूतेन भोक्ता भवितव्यं पुरस्येव राज्ञा ।  
यदि नामैतत्संहतकार्यस्य परार्थत्वं परार्थिनं मां चेतनमन्तरेण भवेत्पुरपौरकार्यमिव तत्स्वामिनम्, अथ कोऽहं किंस्वरूपः कस्य वा स्वामी?

यद्यहं कार्यकरणसंघातमनुप्रविश्य वागाद्यभिव्याहृतादिफलं नोपलभेय राजेव पुरमाविश्याधिकृतपुरुषकृताकृतावेक्षणं न कश्चिन्मामयं सन्नेवंरूपश्चेत्यधिगच्छेद्विचारयेत् ।  
विपर्यये तु योऽयं वागाद्यभिव्याहृतादीदमिति वेद, स सन्वेदनरूपश्चेत्यधिगन्तव्योऽहं स्याम्, यदर्थमिदं संहतानां वागादीनामभिव्याहृतादि, यथा स्तम्भकुड्यादीनां प्रासादादिसंहतानां स्वावयवैरसंहतपरार्थत्वं तद्वदिति ।

एवमीक्षित्वातः कतरेण प्रपद्या इति ।  
प्रपदं च मूर्धा चास्य संघातस्य प्रवेशमार्गौ ।  
अनयोः कतरेण मार्गेणेदं कार्यकरणसंघातलक्षणं पुरं प्रपद्यै प्रपद्येयेति ॥११॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,३.१२

एवमीक्षित्वा न तावन्मद्भृत्यस्य प्राणस्य मम सर्वार्थाधिकृतस्य प्रवेशमार्गेण प्रपदाभ्यामधः प्रपद्ये ।  
किं तर्हि पारिशेष्यादस्य मूर्धानं विदार्य प्रपद्येयमिति लोक इवेक्षितकारी

स एतमेव सीमानं विदार्यैतया द्वारा प्रापद्यत ।  
सैषा विदृतिर्नाम द्वाः ।  
तदेतन्नान्दनम् ।  
तस्य त्रय आवसथास्त्रयः स्वप्ना अयमावसथोऽयमावसथोऽयमावसथ इति ॥ १,३.१२ ॥

\_\_\_\_\_\_\_\_\_\_

भाष्य १,३.१२

स इष्टेश्वर एतमेव मूर्धसीमानं केशविभागावसानं विदार्य च्छिद्रीकृत्वैतया द्वारा मार्गेणेमं लोकं कार्यकरणसंघातं प्रापद्यत प्रविवेश ।  
सेयं हि प्रसिद्धा द्वाः मूर्ध्नि तैलादिधारणकाले अन्तस्तद्रसादिसंवेदनात् ।  
सैषा विदृतिर्विदारितत्वाद्विदृतिर्नाम प्रसिद्धा द्वाः ।

इतराणि तु श्रोत्रादिद्वाराणि भृत्यादिस्थानीयसाधारणमार्गत्वान्न समृद्धीनि नानन्दहेतूनि ।  
इदं तु द्वारं परमेश्वरस्यैव केवलस्येति तदेतन्नान्दनं नन्दनमेव ।  
नान्दनमिति दैध्यं छान्दसं नन्दत्यनेन द्वारेण गत्वा परस्मिन्ब्रह्मणीति ।  
तस्यैवं सृष्ट्वा प्रविष्टस्य जीवेनात्मना राज्ञ इव पुरं त्रय आवसथाः ।  
जागरितकास इन्द्रियस्थानं दक्षिणं चक्षुः स्वप्नकालेऽन्तर्मनः, सुषुप्तिकाले हृदयाकाश इत्येतत् ।  
वक्ष्यमाणा वा त्रय आवस्थाः पितृशरीरं मातृगर्भाशयः स्वं च शरीरमिति ।

त्रयः स्वप्ना जाग्रत्स्वप्नसुषुप्त्याख्याः ।  
ननु जागरितं प्रबोधरूपत्वान्न स्वप्नः, नैवम्, स्वप्न एव ।  
कथम्? परमार्थस्वात्मप्रबोधाभावात्स्वप्नवदसद्वस्तुदर्शनाच्च ।  
अयमेवावसथश्चक्षुर्दक्षिणं प्रथमः, मनोऽन्तरं द्वितीयः, हृदयाकाशस्तृतीयः ।

अयमावसथ इत्युक्तानुकीर्तनमेव ।  
तेषु ह्ययमावसथेषु पर्यायेणात्मभावेन वर्तमानोऽविद्यया दीर्घकालं गाढप्रसुप्तः स्वाभाविक्या न प्रबुध्यतेऽनेकशतसहस्रानर्थसंनिपातजदुःखमुद्गराभिघातानुभवैरपि ॥१२॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,३.१३

स जातो भूतान्यभिव्यैख्यत्किमिहान्यं वावदिषदिति ।  
स एतमेव पुरुषं ब्रह्म ततममपश्यदिदमदर्शमिती ३ ॥ १,३.१३ ॥

\_\_\_\_\_\_\_\_\_\_

भाष्य १,३.१३

स जातः शरीरे प्रविष्टो जीवात्मना भूतान्यभिव्यैख्यद्व्याकरोत् ।  
स कदाचित्परमकारुणिकेनाचार्येणात्मज्ञानप्रबोधकृच्छब्दिकायां वेदान्तमहावाक्यभेर्यां तत्कर्णमूले ताड्यमानायामेतमेव सृष्ट्यादिकर्तृत्वेन प्रकृतं पुरुषं पुरि शयानमात्मानं ब्रह्म बृहत्ततमं तकारेणैकेन लुप्तेन तततमं व्याप्ततमं परिपूर्णमाकाशवत्प्रत्यबुध्यतापश्यत् ।  
कथम्? इदं ब्रह्म ममात्मनः ।  
स्वरूपमदर्शं दृष्टवानस्मि, अहो इति,ॠ.१.३.१२ इचारणार्था प्लुतिः पूर्वम् ॥१३॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

१,३.१४

यस्मादिदमित्येव यत्साक्षादपरोक्षाद्ब्रह्म सर्वान्तरमपश्यत्परोक्षेण

तस्मादिदन्द्रो नाम ।  
इदन्द्रो ह वै नाम ।  
तमिदन्द्रं सन्तमिन्द्र इत्याचक्षते परोक्षेण ।  
परोक्षप्रिया इव हि देवाः परोक्षप्रिया इव हि देवाः ॥ १,३.१४ ॥

\_\_\_\_\_\_\_\_\_\_

भाष्य १,३.१४

तस्मादिदं पश्यतीतीदन्द्रो नाम परमात्मा ।  
इदन्द्रो ह वै नाम प्रसिद्धो लोक ईश्वरः ।  
तमेवमिदन्द्रं सन्तमिन्द्र इति परोक्षेण परोक्षाभिधानेनाचक्षते ब्रह्मविदः संव्यवहारार्थम्

पूज्यतमत्वात्प्रत्यक्षनामग्रहणभयात् ।  
तथा हि परोक्षाप्रियाः परोक्षनामग्रहणप्रिया इव एव हि यस्माद्देवाः, किमुत सर्वदेवानामपि देवो महेश्वरः ।  
द्विवचनं प्रकृताध्यायपरिसमाप्त्यर्थम् ॥१४॥

इति प्रथमाध्याये तृतीयः खण्डः समाप्तः ॥३॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

द्वितीय अध्याय

प्रथम खण्ड

अस्मिंश्चतुर्थेऽध्याय एष वाक्यार्थः जगदुत्पत्तिस्थितिप्रलयकृदसंसारी सर्वज्ञः सर्वशक्तिः सर्ववित्सर्वमिदं जगत्स्वतोऽन्यद्वस्त्वन्तरमनुपादायैव आकाशादिक्रमेण सृष्ट्वा स्वात्मप्रबोधनार्थं सर्वाणि च प्राणादिमच्छरीराणि स्वयं प्रविवेश ।  
प्रविश्य च स्वमात्मानं यथामृतमिदं ब्रह्मास्मीति साक्षात्प्रत्यबुध्यत ।  
तस्मात्स एव सर्वशरीरेष्वेक एवात्मा नान्य इति ।  
अन्योऽपि"सम आत्मा ब्रह्मास्मीत्येवं विद्यात्"इति ।  
"आत्मा वा इदमेक एवाग्र आसीत्"(१ । १ । १) इति"ब्रह्म ततमम्"(१ । ३ । १३) इति चोक्तम् ।  
अन्यत्र च ।

सर्वगतस्य सर्वात्मनो बालाग्रमात्रमप्यप्रविष्टं नास्तीति कथं सीमानं विदार्य प्रापद्यत पिपीलिकेव सुषिरम् ।

नन्वत्यल्पमिदं चोद्यं बहु चात्र चोदयितव्यम् ।  
अकरणः सन्नीक्षत ।  
अनुपादाय किञ्चिल्लोकानसृजत ।  
अद्भ्यः पुरुषं समुद्धृत्यामूर्छयत् ।  
तस्माभिध्यानान्मुखादि निर्भिन्नं मुखादिभ्यश्चाग्न्यादयो लोकपालास्तेषां चाशनायापिपासादिसंयोजनं तदायतनप्रार्थनं तदर्थं गवादिप्रदर्शनं तेषां यथायतनप्रवेशनं सृष्टस्यान्नस्य पलायनं वागादिभिस्तज्जिघृक्षाः, एतत्सर्वं सीमाविदारणप्रवेशसममेव ।

अस्तु तर्हि सर्वमेवेदमनुपपन्नम् ।

न, अत्रात्मावबोधमात्रस्य विवक्षितत्वात्सर्वोऽयमर्थवाद इत्यदोषः ।  
मायाविवद्वा महामायावी देवः सर्वज्ञः सर्वशक्तिः सर्वमेतच्चकार ।  
सुखावबोधनप्रतिपत्त्यर्थं लोकवदाख्यायिकादिप्रपञ्च इति युक्ततरः पक्षः ।  
न हि सृष्ट्याख्यायिकादिपरिज्ञानात्किञ्चित्फलमिष्यते ।  
ऐकात्म्यस्वरूपपरिज्ञानात्तु अमृतत्वं फलं सर्वोपनिषत्प्रसिद्धम् ।  
स्मृतिषु च गीताद्यासु"समंसर्वेषु भूतेषु तिष्ठन्तं परमेश्वरम्"(गीता १३ । २७) इत्यादिना ।

ननु त्रय आत्मानः ।  
भोक्ता कर्ता संसारी जीव एकः सर्वलोकशास्त्रप्रसिद्धः ।  
अनेकप्राणिकर्मफलोपभोगयोग्यानेकाधिष्ठानवल्लोकदेहनिर्माणेन लिङ्गेन यथाशास्त्रप्रदर्शितेन पुरप्रासादादिनिर्माणलिङ्गेन तद्विषयकौशलज्ञानवांस्तत्कर्ता तक्षादिरिवेश्वरः सर्वज्ञो जगतः कर्ता द्वितीयश्चेतन आत्मा अवगम्यते ।  
"यतो वाचो निवर्तन्ते"(तै.उ.२ । ४ । १) "नेति नेति"(बृ.उ.३ । ९ । २३) इत्यादिशास्त्रप्रसिद्ध औपनिषदः पुरुषस्तृतीयः एवमेते त्रय आत्मानान्योन्यविलक्षणाः तत्र कथमेक एव आत्मा अद्वितीयः असंसारीति ज्ञातुं शक्यते?

तत्र जीव एव तावत्कथं ज्ञायते?

नन्वेवं ज्ञायते श्रोता मन्ता द्रष्टा आदेष्टा आघोष्टा विज्ञाता प्रज्ञातेति ।

ननु विप्रतिषिद्धं ज्ञायते यः श्रवणादिकर्तृत्वेनामतो मन्ताविज्ञातो विज्ञातेति च ।  
तथा"न मतेर्मन्तारं मन्वीथा न विज्ञातेविज्ञातारं विजानीयाः"(बृ.उ.३ । ४ । २) इत्यादि च ।

सत्यं विप्रतिषिद्धम्, यदि प्रत्यक्षेण ज्ञायेत सुखादिवत् ।  
प्रत्यक्षज्ञानं च निवार्यते"न मतेर्मन्तारं मन्वीथाः"(बृ.उ.३ । ३ । २) इत्यादिना ।  
ज्ञायते तु श्रवणादिलिङ्गेन, तत्र कुतो विप्रतिषेधः ।

ननु श्रवणादिलिङ्गेनापि कथं ज्ञायते? यावता यदा शृणोत्यात्मा श्रोतव्यं शब्दं तदा तस्य श्रवणक्रिययैव वर्तमानत्वान्मननविज्ञानक्रिये न संभवतः आत्मनि परत्र वा ।  
तथान्यत्रापि मननादिक्रियासु ।  
श्रवणादिक्रियाश्च स्वविषयेष्वेव ।  
न हि मन्तव्यादन्यत्र मन्तुर्मननक्रिया संभवति ।

ननु मनसा सर्वमेव मन्तव्यम् ।

सत्यमेवं तथापि सर्वमपि मन्तव्यं मन्तारमन्तरेण न मन्तुं शक्यम् ।

यद्येवं किं स्यात्?

इदमत्र स्यात्, सर्वस्य योऽयं मन्ता स मन्तैवेति न स मन्तव्यः स्यात् ।  
न च द्वितीयो मन्तुर्मन्तास्ति ।  
यदा स आत्मनैव मन्तव्यस्तदा येन च मन्तव्यः आत्मा आत्मना यश्च मन्तव्य आत्मा तौ द्वौ प्रसज्येयाताम् ।  
एक एवात्मा द्विधा मन्तृमन्तव्यत्वेन द्विशकलीभवेद्वंशादिवतुभयथाप्यनुपपत्तिरेव ।  
यथा प्रदीपयोः प्रकाश्यप्रकाशकत्वानुपपत्तिः समत्वात्तद्वत् ।

न च मन्तुर्मन्तव्ये मननव्यापारशून्यः कालोऽस्त्यात्ममननाय ।  
यदापि लिङ्गेनात्मानं मनुते मन्ताः, तदापि पूर्ववदेव लिङ्गेन मन्तव्य आत्मा यश्च तस्य मन्ता तौ द्वौ प्रसज्येयाताम् ।  
एक एव वा द्विधेति पूर्वोक्तदोषः ।

न प्रत्यक्षेण नाप्यनुमानेन ज्ञायते चेत्कथमुच्यते"स म आत्मेति विद्यात्"(कौषी.३ । ९) इति? कथं वा श्रोता मन्तेत्यादि?

ननु श्रोतृत्वादिधर्मवानात्मा अश्रोतृत्वादि च प्रसिद्धमात्मनः ।  
किमत्र विषमं पश्यसि?

यद्यपि तव न विषमं तथापि मम तु विषमं प्रतिभाति ।  
कथम्? यदासौ श्रोता तदा न मन्ता यदा मन्ता तदा न श्रोता ।  
तत्रैवं सति पक्षे श्रोता मन्ता पक्षे न श्रोता नापि मन्ता ।  
तथान्यत्रापि च ।

यदैवं तदा श्रोतृत्वादिधर्मवानात्मा अश्रोतृत्वादिधर्मवान्वेति संशयस्थाने कथं तव न वैषम्यम् ।  
यदा देवदत्तो गच्छति तदा न स्थाता गन्तैव ।  
यदा तिष्ठति तदा न गन्ता स्थातैव ।  
तदा अस्य पक्ष एव गन्तृत्वं स्थातृत्वं च ।  
न नित्यं गन्तृत्वं स्थातृत्वं वा ।  
तद्वत् ।

तथैवात्र काणादादयः पश्यन्ति ।  
पक्षप्राप्तेनैव श्रोतृत्वादिना आत्मोच्यते श्रोता मन्तेत्यादिवचनात् ।  
संयोगजत्वमयौगपद्यं च ज्ञानस्य ह्याचक्षते ।  
दर्शयन्ति चान्यत्रमना ।  
अभूवं नादर्शमित्यादि युगपज्ज्ञानानुपत्तिर्मनसो लिङ्गमिति च न्याय्यम् ।  
भवत्वेवं किं तव नष्टं यद्येवं स्यात्?  
अस्त्वेवं तवेष्टं चेत् ।  
श्रुत्यर्थस्तु न संभवति ।  
किं न श्रोता मन्तेत्यादिश्रुत्यथः  
न, न श्रोता न मन्तेत्यादिवचनात् ।  
ननु पाक्षिकत्वेन प्रत्युक्तं त्वया ।  
न, नित्यमेव श्रोतृत्वाद्यभ्युपगमात् ।  
"न हि श्रोतुः श्रुतेर्विपरिलोपो विद्यते"(बृ.उ.४ । ३ । २७) इत्यादिश्रुतेः ।  
एवं तर्हि नित्यमेव श्रोतृत्वाद्यभ्युपगमे प्रत्यक्षविरुद्धा युगपज्ज्ञानोत्पत्तिरज्ञानाभावावश्चात्मनः कल्पितः स्यात् ।  
तच्चानिष्टमिति ।

नोभयदोषोपपत्तिः ।  
आत्मनः श्रुत्यादिश्रोतृत्वादिधर्मवत्त्वश्रुतेः ।  
अनित्यानां मूर्तानां च चक्षुरादीनां दृष्ट्याद्यनित्यमेव संयोगवियोगधर्मिणाम्, यथाग्नेर्ज्वलनं तृणादिसंयोगजत्वात्तद्वत् ।  
न तु नित्यस्यामूर्तस्यासंयोगवियोगधर्मिणः संयोगजदृष्ट्याद्यनित्यधर्मवत्त्वं संभवति ।  
तथा च श्रुतिः"न हि द्रष्टुर्दृष्टेर्विपरिलोपो विद्यते"(बृ.उ.४ । ३ । २३) इत्याद्या ।  
एवं तर्हि द्वे दृष्टी चक्षुषोऽनित्यादृष्टिर्नित्या चात्मनः ।  
तथा च द्वे श्रुती श्रोत्रस्यानित्या नित्या चात्मस्वरूपस्य ।  
तथा द्वे मती विज्ञाती बाह्याबाह्ये एवं ह्येव ।  
तथा चेयं श्रुतिरुपपन्ना भवति"दृष्टेर्द्रष्टा श्रुतेः श्रोता"इत्याद्या ।

लोकोऽपि प्रसिद्धं चक्षुषस्तिमिरागमापाययोर्नष्टा दृष्टिर्जाता दृष्टिरिति चक्षुर्दृष्टेरनित्यत्वं तथा च श्रुतिमत्यादीनामात्मदृष्ट्यादीनां च नित्यत्वं प्रसिद्धमेव लोके ।  
वदति हि उद्धृतचक्षुः स्वप्नेऽद्यमया भ्राता दृष्ट इति ।  
तथावगतबाधिर्यः स्वप्नेश्रुतो मन्त्रोऽद्येत्यादि ।  
यदि चक्षुःसंयोगजैवात्मनो नित्या दृष्टिस्तन्नाशो नश्येत् ।  
तदोद्धृतचक्षुः स्वप्ने नीलपीतादि न पश्येत् ।  
"न हि द्रष्टुर्दृष्टेः"(बृ.उ.४ । ३ । २३) इत्याद्या च श्रुतिरनुपपन्ना स्यात् ।  
"तच्चक्षुः पुरुषो येन स्वप्ने पश्यति"इत्याद्या च श्रुतिः ।

नित्या आत्मनो दृष्टिर्बाह्यानित्यदृष्टेर्ग्राहिका ।  
बाह्यदृष्टेश्चोपजनापायाद्यानित्यधर्मवत्त्वात्तद्ग्राहिकाया
आत्मदृष्टेस्तद्वदवभासत्वमनित्यत्वादि भ्रान्तिनिमित्तं लोकस्येति युक्तम् ।  
यथा भ्रमणादिधर्मवदलातादिवस्तुविषयदृष्टिरपि भ्रमतीव तद्वत् ।  
तथा च श्रुतिः"ध्यायतीव लेलायतीव"(बृ.उ.४ । ३ । ७) इति ।  
तस्मादात्मदृष्टेर्नित्यत्वान्न यौगपद्यमयौगपद्यं वास्ति ।

बाह्यानित्यदृष्ट्युपाधिवशात्तु लोकस्य तार्किकाणां चागमसंप्रदायवर्जितत्वादनित्या आत्मनो दृष्टिरिति भ्रान्तिरुपपन्नैव ।  
जीवेश्वरपरमात्मभेदकल्पना चैतन्निमित्तैव ।  
तथा च अस्ति नास्तीत्याद्याश्च यावन्तो वाङ्मनसयोर्भेदा यत्रैकं भवन्ति, तद्विषयाया नित्याया दृष्टेर्निर्विशेषायाः अस्ति नास्ति, एकं नाना, गुणवदगुणम्, जानाति न जानाति, क्रियावदक्रियं फलवदफलम्, सबीजं निर्बीजम्, सुखं दुःखम्, मध्यममध्यम्, शून्यमशून्यम्, परोऽहमन्य इति वा सरववाक्प्रत्ययागोचरे स्वरूपे यो विकल्पयितुमिच्छति, स नूनं खमति चर्मवद्वेष्टयितुमिच्छति, सोपानमिव च पद्भ्यामारोढुं जले खे च मीनानां वयसां च पदं दिदृक्षते ।  
"नेति नेति"(बृ.उ.३ । ९ । २३) "यतो वाचो निवर्तन्ते"(तै.उ.२ । ४ । १) इत्यादिश्रुतिभ्यः ।  
"को अद्धा वेद"(ऋ.सं.१ । ३ । ६) इत्यादिमन्त्रवर्णात् ।  
कथं तर्हि तस्य स म आत्मेति वेदनम् ।  
ब्रूहि केन प्रकारेण तमहं स म आत्मेति विद्याम् ।

अत्राख्यायिकामाचक्षते कश्चित्किल मनुष्यो मुग्धः कैश्चिदुक्तः कस्मिंश्चिदपराधे सति धिक्त्वां नासि मनुष्य इति ।  
स मुग्धतया आत्मनो मनुष्यत्वं प्रत्याययितुं कञ्चिदुपेत्याह ब्रवीतु भवान्कोऽहमस्मीति ।  
स तस्य मुग्धतां ज्ञात्वाह ।  
क्रमेण बोधयिष्यामीति ।  
स्थावराद्यात्मभावमपोह्य न त्वममनुष्य इत्युक्त्वोपरराम ।  
स तं मुग्धः प्रत्याह भवान्मां बोधयितुं प्रवृत्तस्तूष्णीं बभूव ।  
किं न बोधयतीति? तादृगेव तद्भवितो वचनम् ।  
नास्यमनुष्य इत्युक्तेऽपि मनुष्यत्वमात्मनो न प्रतिपद्यते यः स कथं मनुष्योऽसीत्युक्तोऽपि मनुष्यत्वमात्मनः प्रतिपद्येत तस्माद्यथाशास्त्रोपदेश एवात्मावबोधविधिर्नान्यः ।  
न ह्यग्नेर्दाह्यं तृणाद्यन्येन केनचिद्द्ग्धुं शक्यम् ।  
अत एव शास्त्रमात्मस्वरूपं बोधयितुं प्रवृत्तं सदमनुष्यत्वप्रतिषेधेनेव"नेति नेति"

(बृ.उ.३ । ९ । २३) इत्युक्त्वोपरराम ।  
तथा"अनन्त रमबाह्यम्"(बृ.उ.२ । ५ । १९, ३ । ८ । ८) "अयमात्मा ब्रह्म सर्वानुभूः"(बृ.उ.२ । ५ १९) इत्यनुशासनम् ।  
"तत्त्वमसि"(छा.उ.३ । ८ । १६) "यत्र त्वस्य सर्वमात्मैवाभूत्तत्केन कं पश्येत्"(बृ.उ.२ । ४ । १४, ४ । ५ । १५) इत्येवमाद्यपि च ।

यावदयमेवं यथोक्तमिममात्मानं न वेत्ति तावदयं बाह्यानित्यदृष्टिलक्षणमुपाधिमात्मत्वेनोपेत्य अविद्यया उपाधिधर्मानात्मनो मन्यमानो ब्रह्मादिस्तम्बपर्यन्तेषु देवतिर्यङ्नरस्थानेषु पुनः पुनरावर्तमानोऽविद्याकामकर्मवशात्संसरति ।  
स एवं पुनरेवमेव नदीस्रोतोवज्जन्ममरणप्रबन्धाविच्छेदेन वर्तमानः काभिरवस्थाभिर्वर्तत इत्येतमर्थं दर्शयन्त्याह श्रुतिर्वैराग्यहेतोः

=======================================================================

२.१

पुरुषे ह वा अयमादितो गर्भो भवति यदेतद्रेतः ।  
तदेतत्सर्वेभ्योऽङ्गेभ्यस्तेजः सम्भूतमात्मन्येवात्मानं बिभर्ति ।  
तद्यदा स्त्रियां सिञ्चत्यथैनज्जनयति ।  
तदस्य प्रथमं जन्म ॥ २.१ ॥

\_\_\_\_\_\_\_\_\_\_

भाष्य २.१

अयमेवाविद्याकामकर्माभिमानवान् यज्ञादिकर्म कृत्वास्माल्लोकाद्धूमादिक्रमेण अन्नभूतः पुरुषाग्नौ हुतः ।  
तस्मिन्पुरुषे ह वा अयं संसारी रसादिक्रमेण आदितः प्रथमतो रेतोरूपेण गर्भो भवतीत्येतदाह यदेतत्पुरुषे रेतस्तेन रूपेणेति ।  
तच्चैतद्रेतोऽन्नमयस्य पिण्डस्य सर्वेभ्योऽङ्गेभ्योऽवयवेभ्यो रसादिलक्षणेभ्यस्तेजः साररूपं शरीरस्य संभूतं परिनिष्पन्नं तत्पुरुषस्यात्मभूतत्वादात्मा ।  
तमात्मानं रेतोरूपेण गर्भीभूतमात्मन्येव स्वशरीर एवात्मानं बिभर्ति धारयति ।

तद्रेतो यदा यस्मिन्काले भार्यर्तुमती तस्यां योषाग्नौ स्त्रिया सिञ्चत्युगच्छन्, अथ तदैनदेतद्रेत आत्मनो गर्भभूतं जनयति पिता ।  
तदस्य पुरुषस्य स्थानान्निर्गमनं रेतःसेककाले रेतोरूरेणास्य संसारिणः प्रथमं जन्म प्रथमावस्थाभिव्यक्तिः ।  
तदेतदुक्तं पुरस्तात्"असावात्मामुमात्मानम्"इत्यादिना ॥१॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

२.२

तत्स्त्रिया आत्मभूयं गच्छति यथा स्वमङ्गं तथा ।  
तस्मादेनां न हिनस्ति ।  
सास्यैतमात्मानमत्र गतं भावयति ॥ २.२ ॥

\_\_\_\_\_\_\_\_\_\_

भाष्य २.२

तद्रेतो यस्यां स्त्रियां सिक्तं सत्तस्या आत्मभूयमात्माव्यतिरेकतां यथा पितुरेवं गच्छति प्राप्नोति यथा स्वमङ्गं स्तनादि तथा तद्वदेव ।  
तस्माद्धेतोरेनां मातरं स गर्भो न हिनस्ति पिटकादिवत् ।  
यस्मात्स्तनादि स्वाङ्गवदात्मभूतं गतं तस्मान्न हिनस्ति न बाधत इत्यर्थः ।

सा अन्तर्वत्न्येतमस्य भर्तुरात्मानमत्रात्मन उदरे गतं प्रविष्टं बुद्ध्वा भावयति वर्धयति परिपालयति गर्भविरुद्धाशनादिपरिहारमनुकूलाशनाद्युपयोगं च कुर्वती ॥२॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

२.३

सा भावयित्री भावयितव्या भवति ।  
तं स्त्री गर्भं बिभर्ति ।  
सोऽग्र एव कुमारं जन्मनोऽग्रेऽधि भावयति ।  
स यत्कुमारं जन्मनोऽग्रेऽधि भावयत्यात्मानमेव तद्भावयत्येषां लोकानां सन्तत्यै ।  
एवं सन्तता हीमे लोकाः ।  
तदस्य द्वितीयं जन्म ॥ २.३ ॥

\_\_\_\_\_\_\_\_\_\_

भाष्य २.३

सा भावयित्री वर्धयित्री भर्तुरात्मनो गर्भभूतस्य भावयितव्या वर्धयितव्या रक्षयितव्या च भर्ता भवति ।  
न ह्युपकारप्रत्युपकारमन्तरेण लोके कस्यचित्केनचित्सम्बन्ध उपपद्यते ।  
तं गर्भं स्त्री यथोक्तेन गर्भधारणविधानेन बिभर्ति धारयत्यग्रे प्राग्जन्मनः ।  
स पिता अग्र एव पूर्वमेव जातमात्रं जन्मनोऽध्यूर्ध्वं जन्मनो जातं कुमारं जातकर्मादिना पिता भावयति ।  
स पिता यद्यस्मात्कुमारं जन्मनोऽध्यूर्ध्वमग्रे जातमात्रमेव जातकर्मादिना यद्भावयति ।  
तदात्मानमेव भावयति ।  
पितुरात्मैव हि पुत्ररूपेण जायते ।  
तथा ह्युक्तम्"पतिर्जायां प्रविशति"(हरि.३ । ७३ । ३१) इत्यादि ।

तत्किमर्थमात्मानं पुत्ररूपेण जनयित्वा भावयतीत्युच्यते एषां लोकानां सन्तत्या अविच्छेदायेत्यर्थः ।  
विच्छिद्येरन्हीमे लोकाः पुत्रोत्पादनादि यदि न कुर्युः केचन ।  
एवं पुत्रोत्पादनादिकर्माविच्छेदेनैव सन्तताः प्रबन्धरूपेण वर्तन्ते हि यस्मादिमे लोकास्तस्मात्तदविच्छेदाय तत्कर्तव्यं न मोक्षायेत्यर्थः ।  
तदस्य संसारिणः कुमाररूपेण मातुरुदराद्यन्निर्गमनं तद्रेतोरूपापेक्षया द्वितीयं जन्म द्वितीयावस्थाभिव्यक्तिः ॥३॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

२.४

सोऽस्यायमात्मा पुण्येभ्यः कर्मेभ्यः प्रतिधीयते ।  
अथास्यायमितर आत्मा कृतकृत्यो वयोगतः प्रैति ।  
स इतः प्रयन्नेव पुनर्जायते ।  
तदस्य तृतीयं जन्म ॥ २.४ ॥

\_\_\_\_\_\_\_\_\_\_

भाष्य २.४

अस्य पितुः सोऽयं पुत्रात्मा पुण्येभ्यः शास्त्रोक्तेभ्यः कर्मभ्यः कर्मनिष्पादनार्थं प्रतिधीयते पितुः स्थाने पित्रा यत्कर्तव्यं तत्करणाय प्रतिनिधीयत इत्यर्थः ।  
तथा च संप्रत्तिविद्यायां वाजसनेयके पित्रानुशिष्टः "अहं ब्रह्माहं यज्ञः"(बृ.उ.१ । ५ । १७) इत्यादि प्रतिपद्यत इति ।  
अथानन्तरं पुत्रे निवेश्यात्मनो भारमस्य पुत्रस्येतरोऽयं यः पित्रात्मा कृतकृत्यः कर्तव्यादृणत्रयाद्विमुक्तः कृतकर्तव्य इत्यर्थः, वयोगतो गतवया जीर्णः सन्प्रैति म्रियते ।  
स इतोऽस्मात्प्रयन्नेव शरीरं परित्यजन्नेव तृणजलूकावद्देहान्तरमुपाददानः कर्मचितं पुनर्जायते ।  
तदस्य मृत्वा प्रतिपत्तव्यं यत्तत्तृतीयं जन्म ।

ननु संसरतः पितुः सकाशाद्रेतोरूपेण प्रथमं जन्म ।  
तस्येव कुमाररूपेण मातुर्द्वितीयं जन्मोक्तम् ।  
तस्यैव तृतीये जन्मनि वक्तव्ये प्रेतस्य पितुर्यज्जन्म तत्तृतीयमिति कथमुच्यते?

नैष दोषः पितापुत्रयोरैकात्म्यस्य विवक्षितत्वात् ।  
सोऽपि पुत्रः स्वपुत्रे भारं निधायेतः प्रयन्नेव पुनर्जायते यथा पिता ।  
तदन्यत्रोक्तमितरत्राप्युक्तमेव भवतीति मन्यते श्रुतिः पितापुत्रयोरेकात्मत्वात् ॥४॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

२.५

एवं संसरन्नवस्थाभिव्यक्तित्रयेण जन्ममरणप्रबन्धारूढः सर्वो लोकः संसारमसुद्रे निपतितः कतञ्चिद्यदा श्रुत्युक्तमात्मानं विजानाति यस्यां कस्याञ्चिदवस्थायां तदैव मुक्तसर्वसंसारबन्धनः कृतकृत्यो भवतीति

तदुक्तमृषिणा गर्भे नु सन्नन्वेषामवेदमहं देवानां जनिमानि विश्वा ।  
शतं मा पुर आयसीररक्षन्नध श्येनो जवसा निरदीयम् ।  
इति ।  
गर्भ एवैतच्छयानो वामदेव एवमुवाच ॥ २.५ ॥

\_\_\_\_\_\_\_\_\_\_

भाष्य २.५

एतद्वस्तु तदृषिणा मन्त्रेणाप्युक्तमित्याह

गर्भे नु मातुर्गर्भाशय एव सन् ।  
न्विति वितर्के ।  
अनेकजन्मान्तरभावनापरिपाकवशादेषां देवानां वागग्न्यादीनां जनिमानि जन्मानि विश्वा विश्वानि सर्वाण्यन्ववेदमहमहो अनुबुद्धवानस्मीत्यर्थः शतमनेका बह्व्यो मा मां पुर आयसीः आयस्यो लोहमय्य इवाभेद्यानि शरीराणीत्यभिप्रायः, अरक्षन्नरक्षितवत्यः संसारपाशनिर्गमनादधः ।

अथ श्येन इव जालं भित्त्वा जवसा आत्मज्ञानकृतसामर्थ्येन निरदीयं निर्गतोऽस्मि ।  
अहो गर्भ एव शयानो वामदेव ऋषिरेवमुवाचैतत् ॥५॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

२.६

स एवं विद्वानस्माच्छरीरभेदादूर्ध्वमुत्क्रम्यामुष्मिन् स्वर्गे लोके सर्वान् कामानाप्त्वामृतः समभवत्समभवत् ॥ २.६ ॥

\_\_\_\_\_\_\_\_\_\_

भाष्य २.६

स वामदेव ऋषिर्यथोक्तमात्मानमेवं विद्वानस्माच्छरीरभेदाच्छरीरस्याविद्यापरिकल्पितस्य आयसवदनिर्वेद्यस्य जननमनणाद्यनेकानर्थशताविष्टशरीरप्रबन्धनस्य परमात्मज्ञानामृतोपयोगजनितवीर्यकृत्भेदाच्छरीरोत्पत्तिबीजाविद्यादिनिमित्तोपमर्दहेतोः शरीरविनाशादित्यर्थः ।  
ऊर्ध्वः परमात्मभूतः सन्नधोभावात्संसारादुत्क्रम्य ज्ञानावद्योतितामलसर्वात्मभावमापन्नः सन्नमुष्मिन्यथोक्तेऽजरेऽमरेऽमृतेऽभये सर्वज्ञेऽपूर्वेऽनपरेऽनन्तरेऽबाह्ये प्रज्ञानामृतैकरसे प्रदीपवन्निर्वाणमत्यगमत्स्वर्गे लोके स्वस्मिन्नात्मनि स्वे स्वरूपेऽमृतः समभवत् ।  
आत्मज्ञानेन पूर्वमाप्तकामतया जीवन्नेव सर्वान्कामानाप्त्वेत्यर्थः ।  
द्विर्वचनं सफलस्य सोदाहणस्यात्मज्ञानस्य परिसमाप्तिप्रदर्शनार्थम् ॥६॥

इति प्रथमाध्याये प्रथमः खण्डः समाप्तः  
द्वितीयः अध्यायः समाप्तः

=======================================================================

३.१

बह्मविद्यासाधनकृतसर्वात्मभावफलावाप्तिं वामदेवाद्याचार्यपरम्परया श्रुत्यावद्योत्यमानां ब्रह्मवित्परिषद्यत्यन्तप्रसिद्धामुपलभमाना मुमुक्षवो ब्राह्मण अधुनातना ब्रह्मजिज्ञासवोऽनित्यात्साध्यसाधनलक्षणात्संसारादाजीवभावाद्व्याविवृत्सवो विचारयन्तोऽन्योन्यं पृच्छन्ति कोऽयमात्मेति? कथम्

कोऽयम् ।  
आत्मेति वयमुपास्महे ।  
कतरः स आत्मा ।  
येन वा पश्यति येन वा शृणोति येन वा गन्धाञ्जिघ्रति येन वा वाचं व्याकरोति येन वा स्वादु चास्वादु च विजानाति ॥ ३.१ ॥

\_\_\_\_\_\_\_\_\_\_

भाष्य ३.१

यमात्मानमयमात्मेति साक्षाद्वयमुपास्महे कः स आत्मेति यं चात्मानमयमात्मेति साक्षादुपासीनो वामदेवोऽमृतः समभवत्तमेव वयनमप्युपास्महे को नु खलु स आत्मेति ।

एवं जिज्ञासापूर्वमन्योन्यं पृच्छतामतिक्रान्तविशेषविषयश्रुतिसंस्कारजनिता स्मृतिरजायत ।  
ऽतं प्रपदाभ्यां प्रापद्यत ब्रह्मेमं पुरुषम्ऽऽस एतमेव सीमानं विदार्यैतया द्वारा प्रापद्यतऽ एतमेव पुरुषम् ।  
अत्र द्वे ब्रह्मणी इतरेतरप्रातिकूल्येन प्रतिपन्ने इति ।  
ते चास्यपिण्डस्यात्मभूते ।  
तयोरन्यतर आत्मोपास्यो भवितुमर्हति ।  
योऽत्रोपास्यः कः आत्मेति विशेषनिर्धारणार्थं पुनरन्योन्यं पप्रच्छुर्विचारयन्तः ।

पुनस्तेषां विचारयतां विशेषविचारणास्पदविषया मतिरभूत् ।  
कथम्? द्वेवस्तुनि अस्मिन् पिण्ड उपलभ्येते ।  
अनेकभेदभिन्नेन करणेन येनोपलभते ।  
यश्चैक उपलभ्येते ।  
करणान्तरोपलब्धविषयस्मृतिप्रतिसन्धानात् ।  
तत्र न तावद्येनोपलभते स आत्मा भवितुमर्हति ।

केन पुनरुपलभत इत्युच्यते येन वा चक्षुर्भूतेन रूपं पश्यति ।  
येन वा श्रुणोति श्रोत्रभूतेन शब्दम्, येन वा घ्राणभूतेन गन्धानाजिघ्रति, येन वा वाक्करणभूतेन वाचं नामात्मिकां व्याकरोति गौरश्व इत्येवमाद्यां साध्वसाध्विति च, येन वा जिह्वाभूतेन स्वादु चास्वादु च विजानातीति ॥१॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

३.२

किं पुनस्तदेवैकमनेकधा भिन्नं करणमित्युच्यते

यदेतद्धृदयं मनश्चैतत् ।  
सञ्ज्ञानमाज्ञानं विज्ञानं प्रज्ञानं मेधा दृष्टिर्धृतिर्मतिर्मनीषा जूतिः स्मृतिः सङ्कल्पः क्रतुरसुः कामो वश इति सर्वाण्येवैतानि प्रज्ञानस्य नामधेयानि भवन्ति ॥ ३.२ ॥

\_\_\_\_\_\_\_\_\_\_

भाष्य ३.२

यदुक्तं पुरस्तात्प्रजानां रेतो हृदयं हृदयस्य रेतो मनो मनसा सृष्टा आपश्च वरुणश्च हृदयान्मनो मनसश्चन्द्रमाः ।  
तदेवैतद्धृदयं मनश्च एकमेव तदनेकधा ।  
एतेनान्तःकरणेनैकेन चक्षुर्भूतेन रूपं पश्यति श्रोत्रभूतेन शृणोति घ्राणभूतेन जिघ्रति वाग्भूतेन वदति जिह्वाभूतेन रसयति स्वेनैव विकल्पनारूपेण मनसा विकल्पयति हृदयरूपेणाध्यवस्यति ।

तस्मात्सर्वकरणविषयव्यापारकमेकमिदं करणं सर्वोपलब्ध्यर्थमुपलब्धुः ।

तथा च कौषीतकीनां"प्रज्ञया वाचं समारुह्य वाचा सर्वाणि नामान्याप्नोति ।  
प्रज्ञा चक्षुः समारुह्य चक्षुषा सर्वाणि रूपाण्याप्नोति"(३ । ३) इत्यादि ।  
वाजसनेयके च "मनसा ह्येव पश्यति मनसा शृणोति हृदयेन हि रूपाणि जानाति"(बृ.उ.१ । ५ । ३) इत्यादि ।  
तस्माधृदयमनोवाच्यस्य सर्वोपलब्धिकरत्वं प्रसिद्धम् ।  
तदात्मकश्च प्राणो"यो वै प्राणः सा प्रज्ञा यो वै प्रज्ञा स प्राणः"(कौषी.३ । ३) इति हि ब्राह्मणम् ।

करणसंहतिरूपश्च प्राण इत्यवोचाम प्राणसंवादादौ ।  
तस्माद्यत्पद्भ्यां प्रापद्यत तद्ब्रह्म तदुपलब्धुरुपलब्धिकरणत्वेन गुणभूतत्वान्नैव तद्वस्तु ब्रह्मोपास्यात्मा भवितुमर्हति ।  
पारिशेष्याद्यस्योपलब्धुरुपलब्ध्यर्थं एतस्य हृदयस्य मनोरूपस्य करणस्य वृत्तयो वक्ष्यमाणाः ।  
स उपलब्धोपास्य आत्मानोऽस्माकं भवितुमर्हतीति निश्चयं कृतवन्तः ।

तदन्तःकरणोपाधिस्थस्योपलब्धुः प्रज्ञारूपस्य ब्रह्मण उपलब्ध्यर्था या अन्तःकरणवृत्तयो बाह्यान्तर्वर्तिविषयविषयास्ता इमा उच्यन्ते ।  
संज्ञानं संज्ञप्तिश्चेतनभावः, आज्ञानमाज्ञप्तिरीश्वरभावः विज्ञानं कलादिपरिज्ञानम्, प्रज्ञानं प्रज्ञप्तिः प्रज्ञता, मेधाग्रन्थधारणसामर्थ्यं दृष्टिरिन्द्रियद्वारा सर्वविषयोपलब्धिः, धृतिर्धारणमवसन्नानां शरीरेन्द्रियाणां ययोत्तम्भनं भवति धृत्या शरीरमुद्वहन्तीति हि वदन्ति, मतिर्मननम्, मनीषा तत्र स्वातन्त्र्यम्. जूतिश्चेतसो रुजादिदुःखित्वभावः स्मृतिः स्मरणम्, संकल्पः शुक्लकृष्णादिभावेन संकल्पनं रूपादीनाम्, क्रतुरध्यवसायः असुः प्राणनादिजीवनक्रियानिमित्ता वृत्तिः, कामो  
ऽसंनिहितविषयाकाङ्क्षा तृष्णा, वशः स्त्रीव्यतिकराद्यभिलाषः, इत्येवमाद्या अन्तःकरणवृत्तयः प्रज्ञप्तिमात्रस्योपलब्धुरुपलब्ध्यर्थत्वाच्छुद्धप्रज्ञानरूपस्य ब्रह्मण उपाधिभूतास्तदुपाधिजनितगुणनामधेयानि भवन्ति संज्ञानादीनि ।  
सर्वाण्येव एतानि प्रज्ञानस्य नामधेयानि भवन्ति न स्वतः साक्षात् ।  
तथा चोक्तं"प्राणन्नेव प्राणो नाम भवति"(बृ.उ.१ । ४ । ७) इत्यादि ॥२॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

३.३

एष ब्रह्मा ।  
एष इन्द्रः ।  
एष प्रजापतिः ।  
एते सर्वे देवाः ।  
इमानि च पञ्च महाभूतानि पृथिवी वायुराकाश आपो ज्योतींषीत्येतानीमानि क्षुद्रमिश्राणीव बीजानीतराणि चेतराणि चाण्डजानि च जारुजानि च स्वेदजानि चोद्भिज्जानि चाश्वा गावः पुरुषा हस्तिनो यत्किञ्चेदं प्राणि जङ्गमं च पतत्रि च यच्च स्थावरम् ।  
सर्वं तत्प्रज्ञानेत्रम् ।  
प्रज्ञाने प्रतिष्ठितम् ।  
प्रज्ञानेत्रो लोकः ।  
प्रज्ञा प्रतिष्ठा ।  
प्रज्ञानं ब्रह्म ॥ ३.३ ॥

\_\_\_\_\_\_\_\_\_\_

भाष्य ३.३

स एष प्रज्ञानरूप आत्मा ब्रह्मापरं सर्वशरीरस्थः प्राणः प्रज्ञात्मा ।  
अन्तःकरणोपाधिष्वनुप्रविष्टो जलभेदगतसूर्यप्रतिबिम्बवद्धिरण्यगर्भः प्राणः प्रज्ञात्मा एष एव इन्द्रो गुणाद्देवराजो वा एष प्रजापतिर्यः प्रथमजः शरीरी ।  
यतो मुखादिनिर्भेदद्वारेणाग्न्यादयो लोकपाला जाताः स प्रजापतिरेष एव ।  
येऽप्येतेऽग्न्यादयः सर्वे देवा एष एव ।

इमानि च सर्वशरीरोपादानभूतानि पञ्च पृथिव्यादीनि महाभूतान्यन्नान्नादत्वलक्षणान्येतानि किञ्चेमानि च क्षुद्रमिश्राणि क्षुद्रैरल्पकैर्मिश्राणि इव शब्दोऽनर्थकः सर्पादीनि बीजानि कारणानीतराणि चेतराणि च द्वैराश्येन निर्दिश्यमानानि ।

कानि तानि! उच्यन्ते अण्डजानि पक्ष्यादीनि, जारुजानि जरायुजानि मनुष्यादीनि, स्वेदजादीनि यूकादीनि, उद्भिजानि च वृक्षादीनि, अश्वा गावः पुरुषा हस्तिनोऽन्यच्च यत्किञ्चेदं प्राणिजातम्, किं तत्? जङ्गमं यच्चलति पद्भ्यां गच्छति ।  
यच्च पतत्रि आकाशेन पतनशीलम् ।

यच्च स्थावरमचलम् ।  
सर्वं तदेष एव ।  
सर्वं तदशेषतः प्रज्ञानेत्रम् ।  
प्रज्ञप्तिः प्रज्ञा तच्च ब्रह्मैव ।  
नीयतेऽनेनेति नेत्रं प्रज्ञा नेत्रं यस्य तदिदं प्रज्ञानेत्रम् ।  
प्रज्ञाने ब्रह्मण्युत्पत्तिस्थितिलयकालेषु प्रतिष्ठितं प्रज्ञाश्रयमित्यर्थः ।  
प्रज्ञानेत्रो लोकः पूर्ववत् ।  
प्रज्ञाचक्षुर्वा सर्व एव लोकः प्रज्ञा प्रतिष्ठा सर्वस्य जगतः ।  
तस्मात्प्रज्ञानं ब्रह्म ।

तदेतत्प्रत्यस्तमितसर्वोपाधिविशेषं सन्निरञ्जनं निर्मलं निष्क्रियं शान्तमेकमद्वयं"नेति नेति"इति (बृ.उ.३ । ९ । २६) सर्वविशेषापोहसंवेद्यं सर्वशब्दप्रत्ययागोचरम् ।  
तदप्यन्तविशुद्धप्रज्ञोपाधिसंबन्धेन सर्वज्ञमीश्वरं सर्वसाधारणाव्याकृतजगद्बीजप्रवर्तकं नियन्तृत्वादन्तर्यामिसंज्ञं भवति ।  
तदेव व्याकृतजगत्बीजभूतबुद्ध्यात्माभिमानलक्षणहिरण्यगर्भसंज्ञं भवति ।  
तदेवान्तरण्डोद्भूतप्रथमशरीरोपाधिमद्विराट्प्रजापतिसंज्ञं भवति ।  
तद्भूताग्न्याद्युपाधिमद्देवतासंज्ञं भवति ।  
तथा विशेषशरीरोपाधिष्वपि ब्रह्मादिस्तम्बपर्यन्तेषु तत्तन्नामरूपलाभो ब्रह्मणः ।  
तदेवैकं सर्वोपाधिभेदभिन्नं सर्वैः प्राणिभिस्तार्किकैश्च सर्वप्रकारेण ज्ञायते विकल्प्यते चानेकधा ।  
"एतमेके वदन्त्यग्निं मनुमन्ये प्रजापतिम् ।  
इन्द्रमेकेऽपरे प्राणमपरे ब्रह्म शाश्वतम्"(मनु.१२ । १२३) इत्याद्या स्मृतिः ॥३॥

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

३.४

स एतेन प्रज्ञेनात्मनास्माल्लोकादुत्क्रम्यामुष्मिन् स्वर्गे लोके सर्वान् कामानाप्त्वामृतः समभवत्समभवत् ॥ ३.४ ॥

\_\_\_\_\_\_\_\_\_\_

भाष्य ३.४

स वामदेवोऽन्यो वैवं यथोक्तं ब्रह्म वेद प्रज्ञेनात्मना येनैव प्रज्ञेनात्मना पूर्वे विद्वांसोऽमृता अभूवंस्तथायमपि विद्वानेतेनैव प्रज्ञेनात्मनास्माल्लोकादुत्क्रम्य इत्यादि व्याख्यातम् ।  
अस्माल्लोकादुत्क्रम्यामुष्मिन्स्वर्गे लोके सर्वान्कामानाप्त्वा अमृतः समभवत्समभवदित्योमिति ॥४॥

इति तृतीयेऽध्याये प्रथमः खण्डः समाप्तः ।

उपनिषत्समाप्ता ।

ओं तत्सत्

तदप्येतद्विष्णोः सामशब्दवाच्यत्वमृषिणोक्तम्‌ । हे बृहस्पते । वाग्धिबृहती तस्या एष पतिरिति श्रुतेः वेदवाक्पते वायो । साम्नो विष्णोः सकाशत्‌ परमुत्तमं किंचन येन विदुः । विष्णुमेव सर्वोत्तमं ये जानन्ति तेभ्यो नोस्मान्‌ ब्रूहीति श्रुतिशेषेणान्वयः । सय एवमिति पूर्ववत्‌ ॥ 5 ॥

बृहद्रथन्तरयोः बृहन्नाम्नो बृहत्सामदेवतायाः नारायणस्य रथन्तनाम्नयाः रथन्तरसामदेवताया लक्ष्म्ाश्च रूपेण संहितासंहितानामकं अर्धनारीनरात्मकं लक्ष्मीनारायणात्मकं रूपं सन्धीयते सन्धितमस्ति । अत्र सन्धीयमानरूपस्य संहितात्वोक्त्या रथन्तराख्यरमायाः पूर्ववर्णदेवतात्वं बृहदाख्य नारायणस्योत्तरवर्णदेव तात्वं च सूचितं भवति । अन्यथा अस्यरूपस्य संहिता देवतात्वानुपपत्तेः । पूर्वोत्तरवर्णयोः सन्धिरेव हि संहितेत्युच्यते । इति तार्क्ष्योनाम मुनिराह । बृहद्रथन्तररूपयोः अधिष्ठानान्तरं सूचयन्नामान्तरमप्याह - वाग्वा इति ॥ वाक्‌ सरस्वती । तत्स्थं तन्मामकं चरथन्तरस्य लक्ष्म्ाः रूपं वै प्रसिद्धम्‌ । प्राणोवायुः । तत्स्थं तन्नामकं च बृहतो नारायणस्य रूपमित्यर्थः । वाचा च प्राणेन चेत्युभाभ्यां रथन्तर बृहद्रूपाभ्याम्‌ । उ एव संहितानामकं लक्ष्मीनारायणाख्यं रूपं अर्धनारीनररूपम्‌ । सन्धीयते खलु । य एतां विद्यामधीतवान्‌ सतार्क्ष्योपि नानायासेनैतद्विद्यां सम्पादितवान्‌ । किन्तु एतस्यां हस्मोपनिषदि । तादर्थ्ये सप्तमीयम्‌ । एतां विद्यामवाप्तुमिति यावत्‌ । संवत्सरङ्गाः गुरुसम्बन्धिनीः । रक्षयते अरक्षत । तात्पर्याशियद्योतनाय गोरक्षणस्य प्रयोजनान्तरं निषधति - एतस्यामिति ॥ एतस्यां ह स्ममात्रायाम्‌ । एतद्विद्यामात्र प्राप्त्यर्थं संवत्रं तार्क्ष्योगाः । रक्षयते अरक्षत । नतु प्रयोजनान्तरमप्यता भूर्तीराह - वाक्प्राणेनेति ॥ वाक्‌ रमा प्राणेन विष्णुना सहिता । एकासंहिता । स च विष्णुः पवमानेन वायुना सह द्वितीयासंहिता । पवमानश्च विश्ऱ्वैर्देवैर्विष्णवादि समस्तदेवैः सह तृतीयासंहिता । विश्ऱ्वेदेवाश्च स्वर्गेण लोकेन स्वर्गाभिमानिना सर्वद्रष्यृत्प्राकाशनाल्लोकनाम्ना शिवेन सह चतुर्थीसंहिता । स्वर्गो लोकश्च ब्रह्मणा चतुर्मुखेन सह पञ्चमीसंहितेति । सैषा संहिता अवरपरघटितत्वात्‌ अवरपरेत्युच्यते । द्वयोः द्वयोः मध्ये एकमवरमन्यत्‌ परमिति । सैषेत्याद्येकवचनं समुदायापेक्षम्‌ । तत्र प्रथमा निर्दिष्यं वामभागगम्‌ । तृतीयानिर्दिष्यं दक्षिणभागगम्‌ । एवमेताः सर्वाः संहिता देवता मूर्तयोहरिहरमूर्तिवान्‌ मिथोलिता एव बोध्याः । फलमाह - स इति ॥ स प्रसिद्धो योधिकारी वेदसः यथैषा संहिता मिथः सन्धितैव वर्तते एवमेव प्रजापश्ऱ्वादिभिः सन्धीयते हेत्यर्थः । उकतविद्याफलप्राप्तौ किञ्चिदित्थम्भावमाह - स इति ॥ स एतद्विद्यावेत्ता । यदि परेण वोपसृत उपसन्नः स्वेनवार्थेन उपसृतः । परार्थे वा । आत्मार्थे वेति यावत्‌ । अभिव्याहरेत्‌ मन्त्रमिति शेषः । तर्ह्यभिव्याहार्षन्नेव अभिव्याहर्तुमिच्छन्नेव । अभिव्याहरणात्‌ पूर्वमेवेति यावत्‌ । विद्यात्‌ चिन्तयेत्‌ । किमिति । संहिता संहितारूपो हरिः दिवं द्युलोकमगमत्‌ । देवेष्वनुग्रहं कर्तुमिति शेषः । अतो देवानामेव एवं उक्तं विद्याफलं पूर्णं भविष्यति । कुतः विदुषां हेतुगर्भं विशेषणमेतत्‌ । देवानामेव मुख्यतो विद्वत्त्वात्‌ । इति विद्यादिति सम्बन्धः । ततश्चैवं चिन्तयतः पुंसोदेवानां प्रसादात्‌ उक्तं फलं तथैव शश्ऱ्वत्‌ नित्यं स्यादित्यर्थः । एवं तार्क्ष्यमतेकौण्ठरव्यमते च संहितारूपज्ञानिनः फलं पृथगभिदायापि तात्पर्यार्थं पुनः सामान्येनाभिधत्ते - स य एवमेतामिति ॥ एवं तार्क्ष्योक्तां कौण्ठरव्योक्तां च । अथ मतान्तरानुसारात्‌ संहितादेवतां पृथगाह - वाक्‌ संहितेति ॥ वाक्‌ सरस्वतीसंहितावर्णमध्य देवतासंहितानाम्नी चेति पञ्चालचण्डो नाम मुनिः मन्यते । कुतो वाचः संहितात्वमित्यतः तदुपपादयति - वाचेति ॥ वाचावाग्देवतायासरस्वत्या वेदाः सन्धीयन्ते । तत्प्रेरणयैव संहितातयोच्चार्यन्ते । गायत्ऱ्यादि छन्दांस्य पिवाचैव सन्धीयन्ते । लोके मित्राण्यपि वाचैव सन्दधति । मिथः प्रीतिरूपं सन्धानं कुर्वन्त । सर्वाण्यपि भूतानि वाचैव सन्धीयन्ते व्यवहारविषया भवन्ति । अथो तस्मादिदं सर्वं वागेव सरस्वत्यधीनमेव । इति पञ्चालचण्ड आहेति पूर्वेणान्वयः । तथा च वेदादि सन्धानकर्तृत्वात्‌ वाचः संहितात्वमिति भावः । तत्तस्मात्‌ वाचः सर्ववेदादिवाङ्मियामकत्वाद्यत्र यदा । एतत्‌ वेदादिकमधीते वा भाषते लौकिकभाषणं वाकरोति पुमांस्तदाप्राणः प्राणस्थः प्रणेतृत्वात्‌ प्राणनामा भगवान्‌ वाचि भवति वागाश्रितो भवति । वाच्यतया तदधीन इव भवतीत्यर्थः । अत एव तदा अध्ययनादिकोले वाक्‌ सरस्वती । प्राणं भगवन्तम्‌ । रेह्लिलेढि । लिह आस्वादने । आस्वादयति ग्रसति । वाच्यतया स्वाधीनमिव करोति । अथ यत्र यदा पुमांस्तूष्णीं भवति वा स्वपिति वातदावाक्प्राणे प्राणाश्रिता भवति । प्राणस्थे भगवत्येव लीना भवति । तदा प्राणो भगवन्वाचं रेह्लिलेढि ग्रसतीव । स्ववाचकता शक्तिमन्तर्धापयति । एवं तौ वाक्प्राणौ अन्योन्यं रीह्लः लीढः युक्तं च सरस्वती भगवतोः अन्योन्यमास्वादनं मातृपुत्रभावापन्नत्वादिति भावेनाह - वाग्वैमाताप्राणः पुत्र इति ॥ सरस्वत्यभिमन्यमानवेदव्यंग्यत्वात्‌ भगवतः पुत्रत्वं व्यंजकत्वाच्च तस्यामातृत्वमौपचारिकमेवेति बोध्यं तदप्येतत्‌ । वाक्प्राणयोः मातृपुत्रभावोन्यान्यमास्वादयितत्वं च ऋषिणोक्तम्‌ । कथम्‌ । सद्विरूपत्वेन उक्तोप्येकः स्वगतभेदवर्जितः । सुपर्णः सुष्ठुपरानन्दो भगवान्‌ समुद्रं क्षीराब्धिम्‌ । अविवेश । तत्र श्ऱ्वेतद्वीपे शेत इति यावत्‌ । स एवेदं विश्ऱ्वं समस्तं भुवनम्‌ । विचष्ये । स्वभावसिद्ध प्रज्ञयैव पश्यति । तमेतं भगवन्तं पाकेन परिपक्वेन मनसा अन्तितः समीप एवाहमपश्यम्‌ । ब्रह्मवाक्मदम्‌ । तमेनं विष्णुम्‌ । मातासरस्वती । रेह्लिलेढि । स उ सच विष्णुः माररं सरस्वतीं रेह्लिलेढीति । स य एवमित्युक्तार्थं । अथातः प्रजापतिसंहिता । प्रजापतिना रुद्रेण प्रोक्ता संहिता निरूप्यते । जाया जयशालित्वात्‌ जायाशब्दवाच्यो जायास्थितो भगवान्‌ । पूर्वरूपम्‌ । पूर्ववर्णदेवता । पालनात्‌ पतिनामापतिस्थो हरिः उत्तरपूमुत्तरवर्णदेवता । पुत्रः पूतिगन्धात्मकत्वात्‌ पुतोनरकात्‌ त्राणात्‌ पुत्रनामा । स एव सन्धिर्वर्णयोः मध्य देवता । सन्धितोति पुष्णीतीति सन्धिनामा च । प्रजननं प्रजोतपत्तिकर्मस्थः प्रकर्षेण जनकत्वात्‌ प्रजनननामाष्णिः सन्धानं वर्णसन्धानकर्मणिस्थितः । सन्धानकर्तृत्वात्‌ सन्धाननामा च । सैषा सहति देवता भगवान्‌ सर्वस्य आदानददितिः नाम । यदिदं किञ्चेदं सर्वमपि अदितिः हि अदितिनामक विष्ण्त्तधीनं हि । पिता च माता च आदितिरेव । पालकत्वात्‌ माननाच्च । पुत्रश्च प्रजननं चोक्तरीत्यादितिरेव । तदप्येतत्‌ । विष्णोरदिति शब्दवाच्यत्वं पित्रादिशब्दवाच्यत्वादिकं च ऋषिणोक्तम्‌ । अदितिः मातासपता स पुत्र इति विधेयानुसारेण स इति पुल्लिङ्गप्रयोगः । अत्रैतन्मन्त्रोत्तरार्धगतमदितिः जनित्वमित्येदपि ग्राह्यम्‌ । तेन प्रजननं चेत्युक्तार्थे समाख्यात्‌त्वसिद्धिः । एतैश्चतुश्शब्दैः क्रमेण वासुदेवादिचतुर्मूतय उच्यन्त इत्वगन्तव्यम्‌ । एतद्विद्याफलमाह - स य इति ॥ 6 ॥ इति श्रीदानन्दतीर्थभगवत्पादाचार्यविरचित श्रीमन्मैतरेयोपनिषद्भावप्रदीपे तृतीयारण्यके प्रथमोध्यायः ॥ 3 ॥ 1 ॥

अस्थिमज्जापर्वगतं सर्वगं मृत्युनाशनम्‌ । वन्दे दुर्गापतिं विष्णुं सर्ववेदोदितं प्रभुम्‌ ॥ 1 ॥ प्राणो मुख्यवायुर्वंशः सर्वाश्रयत्वात्‌ वंशस्थानीय इति स्थविरः शाकल्यो नाम ऋषिराह । तत्तत्र निदर्शनमुच्यते । यथा शालावंशे शालामध्यगते वंशे सर्वे अन्येवंशाः समाहिताः तदा अधारतया स्थिताःस्युरेवं अस्मन्‌ प्राणेचक्षुः श्रोत्रं मनोवाक्‌ इन्द्रियाण्यन्यानि त्वग्ध्राणादीनि शरीरं च पृथक्पृथक्‌ । तथा सवर्ः चक्षुरादि सर्वसमुदायरूपः आत्मासङ्घातश्च समाहितः । तथा एतदभिमानिनः श्रोत्रादिशब्दवाच्यादेवाश्च समाहिताः एतेषु च सर्वेष्वपि आत्मापरमात्मा सर्वः बहुरूपः सन्‌ समाहितः संस्थितः । तस्यात्मनः सङ्घातस्य य आत्मा आदानादिकर्तातस्यै तस्यात्मनः परमात्मनो मूलरूपस्य सम्बन्धीय; प्राणस्तत्स्थो भगवान्‌ प्राणनामा ऊष्मरूपं ऊष्माक्षरप्रतिपाद्यः । समर्थत्वेन सर्वैः सोढुमशक्यत्वात्‌ ऊष्मनामा ऊष्माक्षरस्थश्च । अस्थीनि । अधिकं स्थिरत्वादस्थिनामकम्‌ । यदस्थिगतं बुहरूपं भगवद्रूपं तत्स्पर्शरूपं स्पर्शाक्षरप्रतिपाद्यं स्पर्शनहेतुत्वात्‌ स्पर्शनामकं स्पर्शाक्षरस्थितं च । एवं मज्जानः । मदस्य जनकत्वात्‌ मज्जाख्यं यन्मज्जास्थितं बहुरूपं भगवतो रूपम्‌ । तत्‌ स्वररूपं स्वराक्षरप्रतिपाद्यं स्वरतत्वात्‌ स्वरनामकं स्वराक्षरस्थितं च । यच्चान्यत्‌ सङ्घातसम्बन्धि चतुर्थं मांसंलोहितं चेत्येतत्‌ मां सलोहितं मां प्रमाणं सारयति प्रर्तयतीति मां स नामकं रक्तवर्णत्वाल्लोहितनामकं भगवद्रूपं तत्‌ अन्तस्थ रूपं अन्तस्थाक्षरप्रतिपाद्यम्‌ । अन्तःस्थितत्वात्‌ अन्तस्थानामकं अन्तस्थाक्षरस्थितं च इति हस्थविरः शाकल्य आहस्मेत्यन्वयः । ह्रस्वो माण्डूके यस्तु एवमाह । किमिति । नः पक्षेतु एतत्‌ सङ्घातसम्बन्धि त्रयमेव अस्थीनिमज्जानः पर्वाणि चेति । अस्थ्नां मज्ञां पर्वणामिति । तस्यैतस्य त्रयस्य एतत्रयेगतस्य अधिकस्थिरत्वात्‌ मदस्य जननात्‌ परज्ञानत्वाच्च अस्थिमज्जापर्वनामक भगवद्रूपसङ्घस्य मध्ये इतः दक्ष भोगेत्रीणिशतानि षष्यिश्च । षष्ययुत्तरशतत्रय सङ्खयाकानीति यावत्‌ । इतः वामभागेत्रीणि षष्यिशतानीति वर्तते । षष्ययुत्तराणिशतानीति यावत्‌ । तानि सप्तविंशतिशतानि भवन्ति । एवं भागद्वयस्थितानि भगवद्रूपाणि सप्तशतानि विंशतिश्च । विंशत्युत्तरसप्तशतानि भवन्ति । संवत्सरस्याहोरात्राः । अहोरात्रायपि सप्तशतानि विंशतिश्च भवन्ति । अत एतान्येव सप्तशतानि विंशतिश्च भगवतोऽरूपाणि अहोरात्राणि । अहायर्त्वात्‌ रतिप्रदत्वाच्च अहोरात्रनामकानि तत्स्थितानि । अतः स एष भगवान्‌ अहः सम्मान उच्यते । यतो अध्यात्मगतानि विष्णुरूपाण्यहोभिः ससमङ्खयानि । स एष आत्मा चक्षुर्मयः पूर्णदर्शनक्तिमान्‌ पूर्णश्रवणशक्तिमत्त्वाच्छ्रोत्रमयः । सत्यकामत्वाच्छन्दोमयः । पूर्णमन्तृत्वशक्तिमत्त्वान्मनोमय; । पूर्णवक्तृत्वशक्तिमत्त्वाद्वाङ्मयश्ऱ्च । य एवमेतमहः संमानमात्मानं भगववन्तं चक्षुर्मयादिरूपं वेदसः अह्नामहर्नामकानां भगवद्रूपाणां सायुज्यं सरूपतां सलोकतां चाश्ऱ्नुते प्रापनोति । पुत्रीज्ञानपुत्रवान्‌ भवति । भगवद्रूपसायुज्यादिकं प्राप्य च पशुमान्‌ भवति पीयमानस्वरूपसुखवान्‌ भवति । स्वरूपसुखानुभववान्‌ भवतीति यावत्‌ ॥ 1 ॥

अथ कौण्ठरव्य आह - किमिति । त्रीणिषष्यिशतान्यक्षराणाम्त्राक्षरशब्देन विष्णुनामगतं णकाररूपं स्पर्शाक्षरमुच्यते । तथा च अक्षराणां णकारगतनां अक्षरनामकानां भगवद्रूपाणां त्रीणिषष्ठिशतानि षष्ययुत्तराणि त्रीणिशतानि तथा ऊष्मणां विष्णुनामगत षकाररूपोष्माक्षरगतानां समर्थत्वाथ ऊष्मनामकानां भगवद्रूपाणां त्रीणिषष्ठिशतानि तथा सन्धीनां षणयोः सन्धिगतानां सन्धानात्‌ सन्धिनाम्नां विष्णुरूपाणां त्रीणिषष्ठिशतानि । एवमेतान्येव अन्यनामघटकेषु पञ्चाशद्वर्णेषु मध्ये अक्षराणां ऊष्मभिन्नसर्ववर्णानां तद्गततन्नामक भगवद्रूपाणां त्रीणिषष्ठिशतानि । ऊष्माणां तद्गतानां तन्नाम्नां भगवद्रूपाणां त्रीणिषष्ठिशतानि । तत्सन्धीनां तद्गतसन्धिनामक भगवद्रूपाणां च त्रीणिषष्ठिशतानि । सम्भूयाशीत्युत्तरसहस्रसङ्खयाकानि सन्ति । तत्र यान्यक्षराणि विष्णुनामगतानि वा नामान्तरगतानि वा ऊष्मभिन्नानि । तद्गतानि तन्नामकानि यानि भगवद्रूपाण्यवोचाम । तान्यहानि आर्यत्वात्‌ अहर्नामकानि संवत्सराहर्नियामकानि । एवं यानूष्मणो वाचामताः रात्रयः । यान्‌ सन्धीनवोचामाहोत्राणां ते सन्धय इत्येतद्वाक्यद्वयमपि व्याख्येयम्‌ । इत्यधिदैवतं भगवद्रूपाणि । अथाध्यात्मं निरूप्यन्ते । यान्यक्षराण्यधिदैवतमवोचाम । अधिदैवं यान्यक्षरनामकानि रूपाण्यवोचामतानि रूपाण्यध्यात्ममस्थीनि अस्थिगतानि अस्थिनामकानि । यानूष्मणोऽधिदैवतमवोचाममज्जानस्तेऽइयात्ममित्येवं व्याख्येयम्‌ । मज्जास्वितरधात्व अपेक्षया भगवतो अधिकसन्निधानमस्तीति ज्ञापयितुमाह - एष हवा इति ॥ यद्यस्मादेवष प्राणो वायुः सम्प्रतिसांम्प्रतम्‌ । मज्जा मज्जायां विशेषतः सन्निहितः तस्मात्‌ प्राणो विष्णुः मज्जामज्जायामितरधातुभ्यो विशेषतः सन्निहित इत्यर्थः । यद्वा यत्‌ योमज्जा एष एव हि सम्प्रतिप्राणः प्राणस्य वायोः विशेषसन्निधानपात्रम्‌ । अत एव प्राणोविष्णुरपि प्राणनामकविष्णोः विशेषसन्निधानपात्रमपीत्यर्थः । ननु प्राणस्यापि कुतोमज्जायां विशेषतः सन्निधानमित्यत आह - एतद्रेत इति ॥ एतत्‌ एष मज्जैयरेतो भवति । रेतसि च प्राणोविशेषतः सन्निहितः । अतो मज्जायांविशेषतः प्राणसन्निधानमवसीयत इति भावः । रेतस्यापि प्राणस्य विशेषसन्निधानं कुतः । येन तदुपादानमज्जायां तद्विशेषसन्निधानं प्रतीमहीत्यत आह - न ह वा इति ॥ प्राणाद्रते रेतोनासिच्यते । ह वै । प्राणसन्निधानं विना रेतो न गर्भत्वं यातीति यावत्‌ । तथाच इतरधातूनां गर्भीभावयोग्यताभावात्‌ रातस एव तद्भावात्तत्र विशेषतः प्राणसन्निधानमवग्यत इति भावः । ननु गर्भीभावस्य रेतस्स्वभावत्वात्‌ न तत्र प्राणसन्निधानं प्रयोजकमित्यत आह - यद्वा इति ॥ यदि हि प्राणादृतेरेः स्त्रियां सिच्येत तर्हि पूयेत्‌ पूतिगन्धयुक्तमेव भवति । यत्र क्ववानिस्सृतं सन्नश्यतीति यावत्‌ । न सम्भवेत्‌ । न गर्भत्वेन निष्पद्यते । अतो रेतसोगर्भताप्राप्तौ प्राणसन्निधानमेव कारणमिति भावः । अथ यान्त्सन्धीनधिदैवतमवोचामपर्वाणि तान्यध्यात्ममित्येतत्‌ अपि प्राग्वदेवव्याख्येयम्‌ । तस्यैतस्य अस्थ्नां मज्ञां मज्जानं पर्वणशमिति त्रयस्य अस्थ्यादित्रयान्तर्गतस्य तत्तन्नामकस्य हरेरूपाणि देहे इतः दक्षिणभागे पञ्चशतानि चत्वारिंशच्चसन्ति । इतोवामभागे पञ्च चत्वारिंशच्छतानीति वर्तते । चत्वारिंशदधिकपञ्चशतानि सन्ति । तत्‌ भागद्वयस्थंरूपजातं सम्भूयाशीति सहस्रं अशीत्युत्तरसहस्रं भवति । एत एवाशीति सहस्रं अशीत्युत्तरसहस्रसङ्खयाका भगवत्प्रादुर्भावाः । अर्कलिनः अर्के सूर्ये श्येनाकारचितौ च निलीनत्वेन अदृश्यत्वेन स्थिताः । त एव बृहतीः बृहत्यः । पूर्णत्वात्‌ बृहत्याख्याः बृहतीसहस्रप्रतिपाद्याश्च । पुनः बृहतीरित्यावर्तनीयम्‌ । एते च अर्कलिनो बृहतीः बृहतीसहस्रं अहश्चाभिसम्पादयन्ति । अहःशब्देन यज्ञोदिवसश्चो भावप्यभिप्रेतौ । तथा च अयमत्र विवेकः । एत एव प्रादुभर्ावाः पुरुषशरीरे स्थित्वावाक्प्रेरकतया बृहतीसहस्रं सम्पादयन्ति । सूर्ये स्थित्वादिवसान्सम्पादयन्ति । चितौ स्थित्वायज्ञान्‌ सम्पादयन्तीति । स एषोस्थ्‌यादि गतो भगवान्‌ अक्षरसम्मानः । ऊष्माक्षरसन्धिभेदेन त्रिविधवर्णगतरूपसमसङ्खयाकः । अशीत्युत्तरसहस्रसङ्खयाकरूपवानिति यावत्‌ । चक्षुर्मय इत्यादि पूर्ववत्‌ ॥ 2 ॥

बाध्वः संसारबाधितैः प्राप्योविष्ण्वाज्ञया मोक्षप्रदोवायुः चत्वारः पुरुषाः सन्तीत्याह । के ते । शरीरपुरुषः छन्दः पुरुषो वेद पुरुषो महापुरुष इति । तत्र शरीरपुरुष इति यमवोचामय एवायं दैहिक आत्मासर्वदेहाभिमानीशिवः । स एव । तस्य शिवस्य योयं देहस्थितः अशरीरः प्राकृतशरीररहितः प्रज्ञात्मा प्रकृष्यज्ञानरूपो निरुद्धनामा हरिः सरसः शरीरपुरुष प्राप्यत्वात्‌ तन्नियामकत्वेन तत्र स्थितत्वाच्च साररूपः । एवमेव उत्तरत्रापि द्रष्यव्यम्‌ । छन्दःपुरुष इति यमवोचामसोक्षरसमाम्नायः सम्यगाम्नायते अम्यस्यत इति समाम्नायः समुदायः । सर्वे वर्णा इति यावत्‌ । तदभिमानीशेष एव । तस्यै तस्य अकारः अ इत्याक्रियते आहूयत इति तथोक्तः । अकारगतश्च वासुदेवोरसः । वेदपुरुष इति यमवोचामसोयमेव । येन प्रेरितो वेदान्वेद । वेदानित्यस्व विवरणम्‌ । ऋग्वेदं यजुर्वेदं सामवेदमिति । तथा च सवर्वेदाभिमानी गरुड एवेत्यर्थः। तस्यै तस्य वेदपुरुषस्य । ब्रह्मा ज्ञानबृहहणाद्ब्रह्माख्यर्त्विक्‌ संस्थितत्वाच्च ब्रह्माख्यः संकषर्णोरसः । तस्मात्‌ ब्रह्मर्त्विजिविशेषेण संकर्षणस्य संस्थितत्वात्‌ यज्ञे ब्रह0माणं ब्रह्मिष्ठ ब्रह्मज्ञानिनमेव कुर्वीत । न तु यादृशतादृशम्‌ । तस्मिन्विशेषतो हरिसन्निधानयोग्यताभवात्‌ । ननु को विशेषो ब्रह्मर्त्विजः । येन इतरेभ्यः तस्य ब्रह्मिष्ठत्वादिकं अवश्यकं स्यादित्यत आह - य इति ॥ यो 1ब्रह्मर्त्विक्‌ यज्ञस्योल्बणं क्रूरं दोषां पश्येत्‌ । कतर्ृकरणादि वैगुण्यप्रसक्तिं दृष्ट्वा तत्प्रतिक्रियां विदध्यादिति यावत्‌ । तादृशमेव ब्रह्माणं कुर्वीतेति पूर्वेणान्वयः । महापुरुष इति यमोवाचामससंवत्सर एव संवत्सराभिमानी ब्रह्मैव । तन्माहात्म्यमाह - प्रध्वंसयन्निति । अन्यानि भूतानि कांश्चित्प्राणिनः प्रध्वंसयन्‌ अन्यानि च भूतानि कांश्चित्प्रणिन ऐक्याभावयन्‌ ऐक्यभाभावयन्‌ लीनभावमापादयन्नित्यर्थः । संवत्सरात्मके क्लृप्तकाले पूर्णे केचिद्बहिरेव प्रध्वस्तदेहा भवन्ति । केचिच्च मण्डूकादयः सर्पादिषडु देहाभवन्तीति प्रसिद्धम्‌ । एतच्च कालाभिमानि ब्रह्मकृत्यमेवेति भावः । अन्यानि भगवद्विरोधीनि भूतानि प्रध्वंसयन्‌ तमसिपातयन्‌ । रअन्यानि भूतानि मुक्तियोग्यजीवान्‌ । ऐक्याभावयन्‌ मोक्षेस्वान्तःस्थानैक्यं सम्प्रापयन्नित्यपि व्याचक्षते । तस्यै तस्य संवत्सरनाम्नो ब्रह्मणः असावादित्यः आदित्यमण्डलस्थः जगदादित्वात्‌ सर्वभूतेषु ततत्वात्‌ सर्वजीवानां नियामकत्वाच्चादित्नयनामकः प्रद्युम्नोरसः । सप्रसिद्धो यश्चायमं अशरीरः प्रज्ञात्मा सर्वदेहेषु स्थितोनिरुद्धः । यश्चासावादित्यः आदित्यस्थः प्रद्युम्नः एतत्‌ रूपद्वयमेकमत्यन्ताभिन्नमिति विद्यात्‌ । उपलक्षणमेतत्‌ । संकर्षणवासुदेवावप्यभिन्नावितिविद्यादिति ग्राह्यम्‌ । वक्षयमाणप्रमेयानुगुण्यायरूपद्वयस्यैव अभेदस्य स्वशब्देन न कीर्तनम्‌ । तस्मात्‌ पुरुषदेहगतानिरुद्धस्य आदित्यमण्डलस्थप्रद्युम्नस्य चैक्यादेवहेतोः आदित्य आदित्यगतो विष्णुः पुरुषं पुरुषं प्रति प्रतिपुरुषम्‌ । भवति नियामकतया तत्तद्देहस्थितो भवति । आदित्येस्थित्वा सर्वेषां मां प्रत्यादित्यः मां प्रत्यादित्योवर्तत इति प्रतीति जनकश्च भवतीत्यर्थः । तदप्येतत्‌ शिवादिसर्वदेवनियामकत्वादि रूपं शिवादिसारत्वमृषिणोक्तम्‌ । सूर्यः सूयर्स्थितोहरिरुदगात्‌ उदितो भूदित्यन्वयः । कीदृशः सूर्यः चित्रं अतिशयितचिद्रूपत्वात्‌ परमचेतनत्वाच्चित्तरं तदेवचित्रं । देवानां ब्रह्मादिसर्वदेवानां अनीकम्‌ । अननाच्चेष्यकत्वादन्‌ । ईशितृत्वादी । कर्तृत्वात्‌ कमिति । मित्रस्य वरुणस्याग्नेः । उपलक्षणमेतत्‌ । सवदेवानां चक्षुर्ज्ञानदाता । द्यावापृथिवीद्यावापृथिव्यौ । अन्तरिक्षं च आसमन्तात्‌ प्राःस्वप्रकाशेन अपूरयत्‌ । जगतो जङ्गमस्य । तस्थुषः स्थावरस्य । जङ्गमस्थावरात्मकसर्वजीवानामात्मा । आदानात्‌ स्ववशेस्थापनात्‌ प्रलेऽत्तृत्वात्‌ च आत्मेत्युक्त इत्यर्थः । इति ऋषिणोक्तमित्यन्वयः । एवमनिरुद्धादि चतुर्मूर्तिज्ञानपूर्वकमेव संहिता अध्यायनं फलदं नान्यथेति भावेनाह - एतामिति ॥ एतां च संहितां सर्ववैदिकपूर्वोत्तरवर्णसन्धिरूपां तदैवानुविधं विधामनुसप्रकारं सम्यगिति यावत्‌ । सन्धीयमानां सन्धितामहं मन्ये । यदा चतुर्विधोविष्णुः संहिता देवतेति ज्ञायते तथा पूर्ववर्णस्य नारायणोदेवता । उत्तरवर्णस्य समस्ताः प्रादुर्भावादेवता इति च यदा ज्ञायते । तदैवेति पूर्वेणान्वयः । इति हि बाध्व आहस्म । एतं विष्णुमेव बह्वाचाः ऋग्वेदिनो महत्युक्थे बृहतीसहस्रेमीमांसन्ते । तत्प्रतिपाद्यं जानन्ति । एतमेव अग्नौ इष्यकानिर्मितचितिस्थे अध्वयर् वोमीमांसन्ते उत्रपासते । एतं महाव्रते महाव्रताख्यस्तोत्रेछन्दोगाः मीमांसन्ते तत्प्रतिपाद्यदेवतां जानन्ति । तथा एतमेव अद्यां पृथिव्यां द्वयादिसर्वभूतां तेषु च व्याप्तं मीमांसन्ते ज्ञानिनः । एतमेव ब्रह्मपूर्णगुणात्मक इत्याचक्षते इति बाध्व आहति पूर्वेण योजना । स एष आत्मा भगवान्‌ संवत्सरसम्मानः संवसतां रतिदातृत्वात्‌ संवत्सरो ब्रह्मा । स चानन्तमूर्तिः सन्‌ अनन्तजगदधिष्ठाय तत्तन्नियामको भवति । भगवांश्च तस्य ब्रह्मणो अनन्तरूपेषु स्वयन्तावत्‌ रूपैस्तन्नियामकतया स्थित इति संवत्सरसंमान इत्युच्यते । तथा तक्षुर्मयादिश्च भवति । सप्रसिद्धोयः पुमान्‌ । एवं संवत्सरसंमानं चक्षुर्मयादिरूपमात्मानम्‌ । परस्मै अयोग्याय शंसति उपदिशति । तथा परस्मै आचार्यपितृभ्यामन्यस्मै । तत्क्रियमाणे महाव्रताख्ये कर्मणीति यावत्‌ । शंसति बृहतीसहस्रादिशस्त्रेणेति शेषः । अथावा परस्मै आचार्यपितृभ्यामन्यमुद्निदश्यमहाव्रताख्‌यस्तोत्रेण आत्मानं हरिं शंसति । उपलक्षणमेतत्‌ । अन्योद्देशेन महाव्रतेचितिं कुयर्ादित्यपि ग्राह्यम्‌ । न परस्मा अग्निं चिनुयादिति वक्ष्यमाणत्वात्‌ । अस्योत्तरखण्डेन अन्वयः ॥ 3 ॥

अस्य परस्मै आत्मशंसनकुर्तुः वेदाः दुग्धदोहाभवन्ति । दुह्यत इति दोहोरसः । फलमिति यावत्‌ । दुग्ध एव न तु दोग्धव्यो दोहोयेषामिति तथोक्तः । फलाधायकान भवन्तीत्यर्थः । तथा तस्यानूक्ते अधीते शास्त्रे भागः फलमपि नास्ति दृष्यादृष्ययोः वेदाध्ययनजफलयोः पृथक्प्रतिषेधाय प्रवृत्तत्वान्नानयोः वाक्ययोः पौनरुक्त्यम्‌ । तथा सुकृतस्य गङ्गास्नानादि कर्मणः पन्थानं मार्गं फलमिति यावत्‌ । न वेद न प्राप्नोति । तदेतत्‌ अयोग्योपदेशादि कर्तुर्नाध्ययनफलं नापि सुकृतफलमित्येतदप्यृषिणोक्तम्‌ । यः पुमान्‌ । सचिविदम्‌ । सचिः कर्मसञ्चयः । सम्पूर्वाच्चिनोतेः किः । उपसर्गस्यानुस्वारलोपः । तं वेत्तीति तथोक्तम्‌ । प्रीत्यैकदेहेस्थित्वात्‌ सखायम्‌ । नारायणम्‌ । तित्याज तत्याजत्यजति । तस्य वाचिवेदवाचि अधीतायामपि भागः फलं नास्ति । यदीं यदेवनृणोति तत्सर्वमलकं अरकं अरतिरूपान्धतमः प्राप्तिसाधनमेव नृणोति श्रुतं सर्वमन्धतमः प्राप्तिसाधनमेव भवतीति यावत्‌ । तथा अलकं रौरवादिनरक साधनं च भवति । सुकृतस्य पन्थां पन्धानं फलं स्वर्गादिकं च नहि प्रवेदनैव प्राप्नोतीत्यर्थः । ननु हरेः त्यागश्तुर्विधः । स एव नास्तीत्वादि ज्ञानरूपः प्रथमः । रमाब्रह्मादीनां तारतम्यविषये विपरीतज्ञानादिरूपोद्वितीयः । निषिद्धकर्मकरणादिरूपस्तृतीयः । अयोग्योपदेशः परस्मै शंसनमित्यादिरूपश्चतुर्थः । तत्र प्रथमात्‌ त्यागद्वयादन्धतमः प्राप्तिः । तृतीयान्नरकप्राप्तिः । चतुर्थात्‌ अध्ययनसुकृतफलाप्राप्तिरिति प्रमाणे प्रमितम्‌ । अतः परस्मै शंसनमात्ररूपत्वागस्य कथमेतत्सर्वफलम्‌ । येन समाख्यात्वेन इयं श्रुतिरुदाह्रियत इति चेत्‌ । सत्यम्‌ । नेदं सर्वं फलं परस्मै शंसनकर्तुरेव अत्रोच्यते किं तु यथायथं त्यागतुष्ययकर्तृणामपि । तथापि प्रस्तुते परशंसनादिरूपे चतुर्थत्यागे न तस्य वाच्यपि भागो अस्ति नहि प्रवेदसुकृतस्य पन्थामिति दोषद्वयमेव । न तु यदींृणोत्यलकं ृणोतीत्युक्ता दोष इत्यवधारयति । न तस्यानूक्ते भागोस्ति न वेदसुकृतस्य पन्थानमित्येतत्‌ उक्तं भवतीति । तस्मात्‌ परस्मैशंसनादिरूपचतुर्थत्यागस्य उक्तदोषद्वयरूपानर्थफलकत्वात्‌ । एवं तस्यानर्थफलकत्वं विद्वान्‌ परस्मै आचार्यपित्रेरन्यस्मै । अग्निं न चिनुयात्‌ । इष्यकानिर्मित चितावग्नि प्रतिष्ठाप्य तत्र होमादिकं न कुर्यादिति यावत्‌ । न परस्मै महाव्रतेन तन्नाम्नास्तोत्रेण स्तुवीत । न परस्मै एतदहः बृहतीसहस्ररूपमुक्थं शंसेत्‌ । पित्रे वा आचार्याय वा । तयोरर्थेकामं यथेच्छं शंसेत्‌ । अस्य तत्‌ कुतं आचार्यपित्रुद्देशेन शंसनं आतमेन आत्मार्थमेव कृतं भवति । सयश्चायं अशरीरः प्रज्ञात्मा अनिरुद्धः । यश्चासावादित्यः प्रद्युम्नः एतत्‌ रूपद्वयमेकमित्यवोचाम । यद्यप्येतयोः ऐक्यविधानं प्रागेव कृतं तथापि प्रमेयान्तरनिरूपणार्थं पुनुरुक्तस्यैव अनुवादोयम्‌ । तौ अनिरुद्धप्रद्यम्नौ । देहे हृदयचक्षुषोः स्थितौ । यत्र यदा विहीयेते शरीरादपगच्छतः तदा आदित्यश्चंन्द्रमा इव दृश्‌यते द्रष्यं शक्यो भवति । आदित्यस्य रश्मयो न प्रादुर्भवन्ति । रश्मिप्रादुर्भावदर्शनमस्य न जायत इति यावत्‌ । द्यौर्लोहिनीरक्तवर्णा भवति दृश्यते । कथम्‌ । यथा मञ्जिष्ठालोहिनी तथा । पायुर्गुदद्वारं व्यस्तोविवृतो भवति । अस्य शिरःकालकुलायगन्धिकं काकस्य कुलायवद्गन्धयुक्तं सत्‌ वायतिवाति । वागतिगन्धनयोः । व्यत्ययेनश्यन्‌ । गच्छति । स्वगन्धेन घ्राणमावृङ्‌क्त इति यावत्‌ । एवमरिष्यदर्शनं यदा जायते तदास्य पुरुषस्यात्मासम्परेतो मृतप्राय एव । कुतः चिरमिव न जीविष्यति । शतवर्ष जीवनेपि चिरत्वमापेक्षिकमेव न मुख्यमिति ज्ञापनायेवशब्द; । इति विद्यात्‌ । स एवं दृष्यारिष्योयत्करणीयं पारलौकिकं मन्ये ततत्सर्वं कूर्वीत । किञ्च यदन्ति यच्चदूरक इति सप्तऋचोजपेत्‌ । आदित्प्रत्नस्य रेतस इत्येका ऋक्‌ । जप्तव्येति शेषः । यत्र ब्रहमापवमानेति षट्‌ ऋचश्च जप्तव्याः । उद्वयंतमसस्परीत्येका च जप्तव्या । एतज्जपेन चाकालमृत्युश्चेत्परिहृतो भवति । कालमृत्युश्चेदपरोक्षदर्शनद्वारामोक्षो भविष्यतीति ज्ञेयम्‌ । अथ मृत्युसूचकानि अरिष्यान्तराण्युच्यन्ते । यत्र यदा आदित्यः छिद्रः छिद्रवानिव दृश्यते तस्यैव विवरणं रथनाभिः चक्रमिव अभिख्यायेतदृश्यत आत्मनः छायां वाछिद्रांछिद्रवतीं पश्येत्‌ । तदपि तदापि एवमेव अतामानं न चितरमिव जीविष्यतीत्येवविद्यात्‌ । अथापि अन्यदपि । आदर्शे दर्पणे उदके वा । आत्मानं आत्मप्रतिबिम्बजिह्यशिरसंवक्रशिरसं वा । अशिरसंशिरोहीनं वा पश्येत्‌ । आत्मानः कन्याके कनीनिके । विपर्यस्ते व्यात्यस्ते । ऊर्ध्वाधरीभावव्यत्यासेन इति यावत्‌ । जिह्मेन जिह्मत्वेन वक्रतया वा । दृश्ये यातां तदप्येवमेव विद्यात्‌ । अथापि अन्यदपि । अक्षिणी अपिधाय अक्षिमूलमङ्गुल्या वष्यम्भेति यावत्‌ । उपेक्षेत उपसमीप एव ईक्षेत । तत्तहि यथा बटरकाणि वर्तुला अर्चिषोंशास्ता दृशाः सम्पतन्तीव दृश्यन्ते स्वस्थात्मनाम्‌ । तानि च बटरकसदृशानि यदा न पश्येत्‌ तदा तदप्येवमेव विद्यात्‌ । अथापि अन्यदपि । कर्णावपिदाय कराभ्यां आच्छाद्य उपृणुयात्‌ । स एष तदा श्रूयमाणोध्वनिः प्रज्वलतो अग्नेरुपब्दिः शब्द इव । आगच्छतो रथस्य उपब्दिरिवचस्वस्थात्मनां भाति । सरस्वती निवित्‌ स्वाहावग्नुः उपब्दिरिति वाङ्मामसुपाठात्‌ । तं तादृशं ध्वनिं यदा न शृणुयात्तदप्येवमेव विद्यात्‌ । अथापि यत्र यदा ग्निनीं लइव दृश्यते । तस्यैव दृष्यान्तमुखेन विवरणं यथा मयूरग्रीवेति । अमेघेमेघरहिते व्यान्निविद्युतं अन्यैः अदृश्यमानां पश्येत्‌ । मेघे वा विद्युतं अन्यै दृश्यमानामपि न पश्येत्‌ । महामेघेवामरीचीः सूर्यरश्मीनिव पश्येत्‌ । तदप्येवमेव विद्यात्‌ । अथापि अन्यच्च । यत्र यदा भूमिं ज्वलन्तीमिव पश्येततदप्येवमेव विद्यात्‌ । इति प्रत्यक्षदर्शनानि जाग्रदवस्थायां दृष्युं योग्यानि दुर्निमित्तानि । अथ स्वप्नाः मरणसूचकाः निरूप्यन्ते । पुरुषं कृष्णं कृष्णवर्णं तथा कृष्णदन्तं पश्यति । स च कृष्णः कृष्‌णदन्तश्च पुरुषः एनं स्वप्नस्थं हंन्ति ताडयति । वराहोवा एनं हन्ति । मर्कटोवा एनमास्मकं दयति उपर्याक्रामते । आशुवायुरेनं प्रवहाति ऊढ्‌वाप्रयाति । सुवर्णं खादित्वा अपगिरति छर्दति । मध्वश्ऱ्नाति । अपूपसहितं बृहत्तमं मधुयदि भक्षयेत्‌ । तथा बिसानिपद्मदलानि भक्षयति । एक पुण्डरीकं एकमेव रक्ताब्जं शिरसाधायति । खरैर्वराहैः वायुक्तैरथादिभिर्याति । कृष्णवत्सांकृष्णां धेनुम्‌ । नलदमालीनलदाख्यपुष्पविरचितमालाधारीसन्‌ । दक्षिणशमुखो भूत्वा व्राजयति । तदप्वमेव विद्यादित्यन्वयः । स पुमान्‌ एतेषां मध्ये यदि किञ्चित्पश्येत्‌ तर्हि न त्सूचितापमृत्युपरिहारार्थं उपोष्य । स्थाल्यां पाकोयस्य तत्स्थालीपाकं पायसंश्रपयित्वा पक्त्वा । रात्रीसूक्तेन प्रत्यृचं रात्रीसूक्तप्रतिपाद्य रात्रिशब्दवाच्य स्रूप भगवन्मूर्तिदुर्गां चोद्दिश्य हुत्वा । अन्येन पृथक्‌ पाचितेन उन्ननब्राह्मणान्‌ भोजययित्वा । चरुं हविः शेषं स्वयं प्राश्ऱ्नीयात्‌ । तर्हि पायसेन इष्यो हरिः दुर्गा च अपमृत्युं परिहरतः । कालमृत्युश्चेज्ज्ञानाद्वारा मोक्षं नयत इति फलमात्रानुसन्धेयम्‌ । एवं प्रासंगिकं प्रमेयं निरूप्यप्रकृतमनुसरति - स य इति ॥ सप्रसिद्धोयः परमात्मा । अतः अतसातत्यगमने । देशतः कालतोगुणतश्चसंततत्वादतिपूर्णत्वादतशब्दवाच्यः । अतिशयेनातिशयितत्वाद्वतथोक्तः । तृतीयोतिशय इति सूत्रादतिशयेनातिरत इति । अश्रुतः साकल्येनश्रोतुमशक्यः । पूर्णत्वात्‌ । अगतः साकल्येनावगन्तुमशक्यः । एवं साकल्येन मन्तुं द्रष्युं विज्ञातुं आदेष्युं चाशक्यत्वादमतोऽदृष्योऽविज्ञातोऽऽनादिष्यश्च । सामान्यज्ञानविशेषज्ञानविवक्षया प्रवृत्तत्वादगतोऽविज्ञात इत्यनयोरपौनरुक्त्यम्‌ । अनतःकस्याप्यप्रह्वःस्वतन्त्र इति यावत्‌ । स्वयं तु सर्वस्य श्रोतामन्ताद्रष्या आदेष्या उपदेष्या घोष्याघोषं कुर्वन्‌ । विज्ञाताविविधज्ञाता । प्रज्ञाताप्रकृष्यज्ञाता सर्वेषां भूतानाजीवानां अन्तरोंतस्थः पूर्णत्वात्पुरुषश्च । अन्तरश्चासौ पुरुषश्चेति तथोक्तः । तं विष्णुं समःसर्वरूपेष्वेकप्रकारः । आत्मासर्वजीवनियामकश्चेति विद्यात्‌ । तेन च संसारान्मुच्यत इति ग्राह्यम्‌ ॥ 4 ॥

अथखल्वियं वक्ष्यमाण । सर्वस्यैवाचेतसर्वस्यावाचः । उपनिषत्‌ । रहस्यरूपा । लौकिकवैदिकसर्ववाग्विषयकाविद्योच्यते । विष्णुशब्दार्थप्रतिपादकत्वात्‌ सर्ववाचाम्‌ । एतद्विद्यापि तथाभूतैवेति । यद्यपि सर्वाह्येवेमाः पूर्वोक्ताविद्याः विष्णुशब्दार्थत्वात्‌ सर्वस्यैवाचेसर्वस्यावाचः उपनिषद्रूपा एव । तथापि तदपेक्षयामुख्यत एव सर्ववाग्विषयकत्वादि मां वक्ष्यमाणान्त्वेव सर्वस्याः वाचः उपनिषदिति सर्वेपि ज्ञानिन आचक्षते । कासाविद्या । पृथिव्याः पृथिवीस्थितस्य विष्णोः यत्पृथिवीनामकं रूपं तत्‌ स्पर्शाः स्पर्शाक्षरप्रतिपाद्यम्‌ । अन्तरिक्षस्य अन्तरिक्षस्थितस्य विष्णोः यदन्तरिक्षनामकं रूपमित्यनुवर्तते । तत्‌ ऊष्माणः ऊष्माक्षरप्रतिपाद्यम्‌ । एवमेव दिवः स्वरा इत्यादिकमपि व्याख्येयम्‌ । एवमधिलोकमधिदैवमधिवेदमधीन्द्रियमधिप्राणं पञ्चविधानिपृथिव्यादि नामकरूपत्रिकाणि स्पर्शाद्यक्षरदैवतानि ज्ञेयानि । अथ खलुविद्यान्तरं निरूप्यते । इयं देहाख्यादैवीदेवस्य विष्णोः सम्बन्धिनी वीणा भवति । तदनुकृतिस्तदनुकरणवतीतत्सदृशी । असौ लोकसिद्धामानुषीवीणा भवति । उभयोः सादृश्यमेव उपपादयति - यथेत्यादिना ॥ अस्याः दैव वीणायाः । अमुष्याः मानुषवीणायाः । अम्भणं । अभिरमिशब्दे । अस्मादधिकरणेल्युट्‌ । शब्दोत्पत्तिस्थानमधोभगस्थमन्तरवकाशोपेतं बृहदवयवान्तरम्‌ । अस्यै अस्याः । अमुष्यै अमुष्याः । वादनं उपरितनभागस्थोऽवयवविशेषः । यथास्या अङ्गुलय एवममुष्यास्तंत्रयस्तं त्ऱ्यएवाङ्गुलिस्थनाया इति । यथा योग्यं योजना । स्वराः ध्वनिविशेषाः । एतदुभयत्रसमम्‌ । स्पशर्ाः स्पर्शयोग्यावयवविशेषाः । शब्दवतीनादवती । तर्द्मवती । तर्दहिंसायाम्‌ । कर्णपीडनादिहिंसावती । यथाह्येवेयं दैवीवीणालोमशेन चर्मणा । अपिहिता अच्छादिता । एवं असौ लोमशेन चर्मणापिहिता भवति । एतच्चलोकेसुप्रसिद्धमित्याह । लोमशेनेति । वीणाः मानुषीर्लोमशेन रौरवादिचर्मणापुरा वदनात्पुर्वं । पश्चाच्चेत्यपि ग्राह्यम्‌ । अपि दधति । तद्रक्षणार्थं वादका इति शेषः । यः पुमान्‌ । एतां दैवीं वीणां वेद । ब्रह्मादिदेहान्‌ विष्णोर्वीणेति भक्तितो जानाति । स श्रुतवदनोभवति श्रुतमधीतशास्त्रं वदनेयस्यासौ तथोक्तः । विद्यापूर्णमुखो भवतीति यावत्‌ । भूमिप्रास्यकीर्तिः । भूमौ प्रास्याप्रकषेण क्षिप्यमाणा व्यापिनीति यावत्‌ । कीर्तिर्यस्यासौ तथोक्तः । भूमिपूरितकीर्तिमा भवतीत्यर्थः । अस्य कीर्तिःभूमिप्राभूमिपूर्णा भवतीति पूर्वटीकाकाराः । यत्र क्वचार्याः ज्ञानवृद्धाः वाचो भाषन्ते वाग्व्यवहारं कुवर्न्ति तत्रैनं विदुः । नियमेन श्ऱ्लाघन्त इति भावः । अथ पसङ्गात्‌ विद्याधिक्यलाभाय जप्तव्यमन्त्र निरूपणं प्रतिजानन्ति - अथत इति ॥ वाग्रसः वाक्सारोमन्त्र विशेषो निरूप्यते । एतज्जपस्य फलं सूचयन्‌ जपं विधत्ते - यस्यामिति ॥ यस्यां संसदि अधीयानोवाभाषमाणो व्याचक्षाणः कथां कुर्वन्‌ वानविरुरचिषेत । सभास्थानां रोचनाविषयो न भवति चेत्‌ । सम्भावना विषयत्वार्थेसन्‌ । यथा कूलं पिपतिषति श्ऱ्वामुमूर्षतीत्यादि । तत्र सभायां रोचिः प्राप्त्यर्थमेतामृचं जपेत्‌ । तां पठति - ओष्ठेति ॥ पविरिति वाङ्माम । पविर्भारतीत्यादि तन्नामसुपाठात्‌ । अतो वाचिसंस्थस्य स्त्रीरूपस्य भगवतः प्रतिपादिकेयमृक्‌ । अयमर्थः । नेत्युपमार्थे । ओष्ठौ अपिधानेन अपिधाने इव आच्छादनवस्त्रवत्‌ वर्तेते यस्याः सा ओष्ठापिधानानेत्युच्यते । अत्र नेति भिन्नमेवपदम्‌ । सामर्थ्यात्पिधानपदेनान्वेति । लीनाशेषकुत्सितत्वात्‌ कुली । दन्तैःपरिवृता । सर्वपालकत्वात्‌ सर्वस्माद्विशिष्यत्वाच्चपविः । सर्वस्यैवाचेसर्वस्यावाच ईशाना ईश्ऱ्वरी । वाङ्माम्नी भगवन्मूर्तिः । चारुयथा भवति तथा मां इह सभायां वादयेदिति । इत्येषा ऋक्‌ वाग्रसः वाचः साररूपेत्यर्थः ॥ 5 ॥

अथशब्दः कात्स्नर्ये । इदानीं कृत्स्नशास्त्रार्थो भिधीयते । कृष्णहारितः । कृष्णोनाम्ना । हरितपुत्रत्वाद्धारितः । अस्मैयोग्यजनाय । एतत्‌ वक्ष्यमाणं वाग्ब्राह्मणं वर्सवाग्विषयं ब्राह्मणम्‌ । इव व्यक्तमुपोदाहरति । उपदिशतिह । किन्तत्‌ संवत्सरः कालाभिमानी संवसद्रतिदाता प्रजापतिः ब्रह्माप्रजाः सृष्ट्वा व्यास्रसत । श्रान्तोभवत्‌ । ततः सब्रह्माश्रान्तिपरिहारार्थम्‌ । छन्दोभि; सर्ववेदैः नारायणं स्तुत्वा स्तुत्याप्रसन्नेन तेनैवात्मनं स्वदेहं समदधात्‌ । तस्मात्‌ ब्रह्मणा स्वदेहेसन्धित्वादेव भगवान्‌ संहितेत्यत्युच्यते । तस्यै एतस्यै संहितायै संहितानाम्नो विष्णोः बलं णकारः । ण इत्याक्रियत इति विष्णुनामगत णशब्देन प्रतिपाद्यत इत्यथर्ः । तथा प्राणः रमाब्रह्माद्यखिल प्रणेतृत्वम्‌ । आत्मा आत्मत्वम्‌ । गुणतो देशतः कालतश्चाततत्वमित्येतत्‌ षकारः । ष इत्याक्रियत इति । विष्णुनामगत षशब्देन प्रतिपाद्यत इत्यर्थः । यः पुमान्‌ । एतौ णकारषकारौ । एतने ण इति शब्देनाक्रियमाणं विष्णोः पूर्णबलम्‌ । षशब्देनाक्रियमाणं सर्वप्रणेतृत्वम्‌ । देशतःकालतोगुणतश्चाततत्वं च । ऋचोनुसंहितम्‌ । ऋच इत्यपलक्षणम्‌ । सर्वासामपि वाचां संहितानामकं विष्णुम्‌ । सबलां सप्राणां च । सम्पूर्णबलयुक्तम्‌ । सर्वप्ररेतृत्वशक्त्यादियुक्तं च वेद । नान्यः । एतच्च वेदनं आयुष्यं नित्यायूरूपमोक्षसाधनमिति विद्यात्‌ । अथवा इति यो विद्यात्संसारान्मुक्तः सन्‌ । आयुष्यं नित्यायुः प्राप्नुयादित्यर्थः । स उपासकः सणकारं ब्रवाणीं अथवा अणकारां ब्रवाणीति यदि विचिकित्सेत्‌ । सर्वाः संहिताः णशब्दवाच्य विष्णुबलवाचकतानुसन्धानपूर्वकं वदामि किं वातद्रहितमिति संशयं कुर्यात्‌ । तर्हि तत्र निर्णयं ब्रूमः । किमिति । स णकारमेव ब्रूयादिति । एवं सषकारं ब्रवाणीं अषकारां इति सषकारमेव ब्रूयादिति वाक्यमपि व्याख्येयम्‌ । सषकारं षशब्दवाच्य विष्णुप्राणशत्मत्ववाचकतानुसन्धानपूर्वकमित्यर्थः । ते एवं जानन्तोवयमनुसंहितायुक्तत्वेन ऋचोयदधीमहे । यच्च माण्डूकेयीयं माण्डूकेय दृष्यमध्यायं स्वाध्यायं वेद । समस्तवेदपुराणोपलक्षणमेतत्‌ । प्रब्रूमः अधीमहे शिष्येभ्य उपदिशामोवा । तेन नोस्माकं णकारषकारावुपाप्तौ । णशब्दषशब्दार्थरूपोविष्णुरुपात्तः । अवाप्तोऽभूत्‌ । णकारषकारव्याख्यानरूपत्वात्‌ सर्ववाचाम्‌ । इति ह्रस्वोमाण्डूकेय आहस्म । अस्मिन्नेव अर्थे ऋष्यन्तरसम्मतिमाह - अथ यद्वयमनुसंहितमिति ॥ स्थविरः शाकल्य इत्युपलक्षणम्‌ । सर्वेपि ऋषय एवमेवाहुरिति द्रष्यव्यम्‌ । तदेतत्‌ प्रमेयं विद्वांसः कावषेयानाम ऋषय आहुर्हस्मवै । किमिति । वयं किमर्थाः किं प्रयोजनार्थिनः सन्तोऽध्येष्यामहे । विष्णुनामार्थानुसन्दानपूर्वकविष्णु मन्त्रजपादेरेकस्यैव अधिकत्वात्‌ विष्णुनाम व्यतिरिक्त वेदाध्ययेनेनापि किं न्रयोजनमस्माकं भवेन्नकिमपीत्यर्थः । किमर्था वयं यक्ष्यामहे । यज्ञैर्वानः किं प्रयोजनं भवेन्नमपीत्यर्थः । अथवा किमर्थावयमध्येष्यामहे । किमर्थावयं यक्ष्यामहे । विष्णुनामार्थानुसन्धानं विना अन्यविषयकाध्ययन यमादिकायर्ैः किमस्माकं प्रयोजनं न किमपि । तथा च विष्णुनामार्थानुसन्धानपूर्वकमेव वेदानध्येष्यामहे यक्ष्यामहेचेति भावः । अथवा वाचिप्राणं जुहुमः विष्णवे नम इति मन्त्रमेव जपन्तःप्राणवृत्तिं जपाख्यवाग्व्यापारे विनियोजयाम इति यावत्‌ । प्राणेवावाचं जुहुम इति वर्तते । प्राणेवाचोहोमोनाममौनमेव । तथा च मौनेन विष्णुशब्दार्थं ध्यायामोवेत्यर्थः । विष्णुविषयकमेव अध्ययनादिकं कायर्ं नान्यविषयकमित्युक्तम्‌ । तत्कुत इत्यत आह - योह्येवेति ॥ यो हि भगवान्‌ प्रभव उत्पादकः स एवाप्ययः संहारकर्तानान्यः । अते जगज्जन्मादिकारणत्वेन विष्णोरेव प्राधान्यात्तद्विषयकमेव अध्यायनादिकं कार्यं नान्यदिति भावः । उपनिषत्प्रतिपादत्यार्थस्यातिरहस्य त्वं ज्ञापयन्नुपसंहरति - ता एता इति ॥ संहिताः पूर्वोत्तरवर्णसन्धिप्रतिपाद्यानिसंहितानामकानि भगवद्रूपाणि । अनन्तेवासिने अन्यविद्यासुस्वशिष्यत्वमप्राप्ताय न प्रब्रूयात्‌ । प्रथममेव नोपदिशेत्‌ । नासंवत्सरवासिने प्रब्रूयात्‌ । अप्रवक्त्रे प्रवचनशक्तिहीनाय च न प्रब्रूयादित्याचार्याः उपनिषदुपदेष्यारोमहिदासादय आहुरिति सम्बन्धः । द्विरुक्तिप्रयोजनं तु प्रागेवोक्तम्‌ । तदत्राप्यनुसन्धेयं ॥  
इति श्रीमदानन्दतीर्थभगवत्पादाचार्यविरचित श्रीमन्मैतरेयोपनिषद्भावप्रदीपे अस्मद्गुरुवर श्रीमद्भारकरीवेङ्कटवराहाचार्यपूज्यपादाराधकैः विचचितो तृतीयारण्यके द्वितीयोध्यायः समाप्तः ॥ 3 ॥ 3 ॥ 

**श्रीमदानन्दतीर्थभगवत्पादविरचित श्रीमहैतरेयोपनिषद्भाष्यम् ॥**

नारायणं निखिलपूर्णगुणैकदेहं  
सर्वज्ञमच्युतमपेतसमस्तदोषम् ।  
प्राणस्य सर्वचिदचित्परमेश्वरस्य  
साक्षादधीश्वरमियां शरणं रमेशम् ॥  
प्रादुर्बभूव भगवांस्तपसेतराया नारायणोऽब्जजसुतस्य विशालनाम्नः ।  
तस्मिन् गतेऽध्वरमभूत् सुरविप्रसङ्घो निश्चेतनस्तदनु पदम्भवोऽमुमस्तौत् ॥  
तैः संस्तुतः स भगवान् गिरिशेन्द्रमुख्यान् सर्वानबोधयदजेन सहैव तेऽथ ।  
दासत्वमापुरत एव महत्सुराणां दासत्वतः स महिदास इति प्रसिद्धः ॥  
शृण्वत्सु तेषु भगवानवदद् रमायै दिव्यां श्रुतिं स परमोऽतिमुदैतरेयीम् ।  
सा बह्वृचैः प्रपठिता चतुराननास्याद् यस्यां रहस्यमुदितं परमं हि विष्णोः ॥  
\`महाभूतश्रुतिः सैषा महाभूतिर्यतो हरिः ।  
विशेषेणात्र कथितः सर्वज्ञः शाश्वतः प्रभुः ॥'  
इत्यृक्संहितायाम् ॥  
\`एष एव सदा पन्था भगवान् पुरुषोत्तमः ।  
नित्यं स्वप्राप्तिहेतुत्वात् कतृर्त्वात् कर्म मातृतः ॥  
ब्रह्मैव गुणपूर्णत्वात् सत्यं सादुस्वरूपतः ।  
क्वापि तं विस्मरेन्नैव त्यक्त्वा तं नेतरं व्रजेत् ॥  
पूर्वे नैनं तत्यजुर्हि ब्रह्माद्यास्तेन संसृतेः ।  
मुक्ताः श्रीश्च तदत्यागान्नित्यमुक्ता गुणाधिका ॥  
विहायस्ययनात् प्रोक्ता वायांसीति पिशाचकाः ।  
वर्तितज्ञानतो वङ्गा नरास्तैरवनं सदा ॥  
अन्नरूपैगृर्ध्नवो हि वङ्गावगधनामकाः ।  
राक्षसा असुरा ईरपादा इति समीरिताः ।  
धर्मो ज्ञानं च वैराग्यमैश्वर्यं चतुरात्मकः ॥  
वायुर्देवोऽत्रासुराणामैश्वर्यगुण एव हि ।  
ईरपादास्ततः प्रोक्तास्ते त्रयो विष्णुमत्यजन् ॥  
पराभूतास्ततस्ते तु तमस्यन्धे निपातिताः ।  
देवाश्च ऋषयो मर्त्यसत्तमा इति च त्रयः ॥  
आश्रिता विष्णुमेवैकं त्रिस्थानस्थितमच्युतम् ।  
अग्निस्थमाश्रिता मर्त्या विष्णुमर्काभिधं परम् ॥  
आ जनैरर्चितत्वात् स ह्यर्क इत्युच्यते हरिः ।  
अग्नौ कर्माणि कृत्वैव मानुषा मुक्तिभागिनः ॥  
कर्मभिः शुद्धसत्त्वानां कर्मत्यागोऽपि नान्यथा ।  
आश्रिताः सूर्यगं विष्णुमृषयो बृहदित्यसौ ॥  
तेजसा बृंहणादुक्तो विष्णुरादित्य इत्यपि ।  
आदानात् सर्ववस्तूनां स्वाध्यायेनामुमाश्रिताः ॥  
मुच्यन्त ऋषयो नित्यं नान्यथा तु कथञ्चन ।  
वायुस्थमाश्रिता देवाः पवामानाभिधं हरिम् ॥  
संसारात् पावयित्वात यन्महानन्दे मिनोत्ययम् ।  
पवमानस्ततो विष्णुर्व्याप्तः सर्वासु दिक्षु च ॥  
आश्रितो भगवान् सर्वैः सर्वत्रापि विशेषतः ।  
आश्रयात् पृथगुक्तोऽयं नित्यानन्दो रमापतिः ॥  
उत्थापनादुक्थनामा स एव पृथिवीस्थितः ।  
प्रथितः पृथिवीनामा सोऽन्तरिक्षाभिधोऽत्रगः ॥  
अन्तरिक्ष्यो यतो द्युस्थो द्युनामाऽतिप्रकाशनात् ।  
अध्यात्मे च निविष्टोऽसौ पुरुषाख्यो जनार्दनः ॥  
पूर्षु स्थितत्वात् स महान् प्रजानां पतिरेव च ।  
अहमुक्थमिति ह्येतां विद्यामनुभवत्यसौ ॥  
पृथक् पृथक् च तस्याङ्गान्युक्थानि जगदीशितुः ।  
अग्निवातादिनेशानामुत्थानानि पृथक् पृथक् ॥  
वदनं नासिका नेत्रमित्येतानि परात्मनः ।  
तृचाशीतिविभिन्नस्य शस्त्रस्यान्नत्वहेतुतः ॥  
विष्णोस्तृचाशीतिवत् स्यात् प्रसिद्धान्नमिति स्फुटम् ।  
अन्नाभिमानिदेवश्च तृत्त्वाशीत्याश्च देवताः ॥  
सोम एव ततश्चान्नमशीतय इतीरितम् ।  
अदनाघ्राणदृष्ट्याख्यभोगत्रयविभागतः ॥  
मुखनासाचक्षुषां तद्भोग्यमन्नं हरेः श्रुतम् ।  
अरणं गमनं यस्मादर्कः शीघ्रगतित्वतः ॥  
श्येन एव तदाकारा चितिरर्कपदोदिता ।  
सुपर्णप्रतिमा स यत् तदारूढो जनार्दनः ॥  
तस्मात् तस्यार्क इति सा प्रोच्यते वैदिकैः पदैः ।  
योऽसौ चितिगतो वीन्द्रः सोऽग्निवातरविष्वपि ॥  
तथा वाक्प्राणचक्षुष्षु तस्मात् तेऽर्काः प्रकीर्तिताः ।  
तेषु स्थिते सुपर्णे च रूपभेदैः पृथक् पृथक् ।  
स्थितो विष्णुस्तदर्कास्ते तस्मादेव प्रकीर्तिताः ॥  
व्याप्तत्वाज्जीवदेहेषु मुखे विष्णोर्मुखं स्मृतम् ।  
नासयोर्नासिका विष्णोरक्ष्णोरेव तदक्षिणी ॥  
जीववाक्प्राणचक्षुष्षु तद्वागाद्यास्ततः स्थिताः ।  
विष्णोर्वाग् भार्गवो रामः प्राणोऽस्य नरकेसरी ॥  
चक्षुस्तु कपिलो विष्णुरग्न्यादीनां च कारणम् ।  
जीववागादिसंस्थं च सुपर्णमधिसंस्थिताः ॥  
अविशेषोऽपि भगवान् पूर्णैश्वर्यस्वरूपतः ।  
अङ्गाङ्गित्वेनैक एव स्वानन्दानुभवः स्थितः ॥  
स एव व्यूह्य चाऽत्मानं पृथग्रूप इव स्थितः ।  
सुपर्णनामा भगवान् सुपर्णे च व्यवस्थितः ॥  
अग्न्यादिषु च तन्नामा वासुदेवः स संस्थितः ।  
अन्ननामा स एवान्ने चेष्टयन् सर्वमास्थितः ॥  
अन्ने स्थितस्य एवेशो ह्यन्नदातृगतिप्रदः ।  
तस्यान्तरिक्षगस्यैव नियमादनु पक्षिणः ॥  
पतन्ति धावयन्त्यश्वनरादींश्च नरादयः ।  
परस्य विष्णोर्धामत्वात् सूर्यो ब्रध्न इतीरितः ॥  
निहितश्चैव तल्लोको नासिकायां नतस्थले ।  
पृथिव्यां संस्थितो विष्णुः स्त्रीरूपेण द्युलोकतः ॥  
पतितं सर्वमेत्ति तथा दिवि च संस्थितः ।  
इतो गतं सर्वमत्ति द्युनामा भगवान् परः ॥  
भोग्यत्वादाद्य इत्युक्त एवमाद्यात्तृरूपवान् ।  
एक एव परो विष्णुरत्ताऽन्यैरूपजीव्यतः ॥  
आद्यो भवति चान्येषां नोपजीव्यो भवेद् यथा ।  
हरिः स सर्वजीवानां न भुज्यन्ते यथाऽमुना ।  
सर्वे लोकास्तथा कर्तुं नैवेष्टे कश्चन क्वचित् ॥  
स एष भगवान् विष्णुः प्रजापतिरितीरितः ।  
तस्माज्जाताः सर्वदेवा ब्रह्माद्यास्तेभ्य एव च ॥  
वृष्टिः सञ्जायते तस्याः सर्वा ओषधयोऽभवन् ।  
ओषधीभ्योऽन्नमन्नाच्च रेतो रेतस एव च ॥  
सर्वा प्रजाः प्रजायन्ते सङ्कल्पो हृदयाभिधः ।  
प्रजाभ्यो जायते तस्माद् विकल्पाख्यं मनस्तथा ॥  
विकल्पाद् वाक्प्रचारश्च वाचा नामादिवेदनात् ।  
कर्म सञ्जायते तस्मात् कर्मणश्च जगत् पुनः ॥  
कर्माभिमान्ययं जीवः परस्य ब्रह्मणो हरेः ।  
आवासस्थानमुद्दिष्टो विशेषात् स इरामयः ॥  
इच्छानुरूपं तु सुखमिरेत्येव प्रकीर्तितम् ।  
इच्छानन्दप्रभूतत्वात् स एव च हिरण्मयः ॥  
हिरुक् सखं हिरण्यं स्याद् बाह्यानन्दात् पृथग् यतः ।  
आधिक्यार्थे मयड् यस्मादधिकानन्दरूपकः ॥  
उत्सृज्य कर्मजं रूपं निजानन्दैकरूपकः ।  
तमिमं प्रथमज्ञानिपुरुषं चतुराननम् ॥  
वासुदेवाभिधं ब्रह्म प्राप प्रपदयोः पुरा ।  
यस्मात् प्रपेदे भगवान् प्रपदा चतुराननम् ॥  
तस्मात् प्रपदनादेव प्रपदं नाम कीर्तितम् ।  
चतुर्मुखाकारवतां नृणां पादतलोपरि प्रपदाख्या वर्ततेऽतो नतु पश्वादिनां क्वचित् ।  
अयादूर्ध्वं ततो विष्णुः प्रपदादूरुमत्र च ॥  
स्थित ऊरु च तावास्तामूरूर्ध्वगमनाद्धरेः ।  
किञ्चिदूर्ध्वं ततो गत्वा वायुना सह केशवः ॥  
वायुमाहोरुगरणं कुर्वत्र स्थित इत्यपि ।  
उर्वेव गरणं चक्रे वायुर्यत्र स्थितः सदा ॥  
तत् स्थानमुदरं नाम पुनराह जनार्दनः ।  
उरु स्थानं निवासं मे कुरु विस्तारसंयुतम् ॥  
तथाऽकरोत् स वायुश्च तदुरोऽभूदुरुत्वतः ।  
उरोमध्ये च हृदयं तत्र वासो हरेः सदा ॥  
सूक्ष्मदृष्टियुता ये तु मुनयः शार्कराक्ष्यकाः ।  
उदरे ते परं ब्रह्म वासुदेवमुपासते ॥  
हृत्स्थमेव परं विष्णुं ध्यायन्त्यारुणयः सदा ।  
उदरस्थं च हृद्गं च ते उभे ब्रह्म तत् परम् ॥  
एकमेव यतस्तस्मादुभये ह्यपि तद्विदः ।  
तत ऊर्ध्वं गतो विष्णुर्वायुना सह दैवतैः ॥  
स्थितो मूर्धनि देवेशः श्रितोऽसाविति तच्छिरः ।  
तत्र प्रणात्मना वायुर्मनोरूपेण शङ्करः ॥  
शेषः सुपर्ण इन्द्रश्च मनांस्येव पृथक् पृथक् ।  
अहम्भावमनो रुद्रः शेषोऽसौ पाञ्चरात्रिकः ॥  
वैदिकं गरुडश्चेन्द्रो यमादिविषयं मनः ।  
श्रोत्रं चन्द्रो रविश्चक्षुर्वागाग्निः परिकीर्तितः ॥  
एते देवास्तदन्ये च सर्वप्राणिषु संश्रिताः ।  
उपासते सदा विष्णुं परमात्मानमच्युतम् ॥  
वाचा हिंसामकुर्वंस्ते विनिन्दन्तः परस्परम् ।  
ते विष्णोराज्ञयाऽवोचन्नुत्क्रामाम पृथक् पृथक् ॥  
देहादब्जभवस्यास्माद् यस्मिन्नुत्क्रान्त एव हि ।  
शरीरं पद्यते श्रेयान् स न इत्यवधार्यताम् ॥  
ततः क्रमेण चाग्न्याद्या निष्क्रान्तास्तेषु सर्वशः ।  
निष्क्रान्तेषु नवै पातः शरीरस्याभवत् क्वचित् ॥  
वायावुत्क्रान्त एवैतच्छरीरमपतत् क्षितौ ।  
उदासीनवदास्तां तौ केशवश्चाब्जसम्भवः ॥  
तेषां बलपरीक्षार्थं वाय्वादीनां समस्तशः ।  
पुनस्ते प्राविशन् सर्वे वह्निसूर्यौ शशी शिवः ॥  
नोत्थानमभवत् तेषु प्रविष्टेष्वपि सर्वशः ।  
वायौ प्रविष्टे तूत्थानं कायस्याऽसीत् तदैव च ॥  
उच्चैः स्थितत्वादुक्थोऽभूद् वायुरेव ततः प्रभुः ।  
उच्चत्वं च गुणाधिक्यं त्वमुच्चोऽसीति तेऽब्रुवन् ॥  
भृत्या वयं तवैव स्मस्त्वमस्माकं पतिः सदा ।  
स्पर्थामहे त्वद्बलेन त्वया नान्येन केनचित् ॥  
इत्यूचुर्वीन्द्रशेषेशशक्रचन्द्रादिकाः पृथक् ।  
वायुः स संस्तुतस्तैश्च प्रसन्नोऽभूद् दिवौकसाम् ॥  
तस्माच्छत्वा परं ब्रह्म देवा नारायणाभिधम् ।  
शिष्यप्रशिष्यादिषु च तेऽनयन् वायुनोदितम् ॥  
वायुमप्यनयन् सर्वे यशसा तद्गुणोक्तितः ।  
ये ये गुणान् विजानन्ति वायोस्तानाविशन्मरुत् ॥  
तत्र तत्र प्रविष्टत्वात् प्रततोऽसौ बभूव ह ।  
प्रततत्वात् प्रातरिति तस्य नामाभवद् विभोः ॥  
सङ्गतश्चाभवज्जीवचिता रूपान्तरेण सः ।  
सङ्गतस्तात् सायमिति तद् रूपं नामतोऽभवत् ॥  
वायोस्तत् पुनरध्यात्मं प्राणापानाभिधं द्वयम् ।  
अध्यात्ममग्निर्वागाख्यश्चक्षुः सूर्यः प्रकीर्तितः ॥  
यज्ञादिसाधने यत्तु मनश्चन्द्रः प्रकीर्तितः ।  
मित्रो यमश्च वरुणः कुबेरश्च दिगीश्वराः ॥  
श्रोत्राभिमानिनः सर्वे वैदिकश्रवणोचितम् ।  
श्रोत्रं चन्द्रस्तथा स्मार्ततान्त्रिकश्रवणोचितम् ॥  
यम एव षडङ्गानां विषयश्रवणोचितम् ।  
श्रोत्रं तु वरुणः काम्यशास्त्रार्थं मित्र एवच ॥  
श्रोत्रं यन्नीतिशास्त्रार्थं कुबेरस्तत् प्रकीर्तितः ।  
विष्णुना प्रहितानां हि संयोगोऽध्यात्ममेष हि ॥  
शिवादीनां च सर्वेषां मनस्त्वं कथितं भवेत् ।  
तात्पर्यात् सर्ववेदैश्च तज्जानन्नवदन्मुनिः ॥  
हिरण्यदन्नाम वैदो भूतेषु हि सुरानृते ।  
मदभीष्टं ममाऽदातुं नैवेष्टे कश्चनाञ्जसा ॥  
विष्णुना प्रहितानां हि देवानामहमुत्तमम् ।  
वेदसंयोगमध्यात्मं ततो मुक्तो यथेष्टभुक् ॥  
स्यान्नैवात्रास्ति सन्देहः स्वेच्छाविहृतिरेव च ।  
मन्निषेधे न शक्तोऽस्ति प्रीता देवा हि मे सदा ॥  
अधिदैवेन सहिता विष्णुना प्रभविष्णुना ।  
एतद्धि तेन कथितं मुनिना तत्त्ववेदिना ॥  
विष्णुप्रहितदेवानां योगमध्यात्ममञ्जसा ।  
वेद तं च नियोक्तारमुपास्ते विष्णुमव्ययम् ॥  
एतादृशोपासनाया योग्यः सन् सततं सुधीः ।  
स्वस्वाम्यन्यानि भूतानि हरेयुर्बलिमस्य हि ॥  
मुक्तस्य वैष्णवे लोके मुक्तानि च न संशयः ।  
इत्येतद्ध्यानयोग्याश्च मुनयो देवतास्तथा ॥  
मानुषा ज्ञानमात्रेण स्वावरैः पूज्यतामियुः ।  
मुक्ता मुक्तैर्मुक्तियोग्या इति शास्त्रस्य निर्णयः ॥  
स एष भगवान् विष्णुः सत्यमित्यभिधीयते ।  
सर्वोत्तमत्वात् पूर्णत्वात् सर्वज्ञत्वात् तथैव च ॥  
देवतात्रयमन्यच्च पृथक् सत्यमितीर्यते ।  
शेषवीन्द्रशिवादिभ्य उत्तमत्वात् सदैव हि ॥  
वायुः सदिति सम्प्रोक्तो जीवेषु तु सुपूर्णतः ।  
तीति ब्रह्मा समुद्दिष्टः स एवान्नाभिमानवान् ॥  
अन्नं प्रजापतिरिति श्रुतिरन्या ह्यभाषत ।  
अतिनादात् सदा वेदैरप्यन्नं स चतुर्मुखः ॥  
यमित्यादित्य उद्दिष्टो गमयेद् यत् प्रकाशयन् ।  
देवतात्रयमेतत्तु सहितं सत्यमुच्यते ॥  
शुक्ल्कृष्णकनीनासु चक्षुषोऽप्येत आस्थिताः ।  
एवं सत्यपदार्थं यो विज्ञायोपास्त आदरात् ॥  
योग्यस्तस्या उपासाया नैवासत्येन दुष्यति ।  
देवता मुनयश्चैव योग्या अस्या अपि स्फुटम् ॥  
मानुषाणां ज्ञानमात्राद् दोषो नातितरां भवेत् ।  
तस्य नारायणस्यैव सर्ववेदात्मिका हि वाक् ॥  
तन्तिरूपा जगद्बन्धे नाम ब्रह्मादिकं च यत् ।  
विप्रक्षत्रियवैश्यादिरूपं चाखिलमेव तु ॥  
दाम तेनैव बध्नाति सकलं जगदच्युतः ।  
सर्वे हि नामवन्तोऽत्र सर्वे वेदोदिता अपि ॥  
वेदात्मिक्या यतो वाचा विष्णुर्वदति सोऽखिलम् ।  
य एतद् विष्णुवाचैव बद्धं नामाख्यदामभिः ॥  
ज्ञात्वा जगदुपास्ते तु योग्यः संस्तदुपासने ।  
तं प्रत्येवाखिलान्येव भूतानि सह दैवतैः ॥  
बलिं हरन्ति पञ्चाथ भूतान्येवं वहन्ति च ।  
योग्योऽस्याश्चोपासनाया योग्यो ब्रह्मपदस्य यः ॥  
भूतयुक्ते रथे तस्मात् स तिष्ठति सुरार्चितः ।  
मुक्तः संश्च तदन्येषां ज्ञानमात्राद् विमुक्तिगैः ॥  
स्वावरैः सेव्यतैव स्यात् कैश्चिदेव क्वचित् क्वचित् ।  
तथैव वायुना बद्धं जगदेतत् ततोऽवरम् ॥  
सुपर्णशेषगिरिशशक्रसूर्याद्यमञ्जसा ।  
विष्णोर्वायोश्च लोमादौ छन्दांस्येवाऽश्रितानि च ॥  
विष्णोर्विमुक्तवायोश्च लोमाद्यं तच्चिदात्मकम् ।  
लोमप्राणादिभेदश्च नैव कश्चिच्चिदात्मनि ॥  
छन्नश्छन्दोभिरेवं स केशवस्तेन चाभिधा ।  
छन्दांसीत्येव तेषां हि य एवंविदुपासकः ॥  
निवारयन्ति पापेभ्यश्छन्दांसि किमु केशवः ।  
योग्या अस्याश्च विद्याया भृग्वाद्या देवतास्तथा ॥  
छन्दस्सु संस्थितो विष्णुर्गोपायत्येव तद्विधम् ।  
मन्त्रोऽप्यर्थमिमं प्राहापश्यं गोपामिति स्म ह ॥  
एष गोप्ता हि सर्वस्य वायुस्थः पुरुषोत्तमः ।  
छन्दस्सु संस्थितो वायुर्वायौ च स जनार्दनः ॥  
वायुश्च वायुसंस्थश्च कदाचिन्नहि तिष्ठतः ।  
वायुर्हि नित्यसञ्चारी सदा सर्वप्रवृत्तिमान् ॥  
चोदितः केशवेनैव तत्स्थेनामितशक्तिना ।  
आ समन्तात् पराक् चापि पञ्चभूतेभ्य ईश्वरः ॥  
वायुस्तस्थो हरिश्चैव चरत्यमितपौरुषः ।  
सध्रीचीनासु पूर्वादिक्ष्वेतौ चतसृष्वपि ॥  
नित्यदा वसतः कोणादिष्वथापि विषूचिषु ।  
अन्तश्च सर्वभूतेषु चरतो लोकसाक्षिणौ ॥  
हस्तयोरेतयोरेव नित्याक्षीणं वसु स्थितम् ।  
तद्ध्यसह्यं बलं वायोरनन्तं किमु तद्धरेः ॥  
वायोराधारभूतस्य ताभ्यां हि क्रतुनामकः ।  
आवृताः सर्वजीवा हि यथैव कनकावटाः ॥  
आच्छाद्यन्ते वित्तविद्भिस्ताभ्यामेवं च चेतनाः ।  
आवृता महादाद्यास्तु देहे तिष्ठन्ति चैतयोः ॥  
विष्टब्धाश्चैव सर्वेऽपि जीवा आकाश एव च ।  
स वायुः प्रकृतिश्चैव विष्टब्धौ केशवेन हि ॥  
बृहत्वाद् बृहतीत्येव तयोर्नाम प्रकीर्तितम् ।  
वायुकेशवयोः प्राणनाम सर्वप्रणायनात् ॥  
विशेषतो बृहत्प्राणो भगवांस्तत्र केशवः ।  
इति विद्यात् तस्य विष्णोरङ्गानामथ वैभवः ॥  
उच्यते तस्य वाचा हि सृष्टावग्निः क्षितिस्तथा ।  
शुश्रूषार्थे तस्य पृथ्वी जनयत्योषधीः प्रभोः ॥  
ताः पचत्यग्निरुद्युक्त आहृता आहृताः पुनः ।  
आहरेति वचोऽस्यापि शृण्वन्त्येव महर्षयः ॥  
मुखजत्वात् तयोर्विष्णोर्मुखं जनक इष्यते ।  
आस्यभोग्यं ततो विष्णोरन्नं तौ कुरुतः सदा ॥  
सर्वैर्यद् भुज्यते चान्नं तत्र तत्र स्थितो हरिः ।  
तद् भुङ्क्तेऽतस्तदर्थं तौ कुरुतः सदा ॥  
विष्णोर्वाग्विभवं वेद य उपास्ते च सर्वदा ।  
योग्यः संस्तदुपासायाः स भूम्यग्निसमन्वितः ॥  
समं तयोर्व्याप्तिमांश्च तद्वन्मुक्तश्च नित्यदा ।  
अनष्टलोको वसति समीपे केशवस्य च ॥  
योग्या अस्या उपासायाः पृथिव्यग्निपदस्य ये ।  
योग्यास्ते वै मुख्यतया तदन्ये यत्र तौ स्थितौ ॥  
तत्र चर्तुं समर्थाः स्युर्मुक्तिं प्राप्य यथेच्छया ।  
कादाचित्कोपासने तु तावत् तेषां च योग्यता ॥  
वेदनं ह्यापरोक्ष्येण मुख्यं भवति नान्यथा ।  
एकदेशविदो यस्मात् परोक्षज्ञानिनोऽखिलाः ॥  
आपरोक्ष्यं भवेद् यस्मान्नैवोपासामृते क्वचित् ।  
तस्मादुपासापूर्वं तु योऽपरोक्षं प्रपश्यति ॥  
स एव वेद नान्यस्तु योग्यश्चैवापरोक्षदृक् ।  
तस्माद् योग्यस्योक्तफलमन्येषां किञ्चिदेव हि ॥  
प्राणादिभ्यश्च वाय्वाद्या एवं विष्णोः प्रजज्ञिरे ।  
ब्रह्मशेषसुपर्णेन्द्रशिवाद्या आप ईरिताः ॥  
ते विष्णोर्मनसा जाताः सर्वे चावभिमानिनः ।  
वैश्वदेव्यस्ततो ह्यापो वरुणश्च मनोभवः ॥  
प्राणिनां पूर्तपुण्येषु श्रद्धारूपमनोऽधिपः ।  
एवं सर्वा देवता हि विष्ण्वङ्गेभ्यः प्रजज्ञिरे ॥  
स्वोत्पत्त्यङ्गं च ते विष्णोः शुश्रूषन्ते पृथक् पृथक् ।  
विष्णोर्विषयधर्मेषु ज्ञानादिषु चतुर्मुखः ॥  
श्रद्धां ददाति भूतानां वैदिकश्रवणे विपः ।  
तान्त्रिके शेषरुद्रौ च शक्रो यज्ञादिकर्मणि ॥  
वायुर्गन्धवहश्चास्य भक्तिज्ञानप्रदस्तथा ।  
भूतानां तस्य विषये त्वन्तरिक्षं च कर्मणः ॥  
तदीयस्यैव भोगार्थं जीवानां श्रुतिचारदम् ।  
अन्तरिक्षं च विघ्नेशः सूर्यस्तत्कर्मसिद्धये ॥  
भूतानां ज्योतिषो दाता द्यौरप्यह्नाद्यदायिनी ।  
आप इत्येव देवानां ब्रह्मादीनां कथं भवेत् ॥  
नामेत्यपृच्छल्लक्ष्मीस्तं महिदासं जनार्दनम् ।  
आप इत्येव नामैषां भवतीत्याह स प्रभुः ॥  
इदं मदाख्यं यद् ब्रह्म ह्याप इत्यभिधीयते ।  
आ पूर्णत्वाद् गुणैः सर्वैस्तन्मूलमखिलस्य च ॥  
तूलभूतं तदन्यत्तु पिता ह्येष जनार्दनः ।  
पुत्रा ब्रह्मादयः सर्वे नैवायं वृक्षमूलवत् ॥  
स्वतन्त्रत्वाज्जगन्नाथः पितृत्वात् परमेशितुः ।  
तन्नामाऽप इति ह्येतत् ब्रह्मरुद्रादिनां भवेत् ॥  
यथा यदव इत्येव रघवः कुरवस्तथा ।  
पुत्रनाम पितुश्च स्यात् तत्तन्त्रत्वात् सुतस्य हि ॥  
यथा पितामहाद्याश्च पितरो नाम कीर्तिताः ।  
तथाऽपि मुख्यया वृत्त्या व्यवहारव्यवस्थितिः ॥  
आप इत्येव सर्वेषां देवानां प्रददौ हरिः ।  
स्वकीयमेवमन्यानि पृथक् पृथगदात् प्रभुः ॥  
नारायणादिनामानि ददौ ज्ञानादाह देवीमिदं वचः ।  
देवपर्यन्तमा व्याप्तिं वेदाहं मम सर्वदा ॥  
मत्पर्यन्तं तथा व्याप्तिं देवानामपि सर्वशः ।  
मयि देवास्तेषु चाहमिति विद्धि वरानने ॥  
मयैते हि प्रदत्तानि पदानि ब्रह्मपूर्वकाः ।  
अधितिष्ठन्ति सत्ताद्या अप्येतेषां मदाज्ञया ॥  
ज्ञानकर्मबलेहाद्या मद्दत्ता इति किं वदे ।  
सम्भृता मत्त एवैते स एष भगवान् गिरिः ॥  
गिरणात् सर्वभूतानां चक्षुर्नामस्य दर्शनात् ।  
सर्वश्रोतृत्वतः श्रोत्रं मनो मन्तृत्वहेतुतः ॥  
प्राणनामा प्रणेतृत्वात् तमेनं गुणपूर्तितः ।  
गरणाच्चद्ग्रड्य ख्ढ्यॢ??
ह्.टीुमापरोक्ष्येण शाश्वतम् ।  
गिरत्येवाखिलं भ्रातृवत् सह संस्थितम् ॥  
पराभवति पाप्माऽस्य द्वेष्टा निरयदस्सदा ।  
असनाद् भगवान् सोऽसुः सर्वस्यापि जनार्दनः ॥  
पृकृष्टानन्दरूपत्वात् प्राण इत्यभिधीयते ।  
स एव भूतिनामाऽपि ज्ञानैश्वर्यादिभूतिदः ॥  
अज्ञानादिप्रदातृत्वात् स एवाभूतिनामकः ।  
सुखज्ञानादिगुणदं पूर्णं सर्वगुणैः प्रभुम् ॥  
उपासते तं वाय्वाद्या देवास्तस्माच्च तेऽखिलाः ।  
बभूवुः सुखसज्ज्ञानपूर्वैः सर्वैर्गुणैर्युताः ॥  
देवानामपि सर्वेषां प्रधानोऽद्यापि मारुतः ।  
स्थित्वा सुप्तेषु विष्णुं तं भूर्भुरित्येव शंसति ॥  
भूशब्दार्थो भूतिरिति वैपरीत्येन चासुराः ।  
अभूतिकारणोऽस्माकमैश्वार्यादिगुणोज्झितः ॥  
इत्येवोपासते तस्मात् पराभूताश्च सर्वशः ।  
ज्ञानैश्वर्यादिभिर्हीनाः पेतुरन्धे तमस्यथ ॥  
य एवं वेद तं विष्णुं भूतिदं भूतिरूपिणम् ।  
भावाभावं च देवानां दैत्यानां चैवमेवतु ॥  
ज्ञानैश्वर्यादिभिः सोऽपि भवेत् तस्य परात्मनः ।  
प्रसादादस्य पाप्मा च पराभवति सर्वशः ॥  
स एष भगवान् विष्णुमृर्त्युदो मोक्षदस्तथा ।  
स एव जीवनकरो यदाऽपानेन संयुतः ॥  
प्राणं नियमयत्यस्मिन् शरीरे पुरुषोत्तमः ।  
शरीराद् बहिरेतौ तु यदा निःसारयत्यजः ॥  
तदा मृत्युप्रदश्चायं मुक्तानामपि जीवनम् ।  
प्राणादेव हि तत्रापि प्राणाधारो जनार्दनः ॥  
अपाक् प्राक् च सदा गच्छेद् वायुरानन्दरूपिणा ।  
अनेनैव गृहीतो हि प्राणोऽपानेन संयुतः ॥  
अनेन हरिणा यस्मान्नियतो न पराङ् भवेत् ।  
अमर्त्यस्तत्प्रसादेन वायुर्देहैः सह स्थितः ॥  
अनित्या अपि देहास्ते शश्वत् सन्त्या विमोक्षतः ।  
स्थूलसूक्ष्मविभागेन किमु वायुर्जगत्प्रभुः ॥  
नानागती च तावेतौ वायुः प्राप्नोति केशवम् ।  
शरीरं तु विनष्टं सत् पञ्चत्वमुपच्छति ॥  
जडं तज्जडतामेति चेतना वायुदेवता ।  
चेतनेशं हरिं याति विरुद्धगमनौ च तौ ॥  
ऊर्ध्वं गच्छति वायुः स देहोऽधः पतति क्षितौ ।  
दृश्यमेतच्छरीरं चाप्यदृश्यो वायुदेवता ॥  
य एवं वेद तं वायुममृतं सर्वनायकम् ।  
पूर्णानन्देन हरिणा गृहीतं तद्वशं सदा ।  
स मुक्तो लोकमाप्नोति विष्णोर्मुक्तैश्च दृश्यते ॥' इति च ॥  
ब्रह्म पन्थाः सत्यं कर्मेति तस्य नारायणस्य वासुदेवाद्याः क्रमेण चतस्रो मूर्तयः । नासिकायां यन्नेत्रयोर्मध्ये विनतामिव किञ्चिन्नतस्थानं तत् सूर्यलोकस्थानीयं विद्यात् । तथेति निर्णयः । इरामया इति दैर्घ्यमवधारणार्थे । \`दैर्घ्यं प्लुतं च हुङ्कारो बिन्दुरप्यवधारणे' इति हि शब्दनिर्णये । ब्रह्मा हैव ताइ ते ।  
\`देशतः कालतोऽर्थाश्च बलतो गुणतस्तथा ।  
स्वरूपतोऽपि नैव स्याद् भेदोऽत्यल्पोऽपि यत्र हि ॥  
केवलैश्वर्ययोगेन यत्र सङ्ख्या द्विवद् भवेत् ।  
स्वरस्पर्शविभागेन तत्रोक्तिः स्याद् विभक्तिषु ॥  
अचिन्त्यात्तु तथैश्वर्यादेकोऽपि बहुरूपवत् ।  
प्रकाशयेद् यथा विष्णुः सर्वत्राप्यविशेषवान् ॥  
न विशेषो हि रूपाणां मत्स्यादीनां कथञ्चन ।  
नैश्वर्ये न बले चैव नाऽनन्दादिगुणेष्वपि ॥'  
इत्यादिशब्दनिर्णयवचनाद् द्विवचनमत्र व्यवहारमात्रमिति दर्शयितुं ता इत्युक्तम् ।  
\`संहितायां यत्र दैर्घ्यं पदे यत्र न विद्यते ।  
उक्तार्थस्य महाधिक्यं श्रुतेस्तत्र विवक्षितम् ॥'  
इत्यतो ब्रह्मा हेति दैर्घ्यमपि परब्रह्मत्वविवक्षया ।  
अद एव नारायणाख्यमधिकं दैवतमन्यानि दैवतमात्राणि । स्थानान्तरेऽन्येषामप्यधिदैवतत्वकथनं कर्मदेवाद्यपेक्षया । मुख्याधिदैवतं नारायण एव तस्योष्णिग् लोमानीत्यादि लोमसूष्णिगित्याद्यर्थे । \`सप्तसु प्रथमा' इति सूत्रात् । \`स च्छन्दोभिश्छन्नः' इति वाक्यशेषात् । \`ब्राह्मणोऽस्य मुखमासीत्' इत्यादिवच्च ।  
\`अङ्गेषु यस्य च्छन्दांसि देवा लोका मखा अपि । तद्वशा नियता नित्यं नमस्तस्मै परात्मने' इति च स्कान्दे ।  
अस्मै पुण्याय कर्मण इति । एनमुद्दिश्य जीवानां पुण्यकर्म कर्तुम् । तैर्हि स्तुत्यादिकर्माणि कृतानि श्रोत्रेण शृणोति भगवान् दिग्भ्योऽप्यन्य एव विशृणोति जीवः । अन्येषां जीवानां श्रवणजं भोगं स्वश्रोत्रेण दिग्भिरननुगृहीतेन भगवान् भुङ्क्ते । नच जीववागादिना पृथिव्यग्न्यादिकं सृष्टम्यित्र किञ्चिन्मानमस्ति । \`मुखादिन्द्रश्चाग्निश्च' इत्यादिना भगवतः सकाशाद्धि सर्वेषां सृष्टिः प्रसिद्धा । सृष्टिभेदादन्यथाऽन्यथा वचनम् । नच मुख्यकारणाङ्गीकाराविरोध औपचारिककारणमङ्गीकर्तुं युक्तम् । अतिप्रसङ्गात् । नहि यत्किञ्चित् कारणत्वमस्तीत्येतावता ब्राह्मणस्य चण्डालः पितेत्युच्यते । पितृत्वं चात्रोक्तम् । \`वाचं पितरम्' इत्यादिना ।  
\`मानुषाणां तु यत् कर्म न देवोत्पत्तिकारणम् ।  
दैवतैरुपाकारस्तु क्रियते नरकर्मणा ॥  
देवानां कर्मणैवैते जायन्ते सर्वमानुषाः ।  
प्रधानत्वान्न देवानां नृकर्मोत्पत्तिकारणम् ॥'  
इति च ब्रह्माण्डे ॥  
आह महिदास ऐतरेय इति तु सर्वस्य वचनस्य तदीयत्वप्रकाशनार्थम्, नतु सन्निहितस्यैव । यथा \`इन्द्रं कुत्सः' इत्यादि । यथाच \`पूर्वं तु बादरायणो हेतुव्यपदेशात्' इत्यादि ।  

**॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये प्रथमः प्रघट्टकः ॥**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***

द्वितीयप्रघट्टकः

भाष्यम्  
एष नारायणो वायुना सहेमं लोकमभ्यार्चत्, ब्रह्मादिशरीरेषु प्रविवेश । पुरुष इत्यन्तर्यामिरूपस्याऽख्या, पुरि शेत इति । प्रसिद्धत्वाच्च पञ्चरात्रेषु । य एष सूर्यमण्डले स्थित्वा तपति स भगवान् नारायणः ।  
\`य आदित्ये तिष्ठन्नादित्यादन्तरो यमादित्यो न वेद' इत्यादिश्रुतिभ्यः । \`य एषोऽन्तरादित्ये हिरण्मयः पुरुषो दृश्यते' इत्युक्त्वा \`तस्य यथा कप्यासं पुण्डरीकमेवमक्षिणी' इत्युक्तत्वान्न शिवादयः । शिवो हि विरूपाक्षः । प्रसिद्धश्च पुण्डरीकाक्ष इति भगवान् नारायणः । \`यमादित्यो न वेद' इत्युक्तत्वान्नाऽदित्यः । \`भेदव्यपदेशाच्चान्यः' इति च भगवद्वचनम् । \`वृत्रं यदिन्द्र शवसाऽवधीरहिमादित् सूर्यं दिव्याऽऽरोहयो दृशे । यत् सूर्यस्य हरितः पतन्तीः पुरः सतीरुपरा एतशे कः । सीदन्निन्द्रस्य जठरे कनिक्रदन्नृभिर्यतः सूर्यमारोहयो दिवि ।',\`चन्द्रमा मनसो जातश्चक्षोः सूर्यो अजायत',\`यः सूर्य य उषसं जजान यो अपां नेता स जनास इन्द्रः',\`उद्वेति प्रसवीता जनानां महान् केतुरर्णवः सूर्यस्य',\`येनाऽवृतं खं च दिवं महीं च येनाऽदित्यस्तपति तेजसा भ्राजसा च',\`यमन्तःसमुद्रे कवयोऽवयन्ति तदक्षरे परमे प्रजाः',\`तमेताः पञ्चदेवताः परिम्रियन्ते विद्युद् वृष्टिश्चन्द्रमा आदित्योऽग्निः इत्यादौ सूर्यस्य सर्वत्र पराधीनत्वावगतेश्च । \`ध्येयः सदा सवितृमण्डलमध्यवर्ती नारायणः सरसिजासनसन्निविष्टः । केयूरवान् मकरकुण्डलवान् किरीटी हारी हिरण्मयवपुधृर्तशङ्खचक्रः' इति च नारसिंहपुराणे ।  
\`तापनी पाचिका चैव शोषणी च प्रकाशनी ।  
नैव राजन् रवेः शक्तिः शक्तिर्नारायणस्य सा ॥'  
इति च पादम्े ॥  
\`यदादित्यगतं तेजो जगद् भासयतेऽखिलम् ।  
यच्चन्द्रमसि यच्चाग्नौ तत् तेजो विद्धि मामकम् ॥' इति च ॥  
नच विष्णोरन्याधीनत्वं श्रुतिषूक्तं कुत्रचित् । उत्पत्तिस्तु प्रादुर्भावापेक्षया \`एको नारायण आसीन्न ब्रह्मा नच शङ्करः' इति महाप्रलये तस्यैवावस्थानश्रुतेः । \`यं कामये तं तमुग्रं कृणोमि तं ब्रह्माणं तमृषिं तं सुमेधाम्' इति ब्रह्मशिवादीनां देव्यधीनपदप्राप्तिमुक्त्वा तस्या अपि भगवदधीनत्वम् । \`मम योनिरप्स्वान्तः समुद्रे । ततो वितिष्ठे भुवना नु विश्वा',\`परो दिवा पर एना पृथिव्या' इत्याह । \`अहं रुद्राय धनुरातनोमि ब्रह्मद्विषे शरवे हन्तवा उ',\`अहं सुवे पितरमस्य मूर्धन्' इति ब्रह्मरुद्रयोर्देव्याः सकाशात् सृष्टिसंहारौ चोक्तौ । \`अस्य देवस्य मील्ढुषो वया विष्णोरेषस्य प्रभृथे हविर्भिः । विदे हि रुद्रो रुद्रियं महित्वं यासिष्ठं वर्तिरश्विनाविरावत्' इत्यादिना विष्णोः प्रसादादेवी शिवादीनां पदप्राप्तिकथनाच्च । \`तमेताः सप्ताक्षितय उपतिष्ठन्ते तद् या इमा अक्षन् लोहिन्यो राजयस्ताभिरेनं रुद्रोऽन्वायत्तः' इत्यादिना शिवादिसर्वदेवोपास्यस्य वायोः \`अयं वाव शिशुर्योऽयं मध्यमः प्राणः' इति मध्यमप्राणशब्दोक्तस्य \`प्राणः स्थूणा' इति प्राणशब्दोदितो नारायण आश्रय उक्तः । तस्मात् सर्वोत्तमो भगवान् नारायणः प्राणशब्दोदित आदित्यमण्डलस्थस्तपतीत्यादि सिद्धम् ।  
\`क्षितिपा मनुष्यगन्धर्वा देवाश्च पितरश्चिराः ।  
आजानजाः कर्मदेवास्तात्त्विका दक्ष एव च ॥  
शक्रश्चोमा च रुद्रश्च भारती वायुरेव च ।  
मुक्ता उक्ताः शतगुणा बलज्ञानसुखादिभिः ॥  
विष्णुभक्त्यादिभिश्चैव गुणैः सर्वैः क्रमाधिकाः ।  
तस्माद् रमा ततो विष्णुरनन्तगुणतोऽधिकः ॥  
नित्यमुक्तः स्वतन्त्रश्च नचान्यस्तादृशः क्वचित् ।  
कुत एवाधिकोऽन्यः स्याद् यन्मुक्ता अपि तद्वशाः ॥  
रमाऽपि तद्वशा नित्यं स नान्यस्य वशे प्रभुः ।  
न भेदः शेषशिवयोः सुपर्णः शेषसम्मितः ।  
कामः शक्रसमो नित्यं प्रतिबिम्बाश्च ते क्रमात् ॥'  
इत्यादि च महासंहितायाम् ॥  
स पुरुषेषु शतवर्षं गत इति शतर्चिनामा । बहुरूपत्वाद् बहुवचनम् । एतमेव तथा सन्तं मुख्यत आचक्षते । ऋषींस्तूपचारतः । आत्मन उदरे धृतवान् मध्ये स्थित्वा धृतवांश्च ।  
\`प्राणस्थः प्राणनामाऽसावपानेऽपाननामकः ।  
नेतृत्वाच्चापनेतृत्वाद् भगवान् पुरुषोत्तमः ॥' इति च ॥  
वामो भद्रः । वसिष्ठो वसतामुत्तमः । अभ्यपवयत पावयामास संसारात् । तद् विष्ण्वाख्यं ब्रह्म सूक्तान्यवोचतेति सूक्तनामकमभवत् । बतेत्यास्वादने । स्वात्मनैव स्वयं सुष्ठूक्तमिति वा । इदं सर्वं परिपूर्णं सन्नहमल्पप्राणिषु प्रविश्य सूक्ष्मरूपो महाप्राणिषु महारूपश्च भवानीति स भगवानब्रवीत् । तस्मात् क्षुद्रोऽसानीत्युक्तत्वात् क्षुद्रसूक्तास्ते क्षुद्रप्राणिषु स्थिता भगवत्स्वरूपसङ्घाः । महानसानीत्युक्तत्वान्महासूक्ता महाप्राणिस्थिताः । सूक्ष्मरूपत्वादेव क्षुद्रनाम भगवतः । नतु सामर्थ्याल्पत्वात् । नहि सामर्थ्यादिगुणेषु कश्चिद् विशेषो भगवद्रूपेषु । एभ्यः प्राणिभ्यो गतवानित्यृक् । गच्छति हि मरणकाले ।  
\`ब्रह्मणा सम्परित्यक्तो मृत इत्युच्यते बुधैः' इति हि भारते ।  
\`म्रियमाणमियं जीवं वासुदेवादिदेवताः ।  
त्यक्त्वा भागेन गच्छन्ति भागतोऽनुव्रजन्ति तम् ॥  
गतैर्भागैरपि पुनर्विशेयुर्भोगसिद्धये ।  
भोग्यलोकमनुप्राप्तं तस्मात् स्वप्नवदन्तरा ॥' इति च ॥  
\`अर्च गतिपूजनयोः' इति च । \`ऋ गतौ' इति धातोः । सर्वेभ्योऽर्द्धेभ्यः स्थानेभ्यः शरीरेभ्यो गतवानिर्त्यद्धचः । अधिकं क्षरतीत्यक्षरम् । क्षरणं नाम सन्ततदानम् । \`क्षर विनाशसन्ततदानयोः' इति धातोः । एवमृषिषु शब्देषु च व्यवह्वियमाणानि सर्वाणि नामानि विष्णोरेव मुख्यतः । किमु देवतानामानि?  
\`यो देवानां नामधा एक एव तं सम्प्रश्नं भुवना यन्त्यन्या',\`इन्द्रं मित्रं वरुणमग्निमाहुरथो दिव्यः स सुपर्णो गरुत्मान्',\`यमिन्द्रमाहुर्वरुणं यमाहुर्यं मित्रामाहुर्यमु सत्यमाहुः । नामानि सर्वाणि यमाविशन्ति तं वै विष्णुं परममुदाहरन्ति' इत्यादिश्रुतिभ्यः ।  
न केवलमृष्यादीनां नाम भगवतः । सर्वे वेदा अपि तस्यैव नाम । किमुच वेदाः? समुद्रघोषवृक्षपतनभेरीताडनादिसर्वघोषा अपि तस्यैव नामानि यथायोग्यं योजनीयानि । एकमेव व्याहरणम् । एकप्रकारमेव नाम । निर्दोषगुणपूर्तिवाचकत्वादेकप्रकारता । प्राणे नारायण एव । नारायणविषय एव व्यवहारः । ऋचस्तु विशेषत इन्द्रादिनामवतो विष्णोर्गुणानल्पज्ञानामपि प्रकाशयन्तीति प्राणे नारायण एवेति विद्यात् । उक्तं च बृहत्संहितायाम् -  
\`हुङ्कारेण सदैवाब्धिः सर्वाभिभवशक्तिमान् ।  
विष्णोर्वक्ति यतो हुं हि पराभिभववाचकः ॥  
ओमिति स्वरते नित्यं वायुर्मेघेषु संस्थितः ।  
बलवान्नादसंयुक्तो ह्यधिकोच्चत्वमस्य च ॥  
ओङ्कारस्यार्थ उद्दिष्ट उक्तार्थाधिक्यमेव च ।  
नादो बली प्रवदति तथा भेरीध्वनिः प्रभोः ॥  
अनुदात्तस्वरूपत्वादौदार्यं वदतीशितुः ।  
तदपेक्षयाऽन्यनीचत्वं घण्टाद्याः स्वरितात्मकाः ॥  
उच्चस्थितिमुदात्तस्तु स्वर्णचञ्च्वादिकस्वरः ।  
विष्णोर्वक्ति तथा मन्द्रः श्वासादिः प्रचयात्मकः ॥  
एकप्रकारतां विष्णोः सदाऽचाल्यां वदत्यपि ।  
इत्यादयः सर्वघोषा विष्णोरेव गुणोन्नतिम् ॥  
वदन्ति किमु वेदाद्या मार्जाराद्यभिधास्तथा ।  
मारयित्वा प्रभक्ष्यैव जरयत्यखिलं जगत् ॥  
तेन मार्जार उद्दिष्टो नामाऽसावित्याद्येकोऽभिधीयते ।  
सर्वनामाऽपि भगवान् सर्वशक्तिश्च सर्ववित् ॥  
ब्रह्मरुद्रादिजीवेभ्यो जडेभ्यः श्रिय एवच ।  
व्यतिरिक्तः सदाऽनन्तः सान्द्रानन्दैकरूपकः ॥  
तस्यैव मुख्यनामानि समाकृष्येतरेष्वपि ।  
उपचारात् प्रवर्तन्ते व्यवहारप्रसिद्धये ॥  
तथैव सर्वनामानि प्रवर्तन्ते च मारुते ।  
न तावन्मुख्यवृत्त्यैव मुख्यतोऽन्यव्यपेक्षया ॥  
मुख्यतः सर्वनामा तु विष्णुरेको नचापरः ।  
तस्मात् प्राणादिशब्दाश्च विष्णावेव हि मुख्यतः ॥  
अन्यव्यपेक्षया वायौ मुख्यवृत्तिर्विधीयते ।  
वायुश्च सूर्यसंस्थः संस्तपत्येतज्जगत्त्रयम् ।  
आज्ञयैव हरेर्वायोः शक्त्या सूर्यस्तपत्ययम् ॥' इत्यादि ॥  
न प्रसिद्धसूर्यस्येयं तापशक्तिरिति ज्ञापयितुम् \`प्राणो ह्येष य एष तपति' इत्युक्तम् । \`प्राणाद् वा एष उदेति प्राणेऽस्तमेति' इति च श्रुतिः । प्राणशब्दश्च मुख्यतो विष्णौ वर्तमानोऽपि वायावपि वर्तते । अतः सर्ववेदाद्यभिधेयत्वं वायोरप्यस्ति । \`प्राणस्य प्राणः' इति श्रुतेरुभयोरपि प्राणशब्दः सिद्ध एव । \`अयं वाव शिशुर्वोऽयं मध्यमः प्राणः' इति वायोर्विशेषणादुत्तमः प्राणो विष्णुरिति च सिद्धम् ।  
\`द्वावात्मानौ हि वेदेषु द्वौ प्राणौ द्वौ च चेतनौ ।  
अज्ञानाभिभवास्पृष्टौ वायुर्नारायणश्च तौ ।  
तदन्ये चेतनाः सर्वे प्राणाश्चाऽत्मान एवच ॥  
अज्ञानाभिभवस्पृष्टास्तस्मात् ते ह्यधमाः श्रुताः ।  
मध्यमो वायुरेवैक उत्तमः केवलो हरिः ॥  
सर्वशब्दोदितौ तस्मादेतौ द्वावेव नापरः ।  
अन्ये चैव मितैः शब्दैरुच्यन्ते नामितैः क्वचित् ॥  
श्रीरप्यखिलशब्दोक्ता विष्णुवन्नतु मुख्यतः ।  
तस्मादमितनामानावपि तौ मितनामवत् ॥  
श्रीश्च वायुश्च विष्णुस्तु मुख्योक्तेरमिताभिधः ।  
अनन्तनामकत्वाच्च सोऽनन्तगुण ईरितः ।  
पृथङ्नामानि यस्मात् तद्गुणानेव प्रचक्षते ॥'  
इत्यादि ब्रह्माण्डे ॥  
अन्यदेवताविषयत्वेन प्रतीयमाना अप्यृचो भगवद्विषया एव मुख्यतः । तदनन्तरं वायुविषयाश्च ।  
तस्माद् बृहतीसहस्रं सर्वं मुख्यतो नारायणस्यान्नम् । तदाज्ञया वायोश्च ।  
तस्मात् तच्छंसनेन भगवान् वायुश्चातिप्रीत इति दर्शयति विश्वामित्रं ह्येतदहरित्यादिना ।  
\`वृत्रं हत्वा पुरेन्द्रस्तु महेन्द्रत्वाभिपत्तये ।  
महाव्रतं कर्म चक्रे हौत्रं चक्रेऽत्र कौशिकः ॥  
भृगुरध्वर्युरभवद् ब्रह्मा ब्रह्माऽभवत् स्वयम् ।  
उद्गाता वायुरभवत् स्वयं नारायणः प्रभुः ॥  
सादस्यमकरोत् तत्र तदन्येऽन्येऽपिचर्त्विजः ।  
बृहतीसहस्रं शंसिष्यन् यदा सस्मार केशवम् ॥  
वायुना सह देवेशस्तदा वासवमाविशत् ।  
आविष्टो विष्णुनाऽथेन्द्रो वायुना सह कौशिकम् ॥  
शंसेत्युक्त्वा निषण्णोऽभूदिदमन्नं तवेति सः ।  
ऋक्साहस्रं शशंसात्र यमाङ्गत्वेन भक्तितः ॥  
तच्छत्वा तुष्टिमगमत् कैशवो वायुसंयुतः ।  
द्वितीयवारं शंसेति प्राह तं च जनार्दनः ॥  
प्रीत्यैव शक्रमाविष्टो विश्वामित्रः शशंस तत् ।  
अतिप्रियत्वाद् भगवान् पुनरप्याह कौशिकम् ॥  
तृतीयं च शशंसासौ विष्णोरन्नं प्रकल्प्य तत् ।  
ततोऽतितुष्टो भगवान् ददानि वरमित्यमुम् ॥  
ऊचे स प्रथमे त्वेव निजसालोक्यमीश्वरः ।  
प्रादाद् द्वितीये सामीप्यं तृतीये पुनरेव च ॥  
वरं ददानीत्युक्तः सन् मुनिः प्राह जनार्दनम् ।  
सम्यक् त्वामेव जानीयामिति मोक्षे सुखोच्चताम् ॥  
इच्छंस्तं प्राह भगवानिन्द्रस्थो वायुसंयुतः ।  
सर्वनामाऽहमस्म्येक इति ज्ञानं ममोत्तमम् ॥  
यस्मात् सर्वगुणत्वं स्यात् सर्वनामत्व एव तु ।  
नहि दोषाभिधायीनि विष्णोर्नामानि कानिचित् ॥  
अदोषत्वान्महाविष्णोर्न सामान्यवचांस्यपि ।  
सर्वोत्तमगुणात्मत्वात् सदा नारायणस्य हि ॥  
सर्वोत्तमगुणानेव नामान्याचक्षते हरेः ।  
यावज्ज्ञानेन मोक्षः स्यात् तावज्ज्ञात्वाऽपि कौशिकः ॥  
अधिकज्ञानलब्ध्यर्थं मोक्षेऽधिकसुखाप्तये ।  
जानीयां त्वामिति प्राह तस्मा आह स केशवः ॥  
इन्द्राविष्टः प्राणनाम तथाऽन्याश्चाभिधाः प्रभुः ।  
प्रकृष्टानन्दरूपत्वात् प्राण इत्यभिधीयते ॥  
अहेयत्वादहंनामाऽस्म्यसनान्मिनुतेरपि ।  
ततो वेत्तेति च त्वं स सर्वरूपप्रभूततः ॥  
बहुरूपः स भूतानीत्युक्तो विष्णुः सनातनः ।  
सर्वैश्वर्यस्वरूपत्वादेष इत्यभिधीयते ॥  
स एव सूर्यसंस्थः सन् लोकं तपति केशवः ।  
सर्वनामवतस्तस्य ममान्नं मित्रमुच्यते ॥  
अन्नाभिमानिनी साक्षाच्छ्र2ीरेव प्रमदोत्तमा ।  
साऽन्नमित्युच्यते विष्णोर्भोग्यत्वान्मित्रमेव च ॥  
दक्षभागस्थितेनत्वाद् दक्षिणं नाम सोच्यते ।  
तस्या इनो हि विष्णुः स दक्षभागे स्थितः सदा ॥  
यस्याभिमानिन्यन्नस्य लक्ष्मीः सा देवतोत्तमा ।  
वैश्वामित्रं तदन्नं तु ऋक्सहस्रात्मकं मतम् ॥  
विश्वामित्रेण दृष्टत्वाद् वैश्वामित्रं तदीर्यते ।  
इन्द्राविष्टः कोऽयमिति शङ्कां परिहरन् हरिः ॥  
आदित्यसंस्थितो विष्णुस्तपन्नस्मीति चोचिवान् ।  
त्वां जानीयामिति प्रश्नं विश्वामित्रस्य कुर्वतः ॥  
अभिप्रायद्वयं ह्यस्ति शक्राविष्टो न चापरः ।  
हरेरिति तु मे तर्कस्तेजोबाहुल्यतोऽजनि ॥  
तस्य तर्कस्य सत्यत्वं ज्ञातव्यं प्रथमं मम ।  
द्वितीयं यदि विष्णुः स्याज्ज्ञातव्यो मे विशेषतः ॥  
इत्यभिप्रायमस्यैव ज्ञात्वा विष्णुः सनातनः ।  
अभिप्रायद्वयस्यापि परिहारं हरिर्ददौ ।  
प्राणो वाऽहमित्यादि नामसन्दर्भमुक्तवान् ॥  
विशेषज्ञानसिद्ध्यर्थं नाम्नामुक्तिः परात्मनः ।  
इन्द्राविष्टः कोऽयमिति शङ्कानुत्त्यर्थमेव च ॥  
तपन्नेवास्मीत्यवदत् तपन्तं वेद सोऽपि हि ।  
नारायणं सूर्यगतं गायत्र्योपासको हि सः ॥'  
इत्यादि ब्रह्माण्डे ॥  
उपनिषण्णमिन्द्रं दृष्द्वाऽपि त्वामेव जानीयामिति वरस्वीकारादिन्द्रादेव चेन्द्राविष्टो भगवानत्रोक्त इति ज्ञायते । इन्द्रं तु जानात्येव हि विश्वामित्रः । भगवन्तमपि स्वरूपत आगतं जानात्येव विशेषज्ञानप्रार्थने \`प्राणो वा अहमस्म्यृषे' इत्यादिकमेव पूर्यते । \`एष तपन्नेवास्मि' इति व्यर्थम् । \`प्राणो ह्येष य एष तपति' इत्युक्तत्वात् । \`स एतेन रूपेण सर्वा दिशो विष्टोऽस्मि' इत्यादिनाऽप्याविष्टस्य विष्णुत्वं किञ्चिज्ज्ञायते । तथाऽप्येतेनेति तृतीयत्वात् करणत्वशङ्का भवति । \`तस्य मे' इति वैयधिकरण्यमिति च । अतो भगवन्नामानि पृथगुक्त्वाऽहं विष्णुरिति \`एष तपन्नेवास्मि' इत्युवाचेन्द्रशरीरमेव पश्यतो विश्वामित्रस्य तर्कमात्रतो भगवानिति किञ्चिज्जानत इति ज्ञायते । नचेन्द्रस्य प्राणशब्दाभिधेयत्वं च विद्यते । \`अजस्य नाभावध्येकमर्पितम्' इत्युक्तस्य पदम्नाभस्य हि \`यो देवानां नामधा एक एव' इति सर्वदेवाभिधानत्वमुक्तम् । इन्द्रे हीन्द्रशब्दोऽपि न मुख्यतो वर्तते । परमैश्वर्याभावात् । इन्द्रशब्दोऽपि विष्णावेव वर्तते । स हि परमेश्वरः । \`यमिन्द्रमाहुर्वरुणं यमाहुर्यं मित्रमाहुर्यमु सत्यमाहुः' इति श्रुतेश्च । \`इन्द्रं मित्रं वरुणमग्निमाहुरथो दिव्यः स सुपर्णो गरुत्मान्' इत्यादेश्च । \`सप्तार्द्धगर्भा भुवनस्य रेतो विष्णोस्तिष्ठन्ति प्रदिशा विधर्मणि' इत्यादिना हि विष्णुरेव हि तत्र प्रस्तुतः ।  
\`नामानि विश्वाऽभि न सन्ति लोके यदाविरासीदनृतस्य सर्वम् ।  
नामानि सर्वाणि यमाविशन्ति तं वै विष्णुं परममुदाहरन्ति ॥' इति च श्रुतिः ॥  
\`यो देवानां नामधा एक एव' इत्यवधारणान्नान्यस्य सर्वनामवत्त्वम् ।  
स च विष्णोर्नान्यः । पदम्नाभत्वादेव । श्रियो वायोरपि न नारायणादिनामवत्त्वम् ।  
\`एको वासुदेवस्तत्सदृशपरौ न स्तः' इति हि श्रुतिः । \`एको नारायणस्तत्समोऽधिको वा नास्ति' इति च । \`येनाऽवृतं खं च दिवं महीं च येनाऽदित्यस्तपति तेजसा भ्राजसा च',\`यमन्तः समुद्रे कवयोऽवयन्ति तदक्षरे परमे प्रजाः' इत्युक्तस्य समुद्रशायिन एव नारायणस्य \`तदेवर्तं तदु सत्यमाहुस्तदेव ब्रह्म परमं कवीनाम्' इति परमब्रह्मत्वावधारणाच्च विष्णोः परं सदृशं वा नास्त्येव; अतस्तदत्रोच्यत इत्यपि न वक्तव्यम् । \`परो मात्रया तन्वा वृधान न ते महित्वमन्वश्नुवन्ति',\`न ते विष्णो जायमानो न जातो देव महिम्नः परमन्तमाप' इत्यादेश्च । \`नकिरिन्द्र त्वदुत्तरो न ज्यायाँ अस्ति वृत्रहन् । नकिरेवा यथा त्वम्' इत्याद्यपि सर्वनामकत्वात् तस्यैव । \`किमेकं दैवतं लोके किंवाऽप्येकं परायणम्' इत्यादिप्रश्नस्यापि
-  
\`परमं यो महत् तेजः परमं यो महत् तपः ।  
परमं यो महद् ब्रह्म परमं यः परायणम् ॥  
पवित्राणां पवित्रं यो मङ्गलानां च मङ्गलम् ।  
दैवतं देवतानां च भूतानां योऽव्ययः पिता ॥  
यतः सर्वाणि भूतानि भवन्त्यादियुगागमे ।  
यस्मिंश्च प्रलयं यान्ति पुनरेव युगक्षये ॥  
तस्य लोकप्रधानस्य जगन्नाथस्य भूपते ।  
विष्णोर्नामसहस्रम् ॥' इत्येव भारतेषु परिहाराच्च ॥  
\`मेऽन्नं दक्षिणम्' इत्युक्तत्वाच्च विष्णुरेवेति ज्ञायते । स हि विष्णुर्दक्षिणामित्र उक्तो हरिवंशेषु धन्याश्चर्याध्याये -  
\`दक्षिणाभिः सहैवैतन्मदधस्ताज्जगत् सदा ।  
धन्याश्चर्योऽहमेवैको मित्रं मे दक्षिणा रमा ।  
इत्यवादीद्धरिर्भूपा धन्योऽसीत्युदितो मया ॥'  
इति नारदवचनम् ॥  
नच बृहतीसहस्राभिमानिनी देवीं विना चेतनमात्रस्य मुख्यमित्रत्वं युज्यते \`मिनोति त्रायते चेति मित्रमित्यभिधीयते ।  
तस्माद् यो यं विजानाति स मित्रं तस्य नान्यथा ॥' इति च भारते ॥  
उक्थायुत्वाच्च विष्णुरेवात्रोक्त इत्यवगम्यते । बृहतीसहस्रं ह्युक्थनामकं मुख्यतः -  
\`महाव्रतनियुक्तं यदृक्सहस्रं हरेः प्रियम् ।  
तदुक्थमिति सम्प्रोक्तं तेने यो विष्णुरेव हि ॥  
तस्मादुक्थायुरित्युक्त ऐश्वर्यादिन्द्र उच्यते ।  
तस्मादुक्थायुरिन्द्रेति विष्णुर्यज्ञेषु पूज्यते ॥' इति हि गारुडे ॥  
विष्णुर्ह्युक्थायुरिन्द्र इत्युच्यते यज्ञेषु । अन्य इन्द्रः पृथक् चोच्यते । \`यमिन्द्रमाहुर्वरुणं यमाहुर्यं मित्रमाहुर्यमु सत्यमाहुः' इत्युक्त्वा \`तस्मै त्वा तेभ्यः' त्विति भेदवचनाच्च । सत्य इति वायुः -  
\`सदिति प्राणः' इति श्रुतेः ।  
\`सदेव सत्यमित्युक्तं सत्यो वायुरुदाहृतः ।  
साधुत्वं सत्यता प्रोक्ता साधुर्वायुर्हि सर्वतः ॥'  
इति शब्दनिर्णये ॥  
प्रियधाम्नः उप समीपे गमनं नाम तद्धामप्राप्तिकारणभगवत्प्रसादप्राप्तिः । अन्यथोपशब्दो व्यर्थः स्यात् । नच तदैव भगवतः प्रियं धाम विश्वामित्रेण प्राप्तम् ।  
\`बृहतीसहस्रे प्रथमे सालोक्यं प्रददौ हरिः ।  
द्वितीये स्वपुरप्राप्तिं तृतीयेऽन्तःपुरस्य च ।  
तथा स्वविषयं ज्ञानं विश्वामित्रे ददौ प्रभुः ॥'  
इति च गारुडे ॥  
नचेन्द्रादिभिरैक्यमत्रोच्यते । \`प्राणस्तथाऽनुगमात्' इति च विष्णोरेव प्राणशब्दाभिधेयत्वमुक्त्वा \`न वक्तुरात्मोपदेशादिति चेदध्यात्मसम्बन्धभूमा ह्यस्मिन्' इति च बृहतीसहस्रशंसितुर्विश्वामित्रस्येन्द्रेण स्वात्मोपदेशः क्रियत इति पक्षो निराकृतो भगवता सूत्रेषु । अध्यात्मसम्बन्धशब्देनाऽवेशो हि विष्णोरिन्द्रे विवक्षितो भगवता । अन्येष्वप्यन्तर्यामिरूपेण सम्बन्धोऽस्त्येव । अस्मिन्निन्द्रे तु विशेषावेशस्तात्कालिकः । अधिकात्मनः परमात्मनः सम्बन्धोऽध्यात्मसम्बन्धः । नहि स्वात्मना स्वस्य सम्बन्धो भवति । यद्यध्यात्ममत्रोच्यत इति विवक्षितं तर्ह्यध्यात्मभूमेत्येव स्यात् । सम्बन्धशब्दो व्यर्थः । तस्मादिन्द्रादिजीवेभ्यो विष्णोर्भेद एवात्र भगवतो विवक्षितः । \`शास्त्रदृष्ट्या तूपदेशो वामदेववत्' इति शास्तुरन्तर्यामिणो विष्णोः सर्वशरीरे स्थितत्वात् सर्वनामाभिधेयत्वं चोक्तम् - \`अहं मनुरभवं सूर्यश्च' इत्यादिवत् । नहि मनुसूर्यादिर्भवति वामदेवस्तेषां पक्षेऽपि । सर्वप्रवृत्तिहीनतां हि ते मोक्षं वदन्ति । अत्र च भूमिमददामार्याय' इत्यादिना प्रवृत्तिरेवोच्यते । नच वामदेवेन मन्वादिकर्म क्रियते कदाऽपि । अतीतार्थश्चायं दृश्यते भूमिमददामित्यादिना । नहि पूर्वं वामदेवेन तानि कर्माणि कृतानि । भगवान् विष्णुर्हीन्द्राय भूमिमददात् । स एव च सर्वेष्वन्तर्यामित्वेन स्थित्वा नामप्रवृत्तिनिमित्तानि सर्वकर्माणि कुर्वन्नवबोधसूरिनियमनादिभिर्मनुसूर्यादिसर्वनामा भवति । यदि भेदस्य पूर्वमपि मिथ्यात्वमङ्गीक्रियते तर्हि भूमिदानादिसर्वकर्मणां मन्वादित्वस्यापि मिथ्यात्वात् \`अहं मनुरभवम्' इत्यादि सर्वमनर्थकमेव भवति ।  
\`जीवेश्वरभिदा चैव जीवभेदः परस्परम् ।  
जडेश्वरभिदा चैव जडभेदस्तथैव च ॥  
जडजीवभिदा चैव सत्योऽयं भेदपञ्चकः ।  
न कदाचिन्निवर्त्योऽयं मुक्तौ संसार एव वा ।  
य एतदन्यथा ब्रूयुस्ते हि यान्त्यधरं तमः ॥'  
इति भविष्यत्पर्वणि ।  
\`असत्यमप्रतिष्ठं ते जगदाहुरनीश्वरम्', \`ईश्वरोऽहमहं भोगी सिद्धोऽहं बलवान् सुखी', \`एतां दृष्टिमवष्टभ्य नष्टात्मानोऽल्पबुद्धयः । आसुरीं योनिमापन्ना मूढा जन्मनि जन्मनि । मामप्राप्यैव कौन्तेय ततो यान्त्यधमां गतिम्' इत्यादि च ॥  
नच \`प्राणो वा अहमस्म्यृषे' इत्यादावहमस्म्यादिशब्दोऽस्मच्छब्दस्थः । \`एष तपन्नेवास्मि' इत्युपरितनस्य वैयर्थ्यात् । \`प्राणो ह्येष य एष तपति' इत्युक्तत्वात् । अतोऽहमस्मीत्यादि च भगवन्नामैव । नच जीवैक्यवचनमत्र प्रस्तुतम् । \`ता वा एताः सर्वा ऋचः सर्वे वेदाः सर्वे घोषा एकैव व्याहृतिः प्राण एव' इति सर्वनामाभिधेयत्वं भगवत उक्त्वा तत्रैव हि प्रमाणत्वेन \`विश्वामित्रं ह्येतदहः' इत्याद्याख्यायिकोक्ता । तस्मात् सर्वान्तर्यामित्वात् सर्वगुणवत्त्वात् सर्वशक्तित्वाच्च सर्वनामवत्त्वमेव विष्णोरुच्यते । नतु सर्वस्वरूपत्वम् । उक्तं च भारते -  
\`स्रष्ट्र2त्वाच्चैव पातृत्वान्नियमाच्च प्रकाशनात् ।  
सर्वत्वमुक्तं विष्णोस्तु नतु सर्वस्वरूपतः ॥' इति ॥  
\`पुरुष एवेदं सर्वं यद् भूतं यच्च भव्यमिति पुरुषेणैवेदं सर्वं व्याप्तं यद् भूतं यच्च भव्यम् । आ तृणादा करीषात् सर्वं भगवानिति मिथ्यादृष्टिरेषा' इति च श्रुतिः । \`हिरण्मयो हवा अमुष्मिन् लोके सम्भवति हिरण्मयः सर्वेभ्यो भूतेभ्यो ददृशे य एवं वेद',\`अमृतो हवा अमुष्मिन् लोके सम्भवत्यमृतः सर्वेभ्यो भूतेभ्यो ददृशे य एवं वेद',\`स एतेन प्रज्ञेनाऽत्मनाऽस्माल्लोकादुत्क्रम्यामुष्मिन् स्वर्गे लोके सर्वान् कामानाप्त्वाऽमृतः समभवत् समभवत्' इत्यादिना मुक्तानामपि भेदस्यैवोक्तेश्च ।  
नहि भेदाभावे सर्वेभ्यो भूतेभ्यो ददृश इति युज्यते । नचामुक्तैः सर्वभूतैर्मुक्तो दृश्यते । एकत्वे तु ददृश इत्येतावता पूर्यते सर्वेभ्यो भूतेभ्य इति व्यर्थम् । नच तेषां पक्षे स्वयमपि स्वात्मानं पश्यति । कतृर्कर्मविरोध इति हि ते वदन्ति । अतः सर्वश्रुतिविरोध एव जीवेश्वरैक्याङ्गीकारे । नच कतृर्कर्मविरोधो नामास्तीत्यत्र किञ्चिन्मानम् । श्रुत्यनुभवसिद्धत्वाच्च स्वदर्शनादेः । नच तेषां पक्षे प्रज्ञेन सर्वज्ञेन परमात्मना सर्वकमाप्तिर्नामाङ्गीक्रियते शरीरादुत्क्रान्तस्य ज्ञानिनः । तस्माद् वेदविरुद्धवादिन एव तेऽपि । नच शून्यवादिनः कश्चिद् विशेषो दृश्यते । नहि सर्वावाच्यं सर्वाज्ञेयं शून्यं चेति कश्चिद् विशेषः । केनापि शब्देनावाच्यस्य लक्षणायामपि प्रमाणं नास्ति । क्षीरमाधुर्यादयोऽपि तैरेव शब्दैरुच्यन्ते ।  
\`विशदं क्षीरमाधुर्यं स्थिरमाज्यस्य तीक्ष्णकम् ।  
सितस्य पनसादीनां निर्हारीत्यभिधीयते ॥'  
इति च शब्दनिर्णये ॥  
नच सर्वगुणदोषक्रियाविनिर्मुक्तस्यास्तित्वमपि कुत्रचिद् दृष्टम् । अतः शून्यवादिन एव तेऽपि ।  
\`अस्तीत्येवोपलब्धस्य तत्त्वभावः प्रसीदति' इत्यादिना प्रसादादिगुणाश्च भगवतो दृश्यन्ते । \`यस्य ब्रह्म च क्षत्रं चोभे भवत ओदनः' इत्यादिना कर्माणि च । \`तस्मिन् देवा श्रिताः सर्वे' इत्यादिगुणाश्च तत्रैवोक्ताः । \`अक्षण्वन्तः कर्णवन्तः सखायो मनोजवेष्वसमा बभूवुः । अदध्नास उपकक्षास उ त्वे ह्वदा इव स्नात्वा उ त्वे ददृश्रे' इति मुक्तानामपि तारतम्यं चोक्तम् ।  
\`श्रुत्वा विष्णुं कर्णफलं प्राप्तत्वात् कर्णसंयुताः ।  
अक्षण्वन्तो दर्शनाच्च विष्णोर्मुक्तास्तु ये गणाः ॥  
तारतम्यं हि तेषां च नुतावुदितमञ्जसा ।  
क्षीरसागरदध्नास्तु केचित् तिष्ठन्ति मुक्तिगाः ॥  
उपस्थिता ब्रह्मवनं केचिदश्वत्थमण्डलम् ।  
ऐरे ह्वदे केचिदपि देवा एव सदा हरिम् ॥  
नागभोगशयं मुक्ता ददृश्रेऽधिकमोदिनः ।  
सागरादिस्थिता विष्णुं पश्यन्ति क्वचिदेव हि ॥'  
इति च ब्रह्मसारे ॥  
\`यत्र ब्रह्मा पवमानच्छन्दस्यां वाचं वदन् । ग्राब्णा सोमे महीयते सोमेनाऽनन्दं जनयन्निन्द्रायेन्दो परि स्रव । यत्र ज्योतिरजस्रं यस्मिन् लोके स्वर्हितम् । तस्मिन् मां धेहि पवमानामृते लोके अक्षित इन्द्रायेन्दो परि स्रव । यत्र राजा वैवस्वतो यविरोधनं दिवः । यत्रामूर्यह्वतीरापस्तत्र माममृतं कृधीन्द्रायेन्दो परि स्रव । यत्रानुकामं चरणं त्रिनाके त्रिदिवे दिवः । लोका यत्र ज्योतिष्मन्तस्तत्र माममृतं कृधीन्द्रयेन्दो परि स्रव । यत्र तत् परमं पदं विष्णोर्लोके महीयते । देवैः सुकृतकर्मभिस्तत्र माममृतं कृधीन्द्रयेन्दो परि स्रव । यत्राऽनन्दाश्च मोदाश्च मुदः प्रमुद आसते । कामस्य यत्राऽप्ताः कामास्तत्र माममृतं कृधीन्द्रायेन्दो परि स्रव' इत्यादिना ब्रह्मसूर्ययमादीनां सर्वदेवानां दिवो देव्या अवरोधभूतानां सर्वदेवीनां गङ्गाद्यब्देवतानां च वेदव्याख्यानं सोमयागादिकं कामचरणादिकं च मुक्तानां भेदेनावस्थितानामुच्यते ।  
मुक्ताश्चात्रोच्यन्त इति प्रतीयते । \`अमृतं कृधि' इति वचनात् । अमुक्तानां स्वे स्वे लोकेऽवस्थानं हि तेषाम् । मुक्तानां हि विष्णुलोकेऽवस्थानं देवानाम् । \`मुक्तः प्रतिज्ञानात्',\`सङ्काल्पादेव च तच्छतेः',\`जगद्व्यापारवर्जम्',\`भोगमात्रसाम्यलिङ्गाच्च',\`अनावृत्तिः शब्दादनावृत्तिः शब्दात्' इत्यादिसूत्रेभ्यश्च मुक्तानां विष्णोर्भेदो भोगादिकं च सर्वं प्रतीयते । \`ग्राब्णा सोमे महीयते' इति ब्रह्मणोऽन्यमुक्तैः पूज्यत्वं च प्रतीयते । नच सूत्रेषु निश्चितार्थस्यौपचारिकत्वादि वक्तुं युज्यते । निर्णयात्मकत्वात् तेषाम् । अतिप्रसङ्गश्चोपचारादिकल्पने ।  
\`ब्रह्मसूत्रपदैश्चैव हेतुमद्भिर्विनिश्चितैः' इति हि विनिश्चितानि ब्रह्मसूत्राणि । \`बहुनाऽत्र किमुक्तेन यावच्छ्वेतं न गच्छति ।  
योगी तावन्न मुक्तः स्यादेष शास्त्रस्य निर्णयः ॥'  
इति चाऽदित्यपुराणे ॥  
नच निर्णयात्मकानि भगवद्वाक्यान्यपहाय मानुषवाक्यैरेव तेषामुपचारत्वादिकं कल्प्यम् । भोगरहिता मुक्तिर्नामान्याऽस्तीत्यत्र किञ्चिन्मानम् ।  
\`भुञ्जते पुरुषं प्राप्य यथा चैव ग्रहादयः ।  
तथा मुक्तावुत्तमायां विष्णुमाविश्य भुञ्जते ॥  
विष्णोर्वशाश्च ते सर्वे सर्वदा दुःखवर्जिताः ।  
नतु विष्णुगुणान् सर्वे भुञ्जते ते कदाचन ॥  
बाह्ययोगात् भुञ्जते च तारतम्येन कांश्चन ।  
विष्णोर्देहाद् बहिश्चापि निर्गच्छन्ति यथेष्टतः ॥'  
इत्यादि च स्कान्दे ॥  
\`इदं ज्ञानमपाश्रित्य मम साधर्म्यमागताः ।  
सर्गेऽपि नोपजायन्ते प्रलये न व्यथन्ति च ॥'  
इति भगवद्वचनम् ॥  
तस्मान्मुक्तैरपीज्यमानः सर्वस्माद् भिन्नः सर्वोत्तमः सर्वनामा सर्वशक्तिः सर्वगुणसम्पूर्णो नारायणः सर्ववेदादिषूच्यत इति सिद्धम् । यावतीभिऋर्ग्भिः शंसिताभिः षट्त्रिंशतिसहस्राण्यक्षराणि भवन्ति यस्मात् कस्मादपि च्छन्दसस्तावत्यः शंसनीयास्तदा सम्पादितबृहतीसहस्रं भवति । तत्र या व्यञ्जनाभिमानिदेवता सैव सर्वप्राणिनां शरीराभिमानिदेवता स्वायम्भुवो मनुः । घोषाभिमानिदेवता सर्वजीवाभिमानी ब्रह्मा । ऊष्माभिमानी वायुः ।  
\`व्यञ्जनानां शरीरस्य चाभिमानी मनुः स्मृतः ।  
घोषाणां सर्वजीवानामभिमानी चतुर्मुखः ॥  
ऊष्माभिमानी वायुश्च प्रतिपाद्यो जनार्दनः ।  
एतेषामधिपं विष्णुं बृहत्युक्थस्य देवताम् ॥  
उपास्यैव वसिष्ठोऽभूद् वसिष्ठः शक्र एव च ।  
एतां विद्यां कौशिकाय भरद्वाजाय चाददात् ॥  
एतद्विद्याबलेनैव विद्याधीशेन बन्धुना ।  
यज्ञेष्वाहूयते नित्यमिन्द्रो विष्णुप्रसादतः ॥  
षट्त्रिंशद्रूपवान् विष्णुर्व्यञ्जनेषु च संस्थितः ।  
तान्येव विष्णुरूपाणि रात्रीणामपि देवताः ॥  
एकैकं च सहस्रं तद् व्यञ्जनेषु च रात्रिषु ।  
रूपं विष्णोः स्थितं व्यूह्य षट्त्रिंशतिसहस्रधा ॥  
षट्त्रिंशतिसहस्राणि स्वरगानि हरेरपि ।  
तान्येवाह्नां दैवतानि रूपाणि परमात्मनः ॥  
द्वासप्ततिसहस्राणि रूपाण्येवं रमापतेः ।  
शताब्दानामहोरात्रदैवतान्युत्तमानि च ॥  
बृहतीसहस्रवर्णानामपि ध्यात्वाऽखिलान्यपि ।  
शतवर्षहरिध्यानफलमाप्नोति पूरुषः ॥  
एवं ज्ञात्वैव सम्पाद्य बृहतीनां सहस्रकम् ।  
ज्ञानान्नारायणस्यैव प्रकृष्टज्ञानसन्ततेः ॥  
स एव मे मयो विष्णुः प्रकृष्टज्ञानरूपकः ।  
प्राधान्यं मयशब्दोऽयं वक्ति विष्णोः सदैव हि ॥  
प्रधानोऽस्य हरिर्यस्मात् प्रज्ञारूपोऽधिदेवता ।  
ब्रह्मामृतं च तेनायं ब्रह्मादिमय उच्यते ॥  
सर्वोत्तमस्वरूपत्वाद् विष्णुरुक्तः स देवता ।  
ब्रह्म पूर्णगुणत्वाच्च नित्यत्वादमृतं तथा ॥  
एतादृशं तु यो विष्णुं प्रधानं वेत्ति सर्वदा ।  
प्रज्ञादिभिर्गुणैः स्वस्मात् परेभ्यश्च सदाऽधिकम् ॥  
प्रज्ञादेवब्रह्मामृतमयः स परिकीर्तितः ।  
प्रज्ञादिमय एवं स भूत्वा देवान् क्रमेण च ॥  
एति मारुतपर्यन्तान् मारुतेन च केशवम् ।  
सम्पादनाच्च विद्याया अस्याः परत एवच ॥  
द्वासप्ततिसहस्राणि रूपाणि हि रमापतेः ।  
बृहतीसहस्रसंस्थानि स्वरव्यञ्जनभेदतः ॥  
तान्येव पुरुषस्थानि यस्मात् पुरुषसंस्थितम् ।  
बृहतीसहस्रं तच्छंस्यं व्यज्यते नह्यृते नरम् ॥  
द्वासप्ततिसहस्राणि तान्येवाहर्निशासु च ।  
विष्णो रूपाणि सूर्येऽपि त्वहोरात्रं हि सूर्यगम् ॥  
तस्माद् योऽयमहंनामा सदाऽहेयत्वहेतुतः ।  
स एवासौ सूर्यसंस्थः साक्षान्नारायणः प्रभुः ॥  
योऽसौ सूर्यगतो विष्णुः सोऽहेयो भास्करादिभिः ।  
एवं मनुष्यजीवेषु सूर्यादिषु च संस्थितः ॥  
एक एव परो विष्णुरिति जीवसमीपगम् ।  
ईक्षेन्नारायणं देवं सर्वजीवेश्वरेश्वरम् ॥' इत्यैतरेयसंहितायाम् ॥  
सम्पन्नस्य परस्तादेव अनन्तरमेव । न पुनः कर्मान्तरेण शरीरारम्भ एवंविदो भवति । \`प्रज्ञामयो देवतामयः' इत्यादि पृथक् पृथङ् मयशब्दोऽनिरुद्धादिचतुर्मूर्तीनामपि परस्परसाम्येन सर्वजीवेभ्य आधिक्यं ज्ञातव्यमिति दर्शयितुम् ।  
\`अन्तर्यामिस्वरूपेण ज्ञापयन्ननिरुद्धकः ।  
प्रज्ञेत्युक्तो द्योतनाच्च प्रद्युम्नो देवतोदितः ॥  
अमं करोति यच्छास्त्रमृतं स्वस्मिन् पुनः पुनः ।  
सङ्कर्षणोऽमृतं तस्माद् वासुदेवस्तु बृंहणात् ॥  
जीवानां मुक्तिदानेन ब्रह्मेति कथितः प्रभुः ।  
एवमेकोऽपि भगवांश्चतुर्धा समुदीरितः ॥'  
इत्यादि चातुरात्म्ये ॥  
सम्भूयेत्यत्र समित्युपसर्गाद् बृहतीसहस्रसम्पादनानन्तरं भगवदाधिक्यं पुनराधिक्येन ज्ञायत इत्युक्तं भवति । भगवदाधिक्यमधिकं ज्ञात्वा देवता अपि क्रमेण प्राप्नोति ।  
\`द्वासप्ततिसहस्राणां रूपाणां पर्युपासनात् ।  
आधिक्यं ज्ञायते विष्णोर्नितरां हि पुनः पुनः ॥  
प्राप्नोति देवताश्चैव केशवान्ताः क्रमेण तु ।  
योग्या अस्याश्च विद्याया देवा ऋषय एव च ॥'  
इत्यादि सत्तत्वे ॥  
बृहतीसहस्रस्थितानि विष्णुरूपाणि पुरुषे स्थितानि पुरुषैरहेयत्वादहंनामकानि यानि तान्येव सूर्ये स्थितानि । यान्येव सूर्ये स्थितानि तान्यपि सूर्यादिभिरहेयत्वादहंनामकानि । तदेव उक्तं नारायणाख्यं परं ब्रह्मैव सर्वदा उप समीपे ईक्षेत । नात्र जीवेश्वराभेदो विवक्षितः । उप ईक्षेतेति समीपे दर्शनवचनात् । नच निरर्थकत्वमुपसर्गस्याङ्गीकर्तुं युक्तम् । नह्यार्षेषु वेदेषु व्याकरणनिरुक्तादिषूपसर्गाणां वैयर्थ्यमङ्गीकृतं कुत्रचित् । उक्तं च भगवता व्यासेन -  
\`नानर्थकः स्वरो वाऽपि वर्णो वा कुत्रचित् भवेत् ।  
पदं वाक्यं कुतश्च स्यान्नाल्पार्थमपि कुत्रचित् ॥  
उच्चाराद्यर्थमपि वा नास्ति किञ्चित् स्वरादिकम् ।  
महार्थमेव सर्वं हि वेदे वा वैदिकेऽपि वा ॥' इति ॥  
सुकरं च सर्वपदानामनर्थकत्वकल्पनम् । यैश्च वाक्यैरर्थवत्त्वं प्रतीयते तेषामप्यनर्थकत्वमेव स्यात् । विशेषाभावात् । नच मानुषवाक्येन वेदपदानामानर्थक्यं कल्प्यम् । जीवेश्वरैक्याङ्गीकारे \`योऽहं सोऽसौ' इत्येव पूर्यते, पुनः \`योऽसौ सोऽहम्' इति व्यर्थम् । नह्यस्य तेनैक्ये तस्यानेन भेदशङ्का भवति । अस्य तस्येति भेदाङ्गीकारे नाभेदो मुख्यः । किन्तु तदधीनत्वमेवान्यस्य भवति स्नेहविशेषो वा । चैत्रो मैत्रो मैत्रश्चैव इतिवत् । तत्र ह्युभयस्नेहापेक्षया पुनर्वचनं युज्यते । अभ्यासत्वे ह्येकप्रकारेण प्रयोगो दृष्टः । अत्र हि प्रयोगद्वैविध्यं दृश्यते ।  
\`एकप्रकारा बहुशो वागभ्यास इतीरितः ।  
अर्थान्तरार्था द्विविधा प्रयुक्तेति हि निर्णयः ॥'  
इति हि गारुडे ॥  
अहंशब्दस्याहेयत्वाङ्गीकारे नराहेयत्वं सुराहेयत्वं चोच्यत इति न वैयर्थ्यम् । \`अः इति ब्रह्म तत्राऽगतमहमिति',\`नवा अहमिमं विजानाति',\`तस्योपनिषदहम्' इत्यादौ विष्णोरेवाहेयत्वेनाहंनामकत्वप्रसिद्धेः । अहंशब्दस्यास्मच्छब्दार्थत्वे \`अहमिमं विजानाति' इति न युज्यते । \`तस्य भूरिति शिरो भुव इति बाहू' इत्यादिनाऽक्षिसंस्थितो भगवानेव ह्यहंशब्दोदितः । नहि जीवस्याक्षिणि पृथक् शिरोबाह्वादिकं विद्यते । हृदि स्थितमेव हि तस्य रूपम् । जागरितेऽप्यक्ष्यादिषु विशेषसन्निहितं भवति दीपप्रकाशवत् । \`अवस्थितिवैशेष्यादिति चेन्नाभ्युपगमाद्धृदि हि',\`गुणाद् वाऽऽलोकवत्' इति च सूत्रात् । \`आदित्ये हिरण्मयः पुरुषस्तस्य यथा कप्यासं पुण्डरीकमेवमक्षिणी' इत्यादि सूर्ये स्थितस्य विष्णो रूपमुक्त्वाऽक्षिस्थितस्यापि \`तस्यैतस्य तदेव रूपम्' इत्यादिकथनाच्च । \`स एष ये चैतस्मादर्वाञ्चो लोकस्तेषां चेष्टे' इत्यादिलोकाधिपत्यकथनाच्च । नहि कश्चिद् भिक्षुकः पातालाद्यधिपतिरित्यत्र किञ्चिन्मानम् । तस्माद् भगवानेवाहेयत्वादहंनामा । \`चक्षुर्मित्रस्य वरुणस्याग्नेः',\`जगतस्तस्थुष आत्मा' इत्यादि जीवेभ्यो भेददर्शनाच्च ।  
\`यच्चाऽप्नोति यदादत्ते यच्चात्ति विषयानिह ।  
यच्चास्य सन्ततो भावस्तस्मादात्मेति भण्यते ॥'  
इति च भारते ॥  
देवता अपि एति प्राप्नोतीत्येव चार्थः । लयश्चेद् देवतास्वप्येतीति स्यात् । नच विनाशः पुरुषार्थः । मयट्शब्दस्य भगवत्प्राधान्यार्थत्वानङ्गीकारे \`सम्भूय देवता अप्येति' इति ल्यप् न युज्यते । उपासनायास्तु \`सम्पन्नस्य परस्तात्' इत्युक्तत्वात् पूर्वमेव सिद्धिः ।  
\`सर्वस्माद् भिन्नमीशेशं जीवाभेदेन यः स्मरेत् ।  
स यात्यन्धं तमो घोरं नित्यातिशयदुःखदम् ॥  
सर्वोत्तमं तु यो विष्णुं भिन्नं जानाति सर्वतः ।  
नित्यानन्दमसौ याति वासुदेवप्रसादतः ॥'  
इति चैतरेयसंहितायाम् ॥  
अतः सर्वव्यतिरिक्तः सर्वोत्तमः सर्वगुणसम्पूर्णो नारायण इति सिद्धम् ॥ \`सर्वप्रमाणसिद्धत्वं वक्तुमाऽध्यायमूलतः ।  
अध्यायान्ते द्विरुक्तिः स्यात् पूर्वोक्तस्यावधारणे ॥'  
इति शब्दनिर्णये ॥  
॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये द्वितीयप्रघट्टके प्रथमोऽध्यायः ॥  

भाष्यम्  
योऽसौ नारायणो देवः परमात्मा सनातनः ।  
नित्याततगुणत्वात् स आत्मेत्युक्तः सदा श्रुतौ ॥  
नारायणादिरूपेण पञ्चधाऽवस्थितः सदा ।  
सर्वस्योत्थापकत्वात् स उक्थमित्यभिधीयते ॥  
बृहतीसहस्ररूपे च स उक्थे पञ्चधा स्थितः ।  
पञ्चभेदं हि तच्छस्त्रं तृचाशीतित्रयं च यत् ॥  
पूर्वापरं तृचाशीत्या इति पञ्चात्मकं हि तत् ।  
प्रथमे पञ्चकाद् भागे स्थितो नारायणः स्वयम् ॥  
ऋक्त्रयाशीतिके पूर्वे गायत्रीच्छन्दआत्मके ।  
वासुदेवः स्थितो नित्यमृगशीतित्रये तथा ॥  
द्वितीये बृहतीच्छन्दस्यसौ सङ्कर्षणः स्थितः ।  
यस्याऽवेशबलेनैव जीवसङ्कर्षणोऽपरः ॥  
पृथिवीं बिभर्ति सततं तत्प्रसादात्तवैभवः ।  
तृतीयायां तृचाशीत्यामुष्णिक्छन्दसि केशवः ॥  
प्रद्युम्नरूपी सततं स्थितो यस्यैव सन्निधेः ।  
कामः प्रद्युम्ननामाऽभूत् तत्प्रसादाप्तवैभवः ॥  
उक्थस्यैवान्त्यभागे तु सोऽनिरुद्धो हरिः स्थितः ।  
कामपुत्रोऽनिरुद्धाख्यां यदावेशेन लब्धवान् ॥  
एवं पञ्चात्मकं विष्णुं बृहदुक्थस्य देवताम् ।  
यो वेद सम्यग् वेत्ता स तानि रूपाणि वै हरेः ॥  
स्थितानि पञ्चभूतेषु पृथिव्याद्यभिधानि च ।  
तदावेशात् पृथिव्यादिनाम भूतेषु पञ्चसु ॥  
पृथुत्वात् पृथिवीनामा भूमौ नारायणः स्थितः ।  
बलज्ञानस्वरूपत्वाद् वायुनामा स एव च ॥  
वायौ सङ्कर्षणो नित्यं स्थित आकाशनामकः ।  
व्याप्तत्वाद्वासुदेवस्तु सदाकाशे स्थितः प्रभुः ॥  
अनिरुद्धस्तथैवाप्सु बहुरूपो व्यवस्थितः ।  
अम्नामा पालनान्नित्यं प्रद्युम्नो ज्योतिषि स्थितः ॥  
ज्योतिर्नामा द्योतनाच्च बहुरूपः पृथक् पृथक् ।  
यद्यप्यस्य हरेः सर्वरूपाण्यप्यखिलैर्गुणैः ॥  
पूर्णान्यथापि चैवैकरूपेषु स पृथग्गुणैः ।  
व्यवहारात् पृथग् देवः करोतीव हि लीलया ॥  
तस्मात् पृथगिवास्येति नाम विष्णोः परात्मनः ।  
सर्वत्र सर्वनाम्नोऽपि व्यवहारार्थमीर्यते ॥  
एतस्माद्धि हरेर्नित्यं जगदुत्तिष्ठति प्रभोः ।  
मुक्तौ लये च तं याति स च सर्वाश्रयः प्रभुः ॥  
य एवं वेत्ति तं विष्णुमुपास्ते चाऽपरोक्ष्यतः ।  
स मुक्तः समजातीनामाश्रयश्च भविष्यति ॥  
स्वजातीनामुत्तमत्वापदयोग्या हि ये सुराः ।  
ब्रह्मेन्द्राद्यास्ते हि योग्याः साक्षादस्मिन्नुपासने ॥  
अन्येषां ज्ञानमात्रेण योग्यमाधिक्यमाप्यते ।  
सङ्कर्षणश्च प्रद्युम्नस्तत्र भोक्तृषु संस्थितौ ॥  
भोक्तृशक्तिप्रदौ नित्यं भोक्तारौ च विशेषतः ।  
नारायणानिरुद्धौ तु भोग्यवस्तुषु संस्थितौ ॥  
तर्पकौ सर्वलोकानां तस्माद् भोग्यौ न चर्व्यतः ।  
अवकाशप्रदो नित्यं वासुदेवो नभःस्थितः ॥  
एवं पञ्चात्मकं विष्णुं य उपास्ते सदैव च ।  
अवकाशप्रदः सोऽपि स्वजातीनां भविष्यति ॥  
भोक्ता चाऽप्यायकश्चैव तस्य विष्णोः प्रसादतः ।  
ब्रह्मेन्द्राद्याः स्वजातीशपदयोग्या अमुष्य च ॥  
योग्या उपासनस्य स्युस्तदन्ये ज्ञानमात्रके ।  
सङ्कर्षणश्च प्रद्युम्नो जङ्गमेष व्यवस्थितौ ॥  
नारायणानिरुद्धौ तु स्थावरान्तर्गतौ प्रभू ।  
तत्राप्याकाशगो नित्यं वासुदेवो निरञ्जनः ॥  
प्राणानां भरणान्नित्यं प्राणभृन्नाम तद्धरेः ।  
नह्यन्यः प्राणभर्ताऽस्ति तमृते पुरुषोत्तमम् ॥  
ओषणाच्च निधानात्तु स एवौषधिनामकः ।  
वननीयपतित्वाच्च स एव हि वनस्पतिः ॥  
अन्ने स्थित्वा तृप्तिदत्वं तस्याऽद्यत्वमपीष्यते ।  
पुरुषस्य हरेर्ये तु सदाऽऽकारेण संस्थिताः ॥  
देवगन्धर्वमर्त्याद्यास्तेषु सङ्कर्षणो हरिः ।  
प्रद्युम्नश्च स्थितो नित्यं पुरुषाकृतिरेव तु ॥  
तौ भोक्तारौ च भोग्यानां भोजकावखिलस्य च ।  
नारायणानिरुद्धौ तु तथाऽन्यपशुषु स्थितौ ॥  
वृषभाश्वादिरूपेण तृप्तिदावखिलस्य च ।  
वाहनोपानहादीनामारोढ्ढारो नरादयः ॥  
यतः सङ्कर्षणश्चैव प्रद्युम्नस्तेषु संस्थितौ ।  
ततस्तयोर्हि सञ्चार उपरीव भविष्यति ॥  
आकाशगो वासुदेवः पञ्चमोऽत्राप्युपास्यते ।  
वाहनादियुतो मुक्तौ भवेदेतदुपासकः ॥'  
इत्याद्यैतरेयसंहितायाम् ॥  
आत्मशब्दाच्च न भूतमात्रमत्रोच्यते । नच मुख्यार्थं परित्यज्योपचारार्थोऽङ्गीकर्तव्यो विरोधाभावे । सर्वनामवत्त्वं च भगवतः श्रुत्यैवोपपादितं पूर्वत्र । \`वप नीरोमकरणावकाशप्रदानबीजवर्धनेषु' इति च धातुः । तस्मिन् पञ्चके योऽन्नमन्नादं च वेद सोऽस्मिन् स्वजातियूथे विशेषेणान्नाद आ जायते ह । तस्मिन् वेद अस्मिन् आ जायत इति पृथक् पृथक् पुनःपुनर्विशेषणादुपासकस्य स्वजातिसन्निधानाच्च स्वजाताविति ज्ञायते ।  
\`क्षीराब्धिशयनं विष्णो रूपं यत् पुरुषाभिधम् ।  
सङ्कर्षणश्च प्रद्युम्नस्तदाकारौ नृषु स्थितौ ।  
नारायणानिरुद्धौ तु पश्वाकारौ पशुस्थितौ ॥'  
इति च सत्तत्त्वे ॥  
गुणवैशेष्याभावेन वाहनादिषु चरणमात्रात् \`अधीव चरन्ति' इत्यादीवशब्दः ॥  
\`आविर्भावं तारतम्याद् यो वेद परमात्मनः ।  
स तस्यैव विशेषेण प्रीतियोगाद् भविष्यति ॥  
स्थावरं जङ्गमं चैव भूयस्त्वेनाश्नुते हरिः ।  
आविर्भूत्तेषु सदा सम्यक् स्वात्मानमेव च ॥  
तारतम्यात् सन्निहितं सर्वभूतेषु केशवः ।  
वेत्त्येक एव विष्णोर्यद् विशेषावेशनं सदा ॥  
जङ्गमेषु च वृक्षेषु नैव तादृक् शिलादिषु ।  
तस्माद् वृक्षादिषु रसश्चित्तं चलनवत्सु च ॥  
दृश्यते न शिलाद्येषु सन्निधिर्नहि तादृशी ।  
शिलाद्येषु स्थितो विष्णुर्भारदार्ढ्यादिकारणम् ॥  
नैव चित्तादिकस्यातो वृक्षाद्या उत्तमास्ततः ।  
विशेषोऽयं पदार्थानां नतु विष्णोः कथञ्चन ॥  
यत्र विष्णुर्गुणाधिक्यं दर्शयेद् वस्तु तद् वरम् ।  
गुणपूर्णो हि सर्वत्र स्वयं विष्णुः सनातनः ॥  
वृक्षेभ्योऽप्यधिकं विष्णुर्जङ्गमेषु प्रकाशितः ।  
तेभ्योऽपि पुरुषे विष्णुर्गुणाधिक्यप्रकाशकः ॥' इत्यदि च ॥  
य आत्मानं परमात्मानमाविस्तरां आविर्भावतारतम्येन वेद स तस्य विष्णोरेव । सर्वेषां तदीयत्वेऽपि प्रियत्वात् तदीयत्वविशेषणम् । ओषधिवनस्पतयो यच्च किञ्च प्राणभृत् तत् सर्वं शिलादिभ्यो भूयस्त्वेन तेष्वाविर्भूतोऽश्नुते भगवान् । स एव च नारायणः सम्यक् स्वात्मानमाविस्तरां आविस्तरां वेद । ज्ञानानुसारेण ह्युत्पत्तयः सम्भवाः । येऽस्मिन् पुरुषे पश्वादिभ्य आधिक्येन सन्निहितो भगवान् स एष पुरुषः समुद्रः समुद्रिक्तोऽन्यप्राणिभ्यः । \`अन चेष्टायाम्' इति धातोश्चेष्टावत्त्वमेव प्राणभृत्त्वं पश्वादीनाम् । स जीवो यद्यपि भगवत्प्रसादात् सर्वलोकाधिपो भवति; सर्वलोकानतीतय यत्किञ्चिदलौकिकं मोक्षाख्यमप्यश्नुते, तदाऽपि तमेनमात्मशब्देन प्रस्तुतं विष्णुमत्येव मन्यतेऽधिकमेव मन्यते स्वात्मनः सर्वस्माच्च । मुक्तोऽपि न तेन साम्यं तद्भावं वा मन्यते \`कृष्णो मुक्तैरिज्यते वीतमोहैः',\`मुक्तानां परमा गतिः',\`अमृतस्यैष सेतुः' इत्यादिवाक्याच्च । यद्यपि देवलोकाधिपत्यं तद्योग्यस्य विष्णुर्ददाति तदप्यश्नुवीतैव । बहुगणिकादिपरिवाररूपमशुचीदं पदमित्यादिबुद्ध्या नापह्नुवीत । एनं भगवन्तमतिमन्येतैव च सर्वथा स्वतः सर्वस्माच्चाधिकमेव मन्येत । यद्यमुं लोकमश्नुते प्राप्नोति अश्नुवीत भुञ्जीत । पृथिवीलोके भगवदाधिक्यं सत्पुरुषो मन्यत इति प्रत्यक्षसिद्धत्वान्न पृथगुक्तम् । अतिशब्दात् \`यद्ध किञ्च' इति प्रथमोक्तो मोक्ष इति सिद्धम् । अन्तरिक्षप्राप्तेरल्पत्वान्मोक्षे स्वतः सिद्धत्वाच्च \`अति मन्यते' इति सिद्धवचनमेव कृतम् । स्वर्गादिप्राप्तेरधिकैश्वर्याद् भगवत्समोऽहं भगवत्स्वरूप इति वा मन्तुं प्राप्तिरस्तीति \`अत्येवैनं मन्येत' इति सावधारणविधिः । नच मन्यत इति काममात्रम् । \`मनु अवबोधने' इति धातोः । नह्यवबोध एव कामः । अन्यथा राज्यं जानन्नपि राज्यकाम इति स्यात् । नच मन्यते मन्येतेति द्विविधः प्रयोगस्तस्मिन् पक्षे युज्यते । नच सर्वलोकमतीत्याश्नतो मुक्तस्य मुक्तेरन्यत्र कामो विद्यते । सर्वलोकाधिकं च मुक्तिं विना नान्यत् । तस्मान्मुक्तैरपि भगवान् सर्वोत्तमत्वेन चिन्त्यत इति सिद्धम् ।  
\`पुरुषस्थपञ्चभूतेषु पञ्चरूपो हरिः स्थितः ।  
प्रद्युम्नादिस्वरूपेण ज्योतिरादौ पृथक् पृथक् ॥  
स एव तु पुनर्वायौ पञ्चधाऽवस्थिते प्रभुः ।  
प्राणादिरूपे वसति ह्यनिरुद्धादिरूपवान् ॥  
अनिरुद्धः सप्रद्युम्नस्तथा सङ्कर्षणः प्रभुः ।  
वासुदेवो नारायणः पञ्चरूप इति क्रमात् ॥  
पञ्चरूपोऽपि भगवान् यस्माद् वायौ विशेषतः ।  
स्थितस्तेन च खादिभ्यो वायुरेव विशिष्यते ॥  
अत एव पृथिव्यादिस्वरूपा मनआदयः ।  
देवाः प्राणाश्रिता नित्यं गच्छन्ति प्राणमन्वपि ॥  
पृथिवीमयं मनस्तत्र शेषवीन्द्रशिवेन्द्रकाः ।  
कामानिरुद्धौ देवगुरुर्मनोदेवाः सचन्द्रकाः ॥  
श्रोत्रमाकाशरूपं मित्रधर्मजलाधिपाः ।  
कुबेरश्च दिशां देवाः श्रोत्रदेवा इति श्रुताः ॥  
ज्योतीरूपं तथा चक्षुश्चक्षुर्देवो रविः स्मृतः ।  
किञ्चित् तेजोयुता वाक्तु विशेषेण त्वबात्मिका ॥  
उपचीयते तत; साऽद्भिस्तदभावे च शुष्यति ।  
तृषितस्य हि वागेव पूर्वं मन्दा प्रवर्तते ॥  
वाग्देवते ततो वह्निरुमा चापि प्रकीर्तितौ ।  
चक्षुष्द्वमग्नेः श्रोत्रत्वं चन्द्रस्यापि सहोच्यते ॥  
स्वाहाया अपि वाक्त्वं च पर्जन्यस्य मनःस्थितिः ।  
द्वितीयमेतदास्थानं श्रुतिवाक्यप्रमाणतः ॥  
शेषवीन्द्रशिवादीनां मनआदिस्वरूपिणाम् ।  
आश्रयो वायुरेवैकस्तस्य नारायणः स्वयम् ॥  
तस्माद् वायुवशानां हि वाक्चित्तादिस्वरूपिणाम् ।  
देवानां क्रमवृत्तिभ्यो जाते यज्ञेऽपि केशवः ॥  
अग्निहोत्रादिके नित्यमनिरुद्धादिरूपकः ।  
पञ्चधाऽवस्थितः सोमे पञ्चरूपो व्यवस्थितः ॥  
तमेतं परमं विष्णुं मुक्तोऽप्यत्येव मन्यते ।  
अधिकं ह्येव तस्मात् तं मन्येतान्योऽपि सर्वदा ॥'  
इत्यादि च ॥  
पञ्चरूपभगवद्ध्यानार्थमेव चैतत् पञ्चविधत्वं सर्वत्रोक्तम् ।  
\`यज्ञेषु यज्ञनामानां याज्यत्वात् पुरुषोत्तमम् ।  
अधिरूढं तथाऽहस्सु चाहर्नामानमेव तु ॥  
अहार्यत्वाद्धि देवेषु देवं सर्वोत्तमत्वतः ।  
एवं च सर्वनामानं सर्वेषु स्थितमच्युतम् ॥  
स्तोमादिषु च यो वोद स सम्यग्विदिति श्रुतः ।  
य एष उक्थनामाऽसौ सर्वोत्थापनको हरिः ॥  
महांश्च परिपूर्णत्वात् सहस्रबृहतीस्थितः ।  
अहरह्नां स यज्ञानां यज्ञो देवाधिकोऽपि सः ॥  
अनिरुद्धादिरूपेण स विष्णुः पञ्चधा स्थितः ।  
स्तोमसामचितिच्छन्दःशस्त्रेष्वपि पृथक् पृथक् ॥  
एकैकमेव तद् रूपमनिरुद्धादिपञ्चकम् ।  
प्रस्तावादिष्वपि विभुः पञ्चधैव व्यवस्थितः ॥  
प्रस्तावादीन् पञ्चकृत्वस्तस्मादेव प्रकुर्वते ।  
पञ्चरूपं तमेवैकं स्तोतुमेव पृथक् पृथक् ॥  
तत्र ये स्तोभशब्दाश्च संस्थिता बहुकोटयः ।  
पृथक् पृथक् तेऽपि विष्णोः प्रादुर्भावात् प्रचक्षते ॥  
अनन्तरूपो हि हरिः शब्दोऽप्येष ह्यनन्तधा ।  
विष्णोः सहस्रनाम्नस्तु यत् तद् रूपसहस्रकम् ॥  
बृहतीसहस्रमेतच्च तद् वक्ति हि पृथक् पृथक् ।  
सहस्रशब्दोऽप्यमितं यतो वक्त्यमितान्यतः ॥  
नामानि विष्णोरुच्यन्ते सहस्रमिति चाऽख्यया ।  
अनन्तनामवचने त्वशक्तत्वात् सहस्रकम् ॥  
नाम्नां पृथगिदं प्रोक्तमनन्ततनुवाचकम् ।  
विष्णोरनन्तरूपाणामुक्त्या पञ्चशतद्वये ॥  
आसीत् सहस्रमित्याख्या सहस्रं मुख्यतोऽमितम् ।  
ब्रह्म यावत् तावती वागिति वेदप्रमाणतः ॥  
सहैवानन्तरूपैस्तु सरणेन सहस्रकम् ।  
नाम्ना सह सृतेरेव रूपाणां वा सहस्रता ॥  
बृहतीसहस्रं चैतस्माद् रूपानन्ताभिधायकम् ।  
पृथक् पृथग्धिनामार्था ऋच एताः प्रकीर्तिताः ॥  
सर्वनामात्मकं तस्मादृक्सहस्रमिदं हरेः ।  
सर्वरूपाण्यतो विष्णोः संस्तुतान्यमुनैव हि ॥  
मत्स्यकूर्मक्रोडसिंहवटुभार्गवराघवाः ।  
कृष्णबुद्धौ च कल्कीति रूपाणां दशकं हरेः ॥  
पञ्चभेदविभिन्नेन ह्यृक्सहस्रेण शस्यते ।  
रूपाणां पञ्चकं पूर्वमपरं पञ्चकं हरेः ॥  
प्रस्तावाद्यैरानिधनैः स्तूयते सामभक्तिभिः ।  
तानि रूपाण्यस्य दश सर्वरूपात्मकानि च ॥  
दशनामानि चास्यैव सर्वरूपाभिधान्यपि ।  
पञ्चकं सामभक्तीनामृक्सहस्रं च तद्द्वयम् ॥  
स्तावकं सर्वरूपाणामत एव रमापतेः ।  
दशेति सर्वनामैतत् प्रथितं मुख्यतः श्रुतौ ॥  
शंरूपं भगवन्तं यद् दद्याद् भक्त्या समस्तशः ।  
दशेत्यमितनाम्नां तदाख्या रूपेषु शंददेः ॥  
सर्वनामार्थवचनात् पञ्चकद्वितयस्य च ।  
अभूद् दशेति वै नाम तस्मादेतत् दशाखिलम् ॥  
दशैव मूलसङ्ख्या च तद्विभेदाः शतादयः ।  
ऋक्सहस्रमिदं तस्मादनन्तगुणमच्युतम् ॥  
अनन्तशक्तिममितरूपनामानमेव च ।  
वक्ति च्छन्दस्त्रयं चात्र तृचाशीतित्रयात्मकम् ॥  
अशनादित्रिकं तच्च भूत्वा विष्णुमुपैति च ।  
सर्वच्छन्दोऽभिधश्चैव सर्वदेवाभिधस्तथा ॥  
सर्वमुन्यभिधश्चैव सर्ववस्त्वभिधो हरिः ।  
अनन्तपूर्णगुणकस्तस्माज्ज्ञेयो रमापतिः ॥  
मुख्यतोऽस्यां च विद्यायां योग्य एकश्चतुर्मुखः ।  
एकदेशपरिज्ञाने त्वन्ये योग्याः शिवादयः ॥' इत्यादि च ॥  
\`त्रिविधो ह्यनिरुद्धोऽसावध्यात्मदिविभेदतः ।  
अतस्त्रिवृदिति प्रोक्तस्तथा पञ्चदशात्मकः ॥  
प्रद्युम्नः पञ्चभूतेषु ह्यध्यात्मादिविभेदतः ।  
लिङ्गसप्तदशस्थत्वात् तावान् सङ्कर्षणः श्रुतः ॥  
सप्तधातुषु संस्थः सन्नध्यात्मादिविभेदतः ।  
एकविंशो वासुदेवो मनआदि चतुष्टये ॥  
गुणत्रये च प्रकृतावध्यात्मादिविभेदतः ।  
मूलरूपेण च सह पञ्चविंशात्मकः प्रभु ॥  
नारायणस्त्वचिन्त्यात्मा स एकोऽपि ह्यनन्तधा ।  
गायकानां त्राणतोऽसौ गायत्रमनिरुद्धकः ॥  
प्रद्युम्नो हि रथारूढस्तेन चोक्तो रथन्तरम् ।  
बृहद्रूपो बृहन्नामा तथा सङ्कर्षणः प्रभुः ॥  
भद्रं तु वासुदेवोऽसौ भद्रमोक्षप्रदो यतः ।  
नारायणो राजनं स्याद् राजयत्येष मोक्षिणः ॥  
गायत्री त्वनिरुद्धोऽसौ त्रिकाले गीयते यतः ।  
उष्णिगुष्णस्वरूपत्वात् प्रद्युम्नोऽग्न्यादिसंस्थितः ॥  
स्त्रीरूपो बृहतीनामा बृहत्सङ्कर्षणः प्रभुः ।  
वासुदेवस्तथा त्रिष्टुप् त्रिवेदैः स्तूयते यतः ॥  
नारायणस्तु स्त्रीरूपो द्विधैवासौ व्यवस्थितः ।  
द्विपदेति ततो नाम सर्वे च्छन्द्रोऽभिधा इमे ॥  
वनितातनवः प्रोक्ता मध्यं नारायणः प्रभुः ।  
वासुदेवोऽस्य पुच्छं च वामदक्षौ च पक्षकौ ॥  
सङ्कर्षणश्च प्रद्युम्नः क्रमादेव प्रकीर्तितौ ।  
अनिरुद्धः शिरश्चैव तथैकोऽपि हि पञ्चधा ॥  
प्रस्तावनामाऽनिरुद्धो रक्षन् संस्तूयते यतः ।  
सृजन् जगच्च रमया प्रद्युम्नस्तत्र गीयते ॥  
उद्गीथनामा तेनासौ जगदुद्गमनेन वा ।  
संहारात् प्रतिहाराख्यस्तथा सङ्कर्षणः प्रभुः ॥  
मोचयित्वा समीपं हि द्रावयेद् वासुदेवकः ।  
तेनोपद्रवनामाऽसौ निधीयन्ते यतोऽखिलाः ।  
मुक्ता नारायणे देवे तेनासौ निधनाभिधः ॥' इत्यादि च ॥  
स्तूयमानत्वात् स्तोमः । समत्वात् साम । छन्द्यत्वाच्छब्दः । तदिदमुक्तप्रकारेणैव बृहतीसहस्रं संपन्नं भवति । तदेके नानाच्छन्दसां सहस्रं शंसितव्यमेव, बृहतीसहस्रसम्पादनमविवक्षितमिति प्रतिजानते । केचित् त्रिष्टुप्ससहस्रमेव शंसितव्यमिति । अनुष्टुप्ससहस्रमेवेति वदन्तोऽनृष्टुप्प्रशंसात्मिकामृचं च दर्शयन्ति । बीभत्सूनां जगद् भर्तुमिच्छूनाम् । अपां सायुजं सहैव चरन्तं चाऽहुः । विष्णुं हंसस्वरूपिणम्, अनुष्टुभं चर्चूर्यमाणं पुनःपुनर्वदन्तं परमेश्वरं ददृशुश्च ।  
\`मेघसंस्थं हंसरूपं तं विष्णुं परमेश्वरम् ।  
विरिञ्चशिवपूर्वेभ्यो नृसिंहानुष्टुभं पराम् ॥  
उच्चारयन्तमर्थांश्च व्याचक्षाणं समन्ततः ।  
ददृशुर्मुनयो दिव्या आचार्यं ब्रह्मशर्वयोः ॥  
एवं वायुं च ददृशुस्तत्र हंसस्वरूपिणम् ।  
शिवादिभ्यो व्याहरन्तं तामेपानुष्टुभं पराम् ॥' इत्यादि च ॥  
वागाख्यायामनुष्टुभ्युच्चार्यमाणायां हि मुनयो विष्णुं ददृशुः । अतो ब्रह्मादयोऽपि विष्णोः सकाशादनुष्टुभर्थं सर्वदा शृण्वन्तीति विज्ञायतेऽतोऽनुष्टुबेव च्छन्दसां वरेति चोक्तं भवति ।  
\`अनुष्टुभां सहस्रं तु यः शंसीतात एव तु ।  
भवितुं चेश्वरः स स्याद् भावो मुक्तिर्नचान्यथा ॥  
यशस्वी स प्रसिद्धः स्याच्छुभकीर्तिश्च सर्वदा ।  
स्वच्छन्दमृत्युता च स्यात् तस्येत्याहैतरेयकः ॥  
महैतरेयो भगवांस्तन्नेत्याह रमापतिः ।  
नानाच्छन्दःप्रशंसादि प्रमाणरहितत्वतः ॥  
परिहाराय चापूर्णमैतरेयमुने शृणु ।  
त्वं तु मन्त्रमुदाहृत्य यस्मादेतदवोचथाः ॥  
तस्माद् वक्ष्याम्युत्तरं ते प्रियः शिष्योऽसि मे यतः ।  
उमैव वागिति प्रोक्ता साऽनुष्टुबभिमानिनी ॥  
अकृत्स्ना सा ततो नैव ब्रह्मेत्युक्ता कथञ्चन ।  
वागिन्द्रियाभिमानिन्यां नहि ब्रह्मवचः क्वचित् ॥  
वायुना प्राणरूपेण मनोरूपशिवेन च ।  
अभ्यस्यमानोऽनुभवेत् पुमान् वाचा नतु क्वचित् ॥  
अभिमानी बृहत्यास्तु वायुरेव यतः प्रभुः ।  
तस्मादेषा च्छन्दसां हि वरिष्ठा बृहती स्मृता ॥  
पूर्णो हि वायुर्देवानां तस्माद् ब्रह्मेति चोच्यते ।  
माहात्म्याधिक्यतश्चैव बृहतीत्येव नाम तत् ॥  
अङ्गेभ्य एव सम्भूतान्यन्यच्छन्दांसि चाब्जजात् ।  
मध्यात्तु बृहती जाता तस्मात् सा मध्यमुच्यते ॥  
पठ्यते तेन मध्ये सा च्छन्दसां प्रवरा सती ।  
छन्दांस्यन्यान्यङ्गवत् स्युर्मध्यवद् बृहती परा ॥  
सप्तच्छन्दांसि चैवं हि प्रतिमा वैष्णवी मता ।  
गायत्रीदेवतात्वं तु लक्ष्म्या यत्राभिधीयते ॥  
बृहतीदेवता तत्र भगवान् पुरुषोत्तमः ।  
आधिक्यं छन्दसां यत्र गायत्र्यास्तु विवक्षितम् ॥  
तत्र तत्पुत्रको वायुबृर्हतीदेवता मता ।  
ऋचामाधिक्ययोगार्थं नाङ्गीकर्तव्यमत्र तत् ॥  
प्रधानत्वात् बुहत्यास्तु जगत्याद्यं न युज्यते ।  
सम्पादनाद् बृहत्यास्तन्मुक्तौ भवितुमीश्वरः ॥  
स्यात् प्रसिद्धः सुकीर्तिश्च च्छन्दोमृत्युर्गुणाधिकः ।  
इति प्राह स्वयं विष्णुर्महिदासाभिधः प्रभुः ॥' इत्यादि च ॥  
\`इतोऽन्यत् सत् किमित्याहुर्नानाच्छन्दस्त्ववादितः ।  
अन्यत् सद् ब्रूयामेत्याहु स्त्रिष्टुब्वादिन एव ते ॥'  
ऐन्द्रं प्राणं परमेश्वरसहितं वायुम् । प्राणेन मनसा च । अभि इस्यमानोऽभ्यस्यमानः । \`तृतीयोऽतिशये' इति सूत्रादकारस्येकारः । \`मथनात्मिथिलो जातः सहनात् सिंह उच्यते' इत्यादिवच्च । \`हत्वी दस्यून्' इत्यादिवच्च । अभ्यस्यमानः अभितः क्षिप्यमाणो विषयेषु बहुशः । कृत्स्न आत्मा कृत्स्नप्रतिमा विष्णोः ।  
\`एकाऽपि प्रतिमा विष्णोबृर्हती च्छन्दसां वरा ।  
अन्यच्छन्दोयुता यत् स्यात् प्रतिमा मध्यमेव तत् ॥' इति च ॥  
एवं ब्रह्मादिभिः श्रूयमाणाऽनुष्टुबपि बृहत्या अङ्गमिति बृहत्या एवाऽधिक्यमुक्तं भवति । बृहतीसम्पादनेऽनुष्टुप्च्छंसनमात्रात् पञ्चविंशोत्तरशतानुष्टुबाधिक्यं च भवति । अत आधिक्याद् बृहतीसम्पादनमेव वरम् । तस्यात्रैवान्तर्भावात् । जगत्यादिकं त्वधिकत्वेऽपि बृहतीवन्माहात्म्याभावादेवोपेक्ष्यते । \`वाचमष्टापदीमहम्' इत्यनुष्टुभो बृहतीसम्पादनवचनाच्च । अष्टचतुरक्षराण्यनुष्टुप् । तस्या एव बृहतीसम्पादनेन नव स्रक्तयो भवन्ति । ऋचा वाक् ऋग्रूपेण वाक् ऋतं स्पृष्टा सत्यरूपं विष्णुं स्पृष्टा भवति । इन्द्रस्य परमेश्वरस्य विष्णोः सम्बन्धी नितरां प्रियत्वाद् यः प्राणदेवता वायुः तस्य प्रतिमारूपमिदं बृहतीसहस्रम् । स च वायुर्विष्णोर्मुख्यप्रतिमा । तस्माद् विष्णोरेव प्रतिमा बृहतीसहस्रम् । तस्मात् तस्यैव बृहतीसहस्रत्वेन सम्पन्नस्य पञ्चविंशोत्तरैकादशशतानुष्टुप्त्वेन सम्पादने बृहतीदैवतप्राणरूपाद् वायोरनुष्टुब्देवताया वाग्रूपाया उमाया उत्पत्तिः संस्मृता भवत्येवं जानतः । ततश्चोमाया अपि भगवत्प्रतिमात्वाद् विष्णुप्रतिमास्थापक एव भवत्येतत् सर्वं सम्यग् ध्यायन् । विष्णुरेव हि बृहत्याः प्राणस्याधिष्ठतृदेवता । प्रतिमाधिष्ठितदेवतावत् । तस्माद् बृहत्याः सकाशादनुष्टुप्सम्पादने तस्यैव विष्णोः प्रतिमान्तरं तस्मादेव निर्मितं भवति । अत एव \`इन्द्रात् परि तन्वं ममे' इत्युक्तम् । बृहतीस्थविष्णोर्बलादेव हि तत् सम्पद्यते । स हि तस्या षट्त्रिंशदक्षरादित्वमपि नियमयति तत्प्रसादाद् वायुश्च । वायुरेव यद् भगवन्नियतो नियामयति तस्मात् \`इन्द्रात् परि' इत्यस्यैन्द्रात् प्राणादिति व्याख्या कृता ।  
\`यावत् सहस्रं बृहती तावच्छंसेदनुष्टुभाम् ।  
छन्दसां वा तदन्येषां बृहतीत्वं स्मरेत ततः ॥  
तेन सर्वगतो विष्णुः सर्वस्मादधिकोऽर्चितः ।  
भवेदेवं जानतस्तु कृता च प्रतिमा भवेत् ॥  
तथा वायोरपि कृता वायुर्हि प्रतिमा हरेः ।  
तस्माद् वायुकृतं सर्वं क्रियते विष्णुनैव हि ॥  
बृहतीसहस्रं सम्पन्नमेकादशशतं पुनः ।  
अनुष्टुभां स्मरेत् पञ्चविंशोत्तरमुदारधीः ॥  
तेन वायोरुमोत्पत्तिः सम्यग् ज्ञानात् स्मृता भवेत् ।  
ततो द्वितीयप्रतिमा विष्णोरेव कृता भवेत् ।  
विष्णुनाऽनुप्रविष्टौ यदुमा वायुश्च तद्वशौ ॥' इत्यादि च ॥  
स्रक्तयो विभागाः - \`स्रक्तिरंशो विभागश्च विदलं चेति कथ्यते' इति हि शब्दनिर्णये ॥  
\`स वा एष वाचः परमो विकारः',\`अकाराख्यवाग्विकारेषूत्तमो बृहतीसहस्राख्यः ।  
\`अकारः प्रथमं नाम विष्णोः सर्वगुणान् ब्रुवन् ।  
सर्वदोषविरुद्धत्वाद् गुणानामन्यतामपि ॥  
विष्णोर्वदति जीवेभ्यो जडेभ्यश्चैव सर्वदा ।  
अभावं चैव दोषाणां सर्वेषां केशवे वदेत् ॥  
सम्यग् वक्तृत्वतस्तस्मादकारो मुख्यनाम हि ।  
तदर्थानेकदेशेन शब्दाः सर्वेऽपि चोचिरे ॥  
व्याख्याव्याख्येयरूपत्वं विकारित्वमिहोदितम् ।  
विकारित्वं च नान्यत् स्यान्नित्या वेदा यतोऽखिलाः ॥  
वाचकेषु तथा विष्णोः सहस्रबृहतीमयम् ।  
उक्थमुत्तममुद्दिष्टं व्याख्याऽकारस्य सा परा ॥  
अन्येऽपि शब्दाः सर्वेऽपि ह्यकारार्थाभिधायिनः ।  
येषां परममुक्थं तत् तदेतत् पञ्चधा स्थितम् ॥  
व्याख्यानमेवाकारस्य सहैवोक्थेन सर्वशः ।  
मितामिते स्वरः सत्यमनृतं चेति पञ्चधा ॥  
तस्मादकार एवायं सर्ववागात्मकः श्रुतः ।  
तस्यैव व्यक्तिरूपोऽयं सर्ववेदादिविस्तरः ॥  
तस्मात् सर्वगुणान् विष्णोरकारो वक्ति यत् प्रभोः ।  
तद्व्यक्तयोऽपि शब्दा ये सर्वे विष्णुगुणब्रुवाः ॥  
अकारस्य तथोपांशोरभिमानी तु मारुतः ।  
देहेन्द्रियान्तःकरणनाम्नोऽस्य द्विविधस्य च ॥  
स्थूलसूक्ष्मशरीरस्य सर्वेषामभिमानिनी ।  
भारत्युच्चोदितस्यापि ह्यकारस्याभिमानिनी ॥  
तस्मादुच्चादुपांशुर्हि जपादिषु फलाधिकः ।  
वायुः पतिर्हि भारत्या उपांशोर्देवता मतः ॥  
अकारस्य विकाराऽयमोङ्कार इति कथ्यते ।  
अधिकोच्चत्वमानं हि तस्यार्थः समुदीरितः ॥  
अकारेणैव तत् सर्वमुक्तमाधिक्यवक्तृतः ।  
अधिकोच्चस्वरूपोऽसौ माता चाधिक एव हि ॥  
एकार्थत्वादकारोऽसौ नकारत्वमुपागतः ।  
दीर्घीभूतः पुनस्तैनैवाकारेण सह स्थितः ॥  
अभाववाच्यकारस्य ह्यर्थो रेफः क्षयं वदन् ।  
सोऽप्यकारेण सहितो दीर्घत्वं समुपागतः ॥  
अभाववाच्यकारः स एकार्थाद् गत्यभावयोः ।  
यकारत्वं गतस्तस्मान्नो रेफस्योत्तरत्वतः ॥  
णत्वं गतो ह्यकारोऽसौ नो विरुद्धार्थवाचकः ।  
अन्यत्वात् सर्वजीवेभ्यो जडेभ्यश्च सदैव हि ॥  
सर्वदोषोज्ज्ञितत्वाच्च सर्वतोऽप्यधिकत्वतः ।  
निरासनाच्च दोषाणां स्वभक्तेभ्यः समन्ततः ॥  
सर्वदोषविरुद्धोरुगुणपूर्णस्वरूपतः ।  
नारायण इति प्रोक्तो ह्यकारार्थोऽयमेव हि ॥  
तस्मादकारबीजेयं विष्णोर्नारायणाभिधा ।  
प्रणवश्च ततोऽकारः प्रधानं नाम चक्रिणः ॥  
अकारनामा नान्योऽस्ति तमृते पुरुषोत्तमम् ।  
ब्रह्मरुद्रादिनामानि ब्रह्मादिष्वप्यमुख्यतः ॥  
वर्तन्ते नत्वकारोऽयं वर्तते केशवं विना ।  
नारायणादिनामानि नृणां नामक्रियास्वपि ॥  
विहितान्यकारो नैवायं विहितस्तमृते प्रभुम् ।  
वायुर्ब्रह्माऽपि चाऽकारदेवते नतु नामिनौ ॥  
यथा वेदाभिधेयोऽन्यो वेदाख्या देवताऽपरा ।  
एवं नामाभिमानी तु वायुर्वाच्यो जनार्दनः ॥  
तस्माद इति नामैतद् विष्णोः केवलमेव हि ।  
विशेषतोऽस्य व्याख्यानं बृहतीनां सहस्रकम् ॥  
तस्मात् प्रीतो भवेद् विष्णुः शंसनादस्य सर्वदा ।  
तस्माद् यज्ञेऽपि वा शंसेदयज्ञेऽपि रहः पुमान् ।  
ध्यात्वा नारायणं देवं विष्णोरन्नं हि तत् परम् ॥'  
इत्यादि ब्रह्मसारे ॥  
परमविकारेण सह विकारमात्रस्यापि प्रस्तुतत्वात् \`तदेतत् पञ्चविधम्' इति परामर्शः ।  
\`स्वराणां नियमो यत्र ह्यृचो नामैव ताः स्मृताः ।  
अन्या मिताक्षरा यास्तु ता गाथाः परिकीर्तिताः ॥  
खण्डवाक्यानि कुम्ब्याः स्युरसमानि परस्परम् ।  
यज्ञाङ्गं यजुरुद्दिष्टं निगदं वाक्यमात्रकम् ॥'  
इत्यादि शब्दनिर्णये ॥  
अकारार्थत्वान्नकारस्य किञ्चिन्मूलमिव । तस्मान्मूलत्वादकारार्थोऽपि ज्ञेय एव । नायोग्यानां सम्यग् वाच्य इति स्वल्प एव प्रकाशिताऽस्माभिः । वाच उद्वर्तनाशक्तेः स्वयमेवोद्वर्तते । यद्धि देवतासु करोति तदात्मन्यापतति । तस्माद् द्रव्यदानं ज्ञानदानं वा कालपात्राद्यनुसारेणैव कुर्यात् । अकारस्योङ्कारता त्वकारलोपेनैव जातेति सत्यमेवोङ्कारः । अकारस्याऽदौ स्थितत्वेन च यथार्थरूपत्वात् । उकारादिविकारादिसहितत्वात् पुष्पफलात्मकश्च । अकारस्यार्थरूपः सन्नेव च भगवांस्तमेव चोङ्कारो वक्ति । अतश्च सत्यमेवोङ्कारः । यमर्थमकारो वक्ति तमेव वक्तीति । नकारस्त्वच्छिरस्कत्वान्मूलभूतस्याकारस्यान्ते स्थितिरूपत्वात् अयथास्थितेरसत्यरूपः । तथाऽप्यकारस्य नकारस्य चैकार्थत्वान्मूलभूतश्च । तस्मादकारस्यैवैतद् वृथावागादिकमपि व्याख्यानम् । तस्माद् विजानतः सर्वमपि भगवन्नामैव ।  
विद्यान्तरोपदेशार्थम्, \`तद् वा इदं बृहतीसहस्रम्' इति पुनः पुनः परामर्शः । तदिदं बृहतीसहस्रं तद्यशः तस्य नारायणस्य यशः । यस्य नारायणस्यैतद् यशः स भगवानेवेन्द्रनामा । स हि प्रथमत इन्द्रो बभूव स्वेच्छया यज्ञनामा । तस्मात् तमेव वेदा इन्द्रशब्देन वदन्ति मुख्यतः । \`इदि परमैश्वर्ये' इति धातोश्च । तस्यैव हि परमैश्वर्यम् । अन्येषां तु द्वादशानां तेन दत्तमेवेन्द्रत्वं न मुख्यतः । अतो विष्णावेवेन्द्रशब्दं प्रयुङ्क्ते श्रुतिः \`मथ्सि सोम वरुणं मथ्सि मित्रं मथ्सीन्द्रमिन्दो पवमान विष्णुम्' इति । नचेन्द्रं विष्णुं चेति पृथगन्वयः क्रियते । तदा वरुणादिषु पृथक्पृथङ् मथ्सिशब्ददर्शनादत्रापि पृथङ् मथ्सिशब्दो दृश्येत । नहि सर्वेषां पृथङ् मथ्सिशब्ददर्शने एकस्यैवान्यथात्वं युज्यते । न चात्र द्वित्वगमकं चकारादिकं विद्यते । तस्मात् \`प्रातर्भगं पूषणं ब्रह्मणस्पतिम्' इत्याद्यप्येकस्यैव विष्णोर्विशेषणम् । यत्र चैवम्भूतेष्वेकत्वे विरोधो दृश्यते तत्र तेनैव विरोधेन द्वित्वं भवति । अन्यथैकत्वमेव । \`यो देवानां नामधा एक एव' इति चोक्तम् । बहुरूपत्वाद् बहुवचनं च विष्णावेव युज्यते' । तस्मान्मुख्यतो विष्णावेवेन्द्रादिशब्दा अन्येषामुपचारतः । \`मथ्सि महामिन्द्रमिन्दो मदाय' इत्यन्येन्द्रस्य पृथगुक्तेश्च \`मथ्सीन्द्रमिन्दो पवमान' इति पूर्वोक्त इन्द्रो विष्णुरेवेति सिद्धम् । महत्त्वं च तस्यादितिपुत्रत्वेऽग्रजत्वमात्रं नतु सामर्थ्यतः । \`मह पूजायाम्' इति धातोः । पूज्यो ह्यग्रजो भवति । \`आ यो विवाय सत्त्वथाय दैव्य इन्द्राय विष्णुः सुकृते सुकृत्तरः । वेधा अजिन्वत् त्रिषधस्थ आयुमृर्तस्य भागे यजमानमाभजत्' इतीन्द्रस्य परमदैवं जनको यज्ञभागादिपदप्रदाता च विष्णुरेव हि श्रूयते । इन्द्रश्च यजमानः । तस्मात् तत्प्रसादादवताराग्रजत्वमेव तस्य महत्त्वम् । अन्येन्द्रो हि - \`अहं प्रथमः विबेयमहं प्रथमः पिबेयम्' इति वायुना विवदमान आजौ पराजितो वायुं प्रसादयित्वा चतुर्थे वायुना सह ग्रहत्वमाप विष्णुस्तु \`ऋतुं सचन्त मारुतस्य वेधसः' इति वायोरपि विधाता श्रूयते । \`धाञ् धारणपोषणयोः' इति धातोर्विशेषेण धारणपोषणकर्ता हि वेधाः । तस्माद् भगवत एवैतद् यशो बृहदुक्थादिकम् ।  
\`ऋक्सहस्रादिकं विष्णोर्यश इन्द्राभिधस्य हि ।  
इन्द्रो हि प्रथमो विष्णुर्यज्ञनामा जगत्पतिः ॥  
तत्प्रसादादथेन्द्रत्वं द्वादशान्ये प्रपेदिरे ।  
पुरन्दरस्त्वेक एव वासुदेवप्रसादतः ॥  
द्विवारमिन्द्रतामाप तस्माद् द्वादश ते परे ।  
अग्रजत्वाददित्यां तु महेन्द्रो नाम चाभवत् ॥  
महाब्रत कर्म कृत्वा चैव नाम्ना महेन्द्रकः ।  
महत्त्वं मुख्यतो विष्णोर्नह्यन्यस्य कदाचन ॥  
एवं यो वेद तं विष्णुं विस्रस्तो बन्धतोऽखिलात् ।  
अस्माल्लोकाद्धरेर्लोकमेति नास्त्यत्र संशयः ॥  
इत्याह भगवान् विष्णुर्महिदासस्वरूपकः ।  
श्वेतद्वीपादिकान् प्राप्य स इन्द्राख्यो हरिः स्वयम् ॥  
महिदासभिधो भूत्वा लोकेष्वेषु विराजति ।  
तत्र पृच्छन्ति स इन्द्राख्यो हरिः स्वयम् ॥  
महिदासाभिधो भूत्वा लोकेष्वेषु विराजति ।  
तत्र पृच्छन्ति केचित्तु यद्येष भगवान् हरिः ॥  
महिदासादिरूपेण भूमिष्ठो रमते प्रभुः ।  
तदा यदा स्त्रिया विष्णू रमते नित्यसत्सुखः ॥  
कया स्त्रिया रतिं कुर्यान्नह्यन्यरतिरच्युतः ।  
स्त्रीरूपे तत् स्वयं स्वस्मिन् रमतेऽसावितीदृशम् ॥  
वाच्यं तत्र तु भूमिष्ठरूपेण तु दिवि स्थितम् ।  
स्त्रीरूपं किमसौ गच्छेदथ यद्येवमत्र च ॥  
स्त्रीरूपं पृथिवीसंस्थं केन रूपेण संव्रजेत् ।  
नह्यन्यगम्यो भगवांस्त्रीरूपोऽपि जनार्दनः ॥  
इति पृष्टः स्वशिष्यैः स महिदासोऽवदद्धरिः ।  
स्त्रीषु यल्लोहितं लोके तत्राग्निस्थो जनार्दनः ॥  
स्त्रीरूपः सोऽग्निनामैव ज्वलज्ज्वालासमप्रभः ।  
तस्माद् विष्णोः सन्निधानाद् भर्ता भार्याशरीरगात् ॥  
न बीभत्सेतैव रक्तात् तथा पुंरेतसि स्थितः ।  
आदित्ये संस्थितो विष्णुरादेरादित्यनामकः ॥  
तस्मान्न रेतसो भार्या बीभत्सेत पतिस्थितात् ।  
पुंरूपो भगवान् विष्णू रेतसिस्थो द्युमत्प्रभः ॥  
तस्माद् यद् भूमिगं विष्णोः स्त्रीरूपं तत् स्वयं हरिः ।  
प्रादुर्भावगतो दद्याद् दिविस्थितपुमात्मनः ॥  
तत् स सूर्यगतो विष्णुः पुंरेतःस्थस्य चाऽत्मनः ।  
दद्याद् भूमिगतस्यैव रूपद्वयमिदं ततः ॥  
परस्परं सम्भवति विष्णोर्नित्यसुखात्मकम् ।  
प्रादुर्भावस्थितं रूपं यच्च भूमौ पुमात्मकम् ॥  
विष्णोस्तदपि देवीषु स्थितस्त्रीरूपकात्मना ।  
एवमन्योन्यतो विष्णू रतः स्वस्मिन् नचान्यतः ॥  
रमया रममाणोऽपि तत्स्थेनैव स्त्रियात्मना ।  
रमते नान्यतः क्वापि रतिर्विष्णोः सुखात्मनः ॥  
रमया रमणं तस्माद् रमाया रतिपात्रता ।  
नैवास्या रतिदातृत्वं विष्णोर्नह्यन्यतो रतिः ॥' इत्यादि च ॥  
स महिदास एवेन्द्रनामा प्राप्येवं लोकमत्र भूत्वा प्रायुर्भूय मनुष्यदृष्टिगोचरतां प्राप्यैषु लोकेषु राजति । नात्र प्रेत्यशब्दो मरणवाची । किन्तु,\`प्रेतां यज्ञस्य शम्भुवा' इत्यादिवत् प्राप्तिवाच्येव । नहि मृतः पुनरेषु लोकेष्वेव राजति । नच यशोमात्रराजनेन स्वस्य राजनं भवति । भिन्नपदार्थत्वात् । यद्वा - \`एति च प्रेति च' इत्यादौ प्राप्त्यर्थेऽपि वेदेषु प्रसिद्धत्वाच्च । \`लक्ष्मणः प्रेत्य सुग्रीवं बभाषे रामचोदितः' इति च स्कान्दे । \`यदनेन रूपेणामुं लोकमभिसम्भवति', अनेन महिदासादिरूपेणामुं ला ख्ढ्यि ??शब्दः । \`आत्मानमेव लोकमुपासीत' इतिवत् । यच्छब्दः किंशब्दार्थे । अनेन रूपेण तद्रूपमभिसम्भवति किम्? उभयोरपि परिहारदर्शनादस्यापि प्रश्नत्वमवगम्यते । \`यतश्चोदेति सूर्यः' इत्यादिवत् । रङ्गस्तु प्रश्नविषयस्य दुरवगमत्वं प्रकाशयति । \`दुर्गमे प्रश्नविषये प्रश्नो रङ्गयुतो भवेत्' इति हि शब्दनिर्णये । \`केन रूपेणेमं लोकमाभवति', केन स्वरूपेणैव भूमिस्थितेनाऽत्मन एव स्त्रीरूपेण विष्णुः सम्बद्ध्यते? सोऽयं महिदासादिप्रादुर्भावरूप इमं भूमिष्ठस्त्रीरूपं लोहितगं च स्वकीयमेव रूपममुष्मै दिविष्ठाय स्वपुरुषरूपाय प्रयच्छति देवरेतसि स्थिताय च । देवीलोहितस्थितमात्मनः स्त्रीरूपं महिदासादिरूपेभ्यो मानुषरेतःस्थरूपेभ्यश्च दिविष्ठैः स विष्ण्वादिस्वरूपैः प्रयच्छति । तानि भूमिष्ठत्वेन दिविष्ठत्वेन च द्विविधत्वात् तावित्युच्यते । \`अग्नेस्तद् रूपम्' अग्निनाम्नो विष्णोः प्रतिमा; तत्सन्निधानात् । एवमादित्यनाम्नो विष्णोः । नह्यग्न्यादिस्वरूपमेव लोहितादि । नच लौकिकस्त्रीपुरुषसम्बन्धमात्रमत्रोच्यते । अप्रस्तुत्वात् तस्य । भगवानेव ह्यत्र प्रस्तुतः । \`असावात्मा' इत्यात्मशब्दाच्च भगवानेवेति ज्ञायते ।  
\`आत्मशब्दः परे विष्णौ नान्यत्र क्वचिदिष्यते ।  
गुणपूर्त्यभिधायी स नान्यस्य गुणपूर्णता ।  
अमुख्यात्मात एवातो ब्रह्माद्या सर्व एव हि ॥'  
इत्यादि च ब्रह्माण्डे ॥  
\`यदक्षरं पञ्चविधं समेति',\`सत्यस्य सत्यमनु यत्र युज्यते' इत्यादिनोक्तार्थविषय उदाहृतैः श्लोकैरपि भगवत एव स्वरूपाणां परस्परयोगस्योक्तत्वात् । \`गायत्र्युष्णिग्बृहती' इत्यादिना भगवत एव पञ्चविधस्य स्त्रीरूपस्य महिदासादिपुंरूपाणां च प्रस्तुतत्वाच्च ।  
यन्नारायणादिरूपेण पञ्चविधमक्षरं परं ब्रह्म तत् स्वस्मिन्नेव स्त्रीपुंरूपेण समेति । स्त्रीपुंरूपेण युजो देवा अश्वरूपेण रथे युक्ताः सन्तो यन्नारारणाख्यं परं ब्रह्माभिसंवहन्ति । तदेव सत्यस्य सत्यं नारायणाख्यं ब्रह्म यत्रानुयुज्यते यस्मिन् स्वरूप एव स्त्रीपुंरूपेण युज्यते तस्मिन्नेव परे ब्रह्मणि नारायणाख्ये सर्वे देवा एकीभवन्ति मुक्ताः सन्तो मििलता भवन्ति । नायमेकीभावो नाम स्वरूपैक्यम् । किन्त्वेकस्थाने वासोऽत्यनुकूलचित्तता च ।  
\`एकीभूय नृपाः सर्वे ववृषुः पाण्डवं शरैः',\`एकीभूता पुनः सेना पाण्डवानभ्यवर्तत' इत्यादिवत् ।  
नचैकीभावशब्दः स्वरूपैकत्वविषये प्रयुज्यमानः कुत्रचिद् दृष्टः । एकः पुरुषोऽपि यदा द्विधा भूत्वा एकीभवतीत्युच्यते तदाऽपि स्थानैक्यमेव । स्वरूपैक्यस्य पूर्वसिद्धत्वात् । नचाज्ञात एकत्वे पुनर्ज्ञात ऐक्यं प्राप्त इति प्रयोगो दृश्यते । किन्तु ज्ञात इत्येव प्रयुज्यते । तस्माद् भावसहित एकशब्दो न स्वरूपवाची । नहि पूर्वं भिन्नस्य पश्चात् स्वरूपैक्यं भवति । किन्तु संसर्ग एव भवति । तस्मादत्रापि संसर्ग एव विवक्षितः । \`यदक्षरं पञ्चविधं समेति' इत्युक्तस्य \`सत्यस्य सत्यमनु यत्र युज्यते' इति परामर्शं कृत्वा \`तत्र देवाः सर्वं एकं भवन्ति' इत्युच्यते । तस्मान्न पुनरुक्तिः । यस्मादक्षरान्नारारणाख्यात् स स्वयमेव भगवान् प्रादुर्भावरूपी स्त्रीपुंरूपो युक्त आगच्छति । तात्पर्यार्थं तस्यैवार्थस्य पुनरभ्यासः । वियूय विचार्य । नामायत्तान्येव नामार्थभूतान्येव विष्णोर्माहात्म्यादीन्यन्वविन्दन् । ततश्चाधिकं समतृप्यन् । शृते परिपक्वे सति ज्ञाने । यस्मिन् विष्णोः नामानि ज्ञात्वा तस्मिन् ज्ञाने परिपक्वे समतृप्यन् तस्मिन्नेव \`देवाः सर्वयुजो भवन्ति' इत्यवधारणार्थं पुनर्वचनम् । \`सर्वयुजो भवन्ति' मनोवा??र्मभिस्तत्रैव युक्ता भवन्ति । \`अर्थतः कठिनं क्रूरमुल्बणं श्रवणाप्रियम्' इति शाब्दनिर्णये । \`अस्त्रीपुमान् ब्रुवन्', अस्त्रीपुमांसं ब्रुवन् \`सप्तसु प्रथमा' इति सूत्रात् \`स्वातन्त्र्ये विभक्तिव्यत्ययः' इति च । स्वतन्त्रो हि भगवान् तत्प्रेरित एवं तं वददीत्यभिप्रायः । वदन् वदति । वदन्नेव न वदति । भवत्येव हि भगवान् स्त्रीरूपः पुंरूपश्च । तस्माद् वदत्येव । अप्रसिद्धत्वान्न वदति च ।  
\`स्त्रीरूपश्चैव पुंरूपो यस्मान्नारायणः स्थितः ।  
पुमान् स्त्री चेति वाच्योऽतो वैलक्षण्यान्नचोच्यते ॥  
विष्णोर्नपुंसकाकारो नैवास्ति क्वचन प्रभोः ।  
तथाऽप्यरागाकृष्टत्वात् तच्छब्दैरपि कथ्यते ॥' इति गारुडे ॥  
\`नारायणादिरूपेण पञ्चधैष हरिः स्थितः ।  
तन्नामभिश्च स्त्रीरूपैः समेति स्वैः स केशवः ॥  
यत्स्यन्दनं बहन्त्येते देवा भार्यासमन्विताः ।  
अधिदैवे तथाऽध्यात्मे जीवदेहात्मकं रथम् ॥  
स सूर्यः सूर्यभार्या च चक्षुर्द्वयसमस्थितौ ।  
वहतोऽश्वात्मकौ देहं नारायणरथात्मकम् ॥  
सोमश्च रोहिणी चैव दक्षवामश्रुतिस्थितौ ।  
उभयोः पक्षयोः स्थित्वा वहतोऽश्वात्मकौ तयोः ॥  
उद्धारणार्थमेतेषामुमा वाचि समस्थिता ।  
नागाकारैव तश्मित्वमगमद् वैष्णवे रथे ॥  
मनसि स्थितः शिवश्चात्र मनोनामा महाबलः ।  
अभवत् सारथिर्विष्णोर्विष्णुर्वायुश्च तं रथम् ॥  
प्रकृष्टानन्दरूपत्वात् प्राणाख्यावधितिष्ठतः ।  
तावेव चाश्विनामानौ हयास्यौ जगदीश्वरौ ॥'  
इत्यादि गारुडे ॥  
\`तस्योपनिषत् सत्यस्य सत्यमिति प्राणा वै सत्यं तेषामेष सत्यम्' इति च श्रुतिः ।  
\`सर्वसाधुगुणत्वात्तु वायुः सत्य इतीर्यते ।  
तस्यापि सत्यतादाता साधुपूर्णगुणो हरिः ॥  
सत्यस्य सत्य एतस्मात् स्त्रीपुंरूपः स केशवः ।  
यस्मिन् स्वात्मनि युक्तः स रमते स्त्रीपुमात्मना ॥  
मुनिगन्धर्वपित्राद्यैर्न तत् प्राप्यं कथञ्चन ।  
प्राप्नुवन्ति सुराः सर्वे तद्रूपं जाज्वलत् सदा ॥  
अर्धनारीपुमाकारं तस्य वामस्थितानि च ।  
स्त्रीरूपाणि तु सर्वाणि विष्णोरत्यद्भुतानि च ॥  
विष्णोर्यानि तु पुंरूपाण्यास्थितान्यस्य दक्षिणे ।  
तान्यस्यैव तु रूपाणि युज्यन्तेऽत्र परस्परम् ॥  
एष नारायणो देवो ह्यर्धनारीपुमात्मकः ।  
सर्वे देवाः सभार्याश्च तं प्राप्य पुरुषोत्तमम् ॥  
एकीभावं स्वभार्याभिरर्धनारीनरात्मना ।  
प्राप्यैवोपासते विष्णुं मुक्ताः संसारसागरात् ॥  
मोदन्ते च रमन्ते च विभागं चेच्छयाऽऽप्नुयुः ।  
बहुधा च भवन्त्येते स्त्रीपुमात्मपृथक्त्वतः ॥  
प्रसादाद् वासुदेवस्य भागः स्त्रीपुंस्वरूपिणः ।  
तेनैव नियता नित्यं तद्वशास्तत्परायणाः ॥  
रमन्तेऽनन्यगम्योऽसौ देशो विष्णोः परात्मनः ।  
स्त्रीपुंरूपेण युक्तं तद् यद् विष्ण्वाख्यं पराक्षरम् ॥  
अक्षरादेव परमात् पुंसो नारायणाभिधात् ।  
आगच्छति तदेते च देवा भार्यासमन्विताः ॥  
वहन्त्यश्वादिरूपेण रथस्थं परमं वपुः ।  
तत् सर्वदेवैः प्राप्यं च नान्यैः कथमपि क्वचित् ॥  
मितादिपञ्चरूपं यद् वाक्यं लोकेऽथवा श्रुतौ ।  
नारायणस्य नामैतदिति जानन्ति देवताः ॥  
मनोवा??र्मभिस्तस्माद् योगमाप्स्यन्ति तत्र ते ।  
सर्वशब्दान् हरौ नेतुं कस्य देवानृते बलम् ॥  
वाय्वान्तास्तारतम्येन विष्णुनार्मावेदिनः ।  
सम्यग् वेत्ता मारुतोऽत्र तस्मान्मुक्तेभ्य एव च ।  
सुरेभ्योऽधिकमानन्दं नित्यं भुङ्क्ते हरेरनु ॥'  
इत्याद्यर्धनारीनारायणतन्त्रे ॥  
एवं सर्वे शब्दा भगवद्वाचका इत्युक्त्वा अकारो विशेषतो नारायणवाचक इत्याह - अः इति ब्रह्मेति ।  
\`इतिशब्दोऽभिधानान्ते यत्र वैशेषिकं हि तत् ।  
नाम स्यादिति मे साक्षान्निर्णयः समुदाहृतः ॥'  
इति शब्दनिर्णये ॥  
तत्राऽगतमहमिति । यस्माद इत्ययं शब्दः प्रस्तुतस्याभावं विरोधिनमन्यं च वदति तस्मात् प्रत्यक्षत्वाज्जीवजडात्मकस्य जगत एवानुक्तावपि प्रस्तुतरूपत्वात् तदन्यस्तद्विरोधी तत्र दृश्यमानदोषवर्जितश्चाकारशब्दार्थ इति सिद्ध्यति । मनसि प्रस्तुतत्वादवचनेऽपि प्रस्तुतमेवेदं सर्वम् । दृष्टसम्बन्धित्वाददृष्टं सर्वमपि प्रस्तुतं भवति । भगवास्त्व इति पृथग् विवक्षितत्वादेव न प्रस्तुतसमुदाये । नच शून्यस्याशब्दार्थता । शून्याङ्गीकारे ह्यकारस्याभावताख्य एक एवार्थ इति सिद्ध्यति । विष्णोरङ्गीकारे त्वभावताऽन्यता विरोधितेति त्रयोऽप्यर्थाः सम्यगेव सिद्ध्यन्ति । तस्मादकारस्य भगवानेव मुख्यार्थः । न शून्यम् । एकदेशार्थत्वात् । तस्मादमुख्यार्थत्वादन्ययुक्तेनैवाकारेणाभाव इत्येव तदुच्यते । नत्व इत्येव केनचित् क्वचित् । नच तथा प्रयोगोऽस्ति । तस्मात् पारतन्त्र्याल्पगुणत्वादिसर्ववस्तुस्वभावविरुद्धस्वभावं स्वतन्त्रं पूर्णगुणं सर्वजीवजडेभ्योऽन्यदज्ञानदुःखाल्पत्वपारतन्त्र्योत्पत्तिनाशादिसर्वदोषवर्जितं ब्रह्मैवाशब्दार्थः । पूर्णं हि ब्रह्मशब्दस्यार्थः । नच दोषयुक्तस्य पूर्णता । नच जीवजडाद्यपूर्णवस्त्वभिन्नस्य पूर्णत्वं भवति । तस्मादकारशब्दार्थ एव ब्रह्मशब्दार्थः । तदेतदुक्तम् - \`अः इति ब्रह्म' इति । अः इति पृथक्त्वेन वचनं तत्सममधिकं वा किमपि नास्तीति दर्शयितुम् ।  
\`विवृत्तावपि सर्गः स्यात् संहितायां च यत्र हि ।  
समानोत्तमहीनत्वमुच्यते वस्तुनोऽञ्जसा ॥' इति शब्दनिर्णये ॥  
अः इति ब्रह्म पूर्णं वस्तूच्यते । तत्राऽगतमहमिति । तत्राकारस्य पूर्णवाचित्वेऽहमेव सोऽकारवाच्य इत्याह महिदासरूपो भगवान् नारायणः । अहमेक एव हि परिपूर्णः । अन्येषां सर्वेषां मदधीनत्वादल्पत्वादिति । मुक्तेभ्यः प्रलये लीनेभ्यश्च वस्तुभ्यः सर्वदा विभिन्न एव भगवानिति दर्शयितुं च अः इति पृथग् वचनात् । तच्चोक्तं वाक्यनिर्णये  
\`मुक्ता अपि न विष्णुत्वं यान्ति तत्समतामपि ।  
आधिक्यं कुत एव स्यान्मुक्तानां मुक्तिदातृतः ॥  
कुत एव प्रलीनानां प्रलये तु तदात्मता ।  
ब्रह्मशर्वेन्द्रपूर्वाणां मुक्तावपि न विष्णुता ॥  
यदा तदातु संसारे क्व तद्रूपत्वमिष्यते ।  
अन्योऽसौ सर्वतो विष्णुः स्वातन्त्र्याद् गुणपूर्तितः ॥  
सर्ववस्तुस्वभावस्य विरुद्धोरुस्वभावतः ।  
पारतन्त्र्याल्पताऽज्ञानजनिनाशादिवर्जितः ॥  
अकारेण ततो विष्णुः संहितायां पदात्मना ।  
बह्वृचोपनिषत्प्रोक्तस्तेनैव परमात्मना ॥  
महिदासावतारेण सोऽहमेवंविधस्त्विति ।  
मत्तोऽन्यो नहि पूर्णोऽस्ति यतोऽकारश्च पूर्णताम् ॥  
वक्ति तस्मादकारोऽयं मामेव वदति स्फुटम् ।  
नाभाववाच्यकारः स्यादर्थत्रययुतो यतः ॥  
एकार्थात्मा ह्यभावः स्यान्निषेधैकस्वरूपतः ।  
अन्यता च निषेधश्च विरुद्धत्वमिति त्रयः ॥  
अकारार्था ह्यभावस्तु निषेधैकस्वरूपकः ।  
एकदेशस्वरूपत्वान्नाकारेणैव भण्यते ।  
किन्त्वभाव इति त्वेव तेनाकारोदितो हरिः ॥' इति च ॥  
नच निषेधरूपे विरुद्धता चान्यता चास्तीत्येतावता पूर्णार्थता भवति । तदाऽर्थत्रयकथनस्य वैयर्थ्यात् । उक्तं हि शब्दनिर्णये -  
\`विरुद्धतानिषेधान्यभावयुक्तो हि केवलः ।  
अकारो वर्तते तेषामेकार्थात्मन्यभावके ।  
वर्ततेऽभाव इत्येव नत्व इत्येव केवलः ॥' इति ॥  
तस्मान्नारायण एवाकारवाच्य इति सिद्धम् ।  
\`यतोऽकारः सदा विष्णोर्वाचकत्वेन संस्थितः ।  
तस्माद् वर्णत्रयात्माऽयं प्रवणोऽपि त्रयात्मकम् ॥  
हरिमेव सदा वक्ति नैवान्यं कञ्चन क्वचित् ।  
सृष्टिकर्ता ब्रह्मनामा योऽसृजच्चतुराननम् ॥  
अन्तर्यामी विरिञ्चस्य सोऽकारार्थो जनार्दनः ।  
वैकुण्ठलोक आस्ते स द्वितीयवपुषा हरिः ॥  
उकारवाच्यः स विभुनृर्सिंहो रुद्रनामकः ।  
रौद्रत्वात् स शिवस्यापि स्रष्टा संहारकारकः ॥  
अन्तर्यामी शिवस्यापि मकारार्थः प्रकीर्तितः ।  
एवं त्र्यात्मकं विष्णुं प्रणवोऽयं त्रियात्मकः ॥  
एकं पृथगिवाऽचष्टे बिन्दुर्वक्त्यनिरुद्धकम् ।  
प्रद्युम्नाद्यान् नादपूर्वाः सर्वान् नारायणात्मकान् ॥  
पदम्नाभादिका एव मूतीर्नारायणोत्तराः ।  
प्रणवोऽयं वदत्यष्टौ तस्मान्नान्यभिधायकः ॥' इति तत्त्वसारे ॥  
\`षट्त्रिंशतिसहस्राणि बृहत्युक्थार्णगानि तु ।  
स्त्रीरूपाणि हरेस्तावदह्नामप्यभिमानिषु ॥  
सूर्यरूपेषु रूपाणि पुमाकाराणि सर्वशः ।  
एतैः पुरुषगै रूपैबृर्दुक्थव्यवस्थितैः ॥  
कदाचिद् भगवान् विष्णुः पुमाकाराणि तानि च ।  
कृत्वा सूर्यगतान्येव स्त्रीरूपाणि विधाय च ॥  
तान्याप्नोति च पुंरूपैस्तैरेवाक्षरगानि च ।  
स्त्रीरूपाणि जगन्नाथः प्राप्नोत्यात्मेच्छया प्रभुः ॥  
पुंरूपः प्रमदारूपः स्वरूपै रमते स्वयम् ।  
एकीकृत्य च तान्येव द्विरूपो रमते तथा ॥  
स एव रमते मायास्थितात्मस्त्रीतनौ हरिः ।  
प्राणस्योत्पत्तिकामः सन्ननेच्छामारनामकः ॥'  
इत्याद्यर्धनारीनारायणतन्त्रे ॥  
वायोरुत्पत्तिकामो मायायां रमायां रमत इत्यनकाममारः ।  
जीवे स्थितेनाक्षरगेनाक्षरनाम्ना स्वरूपेण जीवाख्यसूर्यस्थितमहाख्यं स्वरूपमाप्नोति तेन चाक्षराख्यं स्वरूपमाप्नोति । \`यदक्षरादक्षरमेति युक्तम्' इत्यस्य व्याख्यानरूपत्वाच्चैतदवसीयते । पुमांसं स्त्रियं च वदन्नेव न वदतीत्युक्तत्वादुभयात्मकं रूपं प्रतीयते । अस्त्रीपुमानिति ब्रुवन्नपि न वदतीत्युक्तत्वाच्च स्त्रीत्वं पुंस्त्वं च प्रतीयते विष्णोः । नच नपुंसकरूपं भगवतः कुत्रचिदुक्तम् । प्रसिद्धमेव च रूपद्वयम् । अतो नपुंसके वदन्नपि न वदतीति न तद्वदनुषज्जते । नपुंसकरूपे प्रमाणाभावादेव । लौकिकस्त्रीपुंविलक्षणत्वादस्त्रीपुमानित्यपि वदन्निति भवति ।  
\`स्त्रीपुंरूपद्वयी विष्णोर्न तृतीयं कथञ्चन ।  
साक्षान्नपुंसकस्तस्मान्मुक्तिभागी नतु क्वचित् ॥'  
इति च ब्रह्माण्डे ॥  
नच रक्ष इति नपुंसकशब्दमात्रेण रावणादयो नपुंसका भवन्ति । भवतीति पदाभावादनकाममार इति भगवन्नाममैवेति ज्ञायते ।  
\`ऋष ज्ञान इति ह्यद्धा धातोः सर्वज्ञ एकराट् ।  
वेदद्रष्टा परमर्षिर्हयास्यः पुरुषोत्तमः ॥  
मन्त्राणां प्रथमो द्रष्टा सर्वेषां योऽत एव तु ।  
ऋषिणोक्तमिति प्राहुर्मन्त्रोक्तं ब्राह्मणान्यतः ॥  
तत्प्रसादाद्धि तपसा पश्चान्मन्त्रान् प्रपेदिरे ।  
ब्रह्माद्या ब्राह्मणं पश्चात् तैदृर्ष्टमृषिभिः पृथक् ॥  
मन्त्राश्चोपनिषच्चैव नाकृत्वा सुमहत् तपः ।  
प्रथमं तद्धयास्येन दृष्टं केनचिदीक्ष्यते ॥  
विना पृथक्तपो दृश्येद् ब्राह्मणं मुनिभिर्यतः ।  
मन्त्राश्चोपनिषच्चैव ब्राह्मणादुत्तमास्ततः ।  
तत्राप्युपनिषच्छ्र2ेष्ठा युक्तावस्थाधिगम्यतः ॥'  
इत्यादि प्रमाणविवेके ॥  
तेन रथेनाध्यात्मं शरीराख्येनाधिदैवतं रथरूपेण । ऋभव इत्यत्र देवानां साधारणनाम ।  
\`आदित्या वसवो रुद्रा विश्वे ऋभव इत्यपि ।  
सर्वदेवसमाख्या च द्वादशाष्टादिकेष्वपि ॥' इति शब्दनिर्णये ॥  
\`निर्मितो दैवतैः सर्वैर्विष्णुना वायुना सह ।  
अधिष्ठितो रथो दिव्यः सोऽध्यात्मं देहनामकः ॥  
सम्यग्योगो यदा तस्य मनोवा??र्मभिर्भवेत् ।  
दहाख्यस्य रथस्यैव तदा नारायणात् प्रभोः ॥  
विविधं वासत्त्वात्तु विषस्वन्नामकाच्छुभम् ।  
संसारवारकं ज्ञानं दिवोदुहितृनामकम् ॥  
विष्णुतत्त्वापरोक्षाख्यमहनी द्वे च शोभने ।  
ज्ञानावस्था मुक्त्यवस्थेत्युभे एवाहनी परे ॥  
जायन्ते देवतास्त्वेषां भारती वायुरेव च ।  
जीवन्मुक्तेश्च मुक्तेश्च दाता रूपद्वयी विभुः ॥  
सर्वस्त्रीणामुत्तमत्वाद् द्यौर्नाम श्रीरुदाहृता ।  
अहराख्या भारती तु नित्याहेयस्वरूपतः ॥  
अहरित्युच्यते वायुर्ज्ञानात्मत्वात् तथैव च ।  
अधिदैवरथेऽप्येते विष्णोर्लक्ष्म्यां प्रजज्ञिरे ॥  
रथेन तेन देवेशौ विष्णुवायू जगत्पती ।  
आयातमिति हैवैतौ प्रार्थयेद् यज्ञकर्मणि ॥  
अन्यदाऽप्यर्थयेदेतौ ज्ञानेच्छुः पुरुषः सदा ।  
जपन् मन्त्रद्वयं नित्यमा तेन निमिषस्तथा ॥  
रक्षणं वा समीपे स्यान्ममेयध्यात्ममेव च ।  
हयास्यत्वादश्विनौ तावित्याह परमा श्रुतिः ॥  
ऐन्द्राग्नेयादिकाश्चैव सर्वे मन्त्रा हरिं परम् ।  
वदन्ति मुख्यतो नान्यं सर्वनामानमच्युतम् ॥  
अथवा वायुदेहस्थं पृथक्संस्थं च केशवम् ।  
मन्त्रो द्विवचनो वक्ति तथा बहुवचस्स्वपि ॥'  
इत्याद्यैतरेयसंहितायाम् ॥  
सुखं ददत इति सुदिने । विवस्वतो विष्णोः सकाशात् दिवोदुहिता अहनी च जायन्ते । अहनी इति द्विवचनेन द्वित्वे सिद्धेऽप्युभे इति वचनमध्यात्माधिदैवयोरुभयोरपि वचनार्थम् । नच सूर्यरथोऽत्र वर्ण्यते । नचाहोरात्रे अहनी इत्युच्येते । सूर्यस्याश्विनामाभावात् । सप्ताश्वत्त्वाच्च तद्रथस्य । चतुरश्वत्वं चात्रोच्यते । \`श्रोत्रे पक्षसी चक्षुषी युक्ते' इत्यध्यात्मसम्बन्धाच्च । नच रात्रौ सुदिनमिति प्रयोगो दृष्टः । असुदिनस्यापि तत एव जातत्वाद् व्यर्थविशेषणता च । अस्मिन् पक्षे तु लौकिकाहर्व्यावृत्त्यर्थं सुदिने इति युज्यते । जीवन्मुक्तिश्च हि मुख्ये सुदिने । \`स य आत्मानमेव लोकमुपास्ते न हास्य कर्म क्षीयतेऽस्माद्ध्येवाऽत्मनो यद्यत् कामयते तत्तत् सृजते' इति ज्ञान्यवस्थायां मुक्तौ भोगबाहुल्यकारणत्वात् साऽपि मुक्तिवत् सुदिनम् । नहि मुक्तावाधिक्यार्जनमस्ति । \`न हीयते यत्र गत्वा न वर्धते' इति वचनात् । अतो ज्ञानोत्पत्तिसमनन्तरमेव मुक्तौ न पुनरार्जनमस्तीति किञ्चित्कालं ज्ञानित्वेनावस्थानमपि सुदिनमेव । ज्ञानात् पूर्वं तु पतनसंशयादेव न सुदिनम् । नचाश्विरथो वर्ण्यते । नह्यशिवरथयोगादहनी जायेते । एकरासभयुक्तो हि तद्रथः । \`तद्रासभो नासत्या सहस्रम्' इत्यादिवचनात् । नच विवस्वच्छब्दोऽश्विनोर्विद्यते । \`यो देवानां नामधा एक एव' इति विष्णोः सर्वनामानि प्रसिद्धानि च । \`युजो युक्ता अभि यत् संवहन्ति' इत्यादिना तस्यैव प्रस्तावाच्च । अतो विष्णुरेव मुख्यतः सर्वनामोक्त इति सिद्धम् ।  
॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये द्वितीयप्रघट्टके द्वितीयोऽध्यायः ॥

भाष्यम्  
\`एको नारायणस्त्वासीत् प्रलये रमया सह ।  
नित्याततगुणत्वात् स आत्मेति श्रुतिषूदितः ॥  
इदं सर्वमपेक्ष्यासौ कालतो गुणतस्तथा ।  
अग्य्र एव समस्तेशस्तद्वशत्वाद् रमाऽपि सा ॥  
विद्यमानाऽपि नाग्रस्था गुणैरूना ततो यतः ।  
न ब्रह्मा न शिवश्चाऽसीन्नैवान्यच्च मिषत् क्वचित् ॥  
सुप्तास्तत्र यतो जीवाः सर्वे ब्रह्मशिवादिकाः ।  
असुप्ता श्रीश्च मुक्ताश्च स्वतन्त्रोन्मेषवर्जनात् ॥  
अनुन्मेषा एव तेऽपि स्वतन्त्रोमेष एकराट् ।  
नारायणो नचान्योऽस्ति पूर्णोन्मीलद्गुणात्मकः ॥  
पराधीनेन वित्तेन भुञ्जन्नपि हि भिक्षुकः ।  
वित्तवानिति नैवोक्तस्तथा श्रीर्मुक्तिगा अपि ॥  
मिषन्तोऽप्यन्यतन्त्रत्वान्न मिषन्तः कथञ्चन ।  
सर्वदाऽप्येक एवायं स्वतन्त्रो नापरः क्वचित् ॥  
कालाग्य्रत्वं वक्तुमस्य प्रलये स्थितिरुच्यते ।  
स ऐच्छद् भगवान् विष्णुः स्रष्टुं लोकाभिमानिनः ॥  
लोकाभिधानवद्देवान् जडलोकांश्च शाश्वतः ।  
स लोकेभ्यः पूर्वतनानबाख्यान् महदादिकान् ॥  
ब्रह्मशर्वादिकान् सृष्द्वा जडै सह जनार्दनः ।  
दिवमाकामुर्वीं च ससृजेऽथ द्विसप्तकान् ॥  
इति सृष्द्वा स लोकांस्तु पुनस्तानेव लोकपान् ।  
अण्डान्तः स्रष्टुमैच्छच्च तेषां पूज्यत्वसिद्धये ॥  
अम्नामकेभ्यस्तेभ्यः स पूर्वसृष्टेभ्य एव तु ।  
सर्वजीवाधिकत्वात्तु ब्रह्माणं पुरुषाभिधम् ॥  
अंशेनोद्धृत्य रुदाद्यैः सह चैनमयोजयत् ।  
तथैवाचेतनानां च भागानुद्धृत्य पिण्डवत् ॥  
चेतनाचेतनं राशिमेकस्थं विदधे प्रभुः ।  
पुनरैच्छज्जगन्नाथस्तस्याङ्गोत्पत्तिमच्युतः ॥  
अण्डवन्मुखमस्याऽसीत् प्रथमं तु शिरोऽभिधम् ।  
भिन्नमास्यं पुनस्तस्य विष्णोरेवेच्छया प्रभोः ॥  
तत्र वाङ्नामकं रूपं वह्नेरासीत् पुरातनम् ।  
तस्यैवाथ द्वितीयं च यदग्निरिति गीयते ॥  
तथैव नासिकातोऽभून्मुख्यवायोः सुतो मरुत् ।  
प्राणो वायुरिति द्वेधा चक्षुषोऽभूत् तथा रविः ॥  
द्विरूप एव कर्णाभ्यां मित्रधर्माप्पवित्तपाः ।  
दिग्देवता द्विरूपेण बभूवुः सर्व एवच ॥  
हृदयाद् गरुडानन्तशिवचन्द्राः पृथक् पृथक् ।  
मनोबुद्ध्यभिमानास्ते तन्नामानश्च जज्ञिरे ॥  
त्वचश्च रोमनामानो वृक्षनामान एवच ।  
द्विविधाः पारिजाताद्या बभूवुर्ब्रह्मदेहतः ॥  
हस्ताभ्यां द्विविधः शक्रः पद्भ्यां तत्सूनुरेव च ।  
यज्ञस्त्वजनि पायोश्च यमो निऋर्तिरेवच ॥  
रेतोऽम्नामा द्विरूपस्तु शिव एवच गुह्यतः ।  
अपानो मृत्युरिति च मुख्यो नाभेश्च मारुतः ॥  
एवं रूपद्वयेनापि स्तुवन्तो विष्णुमच्युतम् ।  
दिव्याम्बराः कुण्डलिनः प्राविशन्नुदकर्णवम् ॥  
तदाऽशनापिपासाख्यं द्विरूपं मारुतं पुनः ।  
तस्मिन् देवसमूहे तु विष्णुः प्रावेशयत् प्रभुः ॥  
तेऽब्रुवन् देहि नो वासं यत्र चान्नमदामहे ।  
गोरूपमेभ्यो ब्रह्माणं ददौ नारायणः प्रभुः ॥  
तत्र प्रविश्य ते देवा नालमित्यब्रुवन् पुनः ।  
अश्वरूपं विरिञ्चं च पुनरेवाददात् प्रभुः ॥  
तद्रूपेऽपि प्रविश्यैव नालमित्यब्रुवन् पुनः ।  
पूर्वसृष्टं पुमाकारं ब्रह्मणोऽदात् पुनर्हरिः ॥  
तद् दृष्द्वैवालमित्यूचुर्विशतेति स चाब्रवीत् ।  
विविशुश्च यथोत्पन्नाः सर्वे देवाश्चतुर्मुखम् ॥  
अशनापिपासामानी तु द्विरूपो मारुतोऽवदत् ।  
कुर्वाज्ञामावयोश्चैव यथा त्वच्छासनानुगौ ॥  
नित्यं भवावेति हरिः सर्वत्र प्रविशेत्यमुम् ।  
आह तस्माद् देवतानां सर्वासां भागभुङ् मरुत् ॥  
एक एव प्राणनामा नाभिस्थोऽपि स एव हि ।  
अशनापिपासाऽपानश्च मृत्युश्चेति चतुर्विधः ॥  
एक एव महान् वायुः सर्वदेवेषु संस्थितः ।  
पुनरैच्छत् केशवोऽसावन्नमेभ्यः सृजा इति ॥  
आबाख्या देवताः पूर्वसृष्टा ब्रह्मादिकाः पुनः ।  
ददर्शाऽशु विशालाभ्यां नेत्राभ्यां पुष्करेक्षणः ॥  
तद्दर्शनात् तदिच्छातस्तासां देहोऽभवत् पृथक् ।  
सर्वासामपि देहैकदेशेभ्यो मििलतं शुभम् ॥  
सर्वैरधिष्ठितं चैव विरिञ्चेन विशेषतः ।  
दिव्यावयवसम्पन्नमेकमेव सुलोचनम् ॥  
भोग्यभोक्त्रात्मना नास्ति तस्य दुःखं कथञ्चन ।  
ते हि देवाः स्वयं भोग्याः स्वयं भोक्तार एव च ॥  
क्रीडन्ते मोदिनो नित्यं तथाऽप्यन्नात्मकस्त्वसौ ।  
क्रीडयाऽपाक्रमत् किञ्चित् तं तदाऽसौ चतुर्मुखः ॥  
अत्तुं वागादिभिः सर्वैरैच्छन्नाप्यशकत् तदा ।  
जानन्नपि क्रीडयैव तारतम्यं प्रकाशयन् ॥  
एवं चकार ब्रह्मा स क्वाज्ञानं लोककर्तरि ।  
क्षुत्पिपासादयश्चैव देवानां भोगसाधकाः ॥  
नतु पीडाकरास्तेषामैश्वर्यादिगुणोन्नतेः ।  
अन्नमूर्तिं ततो ब्रह्मा प्रधानेनैव वायुना ॥  
अपानाख्येनात्तुमैच्छत् तदैवाशकदाशु सः ।  
तस्माद् भोक्तैक एवासौ सर्वस्यान्नस्य मारुतः ॥  
तत्प्रसादात् परेऽश्नन्ति किञ्चित् किञ्चिन्नचाखिलम् ।  
आयूरूपोऽखिलानां च देवानां वायुरेव हि ॥  
अन्नदेवस्य चाऽयुः स तस्माद् देवोत्तमो मरुत् ।  
आयुःशब्दो ज्ञानवाची गतिवाची च यत् ततः ॥  
चेष्टामोक्षज्ञानदाता सुराणां मारुतस्ततः ।  
अन्योन्यगुणदातृत्वात् समानौ ब्रह्ममारुतौ ॥  
तस्मान्मोक्षसुखे ज्ञाने विष्णुभक्त्यादिकेषु च ।  
सर्वेभ्यश्चाधिकौ तौ हि तयोर्विष्णुः परः सदा ॥  
देवतानां प्रवेशात्तु पूर्वमेव जनार्दनः ।  
इत्थमैक्षत देवेशो ब्रह्माद्या यदि मां विना ॥  
क्रियादिषु समर्थाः स्युर्न मे विष्ण्वभिधा भवेत् ।  
सर्वचेष्टयितृत्वाच्च विशिष्टबलतस्तथा ॥  
विष्णुरित्यभिधा मह्यं सा न युक्ता दिवौकसाम् ।  
स्वतन्त्रत्वे ततः सर्वे मद्वशा एव नान्यथा ॥  
तस्मादेषां प्रवृत्त्यर्थं प्रवेक्ष्ये सह वायुना ।  
इति मत्वा विरिञ्चस्य शरीरं प्रविवेश सः ॥  
मूर्धन्यनाड्या प्रथमं ब्रह्मवायुसमन्वितः ।  
अग्न्यादयस्ततः पश्चात् प्रविष्टास्तन्नियोजिताः ॥  
प्रपदाभ्यां तथाऽन्येन रूपेण प्रविवेश सः ।  
बिभर्ति देहं तेनैव मूर्ध्नाविष्टेन चेष्टयन् ॥  
नारायणो वासुदेव इति द्वेधा व्यवस्थितः ।  
मूर्ध्नाविष्टो वासुदेवस्तस्य चावसथास्त्रयः ॥  
अक्षिकण्ठहृदित्येव त एव स्वप्ननामकाः ।  
आप्नोत्यत्र स्वयं विष्णुरतः स्वप्नाः प्रकीर्तिताः ॥  
अनिरुद्धादिरूपेण त्रिधा तेषु व्यवस्थितः ।  
दाताऽवस्थात्रयस्यास्य जीवस्य क्रमशो विभुः ॥  
सुषुम्नायां वासुदेवो मूर्धन्येव व्यवस्थितः ।  
तस्यामेव ब्रह्मनाड्यां स्थितो नारायणः प्रभुः ॥  
स एव भगवान् विष्णुः प्रादुर्भावात्मना पुनः ।  
जातो मत्स्यादिरूपेण सर्वभूतेषु चाऽविशत् ॥  
असुराणां निहन्तारं ज्ञानादिगुणदं तथा ।  
चेष्टाप्रदं च देहेषु न मदन्यं वदत्यपि ॥  
इति मत्वा जगन्नाथो दैत्यनिग्रहणेच्छया ।  
ज्ञानदानार्थमपि तु प्रादुर्भूतो भुवि प्रभुः ॥  
तथा जीवेषु सर्वेषु प्रविष्टः प्रेरणेच्छया ।  
को ह्यन्यस्तमृते विष्णुमेतत् कर्म करिष्यति ॥  
स सर्वगुणसम्पूर्णं सर्वगं नित्यमव्ययम् ।  
एतदेव स्वरूपं स त्वपश्यदवतारगम् ॥  
तस्मात् सर्वावताराश्च सर्वजीवेषु च स्थिताः ।  
प्रादुर्भावाः सर्वगुणैः पूर्णा एव सदा स्थिताः ॥  
पश्यन्ति च तथा नित्यनिर्दोषोरुस्वसंविदा ।  
गुणपूर्णस्वरूपस्य त्वापरोक्ष्येण दर्शनात् ॥  
सर्वदैव ह्यसौ विष्णुरिदन्द्रो नामतो मतः ।  
ब्रह्मादीनां हि सर्वेषां तत्प्रसादेन जायते ॥  
जानन्ति न स्वतस्तेन नेदन्द्रास्ते प्रकीर्तिताः ।  
रमाऽपि तत्प्रसादेन जानाति किमुतापरे ॥  
अल्पज्ञाना अल्पगुणा अल्पानन्दाश्च तेऽखिलाः ।  
रमाजशर्वशक्राद्यास्तेनानिन्द्राः क्रमेण ते ॥  
पापैरज्ञाततां देवा मानयन्ति सदाऽऽत्मनः ।  
हर्षेण तेन विष्णुः स इन्द्र इत्यभिशब्द्यते ॥  
नेदन्द्रताऽसुरादीनां ज्ञायेतेति श्रुतिर्हरिम् ।  
इन्द्र इत्येव वदति पारोक्ष्येणोरुसद्गुणम् ॥'  
इत्याद्यैतरेयसंहितायाम् ॥  
आततगुणत्वादात्मा नारायणः । \`ब्रह्म पन्थाः सत्यं कर्म' इति तस्यैव पञ्चरात्रप्रसिद्धैरेव नामभिरारब्धत्वाच्च ।  
\`मुख्यतः कर्मनामा तु प्रादुर्भावात्मको हरिः ।  
अनिरुद्धतनुश्चैव तत्र ह्यमितचेष्टता ॥  
कर्माभासा जीवसङ्घाः सत्यं प्रद्युम्ननामकः ।  
सङ्कर्षणो हरिः पन्था ब्रह्मोक्तो वासुदेवकः ॥'  
इत्यादि हि नामनिर्णये ॥  
\`मथ्सीन्द्रमिन्दो पवमान विष्णुम्' इत्यादिश्रुतौ तस्मिन्नेव प्रसिद्धस्येन्द्रशब्दस्यात्र बहुशोऽभ्यासाच्च । अकारस्य च विष्णावेव प्रसिद्धस्यात्राभ्यासात् । \`तस्य यथा कप्यासं पुण्डरीकमेवमक्षिणी' इति सूर्यमण्डले पुण्डरीकाक्षत्वेन निर्दिष्टस्यात्रापि \`य एष तपति' इत्यादिना बहुशोऽनुसन्धानाच्च । सूर्यो हि \`हिरण्याक्षः सविता देव आगात्' इति पिङ्गाक्षः प्रसिद्धः ।  
\`विरूपाक्षः शिवः सूर्यः सुराचार्यो विनायकः ।  
पुण्डरीकेक्षणो विष्णुः सहस्राक्षः सुराधिपः ॥'  
इति च स्कान्दे ॥  
\`यो देवानां नामधा एक एव',\`नामानि सर्वाणि यमा विशन्ति तं वै विष्णुं परममुदाहरन्ति',\`यमिन्द्रमाहुर्वरुणं यमाहुः',\`इन्द्रसूर्यादयः शब्दा विष्णावेव हि मुख्यतः । उपचारात् तदन्येषां विष्णुनैव कृता परा' इत्यादिना तस्यैव सर्वनामवत्त्वाच्च । \`णकारो बलं षकारः प्राण आत्मा' इत्यादिनाऽन्ते विष्णुशब्दव्याख्यानेनोपसंहाराच्च । \`आत्मब्रह्मादयः शब्दास्तमृते विष्णुमव्ययम् ।  
न वर्तन्ते तदन्यत्र शृङ्गिबेरेऽग्निशब्दवत् ॥' इति च पादम्े ॥  
\`एको नारायण आसीन्न ब्रह्मा नच शङ्करः',\`एको नारायण आसीन्न ब्रह्मा नेशानः',\`वासुदेवो वा इदमग्र आसीन्न ब्रह्मा नच शङ्करः' इत्यादिश्रुतिभ्यश्च ।  
अग्रशब्दो गुणाधिक्यवाची । इदं रमाब्रह्मशिवादिकं सर्वं जगदपेक्ष्य आत्मैवाग्रे विष्णुरेवाग्य्रः सर्वगुणैरित्यर्थः । तत्र हेतुस्तदन्यत् किञ्चिन्न मिषदासीत् । सर्वस्याप्युन्मेषणं नाऽसीदित्यर्थः । स्वत उन्मेषणं कस्यापि नास्ति । अस्तिशब्दवदासीच्छब्दोऽपि सर्वकालसाधारणः । भगवत्प्रसादादेव सर्वदा सर्वं किञ्चिदुन्मिषति । स्वातन्त्र्येण पूर्णोन्मेषो विष्णुरेव ।  
\`उन्मेषो गुणसम्पूर्तेरुद्रिक्तानुभवः स्मृतः ।  
तदेव मिषणं नाम सद्रूपं मिनुते यतः ॥  
मिषश्च नान्यद् विष्णोर्हि किमुतोन्मिषदिष्यते ।  
उच्चैर्मिषन् हि भगवान् सर्वदैव जनार्दनः ॥' इति च सत्तत्त्वे ॥  
\`नास्ति नारायणसमं न भूतं न भविष्यति' इति च भारते ॥  
सर्वजीवानां रमायाश्च प्रलये विद्यमानत्वादेव नाग्र इति कालापेक्षया । तदधीनमिषत्त्वादन्येषामग्य्रः स एवेत्याशयः । तदत नत्वमेव तेषां सृष्ट्यादिना दर्शयति । स्थूलशरीरस्य पूर्वाभावस्तत एवार्थतः सिद्ध्यति ।  
\`प्रलयेऽप्याखिलं देवी रमा विष्णुप्रसादतः ।  
जानाति नित्यज्ञानेन मुक्ता ध्यानस्थिता लये ॥'  
इति च भारते ॥  
ब्रह्मादीनां शरीरान्तरस्यापि प्रलयेऽनुक्तेरेवाभावः सिद्ध्यति ।  
\`आत्मा ब्रह्माऽग्र इत्यादि गुणाग्य्रत्वं हरेर्वदेत् ।  
कालज्यैष्ठ्यं न यस्मात् तत् सृष्ट्युक्तेरेव सिद्ध्यति ॥'  
इति वाक्यनिर्णये ॥  
गुणाग्य्रतायामेव कालज्यैष्ठ्यस्याप्यन्तर्भावाच्च । अं विष्णुं बिभर्तीति विष्णुलोको दिवः परः । महरादयश्च । दिव्यपि भगवान् प्रतितिष्ठतीति प्रतिष्ठा । तेषु हि सर्वेषु प्रत्यक्षतश्चरति विष्णुस्तस्मादम्भ इत्युच्यते । दिवः परे द्यौश्चाम्भोनामका इत्यर्थः । सूर्यमरीचीनां तत्र विशेषेण विततत्वादन्तरिक्षं मरीचयः । मरीचीनामयनात् । पृथिव्यां क्षिप्रं मरन्तीति पृथिवी मरः ।  
\`भूतेभ्योऽनन्तरं त्वण्डं सृष्द्वा विष्णुः पुरा प्रभुः ।  
लोकभेदांश्च चक्रेऽत्र पश्चाद् ब्रह्मा विशेषतः ।  
सम्यक् चकार लोकांस्तान् लोककर्ता ततः स च ॥'  
इति ब्रह्मवैवर्ते ॥  
या अधस्तात् पूर्वमेव सृष्टा देवतास्ता आप इत्युच्यन्ते । \`आपा इत्याप इति' इति पूर्वं भगवदङ्गसृष्टानामेवाच्छब्देनोक्तेः । \`अयं पितैते पुत्राः' इति च । \`अहं मां देवेभ्यो वेदा ओ मद् देवान् वेद' इति च ।  
\`ब्रह्मवायू च तद्भार्ये वीन्द्रशेषौ च तत्स्त्रियौ ।  
शिवस्तद्दयिता शक्रकामौ तद्दयितादयः ॥  
सर्वे सुराः क्रमेणैव विष्णोर्जाता आबाख्यकाः ।  
ज्ञानानन्दबलाद्येषु विष्णुभक्तौ च सर्वशः ॥  
हीनाः शतगुणेनैव क्रमेणानेन ते मताः ।  
तेभ्यश्च ऋषयो मर्त्या हीना एव क्रमेण च ॥  
विशेषतस्तु मुक्तानां सर्वसंसारबन्धनात् ।  
क्रमोऽयं सम्यगुद्दिष्टो नित्यानन्दैकभोगिनाम् ॥  
न विशेषो ब्रह्मवाय्वोरधिकाराविभेदतः ।  
न शेषशिवयोश्चैव तत्पत्नाीनां च सर्वशः ॥  
सुपर्णशेषयोश्चैव साम्यं सर्वगुणेष्वपि ।  
साम्यमेवैतयोः पत्नयोः साम्यं शक्रमनोजयोः ॥  
एते तु महदादीनां सर्वेऽपि ह्यभिमानिनः ।  
पूर्वस्य प्रतिबिम्बश्च चरमस्तत्सुतस्तथा ॥  
तद्वशाश्चाखिला विष्णोर्न विष्णुः कस्यचिद् वशे ।  
महदादिमानिनश्चैते जातास्तैः सह सर्वशः ॥  
एते लोका इति प्रोक्ता लोकानामभिमानतः ।  
त एव लोकपालाश्च यदा पश्चात् प्रजज्ञिरे ।  
पश्चाज्जातैर्हि रूपैस्ते लोकस्थान् पालयन्त्यलम् ॥'  
इत्यादि तत्त्ससारे ॥  
अमूर्छयत् मूर्तमकरोत् । \`अग्निर्वाग् भूत्वा' इत्यादिना पश्चादैक्यप्रतीतेरेकस्यैव रूपद्वयं तदिति प्रतीयते । प्रजानीहि प्रकर्षेणानुजानीहि । अन्नदेवता च सर्वदेवतायुक्तो विरिञ्च एव । ग्रसनं चैतस्मिन् प्रवेश एव । नतु पीडा तस्य । एक एव हि ब्रह्मा भोक्तृभोज्यत्वेन स्थितो भोज्यरूपेणैकीभूयातितरां मुमोदेत्यर्थः । देवानामुपद्रवाभावाद् भोक्तृत्वशक्तियोजनमेवाशनापिपासाभ्यामन्ववार्जनम् । वायुरेवच भोक्तृत्वशक्तिरूपः । यदि वागादीनामेवाभिव्याहरणादिशक्तिः स्यान्मां विना तर्हि न विष्णुत्वं मम स्यात् । तस्मात् कोऽहं भवानीत्याक्षेपः । विशेषेण प्राणयति सर्वान् सर्वेभ्यो विशिष्टबलश्चेति हि विष्णुः । \`णकारो बलं षकारः प्राण आत्मा' इति व्याख्यानात् । तस्मान्मत्प्रेरिता एवैतेऽभिव्याहारादिशक्ता इत्यभिप्रायः । पूर्णानन्दस्वरूपत्वान्नन्दनो भगवान् । प्रादुर्भावरूपेण जातोऽपि भगवान् सर्वभूतान्यभितः सर्वकालेषु विशेषेण पश्यत्येव । इह भूतेषु मत्तोऽन्यं प्रवर्तकं वदेत् किमित्याक्षेपः । अहमेव स्वतन्त्रः परिपूर्णगुण इति कृष्णराघवादिसर्वावताररूपोऽपि सर्वदाऽनुभवत्येव ।  
\`नायं दशरथाज्जातो नचापि वसुदेवतः ।  
क्वास्याज्ञानं कुतो दुःखं प्रादुर्भावेष्वपि प्रभोः ॥  
प्रादुर्भूतश्चिदानन्दशरीरो राघवः स्वयम् ।  
स्तम्भाद् वा नरदेहाद् वा नैवास्य प्राकृता तनुः ॥  
दैत्यानां मोहनार्थाय सोऽज्ञानाद्यं प्रकाशयेत् ।  
पूर्णचित्सुखरूपोऽपि सदा सर्वावतारगः ॥'  
इत्यादि स्कान्दे ॥  
एतमेव पुरुषं व्यासकृष्णकपिलराघवादिरूपं ततममपश्यत् । तततमं परिपूर्णतमं ब्रह्मापश्यत् । इदं मे स्वरूपमदर्शमेवाहमिति । रङ्गस्त्ववधारणे - \`रङ्गोऽवधारणे चैव संवादे च प्रयुज्यते' इति पदविवेके । अपश्यदित्यत्र नातीतकालत्वं विवक्षितम्, अभिव्यैख्यदित्यभिशब्दस्यानुषङ्गात् । अपश्यत् पश्यतीति वैककालसम्बन्धं विना वक्तुमशक्यत्वात् तथा प्रयोगः ।  
\`प्रयोग एककालीनः सर्वकालेऽनुषज्यते ।  
ददर्श विष्णुरित्यादौ नित्यचिद्रूपतो हरेः ॥' इत्यादि सत्तत्त्वे ॥  
\`परोक्षप्रिया इव' इत्यसुराणां सम्यगदर्शनेन पतनं देवानां प्रियं तथाऽप्यपरोक्षदर्शिन्येव प्रीतिं कुर्वन्तीतीवशब्दः ।  
॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये द्वितीयप्रघट्टके तृतीयोऽध्यायः ॥  
ॐ॥ \`अयं नारायणो देवः पुरुषे प्रथमं विशेत् ।  
अन्नस्थोऽन्नेन सहितस्तस्मिन् रेतस्त्वमागते ।  
तस्मिन् स्थितस्वरूपं स पुरुषस्थो बिभर्त्यजः ।  
तद्रूपं रेतसा साकं स्वयं पुंसि स्थितो हरिः ।  
स्त्रियां सिञ्चति तस्यैव स्थानान्तरगतेः प्रभोः ।  
प्रथमं जन्म विष्णोस्तत् स तस्या अङ्गवत् प्रभुः ।  
नैनां हिनस्त्यानुकूल्यात् सा पुत्रं भावयत्यथ ।  
पुत्रस्य भावना सैव तद्गत्वाद्धरिभावना ।  
सम्भावितव्या सा चैव भर्त्रा पुत्रश्च सादरम् ।  
सम्भावनं कुमारस्य जानतः केशवे भवेत् ।  
तस्येत्यर्पणमात्रेण पूजितो हि भवेद्धरिः ।  
पुत्रस्थस्य हरेः पूजां कुर्वतः पृथिवीस्थितिः ।  
स्वर्गस्थस्यापि भवति पुत्रपुण्यं यतोऽखिलम् ।  
अत्यल्पपुण्यभाक् स स्यान्नार्चयेत् केशवं यदि ।  
पृथिव्यां जन्म पुत्रस्य द्वितीयं विष्णुजन्म हि ।  
एतद्रूपं निधायैव जीवार्थे धर्मकर्तवे ।  
पितृस्थेन तु रूपेण गच्छत्यन्यत्र केशवः ।  
पितुरन्यत्र जननं तृतीयं जन्म तद्धरेः ।  
अन्तर्यामितयैवं हि सर्वजीवेषु संस्थितम् ।  
सर्वदोषोज्झितं विष्णुं कर्तारं सर्वकर्मणाम् ।  
नित्यानन्दं स्वतन्त्रं च सर्वज्ञं सर्वतोऽधिकम् ।  
यो वेद देहबन्धात् स विमुक्तो नित्यमुत्तमान् ।  
भोगान् भुङ्क्ते यथायोगमिति वेदानुशासनम् ॥'  इत्यतरेयसंहितायाम् ॥  
नात्रजीवोत्पत्तिमात्रमुच्यते । नहि जीवोत्पत्तिमात्रपरिज्ञानादमृतत्वं भवति । ज्ञातमेव सर्वैः पितापुत्रसम्बन्धमात्रं श्वादिभिरपि । \`गर्भे नु सन्नन्वेषामवेदमहं देवानां जनिमानि विश्वा' इत्युक्तार्थ उदाहृते मन्त्रे देवजन्मकथनाच्च । विष्णुर्हि परमो देवः । तेनैव सह सर्वेऽपि देवा जीवदेहजनने जायन्त इव । शरीरप्राप्तिरेव हि जन्मान्येषामपि । अयमेव विशेषो देवानां दुःखाभोगः । स्वातन्त्र्यं च विष्णोः । \`आत्मन4येवाऽत्मानं बिभर्ति', \`आत्मानमेव तद् भावयति' इत्याद्यात्मशब्दस्य मुख्यतो विष्णावेव युज्यते । \`णकारो बलं षकारः प्राण आत्मा' इति विष्णुशब्दार्थैकदेशवाचित्वाच्चाऽत्मशब्दस्य । \`एतया द्वारा प्रापद्यत' इति तस्यैव शरीरप्रवेशस्य प्रस्तुतत्वाच्च । जीवशरीरं परित्यज्यान्यत्र गमनमात्रं विष्णोरप्यस्तीति प्रैतीत्युक्तेऽप्यविरोधः । कृष्णराघवादिस्वरूपमेव ह्यसौ न परित्यजति ।  
\`कृष्णो ह्यत्यक्तदेहोऽपि त्यक्तदेहवदेव च ।  
लोकानां दर्शयामास स्वरूपसदृशाकृतिम् ।  
येन रूपेण कंसादीन् जघ्ने तद्रूप एव हि ।  
पूज्यतेऽद्यापि शर्वाद्यैर्निर्मिताऽन्या शवाकृतिः ।  
स्वर्गारोहणकाले हि जनास्तेनैव मोहिताः ।  
यत्तद् रूपं निजं विष्णोदृर्ष्टं सर्वनरैर्भुवि ।  
अद्यापि तद् देवलोके पूज्यते सर्वदैवतैः ॥'  इत्यादि स्कान्दे ॥  
\`प्रदर्श्यातप्ततपसामवितृप्तदृशां नृणाम् ।  
आदायान्तरधाद् यस्तु स्वबिम्बं लोकलोचनम् ॥'  इति च भागवते ॥  
\`प्रेतां यज्ञस्य शम्बुवा' इत्यादिवत् प्रकृष्टगतिवाच्येवायं शब्दः । प्रकृष्टगतित्वादेव मरणेऽपि प्रयुज्यते । \`एषामवेदमहम्' इत्यत्रापि जीवभेद एवोक्तः । अन्यथा मम जनिमानीत्येवोच्येत । व्यर्थता चैषामित्यादिविशेषणानाम् । अवेदमित्यनेनैव स्वस्य सिद्धत्वादहमित्यप्यहेयत्वेनेति क्रियाविशेषणम् । जन्म जानन्नपि देवानां दुःखादिहेयरहितत्वेन व्यजानामित्यर्थः । तस्माद् \`अहं मनुरभवम्' इत्यादावहेयगुणं भगवन्तमेवाहंशब्दो वक्ति । सर्वान्तरत्वात् तस्मिन्नेवाभवमित्युत्तमपुरुषशब्दोऽपि सर्वो वर्तते ।  
\`अहेयत्वादहं विष्णुः स तु सर्वान्तरत्वतः ।  
अस्यस्मीत्यादिभिः शब्दैरुच्यतेऽन्योऽपि जीवतः ॥ इति ब्रह्मवैवर्ते ॥  
नच मूढव्यवहार एव वेदनिर्णयाय भवति । किन्तु सर्वेषामनुभवो युक्तयश्च वाक्यान्तरं च निर्णयकारणम् । तस्मात् सर्वजीवादिभ्योऽन्यः सर्वोत्तमो विष्णुरेवात्रोक्तः ।  
\`न वेदेषु पंद किञ्चिद् वर्णो वा व्यर्थ इष्यते ।  
यथायोगं चार्थभेद ऊह्यः सर्वत्र वेदिभिः ॥' इति शब्दनिर्णये ॥  
\`शब्दा रेतोऽन्नमित्याद्या अपि तत्र गतं हरिम् ।  
वदन्त्यविष्णुवाची च न शब्दः क्वचिदिष्यते ॥ इति च ॥  
भावयति सम्भावयति । सोऽग्र एव अग्‌रयो विष्णुरेव । पुत्रसम्भावनमपि तत्रस्थं विष्णुं सम्भावयामीति तत् तस्यैव भवति । एवं भावयतामेव \`एष पन्था उरुगायः' इत्याद्यपि । \`तं पश्यन्ति पशवः' इत्याद्यपि दिव्यपश्वादीनामेव । अन्येषां स्वभावप्रवृत्तिः । ता एव देवताः शतं पुर आयसीर्ज्ञानिन्यो विशेषतः । \`अय पय गतौ' इति धातोः । मानुषानपेक्ष्य पूर्णत्वात् पुरः । विष्णुर्मुख्यत एव पूर्णः । नच शरीरैर्जीवो रक्षितः । मुख्ये युज्यमाने च नामुख्यार्थः कल्प्यः । शमस्य विद्यत इति शी विष्णुः । पूर्णानन्दत्वात् । स एव ज्ञानत्वाद् यश्चेति श्यः । सोऽस्य जीवस्येन इति श्येन । विष्णुं स्वामिनं ज्ञात्वेत्यर्थः । निरदीयम्, निष्क्रम्यातीतोऽस्मि गर्भवासम् । स्वरानन्दो विष्णुरत्रग इति स्वर्गलोको विष्णुलोकः । अमृतः सन् सर्वान् कामानाप्त्वा तानेव सर्वान् कामान् समभवदनुभवति । अपेक्षितवस्तुस्वीकार आप्तिः । सम्भवो भोगः । \`तां समभवत् ततो मनुष्या अजायन्त' इत्यादिवत् । मुक्त्यनन्तरमेव ह्यनुपचरितसर्वकामावाप्तिः । मुख्य एव चार्थः स्वीकार्यः । अमुक्तानां विष्णुलोकगानामपि न सर्वकामावाप्तिः । जयविजयादीनामप्रियदर्शनात् । अतोऽमृतः सन् सर्वकामानाप्त्वेत्यर्थः ।  
\`मुक्तः कामानवाप्नोति भुङ्क्ते चैव यथेष्टतः ।  
सर्वानपि निरातङ्कः सर्वदा च हरेर्वशे ॥' इति च ॥  
॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये द्वितीयप्रघट्टके चतुथोर्ेऽध्यायः ॥

ॐ॥ \`अयं विष्णुर्हि किंरूप उपास्योऽस्माभिरच्युतः ।  
इत्यपृच्छद् रमा देवी महिदासं जनार्दनम् ।  
आह तां महिदासोऽथ पूर्णानन्दतमस्त्विति ।  
उपास्यस्तादृशो ह्यस्य स्वभावः परमात्मनः ।  
येन जीवो दर्शनादीन् प्रेरितः कुरुते सदा ।  
यो विष्णुहृर्दयमिति हृद्गतत्वात् प्रकीर्तितः ।  
मन्तृत्वान्मन इत्येव यच्च ज्ञातृस्वरूपतः ।  
एतत् सन्निहितत्वाच्च पूर्णत्वादेति कीर्तितम् ।  
इतत्वाच्च ततत्वाच्च स इतन्नाम केशवः ।  
गुणानामुच्चयो यस्मात् स च इत्येव शब्दितः ।  
सम्यग्ज्ञानस्वरूपत्वात् सञ्ज्ञानमिति कीर्तितः ।  
आततज्ञानरूपत्वादाज्ञानं भगवान् हरिः ।  
विविधज्ञानरूपत्वाद् विज्ञानमिति कीर्तितः ।  
प्रकृष्टात्मगुणज्ञानरूपः प्रज्ञानमुच्यते ।  
अविस्मृतित्वान्मेधा स दृष्टिर्दर्शनरूपतः ।  
धृतिर्धारणरूपत्वान्मतिर्मासु ततत्वतः ।  
मनुनाम्नामजादीनां मनीषेशो यतो हरिः ।  
सर्वप्रेरकरूपत्वाज्जूतिरित्यभिधीयते ।  
सर्वदेशेषु कालेषु स्वरूपेषु च सर्वशः ।  
समं रमत इत्येव स्मृतिर्नाम जनार्दनः ।  
सर्वस्य क्ल्ृप्तिकर्तृत्वात् सङ्कल्प इति गीयते ।  
क्रतुः स सर्वकर्तृत्वादसुरप्यसनाद्धरिः ।  
अमेयानन्दरूपत्वात् काम इत्यभिधीयते ।  
अवशः स स्वतन्त्रत्वाद् त्रयोविंशतिनामकम् ।  
यो वेदैवं हरिं सम्यङ् मुच्यतेऽखिलसंसृतेः ।  
ब्रह्मा शिवश्च शक्रश्च देवाश्चान्ये समस्तशः ।  
तथैव पञ्चभूतानि पुण्यपापविमिश्रिताः ।  
क्षुद्रात्मानस्तु ये मर्त्या इतरे असुरा अपि ।  
सर्वं जगदिदं विष्णोर्वशे तिष्ठति सर्वदा ।  
तेनैव नीयते नित्यं तस्मिन्नेव प्रतिष्ठितम् ।  
मुक्ता येऽलोकनामानो नीयन्ते तेऽपि विष्णुना ।  
स्वयं चानन्यनिष्ठत्वात् प्रतिष्ठेत्यभिधीयते ।  
देशतः कालतश्चैव गुणतश्चातिपूर्तितः ।  
विष्णोर्ब्रह्मेति नामैतन्मुख्यतोऽन्यत्र न क्वचित् ।  
सोऽलोकनामा मुक्तस्तु चितिमात्रस्वरूपतः ।  
प्रकृष्टज्ञानरूपस्य प्रसादात् परमात्मनः ।  
अस्माद् देहात् समुत्क्रम्य गत्वोर्ध्वं लोकमुत्तमम् ।  
अमृतः सन् विष्णुलोके भोगान् सम्प्राप्य पुष्कलान् ।  
भुङ्क्ते यथेष्टतो नित्यमिति वेदानुशासनम् ॥'  
इत्याद्यैतरेयसंहितायाम् ॥  
जानत्याऽपि देव्या लोकानुग्रहार्थं विशेषज्ञानार्थं च \`कोऽयमात्मा' इति पृष्टः सन् भगवानाह- कतरः स आत्मेति । कतरः आनन्दतमः । \`यत्रोभयोः प्रयोगो न तत्रैकार्थौ तरप्तमौ' इति शब्दनिर्णये । यत्प्रेरणादयं जीवो दर्शनादीन् करोति । रमाब्रह्मादीनामपि तत्प्रेरितत्वात् । सर्वेषां दर्शनादिकारणत्वमेकैकमपि तस्य लक्षणं भवतीति वाशब्दः सर्वत्रानुषज्यते । प्रजापतिः शिवः । लिङ्गाभिमानित्वात् ।  
\`प्रजापतिः शिवः शेपो लिङ्गमित्यभिधीयते । लिङ्गाभिमानी लोकस्य स्रष्टा गिरिश एव हि ॥' इति शैवपुराणे ॥  
\`सममस्त्वनयोर्युद्धमिति प्राह प्रजापतिः । वाक्यं शिवस्य तच्छ्र2ुत्वा शक्रो नेत्याह सत्वरः ॥' इति च भारते ॥  
क्षुद्रमिश्राणीव बीजानि शाल्यादिबीजवत् भिन्नस्वभावा ब्रह्मादयः सर्वजीवाः ।  
\`ब्रह्माद्याः सर्व एवैते जीवा भिन्नस्वभावकाः । यथा शाल्यादिबीजानि भिन्नवीर्याणि सर्वशः ॥' इति सत्तत्वे ॥  
प्रथमेतराणीतिशब्दो मानुषाणाम् । द्वितीयोऽसुरादीनाम् । \`प्रज्ञानेत्रोऽलोकः' इति अलोकशब्देन मुक्तसमुदाय उच्यते । ब्रह्मादिस्थावरान्तस्य लोकस्य \`सर्वं तत् प्रज्ञानेत्रम्' इति विष्ण्वधीत्वस्य पूर्वमेवोक्तत्वात् पुनः \`प्रज्ञानेत्रोऽलोकः' इति मुक्तविषयमेव । मुक्तो ह्यलौक्यत्वादलोकः । \`अण्डजानि च' इत्याद्युक्त्वा पुनः \`अश्वा गावः' इत्यादि देवादीनां मन आदेरेव जातानामपि स्वाकारार्थम् । अण्डजत्वाद्युत्पत्तिप्रकारोऽपि विष्ण्वधीन इति ज्ञापयितुं तत्कथनम् । \`तथाऽश्मानस्तृणकाष्ठाश्च सर्वे दिष्टक्षये स्वां प्रकृतिं भजन्ते' इति भारतवचनादश्मादीनामपि प्राणित्वात् तत्स्वीकारार्थं प्राणीति । गमनपतनस्थिरत्वादयोऽपि भावा विष्ण्वधीना इति ज्ञापयितुं जङ्गममित्यादिवचनम् । स एतेनेत्यलोकशब्दोक्तो मुक्तः परामृश्यते । सकलकर्मबन्धमुक्त्यनन्तरं हि शरीरादुत्क्रामति । प्रकृष्टज्ञानरूपेण विष्णुना प्रेरितः प्राज्ञेनाऽत्मनैवोत्क्रम्य तेनैव सर्वान् कामानाप्त्वा तेनैव सर्वान् सम्भुङ्क्त इति सर्वत्रानुषज्जतो \`प्रज्ञानेत्रोऽलोकः' इत्युक्ते कथं प्रथानेत्रो मुक्त इत्याकाङ्क्षयां तस्यैव व्याख्यानं \`स एतेन प्रज्ञेनाऽत्मना' इत्यादि । अनुक्तविशेषाणामपि भगवदधीनत्वज्ञापनार्थं प्रज्ञानेत्रोऽलोक इति सामान्यवचनम् ।  
\`अनारब्धफलानां च प्राराब्धानां च सर्वशः ।  
कर्मणां दाह एवायं मुक्तिरित्यभिधीयते ।  
स तु मुक्तस्ततो देहादुद्गच्छति परात्मना ।  
प्रेरितो विष्णुलोकं च प्राप्य भोगानवाप्य च ।  
भुङ्क्ते विष्णुप्रसादेन न विष्णोरवशः क्वचित् ।  
विष्णुतन्त्रा इमे सर्वे मुक्ता अपि यतोऽखिलाः ॥'   इति ब्रह्माण्डे ॥  
ब्रह्मेन्द्रादिशब्दा विष्णावेव मुख्यत इति तद्व्यावृत्त्या जीवानां स्वीकाराथमेष इत्यादिशब्दः । स हि भगवान् स्वनेतृकोऽपि नानुग्राह्यः । अनुग्राह्यत्वं हि ब्रह्मादीनामत्र विवक्षितम् । \`नेयताऽनुग्राह्यताऽपि न सा विष्णोः स्वतोऽपि तु' इति शब्दतत्त्वे ॥  
॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये द्वितीयप्रघट्टके पञ्चमोऽध्यायः ॥  
ँ' ॥ \`वाङ् मे मनसि प्रतिष्ठिता ', अवबोधरूपे विष्णौ प्रतिष्ठिता । \`यदेतद्वयं मनश्च 'इति विष्णुनामधेयेषूक्तत्वात् । \`आविरावीर्म एधि ', हे विष्णो ममाऽविराविर्भव । आणीस्थित आण्यां स्थित विष्णविति सम्बोधना ।  
\`आधारः सर्ववेदानां वेदाणी प्राण उच्यते ।  
तस्मिन् स्थितो हरिर्नित्यमाणीस्थ इति गीयते ॥'   इति शब्दतत्त्वे ।  
आविरावीरिति दैर्घ्यमतिशयार्थे । \`आधिक्येऽधिकम्' इति सूत्रात् । अणशब्दस्य गतिवाचित्वाच्चलमाणमुच्यते । तस्य धारणेन तद्वानाणी । स्थापक इत्यर्थः । मे श्रुतं मा प्रहासीः मम विद्यागोचर एव सर्वदा भव । विस्मृतो मा भव । हे विष्णो, अनेन त्वद्विषयेणैवाधीतेनाहोरात्रान् सन्दधामि । सर्वापोरात्रेष्वपु त्वद्विषयाध्ययनमेव करोमीत्यर्थः ।  
लृतं यथावदवगतं त्वां वदिष्यामि । सत्यं साधुगणैस्ततं सर्वनियन्तारं च । तद् विष्ण्वाख्यं ब्रह्म मामवत्विति तस्यैव विष्णोः परोक्षत्वेनैव प्रार्थनम् ।  
\`वाङ् म इत्यादिकं खण्डं विष्णुप्रार्थनरूपकम् ।अविघ्नत्वमभीप्सूनां शिष्याणां दृष्टवान् हरिः 'इति च ॥ \*॥  
॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये द्वितीयप्रघट्टके षष्ठोऽध्यायः ॥  
ँ' ॥ विष्मुनाम्नि षकारस्य णकारस्य च संहिताम् ।  
विष्णोस्तु बहुरूपाणां वाचकामृषयो विदुः ।  
तौ च वर्णौ हरेः सम्यक् स्वरूपप्रतिपादकौ ।  
बहुधेव स्थितस्यास्य सदैवैकस्वरूपिणः ।  
विष्णुनामार्थरूपत्वाद् वेदानामपि सर्वशः ।  
अन्येषामपि शब्दानां संहिता विष्णुवाचकाः ।  
तद्वाचकास्तथा वर्णाः सर्वे वैदिकलोकिकाः ।  
पृथिवीनामकं रूपं पृथुत्वात् पृथिवीस्थितम् ।  
देवतापूर्ववर्णस्य पूर्वरूपं तदुच्यते ।  
देवतोत्तरवर्णस्य क्राडनाच्च द्युनामकम् ।  
दिवि स्थितं हरे रूपमुत्तरं रूपमुच्यते ।  
वेदकत्वाच्चायनत्वाद् रूपं यद् वायुनामकम् ।  
विष्णोस्तद्वर्णयोर्मध्येदेवतेति प्रकार्तितम् ।  
संहितानामकं तच्च रूपद्वयसहस्थितेः ।  
वर्णद्वयं विकारं च षकारं केचिदब्रुवन् ।  
षकारं मध्यमत्रैव णकारं केचिदुत्तरम् ।  
पृथक् करणमेवैषां वर्णयोर्मध्यमुच्यते ।  
उपसर्गमात्रं वीत्याहुः केचिन्नाम ष्णुमात्रकम् ।  
षकारं च णकारं च वर्णौ पूर्वोत्तरावपि ।  
व्यक्तिरेवोष्मणस्तत्र मध्यमित्यभिधीयते ।  
सर्वेऽप्येत उपादेयाः पक्षा निर्दोषका यतः ॥' 
इत्याद्यैतरेयसंहितायाम् ।  
आकाशस्थ आकासनामा भगवान् वर्णयोर्मध्यदेवतेति माक्षव्यः । उभयरूपसहितत्वात् संहितानामकम् । स माण्डूकेयस्तेन माक्षव्येनापरिहृतः स्वपक्ष इति मेने । मदीयेन मदुपासितेनास्याऽकाशस्य प्रत्रेण वायुना न समागादसौ माक्षव्यः । वायुस्थविष्ण्वनुपासनात् । यद्यप्याकाशस्थो भगवान् संहितानामको भवति । तथाऽपि न वायुस्थस्यासंहितात्वं भवतीत्यपरिहृतत्वम् । परिहृतो माण्डूकेयपक्ष इत्यहं मेन इत्यागस्त्यः । आकाशे विष्णूपासनस्याधिकफलत्वात् । पिता ह्याकाशो वायोः । भगवतस्तु पक्षः समत्वमेव वाय्वाकाशयोरिति । आकाशस्य पितृत्वाद् वायोर्बलाधिकत्वाच्चोभयोरुपासनास्थानत्वे साम्यम् । तस्मादुभावपि ग्राह्यौ । त्वगिन्द्रियदेवतात्वेनाऽकाशात् पूर्वमेव वोयोः सात्त्विकाहङ्कारजत्वाद् वायोराकाशाद् गुणाधिक्यम् । तथाऽप्यत्राऽकाशस्य पितृत्वं व्याप्तिश्चाधिकत्यपासनायां साम्यम् । अत्र प्राणाख्यस्य प्राणे स्थितस्य विष्णोः संहितानामत्वे पितापुत्रयोः साम्यमेव । अन्यत्र तु पुत्रपक्ष एव बलीयान् । युक्तिमत्त्वात् ।  
\`मनोवाक्प्राणनामाऽसौ मनआदिषु संस्थितः ।  
विष्णुस्तस्य रथो देह इन्द्रियाश्वः प्रकार्तितः ॥' इति च ।  
\`प्रष्टि स पृच्छनीयत्वात् परमात्मा जनार्दनः ।  
वक्तृत्वाच्चैव वाङ्नामा मनो मन्तृत्वहेतुतः ॥'  इति च ।  
\`प्राणन्नेव प्राणो नाम भवति वदन् वाक् पश्यंश्चक्षुः शृण्वन् श्रोत्रं मन्वानो मनस्तान्यस्यैतानि कर्मनामान्येव 'इति च श्रुतिः । मुक्तिरेव स्वर्गलोकः\`अमुष्मिन् स्वर्गे लोके सर्वान् कामानाप्त्वा \`इति प्रस्तुतत्वात् ।  
\`मुक्तः प्रकृष्टज्ञानैश्च वेदैर्विष्णूत्थतेजसा ।  
नित्यायुषा च युक्तः स्यात् संहितारूपविद्धरेः ॥' इति च ।  
प्रकृष्टत्वेन जननात् प्रजेति ज्ञानम् । पान्ति शंसाधनाश्चेति पशवो वेदाः । परह्म्र्णो विष्णोर्वरणादेव सम्यक् चायितं स्वरूपतेजः । लोकिकप्रजादिकमपि तदिच्छूनां यथायोग्यं भवति । माण्डूकेयैलृर्षिभिरुपाश्रिता एता विद्याः ॥ \* ॥  
\`वराहो वामनः सिंह इति रूपत्रयं हरेः ।  
पूर्वोत्तरार्णमध्येषु स्थितमुक्तं सनातनम् ।  
माण्डूकेयैर्हि शाकल्यो वासुदेवादिरूपिणम् ।  
तेषु चोच्चरके चैव स्थितमाह चतुर्विधम् ।  
भूमिद्युवृष्टिपर्जन्यनाम्नोर्व्यादिषु संस्थितम् ।  
उर्व्यादीनां चतुर्णां च देह एव स्थितिं पुनः ।  
अधरार्धस्य चोर्व्याशअच साम्यमन्यस्य वै दिवा ।  
वाचो वृष्ट्यैव साम्यं च पर्जन्येनैव चाऽत्मनः ।  
तेषां तेषं स्थितिं चैव विष्णोश्च चतुरात्मनः ।  
आकाशस्यान्तराकाशे नृसिंहस्यात्र संस्थितिम् ।  
वायोः प्राणात्मनां चै तत्र दाशरथेः स्थितिम् ।  
सूर्यविद्धुताशानां दृग्घृद्रेतःसु च स्थितिम्।  
कपिलस्य च हंसस्य जामदग्न्यस्य तेषु च ।  
स्थितिं वदिति विद्येयमपि मोक्षप्रदायिनि ॥'  इत्यादि च ।  
वर्षणाद् वृष्टिः । परं जनयतीति पर्जन्यनामा विष्णुः । सन्धिनोतीति सन्धिः । \`धिनु पुष्टौ'इति धातुः । सम्यग् धारणात् सन्धाता । वर्षणमेव द्यावापृथिव्योः सन्धानम् । पर्जन्यस्थो भगवांस्तत्कर्ता ॥ \*॥  
\`पृथिवीस्तो पराहस्तु संहितादेवतोदिता ।  
दिविष्ठो वामनश्चैव सम्प्रोक्तः पददेवता ।  
नृसिंहस्त्वन्तरिक्षस्थो भगवान् क्रमदेवता ।  
स्वाध्यायमेवं ध्यात्वा यः करोत्यपवदेन्न तम् ।  
तस्यापवदिता याति त्रैलोक्यादध एव हि ।  
नाशमाप्नोति निरये तस्मादपवदेन्न तम् ।  
गच्छस्यध इति ब्रूयादन्यं ब्राह्मणतस्तथा ।  
ब्रह्मप्राप्तेर्हि योग्यो यो ब्रह्मणः स नचेतरः ॥'  इति च ।  
भञ्जनवर्जितत्वान्निर्भुजं संहिता । \`तृणु च्छेदने'इति धातोः प्रतृण्णं पदम् । उभयमन्तरेण क्रमः । निर्भुजमूलत्वात् पदादीनां तद्विषयप्रवादा अपि निर्भुजप्रवादा इत्येवोच्यन्ते । पृथिवीस्थितपृथिवीनामकविष्ण्वायतनं पृथिव्यायतनमित्यादि । अवराभ्यां पृथिव्यन्तरिक्षाभ्यां च्युतोऽसीति । उत्तराभ्यामन्तरिक्षद्युभ्याम् ।  
\`क्रमस्वाध्यायकृद् यस्तं विशेषेण न निन्दयेत् ।  
लोकत्रयादिप भ्रष्टो यस्मात् तन्निन्दको भवेत् ॥' इति च ।  
तस्मादतिदुष्टत्वात् तन्नन्दको नास्त्येवेत्युक्तम् \`तस्य नास्त्युपवादः'इति । \`तं कृष्णं पुण्डरीकाक्षं को नु युध्द्येत बुद्धिमान् 'इत्यादिवत् । उपवदेदित्युक्तो मनुष्यमात्रः । पर उपवदेतित्यसुरः । सर्वशत्रुत्वात् ।  
\`अमुक्तियोग्यैस्तु नरैर्विदुषां निन्दने कृते ।  
ब्रूयाल्लोकच्युतोऽसीति निन्दितोऽसुरसर्गगैः ।  
नाशयिष्यति विष्णुस्त्वामन्धे तमसि पातयेत् ।  
इति ब्रूयान्नतु ब्रूयाद् देवसर्गात्मकं क्वचित् 'इति च ।  
षणयोः सन्धिकारणात् संहिताध्ययनं भवेत् ।  
विषणुस्त्विति यो ब्रूयात् पदाध्यायी भवेत सः ।  
सन्ध्युक्तिश्च विभागश्च द्वयं व्याप्तं क्रमेण तु ।  
तस्माद् द्विधाऽपि वचनात् क्रमाध्यायी भवत सः ।  
भोगवृद्धिं तु यो मोक्ष इच्छेद् विष्णव इत्यसौ ।  
मोक्षकामो विषणवे द्वयकामो द्वयं वदेत् ।  
विष्णुनामात्मकत्वाच्चाथ संहितपदक्रमाः ।  
सर्ववेदस्थिता मोक्षतद्भोगद्वयसाधकाः ।  
तज्ज्ञानामेव नान्येषामिति वेदानुशासनम् ।  
संहिताद्या ब्रुवन् वाऽपि य एवंविन्नवा ब्रुवन् ।  
परिवादं ब्रुवन्तं वा न ब्रुवन्तमथापि वा ।  
यद् वदेत् तत् तथैव स्यात् क्षिप्रमेव न संशयः ॥' इति च ।  
अग्रे एव । अय्र्मेवोभयमन्तरेण ।  
\`द्युम्नो द्युतिस्वरूपत्वाद् विष्णुरेव प्रकार्तितः ।  
योऽतिक्रामति तस्याऽज्ञामतिद्युम्नः स कार्तितः ।  
मोक्षोयाग्योऽपि यस्त्वेवमतिद्युम्नो भवेत् पुमान् ।  
लोकच्युतोऽसीत्येवं तं ब्रूयान्नाऽज्ञास्थितं क्वचित् ।  
लोकच्युतो भवेत्येनमपि नैव वदेत् क्वचित् ।  
च्युतोऽसीति तु शिक्षार्थं ब्रूयान्नैवान्यथा क्वचित् ॥' इति च ।  
भगवदुपासकस्य यस्मिन् कस्मिंश्चद् दोष उक्ते तं प्रत्युक्तिप्रकारः पूर्वं दर्शितः । अनुव्याहारशब्देन भगवदुपासनाविषय एवास्याशक्त्यादिदोषं वदतः प्रत्युक्तिरुच्यते । निर्भुजं वदन्तमित्यादि त्ववस्थामात्रदर्शनम् । आत्मनो ज्ञानसामर्थ्यानुसारेण वक्तव्यत्वादनुव्याहारः ।  
\`सर्वाधारत्वतो वंश इत्युपासीत यो हरिम् ।  
वायुं च मुक्तिमाप्नोति य एवं तदुपासकम् ।  
निन्देत विष्णुविज्ञानविषये तं वदेत सः ।  
विष्णुना वंशभूतेन सहितं वायुना तथा ।  
न शक्नोषीति मामात्थ हास्यतस्त्वामतो हि तौ ।  
ज्ञानसामर्थ्यवानित्थं ब्रूयाद् देवादिरुत्तमः ।  
अन्यो गन्धर्वपित्रादिरल्पज्ञानबलो हि यः ।  
स ब्रूयाद् विष्णुवायुभ्यां सन्धिमिच्छन्तमेव मा ।  
सन्धातुं नाशको यस्माद्धास्यतस्त्वामतो हि तौ ॥' इति च ।  
\`स य एनं प्राणं वंशमुपवदेत्',प्राणं प्रत्येनमुपासकमुपवदेत् । प्राणस्य विष्णोः प्रियत्वं तव न प्राप्स्यतीति । \`नाशकः सन्धातुम्',मया सह सन्धानं कर्तुं नाशकः । मम प्रीतिं कर्तुं नाशकः ।  
\`तद्भक्तेष्वपि यो कुर्यात् प्रीतिमञ्जसा ।  
विष्णुर्जहाति तं पापमिह चामुत्र च प्रभुः ॥'  इति च भारते ॥ \*॥  
\`पूर्ववर्णस्थितं यत्तद् रूपं पूर्वाक्षराभिधम्।  
वराहाख्यं हरेरन्यवर्णगं वामनाभिधम्।  
उत्तराक्षससंज्ञं च वर्णयोरन्तरस्थितम् ।  
अवनात् काशनाच्चैतदवकाशाभिधं हरेः ।  
नृसंहरूपमित्याहुर्निर्भुजस्यास्तथाऽवदन् ।  
ह्वस्वो येनाक्षरोच्चारो मात्रासन्धिस्वरात्मकः ।  
व्यासरूपो हरिः साक्षात् संहितानामकस्त्विति ।  
तत्पुत्रो मध्यमः प्राह समोच्चारणकारणः ।  
सामनामा वासुदेवः संहितानामवानिति ॥'  इति च ।  
मापयति त्रायति चेति मात्रा भगवानन् । यथोच्चारितवर्णयोर्मध्यस्थितश्च ।  
\`मा नः स्तेनेभ्यो अभिद्रुहस्पदे निरामिणो रिपवोऽन्नेषु जागृधुः । येषां नैतन्नापरं किञ्चनैकं ब्रह्मणस्पते ब्रूहि तेभ्यः कदाचित् । अथो शमेनोपरता मनुष्या ये धर्मिणो ब्रूहि तेभ्यः सदा नः । आ देवानामोहते वि ब्रूयो हृदि बृहस्पते न परः साम्नो विदुः'।  
अभिद्रुहस्पदे अभितो द्रोहस्य नित्यनिरतिशयदुःखस्यान्धतमसो योग्याः ।  
\`ऐकात्म्यं नाम यदिदं कोचिद् ब्रूयुरनैपुणाः ।  
याथातथ्यमविज्ञाय शास्त्राणां शास्त्रदस्यवः ।  
ब्रह्मस्तेना निरानन्दा अपक्वमनसोऽशिवाः ।  
वैगुण्यमेव पश्यन्ति न गुणानि नियुञ्जते ।  
तेषां तमःशरीराणां तम एव परायणम् ॥' इति मोक्षधर्मे भगवद्वचनादेवंविधा एव स्तेना अभिद्रुहस्पदकस्थाश्च ।  
निरामिणः रामस्य रमणरूपस्य पूर्णानन्दस्वरूपस्य विष्णोर्जीवस्वरूपपतादिज्ञानिन नीचताविदः । तत एव रिपवश्च तस्य ।  
\`अवजानन्ति मां मूढा मानुषीं तनुमाश्रितम् ।  
परं भावमजानन्तो मम भूतमहेश्वरम् ।  
मोघाशा मोघकर्माणो मोघज्ञाना विचेतसः ।  
राक्षसीमासुरीं चैव प्रतृतिं मोहनीं श्रिताः ॥'  इत्यादिवचनादसुरायः ।  
अन्नेषु जागृधुः भोगमात्रगध्नवः । योषामेतत् सर्वोत्तमं वासुदेवाख्यं परं ब्रह्म नास्तीति पक्षः । ईशितव्ये विद्यमाने हीश्वरो भवतीति । नचापरं किञ्चित् ह्यपरमिति । किं तर्हि । किञ्चनैकम् । किमप्येकमेव वस्त्वस्ति न परमपरं वेति तेषां पक्षः ।  
\`असत्यमप्रतिष्ठं ते जगदाहुरनीश्वरम् ।  
अपरस्परसम्भूतं किमन्यत् कामहैतुकम् ।  
एतां दृश्टिवष्टभ्य नष्टात्मानोऽल्पबुद्धयः ।  
प्रभवन्त्युग्रकर्माणः क्षयाय जगतोऽहिताः ।  
ईश्वरोऽहमहं भोगी'इत्यादिवचनात् ।  
ब्रह्मणस्पते ब्रह्मणो वेदस्य पते वायो ।'  
\`अथ हेममासन्यं प्राणमूचुः । एष उ एव ब्रह्मणस्पतिः । वाग्घि बृहती'इत्यादिश्रुतेः । एतादृशेभ्यो मा ब्रूहि । शमेन विष्णुनिष्ठया उप समीपे तस्मिन्नेव रताः साम्नो विष्णोः परं किमपि न विदुः । तदेव देवानां व्रयः । तेभ्यो ब्रूहि ।  
\`वायुं विद्याः समासाद्य सर्वासां पतिमूचिरे ।  
स्तेनेभ्यो मेव नो ब्रूहि ब्रूह्यथो वेष्णवेषु च ॥' इति च ।  
\`सामनाम्ना श्रुतिर्यस्माद् विष्णुमाह ततः प्रियम् ।  
तन्नाम विष्णोरिह तु संहितार्थं वदेद् यतः ॥'   इति च ।  
सामनाम्नः संहिताशब्दार्थत्वाद् विष्णोः , तस्य नाम्नः श्रुतिसिद्धत्वाच्च सामनाम्नो वासुदेवरूपसमाख्यासु पञ्चरात्रे पठितत्वाच्च तद् रूपं संहितानाकमिति युक्तमित्यभिप्रायः ॥ \*॥  
\`देवता पूर्ववर्णस्य लक्ष्मीरेव प्रकार्तिता ।  
नारायणस्तूत्तरस्य तौ वाक्प्राणाभिधौ मतौ ।  
मध्यस्थः संहितानामा सोऽर्धनारीपुमात्मकः ।  
वेदात्मकत्वाद् वाङ्नाम्नी लक्ष्मीरेव प्रकार्तिता ।  
प्राणनामा प्रणेतृत्वात् साक्षान्नारायणः स्वयम् ।  
रमित्यानन्द उद्दिष्टः सम्भोग्यस्थमुदाहृतम् ।  
विष्णुभोग्या रतितरा लक्ष्मीरेव रथन्तरम् ।  
नारायणो बृहत्वात्तु बृहन्नामा प्रकार्तितः ।  
रथन्तरस्य बृहतो देवते चैव तावुभौ ।  
वाक्प्रामसंस्थितौ चैव ताभ्यामेव हि सन्धतम् ।  
लक्ष्मीनारायणं रुपं संहितानामकं शुभम् ।  
एतां विद्यमफाप्तुं हि वत्सरं गा अरक्षत ।  
तारुक्ष्य एतन्मात्रं च समुद्दिश्य नचापरम् ।  
संहितादेवता बह्व्य इति कुण्ठरवात्मजः ।  
द्वयं द्वयं देवतानां मििलतं हरिशर्ववत् ।  
संहितानामकं तत्र वर्णमध्यस्य देवता ।  
तयोरेकं देवतयोः परमन्यत् तथाऽवरम् ।  
अवरस्य परस्यापि संयोगात् संहिता तु सा ।  
प्रोक्ताऽवरपरेत्येव वाक्प्राणाव्यौ रमाच्युतौ ।  
संहितैका तथैवान्या केशवो वायुसंयुतः ।  
वायुः स पवमानाख्यो देवताश्चाखिला अपि ।  
तृतीया संहिता प्रोक्ता देवतास्ताः सशङ्कराः ।  
चतुर्थीं संहिता प्रोक्ता शङ्करो ब्रह्मणा सह ।  
पञ्चमी संहिता चैव संहिता मोक्षदा इमाः ।  
प्रथमायां द्वितीयायां विष्णुरेव परो मतः ।  
तृतीयायां वायुरेव चतुर्थ्यां सर्वदेवताः ।  
विरिञ्च एव पञ्चम्यामवरा इतरे ततः ।  
प्रथमायां संहितायामवरो वामभागगः ।  
द्वितीयायां तु परमस्तृतीयायां तथाऽवरः ।  
चतुर्थ्यां परमश्चैव पञ्चम्यां वामगोऽवरः ।  
अवराद्याः परान्ता यदेताः सर्वाश्च संहिता : ।  
ततोऽवरपराः प्रोक्ता नैवोक्तास्ताः परावराः ।  
अभिमानी द्युलोकस्य शिवः सर्वस्य लोकनात् ।  
द्योतनाच्च यदि ब्रूयान्मन्त्रमेतमथापि वा ।  
आत्मार्थेऽथ परार्थे वा चिन्तयेदेवमञ्जसा ।  
विद्वांसो देवता यस्मात् सम्यक् तेन महत् फलम् ।  
तेषामेव हरिश्चैव संहितारूपकः प्रभुः ।  
अगमद् देवलोकं हि कर्तुं देवेष्वनुग्रहम् ।  
इति चिन्तयतस्तेषां प्रसादात् फलमञ्जसा ।  
पञ्चारचण्डो वाचं तु ब्रह्माणी हि सरस्वतीम् ।  
मन्यतेऽस्याः पुत्रवच्च देवं नारायणं प्रभुम् ।  
वेदैर्हि व्यज्यते विष्णुः सा च वेदाभिमानिनी ।  
प्राणस्थो भगवान् विष्णुः प्राणनामा प्रणेतृतः ।  
ब्रह्मणोऽपि पिता नित्यं भगवान् पुरुषोत्तमः ।  
उपचर्यते पुत्र इति वेदैर्व्यज्यते प्रभुः ।  
सा देवी संहितानाम्नी वाच्योऽस्या विष्णुरेव हि ।  
प्रजापत्याख्यशर्वेण प्रोक्ताऽन्या संहिताऽपि हि ।  
विष्णोरेवादितिर्नाम सर्वस्यात्ता यतः प्रभुः ।  
स एव पितृसंस्थश्च पातृत्वात् पितृनामकः ।  
देवतोत्तरवर्णस्य मातृस्थो मातृनामकः ।  
माननात् पूर्ववर्णस्य देवतेति प्रकार्तितः ।  
पोषकत्वात् सन्धनामा वर्णयोरन्तरस्थितः ।  
स एव पुत्रसंस्थश्च पुत्रनामा जनार्दनः ।  
त्राणात् पूतित एवासौ वर्णसन्धानकर्मणि ।  
सन्धाननामा सन्धानकतृर्त्वात् पुरुषोत्तमः ।  
प्रजातिकर्मसंस्थश्च स एव प्रजनाभिधः ।  
जनकत्वात् परो विष्णुरेवं विष्णुर्हि संहिता ।  
वासुदेवादिरूपेण चतुर्धैवं व्यवस्थितः ।  
स एव दिवि संस्थश्च द्युनामा क्राडनात् प्रभुः ।  
अन्तरेवेक्षणाच्चैव सोऽन्तरिक्षोऽन्तरिक्षगः ।  
पृथिवी पृथिवीसंस्थश्च प्रथितत्वाज्जनार्दनः ।  
मुख्यार्थत्वात् सर्वनाम्नां सर्वदेवाभिधो हरिः ।  
विश्वे देवा इति प्रोक्ता बहुधा तेषु संस्थितः ।  
ज्ञानद्युतेर्देवनामा स्थितो देवेषु केशवः ।  
गां धारयंश्च गन्धर्वो गन्धर्वेषु व्यवस्थितः ।  
माननान्मानुषो नाम मानुषेषु स्थितो हरिः ।  
पालनात् पितृनामासौ पितृष्वेव व्यवस्थितः ।  
रतेः प्राणेऽसुराख्यश्च सोऽसुरेषु व्यवस्थितः।  
एवं पञ्चजनेषुस्थो हरिः पञ्चजनाभिधः ।  
जातनामा जातसंस्थः प्रादुर्भूतगुणत्वतः ।  
जनिक्रियास्थितश्चासौ जनित्वमिति गीयते ।  
जनिं यस्मात् तवयति तवनं हि प्रकाशनम् \`इति च ।  
प्रथश्च संप्रथश्चैव राजनौ मत्स्यदेशजौ ।  
यापयामासतुर्विष्णोर्हिविर्नाम्नो हविर्मुखे ।  
अनुष्टुब्देवता यस्तु नृसिंहो जगतोऽस्य च ।  
स्वमुखे हवनादेव हविरित्यभिधीयते ।  
तस्मिन् यज्ञे वसिष्ठस्तु चतूरूपजनार्दनात् ।  
आजहार श्रियं देवीं रथन्तरवराभिधाम् ।  
चतुर्मूर्तिः स्तुतस्तेन प्रेषयामास तां श्रियम् ।  
सा चास्मै प्रददौ विद्यां प्रययौ च पुनर्हरिम् ।  
धातेत्युक्तोऽनिरुद्धस्तु प्रद्युम्नस्तु द्युनामकः ।  
वासुदेवः प्रसविता सर्वस्य प्रभवात् प्रभुः ।  
सङ्कर्षणो विष्णुनामा प्रणेतृत्वात् बलादपि ।  
चतूरूपं परं विष्णुं राजानौ प्रथसप्रथौ ।  
भरद्वाजो वसिष्ठश्च ध्यात्वाऽविन्दन् परात् परम् ।  
यजनीयो यजुर्नामा विष्णुः सङ्कर्षणाभिधः ।  
जीवानां स्कन्दनादेव स्कन्नः प्रद्युम्न उच्यते ।  
प्रथमो वासुदेवस्तु देवयानोऽनिरुद्धकः ।  
प्राप्यो देवैर्यतो नित्यमनिरुद्धाभिधो हरिः ।  
तस्मादेवं चतुर्मूर्तेः स्तुतिसन्तोषिताद्धरेः ।  
आजहार भरद्वाजो रूपं नारायणाभिधम् ।  
तद् बृहन्नामकं विष्णोश्चतुरात्म्यात् सुमुद्गतम् ।  
भरद्वाजमुपागम्य प्रादान्मोक्षवरं परम् ।  
चतुर्मूर्तिः स भगवानग्निरित्यभिधीयते ।  
अय्र्त्वात् सर्वभूतानामेवं चत्वार एव ते ।  
अविन्दंस्तं चतुर्मूर्तिं साक्षान्नारायणं प्रभुम् ।  
गुहायां संस्थितमपि ह्यतीव हितमस्य च ।  
सर्वज्ञत्वाद् यज्ञनाम्नो विष्णोस्तेजः परं हि तत् ।  
तस्मादेव चतुर्मूर्तेः सूरिप्राप्यत्वहेतुतः ।  
सूर्यनाम्नोऽहरन् घर्मनामानं तं नृसिंहकम्।  
घर्षणात् सर्वलोकस्य नृसिंहो घर्म उच्यते ।  
निर्गत्य स चतुर्मूर्तेर्विप्रक्षत्राभिसंस्तुतात् ।  
प्रथादीनां चतुर्णां च पुरुषार्थचतुष्टयम् ।  
दत्वा जगाम भगवान् स्वकायां तनुमेव च ।  
वसिष्ठाच्च भरद्वाजाद्धोर्त्रध्वय्वोनृर्पौ तु तौ ।  
यथेष्टसिद्धिं सम्पाप्तौ सम्यगिष्टाज्जनार्दनात् ॥'
इत्याद्यृग्वेदसंहितायाम् ॥ \*॥  
यस्य प्रथ इति नाम स च हविर्नाम्नो विष्णोर्हविर्यत् अयत् । अटो लोकेनान्तर्णीतणिच्त्वेन अयातयदित्यर्थः । एवं सप्रथ इति यस्य नाममासौ हविर्यदिति पृथक् सम्बन्धः । आचक्रे आह्वयामास । \`अविन्दन् ते\`,\`तेऽविन्दन्\`इत्यध्यात्माधिदैवयोरुभयत्रापि भगवन्तमविन्दन्नित्यर्थः । देवयानं गुहायदिति वचनात् ।  
\`चतुःशिखण्डां तु रमां द्विरूपो भगवान् हरिः ।  
परमानन्दरूपत्वात् सुपर्ण इतिनामकः ।  
रमयामास तस्यां च निषण्णः सर्वदैव सः ।  
एक एव च विष्णुः सः प्रविष्टः क्षीरसागरम् ।  
सर्वं पश्यत्यसौ देवः पूर्णाकुण्टेन चेतसा ।  
परिपक्वेन मनसाऽपश्यमित्याह तं त्वजः ।  
मातेव व्यञ्जकत्वात् तं प्राणस्थं वाक् सरस्वती ।  
लिहते लिह्यत इव प्राणस्थेन तु सा सदा ।  
स्वयं तु भगवान् विष्णुर्वाक्पतेर्बह्मणोऽपि हि ।  
नित्यः स्वतन्त्रश्च नास्य माता पिताऽपिवा ॥' इत्यादि त ॥ \*॥  
॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये द्वितीयप्रघट्टके सप्तमोऽध्यायः ॥  
ँ' ॥ \`गृहस्याच्छादनादीनां मध्यवंशो यथाऽऽश्रयः ।  
तथेन्द्रियाभिमान्यादिदेवानां वायुराश्रयः ।  
तेषु सर्वेषु भगवान् बहुरूपो हरिः स्थितः ।  
विष्णुनामाक्षरेष्वेवमन्येष्वपि तदर्थतः ।  
प्राणनामा तु भगवान् प्राणस्थश्चोष्मसु स्थितः ।  
ऊष्मनामा समर्थत्वात् स एव भगवान् हरिः ।  
पूर्णत्वादात्मनामाऽसौ प्रतिमात्वादमुष्य तु ।  
सङ्घात आत्मशब्दोक्तो ह्यस्थिरश्चस्थिनामकः ।  
अस्थिस्थितो स्पर्शसंस्थितः स्पर्शनामकः ।  
स्पर्शहेतुत्वतः स्पर्शनामा स भगवान् हरिः ।  
मज्जासंस्थः स मज्जाख्यो मदं जनयतीति ह ।  
स एव स्वरसंस्थश्च स्वराख्यः स्वरतेः प्रभुः ।  
प्रमाणं सारयेद् यस्मान्मांसाख्यो मांससंस्थितः ।  
लोहिताख्यो रक्तवर्णो लोहितस्थो जनार्दनः ।  
अस्थिस्थान्येव रूपाणि पर्वस्वपि हरेर्यतः ।  
तत एव विभक्तानि सङ्ख्या तेषा पृथक् न तत् ।  
तस्मात् सप्तशतान्येव देहे विंशच्च तस्य हि ।  
रूपाणि विष्णोर्भागे तु षष्ट्युत्तरशतत्रयम् ।  
तान्येव विष्णो रूपाणि वत्सराहःसु सर्वशः ।  
अहर्नामा च भगवानहार्यत्वात् प्रकार्तितः ।  
अहोभिः समसङ्ख्यानि यस्मादध्यात्मगानि तु ।  
रूपाणि विष्णोस्तनायमहःसम्मान उच्यते ।  
पूर्णदर्शनशक्तित्वाच्चक्षुर्मय उदीरितः ।  
तादृवणशक्तित्वाद् तथा श्रोत्रमयः स्मृतः ।  
छन्दोमयः सत्यकामो मन्तृवक्तृबलात्मकः ।  
एवं विद्वांस्तस्य रूपाण्याप्नोति ज्ञानपुत्रवान् ।  
पीयमानं शमाप्नोति प्राप्याहर्नामकं हरिम् ॥ \*॥  
\`एवमुक्तप्रकारेण तस्य ह्यक्षरनामकम् ।  
असीत्युत्तरसाहस्ररूपं वर्णेषु संस्थितम् ।  
विष्णुनाम्नोऽथवाऽन्येषु पञ्चाशत्सङ्ख्येष्वपि ।  
तावत्सङ्ख्यानि देहेषु पथङ् मज्जास्थिपर्वसु ।  
रूपाणि विष्णोस्तावन्ति चेष्टकासु पृथक् पृथक् ।  
अर्कस्थितबृहत्याख्यरूपाण्यह्नां च सर्वशः ।  
सम्पादकानि तान्येव तान्यक्षरमितानि च ।  
अस्थ्यादिस्थितरूपाणि तान्युपास्य विमुच्यते ॥' इति च ।  
तस्यैतस्याऽत्मनः तस्य शरीराख्यस्याऽत्मनो य आदानादिकर्ता तस्य परमात्मन एतस्य । अस्थ्नां मज्ज्ञां पर्वणां च मििलतानामपि विंशोत्तरशतत्वोक्तेरपि तत्रस्थविष्णुरूपाण्येवोच्यन्त इति सिद्धम् । अस्थ्यादीन्येव चेदशीत्युत्तरसहस्राणि सन्ति हि । षणष्णुरित्येतानि विष्णुनामगतान्यूष्माक्षरसन्धिनामकानि तद्गतभगवद्रूपाणि मुख्यतस्तन्नामकानि ।  
\`अहार्यत्वादहर्नामा रात्रिनामा रतिप्रदः ।  
सन्धानात् सन्धनामाऽसौ स्वयं नारायणः प्रभुः ।  
सन्ध्यूष्माक्षरगाण्यस्य विष्णो रूपाणि सर्वशः ।  
सन्ध्यारात्रिदिवास्थानि साशीतिकसहस्रकम् ।  
तन्येवास्थिषु मज्जासु पर्वस्वपि च सर्वशः ।  
परज्ञानात्तु पर्वाणि विष्णो रूपाणि तानि हि ।  
आस्थानान्मदनाच्चैव ह्यस्थिमज्जाभिधानि च ।  
व्यक्तिर्मज्जासु तस्यैव प्राणो मज्जासु हि स्थितः ।  
मज्जैव रेतो भवति रेतसिस्थो विशेषतः ।  
प्राणस्तेन हि तद्रेतो युक्तं प्राणेन सर्वदा ।  
यदि प्राणो न तद्रेतो न गर्भत्वं व्रजेत् क्वचित् ।  
विशेषप्राणसम्बन्धवर्जितान्यत एव हि ।  
न मांसादीनि गर्भत्वं यान्त्यतः स हि रेतसि ।  
विशेषेण स्थितः प्राणः प्राणे चैव विशेषतः ।  
स्थितो नारायणो देवस्तस्मान्मज्जासु च स्थितः ॥'  इति च ।  
मज्जस्वधिकसन्निधानज्ञापनार्थमिदं वचनम् । अशीत्युत्तरसाहस्रवर्णानामभावाच्च तत्स्थविष्णुरूपाण्येव तत्सङ्ख्यानीति सिद्धम् । अर्के निलीनत्वेनादृश्यत्वेन स्थिता भगवत्प्रादुर्भावा अर्कलिनः । त एव शरीरे स्थित्वा सहस्रं बृहतीः सम्पादयन्ति । वाक्प्रेरकत्वाद् विष्णुनामार्थवत्त्वादेव च बृहतीसहस्रस्य तद्देवताश्चैतान्येवाशीत्युत्तरसहस्ररूपाणि । एतान्येवाहःप्रवर्तकानि च । अहःशब्देन यज्ञो दिवसश्चोभावप्यभिप्रेतौ ।  
\`यज्ञानां दिवसानां च साशीतिकसहस्रकैः ।  
विष्णुः प्रवर्तको रूपैबृर्हत्युक्थस्य चाञ्जसा ।  
बृहत्युक्थेन वाच्यानि रूपाण्येतान्यधीशितुः ॥' इति च ॥ \*॥  
\`संसारबाधितैः प्राप्यो बाध्वो वुयुरुदाहृतः ।  
स हि मोक्षप्रदो विष्णोराज्ञया स उवाच ह ।  
सर्वदेहाभिमनी तु शरीरपुरुषः शिवः ष  
सर्ववर्णाभिमना च शेषऽसौ च्छान्दसः पुमान् ।  
सर्ववेदाभिमान्येव गरुडो वेदपूरुषः ।  
संवत्सराभिमानी तु ब्रह्मैव हि महापुमान् ।  
सारः शिवस्यानिरुद्धनामा देहस्थतो हरिः ।  
अ इत्याक्रियते यस्माद् वासुदेवो ह्यकारकः ।  
शेषस्य सारः स विभुर्ब्रह्माख्यो ज्ञानबृंहणात् ।  
सङ्कर्षणाख्यस्तु हरिः सारः स गरुडस्य च ।  
र्ब्रह्मत्विक्संस्थितश्चासौ तस्माद् ब्रह्मिष्ठमेव हि ।  
कुर्याद् र्ब्रह्मत्विजं तस्मिन् विशेषेण स्थितो हरिः ।  
ब्रह्मणः सारभूतस्तु प्रद्युम्नो भगवान् हरिः ।  
स एवाऽदित्यसंस्थश्च ह ह्यादिर्जगतो विभुः ।  
ततश्च सर्वभूतेषु जीवानां विनियामकः ।  
स एवाऽदित्यगो विष्णुर्यः प्रद्युम्नाभिधो हरिः ।  
स एव सर्वदेहेषु चानिरूद्धतनुः स्थितः ।  
सङ्कर्षणो वासुदेव इत्येकः स चतुर्विधः ।  
प्रतिपूरुषमेतस्मात् स्थितो विष्णुर्नियामकः ।  
आदित्यादिषु च स्थित्वा द्योतकोऽसौ प्रतिप्रति ।  
स चेतनतमत्वाद्धि चित्रमित्यभिधीयते ।  
मुख्यत्वात् सर्वदेवानामननादीशितृत्वतः ।  
कतृर्त्वादप्यनीकं स उदैत् सूर्यस्थितो हरिः ।  
ज्ञानदत्वाच्च देवानां चक्षुरेनेन दर्शनात् ।  
आपूरयन् सर्वलोकान् प्रकाशेन जनार्दनः ।  
आदानात् सर्वजीवानामत्तृत्वात् प्रलयेऽपिच ।  
आत्मेत्युक्तः स भगवान् जगतः स्थावरस्य च ।  
एवं चतुर्विधो विष्णुः संहितादेवता यदा ।  
ज्ञायते पूर्ववर्णस्य रुपं नारायणाभिधम् ।  
प्रादुर्भावाः समस्ताश्च चरमर्णस्य देवताः ।  
तदा तु संहितां सम्यङ् मन्योऽहं सन्धितामिति ।  
आह वायुरिमं विष्णुं बृहदुक्थस्य देवताम् ।  
महाब्रताख्यस्तोत्रस्य चेष्टकानां च देवताम् ।  
एतमावाखिलजगद्व्याप्तं पूर्णगुणात्मकम् ।  
संवसद्रतिदातृत्वाद् ब्रह्मा संवत्सराभिधः ।  
नियामकः स जीवानां सर्वेषां प्रभुरीश्वरः ।  
अनन्तमूर्तिर्ब्रह्माऽसावनन्तजगदास्थितः ।  
नियामकस्तस्य विष्णुस्तावद्रूपेषु संस्थितः ।  
तत् संवत्सरसम्मानः स विष्णुः परमेश्वरः ॥ \*॥  
य एनं वक्त्ययोग्येभ्यो योऽथवैनं महाब्रते ।  
कर्मण्याचार्यतोऽन्यस्य शंसेत पितृतोऽथवा ।  
महाब्रतेन स्तोत्रेण स्तुवीतैनमथापि वा ।  
महाब्रते चितिं वाऽपि कुर्यान्नास्य फलं श्रुतेः ।  
सकृतस्य फलं चैव नासौ सम्यगवाप्स्यति ।  
प्रतक्षज्ञानिनोऽप्येतदानन्दह्वासकृद् भवेत् ।  
प्रत्यक्षज्ञानिनो मोक्षो न कथञ्चिद्धि हीयते ।  
आचार्यमेव तं विद्याद् गुणैर्यः स्वात्मनोऽधिकः ।  
गुणाधिक्यस्य तेनैव शंसनादि न दुष्यति ।  
अयोग्यस्योपदेशे तु कृते हौत्रादिकेऽपिवा ।  
प्रायश्चित्तार्थमेतत्तु शंसीत शतवारकम् ।  
अन्यथा मानुषेष्वेव जायते न दिवं व्रजेत् ।  
योग्या अस्यास्तु विद्याया देवा लृषय एव च ।  
एकदेशज्ञानयोग्या मुनुषा उत्तमा यदि ।  
कर्मसञ्चयवेत्तारं त्यजेन्नारायणं हि सः ।  
प्रीत्यैकदेशसंस्थत्वात् सखायमिति चोदितम् ।  
न विद्यायः फलं तस्य श्रुतं च नरवाहकम् ।  
नैव प्राप्नोति सकृतं सन्त्यागात् परमात्मनः ।  
मुख्यत्यागो हरेरेष यन्नास्तीति वददमुम् ।  
तत्समं वाऽधिकं वाऽपि ब्रूयदैक्यमथापि वा ।  
ऐश्वर्यादिगुणानां वा ह्वासं नास्तित्वमेव वा ।  
तत्प्रसादं विना मोक्षं ब्रूयाद् वा कस्यचित् क्वचित्  
ऐक्यं वा ब्रह्मशर्वादेर्मुक्तावैक्यमथापि वा  
व्यत्यासं वाऽवताराणां जीवाभेदममुष्य वा ।  
भेदज्ञानं तद्गुणानां तेन वाऽथ मिथोऽपिवा ।  
तथैव तत्क्रियाणां च तद्रूपाणामथापि वा ।  
अभ्यासदर्शनं वाऽपि तद्रूपाणां परस्परम् ।  
देहदहिविभेदं च तस्मिन्नवयवेषु वा ।  
परस्परं भेददृष्टिं तेन वा कुत्रचित् क्वचित् ।  
दोषसंसर्गमस्यापि स्वतः परत एव वा ।  
अज्ञानतो ज्ञानतो वा निर्देहत्रममुष्य च ।  
तद्देहस्य प्रकृतत्वमचिदानन्ददेहताम् ।  
प्रादुर्भावेष्वपि विभोर्देहत्यागोद्भवादिकम् ।  
अज्ञानदुःखसामर्थ्यपारवश्यादिकं तथा ।  
अतद्वशत्वं कस्यापि कदाचत् क्वचिदप्युत ।  
परिमाणं बलादेर्वा तस्य विष्णोर्महात्मनः ।  
भेदाभेददृशिर्वाऽस्य जीवैर्वा स्वगुणादिभिः ।  
तर्कैस्तस्यापलापो वा तत्र रक्तेन चेतसा ।  
त्यागानामेवमुक्तानां तर्काद्यैः साधनं तथा ।  
अचिन्त्यविभवेऽप्यस्मिन्नसम्भरनिरूपणम् ।  
स एष मुख्यतस्त्यागो वासुदेवस्य कार्तितः ।  
रमाब्रह्मादिकानां च तारतम्यानभिज्ञता ।  
संशयश्चोक्ततत्त्वेषु जगन्मिथ्यात्वदर्शनम् ।  
अस्मृतिर्वासुदेवस्य तद्भक्तानां विनिन्दनम् ।  
द्वितीय एष त्यागस्तु विष्णोरेव प्रकार्तितः ।  
निषिद्धकर्मकरणं विहितस्य च वर्जनम् ।  
त्यागस्तृतीयो हि हरेश्चतुर्थोऽयोग्यपूरुषे ।  
उपदेशः केशवस्य यथाशास्त्रोदितक्रमात् ।  
आचार्यपित्रोरन्यत्र तथैव न महाब्रते ।  
हौत्रौद्गात्राध्वर्यवाणि त्याग एवं चतुर्विधः ।  
त्यागद्वयात्तु प्रथमात् प्राप्यतेऽन्धं तमः क्रमात् ।  
तृतीयान्निरयप्राप्तिश्चतुर्थान् दिवं व्रजेत् ।  
उपदिष्टेऽपि यस्तत्त्वे संशयं कुरुते पुमान् ।  
सोऽन्धं तमो व्रजेदन्यो निरयायैव गच्छति ।  
स एव भगवान् विष्णुरेतैर्दोषैर्विना यदि ।  
ज्ञायते मुक्तिदः साक्षान्नात्र कार्या विचारणा ।  
यदि ज्ञानं नातिपक्वं सरागु च मनो भवेत् ।  
तदा स्वर्गादिलोकाप्तिः संशयश्चेत् क्वचित् क्वचित् ।  
आवृत्तिरेव संसारे यावन्निःसंशयो भवेत् ।  
पुनरावृत्तिहीनं तु तमोऽन्धं मुक्तिरेवच ।  
पूर्वं तु निःसुखं तत्र निर्दुःखं चापरं मतम् ।  
निश्शेषगुणहीनं च पूर्वं निर्दोषकं परम् ।  
विमिश्रै गतयस्त्वन्याः पुनरावृत्तिसंयुताः ।  
असुरा देवता मर्त्या योग्या एतेषु च क्रमात् ।  
न च तेषां सङ्करोऽस्ति यथायोग्या हि तद्गतिः ।  
मानुषेषूत्तमा मुक्तिमधमा निरयं तथा ।  
प्राप्नुवन्ति मनष्येषु मध्यमाः सृतिभागिनः ।  
नियमोऽयं नान्यथा स्यादच्छिद्रत्वं यदा भवेत् ।  
दोषेऽथवा गुणे वाऽपि तदा दैत्याः सुरा अपि ।  
स्वां स्वां गतिं समायान्ति तावत् संसारभागिनः ।  
अच्छिद्रत्वं नैव सर्वैः कदाचित् प्राप्यते यतः ।  
सृष्टिस्थितिलयादीनां नोच्छेदस्तेन कुत्रचित् ।  
तस्माद् दोषान् प्रहायैव विष्णुं सर्वोत्तमोत्तमम् ।  
जानीयात् तेन मुक्तिः स्यादपरोक्षदृशेरनु ।  
सूर्यमण्डलगो विष्णुर्देहे चक्षुषि संस्थितः ।  
अनिरुद्धश्च हृदये नच भेदोऽनयोः क्वचित् ।  
अन्येषामपि रूपाणामिति विद्याद् विचक्षणः ।  
द्विरूपः स यदा विष्णुरापगच्छति देहतः ।  
तदैव दुर्निमित्तानि जायन्ते नान्यदा क्वचित् ।  
तस्मात् तेषां दर्शने तु कर्तव्यं पारलोकिकम् ।  
सर्वमेव जपेच्चैव यदन्तीत्यादिका लृचः ।  
लृग्भिः षड्भिर्वायुरेव पवमानादिनामकः ।  
स्तूयते सोऽङ्गनेतृत्वादग्निरित्यभधीयते ।  
परस्य ब्रह्मणो विष्णोर्ज्ञापनाख्यप्रसूतिभिः ।  
वायुः पुनाति यल्लोकान् सविता तेन कथ्यते ।  
पवित्रं नाम साक्षात् तत् परं ब्रह्म जनार्दनः ।  
प्रसादयित्वा तं विष्णुं तेन लोकान् पुनात्यसुः ।  
ज्ञानाख्यप्रसवेनापि स्वयं वायुः पुनात्ययम् ।  
प्राणाग्नेरर्चिषो देहे विततास्तेषु केशवः ।  
अर्चिष्मान् विततो नित्यं वायुस्तेन पुनात्ययम् ।  
यत्र ब्रह्मेति षड्भिश्च प्रर्थनीयः स मारुतः ।  
मोचयित्वैव संसाराद् विष्णोर्लोके कृधीति ह ।  
आदित् प्रत्नास्येति विष्णुः स्तुत्यो वैकुण्ठलोकगः ।  
आदित्यमण्डलस्थश्च साक्षान्नारायणः प्रभुः ।  
उद्वयं त्विति मन्त्रेण स्तुत्यो वोयोरपीश्वरः ।  
अपमृत्युभयं तस्य यदन्तीत्यृग्जपद् व्रजेत् ।  
कालमृत्युर्यदि भवेत् तदा जन्मादिकं भयम् ।  
अन्याभिः कर्मतः पूतो यत्र ब्रह्मेति वैष्णवम् ।  
लोकं व्रजेत् तथान्याभ्यां विष्णुर्मोक्षसुखप्रदः ।  
इष्टप्रदानशीलत्वादिन्दुर्वायुः स एव च ।  
सोमः सौम्यस्वरूपत्वात् पवमानश्च पावनात् ।  
विष्णुः पुरातनत्वात्तु प्रत्नाो रेतो महारतिः ।  
देवत्रा देव एवासौ सर्वदेवेश्वरो यतः ।  
सूर्यश्च सूरिभिः प्राप्यो नित्यानन्दो रमापतिः ।  
देशतः कालतश्चैव गुणतश्चातिपूर्तितः ।  
अत इत्युच्यते विष्णुः सन्ततो ह्यत उच्यते ।  
तृतीयवर्णोऽतिशये यतस्तेनातिरेव वा ।  
अत इत्युच्यते विष्णुः सम्यक् श्रुत्याद्यशक्यतः ।  
पूर्णत्वाद् भगवान् विष्णुरश्रुतत्वादिनोदितः ।  
अन्तस्थः सर्वजीवानां पूर्णत्वात् पुरुषाभिधः ।  
समः स सर्वरूपेषु सर्वजीवनियामकः ।  
इति विद्यात् परं विष्णुं मुच्यते तेन संसृतेः ॥' इत्यादि च ॥ \*॥  
शरीरपुरुषादीनां प्राप्यत्वात् तैरुपास्यत्वात् तेषां नियमकत्वेन तैभ्योऽप्यत्युत्तमत्वेन तेषु स्थितत्वाच्च तेषां सार इत्युच्यते भगवान् । यदीं एव । अलकं अरकम् । यत् किञ्चिच्छृणोति तत् सर्वमतिरूपान्धन्तमःप्राप्तिकारणमेव तस्य भवति । तत्र हि सर्वरत्यभावो रतिविरुद्धदुःखं च पूर्णम् । परस्मै शंसनमात्रादरतिरेवेत्यतः प्रस्तुते चतुर्थत्यागे न तस्य वाच्यपि भागोऽस्ति, नहि प्र वेद सुकृतस्य पन्थामिति दोषद्वयमेवेत्यवधारयति \`न तस्यानूक्ते भागोऽस्ति न वेद सकृतस्य पन्थानमित्येतत् तदुक्तं भवति ' इति । अलकं शृणोतीति त्यागद्वयस्य मुख्यतः । तृतीयस्यापि नरकं शृणोतीति किञ्चिद् भवति । तौ यदाऽस्माच्छरीराद् विहीयते तदैव तानि निमित्तानि पश्यतीति नियमः । नतु तदा पश्यत्येवेति । वासेन रमयतीति वासरं विष्णुज्योतिः ।  
\`यत्र ब्रह्मा वेदवाक्यं व्याचक्षाणो मखैर्यजन् ।  
सोमेन च सुतेनेषमास्ते लोके हरेर्हि सः ॥' इति स्कान्दे ।  
ग्राब्णा सोमविषये सोमेनेष्द्वा महीयते तेनैव विष्णुप्रीत्या स्वस्याऽनन्दं जनयन् । स्वरानन्दरूपो विष्णुः । देवो देव्या अवरोधनं तस्याः परिवाभूताः सर्वदेव्यः । द्यौर्नाम वायुपत्नाी । \`अजनयो मरुतो वक्षणाभ्यो दिव अवक्षणाभ्यः'इत्यादेः । यह्वतीः स्यन्दमानाः।  
\`सर्वेष्टद जगत्प्राण मामादाय परिस्रव ।  
यत्रासौ भगवान् विष्णुस्त्वं हि मोक्षप्रदः सदा ॥' इति च ।  
\`इन्दुरिष्टप्रदत्वाद् यो वायुरादाय गच्छति ।  
इन्द्रनाम्नः केशवस्य समीपं मुक्तमञ्जसा ॥'  इति च ।  
\`अनन्यहेतुकं साक्षाद् भगवद्भक्तिरूपकम् ।  
सुखमानन्द इत्युक्तो मोदो भोगनिमित्तकः ।  
प्रमोदस्तद्विशेषोत्थो मुन्नामात्यल्पभोगतः ॥' इत्यृग्वेदसंहितायाम् ।  
तमसः सकाशात् उद्गाता वयमुत्तरं सर्वोत्तमं विष्ण्वाख्यं ज्योतिः परिपश्यन्तस्तमेव देवत्रा देवविषयेऽपि देवमगन्म । तदेव ज्योतिष्द्वेनोत्तरत्वेन च पश्यन्त इति दर्शनेत्थम्भावविधानार्थं पूर्वम् । तथैवासौ भगवानुत्तमज्योतिः । न राजादिष्विवाविद्यमानभक्तिमात्रमिदमिति ज्ञापयितुं \`अगन्म ज्योतिरुत्तमम्'इति पुनर्वचनम् ॥ \*॥  
\`अर्चिषोऽशा वर्तुलास्तु नाम्ना बटरकाः स्मृताः ।'इति शब्दनिर्णये ।  
\`बृहत्तरं मधु यदि सहापूपं प्रभक्षयेत् । स्वप्ने तस्याचिरान्मृत्यू रक्ताब्जे वा शिरोधृते 'इति ब्रह्माण्डे ।  
\`रात्र्यास्तु देवता दुर्गा दुःस्वप्ने सा प्रपूजिता ।  
पायसेन हरेन्मृत्युं रात्रसूक्तादकालिकम् ।  
यदि कालिकमृत्युः स्यात् पदं सा परमं नयेत् ।  
सहैव विष्णुना भक्तं विष्णोस्तद्वेदिनं तथा ।  
रतिदत्वात् परो विष्णुर्मुख्यतो रात्रिरुच्यते ।  
तदाश्रयत्वाद् दुर्गाऽपि रात्रिरित्यभिधीयते ।  
स्त्रीरूपः स परो विष्णुः पायसेष्टो हि मोक्षदः ।  
तस्मादुभौ सहैज्यौ भक्त्या दुःस्वप्नदर्शने ।  
बहुभिर्नयनैविष्णुर्बहुधेदं ददर्श ह ।  
आयन् सर्वेषु लोकेषु धृतास्तेनैव हि श्रियः ।  
नीचानुच्चांश्च जीवान् स ब्रह्मादीनुर्वपूरयत् ।  
ज्ञानेन बाधतेऽज्ञानं स्वसारं स्वं तथाऽकरोत् ।  
उषआख्यं शुक्ल्वर्णं प्रमदारूपमेव तु ।  
तमश्चापकरोत्येव सदा सूर्यादिषु स्थितः ।  
स नः स्वामी यदुदरे यमनाद् यामनामके ।  
आविक्ष्म हि वयं सर्वे वृक्षे यद्वत् पतत्रिणः ।  
श्येनाख्यास्तु सुखीनत्वादा समन्तात् सुरोत्तमाः ।  
पद्वन्तो मानुषाश्चैव पादमात्रप्रयायिनः ।  
ग्रामाख्या बहुलत्वात्तु दैत्या एव प्रकार्तिताः ।  
अर्थिनस्तु कृतार्थत्वान्मुक्ता एव श्रुताः श्रुतौ ।  
ऊरीकृतप्रमाणत्वादूर्म्यः स भगवान् हरिः ।  
वृकास्तेनैव निर्याप्या वृकाः क्रूरत्वतोऽसुराः ।  
तत्स्वभावाश्च वृक्याः स्युः स्तेनास्तत्र महासुराः ।  
ब्रह्मस्तेना यतस्ते हि नित्यमैकात्म्यवेदिनः ।  
विष्णुः सुखतरश्चैव भक्तानां भवति प्रभुः ।  
कृष्णं व्यक्तं तमोऽज्ञानमज्ञानां पेशलं हि तत् ।  
तद् यातयत्यृणमिव भगवान् पुरुषोत्तमः ।  
स एव चोषाः कथितः प्रकाशत्वाज्जनार्दनः ।  
जयिनः स्तेममिव च ब्राह्मणाय यथा च गाः ।  
उपाकरं तथा स्तोमं तवाहं तद् वृणीष्व च ।  
द्यौरिति ज्ञानमुद्दिष्टं यद्व्यङ्ग्यत्वाज्जनार्दनः ।  
दुहिता दिव इत्युक्त एवमर्थेन पूज्यते ।  
रात्रिसूक्तेन भगवान् साक्षान्नारायणः प्रभुः ।  
तत्सन्निधानाद् दुर्गाया एषोऽर्थ उपयारतः ।  
एवं स्तुतस्तथैवेष्टो भगवान मोक्षदो भवेत् ।  
यदन्तीत्याद्यृचः सर्वा अपि दुःस्वप्नदर्शने ।  
जप्या एव विशेषोऽयं होमो दुःस्वप्नदर्शने ।  
परोक्षज्ञानिनो विष्णोरापरोक्ष्यं ब्रजेत् त्वरन् ।  
अपरोक्षदृशः प्रीतः सुखाधिक्यं करोत्यजः ।  
मुक्तस्य द्विविधैस्तस्माज्जपो यागश्च सर्वथा ।  
कर्तव्यो न्यासिभी रात्रीसूक्तं जप्यं त्रिशोऽञ्जसा ॥'
इत्याद्यैतरेयसंहितायाम् ॥ \*॥  
अथ सर्ववाग्विषया विद्योच्यते । विष्णुशब्दार्थत्वात् सर्ववाचाम् । पूर्वोक्ता अपि सर्ववागुपनिषद एव । तथाऽपि मुखत एव सर्ववाग्विषयत्वाद् वक्ष्यमाणामेव सर्वस्या वाच उपनिषदिति सर्वे व्याचक्षते ।  
\`पृथिव्यादिस्थितो विष्णुः पृथिव्याद्यभिधानवान् ।  
स्पर्शादीनां देवताऽसौ क्रमेणैव प्रकार्तितः ॥ \*॥  
तस्य विष्णोरयं देहो वीणा साक्षात् प्रकार्तिता ।  
दैवी वीणा ततः सेयं लोकसिद्धा तु मानुषी ।  
ब्रह्मादिदेहान् यो वेद विष्णोर्वीणेति भक्तितः ।  
विद्यापूर्णमुखः स स्याद् भूमिपूरितकार्तिमान् ।  
विद्याधिक्यार्थमेवैतां वाक्सारमप्यृचं जपेत् ।  
ध्यात्वा नारायणं देवं स्त्रीरूपं वाचि संस्थितम् ।  
ओष्ठा पिधानेत्येषा ह्यृक् सारो वाचः प्रकार्तितः ।  
विष्णोर्हि वाचि संस्थस्यैवोष्ठावेतौ पिधानवत् ।  
कुलीति चोक्तो भगवान् प्रलीनाशेषकुत्सितः ।  
पाति सर्वं विशिष्टश्च सर्वस्मादित्यतः पविः ।  
सर्ववागीश्वरो विष्णुः स्त्रीरूपो मां सुवादयेत् ॥' इति च ।  
नेत्युपमार्थे । ओष्ठावपिधानवदस्येति । नच विष्णोरन्या सर्वस्या वाच ईशाना । स हि मुख्यतः सर्वेश्वरः । तस्यैव ा्रस्तुतत्वाद् वक्ष्यमाणत्वाच्च ।  
\`श्रियःपतिर्यज्ञपतिर्जगत्पतिर्गिराम्पतिर्धरापतिः।' इति च भागवते ।  
\`यो वाचि तिष्ठन् वाचोऽन्तरो यं वाङ्मन वेद ।' इत्यादिश्रुतिश्च ।  
स्त्रीलिङ्गत्वं देवतेत्यादिवदपि युज्यते । स्त्रीरूपत्वाच्च ॥ \*॥  
संवत्सर इति विशेषणाद् विरिञ्च एवात्र प्रजापतिः ।  
\`ब्रह्मा विश्वः कतमः स्वयम्भुः प्रजापतिः संवत्सरः ।' इत्यादिश्रुतेः ।  
\`श्रान्तो ब्रह्मा सर्ववेदैः स्तुत्वा नारायणं प्रभुम् ।  
तेनैव सम्यक् सन्धाय दार्ढ्यं देहस्य सोऽकरोत् ।  
सन्धानात् संहितेत्युक्तो विष्णुरेव सनातनः ।  
विष्णिनाम्नि षशब्देन विष्णोर्बलमुदीर्यते ।  
ण इत्याक्रियमाणत्वाण्णकारोऽस्य बलं मतम् ।  
विष्णुनाम्नि षकारेण रमाब्रह्मेशपूर्विणः ।  
प्रणेतृताऽखिलस्यैव विष्णोरुक्ताऽऽत्मता तथा ।  
आततत्वं सर्वगुणैर्देशतः कालतस्तथा ।  
आत्मशब्दोदितं तच्च षशब्देनाभिधीयते ।  
ष इत्याक्रियमाणत्वं प्रणेतृत्वं च पूर्णता ।  
विष्णोः षकार इत्युक्ता वीत्युक्तस्य विशिष्टता ।  
अन्त्यस्थित उकारस्तु ताच्छील्यं हि हरेर्वदेत् ।  
एवं विशिष्टप्राणत्वमाततत्वं च सर्वतः ।  
विशिष्टं च बलं विष्णोः सर्वस्माच्छीलमित्यपि ।  
उदितं विष्णुशब्देन तस्मादृक्संहितामनु ।  
वर्णद्वयसमायोगे ष्णुशब्दस्यार्थमेव तु ।  
विष्णोः प्राणत्वात्मत्वं बलं चैवात्र वेत्ति यः ।  
स एव विष्णोर्बलवित् तथा प्राणत्वविद् भवेत् ।  
स एव मुक्तः संसारान्नित्यायुष्मान् भविष्यति ।  
संहितासहितत्वेन यदृचोऽधीमहे वयम् ।  
वेदानन्यान् पुराणं वा तेन विष्णुपदोदितः ।  
अवाप्तो भगवान् स्यान्नस्तन्नार्था यतोऽखिलाः ।  
इत्याहुर् लृषयः सर्वे किमन्याध्ययनाद् भवेत् ।  
यज्ञैर्वेत्यृषयोऽप्यन्ये कावषेया वदन्ति हि ।  
मौनेन विष्णुशब्दार्थं ध्यायन्तो वाचमेव वा ।  
जुहुमो विष्णनामाख्यं जपन्तो मन्त्रमेव वा ।  
नमस्कारसमायुक्तं जुहुमः प्राणमत्र हि ।  
किमन्यैर्बहुभिः कार्यैरेतस्यैवाधिकत्वतः ।  
एतदर्थानुसन्धानपूर्वं वेदानथापि वा ।  
अधीमहे यजामो वा नान्यथा तु कथञ्चन ।  
एष एव हि सर्वेषां वेदानामर्थ ईरितः ।  
विष्णुनामोदितो योऽर्थस्तद्व्याख्याऽन्यद् वचोऽखिलम् ।  
एवं विशिष्टप्राणात्मबलाद्यखिलसद्गुणैः ।  
पूर्णस्वभावः सर्वेषां वचसार्थं ईरितः ।  
संहिताख्यानि विष्णोस्तु रूपाण्येतानि सर्वशः ।  
अन्यविद्यास्वशिष्यस्य न ब्रूयात् प्रथमं क्वचित् ।  
व्याख्यानशक्तिहीनाय नैव ब्रूयात् कथञ्चन ।  
वैष्णवाय सुवृत्ताय मेधाश्रद्धायुताय च ।  
गुरोः शुश्रूषकायैव ब्रूयादित्यनुशासनम् ॥' इत्यादि च ।  
य एतेन ण इतिशब्देनाऽक्रयमाणं विष्णोः पूर्णबलं षशब्देनाऽक्रयमाणं देशतः कालतो गुणतश्चाऽततत्वं चर्चां सर्रसंहितामनु तदर्थत्वेन वेद, अक्षरद्वसंयोगरूपया संहितयैतदेव सर्वत्रोच्यत इति स सम्पूर्णबलं सर्वप्रणेतृत्वशक्त्यादियुक्तं च विष्णुं वेद । अथेत्यादिका अपि संहितारूपा एव पदवर्णयोः पृथगनभिव्याहात् । तस्मात् सर्वशब्दा विष्णुनामव्याख्यानरूपा एव । यद् वयं संहितायुक्तत्वेनर्चोऽधीमहे तेनास्माकं णशब्दषशब्दार्थरूपो विष्णुरुपात्तः । तद्व्याख्यानत्वात् सर्ववाचाम् । वीत्युपसर्गत्वादुकारस्य च ताच्छील्यार्थत्वादुक्तार्थविशेषणरूपत्वेन प्रसिद्धत्वान्न पृथक् तयोर्व्याख्यानमत्र कृतम् ।  
लृच इति सर्ववाचामुपलक्षणम् ।  
अतः सर्ववेदादिशब्दोदितः सर्वगुणपरिपूर्णो भगवान् नारायण इति सिद्धम् ॥ \*॥  
सर्वैश्च वैदिकपदैरपि लोकशब्दैर्मेघाग्निवारिधितलादिरवैश्च सर्वैः ।  
एकोऽभिधेयपरिपूर्णगुणः प्रियोऽलं नारायणो मम सदैव सुतुष्टिमेतु ॥  
यस्य त्रीण्युदितानि वेदवचने रूपाणि दिव्यान्यलं  
बट् तद्दर्शतमित्थमेव निहितं देवस्य भर्गो महत् ।  
वायो रामवचोनयं प्रथमकं पृक्षो द्वितीयं वपुः  
मध्वो यत्तु तृतीयकं कृतमिदं भाष्यं हि तेन प्रभौ ॥  
\`हनशब्दो ज्ञानवाची हनुमान् मतिशब्दितः ।  
रामस्य स्वृतरूपस्य वाचस्तेनानयन्त हि ।  
भृतमो भीम इत्युक्तो वाचो मा मातरः स्मृताः ।  
लृगाद्या इतिहासं च पुराणं पञ्चरात्रकम् ।  
प्रोक्ताः सप्तशिवास्तत्र शयो भीमस्ततः स्मृतः ।  
मध्वित्यानन्द उद्दिष्टो वेति तीर्थमुदाहृतम् ।  
मध्व आनन्दतीर्थः स्यात् तृतीया मारुती तनुः ।  
इति सूक्तगतं रूपत्रयमेतन्महात्मनः ।  
यो वेद वेदवित् स स्यात् तत्त्ववित् तत्प्रसातः '  
\`साधको रामवाक्यानां तत्समीपगतः सदा ।  
हनूमान् प्रथमो ज्ञेयो भीमस्तु बहुभुक् पितोः ।  
पृथनाक्षयकारी च द्वीतीयस्तु तृतीयकः ।  
पूर्णप्रज्ञस्तथाऽनन्दतीर्थनामा प्रकार्तितः ।  
दशेति सर्वमुद्दष्टं सर्वं पूर्णमिहोच्यते ।  
प्रज्ञा प्रमतिरुद्दिष्टा पूर्णप्रज्ञस्ततः स्मृतः ।  
आ समन्तात् पतित्वे तु गूढं कलियुगे हरिम् ।  
असत्यमप्रतिष्ठं च जगदेतदनीश्वरम् ।  
वदद्भिर्गूहितं सन्तं तृतीयोऽसुर्मथायति ।  
येन विष्णोर्हि वर्पाख्यान् गुणानज्ञासिषुः परान् ।  
ईशानासः सूरयश्च निगूढान् निर्गुणोक्तिभिः ।  
त्रेतायां द्वापरे चैव कलौ चैते क्रमात् त्रयः ।  
एतेषां परमो विष्णर्नेता सर्वेश्वरेश्वरः ।  
स्वयम्भुब्रह्मसंज्ञोऽसौ परोऽस्मै ब्रह्मणे नमः ॥' इति च ।  
पूर्णागण्यगुणोदारधाम्ने नित्याय वेधसे ।  
अमन्दानन्दसान्द्राय प्रेयसे विष्णवे नमः ॥  

**॥ इति श्रीमदानन्दतीर्थभगवत्पादविरचिते श्रीमहैतरेयोपनिषद्भाष्ये द्वितीयप्रघट्टके अष्टमोऽध्यायः ॥  
॥ इति श्रीमहैतरेयोपनिषद्भाष्यम् ॥**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***

\]
