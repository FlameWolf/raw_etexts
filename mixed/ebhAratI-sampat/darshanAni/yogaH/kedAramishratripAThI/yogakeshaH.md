+++
TITLE = "योगकेशः"
AUTHOR = "केदारमिश्रत्रिपाठी"
DOMAIN = "दर्शनानि"
SUB-DOMAIN = "योगः"
LANGUAGE = "संस्कृतम्"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-3866"
url = "https://www.ebharatisampat.in/readbook3.php?bookid=MjU0MzAyMzc0MTIxMTcz&pageno=MjI0MjQyNjk5NTk="
title = "योगकेशः"

+++
[[योगकेशः	Source: [EB](https://www.ebharatisampat.in/readbook3.php?bookid=MjU0MzAyMzc0MTIxMTcz&pageno=MjI0MjQyNjk5NTk=)]]

\[

















 ** ॥ श्रीगणेशाय नमः ॥  
   योगकोशः**



 नमः सूत्रप्रणेतृभ्यो भाष्यकृद्भ्योऽपि भूरिशः।  
 विधाय योगशास्त्रस्य प्रणये कोशमिष्टदम् ॥

अङ्गमेजयत्वम्-  
 यदङ्गानि एजयति= कम्पयति तस्य भावोऽङ्गमेजयत्वम् सर्वाङ्गीणो वेपथुः।  
अणिमादयः-  
 अणिमा, लघिमा, महिमा, गरिमा प्राप्तिः, प्राकाम्यम्, वशित्वम्, ईशितृत्वम्, इत्येतान्यष्टो ऐश्वर्याणि।  
अतीतानागतज्ञानम्-  
 धर्मलक्षणावस्थारूपपरिणामत्रये संयमात्= धारणाध्यानसमाधिरूपात् योगिनामतीतानागतज्ञानं भवतीति योगमाष्यम् (द्रo पाo 3 सूo 16।)  
अत्राहुर्वाचस्पतिमिश्राः- परिणामत्रयं साक्षात्किर्यमाणं तेषु परिणामेष्वनुगते ये अतीतानागते, तद्विषयं ज्ञानं सम्पादयति। परिमाणत्रय साक्षात्कारणमेव तदन्तर्भूतातीतानागतसाक्षात्करणात्मकमिति संयमसाक्षात्कारयोर्न विषयभेदापत्तिरिति। (द्रo तo वैo पाo 3 सूo 16।)  
विज्ञानभिक्षुस्तु-  
 संयमसाक्षात्कारयोर्विषयभेदेऽपि न काप्यसङ्गतिः। अन्यविषयकसंयमात् प्रतिनियतपदार्थान्तरसाक्षात्कारश्च योगजधर्मबलाद् भवतीति शास्त्रप्रामाण्यादवधार्यते, धर्मविशेषात् स्वर्गविशेषवत्, तपोजन्यसिद्धिवत्, भुवनज्ञानं सूर्ये संयमादिति सिद्धिवच्चेत्याह। (द्रo योo वाo तत्रैव।)  
अथ-  
 "अथ योगनुसाशनम्" इति सूत्रगतस्य अथेति शब्दस्य अधिकारोऽर्थः। तथा च भाष्य म्- \`अथेत्ययमधिकारार्थः' इति। तेन योगानुशासनं शास्त्रमधिकृतं वेदतव्यमिति सूत्रार्थः सम्पद्यते। अधिकारश्च आरम्भणम्, अधिकारशब्दस्य योगरूढतया आरम्भण एव मुख्यत्वात्। अतोऽत्र योगशास्त्रस्याधिकार्यत्वम्= आरम्भणौयत्वं मुख्यमेवास्तीति विज्ञानभिक्षुः। वाचस्पतिभिश्रैः सूत्रस्थाथशब्दस्याधिकारार्थत्वे दृष्टान्त उक्तः \`अर्थैष ज्योतिरितिवत्' इति। यद्यप्यत्र दृष्टान्ते ज्योतीरूपस्यार्थस्याधिकार्यत्वं मुख्यं न संभवति अर्थस्यानधिकार्यत्वात्, तथापि अधिकार्यशास्त्रविषयतया तत्र गौणमधिकार्यत्वमस्त्येवेति तस्य दृष्टान्तत्वमुपपद्यत एवेत्याशयः।  
 अधिकारार्थोऽप्यमथशब्दोऽन्यार्थ नीयमानोदकुम्भ इव दर्शनेन श्रवममात्रेण मङ्गलायापि कल्पते। (द्रष्टव्ये योगवार्तिकतत्त्ववैशारद्यौ योo दoपाo 1 सूo 1) वृत्तिकारोऽप्याह-अथ शब्दोऽधिकारद्योतको मङ्गलार्थकश्चेति (द्रo योo सूo भोo वृo पाo1 सूo 1।)  
अदृष्टजन्मवेदनीयः सर्माशयः- पुण्यापुण्यकर्माशयो लोभमोहक्रोधप्रभवः। स दृष्टजन्मवेदनीयश्चादृष्टजन्मवेदनीयश्च भवति। अस्मिन्नेव जन्मनि फलदानाय परिपच्यमानः कर्माशयो(धर्माधर्मो) दृष्टजन्मवेदनीयः। भविष्यज्जन्मनि च फलदानाय परिपक्ष्यमाणः कर्मांशयो (धर्माधर्मौ) अदृष्टजन्मवेदनीयो भवति। तत्र तीव्रसंवेगेन मन्त्रतपः समाधिभिर्निण्पादितः ईश्वरदेवतामहर्षिमहानुमावानामाराधनाद् वा परिनिष्पन्नो यः पुण्यकर्माशयः स सद्यः (इहैव जन्मनि) परिपच्यते। यथा नन्दीश्वरः कुमारो मनुष्यपरिणामं हित्वा देवत्वेन परिणतः। एवं तीव्रक्लेशेन भीतव्याधितकृपणेषु विश्वासोपगतेषु वा महानुभावेषु वा तपस्विषु कृतः पुनः पुनरपकारोऽपि पापकर्माशयोऽधर्मरूपः सद्य एव परिपच्यते। यथा नहुषो देवानामिन्द्रोऽपि स्वकं परिणामं हित्वा तिर्यक्त्वेन (सर्पत्वेन) परिणतः। इति दृष्टजन्मवेदनीयकर्माशयोदाहरणे। एवं कुम्भीपाकादिनरकभेदप्रापको नारकाणां कर्मांशयोऽदृष्टजन्मवेदनीयः। न हि मनुष्यशरोरेण तत्परिणामभेदेन वा सा तादृशी वत्सरसहस्रादिनिरन्तरोपभोग्या वेदना सम्भवतीत्यदृष्टजन्मवेदनीयः स नारकाणां कर्माशयः। द्रष्टव्यं योगभाष्यं तत्रत्या तत्त्ववैशारदी च (पाo 2 सूo 12।)  
अधिमात्रतीव्रः-अधिमात्रोपाया योगिनोऽपि त्रिधा भवन्ति, मृदुतीब्रसंवेगी, मध्यतीव्रसंवेगोऽधिमात्रतीव्रसंवेगश्चेति। एषु यस्तृतीयोऽधिमात्रतीव्रसंवेगस्तस्य तु आधमात्रोपायस्य सतः आसन्नतमः समाधि लाभो भवतीति। एवंविधो योगी अधिमात्रोपायत्वे सति अधिमात्रतीव्रः=अर्थात् अधिमात्रतीव्रसंवेग इत्युच्यते। (द्रo योo भाo पाo 1 सूo 22)।  
अधिमात्रोपायः-  
 उपायाः श्रद्धा-वीर्यं स्सृतिः समाधिः प्रज्ञा चेति पञ्च सन्ति असंम्प्रज्ञातसमाधिसिद्धेः। तत्र प्राग्भवीयसंस्कारादृष्टवशाद् येषां योगिनां श्रद्धाद्याः प्रज्ञान्ता उपाया अधिमात्राभवन्ति, तेऽधिमात्रोपाया योगिनः कथ्यन्ते। एवमेव केचिन्मृदूपायाः केचिच्च मध्योपाया भवन्ति योगिनः।  
अनन्तसमापत्तिः-  
 आसननिष्पत्तिकारणमनन्तसमापत्तिः। यथा च स्वाभाविकप्रयत्नशेथिल्यमासनसिद्धिहेतुस्तथैवानन्ते नागनाथे स्थिरतरफणासहस्रविधृतविश्वंभरामण्डले समापन्नं तद्धारणया तदात्मतापन्नं चित्तमासनं निष्पादयति । (द्रo योo भाo तo वैo पाo 2 सूo 47) । तच्च तदनुग्रहात् सजातीयभावनावशाददृष्टवशाद्वेति विज्ञानभिक्षुर्नागेशभट्टश्चेति। (द्रo योo वाo तथा पाo सूo वृo पाo 2 सूo 44) आकाशादिगते आनन्त्ये चेतसः समापत्तिरनन्तसमापत्तिरितिभोजदेवः।  
अनुमानम्-  
 अनुमेयस्य तुल्यजातीयेष्वनुवृत्तो भिन्नजातीयेभ्यो व्यावृत्तः सम्बन्धो यस्तद्विषया सामान्यावधारणप्रधाना वृत्तिरनुमानम् इति योगभाष्यम्। व्याख्यातं चैतद् वाचस्पतिमिश्रैः, यथा जिज्ञासितधर्मविशिष्टो धर्मी अनुमेयः तस्य तुल्य जातोयाः सपक्षाः, तेष्वनुवृत्तः, तथा विभिन्नातीयेभ्योऽसपक्षेभ्यो (विपक्षेभ्य इति यावत्) व्यावृत्तो यः सम्बन्धो= लिङ्गम्, सम्बध्यते इति सम्भन्ध इति व्युत्पत्तेः। एवंविधलिङ्गविषया= लिङ्गनिबन्धना या सामान्यावधारणप्रदाना वृत्तिः सा अनुमानामित्यर्थः । (द्रo योo भाo तo वैo पाo 1 सूo 7)  
अनेकं कर्म एकस्य जन्मनः कारणम्- जन्ममरणान्तराले कृतः पुण्यापुण्यकरमाशयप्रचयो विचित्रः (अनेकः) प्रधानोपसर्जनभावेनावस्थितो मृत्युनाऽभिव्यक्तोऽर्थात् मरणकाले प्रारब्धकर्मभोगसमाप्त्या लब्धावसरः सन् एकप्रघट्टकेन मिलित्वा मरणं प्रसाध्य जन्मादिरूपे कार्ये कर्तव्ये एकलोलीभावमापन्नः एकमेव जन्म करोति, नानेकम्। अतोऽनेकं कर्मं मिलित्वा एकस्य जन्मनः कारणमिति सिद्धान्तः ( द्रo योo भाo तo वैo तथा योo वाo पाo 2 सूo 13।)  
अन्तरायाः - व्याधिः, स्त्यानम् (अकर्मण्थता चित्तस्य), संशयः, प्रमादः, आलस्यम्, अविरतिः (चित्तस्य विषयसंसर्गजन्या तृष्णा), भ्रान्तिदर्शनम्(विपर्ययज्ञानम्), अलब्धभूमिकत्वम् (मधुमत्यादिसमाधिभूमीनामेकतमस्या अपि साधनानुष्ठानेऽप्यलाभः), अनवस्थिततत्वम्(लब्धायां भूमौ चित्तस्याप्रतिष्ठितत्वम्। चित्तेऽप्रतिष्ठिते तु समाधिम्रेषःस्यात्ततः तस्या अपि भूमेरुपायः स्यात्। अतः समाधिप्रतिलम्भे चित्तमवस्थितं कर्तं प्रयतितव्यम् साधकेनेति)। इत्थं नवान्तराया भवन्ति योगस्य। एते एव चित्तविक्षेपा इति, योगमला इति, योगप्रतिपक्षा इति च कथ्यन्ते। (द्रo योo भाo तo वैo पाo 1 सूo 30।)  
अन्तःकरणस्य विभुत्वम्- बुद्धिसत्त्वं हि भास्वरमाकाशकल्पमिति वदता भाष्यकारेणान्तःकरणस्य वैकारिकाहह्कारजन्मनः सत्त्वबहुलतया ज्योतीरूपता विवक्षिता तत्तद्विषयगोचरतया चाकाशवद् विभुत्वमप्यस्तीति। बुद्धिरत्र मनोऽभिप्रेतम् न तु महत्तत्त्वम्। सा बुद्धिरेव सत्त्वबहुलतया बुद्धिसत्त्वमिति गीयते। (द्रo योo भाo तo वैo पाo 1 सूo 36।) अत्रत्यं योगवार्तिकमप्यनुसंधेयम्।  
अन्तर्धानम्- रूपरसगन्धस्पर्शशब्दपञ्चकात्मको हि कायः। तत्र यदा कायस्य रूपे संयमविशेषो योगिना क्रियते तदा रूपस्य ग्राह्यताशक्तिः रूपवत्कायप्रत्यक्षताहेतुः स्तभ्यते। तस्माद् ग्राह्यशक्तिस्तम्भे सति योगिनोऽन्तर्धानं= परकीयचक्षुर्जन्यज्ञानाविषयत्वं भवतीति। एवमेव कायस्य शब्दस्पर्शरसगन्धेषु संयमात् तत्तद्ग्राह्यशक्तिस्तम्भे श्रोत्रत्वग्रसनघ्राणजन्यज्ञानाविषयत्वरूपमन्तर्धानं शब्दास्पर्शरसगन्धेषु संयमात् तत्तद्ग्राह्यशक्तिस्तम्भे श्रोत्रत्वग्रसनघ्राणजन्यज्ञानाविषयत्वरूपमन्तर्धानं शब्दादिमतो योगिनो भवतीति। (द्रo योo भाo तo वैo पाo 3 सूo 21।)  
अन्वयः-भूतानां चतुर्थं रूपं ख्यातिक्रियास्थितिशीलाः गुणाः सन्ति, ते च कार्यस्वभावानुपातिनो भवन्ति। त एव भूतजयार्थं संयमविषयतयाऽन्वयपदेन गृह्यन्ते। (द्रo योo भाo पाo 3 सूo 44)।  
अपरवैराग्यम्-  
 वैराग्यं द्विविधम्, अपरवैराग्यं परवैराग्यञ्चेति। तत्रापरवैराग्यं चतुर्विधम्, यतमानसंज्ञा, व्यतिरेकसंज्ञा, एकेन्द्रियसंज्ञा, वशीकारसंज्ञा चेति। तत्र रागादयः कषायाश्चित्तवर्तिनः, तैरिन्द्रियाणि विषयेषु यथास्वं प्रवर्तन्ते। तन्मा प्रवर्तिषतेन्द्रियाणि विषयेषु, इतितत्परिपाचनायारम्भः प्रयत्नः, सा यतमानसंज्ञा। तदारम्भे सति केचित् कषायाः पक्वाः पच्यन्ते पक्ष्यन्ते च केचित्। तत्र पक्ष्यमाणेभ्यः कषायेभ्यः पक्वानां व्यतिरेकेणावधारणं व्यतिरेकसंज्ञा। इन्द्रियप्रवर्तनासमर्थतया पक्वानामौत्सुक्यमात्रेण मनसि व्यवस्थापनमेकेन्द्रियसंज्ञा। औत्सुक्यमात्रस्यापि निवृत्तिरुपस्थितष्वेपि दिव्यादिव्यविषयेषु अपेक्षाबुद्धिः पूर्वोक्तसंज्ञात्रचयात् परा वशीकारसंज्ञा। इयमेव वस्तुतोऽपरवैराग्यम्। अग्निभसूत्रे परवैरागस्य निर्देशात्। यदमानादिसंज्ञात्रयन्तु वराग्यमात्रमिति ज्ञेयम्। तथा च योगसूत्रम्-दृष्टानुश्रविकविषयवितृष्णस्य वशीकारसंज्ञा वैराग्यमिति। सूत्रे यद्यपि वशीकारशंज्ञाया एव चर्चाऽस्ति तथापि एतयैव पूर्वासां संज्ञानां चरितार्थत्वात् चन ताः पृथगुक्ता इति (द्रo योo भाo तo वैo पाo 1 सूo 18।)  
विज्ञानभिक्षुस्त्वेवं विवृणुते- "विरक्तिर्दोषदर्शनात्" इति स्मृतेः आदौ विषयसान्निध्यरूपेऽवसरे दोषावरकाभावात् दोषदर्शनेन वैतृष्ण्यं (वैराग्यम्) भवति। तच्च वैराग्यं त्रिविधं यतमानसंज्ञा, व्यतिरेकसंज्ञा, एकेन्द्रियसंज्ञेति। इदमेव वैराग्यत्रयं यदा मुहुरभ्यस्यमानं भवति, तदा विषयसंयोगकालेऽपि अप्रतिबद्धदोषदर्शनं समुत्पद्यते। अत्र च \`वैराग्याद्दोषदर्शनमि'ति स्मृत्यन्तरं प्रमाणम्। दोषदर्शने प्रतिबन्धाभावश्च प्रसङ्ख्यानबलाद् अर्थात् वैराग्याभ्यासेन जायभानस्य दोषसाक्षात्कारस्य बलवत्त्वादिति। अतेएव दोषसाक्षात्काररूपबलाभावात् पूर्वं विरक्तस्यापि सौभर्यादेः विषयसन्निकर्षेण पूर्वोत्पन्नां दोषदृष्टिं प्रतिबध्य पुना राग उत्पादितः। एतस्मादेव दोषदर्शनोत्कर्षाद् विषयसंयोगकालेऽपि या चित्तस्यानाभोगात्मिका= आभोगरहिता रागद्वेषशून्या वशीकारसंज्ञा वितृष्णा सा अपरवैराग्यमिति। तथा च रागद्वेषशून्यस्य विषयसाक्षात्कारस्य योग्यता वशीकारसंज्ञाख्यं वैराग्यमिति पर्यवसितम्। तथा च हेतुहेतुमद्तभावरूपतस्तन्त्रान्तरसिद्धं वैराग्यचतुष्टयमेवोक्तम् तत्र। प्रथमभूमिका यतमानसंज्ञा वितृष्णा= ज्ञानपूर्वकं वैराग्यसाधनानुष्ठानम्।क द्वितीयभूमिका व्यतिरेकसंज्ञा, सा च जितान्येतानीन्द्रियाणि, एतानि च जेतव्यानीति व्यतिरेकावधारणयोग्यता। तृतीयभूमिका च एकेन्द्रियसंज्ञा सा च बाह्येन्द्रियविषयेषु रूपादिषु रागादिक्षये सति एकस्मिन्नेव मनसि मानापमानादिविषयकरागद्वेषादिक्षयो रागद्वेषज्ञानपूर्वक इति। चतुचर्थभूमिका तु वशीकारसंज्ञोक्तैवेति । (द्रo योoवाo पाo 1 सूo 15।)  
श्रीमच्छङ्गरभगवत्पादा आहुः- अवस्याविशेषा एवेह वैराग्यपदेन विवक्षिताः ताश्चावस्था यतमानसंज्ञाप्रभृतयः। आसु पूर्वावस्थात्रये वैतृष्ण्यमात्रं भवति, अतो वैतृष्ण्यादन्यदिह वैराग्यं वशीकारसंज्ञात्मकमभिप्रेतम् इति। (द्रo साo योo सूo भाo विo पाo 1 सूo 15।)  
नागेशभट्टोऽप्याह- रागाभावमात्रं न वैराग्यम्, रोगादिनिमित्तकारुचौ वैराग्यव्यवहाराभावात्। एवं यतमानादिवैराग्यत्रयमपि न चित्तनिरोधहेतुः, तद्वैराग्यानन्तरमपि विषयसान्निध्येन चित्तक्षोभतः सौभर्यादेर्योगानिष्पत्तेः। अतो दृष्टविषये आनुश्रविकविषये च वितृष्णस्य यतमानादित्रिविधवैतृष्ण्याभ्यासवतो दिव्यादिव्याविषयसन्निधानेऽपि हेयोपादेयत्वबुद्धिशून्यत्वरूपा वशीकारसंज्ञेय वैराग्यं निरोधहेतुरिति (द्रo पाo सूo वृo पाo 1 सूo 15।)  
अपरिणामिनी अप्रतिसङ्क्रमा च चितिशक्तिः- भोक्त्यृक्तिर्नविषयाद्याकारेण परिणमते न वा क्रियावती वर्तते तथापि चितिशक्तिः स्वबुद्धिंसंवेदनं करोति। यथा हि चन्द्रमसः क्रियामन्तरेणापि संक्रान्तचन्द्रमतिबिम्बममलं जलं स्वगतया क्रियया अचलमपि चन्द्रमसं चलमिवावभासयति, एवं विनाऽपि चितिव्यापारमुपसंक्रान्तचितिप्रतिबिम्बं चित्तं स्वगतया क्रियायाऽक्रियावतीमपि चितिशक्तिं क्रियावतीमसङ्गतामपि सङ्गता मवभासयत् स्वयं भोग्यभावमासादयति चितिशक्तिञ्च भोक्तृभावमापादयतीति (द्रo योo भाo तo वैo पाo 4 सूo 22।)  
अपानः-मूत्रपुरीषगर्भादीनामपनयनहेतुः शरीरोपगृहोतमारुतविशेषोऽपानः। तस्य चानाभेः आ च पादतलाद् वृत्तिरिति वाचस्पतिमिश्राः। (द्रo योo भाo तo वैo पाo 3 सूo 39)।  
विज्ञानभिक्षस्तु- करणसामान्यप्यां परिणामभूतोऽमाननरूपवृत्तिविशेषोऽपानो मूत्रपुरीषगर्भादोनामपरसारणहेतुर्न वायुविशेषोऽपान इत्याह। (द्रo योo वाo पाo 3 सूo 39)। नागेशभठ्ठोऽपि पातञ्जलसूत्रवृत्तौ इयमेव पक्षमुररीकरोतीति तत एवानुसन्धेयम्।  
अभावः-अभावः अधिकरणावस्थाविशेषमात्ररूपः। अतएव वृत्तिनिरोधो न पृथक् कश्चिदभावो वृत्तीनामित्याह विज्ञानभिक्षुः। (द्रo योo वाo पाo 1 सूo 2)।  
निरोधस्य भावरूपत्वं योगमञ्चर्यामपि निरूपितम्। (द्रo योo मo का 3।)  
अभिध्यानम्- अनागतार्थच्छा-इदमस्याभिमतमस्त्वित्याकारेति वाचस्पतिमिश्राः । (द्रo योo भाo तo वाo पाo 1 सूo 23)।  
   
  -----------------


अभिनिवेशः-सर्वस्य प्राणिनः इयमात्माशीर्नित्या भवति। मा न भूवम्, भूयासमिति। तथा चैवंविधो मरणत्रास एवाभिनिवेश इत्युच्यते। अयं चाभिनिवेशः स्वरसवाही भवति। अर्थात् स्वभावेन वासनारूपेण वहनशीलो भवति न पुनरागन्तुकः। न चाननुभूतमरणधर्मकस्यैषा भवत्यात्माशीः। एतया च पूर्वजन्मानुभवः प्रतीयते। स चायमभिनिवेशः क्लेशः स्वरसवाही, कृमेरपि जतमात्रस्य प्रत्यक्षानुमानागमैरसंभावितो मरणत्रासः उच्छेददृष्ट्यात्मकः पूर्वजन्मानुभूतं मरणदुःखमनुमापयति। अयञ्च क्लेशो नाविदुष एवात्यन्तमूढस्यैव भवति किन्तु विदुषोऽपि विज्ञातपूर्वापरान्तस्य रूढः। तथा च सूत्रम्-""स्वरसवाही विदुषोऽपि तथारूढोऽभिनिवेशः इति। (द्रo योo भाo तथा तo वैo पाo 2 सूo 9।)  
विज्ञानभिक्षुरप्याह-यथाऽविद्वज्जनस्य तथा विदुषोऽपि स्वरसवाहित्वहेतुना यः (मरणत्रासात्मकः)क्लेसोऽस्ति सोऽभिनिवेश इति। (द्रo योo वाo पाo 2 सूo 9।)  
योगसूत्रस्य मणिप्रभावृतिकार आह- पूर्वजन्मसु असकृन्मरणदुःखनुभवजन्यवासनासङ्घः स्वरसः, तेन वहति प्रवहतीति स्वरसवाही सर्वजनस्य मरणत्रासरूपोऽभिनिवेश इति । (योo सूo मo प्रo वृo पाo 2 सूo 9।)  
अभिनिवेशस्यैव तान्त्रिकी संज्ञा अन्धतामिस्र इत्यस्ति।  
अभ्यासः-निरुद्धवृत्तिकस्य= राजसतामसवृत्तिरहितस्य चित्तस्य या प्रशान्तवाहिता-विमला अर्थात् सात्विकवृत्तिवाहितारूपैकाग्रता सैव स्थितिः, तदर्थो यो यत्नः= वीर्यमुत्साह=अर्थात् तादृशस्थितिप्राप्त्यर्थं साधनीभूतानां यमनियमादीनामनुष्ठानमेवाभ्यास इति । (द्रo योo भाo तo वैo पाo 1 सूo 13।)  
उक्तस्थित्यर्थं श्रद्धावीर्यस्मृतिसमाधिप्रज्ञादीनामनुष्ठानमभ्यास इति विज्ञानभिक्षुः। नागेशभट्टोऽपि भिक्षुमेवानुसरति। भोजदेवस्तु सामान्यतो वृत्तिशून्यस्य चित्तस्य स्वरूपनिष्ठः परिणाम एव स्थितिरिति वदन् तस्याः स्थितेः पुनः पुनस्तथात्वेन चेतसि निवेशनमेवाभ्यास इत्युवाच। द्रष्टव्या तत्रत्या वृत्तिः।  
अयुतसिद्धावयवः समूहः- यस्य समूहस्यावयवा अन्तरालरहिताः निरन्तरा भवन्ति स समूहो अयुतसिद्धावयवः समूहः। यथा वृक्षो गौःच परमाणुरिति । (द्रo योo भाo तo वैo पाo 3 सूo 44।)  
अरिष्टत्रैविध्यम्- त्रिविधमरिष्टं भवति, आध्यात्मिकमाधिभौतिकमाधिदैविकञ्चेति। तत्राध्यात्मिकं यथा-पिहितकर्णः स्वदेहे घोषं न श्रृणोति, अङ्गुल्यादिना नेत्रेऽवष्टब्धे (मर्दिते) वह्निकणतुल्यं ज्योतिर्वा न पश्यति। आधिभौतिकं यथा-यमपुरुषान् पश्यति पितॄनतीतानकस्मात् पश्यति। तथाऽऽधिदैविकम्-स्धर्गमकस्मात् सिद्धान् वा पश्यति, विपरीतं वा सर्वं पश्यतीति। अनेन जानाति अपरान्तम् (मरणम्) उपस्थितमिति। (द्रo योo भाo पाo 3 सूo 22।)  
यद्यप्ययोगिनामप्यरिष्टेभ्यः प्रायेण तज्ज्ञानमुत्पद्यते, तथापि तेषां तज्ज्ञानं सामान्याकारेण संशयरूपं भवति, योगिनान्तु नियतदेशकालतया प्रत्यक्षवदव्यभिचारि भवतीति विशेष इति भोजदेवः। (द्रo पाo दo भोo वृo पाo 3 सूo 22)  
अर्थावत्त्वम्- भूतानां पञ्चमं रूपमर्थवत्त्वम् तदपि भूतजयसिद्धये संयमविषयीक्रियते। यद्यपि भोगापवर्गरूपार्थवत्त्वं गुणेष्वेव वर्तते ते गुणास्तन्मात्रेषु अन्वयिनःच सन्ति, तन्मात्राणि च भूतेषु अन्वयीनि भवन्ति, भूतानि च भौतिकेषु गोघटादिष्वन्वयिनि भवन्तीति सर्वमर्थवद्भवति। प्रकृते च भूतेषु यदर्थवत्त्वं पञ्चमं रूपमस्ति तस्यापि संयमो भूतजयार्थमपेक्षितो भवतीति (द्रo योo भाo पाo 3 सूo 44।)  
अर्धमात्रम्- उदरोरसोर्मध्ये यत्पद्ममधोमुखं तिष्ठत्यष्टदलं, तद् रेचकप्राणायामेनोर्ध्वमुखं कृत्वा तत्र चित्तं धारयेत्। तत्र पद्ममध्ये सूर्यमण्डलमकारो जागरितस्थानम्, तदुपरि चन्द्रमण्डलमुकारः स्वप्नस्थानम्, तस्योपरि वह्निमण्डलं मकारः सुषुप्तिस्थानम्, तदुपरि परं व्योमात्मकं ब्रह्मनादं तुरीयस्थानमर्धमात्रमुदाहरन्ति ब्रह्मवादिनः(द्रo योo भाo तo वैo पाo 1 सूo 36)।  
अवयवी- निर्वितर्कायाः समापत्तेर्विषयतया सिद्धोऽवयवीति योगमतम्। तदुक्तं योगभाष्यो -"तस्या एकबुद्ध्युपक्रमो ह्यर्थात्माऽणुप्रचयविशेषात्मा गवादिर्घटादिर्वा लोकः। स च संस्थानविशेषो भूतसूक्ष्माणां साधारणों धर्म आत्मभूतः, फलेन व्यक्तेनानुमितः स्वव्यज्जकाञ्जनः प्रादुर्भवति, धर्मान्तरोदये च तिरोभवति। स एष धर्मोऽवियवीत्युच्यते। योऽसावेकश्च महांश्चाणीयांश्च स्पर्शवांश्च क्रियाधर्मकश्च तेनावयविना व्यवहाराः क्रियन्ते। यस्य पुनरवस्तुकः स प्रचयविशेषः, सूक्ष्मं च कारणमनुपलभ्यमविकल्पस्य त्सायवयव्यभावात् अतद्रूपप्रतिष्ठं मिथ्याज्ञानमिति प्रायेण सर्वमेव प्राप्तं मिथ्याज्ञानमिति। तदा च सम्यग्ज्ञानमपि किं स्याद् विषयाभावात्। यद्यदुपलभ्यते तत्तदवयवित्वेनाघ्रातम्। तस्मादस्त्यवयवी यो, महत्त्वादिव्यवहारापन्न- समापत्तेर्निर्वितर्काया विषयो भवतीति।" (द्रo योo भाo पाo 1 सूo 43।) व्याख्यातञ्चैतदाञ्जस्येन तत्त्ववैशारदीयोगवार्तिकादिषु इति विभावनीयम्।  
अवस्थापरिणामः- वर्तमानलक्षणस्य घठादेर्नवत्वपुराणत्वादिपरिणामोऽवस्थापरिणामः। तदुक्तम् योगभाष्ये-घटो नवपुराणतामनुभवन्नवस्तापरिणामं प्रतिपद्यत इति (द्रo योo भाo पाo 3 सूo 13।) वाचस्पतिमिश्राअप्याहुः-वर्तमानलक्षणापन्नस्य गवादेर्बाल्यकौमारयौवनवार्धकमवस्थापरिणामः, घटादीनाञ्च नवपुरातनताऽवस्थापरिणामः। एवमिन्द्रियाणामपि धर्मिणां वर्तमानलक्षणस्य रत्नाद्यालोचनस्य स्फुटत्वादिरवस्थापरिणाम इति। (द्रo तo वैo पाo 3 सूo 13।) न च वर्तमानलक्षणस्य नवत्वपुराणत्वाद्यवस्थापरिणामो भवतु नाम तथापि अनागतातीतलक्षणयोस्तु कीदृशोऽवस्थापरिणाम इति वाच्यम् तत्रापि शीघ्रभविष्यत्ताविलम्बभविष्यत्तादिरूपोऽवस्ताविशेषोऽनागतातीतयोर्लक्षणयोरपि वर्तत एवेति विज्ञानभिक्षुः । (द्रo योo वाo तत्रत्यमेव।)  
अविद्या- अनित्ये कार्ये नित्यख्यातिः, यथा ध्रुवा पृथिवी, ध्रुवा सचन्द्रातारका द्यौः, अमृता दिवौकस इति। एवं परमबीभत्सेऽशुचौ काये शुचिख्यातिः, एवं दुःखे सुखख्यातिः, तथाऽनात्मनि आत्मख्यातिः यथा बाह्योपकरणेषु चेतनाचेतनेषु पुत्रादारगृहादिषु भोगाधिष्ठाने वा शरीरे। तथा पुरुषोपकरणे मनसि आनात्मनि आत्मख्यातिरिति। इत्येवमेषाऽविद्या चतुष्पदा भवति। सा च अविद्या सम्पूर्णस्यक्लेशसन्तानस्य कर्माशयस्य च सविपाकस्य मूलमस्ति। पुनश्च सा अमित्रागोष्पदवद् वस्तुसतत्वं विज्ञेयम्। यथा नामित्रो मित्राभावो न मित्रमात्रम् किन्तु तद्विरुद्धं सपत्नः। एवमविद्या न प्रमाणं न प्रमाणाभावः किन्तु विद्याविपरीतं ज्ञानान्तरमविद्येति । (द्रo योo माo पाo 2 सूo 5।)  
अत्राहुःक वाचस्पतिमिश्राः- अविद्येति पदे पूर्वपदार्थप्रधानं नञ्समासमाश्रित्य अमक्षिकम् इतिवत् विद्याया अभावोऽविद्येति न प्रसज्यप्रतिषेधः। नापि उत्तरपदार्थप्रधानं समासमाश्रित्य \`अराज पुरुष' इतिवत् विद्येव क्यचिदभावेन विशिष्टा सती अविद्येत्यस्ति, तथा सति तस्याः क्लेशादिपरिपन्थित्वेन तद्बीजत्वासंभवात्। नापि चान्यपदार्थप्रदानं सामासमाश्रित्य नास्ति विद्या यस्याः साऽविद्येति विगृह्य विद्याऽभावविशिष्टा बुद्धिरेवाविद्यापदवाच्यास्ति, विद्याया अभावमात्रेण बुद्धेः क्लेशादिबीजत्वासंभवात्, तथात्वे विवेकख्यातिपूर्वकनिरोधसम्पन्नाया अपि बुद्धेः क्लेशादिबीजत्वप्रसङ्गात्। तस्माद् विद्याविरुद्धं विपर्ययज्ञानमेवाविद्यापदवाच्यमस्तीति। (द्रo योo भाo तo वैo पाo 2 सूo 5।)  
विज्ञानभिक्षुरप्याह- अस्मिंश्च दर्शने सांख्यानामिवाविवेको नाविद्याशब्दार्थः, किन्तु वसेषिकादिवद् विशिष्टज्ञानमेव (अन्यथाख्यातिरेव) इति। (द्रo योo वाo पाo 2 सूo 5)। अविद्यैव तम इति कथ्यते।  
अविद्याऽस्मितयोर्भेदः- अविद्यातश्चास्मिताया अयं भेदो यद् बुद्ध्यादौ प्रथमं या सामान्यतोऽहंबुद्धिःच, सा भेदाभेदेनाप्युपपद्यतेऽत्मन्ताभेदाग्रहणात्, सैवाविद्या। अस्मिता तु तदुत्तरकालीनः पुरुषे बुद्ध्यादिगुणदोषारोपः ईस्वरोऽहमहं भोगीत्यादिरूपः, दूरस्थवनस्पत्योरिव बुद्धिपुरुषयोरत्यन्तमेकताभ्रमश्च इत्येतदुभयरूपिणीति (द्रo योo वाo पाo 2 सूo 6।)  
असंप्रज्ञातः-"विरामप्रत्ययाभ्यासपूर्वः संस्कारशेषोऽन्यः" इति योगसूत्रानुसारं सर्ववृत्तीनां यो विरामः=प्रत्यस्तमयः, तस्य प्रत्यय= कारणं परं वैराग्यम्, तस्याभ्यासात्= पौनःपुन्येनानुष्ठानात् संस्कारमात्रशेषो यश्चित्तनिरोधः, सोऽसम्प्रज्ञात इति वाचस्पतिमिश्राः। (द्रo योo भाo ताo वैo पाo 1 सूo 18।)  
असंप्रज्ञातयोगे न किञ्चित् सम्प्रज्ञायते ध्येयजातमित्यन्वर्थनामायमसंप्रज्ञातयोगः तदानीं चित्तं निरालम्बनमभावप्राप्तमिव भवतीति एष निर्बीजः समाधिरित्युच्यते।  
विज्ञानभिक्षुरप्याह- पुरुषपर्यन्तं कस्मिन्नप्यालम्बने चित्तस्यैकाग्रतारूपोऽभ्यासो नासंप्रज्ञातस्य साक्षात्साधको भवति। अतः पुरुषख्यातिपर्यन्तास्वखिलवृत्तिषु अलम्बुद्धिरूपो विरामप्रत्ययः परवैराग्याख्य एवासंप्रज्ञातेन साधनतयाऽऽलसम्बनीक्रियते। यतः सोऽसम्प्रज्ञातोऽपि निर्वस्तुकः= नास्ति वस्तु चिन्तनीयं यत्रेत्येतादृशोऽस्ति। तस्मात् यतोऽसम्प्रज्ञातोऽपि ध्येयार्थशून्यः, अतोऽखिलध्येयवैराग्यमेव तत्रालम्बनतया हेतुर्भवतीति। तथा च कृतवैराग्याभ्यासं चित्तं निरालम्बनं निर्विषयमभावप्राप्तमिव वृत्तिरूपकार्याकरणाद् मृतकवद् भवतीत्येषोऽवस्थाविशेषोऽर्सप्रज्ञात इति। (द्रo योo वाo पाo 1 सूत्रo 18।)  
भोजदेवस्त्वाह- विरामो वितर्कादिचिन्तात्यागः, विरामश्चासौ प्रत्ययश्चेति विरामप्रत्ययः तस्याभ्यासः पौनःपुन्येन चेतसि निवेशनम्, तत्र या काचिद् वृत्तिरुल्लसति, तस्या \`नेति नेति' इति नैरन्तर्येण पर्युदसनं विरामप्रत्ययाभ्यासः, तत्पूर्वः= सम्प्रज्ञातसमाधिः संस्कारशेषोऽन्यः तद्विलक्षणः अयमसम्प्रज्ञात इति। किन्तु व्याख्यानमिदं भाष्याननुकूलमिति ज्ञेयम्। सूत्रे पूर्वशब्दस्य हेत्वर्थकत्वेन सम्प्रज्ञातसमाधेरबोधकत्वात्।  
अस्मिता- पञ्चसु क्लेशेषु मध्येऽस्मिता द्वितीयः क्लेशोऽविद्यायाःकार्यभूता। दृक्शक्तिरूपस्य पुरुषस्य दर्शनशक्तिरूपाया बुद्धेः अर्थात् आत्मानात्मनो परस्परमत्यन्तविलक्षणयोरविद्यावशाद् या एकात्मता इव (एकस्वरूपापत्तिरिव) न तप परमार्थ एकात्मता सा अस्मिता कथ्यते। दृक्= पुरुषः -भोक्ता इति यावत्, दर्शनम्= बुद्दिः-अनात्मा-भोग्यमिति यावत्। तर्यौः शक्तिश्च योग्यतालक्षणा। एतावता पुरुषे भोक्तृभोग्ययोर्योग्यतालक्षणसम्बन्धः सदाऽस्तीतिं शक्तिपदेन ध्वन्यते। तता चात्यन्तविलक्षणयोरत्यन्तासंकीर्णयोरपि भोक्तृभोग्यशक्त्योः अनात्मनि-बुद्धौ आत्मज्ञानलक्षणयाऽविद्ययाऽऽपादिता या एकात्मता इव भवति सैवास्मिता, तस्यां तस्यां भोगः कल्पते। विवेकख्यातौ सत्यां तु स्वरूपप्रतिलम्भे सति तयोःकत कैवल्यमेव भवति कुतो भोगः स्यादिति। अतः इयमस्मितैव भोगसम्पादिकेति तात्पर्यम् । ( द्रo योo भाo तo वैo पाo 2 सूo 6।)  
विज्ञानभिक्षुस्तु- दृग्= द्रष्टा, दृश्यतेऽनेनेति व्युत्पत्त्या दर्शनं = करणं बुद्धिः। प्रलयादौ फलोपधानं नास्तीति "दृग्दर्शनशक्त्योरेकात्मतेवास्मिता" इति सूत्रे शक्तिग्रहणं कृतम्। तथा च तयोर्दृग्दर्शनशक्त्योरेकात्मतेव= स्वरूपतो धर्मतश्चात्यन्तमेकाकारो विपर्ययोअस्मिताऽहह्कार इत्याह। एतदनुसारमविद्याऽस्मितयोरयं भैदो यत् प्रथमं बुद्ध्यादौ या सामान्यतोऽहंबुद्धिर्जायते, सैवाविद्या। तत्र बुद्ध्यात्मनोः अत्यन्ताभेदस्याग्रहणात् भेदाभेदेनाप्युपपन्ना सा। किन्तु अविद्यानन्तरं जायमानायामस्मितायां तु बुद्धिपुरुषयोः स्वरूपतो धर्मतस्छात्यन्ताभेदो गृह्यते, यत्प्रभावात् पुरुषे गुणदोषादितबुद्धिधर्माणामारोपो भवति "ईश्वरोऽहमहं भोगी" इत्यादिरूपः। तथाऽस्मिताप्रभावादेव बुद्धिपुरुषयोरत्यन्तमेकताभ्रमो भवति, यथा दूरस्थवस्पत्योरत्यन्तमेकताभ्रमो भवति लोकानाम्।  
यद्यप्थविद्याऽपि भ्रमरूपा अस्मिताऽपि च भ्रमरूपा तथापि अविद्या कारणम्, अस्मिता तु तत्कार्यमित्युभयोर्विशेषः। (द्रo योo वाo पाo 2 सूo 6)।  
यस्मिन्नहंप्रत्यये चित्तपुरुषयोर्विवेको नोपलभ्येत, सोऽयमहंप्रत्ययोऽस्मिताख्यः क्लेश उच्यते इति शङ्करभगवत्पादाः ।(द्रo योo भाo वाo पाo 2 सूo 6।) एषा अस्मिता मोह इत्युच्यते।  
अस्मितामात्रा प्रवृत्तिः- एषाज्योतिष्मती प्रवृत्तिरित्युच्यते। अस्मितात्र नाहङ्कारः किन्तु आत्मत्त्वम्। तदुक्तम्-"तमणुमात्रमात्मानमनुविद्य अस्मीत्येवं तावत् सम्प्रजानीते" इति। अस्मिताऽऽत्मताऽहन्तेति पर्यायाः एषु पदेषु भावप्रत्ययश्च निर्विशेषसामान्यमात्रबोधनाय प्रयुक्तः। तथा चास्मितायां विविक्तचिन्मात्रे पुरुषे या चित्तसमापत्तिः साऽस्मितामात्र प्रवृत्तिरुच्यते (द्रo योo वाo पाo 1 सूद 36।)  
अहिंसाप्रतिष्ठा- अहिंसास्थैर्यम्, तच्च कृतकारितानुमीदित-लोभमोहपूर्वकमृदुमध्याधिमात्रभावैरसंस्पर्शो हिंसाया इति यावत्। एवं सत्यादिप्रतिष्ठाऽपि कृतकारितादिभावैरसंस्पर्शो मिथ्याभाषणस्येत्यादि बोध्यम्।  
  ...............

आकाशगमनम्- पाञ्चभौतिकशरीरस्य अवकाशदायकेनाकाशेन यः सम्बन्धस्तत्र संयमं विधाय लघुनि तूलादौ तन्मयीभावलणां समापर्ति विधाय प्राप्तातिलघुभावो योगी प्रथमं यथारुचि जले सञ्चरणक्रमेण ऊर्णनाभतन्तुजालेन सञ्चरमाण आदित्यरश्मिभिश्च विहरन् यथेष्टमाकाशगमनं करोति। (द्रo पाo योo सूo भोo वृo विo पाo सूo 42।)  
कायाकाशसम्बन्धे लघुतूलादौ वा पृथक् पृथक् संयमादाकाशगमनसिद्धिर्भवतीति वाचस्पतिमिश्रा विज्ञानभिक्षुश्च। (द्रo योo भाo तo वैo तथा योo वाo पाo 3 सूo 42।)  
आगमः-आप्तेन दृष्टोऽनुमितो वार्थः परत्र स्वबोधसंक्रान्तये शब्देनोपदिश्यते। तस्मात् शब्दात् श्रोतुर्जायमाना तदर्थविषया वृत्तिरागमप्रमाणम्। यस्याश्रद्धेयार्थो वक्ता न दृष्टानुमितार्थः, स आगमः प्लवते, मूलवक्तरि तु दृष्टानुमितार्थे सत्यागमो निर्विप्लवः स्यात्। (द्रo योoभाo पाo 1 सूo 7) आगच्छन्ति बुद्धिमारोहन्ति अस्मादभ्युदयनिःश्रेयसोपाया इत्यागमः श्रुतिस्मृतीतिहासपुराणरूपः।  
आनन्दः-इन्द्रिये स्थूलालम्बने चित्तस्याभोगोऽर्थात् तत्स्वरूपसाक्षात्कारवती प्रज्ञा, सैव ह्लाद आनन्द इत्युच्यते। अत्रेयमुपपत्तिः-प्रकाशशीलतया खलु सत्त्वप्रधानादहङ्कारात् इन्द्रियाण्युत्पन्नानि। सत्त्वं सुखमिति तान्यपि सुखानीति हेतोः तत्राभोगो ह्लाद आनन्द इति वाचस्पतिमिश्राः। (द्रo योo भाo तo वैo पाo 1सूo 17।) विज्ञानभिक्षुस्तु-स्थूलयोर्भूतेन्द्रिययोरेव यश्चित्तस्य विचारानुगतभूम्भारोहात् सत्त्वप्रकर्षेण जयमानो ह्लादाख्यसुखविशेष आभोगः= साक्षात्कारो भवति, स आनन्दविषयकत्वादानन्द इति। तेन चानुगतो युक्तो निरोध आनन्दानुगतनामा योग इति आह। (द्रo योo वाo पाo 1 सूo 17।) अत्रोभयव्याख्यात्रोरयं  
भेदः- वाचस्पतिमिश्र इन्द्रिये ग्रहणरूपे सुखात्मके चित्तस्याभोगमानन्दमाह, तदनुगतं संप्रज्ञातञ्चान्दानुगतसंप्रज्ञातमाचष्टे। विज्ञानभिक्षुस्तु एकस्मिन्नेव स्थूले भूतेन्द्रियात्मके आलम्बने वितर्कमारभ्य आनन्दपर्यन्तं संम्प्रज्ञातमुदाहरतीति। मणिप्रभाकारो वाचस्पतिमेवानुसरति नागेशभट्टश्च विज्ञानभिक्षुमिति अनुसन्धेयम्।  
आनुश्रविकविषयाः- अनुश्रवो वेदः, ततोऽधिगता आनुश्रविकाः स्वर्गादयः। एत एवानुश्रविकविषयाः सन्ति।  
आप्तः-तत्त्वदर्शनकारुण्यकरणपाटवाभिसम्बन्धः आप्तिः, तया सह वर्तत इत्याप्तः इति वाचस्पतिमिश्राः। भ्रमप्रमादविप्रलिप्साकरणापाटवादिदोषरहित आप्त इति विज्ञानभिक्षुः। फलतो नानयोर्भेदः। (द्रo तo वैo तथा योo वाo पाo 1 सूo 7।)  
आभोगः-स्वरूपसात्कारवती प्रज्ञा आभोगः। स च स्थूलविषयत्वात् स्थूल आभोगो वितर्क इत्युच्यते। सूक्ष्मविषयत्वात् सूक्ष्म आभोगो विचारक इत्युच्यते इति वाचस्पतिमिश्राः ।(द्रo योo भाo तo वैo पाo 1 सूo 16।)  
विज्ञानभिक्षवस्तु व्याचक्षते-आभोगः परिपूर्णता। अर्थात् स्थूलयोर्भूतेन्द्रिययोरदृष्टाश्रुतामताशेषविशेषसाक्षात्कार एव चित्तस्य परिपूर्णतारूपः स्थूल आभोगः। अयं वितर्क इत्युच्यते। एवं तत्रैवालम्बने कारणत्वादिनाऽनुगता ये प्रकृतिमहदहङ्कारपञ्चतन्मात्ररूपा भूतेन्द्रिययोः सूक्ष्मा अर्थास्तदाकारत्वात् यः सूक्ष्मगताशेषविरोषसाक्षात्कारः, स चित्तस्य सूक्ष्म आभोगः। स च विचार इत्धुच्यते। (द्रo योo वाo पाo 1 सूo 17।)  
आरुरुक्षुयतिः- व्युत्थितचित्तोऽपि= बहिर्मुखोऽपि यो योगारूढो भवितुमिच्छति, स आरुरुक्षुयतिः। तस्यैव योगारूढत्वसंपादनाय तपःस्वाध्यायेश्वरप्रणिधानात्मकस्य क्रियायोगस्योपदेशो यमनियमादियोगाङ्गोपदेशश्चेति। स च प्राथमिकयोगी युज्जान(युज्जमान) योगीत्यादिशब्दैर्व्यपदिश्यते। तदुक्तं विष्णुपुराणे-"योगयुक् प्रथमं योगी युज्जमानोऽभिधीयते" इति । (द्रo योo भाo तo वैo पाo 2 सूo 1)।  
आरुरुक्षुयतेरेव कृते कर्म योगकारणमिति भगवद्गीतायामुक्तम्। यथा-"आरुरुक्षोर्मुनेर्योगं कर्म कारणमुच्यते। योगारूढस्य तस्यैव शमः कारणमुच्यते" इति।  
आरूढयोगः- आरूढो योगो येनेतिव्युत्पत्त्या व्युत्थितचित्तभिन्नः समाहितचित्त एव योगी आरूढयोगी योगरूढो योगारूढचित्त आरूढयोगवृक्ष इति संज्ञाभिरुच्यते। अयमेव योगस्योत्तमाधिकारी, यश्च क्रियायीगादिसकलाङ्गानां नैरपैक्ष्येण अभ्यासवैराग्यमात्रसाधनेनैव योगसिद्धिं तत्फलञ्च लभत इति। (द्रo योo वाo पाo 2 सूo 1) अस्यैव योगिनः कृते भगवद्गीतायामुक्तम्-योगारूढस्य तस्यैव शमः कारणमुच्यते" इति। गारुडादावप्युक्तम्-\`आरुढयोगवृक्षाणां ज्ञानत्यागौ परौ मतौ' इति। अत्र त्यागो बाह्यकर्मणामेवेति विज्ञानभिक्षुः।  
आशयः- कर्मणां विपाकानुगुणा वासनैवाशयः। चित्तभूमौ आशेरते इत्याशया इति व्युत्पत्तेः। न हि करभजातिनिर्वर्तक कर्म प्राग्मवीयकरभभोगभावितां भावनां न यावदमिव्यनक्ति तावत् करभोचिताय भोगाय कल्पते। तस्माद् भवतित करभजात्यनु भवजन्मा भावना करभविपाकानुगुणा इति (द्रo योo भाo तo वैo पाo 1 सूo 24।)  
आशीः- मा न भूवम्, भूयासम् थ्याकारको मरणत्रास एवाशीः। (द्रo याo भाo पाo 4 सूo 10)। इदं हि वाचस्पतिमिस्रविज्ञानभिक्ष्वोरप्यनुमतम्। सदैव सुखसाधनानि मे भूयासुः मा कदाचन तैर्मे वियोगो भूदिति यः सङ्कल्पविशेषः स एवाशीरिति भोजदेवः। मम शरीरेन्द्रियादिभिर्वियोगो मा भूत् सुखसाधनं मे सदा भूयादित्येवंरूपः संकल्प आशीरिति योगमञ्चरीकारः। सदाहं भूयासमिति मरणत्रास एवाशीरिति मणिप्रभा।  
आसनानि-स्थिरसुखमासनम्। स्थिरं निश्चलं सत् यत् सुखात्मकं तदासनम्। आस्यतेऽनेन प्रकारेणेति व्युत्पत्तेः उपवेशनस्य प्रकारविशेष आसनं भवति। कश्चित्तु स्थिरं सुखमस्मिन्निति बहुव्रीहिव्युत्पत्त्या स्थिरस्य सुखस्य साधनमासनमाह।  
आसनानि च पद्मासनं, वीरासनं, भद्रासनं, स्वस्तिकं, दण्डासनं, सोपश्रयम् पर्यङ्कं, क्रौञ्चनिषोदनं, हस्तिनिषादनमुष्ट्रनिषोदनंत समसंस्थानमित्येवमादीनि। अथवा येन संस्थानेनावस्थइतस्य स्थैर्यं सुखञ्ज सिध्यति तत्सर्व स्थिरसुखं सदासनमस्तीति। (द्रo योo भाo तo वैo पाo 1 सूo 46)। प्रत्येकमासनानां लक्षणानि त्वन्यतोऽवसेयानि।  
 आसनानि सिद्धासनादौनि चतुरशीरितिति योगदीपिका। तदुक्तम् हठयोगप्रदीपिकायाम् "चतुरशीत्यासनानिं शिवेन कथितानि च"। उपo 1 श्लोक 33।  
गारक्षनाथस्त्वाह-आसनानि च तावन्ति यावत्यो जीवजातयः। एतेषामखिलान् भेदान् विदानाति महेश्वरः । इति । (द्रo हo योo प्रo संo ध्याo उपo 1 श्लोo 33) तेषु सिद्धासनपदभासनसिंहासनभद्रासनानि चत्वारि श्रेष्ठासनानि। (द्रo हo योo प्रo उपo 1 श्लोo 34।)  
  ..................

इडा-वामनाडी।  
इन्द्रियजयः- ग्रहण-स्वरूपास्मितान्वयार्थवत्त्वसंयमादिन्द्रियजयः " इति तयोगसूत्रम्। (पाo 3 सूo 47) तत्र सामान्यविशेषात्मा शब्दादिर्ग्राह्यः, तेष्विन्द्रियाणां वृत्तिर्ग्रहणम्। स्वरूपं पुनः प्रकाशात्मनो बुद्धिसत्त्वस्य सामान्यविशेषयोरयुतसिद्धावयवभेदानुगतः समूहो द्रव्यमिन्द्रियम्।  
अस्मिता-अहङ्कारोऽस्मितालक्षणः इन्द्रियेष्वनुगततया इन्द्रियाणां तृतीयं रूपम्। चतुर्थं रूपं व्यवसायात्मकाः प्रकाशक्रियास्थितिशीला गुणा एव। तेषामेव हि परिणामविशेष इन्द्रियाणि। गुणेषु यदनुगतं पुरुषार्थवत्त्वं तदेवेन्द्रिताणां पञ्चमं रूपमित्येवंप्रकारेणेन्द्रियाणां पञ्चरूपाणि भवन्ति-ग्रहणम्-स्वरूपम्-अस्मिता-अन्वयः-अर्थवत्त्वमिति। एतेषु पञ्चरूपेषु संयमात् इन्द्रियजयो भवतीति। (द्रo योo भाo तo वैo तo वैo तथा योo वाo पाo 3 सूo 47।)  
इष्टदेवतासंप्रयोगः- इष्टानां देवानामृषीणां सिद्धानाञ्च दर्शनमेवेष्टदेवतासंप्रयोगः कथ्यते। तच्च दर्शनं स्वाध्यायशीलस्य भवतीति। (द्रo योo भाo पाo 2 सूo 44)।  
ईश्वरः-"क्लेशकर्मविपाकाशयैरपरासृष्टः पुरषविशेष ईश्वरः" इति सूत्रानसारम् यो हि अविद्यादिक्लेशैः, कुशलाकुशलकर्मभिः= धर्माधर्मैः, जात्यायुर्भोगात्मकविपाकैः, तदनुगुणवासनाभिश्च सर्वथाऽपरामृष्टोऽस्ति एवंविधः पुरुषविशेष एवैश्वर इति पातञ्चलमतम्। कुतश्चिद् विशेषात् स ईश्वरः परुषान्तरेभ्यो विशिष्यते=व्यवच्छिद्यते = भेदेन परिच्छिद्यते। यतो हि कैवल्यं प्राप्ताः सन्ति यद्यपि बहवः केवलिनस्तथापि ते त्रीणि बन्धनानि च्छित्वा कैवल्यं प्राप्ताः सन्ति। ईश्वरस्य तु स बन्धनसम्बन्धो न भूतो नापि भावी। यथा मुक्तस्य पूर्वा बन्धकोटिः प्रज्ञायते, नैवमीश्वरस्य पूर्वा बन्धकोटिः शास्त्रतो विज्ञायते। यथा च प्रकृतिलयस्योत्तरा बन्धकोटिः सम्भाव्यते, नैवमीश्वरस्योत्तरा बन्धकीटिः सम्भाविताऽपि। यतः स सदैव मुक्तः सदैवेश्वर इति। अयमेव पुरुषान्तरेभ्य ईश्वरे विशेषः। अपरश्चायं विशेषो यत् तस्यैश्वर्यं साम्यातिशयाभ्यां विनिर्मुक्तमस्ति। न हि तदीयैश्वर्यापेक्षया कस्याप्यन्यस्यैश्वर्यमतिशायितमस्ति। यदिं स्यात्तदा स एवेश्वर इति मन्तव्यम्। तस्माद् यत्रैश्वर्यस्य पराकाष्ठा प्राप्ता स एवेश्वरः।  
एवं तत्समानमपि कस्यचिदैश्वर्यं नास्ति। यदि तत् समानमपि कस्यचिदैश्वर्य्यं भवेत् तदा तुल्ययोस्तयोः युगपत्कामिते एकस्मिन्नर्थे कश्चित् कामयेत् "नवमिदमस्तु" अपरः कामयेत् "पुराणमेवेदमस्तु" इति विरुद्धकामनायामेकस्य कामनासिद्धौ अपरस्य प्राकाम्यविघातात् न्यूनत्वं प्रसज्येत। द्वयोश्च तुल्ययोः परस्परविरोधियुगपत्कामितार्थप्राप्तिनैसम्भवति अभिलषितार्थस्य विरुद्धत्वात्। तस्माद् यस्य साम्यातिशगैर्विनिमुक्तमैश्वर्यं स एवेश्वरः पुरुषान्तरेभ्यो विशिष्यभाण इति (द्रo योo भाo ताo वैo पाo 1 सूo 16।)  
विज्ञानभिक्षुरप्येवं विशदयत्येनमर्थम्- यदि द्वै बहवो वा ईश्वरा भवेयुस्तदा सर्वेषाम् अविरुद्धाभिप्रायत्वे प्रत्येकसीश्वरत्वे च कृतमन्यैरीश्वरैः, एकेनैव ईश्वरेण ईशनाकार्यस्य सम्पादित्वात्। यदि तु सर्वै ईश्वरा मिलित्वा कराय् कुर्युस्तदा न कश्चिद् ईश्वरः स्यात्, परिषद्वत्। ते ईश्वराः पर्यायेण ईशनाकार्यं करिष्यन्तीति यद्युच्येत तदा तेषां नित्यैश्वर्ययोगो व्याहन्येत, अन्यपर्यायावसरे तदितरेषाम् ईशनाकार्यरहितत्वात्, एवं कुककल्पनायां गौरवप्रसङ्गाच्च। तस्मादेक एवेश्वरः सर्वातिशायिनित्यैश्वर्यवानिति।  
ईश्वरप्रणिधानम्- ईश्वरप्रणिधानमत्र ईश्वरं प्रति भक्तिविशेष इति योगभाष्यम् । स च भक्तिविशेषो मानसो वाचिकः कायिकश्चेति श्रीवाचस्पतिमिश्राः (द्रo योo भाo तo वैo पाo 1 सूo 23)।  
विज्ञानभिक्षुस्त्वाह- "ईश्वरप्रणिधानाद्व" इति सूत्रगतं प्रणिधानं न द्वितीयपादवक्ष्यमाणं तपःस्वाध्यायेश्वरप्रणिधानानि क्रियायोग इति सूत्रगतं विवक्षितं किन्तु असंप्रज्ञातकारणीभूतसमाधिरूपो भावनाविशेष एव, \`तज्जय स्तदर्थभावन' मित्यागामिसूत्रैर्णवात्रत्यस्य प्रणिधानस्य लक्षणीयत्वात् इति। (द्रo योo वाo पाo 1 सूo 23)। नागेशभट्टोपि पातञ्जलसूत्रवृत्तौ विज्ञानभिक्षुक्तमेवार्थमनुसरति। यदा च भाष्यविवरणकारा योगमञ्जरीकारो मणिप्रभाकारो भोजदेवस्य वाचस्पतिमिश्रमेवानुगच्छन्ति।  
ईश्वरस्य वैषम्यनैर्घृण्याभावः- संसारे सुखिदुःखिरुपद्विविघप्राणिदर्शनात् ईश्वरे वैषम्यनैर्घृण्यदोष आपततीति न वाच्यम्, अग्नेरौष्ण्यस्वाभाव्यवत् विशुद्धसत्त्वे भक्तवशतास्वभावस्य अपर्यनुयोज्यत्वात्। एतेन, ईश्वरः स्वभक्तानेवानुगृह्लाति नान्यान्, प्रत्युत तान्निगृहीतानपि करोति स्वभक्तैश्वर्यदानेनेत्यतो वैषम्यादिप्रसङ्ग ईश्वरे इति शङ्काऽपास्ता। वैषम्यञ्च रागद्वेषाभ्यामेव भवति न तु प्रवृत्तिमात्रेण।  
यच्च हिरण्यगर्भाद्यैश्वर्यदानाद् अन्येषां दुःखं भवति तत्रापि हिरण्यगर्भादीनामेव वैषम्यं बीजं न त्वीश्वरस्य। तस्य तु परदुःखप्रहाणेच्छा विद्यमानाऽपि भक्तवशतया कुण्टिता स्वकार्याय विलम्बते इति। यच्च कर्मसापेक्षतया कुण्ठिता स्वकार्याय विलम्बते इति। यच्च कर्मसापेक्षतया वैषम्यनैर्घृण्यपरिहारो ब्रह्मसूत्रेण कृतस्तत्राप्ययमेवाशया-लोकानां विहितनिषिद्धरूपाणि कर्माणि देवानां सुखदुःखसाधनानि भवन्ति। अतः ईश्वरेण स्वभक्तदेवेष्वपराद्धाय यद्धुःखं दीयते यच्चानपराद्धाय सुखं दीयते तद् भक्तपारवश्यनिमित्तकमेव न तु वैषम्याद् नैर्घृण्याद्वेति । (द्रo योo भाo पाo 1 सूo 25।)  
ईश्वरस्य दशाव्ययानि- ज्ञानं वैराग्यमैश्वर्यं तपः सत्यं क्षमा धृतिः।  
 स्त्रष्ट्टत्वमात्मसंबोधो ह्यधिष्ठातृत्वमेव च।  
 अव्ययानि दशैतानि नित्यं तिष्ठन्ति शङ्करे ॥ (वाo पुo)  
(द्रo योo वाo पाo 1 सूo 25।)  
ईश्वरस्य षडङ्गनि-  
 सवंज्ञता तृप्तिरनादिबोधः स्वतन्त्रता नित्यमलुप्तशक्तिः।  
 अनन्तशक्तिश्च विभोर्विधिज्ञाः षडाहुरङ्गानि महेश्वरस्य ॥  
(द्रo योo वाo पाo 1 सूo 25 (वाo पुo)।

  -------------------

उदानः-रसादीनामूर्ध्वं नयनादुदानः, स च शरीरोपगृहीतमारुतविशेषः आ नासिकाग्रात् आच शिरसो वर्तमानः इति वाचस्पतिमिश्राः। (द्रo योo भाo तo वैo पाo 3 सूo 39।)  
विज्ञनभिक्षुस्तु- करणसामान्यस्य परिणामभेदो वृत्तिविशेषो मुखनासिकादिमारभ्य ब्रह्मरन्ध्रपर्यन्तवृत्तिः ऊर्ध्वगतिप्रदत्वादुदानइत्याह (द्रo योo वाo पाo 3 सूo 39)।  
उदानजयः-उदाने स्वायत्तताप्राप्तिः। तस्यां सत्यां जलादिभिर्न प्रतिहन्यते= जलादिषु निर्विघ्नं सञ्चरति, प्रायणकाले अर्चिरादिमार्गेणात्क्रान्तिश्च योगिनो भवतीति। (दर्o योo भाo तo वैo पाo 3 सूo 39।)  
उद्घाता-वायोरुद्धननं गतिनिरोध उद्घात इति विज्ञानभिक्षुः। भोजदेवस्तु "उद्घातो नाम नाभिमूलात् प्रेरितस्य वायोः शिरस्यभिहननम्" इत्याह। द्रष्टव्यम् योo दo पाo 2 सूo 50, उभयोर्व्याख्यानम्। प्राणापानव्यानोदानसमानानां सकृदुद्गमनं मूर्धानमाहत्य निवृत्तिश्चोद्घात इति कृत्यकल्पतरुः । (द्रo मोक्षकाण्डम् पृo 170।)  
उपसर्गाः-स्वार्थे= परार्थाद् भोगप्रत्ययाद् दृश्याद् विशिष्टे चितिमात्ररूपे पौ रुषे प्रत्यये संयमाद् याः प्रातिभश्रावण-वेदनाऽऽदर्शाऽऽस्वादवार्तारूपाः सिद्धयो जायन्ते, ते प्रातिभादयः समाहितचित्तस्योत्पद्यमानाः पुरुषसाक्षात्कारे उपसर्गा=अन्तराकयभूताः सन्ति, पुरुषज्ञाने प्रत्यनीकभूतत्वात्। व्युत्थितचित्तस्य तु कृते ते प्रातिभादयः सिद्धयः एव सन्ति। व्युत्थितचित्तो हि ताः सिद्धईरभिमन्यते, यथा च जन्मदरिद्रा द्रविणकणिकामपि द्रविणसंभारमभिमन्यते, तद्वत्। यागिना तु समाहितचित्तेन उपनताभ्योऽपि ताभ्याः सिद्धिभ्यः "उपसर्गाः" इति बुद्ध्या विरन्तव्यमिति। (द्रo योo भाo तo वैo पाo 1 सूo 37।)  
उपायप्रत्ययः-असंप्रज्ञातसभाधेरबान्तरभेदः उपायप्रत्ययः। उपायः श्रद्धावीर्यस्मृतिसभाधिप्रज्ञारूपः प्रत्ययो= हेतुर्यस्य स उपायप्रत्ययोऽसंप्रज्ञातसमाधिः। स च योगिनामेव भवति।  
श्रद्धा-चेतसः सम्प्रसादः= अभिरुचिः= अतीच्छा= इच्छाविशेष इति यावत्।  
वीर्यम्-श्रद्धयोत्पन्न इष्यमाणविषयकः प्रयत्नो वीर्यम् धारणेति यावत्।  
स्मृतिः-प्रयत्नाद् जायमानं ध्यानमेव स्मृतिः।  
समाधिः-योगाङ्गभूतो यमनियमाद्यङ्गेषु अष्टमः।  
प्रज्ञा-विवेकः (द्रo पाo योo भाo तo वैo पाo 1 सूo 20)  
उपेक्षा-अपुण्यशीलेषु उपेक्षा= माध्यस्थ्यम्= औदासीन्यम् व्युत्थितचित्तस्य योगसोपानमारुरुक्षो परिकर्मविशेषः । (द्रo योo भाo पाo 1 सूo 33)।

 --------------

ऋतम्भरा प्रज्ञा- ऋतं सत्यमेव बिभर्तीति ऋतम्भरा प्रज्ञा। न तत्र विपर्यासगन्धोऽप्यस्तीति । (द्रo योo भाo पाo 1 सूo 48)।  
विज्ञानभिक्षुस्त्वाह- "ऋतम्भरा तत्र प्रज्ञा" इति सूत्रे ऋतम्भरेतिपदम् ऋतम्भरजातीयत्वविवक्षया प्रयुक्तम्। तेन शब्दार्थज्ञानविकल्पैः सङ्गीर्णायां "गोरियं भासते, नारायणोऽयं भासते" इत्याकारिकायां सवितर्कसमापत्तिजन्यायां प्रज्ञायाम् विपर्यासज्ञानत्वसत्वेऽपि न ऋतम्भरात्वस्याव्याप्ति- तस्यामपि प्रज्ञायाम् ऋतभरजातीयत्वस्य विद्यमानत्वात्। साजात्यञ्ज समाधिजप्रज्ञात्वेन विवक्षितम्। अथवा "ऋतम्भरा" इति पदस्य व्युत्पत्तिनिमितं कामं विपर्यासरहितज्ञानत्वं भवेत् प्रवृत्तिनिमित्तन्तु सभाहितचित्ते जायमाना या प्रज्ञा तद्वृत्तिधर्म एव। तस्य च धर्मस्य सवितर्कयोगजप्रज्ञायामपि सत्त्वेन अव्याप्तिदोषाभावात् इति। (द्रo योo वाo पाo 1 सूo 48।)  
  --------------

एकतत्त्वाभ्यासः- विक्षेपप्रतिषेधार्थमेकतत्त्वस्य परमेश्वरस्य अभ्यासः करणीयः प्रकृतत्वात् इति वाचस्पतिमिश्राः (द्रo योo भाo तo वैo पाo 1 सूo 32।)  
विज्ञानभिक्षुस्तु- एकं तत्त्वं स्थूलादि किञ्चिदपि ग्राह्यं न तु परमेश्वर एवेत्याह। (द्रo योo वाo पाo 1 सूo 32।)  
एकभविकः कर्माशयः - एको भवो= जन्म कार्यतया यस्यास्ति स कर्माशयसमूह एकभविक इत्युच्यते, अर्थात् अनेके कर्माशया मिलित्वा एकं जन्म निर्वर्तयन्तीति । (द्रo तo वैo पाo 2 सूo 13)  
तदुक्तम् योगभाष्ये- "जन्मप्रायणान्तरे कृतः पुण्यापुण्यकर्माशयप्रचयो विचित्रः प्रधानोपसजनीभावेनावस्थितः प्रायणाभिव्यक्तः एकप्रघदृकेन मिलित्वा मरणं प्रसाध्य संमूर्छितः एकमेव जन्मकरोति....अत एकभविकः कर्माशय उक्त इति"।  
एकाग्रम्- एकस्मिन्नेव विषयेऽग्रं शिखा यस्य चित्तदीपस्येत्येकाग्रं चित्तम्। विशुद्धसत्त्वतया एकस्मिन्नेव विषयेऽवधीकृतकालपर्यन्तमचञ्चलं निवातस्थदीपवत् तदेकाग्रम्। (द्रo योo वाo पाo 1 सूo 1) एकाग्रम्= एकतानमिति तत्त्ववैशारदी।  
एकाग्रतापरिणामः- समाहितचित्तस्य पूर्वप्रत्ययः शान्तः उत्तरस्तत्सदृश उदितः। समाधिचित्तम् उभयोः (पूर्वोत्तरप्रत्यययो।) अनुगतं पुनस्तथैव आ समाधिभ्रेषात्। स खल्वयं धर्मिणस्छित्तस्यै काग्रतारिणामः । (द्रo योo भाo पाo 3 सूo 12।)  
अस्मिन् परिणामे सजातीय एकैकः प्रत्ययो नश्यति, अन्योन्य उत्पद्यते इत्येवं धारावाहिकः परिणामो भवतीति विज्ञानभिक्षुः। (द्रo योo वाo पाo 3 सूo 12)।  
एकान्तवचनीयत्वम्- किं सर्वो जातो मरिष्यति ? अस्त्ययं प्रश्न एकान्तवचनीथः। अत एवात्रोत्तरं भवति "ऊँ भो इति। अर्थात् अवश्यं सर्वो जातो मरिष्यतीति। " (द्रo योo भाo पाo 4 सूo 33।)  
करुणा-आत्मनीव परस्मिन् दुःखप्रहाणेच्छा, निरुपधिपरदुःखप्रहाणेच्छा वा करुणा। इयं हि स्थिरचित्तस्य स्थितिदार्ढ्यहेतुः परिकर्मविशेष इति विज्ञानभिक्षुः। व्युत्थितचित्तस्यासूयादिनिराकरणद्वारा समाध्युपायभूतचित्तप्रसादनहेतुः परिकर्मविशेषः करुणेति वाचस्पतिमिश्राः । (द्रo योo भाo तo वैo तथा योo वाo पाo 1 सूo 33।)  
कर्माणि-चतुर्विधानि कर्माणि-कृष्णं-शुक्लं-शुक्लकृष्णम्-अशुक्लाकृष्ण्ञ्चेति । तत्र कृष्ण दुरात्माम्। शुक्लं तपःस्वाध्यायध्यानवताम्। शुक्लकृष्णं बहिःसाधनसाध्यम् यज्ञादिकम्, तत्र परपीडानुग्रहद्वारेणैव कर्माशयप्रचयो भवति। अनुग्रहश्च दक्षिणादिप्रदानेन ब्राह्मणादेरिति। अशुक्लाकृष्णं संन्यासिनां क्षीणक्लेशानां चरमदेहानाम्। तत्राशुक्लं फलसंन्यासात्, अकृष्णञ्च बहिःसाधनसाध्यकर्मस्वप्रवर्तनात् इति । (द्रo योo भाo तo वैo पाo 4 सूo 7)  
कल्पप्रलयः-ब्रह्मणो दिनावसाने यत्र सत्यलोकवर्जं जगदस्तमेति स कल्पप्रलयः (द्रo तo वैo पाo 1 सूo 25।)  
कषायाः- रागद्वेषमोहाः कषायाः चित्तवर्त्तिनः। एतैरेवेन्द्रियाणि यथास्वं विषयेषु प्रवर्त्यन्ते।  
कायव्यूहज्ञानम्- वातपित्तश्लेष्माणस्त्रयो दोषाः, धातवः सप्त त्वग्लोहितमांसस्नाय्वस्थिमज्जाशुक्राणि पूर्वं पूर्वमेषां बाह्यमित्येवं विन्यासः कायव्यूहः, यस्य ज्ञानम् नाभिचक्रे संयमाद् भवतीति। (द्रo योo भाo पाo 3 सूo 29)  
कायसंपत्-दर्शनीयरूपं, लावण्यं= कान्तिः, बलं, वज्रवद्दृढोऽवयवव्यूहश्चेति कायसंपत् कथ्यते । तथा च योगसूत्रम्-"रूपलावण्यबलवद्रसंहननत्वानि कयसंयत्" (पाo 3 सृo 46।)  
कुण्डली- सर्वयोगतन्त्राणामाधारशक्तिः।  
(द्रo हo योo प्रo उपo 3 श्लो 1)।  
कुम्भकः-केचितस्य वायाः पूरणानन्तरं विधारणं कुम्भकः प्राणायामः।  
याज्ञतवल्क्ये कुम्भकलक्षणम्-  
 "सम्पूर्य कुम्भवद् वायोर्धारणं कुम्भकं भवेत्"।  
स्कन्दपुराणे-  
 "न मुञ्चति न गृह्लाति वायुमन्तर्बहिःस्थितम्।  
 आपूर्य कुम्भवत् तिष्ठेदचलः स तु कुम्भकः" ॥  
कुम्भकस्य भेदद्वयम्-  
 केवलकुम्भकः सहितकुम्भकश्चेति।  
तत्र- "रेचकं पूरकं मुक्त्वा यत्सुखं वायुधारणम्।  
 प्राणायामोऽयमित्युक्तः स वै केवलकुम्भकः"॥  
 आरेच्यापूर्य्य यत् कुर्यात् स वै सहितकुम्भकः ।  
कुम्भकस्य अन्ये सप्तभेदाः-  
 "कुम्भः सप्तविधो ज्ञेयः रेचितादिप्रभेदतः।  
  रेचितः पूरितः शान्तः प्र्तयाहारोत्तरोधरः ॥  
 समश्चेति विनिर्दिष्टः कुम्भकः सप्तभेदतः"।  
एतेषा लक्षणानि च-  
 "रेचितस्य बहिः स्तम्भो वायो रेचितकुम्भकः।  
 पूरितस्योदरे रोधः प्रोक्तः पूरितकुम्भकः ॥  
 कायस्यान्तर्बहिर्व्याप्तिर्या स स्याच्छान्तकुम्भकः।  
 स्थानयोरन्तरे रोधः प्रत्याहाराख्यकुम्भकः॥  
 आपूर्य यत्क्रमादूर्ध्वमूर्ध्वं रोधो हदादिषु।  
 उत्तरः कुम्भकः स स्यात् अधोधो मूर्धतोऽधरः॥  
 रेचनापूरणे त्यक्त्वा मनसा मरुतो धृतिः ।  
 या नाभ्यादिप्रदेशेषु समः कुम्भः प्रकीर्तितः ॥"  
  (द्रo योo चिo परिच्छेदः 2)।  
कैवल्यप्राग्भारं चित्तम्- कैवल्याभिमुखं चित्तम्, कैवल्ये प्राग्भार आभिमुख्यं यस्येति व्युत्पत्तेः।  
कैवल्यम्-गुणानामधिकारक्रमसमाप्तौ कैवल्यं भवति। तच्च कैवल्यं प्रकृतेः पुरुषस्य च भवति। तथा च योगसूत्रम्-"पूरुषार्थशून्यानां गुणानां प्रतिप्रसवःच कैवल्यं स्वरूपप्रतिष्ठा वा चितिशक्तेरिति"। (पाo 4 सूo 34)। अर्थात् कृतभोगापवर्गरूपकार्यतया पुरुषार्थशून्यानां गुणानां कार्यकारणात्मकानां व्युत्थानसमाधिनिरोधसंस्कारा मनसि लीयन्ते, मनोऽस्मितायाम्, अस्मिता लिङ्गे, लिङ्गमलिङ्गेऽव्यक्ते लीयते इति। योऽयं गुणानां कार्यकारणात्मकानां प्रतिप्रसवः= प्रतिसर्गः= प्रलयः तत्कैवल्यम्, यं कञ्चन पुरुषं प्रति न तु सर्वं प्रति, प्रधानस्त्रैष मोक्षः। पुरुषस्य मोक्षस्तु स्वरूपप्रतिष्ठा चितिशक्तिरिति। इयं हि स्वरूपप्रतिष्ठा शाश्वतिकोति सैव पुरुषस्य कैवल्यं मोक्ष इति। (द्रo योo भाo तo वैo पाo 4 सूo 34।)  
विज्ञानभिक्षुरप्याह- कृतकृत्यतया पुरुषार्थशून्यानां गुणानां महदादि सूक्ष्मभूतपर्यन्तानां पुरुषोपकरणानां लिङ्गशरीराद्यात्मकानां प्रतिप्रसवः स्वकारणेऽत्यन्तविलवः स बुद्धेः कैवल्यम्। एतदेव प्रधानस्यापि ज्ञानिपुरुषं प्रति कैवल्यमुच्यते, तेन पुरुषेण सह तस्य पुनरसंयोगात्। या तु चितिशक्तिस्वरूपिणी स्वरूपप्रतिष्ठ बुद्धिसत्त्वोपाधिकरूपशून्यतारूपा जपापाये स्फटिकस्वरूपप्रतिष्ठावत्, सा पुरुषस्य कैवल्यम्। अतएव सूत्रे वाशब्दो व्यवस्थितविकल्पपरः। परस्परवियोगे हि उपाध्युपाधिमतोरुभयोरेव केवलता= एकाकिता भवति। ते उभे अपि केवलते प्रधानपुरुषगते दुःखनिवृत्तायख्यपुरुषार्थसाधनं भवतः। अतो द्वे एव कैवल्ये मोक्षरूपे स्तः। तयोश्चाद्यं कैवल्यं मुख्यतया प्रकृतेरेवास्ति पुरुषस्य तु उपचरितम्। एतदभिप्रायेणैवोक्तं सांख्यकारिकायाम्-  
 " तस्मान्न बध्यतेऽद्धा न मुच्यते नापि संसरति कश्चित्।  
 संसरति बध्यते मुच्यते च नानाश्रया प्रकृतिः ॥" इति।  
स्वरूपप्रतिष्ठारूपं द्वितीयं कैवल्यन्तु पुरुषस्य न निराकृतम्। तथा सति मोक्षस्य प्रकृतिमात्रनिष्ठत्तेऽपुरुषार्थत्वेन तत्र प्रवृत्त्यनुपपत्तेः, पुरुषार्थमेव करणानां प्रवृत्तिरित्यतः स्वरूपप्रतिष्ठारूपं सूत्रोक्तं द्वितीयं कैवल्यं पुरुषस्य मुख्यमेवेति। (द्रo योo वाo पाo 4 सूo 34।)  
क्रमः-\`क्षणप्रतियोगी परिणापापरान्तनिर्ग्राह्यः क्रमः' इति सूत्रोक्तः क्रमः पूर्वसूत्रोक्तपरिणामक्रम एवेह लिलक्षयिषितः। तथा चायमर्थःक्षणः प्रतियोगी= प्रतिसम्मन्धी आश्रयतया यस्य स क्षणप्रतियोगी, क्षणप्रचयाश्रय इत्यर्थः। परिणामक्रमो हि क्षणप्रचयानाश्रित्यैव प्रवर्तते, न तु एकेन णेन परिणामस्य क्रमः (परम्परा)कल्पेत। तस्मात् क्षणसमुदायाश्रित एव परिणामक्रम उपकल्पते। स च परिणामक्रमः केनापि प्रत्यक्षीकर्तुं न शक्यते किन्त परिणामस्यापरान्तेन= पर्यवसानेनैव अनुमीयते यत् क्रमिकपरिणामेनैवेदानीं वस्त्रे स्फुटतमा पुराणता जाता न तु सहसेति। तथा च क्षणप्रचयाश्रिता परिणामपर्यवसानानुमेया पूर्वापरीभूतपरिणामपरम्परैव परिणामक्रम इति वाचस्पतिमिश्राः। (द्रo योo भाo तo वैo पाo 4 सूo 33)।  
विज्ञानभिक्षुस्तु व्याचष्टे-क्षणप्रतियोयोगी= क्षणस्यावसरस्य विरोधी, क्षनेनाप्यनन्तरित इति यावत्। आनन्तर्यञ्च अव्यधानम्। तथा च क्षणाव्यवहितपरिणामधारैव परिणामक्रम इति। (द्रo योo वाo पाo 4 सूo 33।)  
उभयोर्व्याख्यानभेदे मूलन्तु "क्षणानन्तर्यात्मा क्रमः" इति भाष्यमेवास्ति। विज्ञानभिक्षुर्हि क्षणेनाप्यान्तर्यं क्षणानन्तर्यमिति तृतीयान्तक्षणपदविग्रहेण क्षणाव्यवहितपरिणामधारा क्रम इति लक्षणमाह। किन्तु अस्मिन् पक्षे सूत्रघटकेन "क्षणप्रतियोगी इति पदेन सूचिता क्षणसम्बन्धिता परिणामधारायां न प्रतीयते। वाचस्पतिमिश्रव्याख्यानन्तु सूत्रानुरोधि भाष्याविरोधि चास्ति। मिश्राणां व्याख्याने "क्षणानन्तर्यात्मा" इति भाष्यवचनपि संगच्छत एव। तथाहि क्षणानामानन्तर्यं क्षणानन्तर्यमिति षष्ठ्यन्तक्षणपदविग्रहे क्षणानाम् आनन्तर्यं बहूनां क्षणानामविरलभाव एवास्तीति क्षणानन्तर्यपदेनापि भाष्योक्तेन क्षणप्रचय एवार्थो लभ्यते। तथा च क्षणप्रचयाश्रिता परिणामपरम्परा क्रम इति लक्षणं सूत्रभाष्योभयसमञ्चसमिति ज्ञेयम्। इदं हि परिणामक्रमस्वरूपम्।  
 क्रमसामान्यन्तु क्षणप्रवाहाविच्छेद एव क्षणानन्तर्यात्मा । (द्रo योo भाo पाo 3 सूo 52।)  
क्रमान्यत्वं परिणामान्यत्वे हेतुः- एकस्या मृदः चूर्णपिण्डघटकपालकणाकारा परिणतिपरम्परा क्रमवती लौकिकैःपरीक्षकैश्चाध्यक्षं समीक्ष्यते। तत्र च एकस्या मृदः चूर्णादिपरिणामभेदे तेषां क्रमभेदः= आनन्तर्यभेद एव हेतुः कारणमस्ति। यदि चूर्णादिपरिणामाः भिन्ना भिन्नाः न स्वाक्रियेन् तदा तेषु आनन्तर्यभेदः कथमुपपद्येत। दृश्यते हि तेषामानन्तर्ये भेदः। यथा अन्यच्चेदं चूर्णापिण्डयोरानन्तर्यमन्यच्च पिण्डधप्योरन्यच्च घटकपालयोरन्यच्च कपालकणयोरिति । यो हि एकं प्रति परः स एवापरं प्रति पूर्वः। सोऽयं चूर्णपिण्डादिनां क्रमभेद आनन्तर्यभेदः एकस्मिन्नेव परिणामे स्वीक्रयमाणे नावकल्पते, अतः स्वयं भिद्यमानः क्रमः परिणाममपि भेदयति। तस्मादेकोऽपि मद्धर्मी क्रमोपनिपत्तिततत्तत्सहकारिसमवधानक्रमेण क्रमवतीं नानापरिणामपरम्परामुद्वहतीति तत्र क्रमान्यत्वमेव हेतुः। (द्रo योo भाo तo वैo पाo 3 सूo 15।)  
अत्र धर्माणामेव क्रमान्यत्वमानन्तर्यभेदः परिणामान्यत्वे हेतुरिति वाचस्पतिमिश्राः। मृद्धर्मिण एव क्रमान्यत्वं= चूर्णपिण्डादिरूपक्रमभेदः प्रत्यक्षमीक्ष्यमाण एकस्य तस्य मृद्धर्मिणः परिणामनानात्वेहेतुर्लिङ्गम् (ज्ञापकः) अस्तीति विज्ञानभिक्षुः। द्रष्टव्यं तत्रत्यं वार्तिकम्। नागेशभट्टो विज्ञानभिक्षुमेवानुसरति। यदाचान्ये विवरणकारप्रभृतयो वाचस्पतिमिश्रानुसारिव्याख्यातारः।  
क्रियायोगः-तपःस्वाध्यायेश्वरप्रणिधानानि क्रियायोगः। किर्यारूपो योगः क्रियायोगः। क्रियाऽपि योगसाधनत्वात् योग इत्युच्यते। तप आदीनि त्रीणि क्रियायोगः। तेषु-  
तपः-देहेन्द्रियशेषणात्मकम्। तच्च तपस्तावदेवासेव्यं यावच्च चित्तप्रसादाविरोधि योगेऽबाधकञ्च स्यात्।  
स्वाध्यायः-प्रणवादिपवित्राणां जपो मोक्षशास्त्राध्यायनं वा।  
ईश्वरप्रणिधानम्-सर्वकर्मणां परमगुरावर्पणं तत्फलसंन्यासो वा। (द्रo याo भाo पाo 2 सूo 1)  
क्लिष्टाऽक्लिष्टा वृत्तयः- अविद्यादिक्लेशहेतुकाः कर्माशयप्रचयक्षेत्रीभूताः क्लिष्टाः वृत्तयः। ख्यातिविषया गुणाधिकारविरोधिन्योऽक्लिष्टाः वृत्तयः।  
क्लोशाः- अविद्या, अस्मिता, रागो , द्वोषोऽभिनिवेशः इति पञ्च क्लेशाः।  
क्षणात्मक एव कालः-क्षण एव वास्तविकः काल इति योगमतमअ। क्षणानामेव प्रवाहाविच्छेदो बुद्धिसमाहारो मुहूर्तयामाहोरात्रादयः सन्ति। न च द्वौ क्षणौ सह भवत इति नास्ति क्षणानां वास्तविकः समाहारः। तस्मात् दिनाहोरात्रादिरूपेण व्यवह्रियमाणः कालो वस्तुशून्यो बुद्धिनिर्माणः शब्दज्ञानानुपाती लोकिकानां व्युत्थितदर्शनानां वस्तुस्चवरूप इवावभासते इति क्षण एव वस्तुभूतः कालो न तु स्थूलकालोऽप्यस्ति। (द्रo योo भाo पाo 3 सूo 52।)  
क्षिप्तम्- सदैव रजसा तेषु तेषु विषयेषु क्षिप्यमाणमस्थिरं यत् चित्तं तत् क्षिप्तम्। (द्रo योo भाo तo वैo पाo 1 सूo 1)  
क्षुत्पिपासानिवृत्तिः- कण्ठकूपे संयमात् क्षुत्पिपासानिवृत्तिर्जायते। जिह्वाया अधस्तात् तन्तुरस्ति, ततोऽधस्तात् कण्ठोऽस्ति, ततोऽधस्तात् कूपोऽस्ति, तत्र संयमात्= धारणाध्यानसमाधित्रयात् क्षुत्पिपासे कन योगिनं बाधेते। (द्रo योo भाo पाo 3 सूo 31।)  
  --------------------------

गुणपर्वाणि-गुणानां सत्त्वरजस्तमसां दृश्यत्वेन वर्णितानां चत्वारि पर्वाणि चतुर्विधाः परिणामाः) भवन्ति। वंशस्य पर्वाणीवैतानि पर्वाणि कथ्यन्ते। तानि च प्रवाणि-विशेषा- अविशेषाः लिङ्गमात्रम्, अलिङ्गञ्चेति सन्ति।  
तत्राकाशवाय्वग्न्युदकभूमयः पञ्च स्थूलभूतानि, एकादशेन्द्रियामि चेति षोडशविशेषाः (विशेषपरिणामाः) सन्ति गुणानामित्येकं पर्व।  
षडविशेषाः-यथा शब्दतन्मात्रं, स्पर्शतन्मात्रं, रूपतन्मात्रं रसतन्मात्र, गन्धतन्मात्रञ्चेति पञ्चाविशेषाः , षष्ठश्चाविशेषोऽस्मितामात्र इति षडविशेषा (अविशेषपरिणामाः) गुणानामिदं द्वितीयं पर्व। एते महतः षडविशेषपरिणामाः। सांख्ये तु अहङ्कार एव महतः परिणामः, तन्मात्राणि त्तचवहङ्कारस्यैव परिणाम इति भेदः। तदुक्तं मणिप्रभायाम्-अहङ्कार्त पञ्चतन्मात्राणोति सांख्याः, अहङ्कारस्यानुजानि बुद्धेरपत्यानि तन्मात्राणीति योगाः इति। लिङ्गामात्रं= महत्त्वत्वम्, इदं गुणानां तृतीयं पर्व लिङ्गमात्रपिरणामश्चेत्युच्यते। अलिङ्गं प्रधानमिति गुणानां चतुर्थं पर्व विद्यते। अयमेवालिङ्गपरिणामः गुणानां सदृशपरिणामः साम्यावस्था चोच्यते । (द्रoयोo भाo पाo 2 सूo 19।)  
गोमयपायसीयन्यायः- अयं न्यायः "तत्प्रतिषेधार्थमेकतत्त्वाभ्यास' इतिसूत्रभाष्ये एकमनेकार्थमवस्थितञ्च चित्तमिति स्वसिद्धान्तसमर्थनप्रसङ्गे क्षणिकवादिनं प्रति भाष्यकारेण प्रयुक्तः। तत्रेयमाशङ्काउत्थापिता यत् यदि चित्तं क्षणिकं स्यात तदा बाल्ये अन्येन चित्तेन अनुभूतस्य यौवने अन्यच्चित्तं कथं स्मर्तृ भवेत् ? \`नान्यदृष्टं स्मरत्यन्यः' इति नियमात्। यदि अन्यदृष्टमन्यः स्मरेत् तदा देवदत्तदृष्टमपि यज्ञदत्तः स्मरेत्। अतो दोषस्यास्य निवारणाय एकं चित्तमनेकार्थमनस्थितञ्च स्वीकार्यम्। तेनैकमेव चित्तं बाल्येऽनुभूय यौवने स्मरतीति नाव्यवस्था।  
यदि तु एकसन्तानोत्पन्नत्वेन अनुभवसंस्कारस्मृतीनां कार्यकारणभावमभ्युपगम्योक्ताव्यवस्था परिह्रियेत तदा गोमयपायसीयो न्याय आक्षिप्ते भवेत्। अर्थात् एकसन्तानोत्पन्नत्वेन यदि देवदत्तीयः प्रत्ययो देवदत्ते एव संस्कारं स्मृतिञ्च जनयेत् तदा गव्यत्वेन हेतुना गोमयमपि पायसं स्यात्= गोमयं पायसं गव्यत्वात् प्रसिद्धपायसवत् इति। तस्मात् एकसन्तानोत्पन्नत्वं नानुभवसंस्कारस्मृतीनां कार्यं कारणभावनियामकमिति पूर्वोक्ताऽव्यवस्था तदवस्थैव । (द्रo योo वाo पाo 1 सूo 32।)  
ग्रहीतृग्रहणग्राह्येषु तत्स्थतदञ्जनता समापत्तिः-निर्मलस्य मणेरिव अभ्यासवैराग्याभ्यां क्षीणराजसतामसप्रमाणादिवृत्तेश्चित्तस्य स्थूलसूक्ष्मभूतात्मकग्राह्यपदार्थेषु, तथा ग्रहणेषु इन्द्रियेषु, तथा अस्मितास्पदे ग्रहीतृपुरुषे स्थितस्य या तत्तदाकारापत्तिःकतच सा समापत्तिरित्युच्यते (द्रo योo भाo तo वैo पाo 1 सूo 41।)  
  -------------  
चत्वारो योगिनः- योगिननश्चात्वारो भवन्ति प्रथमकल्पिको, मधुभूमिकः, प्रज्ञाज्योतिः, अतिक्रान्तभावनीयश्चेति।  
तत्र अभ्यासी प्रवृत्तमात्रज्योतिर्न तु वशीकृतपरचित्तादिज्ञानः, स प्रथमकल्पिकः।  
 ऋतम्भरप्रज्ञो द्वितीयः। ऋतम्भरा प्रज्ञा यस्य स द्वितीयो मधुभूमिको योगी।  
भूतेन्द्रियजयी तृतीयः। तेन हि योगिना स्थूलादिसंयमेन ग्रहणादिसंयमेन च भूतेन्द्रियाणि जितानि।  
 अतिक्रान्तभावनीयश्चतुर्थः। तेन हि योगिना सर्वाणि भावनीयानि=निष्पादनीयानि विशोकादिपरवैराग्यपर्यन्तानि अतिक्रान्तानि। अतो न किञ्चित् कर्तव्यान्तरमवशिष्यते केवलमसम्प्रज्ञातसमाधिना चित्तविलयामात्रमवशिष्यत इति।  
चलं हि गुणवृत्तम्- चलमिति भावनिर्देशः, तेन चलत्वं चाञ्चल्यं गुणानां स्वभावः।  
चित्तम्-चित्तमन्तःकरणं बुद्धिरित्यनर्थान्तरम्।  
चित्तं त्रिगुणम्- चित्तं हि प्राख्या-प्रवृत्ति-स्थितिशोलत्वात् त्रिगुणम्। तत्र प्रख्याशीलत्वात् सत्त्वगुणं चित्तम्। सत्त्वप्रधान्यात् प्रसादलाघवप्रीत्यादयोऽपि चित्तस्य सात्विका भावाः।  
एवं प्रवृत्तिशीलत्वात् रजोगुणं चित्तम्। रजः प्राधान्यात् परितापशोकादयोऽपि चित्तस्य राजसा भावाः सन्ति। एवं स्थितिशीलत्वात् तमोगुणं चित्तम्। प्रवृत्तिविरोधी तमोवृत्तिधर्मः स्थितिः। स्थितिग्रहणात् गौरवावरणदैन्यादयोऽपि तामसा भावाश्चित्तस्योपलक्षिता भवन्ति।  
तथा चैकमपि चित्तं त्रिगुणनिर्मिततया गुणानाञ्च वैषम्येण परस्परविमर्दवैचित्र्याद् विचित्रपरिणामं सदनेकावस्थमुपपद्यत इति (द्रo योo भाo तo वैo पाo 1 सूo 2)  
प्रख्या= प्रख्यानं= प्रखाशनं, स हि सत्त्वगुणस्य धर्मः। प्रवृतिः= प्रवर्तनं= व्यापारऋ, स हि रजोधर्मः। स्थितिः= स्थानं= वरणं= प्रतिबन्धः, स च तमोधर्मः। एवंशीला हि सत्त्वादयो गुणाः चित्तञ्च प्रख्यादिशीलं, तस्मात् त्रयाणां गुणानां परिणामश्चित्तमिति विवरणकाराः।  
चित्तं परार्थम्-अनेकाभिः कर्मवासनाभिः क्लेशवासनाभिश्च समन्वितम्। अतएव चित्रोकृतमपि चित्तं परस्य पुरुषस्य भोगापवर्गार्थं वर्तते न तुस्वार्थम्, संहत्यकारित्वात् गृहादिवत्। न हि गृहादिभोग्यजातं गृहार्थं भवति किन्तु परार्थम्। एवं न हि सुखभोगो दुःखभोगो वा सुखार्थं दुःखार्थं वा किन्तु परार्थम्। एवमपवर्गसाधनमपि ज्ञानं न ज्ञानार्थं किन्तु परस्य पुरुषस्य भोगापवर्गार्थं भवतीति। (द्रo याo भाo तo वैo पाo 4 सूo 24।)  
चित्तं सर्वार्थम्-यथा हि नीलाद्यनुरक्तं चित्तं नीलादिविषयं प्रत्यक्षेणैवावस्थापयति, एवं द्रष्टृच्छायापत्त्या द्रष्ट्रनुरक्तं चित्तं द्रष्टारमपि प्रत्यक्षेणावस्थापयति। अत एव विषयाकारमहमाकारञ्च ज्ञानं भवति "नीलमहं जानामी"ति। तस्माद् द्रष्टृदृश्याभ्यामुपरक्तत्वात् सर्वरूपाकारनिर्भासं चित्तं तसर्वार्थमिति गीयते योगैः। (द्रo योo भाo तथा तo वैo पाo 4 सूo 32।)  
विज्ञानभिक्षुस्त्वाह- सर्वे= ग्रतीतृग्रहणग्राह्याः पुरुषस्य अर्थाः= भोग्या अस्मिन् इति सर्वार्थण् चित्तम्। "अयं घट" इति ज्ञानानन्तरं "घटमहं जानामी" ति ग्रहीतृग्रहणग्राह्याकारस्य बुद्धेर्वृत्त्यन्तरस्य साक्षिभास्यस्य \`अयंघट' इति वृत्तिवदेव प्रायशो दर्शनात्। बाधकं विना सन्निकृष्टवस्त्वाकारतास्वभावस्य चित्ते सर्वसम्मतत्वात् इति। (द्रo योo वाo पाo 4 सूo 23।) उभयमते चित्ते नीलाद्याकारता इन्द्रियसंनिकर्षादिजन्यवृतिप्रयोज्या, पुरुषाकारता च प्रतिबिम्बमाध्यमेनेति न कश्चिदा विशेषः। किन्तु नीलादिविषयपुरुधोभयाकाराया बुद्धिवृत्तेर्भानार्थं पुरुषेऽपि तादृशबुद्धिवृत्तेः प्रतिबिम्ब आवश्यक इति विज्ञानभिक्षुर्मन्यते। द्रष्टव्यं तत्रैव।  
चित्तपरिकर्म-सुखितेषु मैत्री, दुःखितेषु करुणा, पुण्यशालिषु मुदिता, अपुण्यशालिषु उपेक्षा इत्यादि परिकर्मजातं चित्तप्रसादहेतुरस्ति, येन चित्तं स्थितिपदं लभते। एवं प्राणायामो विभिन्नविषयिण्यो धारणाश्च चित्तपरिकर्माणि सन्ति चित्तस्थितिहेतुभूतानि। (द्रo योo सूo 33,34,35,36,37,38,39)।  
चित्तभूमयः-क्षिप्तं मूढं, विक्षिप्तम्, एकाग्रं, निरुद्धमिति पञ्चचित्तस्य भूमयः (द्रo योo वाo पाo 1 सूo 2)।  
चित्तवैशारद्यम्- पापादिरूपावरणमलापेतस्य प्रकाशस्वभावस्य बुद्धिसत्त्वस्य रजस्तमोभ्यामनभिभूतोऽतएव स्वच्छः=ध्येयगताशेषविशेषप्रतिबिम्बोद्ग्रीही यः स्थितिप्रवाहः (एकाग्रताधारा) तदेव चित्तवैशारद्यम्। (द्रo योo वाo पाo 1 सूo 47।)  
चित्तसत्त्वम्- चित्तरूपे परिणतं सत्त्वं चित्तसत्त्वम्। तादृशं चित्तं प्रख्याशीलं भवति, सत्त्वप्राधान्यात्। (द्रo तo वैo पाo 1 सूo 2)  
चित्तसंवित्- यदिदमस्मिन् ब्रह्मपुरे दहरं= गर्तात्मकं पुण्डरीकं मनसोऽधोमुखं वेश्म, तदेव हृदयं तस्मिन् संयमात् स्ववृत्तिविशिष्टस्य चित्तस्य साक्षात्कारो भवतीति। (द्रo योo भाo तo वैo पाo 3 सूo 34।)  
  -------------  
  
जगत्सृष्टौ परमात्मनो भूतानुग्रहः प्रयोजनम्-मतानाँ= प्राणिनाम् अनुग्रहः एव जगत्सृष्टौ परमात्मनः प्रयोजनम्। यतो हि शब्दाद्युपभोगविवेकख्यातिरूपकार्यद्वयकरणात् किल चित्तं चरितार्थं सन्निवर्तते। चित्ते निवृत्ते पुरुषः केवली भवति। अतस्तत्प्रयोजनाय कारुणिको भगवात् विवेकख्यात्युपायं कथयति। अतो यावत्पर्यन्तं जन्तूनां विवेकख्यातिर्न जायते तावत्पर्यन्तं चित्तस्याचरितार्थत्वात् ईश्वरो जन्तूनां पुण्यापुण्यसहायः सन् सुखदुःखे भावयन्नपि नाकारुणिकः किन्तु सानुग्रह एव । (द्रo योo वाo पाo 1 सूo 25।)  
जातिलक्षणदेशैरन्यतावच्छेदः-यत्र देशसारूप्यं लक्षणसारूप्यञ्च वर्तते तत्र जात्येव अन्यताया अवच्छेदो= ज्ञानं भवति, यथा गौरियं वडवेयमिति।  
एवं यत्र तुल्यदेशत्वं तुल्यजातीयत्वञ्च स्तः तत्र लक्षणमेवान्यत्वं प्रत्याययति। यथा कालाक्षी गैः स्वस्तिमती गौरिति।  
एवं यत्र द्वयारामलकयोर्जातिसारूप्यं लक्षणसारूप्यञ्च स्तस्तत्र देशभेद एवान्यत्वकर इदं पूर्वमिदमुत्तरमिति।  
यदा तु पूर्वमाममलकमन्यव्यग्रस्य ज्ञातुरुत्तरदेशे उपावर्त्यते तदा तुल्यदेशत्वे पूर्वमेतदुत्तरमेतदिति प्रविभागो न भवति, अतस्तत्रत्यतत्त्वज्ञानाय योगभाष्ये उक्तम् \`ततः प्रतिपत्तिः विवेकजज्ञानादिति'। (पाo 3 सूo 53)।  
जात्यन्तरपरिणामः- मनुष्यजतिपरिणतानां कायेन्द्रियाणां जन्मौ षधिप्रभृतिजन्यसिद्धिभिर्यों देवतिर्यग्जातिपरिणामः स खलु प्रकृत्यापूराद् भवति, न सङ्कल्पमात्रेण। तत्र कायस्य प्रकृतिः पृथिव्यादीनि भूतानि, इन्द्रियाणां प्रकृतिरस्मिता। अतो भूतानामस्मितायाश्च अवयवानुप्रवेश एवापूर उच्यते। तथा च भूतावयवानु प्रवेशादेव कायो वर्धते, अस्मितावयवानुप्रवेशादेव चेन्द्रियाणि वधन्ते। इत्थमेव शरीरस्य बाल्यकौभारयौवनवार्धकादीनि,न्याग्रोधधानाया न्यग्रोधतरुभावश्च, वह्निकणिकायास्तृणराशिनिवेशिताया वा प्रोद्भवज्ज्वालासहस्रसमालिह्गितचगगनमण्डलर्त्वं च प्रकृत्यापूरादेव भवति। (द्रo योo भाo तo वैo पाo 4 सूo2)।  
एतेन वामनाद्यवताराणां क्षणादेव त्रिभुनवव्यापित्वविश्वरूपत्वादिकं मार्कण्डेयादिभ्यो विष्णुना मायाप्रदर्शऩञ्च प्रकृत्यापूरेण भवतीति बोध्यम्। आपूर इत्युपलक्षणम्। अतो जात्यन्तरपरिणामः प्रकृत्यपसारणेनापि भवति। अत एवागस्त्यादीनां समुद्रपानादिकं तोयादिप्रकृत्यपसारणेन जातम्। एवमणिमादिरूपपरिणामविशेषश्च प्रकृत्यपगमाद् भवतीति बोध्यम्। एवमेव परमेश्वरः क्षणेनैव प्रकृत्यापूरापसारणादिभिर्जगदन्यथयितुमुत्पादयितुं प्रविलापयितुं वा स्वसङ्कल्पात् शक्नोतोति बिज्ञानभिक्षुः । (द्रo योo वाo तत्रैव।) जात्यादिभिर्व्यवहितानामपि वासनानां स्मृत्यादिजनने आनन्तर्यं भवत्येव-यदि कश्चिन्मनुष्यभावमनुभूय मृतस्तथा मरणानन्तरम् मार्दारभावमधिगतो जन्म गृहीतवान् अथवा एकस्मिन् देशे मृत्वा दूरदेशान्तरे जन्म गृहीतवान्, अथवा एकस्मिन् काले मृत्वा कल्पशतव्यवधानेन जन्म गृहीतवान् तदा तस्य प्रामिनोऽव्यवहिततया मनुष्यवासनाया एवाभिव्यक्ताय भवितव्यम्। तथा च मार्जारो भूत्वाऽपि अनन्तरतया मानवोचितामेव स्मृतिं क्रियाञ्च कुर्यात् न तु अनेकजन्मव्यवधानेन पूर्वानुभूतमार्जारभाववासनाऽभिव्यज्येत न वा मार्दारोचितां स्मृतिं क्रियाञ्च कुर्यात्। न खल्वस्ति संभवो यदनन्तरदिवसानुभूतं न स्मर्यते व्यवहितदिवसानुभतञ्च स्मर्यत इति। एवं मरणानन्तरं दूरदेशे गृहीतजन्मातया बहुदेशव्यवहिता वासना नाभिव्यञ्जेरन् तथा कस्यचित् कर्मणः विपाकरूपेण कल्पशतव्यवधानेन यदि कश्चित् मार्जारादिभावं प्राप्नोति तदा तस्यापि कल्पशतव्यवहिताः पूर्ववासना नाभिव्यज्येरन्नित्येवमाद्याशङ्का न करणीया। यतो हि मार्जारादिवासना यद्यपि मनुष्यादिनानाजात्या, दूरदेशेन,कल्पशतेन वा व्यवहिता वर्तते तथापि मार्जारादिविपाकानुगुणं कर्मातिव्यवहितानामपि मार्जारादिवासनानामभिव्यञ्जकं भविष्यति। अतो जातिदेशकालव्यवहितानामपि वासनानां निमित्तनैमित्तिकभावानुच्छेदादानन्तर्यमेवास्ति अव्यवहितवत् कार्यकारि च भवति, अन्यथा कर्मफलानुपपत्तेः। स्मृतिसस्कारयोरेकरूपत्वनियमादिति सिद्धान्तः । (द्रo योo भाo तo वैo तथा योo वाo पाo 4 सूo 9)।  
जीवन्मुक्तः-अविद्यादिक्लेशानां कुशलाकुशलादिकर्माशयानाञ्च निवृत्तौ सत्यां जीवन्नेव विद्वान् विमुक्तो भवति भाविजन्मादिरहितो भवति। अयमेव जीवन्मुक्तः (द्रo योo भाo तo वैo पाo 4 सूo 30।)  
अत्र विज्ञानभिक्षुः-अभिनिवेशातिरिक्ता एव क्लेशाः प्रारब्धातिरिक्ता एव च कर्माशया जीवन्मुक्तस्य निवृत्ता भवन्ति। "स्वरसवाही विदुषोऽपि तथारूढोऽभिनिवेशः" इति सूत्रानुसारात् प्रारब्धकर्मणां भोगेनैवासंप्रज्ञातयोगेनैव वा क्षयस्य श्रुत्यादौ प्रतिपादनाच्च। (द्रo योo वाo पाo 4 सूo 30।)  
जीवात्मपरमात्मप्रज्ञयोर्योगमोक्षहेतुत्वम्- जीवात्मप्रज्ञा परमात्मप्रज्ञा च उभे अपि प्रज्ञे देहाद्यभिमाननिवर्तकत्वेन परवैराग्यद्वारा समाधिं तत्फलं मोक्षं च सम्पादयतः। अयन्तु विशेष-परमात्मप्रज्ञा हि अतितीव्ग्राभ्यासं विनाऽपि आसन्नतमयोगहेतुतया मोक्षहेतुतया च जीवात्मप्रज्ञापेक्षया श्रेष्ठा। अत एव श्रुतिस्मृतीतिहासादिषु प्रायशो ब्रह्मज्ञानमेव मोक्षहेतुतयोपदिश्यते, कदाचिदेव तु स्वातन्त्र्येण जीवतत्त्वज्ञानमिति। यदि चोभयोरेव तुल्थवद्विकल्पः स्यात्तर्हि "तमेव विदित्वाऽतिमृत्युमेति नान्यः पन्था विद्यतेऽयनाय तमेवैकं जानथ आत्मानमन्या वाचो विमुञ्चथ, अमृतस्यैष सेतु' रित्यादिश्रुतयो व्याकुप्येरन्। परमात्मप्रज्ञाय मुख्यकल्पत्वे तु उक्तवाक्यानि मुख्यसाधनपरतयोपपद्यन्त इति। जीवात्मप्रज्ञाया अनुकल्पत्वेनैव साऽऽसन्नतमयोगोत्पादनार्थमभ्यासस्यातितीव्रत्वमपेक्षते, परमात्मप्रज्ञा तु नापेक्षते इति विज्ञानभिक्षुः । (द्रo योo वाo पाo 1 सूo 23)।  
जीवानां गौणमात्यत्वम्- व्यावहारिपारमार्थिकभेदेन आत्मा द्विविधः। पारमार्थिक आत्मा परमात्मैव। दजीवात्मा तु व्यावहारिक एवात्मा। जीवानां च चितिशक्तिमत्तामात्रेणैवात्मत्वं गौणं बुद्ध्याद्यापेक्षिकञ्च । यद्यपि जीवो मुख्यात्मा न भवति तथापि तज्ज्ञानादपि धर्माधर्मरागादिनिवृत्त्या मोक्षो भवत्येव।  
एवमेव व्यवहारपरमार्थभेदात् एकात्मनानाऽऽत्मतावादौ श्रुतिस्मृतिदर्शनेष्वविरुद्धाविति विज्ञानभिक्षुः । (द्रo योo वाo पाo 1 सूo 28।)  
ज्ञानकर्मणोः मोक्षे तुल्यवत् समुच्चयाभावः-"विद्यां चाविद्यां च यस्तद्वेदोभयं सह अविद्यया मृत्युं तीर्त्वा विद्ययाऽमृतश्नुते" इति श्रुत्या ज्ञानकर्मणोः साहित्यमुक्तम्। तत्राङ्गाङ्गिनोः कर्मज्ञानयोरौत्सगिकं सहानुष्ठानमेवाभिप्रेयं न तु मोक्षाख्यफले सम्पादनीये तयोः तुल्यवत् समुच्चयः। "अविद्यया मृत्युं तीर्त्वा' इत्यनेन ज्ञानविल्पवनिवृत्त्याख्यमृत्युतरणद्वारेण मोक्षदायिन्यां विद्यायामेव कर्मण उपयोगावगमात्। अतः-  
 "न केवलेन योगेन प्राप्यते परमं पदम्।  
 ज्ञानं तु केवलं सम्यगपवर्गप्रदायकम् ॥"  
इत्यादिवाक्यैर्योगपदोक्तकर्मनिरपेक्षाद् ज्ञानादपि मोक्षसिद्धिरुच्यते। कर्मणां ज्ञानाङ्गत्वन्तु पूर्वजन्मन्यनुष्ठितानामपि जडभरतादिषु सिद्धम्। एवं सति-  
 "समाभ्यामेव पक्षाभ्यां यथा खे पक्षिणां गतिः।  
 तथैव ज्ञानकर्मभयां लभते परमं पदम्॥"  
इत्यादि वाक्यानि अङ्गाङ्गिनोरौत्सर्गिकसहानुष्ठानपराण्येव सति न तु मोक्षं प्रति समुच्चयसाधकानि । (द्रo योo वाo पाo 3 सूo 7।)  
ज्ञानस्य सप्तभूमयः-  
 ज्ञानभूमिः शुभेच्छाख्या प्रथमा समुदाहृता।  
 विचारणा द्वितीया स्यात् तृतीया तनुमानसा॥  
 सत्त्वापत्तिश्चतुर्थी स्यात् ततोऽसंसक्तिनामिका।  
 परार्थाभाविनी षष्ठी सप्तमी तुर्यगा स्मृता॥  
इति योगवाशिष्ठम्।  
तत्र-  
शुभेच्छा-तीव्रमुमुक्षा।  
विचारणा-श्रवणमननात्मिका।  
तनुमानसा-निदिध्यासनरूपा। इमास्तिस्रः साधनभूमिकाः। आसु भूमिषु साधक इत्युच्यते।  
सत्त्वापत्तिः-अहं ब्रह्मास्मीत्याकारिकाऽपरोक्षवृत्तिरूपा चतुर्थीफलभूमिरियम्। इयं सम्प्रज्ञातयोगभूमिका। अस्यां योगी ब्रह्मविदित्युच्यते।  
असंसक्तनामिका-सत्त्वापत्तिभूमौ उपस्थितासु सिद्धिषु असं सक्तता। अस्यां योगी स्वयमेव व्युत्तिष्ठते। इमां भूमिं प्राप्तो ब्रह्मविद्वर इत्युच्यते।  
परार्थाभाविनी- यस्यां भूमौ परब्रह्मातिरिक्तमर्थं न भावयति सा परार्थाभाविनी । अस्यां योगी परप्रबोधित एव व्युत्तिष्ठते। एतां प्राप्तो योगी ब्रह्मविद्वरीयानित्युच्यते।  
तुर्यगा-अस्यां योगी स्वतः परतो वा न व्युत्थानं प्राप्नोति ब्रह्मविद्वरिष्ठश्चेच्यते । (द्रo हo योo प्रo उपo 1 श्लोद 3 ज्योत्स्नाव्याख्या)।  
ज्योतिष्मती प्रवृत्तिः- उदरोरसोर्मध्ये यत्पद्ममधोमुखं तिष्ठत्यष्टदलं, तद्चरेचकप्राणायामेनोर्ध्वमुखं कृत्वा तत्र चित्तं धारयेत्। तन्मध्ये सूर्यमण्डलमकारो जागरतिस्थानम्, तस्योपरि चन्द्रमण्डलमुकारः स्वप्नस्थानम्, तस्योपरि वह्निमण्डलं मकारः सुषुप्तिस्थानम्, तस्योपरि परव्योमात्मकं ब्रह्मनादं तुरीयस्थानमर्धमात्रमुदाहरन्ति  
ब्रह्मवादिनाः-  
तत्र कणिकायामूर्ध्वमूखी सूर्यादिमण्जलमध्यागा ब्रह्मानाडी। ततोऽप्यूर्ध्वं प्रवृत्ता सुषुम्ना नाम नाडी, तया खलु बाह्यान्यपि सूर्यादीनि प्रोतानि। सैव चित्तस्य= मनसः स्थानम्, तस्यां धारणां कुर्वतो योगानश्चित्तसंविदुत्पद्यते। सा च बुद्धिसंवित् सूर्योन्द्रुग्रहमणीनां प्रभारूपाकारेण नानारूपा भवति। इयमेका विशोका= दुःखरहिता प्रकाशरूपा ज्योतिष्मती प्रवृत्तिः। अत्र च बुद्धिरिति वैकारिकाहङ्कारकार्यं मनोऽभिप्रेतम् न तु महत्तत्वम्।  
तताऽस्मितायां धारणां कुर्वतो योगिनश्चित्तं निस्तरङ्गमहोदधिकल्पं शान्तमनन्तमस्मितामात्रं भवति। अत्रापि विधूतरजस्तमोमलाऽस्मितैव सत्त्वमयी ज्योतिरस्तीति अस्मितामात्रा प्रवृत्तिरपि द्वितीया ज्योतिष्मती प्रवृत्तिरुच्यते।  
 अनया द्विविधयाऽपि विशोकया ज्योतिष्मत्या प्रवृत्त्या योगिनश्चित्तं स्थितिपदं लभते (द्रo योo भाo तo वैo पाo 1 सूo 36।)  
  -------------

तद्गतिज्ञानम्- चन्द्रे संयमानन्तरं ध्रुवे संयमं कृत्वा ताराणां गतिं जानाति योगी। (द्रo योo भाo पाo 3 सूo 28)।  
तद्धर्मानभिघातः-स्थूल-स्वरूप-सूक्ष्मान्वयार्थवत्त्वेषु संयमाद्भूतजयोभवति। तेन च भूतधर्मानभिघातरूपा सिद्धिर्जायते योगिनः। तया पृथ्वी स्वमूर्त्या योगिनः शरीरादिक्रियां न निरुणद्धि, ततः शिलामप्यनुविशति, नापः स्निग्धाः क्लेदयन्ति, नाग्निरुष्णो दहति, न वायुः प्रणामिस्वभावो वहति शोषयति वा, अनावरणात्मकेऽप्याकाशे आवृतकायो भवति, येन सिद्धानामप्यदृश्यो भवति। एवं भूतजयी योगी भूतधर्मैर्नाभिहन्यते इति (द्रo योo भाo पाo 3 सूo 45)। स्थूलादिस्वरूपञ्च भूतजयप्रसङ्गे प्रतिपादयिष्यते।  
तपः-रजस्तमः समुद्रेकरूपाया अशुद्धेर्नितान्तविरलतासम्पादकं देहेन्द्रियशोषणं तपः । (द्रo योo भाo तo वैo पाo 2 सूo 1)  
ताराव्यूहज्ञानम्-चन्द्रे संयमं कृत्वा ताराणां व्यूहं जानाति योगी। तथा च योगसूत्रम्- "चन्द्रे ताराव्यूहज्ञानम्"। इति । (पाo 3 सूo 27)।  
तीव्रसंवेगः-तीव्रश्चासौ संवेगश्च तीव्रसंवेगः। संवेगो वैराग्यमिति तत्त्ववैशारदी, उपायानुष्ठाने शैघ्र्यम् इति विज्ञानभिक्षुः, क्रियाहेतुदृढतरः। संस्कार इति भोदवृत्तिः, साधनानुष्ठानं प्रत्युपक्रम इति विवरणाम्। तथा च अधिमात्रोपायत्वे सति तीव्करसंवेगो यो योगी तस्यासन्नः समाधिलाभः समाधिफलञ्च भवतीति। तथा च सूत्रम् "तीव्रसंवेगानामासन्नः' (पाo 1 सूo 21)  
त्रैलोक्ये एकान्तिकनित्यत्वानित्यत्वयोरभावः-चितिशक्तेरिव त्रैलोक्यस्यैकान्तिकी नित्यता नास्ति। यतो हीदं त्रैलोक्यं व्यक्तेः= अर्थक्रियाकारिणो रूपादपैति। प्रमाणेन नित्यत्वप्रतिषेधात्। यदि हि घयो व्यक्तेर्नापेयात् तदा कपालशर्कराचूर्णादिष्ववस्थासु अपि व्यक्तो घटो भवेत् इत्यतः पूर्ववत् उपलब्धिं कुर्यादर्थक्रियाञ्च कुर्यात्। तस्मादनित्यं त्रैलोक्यम्। तथापि नेकान्ततोऽनित्यत्वमपि-तुच्छत्वमपि त्रैलोक्येऽस्ति, विनाशप्रतिषेधात्। तथाहि यत्तुच्छं न तत् कदाचिदपि उपलब्धिमर्थक्रियाञ्च करोति, यथा गगनारविन्दम्। करोति चैतत् त्रैलोक्यं कदाचिदप्यपलब्ध्यर्थक्रिये इति नैकान्तिकानित्यमपि त्रैलोक्यम्। नाप्यत्यन्तनित्यं त्रैलोक्यं येन चितिशक्तिवत् कूटस्थनित्यं स्यात्। किन्तु कथञ्चित् नित्यम्। अतएव परिणामि। चितिशक्तिवदत्यन्तनित्यत्वे (कूटस्थनित्यत्वे) तु अपरिणामि जगत् प्रसज्येतेति। (द्रo योo भाo तo वैo पाo 3 सूo 23।)

  --------------

दर्शनशक्तिः- दृश्यते इति दर्शनं= बुद्धिः सैव शक्तिर्योग्यता शक्तिशक्तिमतोरभेदात्। बुद्धिर्हि दृश्यतया भाग्या भोक्तुः द्रष्टुः पुरुषस्येति बुद्धिगता भोग्यतैव दशनशक्तिरिति। पुरुषश्च भोक्तृत्वात् भोक्तृशक्तिर्दृक्छक्तिरस्तीति । (द्रo योo भाo तo वैo पाo 2 सूo 6)।  
दृश्यतेऽनेनेति दर्शनं= करणं बुद्धिः, प्रलयादौ अध्यवसायरूपफलोपधानं नास्तीति शक्तिग्रहणम् इति विज्ञानभिक्षुः। विवरणकारोऽपि अन्तःकरणस्याध्यवसायात्मिका या शक्तिः सैव दर्शनशक्तिनित्याह। भोजदेवस्तु दर्शनशक्तिः= रजस्तमोभ्यमनभिभूतः सात्त्विकः परिणामोऽन्तःकरणरूप इत्याह। तस्याश्च भोग्यत्वजडत्वादयो पुरुषविलक्षणाःधर्माः सन्तीति। फलतो नैतेषु कश्चिद्भेदः।  
दिगाकाशयोरैक्यम्- आकाशादतिरिक्तं किमपि वस्तुभूतं दिक्तत्त्वं वैशेषिकाद्यभ्युपगतं नास्ति। यथा वैशेषिकाद्यभ्युपगतं नित्यं कालतत्त्वमिह नास्ति, किन्तु क्षण एव काल इत्येतच्छास्त्रसिद्धान्तः। तथैव नित्या दिगपि नास्ति प्राणाणिकी, लोके सामान्यतो दिग्व्यवहाराभावात्। ये च पूर्वपश्चिम दिविशेषव्यवहारा लोके दृश्यन्ते ते च पराभ्युपगतदिगुपाधिभिरेवोपपद्यन्ते। कालाच्च दिश्ययं विशेषो यत् कालः क्षणरूप इष्यते, किन्तु दिक् सर्वथैव नेष्यते। शास्त्रेषु च यः "दिशः" इत्याकारकदिक्सामान्यव्यवहारो दृश्यते स तु पूर्वपश्चिमादिव्यवहारनियामकैरुपाधिभिरवच्छिन्नेन आकाशेनैव बोध्यः। यदि दिचग्व्यवहारमात्रादा दिक् पृथक्पदार्थः स्यात् तदा "घटस्य देशः मीनस्य देश" इत्यादिव्यवहारमात्रात् देशादिरपि पृथिवीजलादिभ्योऽतिरिक्तः पदार्थः स्यात्। किन्तु घटमीनयोः स्थित्याधारत्वेन पृथिवीजलाभ्यामेव देशव्यवहार उपपद्यते तथैव पूर्वपश्चिमनियामकोपाध्यवच्छिन्नाकाशेनैव दिक्सामान्यव्यवहार उपपादनीय इति दिगाकाशयोरैक्यमेवेति सिद्धान्तः। अतएव श्रुत्यादिषु कुत्रचिदाकाशाच्छ्रोत्रं क्वचिच्च दिशः श्रोत्रमिति समुपलभ्यमानं वचनं न परस्परं विरुध्यते, दिगाकाशयोरेकत्वात्। (द्रo योo beद heद 3 सूo 52।)  
दुःखम्-येनाभिहताः प्राणिनस्तदुपघाताय प्रयतन्ते तद्दुःखमिति योगभाष्यम्। एतावता प्रतिकूलवेदनीयं दुःखमिति सामान्यलक्षणं सूचितं भवति। तच्च त्रिविधम्-आध्यात्मकम् व्याधिवशात् शारीरम्, कामादिवशाच्च मानसमिति द्विप्रकारम्। आधिभोतिकं व्याघ्रादिजनितम्। आधिदैविकम् ग्रहपीडादिजातमिति। (द्रo योo भाo तo वैo पाo 1 सूo 31।)  
दृक्शक्तिः-पश्यतीति दृक् सैव शक्तिः, शक्तिशक्तिमतोरभेदात्। तथा च पुरुष एव दृक्शक्तिरित्युच्यते। अत्र शक्तिग्रहणेन द्रष्टृत्वस्य भोक्तृत्वस्य योग्यता पुरुषे प्रतीयते। तेन प्रलयादौ भोगरूपफलोपधानाभावोऽपि न क्षतिः।  
दृश्यम्- प्रकाशशीलं सत्त्वम्, क्रियाशीलं रजः, स्थितिशीलं तमः, इथ्येतद्गुणत्रयं सूक्ष्मस्थूलभूतेन्द्रियभावेन परिणममानं भोगापवर्गप्रयोजनकं दृश्यम्। एतावता सर्वं कार्यकारणात्मकं त्रिगुणात्मकं जगद् दृश्यमिति ज्ञेयम्। तथा च योगसूत्रम् "प्रकाशक्रियास्थितिशीलं भूतेन्द्रियात्मकं भोगापवर्गार्थं दृश्यम्" पाo 2 सूo 18।  
एतद् गुणत्रयमेव कार्यकारणभावापन्नं दृश्यमुच्यते, नास्ति ततोऽतिरिक्तं दृश्यान्तरम्। एत एव च गुणा न्यायवैशेषिकाभ्यामात्मातिरिक्त द्रव्याष्टकरूपेण विभज्यन्ते। देवान्तिभिस्तु मायेत्युच्यते \`मायां तु प्रकृतिं विद्यादिति, श्रुतेरिति विज्ञानभिक्षुः' (द्रo योo वाo पाo 2 सूo 18।)  
दृष्टजन्मवेदनीयः कर्माशयः-तीव्रसंवेगेन मन्त्रतपःसमाधिर्भिर्निर्वर्तित ईश्वरदेवतामहर्षिमहानुभावानामाराधनाद्वा परिनिष्पन्नः पुण्यकर्माशयः सद्यः= इहैव जन्मनि परिपच्यते, स दृष्टजन्मवेदनीयः।  
एवं तीव्रक्लेशेन भीतव्याधितकृपणेषु विश्वासोपगतेषु वा महानुभावेषु वा तपस्विषु कृतात् पुनः पुनरपकारात् परिनिष्पन्नपापकर्माशयः सद्य इहाव जन्मनि परिपच्यते, सोऽपि दृष्टजन्मवेदनीयः। यथा नन्दीश्वरः तिस्मिन्नेव जन्मनि देवत्वेन परिणतः, नहुषश्च तिर्यस्त्वेन परिणत इति। (द्रo योo भाo पाo 2 सूo 12।)  
दृष्टविषयः-स्त्रियोऽन्नपानमैश्वर्यंमिति दृष्टविषयः।  
दौर्मनस्यम्-इच्छाविघाताच्चेतसः क्षोभो दैर्मनस्यम्।  
द्रव्यम्- सामान्यविशेषसमुदायोऽत्र दर्शने द्रव्यमुच्यते। येपि वैशेशिकाः सामान्यविशेषाश्रयो द्रव्यमिति मन्यन्ते तैरपि तत्समुदायोऽनुभूयमानो नापह्रनोतुं शक्यः। न वा तत्समुदायापह्नवे तदाश्रोय द्रव्यमिति भवेत्। तस्मात् सामान्यविशेषयोः समुदाय एवास्तु द्रव्यम्।क न हि वयं ताभ्यां तायोः समुदायाच्चातिरिक्तं तदाधारं द्रव्यमुपलभामहे, यथा ग्रवाभ्यो ग्रावसमुदायाच्च पृथग्विधं तदाधारमपरं गिरिशिखरं नोपलभामहे, तद्वत्। अतोऽत्र दर्शने सामान्यविशेषसमूह एव द्रव्यम् (द्रo योo भाo तo वैo पाo 3 सूo 44।)  
विज्ञानभिक्षुस्तु- अत्र दर्शने सामान्यविशेषयोः समूहो द्रव्यमिति व्याचक्षाणः वैशेषिकोक्तं सामान्यविशेषाश्रयत्वं द्रव्यस्य स्वीकुर्वन् सामान्यविशेषाभेदमपि ततोऽधिकं स्वीकरोति। अतएवोक्तं तेन-अतिरिक्तावयव्यभ्युपगमेऽपि तयोरवयवावयविनोरभेदस्याप्यभ्युपगमात्। अन्यथा घटो मृत् तन्तुः पटः, शुक्लः पट इत्याद्यभेदप्रकत्ययानुपपत्तेरित्याह। (द्रo योo वाo पाo 3 सूo 44।)  
द्वन्द्वानि-सुखदुःखयोर्हेतुभूतानि शीतोष्ण, लाभालाभ, जायजयादीनि द्वन्द्वनि सन्ति।  
द्वेषः-दुःखमनुशेते जायते इति दुःखानुशयी द्वेषः। उक्तं च भाष्येदुःखाभिज्ञस्य दुःखानुस्मृतिपूर्वो दुःचखे तत्साधने वा यः प्रतिघो मन्युर्जिघांसा क्रोधः स द्वेष इति। प्रतिघः= प्रतिशोधात्मक इत्यर्थः। प्रतिघः= उद्वेजक इति विज्ञानभिक्षुः। भाष्ये जिघांसेति सन्नन्तवचनाद् द्वेषोऽपीच्छाविशेष एवेति।  
  --------------

धर्मपरिणामः-चित्ते धर्मिणि व्युत्थनधर्मस्याभिभवो निरोधस्य च धर्मस्य प्रादुर्भावो धर्मपरिणामः। एवं मृत्युवर्णादिधर्मी पिण्डाकाराद्धर्माद् घटकटकादिरूपधर्मान्तरमुपसंपद्यमानो धर्मतः परिणमते घटाकारः कटकाकार इति। सोऽयं धर्मपरिणामः। (द्रo योo भाo पाo 3 सूo 13।)  
धर्ममेघः- "प्रसङ्ख्यानेऽप्यकुसीदस्य सर्वथा विवेकख्यातेर्धर्ममेघः समाधिः" इति योगसूत्रम् पाo 4 सूo 29। अर्थात् यो हि योगी वेवकसाक्षात्कारमधिगत्य तत्राप्यकुसौदः सर्वभावाधिष्ठातृत्वरूपां काभपि सिद्धिं न प्रार्थयते तस्य केऽपि योगविध्वा न जायन्ते। अतो निरन्तरं विवेकख्यातेरेवोदयात् तस्य योनिनो धर्ममेघनामा समाधर्भवति सम्प्रज्ञातयोगस्य पराकाष्ठेति। द्रष्टव्यमत्रत्यं वार्तिकम्।  
धर्मलक्षणावस्थानां धर्मिणो नैकान्तिकभेदाभेदौ-मृद्धर्मिणो ये धर्माः घटमल्लिकादयः, तेषां धर्माणां यानि लक्षणानि अनागतवर्तमानातीतत्वानि, लक्षणस्य च वर्तमानस्य या अवस्थाः नवपुराणत्वादयः, तासां धर्मलक्षणावस्थानां मृद्धर्मिणो नात्यन्तं भेदो नाप्यत्यन्तमभेदो भवति, किन्तु भेदाभेदौ उभावपि भवत इति सिद्धान्तः। तदुक्तं वाचस्पतिमिश्रेः अनुभव एव हि धर्मिणो धर्मादीनां भेदाभेदौ व्यवस्थापयति। न ह्यैकान्तिकेऽभेदे धर्मादीनां (धर्मलक्षणावस्थानां) धर्मिणो धर्मिरूपवद् (धर्मिस्वरूपवत्) धर्मादित्वम् (धर्मत्वं लक्षणत्वमवस्थात्वञ्च संभवीनि) नाप्यैकान्तिके भेदे गवाश्ववद् धर्मादित्वम्।  
स चानुभवोऽनैकान्कित्वमवस्थापयन्नपि धर्मादिषूपजनापायधर्म केष्वपि धर्मिणमेकम्(उपजनापायरहितम्) अनुगमयन्, धर्मांश्च परस्परतो व्यावर्तयन् पर्त्यात्मम् अनुभूयत इति तदनुसारिणो (अनुभावानुसारिणो) वयं न तम् (अनुभावम्) अतिवर्त्यं स्वेच्छयां धर्मानुभवान् व्यवस्थापयितुमीश्महे इति। (द्रo योo भाo तo वैo पाo 3 सूo 13।)  
धर्मी-"शान्तोदिताव्यपदेश्यधर्मानुपाती धर्मी" इति योगसूत्रम्। तथा च अतीतवर्तमानानागतधर्मेष्वनुपाती वर्तमानरूपेणानुगतो यो भवति स धर्मी इति। यथा मृत्सुवर्णादिश्चूर्णपिण्डधटरुचकाद्यन्वयी धर्मीत्युच्यते । (द्रo योo वाo पाo 3 सूo 14।)  
धारणा-नाभिचक्रे, हृदयपुण्डरीके, मूर्ध्निज्योतिषि, नासिकाग्रे जीह्वाग्रे इत्येवमादिषु देशेषु बाह्ये वा चन्द्रसूर्याग्न्यादौ ईश्वरदेवतादिध्यानदेशे, अन्यस्मिंश्च शुभाश्रये हिरण्यगर्भवासवप्रजापतिप्रभृतौ चित्तस्य वृत्तिमात्रेण (ज्ञानमात्रेण) बन्धो धारणा। (द्रo योo भाo पाo 3 सूo 1।)  
सूत्रोक्तं लक्षणं धारणाविशेषस्यैव प्राथमिकपरिच्छिन्नयोगाभिप्रायेणास्तीति धिज्ञानभिक्षुः। अतोऽन्यदपि धारणाया लक्षणं गारुडादावुक्तम्। यथा-  
 प्राणायामैर्द्वादशभिर्यावत्कलः कृतो भवेत्।  
 स तावत्कालपर्यन्तं मनो ब्रह्मणि धारयते ॥ इत्यादि।  
इदमेव हि धारणासामान्यकलक्षणम्, अन्यथा क्षणमात्रेणापि धारणापत्तेः। अतः सूत्रोक्तं विशेषलक्षणमपि प्राणायामद्वादकालावच्छिन्नत्वेन विशेषणीयमिति। (द्रo योo वाo पाo 3 सूo 1)  
ध्यानम्-धारणाया यो देशस्तत्रैव ध्येयालम्बनस्य या एकतानता सदृशः प्रवाहः, अन्यत्प्रत्ययैरपरामृष्टः, तद् ध्यानमिति भाष्यम्। इदमपि देशघटितं ध्यानलक्षणं प्राथभिकौत्सर्गिकध्यानाभिप्रायेणैव, सर्वत्र ध्याने देशानियमात्। अतोऽस्य गारुडे लक्षणान्तरमुक्तम्-"तस्यैव ब्रह्माणि प्रोक्तं ध्यानं द्वादशधारणा" इति। तस्यैव द्वादशप्राणायामकालेन धारणावच्चित्तस्य द्वादशधारणावच्छिन्नं चिन्तनंध्यानमिति विज्ञानभिक्षुः (द्रo योo वाo पाद 3 सूo 2।)  
धारणातो ध्यानस्यायं भेदो यत् धारणा तु तस्मिन्नेव देशे तदवस्थतस्यैव चित्तस्य तद्विषयविकल्पितैः प्रत्ययान्तरैः परामृष्टाऽपि भवति। यथा सूर्ये धार्यमाणस्य तद्गतपरिमण्डलतीव्रतरदीधितित्वादिप्रत्ययेष्वपि धारणैव, वृत्तिमात्रेण तत्रैव चित्तस्य वर्तमानत्वात्। ध्यानन्तु न तथा, किन्तु भिन्नजातीयप्रत्ययान्तरापरामृष्टैकप्रत्ययप्रवाह एव हि ध्यानमिति भाष्यविवरणकारः। द्रष्टव्यं ध्यानसूत्रीयभाष्यव्याख्यानम्।  
ध्यानजं चित्तमनाशयम्-पञ्चविधं निर्माणचित्तं भवति, तद् यथोदितम्-"जन्मौषधिमन्त्रतपःसमाधिजाः सिद्धयः" योo दo पाo 4 सूo 1। एवमुदितेषु पञ्चसु सिद्धचित्तेषु ध्यानजमेव चित्तम् अपवर्गभागीयं भवति। तच्चानाशयमर्थात् कर्मवासनाभिः क्लेशवासनाभिश्च रहितं भवति। यतो हि रागादिनिबन्धना प्रवृत्तिरस्य ध्यानजस्यानाशयस्य निर्माणचित्तस्य नास्ति। अतएव तस्य पुण्यपापादिभिरभिसम्बन्धोऽपि नास्तीति। (द्रo भाo तo वैo पाo 4 सूo 6।)  
  -----------------


नव योगिनः- उपायप्रत्यया योगिनो नवविधा भवन्ति। प्रथमन्तावत् 1-मृदूपायः, 2-मध्योपायः, 3-अधिमात्रोपायश्चेति त्रयः। ते त्रयोऽपि प्रत्यैकं त्रिविधाः-1-मृदुसंवेगः, 2-मध्यसंवेगः, 3-अधिमात्रसंवेगश्चेति नव भवन्ति। किन्तु एषु नवमस्य अधिमात्रोपायस्यतीवसंवेगस्य पुनस्त्रयो भेदाः-1-अधिमात्रोपायमृदुतीव्रसंवेगः, 2-अधिमात्रोपायमध्यतीव्रसंवेगः,-3-अधिमात्रोपायाधिमात्रतीव्रसंवेगश्चेति। संकलनया एकादश भेदा वर्णिताः पातञ्चलयोगसूत्रे। एतेषु यश्चरमः अधिमात्रोपायाधिमात्रतीव्रसंवेगो योगी तस्यासन्नतमः समाधिलाभः समाधिफलं च भवतीति। (द्रo योo वाo पाo 1 सूo 22।)  
नाडी-देहे द्वासप्ततिसहस्राणि नाड्यो भवन्ति। (द्रo हo योo प्रo उपo 4 श्लोo 28।)  
नित्यत्वं द्विविधम्- नित्यता-हि द्विविधा-कूटस्थचनित्यता, परिणामिनित्यता च। तत्र कूटस्थनित्यता पुरुषस्य परिणामिनित्यता गुणानाम्। यस्मिन् परिणभ्यमाने त्त्वं न विहन्यते तत्परिणामिनित्यम्। उभयसाधारणं नित्यत्वं तु तत्त्वानभिघात एव। तथा च पुरुषे परिणामाभावे सति तत्त्वाविघातात् कूटस्थनित्यत्वमस्ति। गुणेषु च धर्मलक्षणावस्थारूपाणां धर्माणामुदयव्यवरूपपरिणामसत्त्वेऽपि गुणरूपस्य धर्मिणस्तत्त्वाविघात एवेति गुणाः परिणामिनित्या उच्यन्ते। (द्रo योo भाo तo वैo पाo 4 सूo 33।)  
निद्रा-जाग्रत्स्वप्नवृत्तीनामभावस्य कारणं बुद्धिसत्त्वाच्छादकं तमः, तदेवालम्बनं विषयतयास्ति यस्याः सा अभावप्रत्ययालन्बना वृत्तिर्निद्रा। अर्थात् तथाविधतमोविषयिणी वृत्तिरेव निद्रावृत्तिरिति। त्रिगुणात्मके बुद्धिसत्त्वे यदा सत्त्वरजसी अभिभूय सभस्तकरणावरकं तम आविर्भवति तदा बुद्धेर्विषयाकारपरिणामाभावात् उद्भूततमोमयीं बुद्धिमवबुध्यमानः पुरुषः सुषुप्तो निद्रितोऽन्तःसंज्ञ इत्युच्यते। सा च निद्रा न वृत्तिसामान्याभावरूपा किन्तु जागरणे "सुखमहमस्वाप्सम्, दुःखमहमस्वाप्सम्, गाढं मूढोऽहमस्वाप्समित्याकारकस्मरणात् प्रत्ययविशेषो= वृत्तिविशेष इति योगसिद्धान्तः । (द्रद योo भाo तo वैo पाo 1 सूo 10।)  
निरुद्धण्- निरुद्धसकलवृत्तिकं संस्कारमात्रसेषं चित्तं निरुद्धम्।  
निरुपक्रमं कर्म-आयुष्करं कर्म द्विविधं सोपक्रमं प्रस्थितं दत्तबहुभोगमल्पावशिष्टफलं प्रवृत्तव्यापारं केवलं तत्फलस्य सहसा भोक्तृमेकेन शरीरेणाशक्यत्वाद् विलम्बते तत् सोपक्रमम्। उपक्रमो व्यापारस्तत्सहितमित्यर्थः। किन्तु तदेव दत्तस्तोकफलं तत्कालमपेक्ष्य फलदानाय व्याप्रियमाणं कादाचित्कमन्दव्यापारं निरुपक्रमम् । (द्रo योo भाo तo वैo पाo 3 सूo 22।)  
तीव्रवेगेन फलदातृ आयुष्करं कर्मं सोपक्रमं, मन्दवेगेन फलदातु आयुष्करं कर्म निरपक्रममिति विज्ञानभुक्षुः। (द्रo योoवाo पाo 3 सूo 22।)  
निरोधपरिणामः- व्युत्थानं सम्प्रज्ञातः, असम्प्रज्ञातापेक्षया तस्यापि व्युत्थानत्वात्, निरोधः= परवैराग्यम्। तथा च व्युत्थानसंस्कारस्याभिभवो निरोघसंस्कारस्याविर्भावश्च यदा भवतः, तदा चित्तस्य धर्मिणो निरोधक्षणस्य द्वयोरवस्थयोरन्वयो भवति। नहि चित्तं धर्मि संप्रज्ञातावस्थायामसंप्रज्ञातावस्थायां च संस्काराभिभवप्रादुर्भावयोः स्वरूपेण भिद्यते। तथा चैकस्य चित्तस्य धारावाहिकरूपेण निरोधक्षणान्वय एव निरोधपरिणाम इति वाचस्पतिमिश्राः। (द्रo योo तo वैo पाo 3 सूo 9।)  
अत्राह विवरणकारः-एकस्य चित्तस्य प्रतिक्षणमिदं व्युत्थानसंस्काराभिभवेन निरोधसंस्कारप्रादुर्भावेन च संस्कारान्यथात्वं भवति। निरोधकालीनं तच्चित्तं तौ संस्कारद्वयाभिभवप्रादुर्भावो धर्मित्वेन अन्वेति। तत्र तयोरभिभवप्रादुर्भावयोश्चित्तेन योऽनुगमः स एव चित्तस्य निरोधपरिणामनः। यद्यपि व्युत्थानसंस्काराणामपि हीयमानतया तदानीं सम्बन्धोऽस्त्येव ततापि प्रादुर्भवताऽतएव बलवता निरोधसंस्कारेणैव निरोधपरिणाम इति समाख्या जातेति (द्रद योo सूo भाo विo पाo 3 सूo 9।) व्युत्थानं सम्प्रज्ञातः स निरुध्यते येन तत् परवैराग्यं विरोधः। तत्र यदा व्युत्थानसंस्कारस्याभिभवो निरोधसंस्कारस्य प्रादुर्भावश्च भवतस्तदा निरोधसंस्कारस्यासंप्रज्ञातस्य क्षणेनावसरेण युक्तं चित्तं भवति। तस्य निरोधक्षणस्य चित्तस्य धर्मिणः त्रुगुणत्वेन चलस्य सदा परिणामशीलस्याभिभूतप्रादुर्भूतयोः संस्कारयोर्धर्मित्वेन योऽन्वयः स निरोधाख्यः परिणाम इति मणिप्रभाकारः।  
निर्माणकायः-योगबलेन योगिना अनेके काया निर्मीयन्ते। स निर्माणकायः।  
निर्माणचित्तम्-योगबलेन स्वसङ्कल्पनिर्मितं चित्तं निर्माणचित्तम्। तच्च निर्माणचित्तं पञ्चविधं भवति। जन्मजातम्, ओषधिजं, मन्त्रजं, तपोजन्यं, समाधिजं चेति। (द्रष्यव्यम् याo भाo पाo 4 सूo 6)।  
यदा योगिना एकदैव नाना काया निर्मीयन्ते तदा प्रतिकायं चित्तापेक्षणात् निर्माणचित्तान्यपि अनेकानि करोति योगी। न च अनेकचित्तत्वे सर्वेषां चित्तानामेकाभिप्रायानुरोधः परस्परप्रतिसन्धानञ्चकथं स्यातामिति शङ्कनीयम् सर्वेषां चित्तानां प्रवृत्तिविशेषे प्रयोजकस्य एकस्य चित्तस्यापरस्य निर्माणात्। (द्रo योo भाo तo वैo पाo 4 सूo 4-5।) तानि च निर्माणचित्तानि अस्मितामात्रात् उपादानकारणात् निर्मीयन्ते। अस्मिता= अहङ्कारः। मात्रपदेन मनसो व्यावत्तिः। निर्माणचित्तेषु मनः सङ्कल्पमात्रेण निमित्तमात्रं भवति नोपादानम्। निर्माणचित्तवत् निर्माणबुद्धयो निर्माणा हङ्काराश्चापि अनेके स्वस्वप्रकृतिभूतप्रधानबुद्घ्यापूराद् भवन्ति युक्तिसाम्यात्। एवं कदाचिदेकेनैव चित्तेन योगिनो नानादेहेषु व्यावहारं कर्तुं क्षमन्ते इत्यपि स्वीकरणीयम्, स्वतन्त्रेच्छस्य नियन्तुमशक्यत्वादिति विज्ञानभिक्षुः (द्रo योo वाo पाo 4 सूo 4।)  
निर्विचारा समापत्तिः- अतीनागतवर्तमानधर्मानवच्छिन्नेषु नीलपीतादिप्रकाररहितेषु सर्वदेशकालनिमित्तानुभवैरनवच्छिन्नेषु कारणतया सर्वधर्मा (कार्य) नुपातिषु भेदाभेदाभ्यां सर्वधर्मात्मकेषु भूतसूक्ष्मेषु तन्मात्रोत्पन्नपरमाणुषु या स्वरूपशून्येवार्थमात्रनिर्भासात्तस्थतदञ्जनतारूपा चित्तस्य कसमापत्तिः सा निर्विचारा समापत्तिः। (द्रo योo भाo तo वैo पाo 1 सूo 44)। अत्र भूतसूक्ष्मेषु= तन्मात्रेष्विति विवरणकारः।  
निर्वितर्का समापत्तिः- यथा निर्विचारा समापत्तिः सूक्ष्मविषया तथैव निर्वितर्का समापत्तिरपि स्थूलविषया भवति। तथा च योगसूत्रम् "स्मृतिपरिशुद्धौ स्चवरूपशून्येवार्थमात्रविर्भासा निवितर्का" पाo 1 सूo 43।  
निर्बीजसमाधिः-परेण वैराग्येण ज्ञानप्रसादमात्रलक्षणेन निरोधसंस्कारोपजननद्वारा प्रज्ञाया सहैव प्रज्ञाकृतसंस्कारस्यापि निरोधः। सर्थात् सर्वस्योत्पद्यमानस्य संस्कारप्रज्ञाप्रवाहस्य निरोधात् कारणाभावेन कार्यानुत्पादात् निर्बीजः समाधिरिति। (द्रo योo भाo तo वैo पाo 1 सूo 51।)  
निःसत्तासत्तमव्यक्तम्-सत्ता= पुरुषार्थक्रियाक्षमत्वम्, असत्ता= तुच्छत्वम्। निष्क्रन्तम् सत्ताया असत्तायाश्च यत् तत् निःसत्तासत्तम्।  
अयमर्थः-सत्त्वरजस्तमसां साम्यावस्था प्रकृतिरव्यक्तं न क्वचित् पुरुषार्थे उपयुज्यते इति दृष्ट्या न सती प्रकृतिः। नापि गगनकमलिनीव तुच्छस्वभावा, तेन न असत्यपि। अतोऽव्यक्तम् निःसत्तासत्तमिति गीयते।  
निःसदसदव्यक्तम्-निष्क्रान्तं कारणं सतः= कार्यादिति निःसत् अव्यक्तम्, कार्यरहितमित्यर्थः। यद्यपि कारणावस्थायामपि महदादिकार्यं शक्त्यात्मना तस्मिन्नव्यक्ते सदेवास्ति तथापि स्वोचितामर्थक्रियामकुर्वद् असदित्युक्तम् इति दृष्ट्या निःसदव्यक्तम्। एवं कारणस्याव्यक्तस्य महदादिकार्यं' शशविषाणायमानमपि नास्तीति दृष्ट्यानिरसदव्यक्तम्। निष्क्रान्तमसतः तुच्छरूपात् कार्यादिति तस्यार्थः। अव्यक्तावस्थायां यदि महदादिकार्यं व्योमारविन्दमिव स्यात्तदा नाव्यक्तात् कदाचिदुत्पद्येतेति। तस्मात् निःसदसदव्यक्तम्। (द्रo योo भाo तo वाo पाo 2 सूo 19।)

  ---------------  
परचित्तज्ञानम्- प्रत्ययस्य= रागादिमत्याः स्वकीयचित्तवृत्तेः संयमेन आश्रयादिरूपासेषविशेषैःकच साक्षात्कारणात् ततः तस्माच्चित्तात् परस्य भिन्नस्य चित्तान्तरस्यापि अशेषविशेषतो ज्ञानं सङ्कल्पमात्रेणैव भव तीति विज्ञानभिक्षुः । (द्रo योo वाo पाo 3 सूo 19।)  
विवरणकारस्तु- परप्रत्यये= परकीयच्चित्तवृत्तौ सयमेन परप्रत्ययस्य साक्षात्करमम्, तत्साक्षात्करणे च तत्सम्बन्धिनः परचित्तस्य ज्ञानं भवतीत्याह। प्रत्ययस्य= परचित्तस्य केनचिद् मुखरागादिना लिङ्गेन गृहीतस्य, यदा संयमं करोति, तदा परिचित्तस्य ज्ञानमुत्पद्यते, सरागमस्य चित्तं विरागं वेति परिचित्तगतान् सर्वानपि धर्मान् जानातीति भोजवृत्तिः।

अत्र नागेशभट्ट आह- यथा संस्कारसाक्षात्कारे सति तद्विषयादिकमपि विषयीक्रियते, तथा परचित्तसाक्षात्कारेऽमुकविषयकरागवानयमिति विषयज्ञानं न जायते संसमविषयेण स्वचित्तेन परचित्तालम्बनस्याविषयीकरणात्, तत्प्रतिपादकशास्त्राभावात्। तत्र रागवदस्य चित्तं विरागं वेत्येव ज्ञानादिति। (द्रo पाo सूo वृo पाo 3 सूo 19।)  
परमबन्धपरममुक्ती-बुद्धेरव परमो= मुखो बन्धो मोक्षश्च पुरुषे व्यपदिश्येते, स हि तत्फलस्य मोक्तेति। भोगोऽपवर्गश्चेति दौ पुरुषार्थौ, तयोरपरिसमाप्तिरेव बन्ध। स च बुद्धेरेव धर्णः, तयोर्बुद्धिकृतत्वात्, बुद्ध्यैव करणीयत्वाच्च। तथा च बुद्धिकृतौ भोगापवर्गो बुद्धेरेव धर्मौ। एवं परुषार्थावसायो= विवेकख्यात्या भोगापवर्गरूपपुरुषार्थसमाप्तिरेव मोक्षः। अयं मोक्षोऽपि बुद्धेरेव धर्मो विवेकख्यातिमत्या बुद्ध्यैव कृतत्वात्।  
तथा च भोगापवर्गरूपैः पुरुषार्थेः सम्बन्धो बुद्धेर्बन्धः, तैर्वियोगश्च बुद्धेर्मुक्तिरिति। एतौ एव बुद्धेः परमबन्धपरममुक्ती स्तः। भोगापवर्गौ तु बन्धमुक्तिभ्यां भिन्नो मन्तव्यौ। तत्र इष्टानिष्टगुणस्वरूपावधारणमावमागापन्नं भोगः, भोक्तु स्वरूपावधारणमपवर्गः। अयमर्थः- इष्टानिष्टगुणाः सुखदुःखात्मकाः शब्दादयः, तत्स्वरूपावधारणं= तदाकारा बुद्धिवत्तिरेव अविभागापन्ना अर्थात् अहङ्कारेण ममेत्यात्मनिष्ठतयाऽभिमन्यमाना सती भोगः। सोऽपि बुद्धेरेव धर्मो न पुरुषस्य , वृत्तेर्बुद्धिधर्मत्वात्। एवं भोक्तुः पुरुषस्य यत् स्वरूपावधारणम् अर्थात् उपाधिविविक्तचैतन्याकारा बुद्धिवृत्तिः सैव अपवर्गः। भवति चात्र पञ्चशिखवाक्यं प्रमाणम्। यथा-  
   
 "आद्यस्तु मोक्षो ज्ञानेन द्वितीयो रागसंक्षयात्।  
 कृच्छ्रक्षयात् तृतीयस्तु व्याख्यातं मोक्षलक्षणम् ॥" इति।  
  (द्रo योo भाo तथा योo वाo पाo 2 सूo 18।)  
परमाणुः-लोष्टस्य हि प्रविभज्यमानस्य यस्मिन्नवयवेऽल्पत्वतारतम्यं व्यवतिष्ठते सोऽपकर्षपर्यन्तः परमाणुः । (द्रo यo भाo तo वैo पाo 3 सूo 52।)  
अत्र विज्ञानभिक्षुः- \`अत्र दृष्टान्तादिना परसूत्रेण च साक्षादेवाचार्येण परमाणुवचनात् वैशेषिकोक्तपरमाणवोऽप्यस्माभिरभ्युपगम्यन्ते। ते चास्मद्दर्शने गुणशब्दवाच्या इत्येव विशेषः। न चात्रत्यभाष्ये पृथिव्यादिभूतपरमाणुरेव परमाणुशब्दार्थो युक्त इति वाच्यमच् परमाणुविशेषतयोक्तस्य द्रव्यशब्दस्य पृथिव्यादिभूताकविशेषपरत्वे प्रमाणाभावात्। सावयवस्य पृथिव्यादिपरमाणोः निरवयवकालपरमाणुदृष्टान्तत्वानुपपत्तेश्च। यद्यपि प्रकृतेर्विभुत्वेन तदभिन्नगुणानामणुपरिभाणत्वरूपं परमाणुत्वं न संभवति तथापि दर्शनेऽस्मिन् अन्तःकरणानामाकाशस्य च हेतवो ये गुणास्तेषामेव विभुत्वाङ्गीकारात्। न खलु सर्वगुणानां विभुत्वमिह स्वीक्रियते, तथा सति आद्यपरिणामहेतभूतक्षोभसंयोगाद्यसंभवात्। तस्मात् सिद्धं यदणुपरिमाणा अपि गुणाः सन्तीति, गुणा एव च परमाणवः सन्तीति चेति। न्यायवैशेषिकवत् तेषु परमाणुषु पृथिवीत्वादिकं नास्ति, गुणेषु पृथिवीत्वाद्यमिव्यञ्जकगन्धाद्यनङ्गीकारादिति सिद्धान्तः। (द्रo योo वाo पाo 3 सूo 52।)  
परवैराग्यम्-परमात्मजीवात्मनोरन्यतरसाक्षात्काराभ्यासाद् हेतोरुत्पद्यमानं सकलगुणेषु वैतृष्ण्यं परं वैराग्यम्। अपरवैराग्ये वशीकाराख्ये विषयदोषदर्शनात् विषयेष्वेव वैराग्यं न तु ज्ञानेऽपि। अविद्यानिवृत्याख्यप्रयोजनसिद्धये ज्ञानस्यापेक्षितत्वेन ज्ञानेऽलंबुद्धिरूपवैराग्यासंभवादिति। (द्रo योo वाo पाo 1 सूo 16\>)  
परशरीरावेशः- स्वभावलोलं मनोऽप्रतिष्ठं सदपि यत्कर्माशयवशात् शरीरे बद्धं भवति, बन्धकारणस्य तस्य कर्मणः समाधिबलात् शैथिल्यं जायते, तथा समाधिबलादेव चित्तस्य गमनागमनमार्गाणाँ संवेदनमपि जायते। तेन योगी चित्तं स्वशरीरान्निष्कृष्य परशरीरे निक्षिपति। चित्तमनु इन्द्रियाण्यपि परशरीरे प्रविशन्ति। (द्रo योo भाo तo वैo पाo 3 सूo 38।)  
परिणामः- अवस्थितस्य द्रव्यस्य पूर्वधर्मनिवृत्तौ धर्मान्तरोत्पत्तिः परिणाभः। अत्र धऱ्मशब्द आश्रितत्वेन धर्मलक्षणावस्थानां वाचकः। तेन पूर्वधर्मलक्षणावस्थानां निवृत्तौ अन्यधर्मलक्षणावस्थानामवस्थिते द्रव्ये उत्पत्तिः परिणाम इति निष्कर्षः। (द्रo योo भाo तo वैo पाo 3 सूo 13।)  
परो वशीकारः- अभ्यासात् परिकर्मितचेता योगी यदा स्वमनः सूक्ष्मे निवेशयुतुमिच्छति तदा परमाणुपर्यन्तभिदं स्थितिं लभते। यदा च स्थूले निवेशशयितुमिच्छति तदा परममहत्त्वान्तं स्थितिपदं लभते। अर्थात् यथेच्छं सूक्ष्मतमं स्थूलमतं च चित्तं मवति। एवं तामुभयीं कोटिमनुधावतोऽस्य चित्तस्य योऽप्रतिघातः, स परो वशीकारो वशीकारसंज्ञारूपाद् प्रसिद्धादुत्कृष्ट इति। (द्रo योo भाo पाo 1 सूo 40\>)  
अत्र परमाण्वादौ धारणात्रयो भवति-संक्षिप्ता, विशाला विकरणी चेति। तत्रोभयकोटिस्पर्शिनो विकरणो। परममहत्त्वान्तस्पृग् विशाला परमाण्वन्तस्पृक् संक्षिप्तेति विवरणकारः । (द्रo पाo योo सूo विo पाo 1 सूo 40।)  
परं प्रसंख्यानम्- चित्तं यदा रजोलेशादपि मलादपेतं सत् स्वरूपप्रष्ठं भवति, तदाऽस्य सत्त्वपुरुषान्यताख्यातिमात्रं कार्यमवशिष्यते। तदानीं धर्ममेघनामकध्यानोन्मुखं च चित्तं भवति। तस्यैव परं प्रसंख्यानमित्याख्या ध्यायिनामिति। (द्रo योo भाo तo वैo पाo 1 सूo 2)।  
पिङ्गला- दक्षनाडी(दक्षिणनाडी।)  
पुरुषज्ञानम्-प्रख्यशीलं हि बुद्धिसत्त्वं रजस्तमसी वशीकृत्य विवेकख्यातिरूपेण परिणतं भवति। तस्माच्च परिणामशीलात् बुद्धिसत्त्वात् अत्यन्तविधर्मा शुद्धं अन्यश्चितिमात्ररूपः पुरुषोऽस्ति। अतस्तौ सत्त्वपुरुषौ परस्परमत्यन्तासंकीर्णौ स्तः। तथापि शान्तघोरमूढरूपायां बुद्धौ चैतन्यं प्रतिबिम्बितं भवत् स्वयमपि शान्तघोरादिरूपमिव भवति यथा कम्पमाने जले प्रतिबिम्बितश्चन्द्रःक स्वयमपि सकम्प इव भवति न तु बस्तुतः सकम्पः। अयमेव बुद्धिपुरुषयोः प्रत्ययाविशेषरूपो भोगः। स च भोगः परार्थः, सत्त्वस्य परार्थत्वेन तद्धर्मो भोगोऽपि परार्थं एवास्तीति तस्मात् परार्थभोगात् यो विशिष्टः चितिमात्ररूपोऽन्यः पौरुषेयः प्रत्ययस्तत्र संयमात् पुरुषविषयंज्ञानं भवतीति । (द्रo योo भाo तo वैo पाo 3 सूo 35।)  
अत्र विज्ञानभिक्षुः- बुद्धोः प्रत्ययः सुखादिमती विषयाद्याकारचित्तवत्तिः, पुरुषस्य प्रत्ययो बुद्धिवृत्तिप्रतिबिम्बावच्छिचैतन्यांशः सुखाद्यात्मकशब्दाद्यनुभवनामा। तयोरविवेकश्च बुद्ध्या पुरुषे स्वप्रतिबिम्बार्पणेन जपास्फटिकयोरिव धर्मसांकर्यात्। तथा च पुरुषे एव बुद्धिवृत्तिप्रतिबिम्बो न तु बुद्धौ चित्प्रतिबिम्ब इत्याह। शेषं समानम्। (द्रo योo वाo पाo 3 सूo 35)।  
पुरुषेऽन्वयिकारणत्वाभावः-यद्यपि पुरुषार्थो महदहङ्कारादनामुत्पत्तौ निमित्तं भवतीति पुरुषोऽपि प्रकृतिवत् कारणतया महदादीनां सूक्ष्मं स्यात् तथापि पुरुषे महदादीन् प्रति अन्वयिकारणत्वम् (उपादानत्वं) नास्तीति न पुरुषो महदादीनां सूक्ष्मं रूपं किन्तु प्रकृतिरेवेति। (द्रo योo भाo तo वैo पाo 1 सूo 45।)  
पूरकः-यत्र बाद्यो वायुराचम्यान्तर्धार्यते स पूरकः प्राणायामः।  
पूर्वजातिज्ञानम्- स्मृतिहेतवोऽनुभवजन्या ये संस्काराः येचाविद्यादिक्लेशानां हेतुभूता अविद्यादिसंस्काराः, अथ च जात्यायुर्भोगरूपविपाकस्य हेतुभूता ये धर्माधर्मरूपाः संस्काराः तेषां संयमता साक्षात्कारे सिद्धे पूर्वजन्मानुभूतानां जात्यादीनां ज्ञानं भवतीति। (द्रo योo भाo तo वैo पाo 3 सूo 18।)  
प्रकृतिप्रवृत्तौ धर्मादीनामहेतुत्वम्- प्रकृतेः प्रवृत्तौ धर्मादयो न प्रयोजकाः भवन्ति, तेषां प्रकृतिकार्यत्वात्। न हि कार्यं कारणं प्रयोजयतिस तस्य कारणाधीनोत्पत्तितया कारणपरतन्त्रत्वात्, स्वतन्त्रस्यैव च प्रयोजकत्वात्। धर्मादीनामुपयोगस्तु प्रतिबन्धापनयनमात्रेणैव भवति, यथा क्षेत्रिको नापः पाणिनाऽपकर्षति किन्तु आवरणमेव भिन्नत्ति, तद्वत्। अतः प्रकृतिः स्वयमेव पुरुषार्थाय पवर्तत इति।(द्रo योo भाo तo वैo पाo 4 सूo 3।)  
प्रकृतिलयत्वम्- ये प्रकृतिमेवात्मानमभिमन्यमाना प्रकृत्युपासकाः साधिकारायामेव प्रकृतौ लीनास्ते प्रकृतिलया इत्युच्यते। प्रकृतिलयानां विदेहेभ्योऽयं भेदो यत् विदेहाः सावरणब्रह्माण्डान्तर्गता एवाल्पमैश्वर्यं मलिनं च विषयं भुञ्चते, प्रकृतिलयास्तु ब्रह्माण्डाद् बहिर्गत्वा विदेहान् प्रत्यपि ईशते तत्रैव निर्मलं कारणस्त्वनिर्मितं विषयञ्च भुञ्जाना ईश्वरकोटय उच्यन्त इति। (द्रo योo भाo तo वैo तता योo वाo पाo 1 सूo 25।)  
प्रकृतेः क्षोभहेतुः- परमेश्वरप्रयत्नेनैव गुणवैषम्यं भवति, तत्परेणेरितं विषमत्वं प्रयातीति श्रुतेः। तथा "प्रकृतिं पुरुषं चैव प्रविश्यात्मेच्छया हरिः। क्षोभयाभास सम्प्राप्ते सर्गकाले व्ययाव्ययौ ॥" इति प्रमाणात् प्रकृतेवैषम्यहेतुः क्षोभोऽपीश्वरेच्छात एव भवति। सा च परमेश्वरेच्छा सदैवाप्रतिहता नित्या महाप्रलयेऽप्यस्तीति कविज्ञानभिक्षुः। (द्रo योo वाo पाo 1 सूo 24।)  
अत्र वाचस्पतिमिश्राः- ज्ञानक्रिये सर्गहेतुभूते अपरिणामिन्यां चिच्छक्तौ न संभवत इति रजस्तमोरहितचित्तसत्त्वाश्रये एव ते वक्तव्ये। यद्यपि सदामुक्तस्येश्तचवरस्याविद्याप्रभावेण तादृशचित्तसत्त्वसमुत्कर्षेण सह स्वस्वाभिभावः सम्बन्धो न संभवति, अतो ज्ञानक्रियाश्रयीभूततादृशचित्तसत्त्वाभावात् ज्ञानक्रियाप्रयुक्तः सर्गों न संभवति तथापि नेश्वरस्य पृथग्जनस्येवाविद्यानिबन्धनः चित्तसत्त्वेन स्वस्वामिभावोऽभ्युपगम्यते किन्तु तापत्रयपरीतजन्तूनामुद्दिधीर्षया भगवान् सर्गादौ चित्तसत्त्वमुपादत्ते। यद्यपि उद्दिधीर्षाऽपि प्राकृतत्वात् प्रलयावस्थायां न संभवति तथापि अनादौ सर्गसंहारप्रबन्धे सर्गान्तरसमुत्पन्नसंहारेच्छावधिसमये पूर्णे मया पुनः सर्गार्थं सत्त्वप्रकर्ष उपादेय इति प्रणिधानं कृत्वा भगवान् जगत् संजहार। तदा च पूर्वसर्गीयेश्वरचित्तस्त्तवं प्रणिधानवासनावशात् तथैवेश्वरचित्तसत्त्वभावेन परिणभते। यथा चैत्रः श्वः प्रातरेवोत्थातव्यं मयेति प्रणिधाय सुप्तः सन् तदैवोत्तिष्ठते प्रणिधानसंस्कारात्। तथा च बीजाङ्कुरवदनादित्वात् ईश्वरप्रणिधानसत्त्वोपादाने उभे अपि शाश्वतिके इति नान्योन्याश्रयदोषोऽपि । तथा च महाप्रलयकाले नेश्वरस्य चित्तसत्त्वं तिष्ठति न वा तदाश्रिते ज्ञानक्रिये अपि तिष्ठत इति। (द्रo तo वैo पाo 1 सूo 24।) मिश्रमतानुसारम् प्रकृतौ क्षोभजननार्थं महाप्रलयेऽपि वर्तमाना भगवतो नित्येच्छा नाह्गीकरणीयेति विशेषः।  
प्रकृतेरेकत्वम्- यद्यपि प्रकृतिर्गुणत्रयात्मिका तथापि एकैव प्रकृतिरिति सिद्धान्तः। पुरुषभेदेन सर्गभेदेन च भेदाभावः प्रकृतेरेकत्वम् "अजामेकाम्" इत्यादिवाक्यैः प्रतिपाद्यते। (द्रo योo वाo पाo 2 सूo 18।)  
प्रकृतेरेव क्षोभो न पुरुषस्य-चलनादिक्रियारूपक्षोभः प्रकृतेरेव भवति। "प्रधानात् क्षोभ्यमाणाच्च तथा पुंसःपुरातनात्।  
 प्रादुरासीन्महद्बीजं प्रधानपुरुषात्मकमिति स्मृतेः। यच्च प्रकृतेरक्रियत्वमुक्तं तत्तु अध्यवसायाभिमानादिरूपप्रतिनियतकार्यशून्यत्वमेव, न तु चलनादिकर्मशून्यत्वम्। यत्तु क्वचित् पुरुषस्यापि क्षोभः श्रूयते स संयोगोन्मुखत्वेन गौणः, प्रकृतिकर्मणैवोभयोः संयोगोत्पत्तेः। (द्रo योo वाo पाo 2 सूo 18।)  
प्रकृतेः स्वतन्त्रम्-प्रकृतिः स्वतन्त्रा, धर्माधर्मो तु प्रकृतिकार्ये प्रतिबव्धकमपनयतो न तु प्रकृतिं प्रयोजयतः। एवमाकाशे द्रव्यानारम्भिकापि अनुक्षणमणूनां क्रिया सर्वसम्मता। न च तत्र धर्माधर्मौ कारणं भवतःत तस्याः क्रियायाः कस्यापि भोगाहेतुत्वात्। नापि तत्रेश्वरादिसङ्कल्पादिः कारणम्, गौरवात्। अतो निरन्तरमणुक्रियोपपत्तये लाघवनेन गुणत्वेनैव सामान्यतः प्रवृत्तिकारणत्वात् सहकार्यप्रयुक्ता प्रकृतिरेव परिणामे स्वतन्त्रा कारणमिति। (द्रo योo वाo पाo 4 सूo 3)  
प्रकृत्यापूरः- प्रकृतीनामवयवानुप्रवेश एव प्रकृत्यापूरः। यथा कायस्य प्रकृतिः पृथिव्यादनि भूतानि। अतः योगसङ्कल्पात् तस्मिन् काये परिणामान्तरजनने पृथिव्यादीनामवयवानुप्रवेशो भवति, स एव प्रकृत्यापूरः । (द्रo योo भाo तo वैo पाo 4 सूo 2।)  
प्रख्या-तत्त्वज्ञानम्।  
प्रच्छर्दनम्-कौष्ठ्यस्य वायोर्नासिकापुटाभ्यां योगशास्त्रविहितात् प्रयत्नविशेषाद् बहिर्वमनं प्रच्छर्दनम्। द्रo योo भाo तo वैo पाo 1 सूo 34।  
प्रज्ञा-जीवब्रह्मान्यतरात्मतत्त्वसाक्षात्कारः प्रज्ञेति विज्ञानभिक्षुः। द्रo योo वाo पाo 1 सूo 20। प्रज्ञा= बुद्धिरिति विवरणकारः। पुरुषगोचरख्यात्यभ्यास इति मणिप्रभावृत्तिः।  
प्रज्ञाऽऽलोकः- समाधिगतप्रज्ञायाः प्रत्ययान्तरानभिभवेन निर्मलप्रवाहेऽवस्थानमेव प्रज्ञाऽऽलोकः । (द्रo योo भाo तo वैo पाo 3 सूo 5।)  
प्रज्ञाया आलोको दीप्तिर्बुद्धिरिति विज्ञानभिक्षुः।  
प्रज्ञासंस्कारप्रयोजनम्- समाधिजप्रज्ञाजन्याः संस्काराः भोगाधिकारपरिपन्थिनो भवन्तीति भोगाधिकारप्रशान्तिरेव प्रज्ञासंस्काराणां प्रयोजनम्। (द्रo योo भाo तo वैo पाo 1 सूo 50।)  
प्रणवः- ओंकारः ईश्वररस्य वाचकं नाम। तथा च योगसूत्रम् "तस्य वाचकः प्रणवः" इति। (पाo 1 सूo 27)।  
प्रणवार्थचिन्तनस्य द्वैविध्यम्- प्रणवार्थचिन्तनं मुख्यतया द्विविधम्तत्रकमंशांशि-कार्याकारण-शक्तिशक्तिमदादिभेदेन तप्तायःपिण्डवत् अविभागलक्षणैकीभावात् "अहं ब्रह्म सर्वं खलु ब्रह्म" इत्यादिरूपं भवति। अपरं च प्रकृति-तत्कार्यं-पुरुषेभ्यो विवेकेन केवले ब्रह्मचिन्मात्रे आत्मत्वचिन्तनम् इति विज्ञानभिक्षुः। (द्रo योo वाo पाo 1 सूo 28।)  
प्रणिधानम्-मानसो वाचिकः कायिको भक्तिविशेषःप्रणिधानमिति वाचस्पतिमिश्राः। (द्रo योo भाo तo वैo पाo 1 सूo 23।) असंप्रज्ञातकारणीभूतसमाधिर्भावनाविशेषः प्रणिधानमिह विवक्षितम्। तच्च प्रणवजपेन सह ब्रह्माध्यानमेवेति विज्ञानभिक्षुः। (द्रo योo वाo पाo 1 सूo 23-28।)  
प्रतिक्षणपरिणामेऽपि क्षणिकत्वाभावः- प्रतिक्षणपरिणामेऽपि धर्मिणि न त्रणिकत्वमायाति। यतो हि धर्मिणि सत एव धर्मस्य यदा अतीताद्यवस्थात्रयं भवति तदानीं धर्मिणो धर्मान्यथात्वमेव भवति न द्रव्यान्यथात्वम् स्वरूपान्यथात्वं वा। तथात्वे प्रतिक्षणं परिणामेन क्षणिकत्वापत्त्या प्रत्यभिज्ञाद्यनुपपत्तिः स्यात्। अत एव प्रत्यभिज्ञाबलेन कटककुण्डजलादिसर्वविकारानुगं सुवर्णसामान्यमेकं सिध्यति। सुवर्णसामान्यञ्चावयविरूपा धर्मीति। (द्रo योo वाo पाo 3 सूo 13।)  
प्रतिप्रसवः-कार्यस्य कारणभावापत्तिः प्रतिप्रसव इति वाचस्पतिमिश्राः । (द्रo योo भाo तo वैo पाo 2 सूo 10।)  
प्रसवाद् विरुद्धः प्रतिप्रसव प्रलय इति विज्ञानभिक्षुः। प्रतिलोमपरिणामः प्रतिप्रसव इति भोजवृत्तिः।  
प्रतिबिम्बम्-दर्पणे मुखप्रतिबिम्बवत् स्वच्छायां बुद्धौ सन्निहितपुरुषस्य प्रतिबिम्बं भवति। एव दर्पणगतमालिन्यस्य मुखेऽभिमानवत् बुद्धिवृत्तेस्तदारूढविषयस्य च बोधो भवति पुरुषस्येति बुद्धावेव चित्प्रतिबिम्बो न तु चित्यपि बुद्धिप्रतिबिम्ब इति वाचस्पतिमिश्रयाः। (द्रo योo भाo तo वैo पाo 1 सूo 4।)  
विज्ञानभिक्षुस्त्वाह-चेतनेऽपि बुद्धिप्रतिबिम्बमवश्यं स्वीकार्यम्। अन्यथा कूटस्थनित्यविभुचैतन्यस्य सर्वसम्बन्धात् सदैव सर्वं वस्तु सर्वैर्ज्ञायेत, न हि सूर्यसम्बन्धे सति घटाद्यप्रकाशौ दृष्ट इति। अतोऽर्थमानस्य कादाचित्कत्वाद्युपपत्तयेऽर्थाकारतैव पुरुषस्याप्यर्थग्रहणमिति वाच्यम्, यथा बुद्धेरर्थाकारतैवार्तग्रहणमिति दृश्यते। अर्थात् यथा बुद्धिरर्थाकारतां धारयतीत्येव तस्या अर्थग्रहणमित्युच्यते तथा पूरुषोऽपि अर्थाकारतां धारयतीत्येव तस्यापि अर्थग्रहणम् (अर्थबोधः) इति मन्तव्यम्। सा चर्थाकारता बुद्धौ परिणामरूपा न तु प्रतिबिम्बरूपा, स्वप्नादौ विषयाभावेन बुद्धी तत्प्रतिबिम्बासंभवात्। पुरुषे तु प्रतिबिम्बरूपैवार्थाकारता। पुरुषस्यापरिणामित्वेन विद्यमानि वृत्तिमात्रग्राहके पुरुषे सविषयबुद्धिवृत्तिप्रतिबिम्बेनैवार्थाकारतोपपत्तेः। एवं बुद्धावपि चित्प्रतिबिम्बं स्वीकार्यमन्यथा चैतन्यस्य भानानुपपत्तेः। स्वयं साक्षात् स्वदर्शने कर्मकर्तृविरोधेन बुध्यारूढतयैवात्भनो घटादिवज्ज्ञेयत्वाभ्युपगमात्। तताचोभयत्रैवोभयस्य प्रतिबिम्बं भवतीति। (द्रo योo वाo पाo 1 सूo 4।)  
प्रत्यक्चेतनः-प्रतीपं विपरीतमञ्चति विजानातीति प्रत्यक्, सचासौ चेतनश्चेति प्रत्यक्चेतनोऽविद्यावान् पुरुषः। (द्रo योo भाo तo वैo पाo 1 सूo 29।)  
विज्ञानभिक्षुस्तु-प्रति= प्रतिवस्तु, अञ्चति= अनुगच्छतीति व्युत्पत्त्याऽसङ्कुचितसर्वानुगतः परमात्मैव मुख्यः प्रत्यक्शब्दार्थः। विभुत्वगुणयोगात् जीवे गौणः प्रत्यक् शब्द इति। (द्रo योo वाo पाo 1 सूo 29।)  
प्रत्यक्षम्- इन्द्रिप्रणालिकया चित्तस्य बाह्यवस्तूपरागात् तद्विषया समान्यविशेषात्मनोऽर्थस्य विशेषावधारणप्रधाना वृत्तिः प्रत्यक्षं प्रमाणम्। तत्फलीभूतोऽविशिष्टः पौरुषेयश्चित्तवृत्तिबोधश्च प्रत्यक्षप्रमा। (द्रo योo वाo पाo 1 सूo 7।)  
प्रत्ययानुपश्यः- प्रत्ययं बौद्धमनुपश्यतीति प्रत्ययानुपश्यः। तमनुपश्यन् द्रष्टा तदात्मक इव पर्रत्यवभासते। यथा निर्मले जले स्वयसमसंक्रान्तोऽपि चन्द्रः सङ्क्रान्तप्रतिबिम्बतया सङ्क्रान्त इव भवति, एवमसङ्क्रान्ताऽपि चितिशक्तिः संक्रान्तप्रतिबिम्बा सती स्वयं सङ्क्रान्तेव बुद्ध्यात्मत्वमापन्ना बुद्धिमनुपततीति चितिशक्तिः= द्रष्टा प्रत्ययानुपश्य इत्युच्यते । (द्रo योo भाo तo वैo पाo 2 सूo 20 ।)  
प्रत्याहारः-इन्द्रियविषयासंप्रयोगकाले इन्द्रियाणांम चित्तस्वरूपानुकारितेव या भवति सा इन्द्रियाणां प्रत्याहार इत्युच्यते। अतःचित्तनिरोधकाले चित्तवन्निरुद्धानीन्द्रियाणि स्वनिरोधाय नोपायान्तरभपेक्षन्ते। यथा मधुकरराजं मक्षिका इत्पतन्ममनूत्पतन्ति निविशमानमनुनिविशन्ते, तथेन्द्रियाणि चित्तनिरोधे निरुद्धानीत्येष प्रत्याहारः। (द्रo योo भाo तथा वाo पाo 2 सूo 49।)  
प्रधानजयः- सर्वप्रकृतिविकारवशित्वं प्रधानजयः। स च ग्रहणस्वरूपास्मिताऽन्वयार्थवत्त्वसंयमाज्जायमानेनेन्द्रियजयेन सिध्यति । (द्रo योo भाo तo वैo पाo 3 सूo 48।)  
सर्वासां व्यक्तिभेदेन अनन्तानां भूतेन्द्रियप्रकृतीनां सत्तादिगुणानां तद्विकाराणां च सर्वेषां स्वेच्छयाऽनुविधानं प्रधानजय इति विज्ञानभिक्षुः। द्रo योo वाo पाo 3 सूo 48।  
प्रधाने निरतिशयं सौक्ष्यम्- पार्थिवस्याणोर्गन्धतन्मात्रं सूक्ष्मो विषयः, आप्यस्य रसतन्मात्रम्, तैजसस्य रूपतन्मात्रम्, वायवीयस्य स्पर्शतन्मात्रम्, आकाशस्य शब्दतन्मात्रञ्चेति । तेषां तन्मात्राणामहङ्कारः सूक्ष्मो विषयः, अस्यापि लिङ्गमात्रम् (बुद्धिः) सूक्ष्मो विषयः, लिङ्गमात्रस्यापि अलिङ्गं प्रधानं सूक्ष्मो विषय।च न चालिङ्गात् प्रधानात् परं सूक्ष्ममस्ति। तस्मात् प्रधाने निरतिशयं सौक्ष्यमस्तीति।  
(द्रo योo भाo पाo 1 सूo 54।)  
प्रपञ्चस्य नित्यानित्योभयरूपत्वम्- कार्यकारणभेदेन प्रकृत्यादीनां सर्वेषां परिणामिनां प्रकारभेदेन नित्यानित्योभयरूपत्वम् इति सिद्धान्तः । (द्रo योo वाo पाo 3 सूo 13।)  
प्रपञ्चस्य सदसद्रूपत्वम्- प्रपञ्चस्य नित्यानित्योभयरूत्वादेव सदसद्रूपत्वमित्यपि सिद्धान्तः। (द्रo योo वाo पाo 3 सूo 13।)  
प्रमाख्यम् फलम्- प्रमाख्यं फलं बुद्धेरेव धर्मः। प्रमायाः वृत्तिजन्यतया वृत्त्याख्यकारणसामानाधिकरण्यन बुद्धावेव प्रमारूपकार्यजननाभ्युपगमस्यौचित्यात्। एतदनुसारं चैतन्यमेव हि बुद्धिदर्पणप्रतिबिम्बितं बुद्धिवृत्त्याऽर्थकारया तदाकारतामापद्यमानं फलं, तच्च चिच्छायाख्यं चित्प्रतिबिम्बं बुद्धेरेव धर्म इति कश्चित्।  
तन्न, पौरुषेयशब्दस्य यथाश्रुतार्थत्यागापत्तेःक, प्रतिबिम्बस्य तुच्छतयाऽर्थभानरूपत्वानपपपत्तेश्च। किञ्च परस्परप्रतिबिम्बस्य श्रुतिस्मृतिसिद्धतया चिंतेरेव वृत्तिप्रतिबिम्बोपहितायाः फलत्वं युक्तम्, ज्ञानशब्देनात्मन एव प्रतिपादनात्। अपि च बुद्धेरेव प्रमातृत्वे पुरुषो न सिध्येत्, अनावश्यकत्वादिति विज्ञानभिक्षुः। (द्रo योo वाo पाo 1 सूo 7।)  
प्रमाणम्- अनधिगततत्त्वबोधः पौरुषेया व्यवहारहेतुः प्रमा तत्करणं प्रमाणम्। (द्रo तo वैo पाo 1 सूo 7।)  
प्रवृत्तिः- कर्म क्रिया वा। तता च क्रियाशालत्वात् चित्तं रजोगुणमुच्यते।  
प्रशान्तवाहिता-निरोधसंस्कारात् निरोधसंस्काराभ्यासपाटवापेक्षा प्रशान्तवाहिता चित्तस्य भवति।क प्रशान्तवाहिता च व्युत्थानसंस्कारमलरहितनिरोधसंस्कारपरम्परामात्रवाहिता इति वाचस्पतिमिश्राः। (द्रo योo भाo तo वैo पाo 3 सूo 10।)  
निरोधावस्थचित्तस्य निश्चलनिरोधधारया वहनं प्रशान्तवाहितेति विज्ञानभिक्षुः। द्रष्टव्यं तत्रत्यं वातिंकम्।  
प्रश्वासः- कौष्ठ्यस्य वायोर्निःसारणं प्रश्वासः।  
प्राकाण्याम्- इच्छानभिघातः। नास्य योगिनो रूपं भूतस्वरूपैर्मूर्त्यादिभिरभिहन्यते। भूमौ उन्मज्जति निमज्जति च यथोदके इति। (द्रo योo भाo तo वैo पाo 3 सूo 45।)  
प्राणः- आ नासिकाग्रात् आ च हृदयादवस्थितो वायुविशेषः प्राणः। स च जीवनस्य प्रयत्नविशेषस्य कार्यविधया लक्षकः। प्राणादिनैव लक्ष्यतेऽयं जीवतीति। यथा वह्निकार्येण धूमेन पर्वतादौ वह्निर्लक्ष्यते, तद्वत् (द्रo योo भाo तo वैo पाo 3 सूo 39।)  
विज्ञानभिक्षुराह- "समस्तेन्द्रियवृत्तिः प्राणादिलक्षणा जीवनम्" इति भाष्ये समस्तपदं सामान्यवाचकम्, इन्द्रियपदञ्च स्थूलसूक्ष्मोभयपरतया करणमात्रपरम्। प्राणपदं प्राणनादिवृत्तिपरं, लक्षणपदञ्च स्वरूपार्थकं न तु लक्ष्यतेऽनेनेति करणव्युत्पत्त्या लक्षणपरम्। तथा च करणसामान्यस्य प्रणनादिरूपा वृत्तिरेव जीवनम्। अतो यथैकैकस्य करणस्याध्यवसायाभिमानसङ्कल्पालाचनात्समिका पृथक् पृथक् वृत्तिभवति, तथैव करणसामान्यस्यापि प्राणनापाननसमाननोदाननव्याननरूपा देहान्तर्गतदेशभेदात् पञ्चतयी सामान्या वृत्तिर्भवति। एतावता करणसामान्यमेव देशभेदात् प्राणापानसमानोदानव्यानसंज्ञाः लभते इति करणमेव प्राणादयो न तु शरीरोपगृहीतमारुतभेदा इति। लिङ्गशरीरस्योर्ध्वाधःसञ्तारादुत्पद्यमानेन वायुना सहाविवेकादेव तु तप्तायःपिण्डवत् प्राणेषु वायुव्यवहारः। तस्मात् करणसामान्यमेव मुखनासिकागतिचिराहृदयवृत्तिः प्राण इति। अधिकन्तु वार्तिकादवगन्तव्यम् (द्रo योo वाo पाo 3 सूo 39।)अनयोः कतरः पक्षो युक्त इति तु सुधीभिरेवावधानीयम्। तत्तवसमाससूत्रेऽपि प्राणापानादयो वायुरूपा एवाभ्यपगताः। तथा च  
तत्त्वसमाससूत्रम्-"पञ्च वायवः" सूत्रम् 11। व्याख्यातञ्चैतत् तथैव सर्वोपकारिणीटीकाकृताऽपि।  
प्राणायामः-शास्त्रोक्तरीत्या श्वासप्रश्वासयोः स्वाभाविकगतेः प्रतिषेध। प्राणायामः। प्राणायामे आसनसाहित्यं नितान्तमावश्यकम्। अत एव "तस्मिन् सति श्वासप्रश्वासयोर्गतिविच्छेदः प्राणायामः" इति योगसूत्रे "तस्मिन् सति" इत्युक्तम्। आसने सतीति तसयार्थः। तस्य मुख्यतस्त्रयो भेदाः- रेचकपूरककुम्भका इति। न च ते त्रयो मिलित्वैक एव प्राणायाम इति वाच्यम् केवलकुम्भकस्यापि प्राणायामत्ववचनात्। तदुक्तं वाशिष्टसंहितायाम्-  
रेचकं पूरकं त्यक्त्वा सुखं यद्वायुधारणम्।  
प्राणायामोऽयमित्युक्तः स वै केवललुम्भकः ॥ इति  
(द्रo योo वाo पाo 2 सूo 49)।  
प्राणायामस्यापरे भेद विधयश्च योगचित्तनामण्यादिग्रन्थान्तरतोऽवसेयाः।

  -------------

बन्धकोटिद्वयम्-पूर्वा उत्तरा चेति बन्धस्य कोटिद्वयम्। तत्र यो मुक्तो जातस्तस्य पूर्वा बन्धकोटिरभूत् किन्तूत्तरा बन्धकोटिर्नास्ति। एवं ये प्रकृतिभावनासंस्कृतमनसस्ते देहपातानन्तरमेव प्रकृतिलयतामापन्नास्तेषां पूर्वा बन्धकोटिरभूदेव किन्तूत्तराऽपि बन्धकोटिः संभाव्यत एव। ईश्वरस्य तु सदैव मुक्तत्वात् नास्ति पूर्वा बन्धकोटिर्नापि चोत्तरा बन्धकोटिरिति। (द्रo योo भाo तo वैo पाo 1 सूo 24।)  
अत्र भाष्यविवरणकारः- अनारब्धसंसारस्य प्रकृतिलीनस्योतरा बन्धकोटिः सम्भाव्यते। प्रवृत्तसंसारस्य चाप्रकृतिलीनस्य बद्धजनस्य साधिकारत्वात् पूर्वोंत्तरबन्धकोटी स्तः। मुक्तस्य तु पूर्वां बन्धकोटिर्मुक्तत्वोपपत्तेरेव ज्ञायते। बन्धपूर्विका हि मुक्तिरिति। (द्रo पाo योo सूo भाo विo पाo 1 सूo 24।)  
बन्धनानि- प्रकृतिलयानां प्राकृतो बन्धः, विदेहानां वैकारिको बन्धः, दिव्यादिव्यविषयभोगभाजां च दक्षिणाबन्ध इति। (द्रo योo भाo तo वo पाo 1 सूo 24।) तत्राष्टप्रकृतिष्वभिमानरूपः प्रथमः, शब्दादिविषयरागरूपो द्वितीयः, गृहस्थानां दानाध्ययनादिष्वभिष्वङ्गरूपस्तृतीयः । (द्रo पाo सूo वृo पाo 1 सूo 24।)  
बूजम्-अविद्यादिक्लेशसहितः कर्माशयो जात्यायुर्भोगानां बीजम्। (द्रo तo वैo पाo 1 सूo 2)।  
बुद्धिसंवित्- सुषुम्नाख्यनाङ्यां चित्तस्थानभूतायां चित्तं धारयतो योगिनश्चित्तसंविदुत्पद्यते, सैव बुद्धिसंवित्। (द्रo योo भाo तo वैo पाo 1 सूo 26।)  
बुद्धिः परार्था-बुद्धिः खलु क्लेशकर्मवासनादिभिर्विषयेन्द्रियादिभिश्च संहत्य पुरुषार्थमभिनिर्वर्तयन्ती परार्था भवति। अत्रानुमानप्रयोगः- बुद्धिः परार्था संहत्यकारित्वात् शयनासनाभ्यङ्गवत् इति। पुरुषस्तु स्वार्थः। यतः सर्वं पुरुषाय कल्पते, पुरुषस्तु न कस्मैचिदिति । (द्रo योo भाo तo वैo पाo 2 सूo 20।)  
बुद्धेः प्रतिसंवेदी पुरुषः-यं विषयं बुद्धिः संवेत्ति तं पुरुषोऽपि तथैव संवेत्तति बुद्धेः प्रतिसंवेदी पुरुष इत्युच्यते। अयमाशयः-न हि बोधः पुरुषगतो जन्यते अपि तु चैतन्यमेव अर्थाकारया बुद्धिवृत्ताय तदाकारतामापद्यमानं बोधात्मकं फलं भवति। तच्च तथा भूतं बुद्धेरविशिष्टं बुद्धिसमानाकारं भवतीति इदमेव पुरुषस्य बुद्धिप्रतिसंवेदित्वम् इति वाचस्पतिमिश्राः। (द्रo योo भाo तo वैo पाo 1 सूo 7।)  
विज्ञानभिक्षुस्त्वाह- यद्यपि विषयाकारतैव विषयग्रहणं चित्तस्थले दृष्टं, पुरुषस्तु कूटस्थो न विषयाकारतां भजते, अतः कथं पुरुषश्चित्तवृत्तिसाक्षी स्यात्? कथं वाऽविशिष्टः पौरुषेयो बोध? इत्याशङ्का जागर्ति। तथापि संवेदिन्या बुद्धेः अतिसंवेदि= तत्समानाकारः पुरुषः इति चितेः स्वयमाकाराभावेऽपि प्रतिबिम्बवशाद् वृत्त्याकारापत्त्या वृत्तिबोध इति पुरुषो बुद्धेः प्रतिसंवेदो कथ्यते (द्रo योo वाo पाo 1 सूo 7)।  
ब्रह्मणि सर्वजीवानामविभागलक्षणाभेदो न त्वखण्डत्वम्- न्यायानुगृहीतैः बलवद्भिरग्निविस्फुलिङ्गादिसांशदृष्टान्तैः विरोधात् आकाशसूर्यादिदृष्टिन्ता जीवब्रह्मणोरखण्डतापरा न भवन्ति, किन्तु ब्रह्मणि सर्वजीवानामविभागलक्षणाभेदस्य सर्वकालस्थायितया पारमार्थिकत्वेऽपि यद् किञ्चिदवच्छेदन फेनबुद्बुदादिवत् अतिभङ्गुरस्य विभागलक्षणभेदस्यापारमार्थिकस्योपाधिकत्वमात्रं प्रतिपादयन्तीति ब्रह्मणि जीवानां नाखण्डत्वं किन्त्वविभागलक्षणाभेद एवेति विज्ञानभिक्षुः। (द्रo योo वाo पाo 1 सूo 24।)  
ब्रह्मनाडी- उदरोरसोर्मध्ये यत्पद्ममधोमुखं तिष्ठति अष्टदलम्, रेचकप्राणायामेन तदूर्ध्वंमुखं कृत्वा तत्र चित्तं धारयन्ति योगिनः। तन्मध्ये सूर्यमण्डलं जागारितस्थानमकारः, तस्योपरि चन्द्रमण्डलमुकारः स्वप्नस्थानम्, तस्योपरि वह्निमण्डलं मकारः सुषुप्तिस्थानम्, तस्योपरि परव्योमात्मकं ब्रह्मनादं तुरीयस्थानमर्धमात्रमुदाहरन्ति ब्रह्मवादिनः। तत्र कर्णिकायामूर्ध्वमुखी सूर्यादिमण्डलमध्यगा ब्रह्मनाडी। ततोऽप्यूर्ध्वं प्रवत्ता सुषुप्ना नाडी भवति। (द्रo योo भाo तo वैo पाo 1 सूo 36।)  
ब्रह्मनादम्- नादात्मकं ब्रह्मैव ब्रह्मानादम्, तदेवार्धमात्रमुदाहरन्ति ब्रह्मवादिनः। अत्र ब्रह्मनाडीशब्दकोशोऽवधानीयः। (द्रo योo वाo पाo 1 सूo 36।)

  -------------

भवप्रत्ययः- असम्प्रज्ञातसमाधेरेको भेदः। भवन्ति जायन्तेऽस्यां जन्तव इति भवोऽविद्या। स च भूतेन्द्रियेषु विकारेषु प्रकृतिषु वाऽव्यक्तमहदहङ्कारपञ्चतन्त्रात्रेषु अनात्ससु आत्मख्यातिस्तौष्टिकानां वैराग्यसम्पन्नानाम्। एवंविधो भवः (अविद्या) प्रत्ययः कारणं यस्य निरोधसमाधेः (असम्प्रज्ञातस्य) स भवप्रत्ययः। स च भवप्रत्ययोऽसम्प्रज्ञातसमाधिर्विदेहानां प्रकृतिलयानाञ्च भवतीति। (द्रo योo भाo तo वैo पाo 1 सूo 19)।  
भवसङ्क्रमः- देहाद् देहान्तरसञ्चारारव्यः श्लिष्टपर्वा अव्यवधानेन प्रवर्तमानः संसारो भवसङ्क्रम इत्युच्यते। यस्याविच्छेदात् जनित्वा म्रियते, मृत्वा च जायते जन्तुरिति। (द्रo यo वाo पाo 1 सूo 16।)  
भुवनज्ञानम्- सूर्यद्वारे= सुषुम्नायां नाङ्याम् संयमेन भुवनज्ञानं जायते योगिनः। बुद्धिसत्त्वं हि स्वभावत एव विश्वपर्रकाशनसमर्थं तमोमलावृतं यत्रैव रजसोद्घाट्यते तदेव प्रकाशयति। किन्तु सूर्यद्वारसंयमोद्घाटितं बुद्धिसत्त्वं भुवनमेव समस्तं प्रकाशयतीति। संक्षेपेण सप्तलोकात्मकं भुवनम्। तत्रावीचेः प्रभृति मेरुपृष्टं यावत् भूलोकः। मेरुपुष्ठादारभ्याध्रुवाद् ग्रहनक्षत्रताराविचित्रोऽन्तरिक्षलोकः (भुवर्लोकः)। ततः परः स्वर्लोकः पञ्चविधः। पञ्चविर्ध स्वर्लोक मेकं मत्वा लोकत्रयीति प्रसिद्धिः। पञ्चविधं स्वर्लोकं पञ्च म्तवा पबर्वलोकद्वययोगेन सप्तलोका इति प्रसिद्धिः। तेषु पञ्चविधस्वर्लोकेषु प्रथमो माहेन्द्रो लोकः सप्तलोकेषु तृतीयो लोकः। चतुर्थः प्राजापत्यो महर्लोकः। ब्राह्मास्त्रिविधः। तत्र जनलोकः पञ्चमः। तपोलोकः षष्ठः। सत्यलोकः सप्तमः। इत्येवं सप्तलोकात्मकं भुवनम्। त एते सप्तलोका अवान्तरं चतुर्दशधा भिन्नाः सर्वे एवादिपुरुषस्य ब्रह्मणो लोकाः, ब्रह्मणो हिरण्यगर्भस्तु लिङ्गदेहेन सर्वलोकव्यापनात्। एषु लोकेषु निवासिनो भिन्ना भिन्नाः सन्ति। विदेहप्रकृतिलयास्तु मोक्षपदे वर्तन्त इति सत्यपि साधिकारत्वे न ते लोकमध्ये न्यस्ताः सन्ति। ये हि बुद्धिवृत्तिमग्तः सन्ति त एव दर्शितविषया लोकयात्रां वह्न्तो लोकेषु वर्तन्ते। तदेतदासत्यलोकमाचावीचेर्योगिना साक्षात्करणीयं सूर्यद्वारे सुषुम्नायां नाङ्यां संयमात्। यदि नैतावतापि तत्साक्षात्कारो भवति तदा सुषुम्नाया अन्यत्रापि योगोपाध्यायोपदिष्टेषु तावत् संयमः करणीयो यावदिदं सर्व जगद् दृष्टं भवेदिति। (द्रo योo भाo तo वैo पाo 3 सूo 26।)  
भूतजयः- पञ्चानां पृथिव्यादीनां भूतानां ये पञ्चावस्थाविशेषा धर्माः स्थूलत्वादयस्तत्र कृतसंयमस्य भूतजयो भवति, भूतानि अस्य वश्यानि भवन्ति। तत्र भूतानां परिदृश्यमानं विशिष्टाकारवद्रूपं स्थूलम्। स्वरूपञ्चैषां यथाक्रमं कार्यं गन्ध-स्नेहोष्णता-प्रेरणावकाशदानलक्षणम्। सूक्ष्मञ्च यथाक्रमं भूतानां कारणभेदेन व्यवस्थितानि गन्धादिपञ्चतन्मात्राणि। अन्वयिनो गुणाः प्रकाशप्रवृत्तिस्थितिरूपतया सर्वत्रैवान्वयित्वेन समुपलभ्यमानाः। अर्थवत्त्वं तेषु एव गुणेषु भोगापवर्गसम्पादनरूपा शक्तिः। तदेवं भूतेषु पञ्चसु उक्तधर्मलक्षणावस्थाभिन्नेषु प्रत्यवस्थं संयमं कुर्वन् योगी भूतजयी भवतीति। (द्रo योo वृo पाo 3 सूo 44।)  
भेदोऽन्योन्याभावरूपोऽभेदश्चाविभागरूपः- जीवब्रह्मणोः परस्परं भेदोऽपि वर्ततेऽन्योन्याभावलक्षणः। अभेदोऽपि वर्तते। किन्तु अयमभेदो नाखण्डत्वलक्षणः अपितु अविभागलक्षण एवेति विज्ञानभिक्षुः। (द्रo योo वाo पाo 1 सूo 26।)  
भागः- इष्टानिष्टगुणस्वरूपावधारणमविभागापन्नं भोगः। इष्टानिष्टे सुखदुःखे, ते च त्रिगुणात्मिकाया बुद्धेः स्वरूपे, तयोरविभागापन्नतयाऽवधारणं भोग इत्यर्थः। बुद्धिगततयाऽवधारणे तु न भोगः। भेगश्च यद्यपि सुखाद्यात्मकशब्दाद्याकारा वृत्तिश्चित्तस्य धर्मस्तथापि चित्तचैतन्योरभेदसमारोपात् वृत्तिसारूप्यात् पुरुपस्येत्युच्यते। (द्रo योo भाo तo वैo पाo 1 सूo 4।)  
भोगः प्रत्ययाविशेषः- अयमर्थो भोगपादार्थविवेचनेनैव गतार्थः।  
तथाप्ययमर्थः- शान्तघोरमूढरूपाया बुद्धेश्चैतन्यप्रतिबिम्बोद्ग्राहेण चैतन्यस्य शान्ताद्याकाराध्यारोपश्चन्द्रमस इव स्वच्छसलिलप्तिबिम्बितस्य तत्कम्पात् कम्पनारोपः, भोगः। (द्रo योo भाo तo वैo पाo 3 सूo 35।)  
विज्ञानभिक्षुस्तु-प्रत्ययोरविशेषः प्रत्ययाविशेष इति विगृह्य प्रत्यययोर्विविच्याग्रहणं भोगः इत्याह। तत्र बुद्धेः प्रत्ययः सुखादिमती विषयाद्याकारचित्तवृत्तिः, पुरुषस्य प्रत्ययो बुद्धिवृत्तिप्रतिबिम्बावर्च्छिन्नचैतन्यांशः सुखाद्यात्मकशब्दाद्यनुभवनामा। (द्रo योo वाo पाo 3 सूo 35।)  
भोगापवर्गौ मुख्यपुरुषार्थौ-यद्यपि धर्मार्थकाममोक्षाश्चत्वारः पुरुषार्थाः शास्त्रेषु प्रसिद्धास्तथापि धर्मार्थकामानां भोगेऽन्तर्भूतत्वात् भोगपवर्गौ एव मुख्यौ पुरुषार्थौ।  
  -------------

मधुप्रतीका- संप्रज्ञातस्य वितर्कानुगतादिचतुर्भेदेषु यो द्वितीयो भेदो विचारानुगत िति स एव मधुप्रतीकानाम्नी भूमिरिति। (द्रo पाo सूo पूo पाo 1 सूo 2।)  
तृतीययोगिनः प्रज्ञाज्योतिषो मधुप्रतीका भूमिरिति सर्वदर्शनसंग्रहकारः। तस्यामेव भूबमौ मनोजवित्वादिसिद्धयः। यथा मधुन एकदेशोऽपि स्वदते तथा प्रत्येकमेव ताः सिद्धयः स्वदन्त इति मधुप्रतीकाः उच्यन्ते।  
मधुमती-वितर्कानुगतस्य सम्प्रज्ञातचयोगस्यैव अपरा संत्रा मधुमतीति। तत्र ऋतम्भरा प्रज्ञैव मधु, मोदकारणत्वात् तद्वती मधुमती । (द्रo योo वाo पाo 3 सूo 54 तथा पाo सूo वृo पाo 1 सूo 2।)  
अत्र विवरणकारः- अत्र मधुमतीं भूभिं साक्षात्कुर्वसो ब्राह्मणस्य स्थानिनो देवाः सत्त्वविशुद्धिमनुपश्यन्तः स्थानैरुपनिमन्त्रयन्ते \`भो इहास्यताम्, इह र्मयताम्, कमनीयोऽयं भोगः' इत्यादि। एवभिधीयमानः सङ्गदोषान् भावयेत्। सङ्गमकृत्वा स्मयमपि न कुर्यात् "एवमहं देवानामपि प्रार्थनीय" इति।  
सर्वदर्शनसंग्रहे चोक्तम्- अभ्यासवैराग्यादिवशात् अपास्तरजस्तमोलेशसुखप्रकाशमयतत्त्वभावया ऋतंभरप्रज्ञाख्या समाधिसिद्धिजीयते इति ऋतंभरप्रज्ञयोग्येव द्वितीयो भधुभूमिकसंज्ञक उच्यते, तस्यैव भूमिर्मधुमती नाम्नी प्रसिद्धेति।  
मध्यतीव्रः- यस्योपायप्रत्ययस्य योगिनः श्रद्धावीर्यस्मृतिसमाधिप्रज्ञारूपा उपाया अधिमात्रा भवन्ति तथा संवेगो (वैराग्यञ्च) मध्यतीव्रो भवति, तस्यासन्नतरः समाधिलाभस्तत्फलं च भवत इति। (द्रo योo भाo पाo 1 सूo 22)  
मध्यसंवेगः-यस्योपायप्रत्ययस्य योगिनो वैराग्यं न मृदु भवति, नापि तीव्रं भवति, स मध्यसंवेग इत्युच्यते। (द्रo योo भाo पाo 1 सूo 21।)  
मध्योपायः- यस्य योगिनः श्रद्धाद्युपाया न मृदवो नाधिमात्रा भवन्ति, स योगो मध्योपाय इत्युच्यते (द्रo योo भाo पाo 1 सूo 21।)  
मनोजवित्वम्-कायस्यानुत्तमो गतिलाभो मनोडजवित्वम्। तच्च पञ्चेन्द्रियजयात् सिध्यति। (द्रo योo भाo तo वैo पाo 3 सूo 48।)  
मनोवहनाडी- उदरोरसोर्मध्ये यत् पद्मं तिष्ठत्यधोमुखमष्टदलं तस्मिन् मध्ये सूर्यमण्डलमकारो दागरितस्थानम्, तस्योपरि चन्द्र मण्डलमुकारःक स्वप्नस्थानम्, तस्योपरि वह्निमण्डलं मकारः सुषुप्तिस्थानम्, तदुपरि परं ब्रह्म व्योभात्मकं नादस्तरीयस्थानमस्ति, यमर्धमात्रमुदाहरन्ति योगिनः तत्कर्णिकायां विष्वगव्यापि सहस्रशाखाया मनोवहनाङ्या मूलं तिष्ठति। तस्याश्चालाबुलतिकाया कइव शाखाभूता सुषुम्नादिनाड्यस्ति। सैव मनोवहा नाजीचित्तस्थानम् । (द्रo योo वाo पाo 1 सूo 26।)  
मनोविदुः- "बुद्धिसत्त्वं हि भास्वरमाकाशकल्पम्" इति वदता भाष्यकारेण मनसस्तोजोवत् स्वपरप्रकाशकत्वमाकाशवद् विभुत्वञ्च सिद्धान्तितम्। (द्रo योo वाo पाo 1 सूo 36)।  
महाप्रलयः-यत्र सत्यलाकसहितं समस्तं जगदस्तमेति, ब्रह्मणोऽपि निधनं जायते, स महाप्रलयः । (द्रo योo भाo तo वैo पाo 1 सूo 25।)  
मुदिता- पुण्यशीलेषु प्राणिषु कृता मुदिता (हर्षम्) स्वभावनयऽसूयाकालुष्यं चेतसो निवतंयति।  
मुद्रादशकम्- महामुद्रा महाबन्धो महावेधश्च खेचरी।  
 उड्यानं मूलबन्धश्च बन्धो जालन्धाराभिधः॥  
 करणी विपरीताख्या वज्रोली शक्तिचालनम्।  
 इदं हि मुद्रादशकं जरामरणनाशनम्॥  
 (द्रo हo योo प्रo उपo 3 श्लोo 6-7)।  
मूढम्- तमः समुद्रेकान्निद्रवृत्तिमच्चित्तं मूढमुच्यते।  
मूलपृथक्त्वाभावः- जगन्मूलस्य प्रधानस्य पृथक्त्वं भेदो नास्ति। कार्यांणि कामं परस्परं भिद्यन्ते, सकलकार्यंमूलभूतं प्रधानन्तु अभिन्नमेवास्ति। अतएव योगसूत्रम् "कृतार्थं प्रति नष्टमप्यनष्टं तदन्यसाधारणत्वात्" इति पाo 2 सूo 22।  
तेन देशलक्षणभेदो मूर्तिव्यवधिजातिभेदश्च वस्तूनामन्यत्वे हेतुः। अतः परमाणूनां परस्परभेदसाधनाय वैशेषिकैरङ्गीकृतोऽन्त्यो विशेषपदार्थो नाङ्गीकरणीयः, तेष्वपि देशादिभेदैरेवान्यत्वस्यावधारणात्। यत्रापि योगिनो मुक्तांस्तुल्यजातिदेशकालान् व्यवधिरहितान्परस्परतो भेदेन प्रत्येकं तत्त्वेन च प्रतिपद्यन्ते तत्रापि भेदप्रतिपत्तये न विशेषास्तेषु मुक्तात्मसु स्वीकरणीयाः, तेषां मुक्तौ ये क्षणभेदास्तैरेव योगिभिर्मुक्तात्मनां भेदावगमात्। (द्रo योo भाo तo वैo पाo 3 सूo 53।)  
विज्ञा भिक्षुस्तु- मूलेषु नित्यद्रव्येषु परमाण्वादिषु पृथक्त्वम्= विशेषपदार्थो नास्तीत्यर्थमाह।  
मृदुसंवेगः-मृद्वाद्युपायवतौ योगिनः संवेगः= वैराग्यं यदा मृदु भवति, तदा स योगी मृदुसंवेग उच्यते।  
मृदूपायः- यस्यासप्रज्ञातयोगिनः श्रद्धाद्युपायाः मृदवः सस्ति, न मध्मा नाधिमात्राः, स मृदूपाय इत्युच्यते।  
मैत्री-सुखितेषु जनेषु मैत्रीं= सौहार्दम् भावयतश्चित्तं प्रसादमधिगच्छति, ततः स्थितिञ्च लभते।  
मोक्षत्रैविध्यम्- "आद्यस्तु मोक्षो ज्ञानेन, द्वितींयो रागसंक्षयात्।  
 कृच्छ्रक्षयात्तृतीयस्तु, व्याख्यातं मोक्षलक्षणम्॥  
 इति वचनात्। (द्रo योo भाo पाo 1 सूo 24)"  
मोक्षः- "मुक्तिर्हित्वाऽन्यथाभावं स्वरूपेण व्यवस्थितिः" इति वचनानुसारम् आत्यन्तिकं स्वरूपावस्थानमेव मोक्षः। (द्रo योo भाo पाo 1 सूo 1।)  
यमाः- अहिंसा-सत्यास्तेय-ब्रह्मचर्यापरिग्रहा यमाः। तत्र अहिंसा सर्वथा सर्वदा सर्वभूतानामनभिद्रोहः।  
सत्यम्-यथार्थै वाङ्मनसे। यतादृष्टं यथानुमितं यथा स्रुतं तथा वाङ्मनश्चेति। सत्या वाक् सर्वभूतोपकारार्थं प्रवृत्ता न भूतोपघाताय। यदि चाभिधीयमाना परोपघातपरैव स्यान्न तत् सत्यं भवेत् पापमेव भवेत्। तस्मात् परीक्ष्य सर्वभूतहितं सत्यं ब्रूयात्।  
अस्तेयम्-स्तेयमशास्त्रपूर्वकं द्रव्याणां परतः स्वीकरणम्। तत्प्रतिषेधः पुनरस्पृहारूपमस्तेयम्।  
ब्रह्मचर्यम्- गुप्तेन्द्रियस्योपस्थस्य संयमः।  
अपरिग्रहः- विषयाणामर्जनरक्षणक्षयहिंसादोषदर्शनादस्वीकरणम्। (द्रo योo भाo पाo 2 सूo 30)।  
योगशास्त्रस्य चतुर्व्यूहत्वम्- यथा चिकित्साशास्त्रं चतुर्व्यूह रोगो, रोगहेतुरारोग्यं भैषज्यमिति। एवमिदमपि शास्त्रं चतुर्व्यूहमेव। तद्यथा-संसारः, संसारहेतुः, मोक्षो मोक्षोपाय इति। तत्र दुःखबहुलः संसारो हेयः। प्रधानपुरूषकयोः संयोगो हेयहेतुः। संयोगस्यात्यन्तिकी निवृत्तिर्हानम्। हानोपायः सम्यग्दर्शनम् इति। (द्रo योo भाo पाo 2 सूo 15।)  
योगः- चित्तवृतिनिरोधरूपो द्विविधोऽपि योगः, संप्रज्ञातोऽसंप्रज्ञातश्चेति। यस्मिन्नवस्थाविशेषे चित्तस्य प्रमाणादिवृत्तयो निरुध्यन्ते, सोऽवस्थाविशेषो योगः। स चावस्थाविशेषः सम्प्रज्ञातोऽसंप्रकज्ञातश्चोभावपि। योगलक्षणे सर्वशब्दाग्रहणात् सम्प्रज्ञाते सात्त्विकचित्तवृत्तेरनिरोधेऽपि न लक्षणाव्याप्तिस्तत्र। (द्रo योo भाo तo वैo पाo 1 सूo 2।)  
मन्त्रयोग-लययोग-राजयोग-हठयोगेषु च योगशब्दस्य प्रयोगस्तु तेषां साक्षात्परम्परयोक्तयोगसाधनत्वाद् भवति। (द्रo योo चिo अo 1 पृo 11।)  
क्शेशकर्मविघटकत्वे सति चित्तवृत्तिनिरोधत्वं योगत्वमिति योगमञ्चरीकारः। स्वरूपावस्यितिहेतुत्वे सतिं चित्तवृत्तिनिरोधो योगः इति विज्ञानभिक्षुः। (द्रo योo वाo पाo 1 सूo 3 तथा योo साo संo।)  
योगप्रदीपः-सम्प्रज्ञातः। विवेकजं ज्ञानं परिपूर्णं सूर्यतुल्यम्। अतो यथा सूर्यस्यांशः प्रदीपस्तथा संप्रज्ञातोऽपि विवेकजज्ञानस्य सूर्यस्यांश इति योगप्रदीपः स उच्यते। (द्रo योo भाo तo वैo पाo 3 सूo 54।)  
योगाङ्गानि-यम नियमासनप्राणायामप्रत्याहारधारणाध्यानसमाधयोऽष्टौ योगाङ्गानि यमादयश्चैकैकशः पृथक्-पृथक् निरूपिता इति तत एव द्रष्टव्याः।  
योगानुशासनम्- अनुशिष्यतेऽनेनेति व्युत्पत्त्याऽनुशासनं शास्त्रम्। तथा च अथ योगानुशासनम्" इति सूत्रे योगानुशासनम्= योगप्रतिपादकं शास्त्रमित्यर्थः (द्रo तo वैo पाo 1 सूo 1)।  
योगारूढः- ओरूढयोगः, आरूढयोगवृक्षः, योगारूढश्चेत्यनर्थान्तरम्। अतो द्रष्टव्यः आरूढयोगशब्दविचारः।  
रागः-सुखाभिज्ञस्य सुखानुस्मृतिपूर्वः सुखे तत्साधेने वा यो गर्धः तृष्णा, लोभः स रागः तथा च सूत्रम्-सुखानुशयी रागः" इति। (द्रo योo भाl पाo 2 सूo 7)  
राजयोगः- निर्बीजसमाधिरेव राजयोंगः। (द्रo योo चिo अo 1 पृo 11)। राजयोगः, समाधिः,उन्मनी, मनोन्मनी, अमरत्वं, लयः, तत्त्वं, शून्याशून्यं , परंपदम्, अमनस्कम्, अद्वैतम्, निरालम्बं, निरञ्जनम्, जीवन्मुक्तिः , सहजा, तुर्या इति पर्यायाः। (द्रo हo योo प्रo उपo 4 श्लोo 3-4।)  
रेचकः-यत्र कोष्ठ्यो वायुर्विरेच्य बहिर्धार्यते, स रेचकः प्राणायामः। (द्रo तo वैo पाo 2 सूo 41।)

  -------------

लक्षणपरिणामः- लक्षणानि त्रीणि अनागतलक्षणं, वर्तमानलक्षणमतीतलक्षणञ्च। तत्र मृद्धर्मो धटादिर्यदा अनागतलक्षणं हित्वा वर्तमानलक्षणं प्राप्नोति, यदा वा वर्तमानलक्षणं हित्वाऽतीतलक्षणं प्राप्नोति तदायं लक्षणपरिणाम इत्युच्यते। (द्रo योo भाo पाo 3 सूo 13।)  
लययोगः- संप्रज्ञातयोग एव लययोगः। (द्रo योo चिo अo 1 पृo 11।)

  --------------  
वशीकारसंज्ञा- स्त्रियोऽन्नपानमैश्वर्यमिति दृष्टविषये वितृष्णस्य स्वर्गवैदेह्यप्रकृतिलयत्वप्राप्तौ आनुश्रविकविषये वितृष्णस्य दिव्यादिव्यविषयसंप्रयोगेऽपि विषयदोषदर्शिनश्चित्तस्य प्रसंख्यानबलादनाभोगात्मिका हेयोपादेयशून्या वज्ञीकारसंज्ञा वैराग्यम् इति योगभाष्यम् (द्रo योo भाo पाo 1 सूo 15)।  
अत्र उपर्युक्ता वशीकारसंज्ञा या वितृष्णा सैवापरवैराग्यमिति विज्ञानभिक्षुविवेचनम्।  
तेषु विषयेषु विगतगर्धस्य या वशीकारसंज्ञा अर्थात् "ममैते वश्या, नाहमेतेषां वश्यः" इति योऽयं विमर्शः तद्वैराग्यमिति भोजदेवः। वशीकर्तुं शक्यन्ते सर्वे गौणाः पदार्था, वसीक्रर्तव्यत्वेन संज्ञायन्ते, एवं वशीकृतानि च तस्यामवस्थायामिन्द्रियाणि संज्ञायन्ते, वशीकरणं वा संज्ञायतेऽस्यामवस्थायामिति कसाऽवस्था वशीकारसंज्ञावैरग्यमिति विवरणकाराः। (द्रo पाo योo सूo भाo विo पाo 1 सूo 15।)  
विकरणभावः- विदेहानां स्थूलदेहसम्पर्करहितानामिन्द्रियाणामभिप्रेतदेशापेक्षोऽभिप्रेतकालापेक्षोऽभिप्रेतविषयपेक्षश्च यो वृत्तिलाभः स विकरणभावः। अर्यात् अपेक्षितदेशकालविषयानुसारं बाह्याभ्यन्तरकरणानि विकीर्णानि= व्यापीनि भूत्वा वृत्तिलाभं कुर्वन्तीति एवंविधविकरणभावोपपन्ना योगिन एव स्थाने स्थाने विदेहो इत्युक्ताः। (द्रo योo वाo पाo 3 सूo 48।)  
विकल्पः- शब्दज्ञानमाहात्म्यनिबन्धनो वस्तुशून्थत्नेऽपि जायमानो यः प्रत्ययविशेषः स विकल्पो वृत्तिविशेषः। स न प्रभाणान्तर्गतो वस्तुशून्यत्वात्, न वा विपर्ययान्तर्गतो व्यवहाराविसंवादात्। यथा चैतन्यं पुरुषस्य धर्म इति। अत्र यद्यपि चैतन्यं पुरुषस्य स्वरूपमेव तथापि भेदेन षष्ठीव्यपदेशो विकल्पात् इति। (द्रo योo भाo तo वैo पाo 1 सूo 9।)  
विक्षिप्तम्- क्षिप्ताद् विशिष्टं विक्षिप्तम्। तत्र क्षिप्तं सदैव रजसा तेषु तेषु विषयेषु क्षिप्यमाणमत्यन्तमस्थिरमिति पूर्वमुक्तम्। ततो विक्षिप्तेऽयं विशेषो यत् अस्येमबहुलस्य चित्तस्य कादाचित्कः स्थेमाभवति विक्षिप्ते। (द्रo तo वैo पाo 1 सूo 1)  
विचारः- सूक्ष्मभूत-पञ्चतन्मात्र-लिङ्गालिङ्गस्वरूपसाक्षात्कारवती या प्रज्ञा सैव विचारः। तदनुगतो द्वितीयो विचारानुगतसम्प्रज्ञातो भवति। (द्रo योo भाo तo वैo पाo 1 सूo 17।)  
वितर्कः- पाञ्चमौतिकस्थूलचतुर्भुजादिस्वरूपसाक्षात्कारवती प्रज्ञा वितर्कः। तदनुगतः प्रथणो वितर्कानुगतः सम्प्रज्ञातो भवति। (द्रo योo भाo तo वैo पाo 1 सूo 17।)  
वितर्काः- कृतकारितानुमोदिता हिंसादयो वितर्काः। ते च लोभात् क्रोधाद् मोहाद् वा भवन्ति। (द्रo योo भाo पाo 1 सूo 34।)  
विदेहाः- भूतेन्द्रियाणामन्यतमम् आत्मत्वेन प्रतिपन्नाः तदुपासनया तद्वासनावासितान्तःकरणाः पिण्ड-(देह) पातानन्तरम् इन्द्रियेषु भूतेषु वा लीनाः संस्कारमात्रावशेषमनसः षाट्कौशिकशरीररहिता विदेहाः। ते हि स्वसंस्कारमात्रोपयोगेन चित्ते कैवल्यपदमिवानुभवन्तो भवन्ति। विदेहानां चित्तस्य कैवल्येन सारूप्यमवृत्तिकत्वम्, कैवल्येन वैरूप्यञ्च साधिकारसंस्कारशेषत्वरूपमस्ति। (द्रo योo भाo तo वैo पाo 1 सूo 19।)  
विधारणम्- रेचितस्य प्राणस्य कौष्ठ्यस्य वायोर्यदायामो= बहिरेव स्थापनम् न तु सहसा प्रवेशनम्, तदेव विधारणम् (द्रo तo वैo पाo 1 सूo 34।) विधारण्= कुम्भकमिति विज्ञानभिक्षुः।  
विपर्ययः- मिथ्याज्ञानमतद्रूपप्रतिष्ठम्(तद्रूपाप्रतिष्ठम्) अविद्या पञ्चपर्वा। तथा च योगसूत्रम्- "विपर्ययो मिथ्याज्ञानमतद्रूपप्रतिष्टम्" इति (पाo 1 सूo 8।)  
विपाकः - जातिः (जन्म) आयुः , भोगश्चेति त्रयः कर्मणां विपाक इत्युच्यन्ते। तथा च योगसूत्रम्-"सति मूले तद्विपाको जात्यायुर्भोगाः" पाo 2 सूo 13।  
विभज्यवचनीयत्वम्- यदि कश्चित् प्रश्नं कुर्यात् "किं सर्वो मृत्वा जनिष्यते? इति। तदास्योत्तरं विभज्यैव वचनीयम्- प्रत्युदित विवेकख्यातिः क्षीणक्लेशो न जनिष्यते तदितरस्तु जनिष्यत इति। एवं मनुष्यजातिः श्रेयसी न वेति परिपृष्टे विभज्यवचनीयमुत्तरम्- पश्वपेक्षया श्रेयसी देवाद्यपेक्षया नेति। (द्रo योo भाo पाo 4 सूo 33)  
विरामप्रत्ययः- वृत्तीनामभावो विरामस्तस्य प्रत्ययः-= कारणम्= परवैराग्यम्, तदेव विरामप्रत्यय इति वाचस्पतिमिश्राः। (द्रo योo भाo तo वैo पाo 1 सूo 18\>)  
मणिप्रभा-योगमञ्चरीकारावपि मिस्रानेवानुसरतः।  
विज्ञानभिक्षुस्तु- वृत्त्याऽपि विरम्यतामिति प्रत्ययो विरामप्रत्यय= परं वैराग्यम्। अर्थात् ज्ञानेऽप्यलंबुद्धिर्ज्ञानमपि शाम्यतु इत्येवंरूपेति व्याचष्टे।  
विवेकख्यातिः- चितिशक्तिरपरिणामिनी अतएवा प्रतिसङ्क्रया, सुखदुःखमोहात्मकत्वाभावेन शुद्धाचानन्ता चास्ति। एतद्विपरीता परिणामिनी सुखदुःखमोहात्मकत्वेनाशुद्धा चास्ति सत्त्वगुणात्मिका विवेकख्यातिरतः सापि निरोद्धव्या निर्बीजसमाधिकामैः। (द्रo योo भाo तo वैo पाo 1 सूo 2।)  
विवेकजं ज्ञानम्- संसारसागरात्तारकं सर्वविषयकमतीतानागतवर्तमावनविषयकतया सर्वथाविषयकं युगपत् सर्वविषकतयाऽक्रमञ्चेत्यत एव परिपूर्णं विवेकजं ज्ञानं, नास्य क्वचित् किञ्चित् कदाचिदगोचर इति । (द्रo योo भाo तo वौo पाo 3 सूo 54।)  
विवेकनिग्नं चित्तम्- विवेकमार्गसञ्चारि, विवेकालम्बनं, विवेकनिष्टं वा चित्तं विवेकनिम्नमित्युच्यते। (द्रo योo वाo पाo 4 सुo 26।)  
विवेकिनः सर्वं दुःखात्मकम्- यत्रापि वर्तमाने सुखं तत्रापि परिणामे दुःखं भवति। यथा पुत्रकलत्रादिजन्यसुखे रागो जायते, रागाच्च सुखं मे स्थिरं भवतु, मा नश्यतु "इत्यादिसंकल्पाद्यात्मको मानसः कर्माशयो धर्माधर्मादिरूपो भवति, तस्माच्च पुनर्जन्मादिदुःखमिति परिणामदुःखता। तापदुःखञ्च वर्तमानेऽनुभूयमानं सर्वजनप्रसिद्धमेव। तथापि इदं दुःकंक परिणामेऽपि दुःखकरं भवति। तथाहि दुःखमनुभवन् सुखसाधनानि प्रार्थयमानः कायेन वाचा मनसा च परिचेष्टमानः सन् परमनुगृह्लाति अपहन्ति चेति परानुग्रहपीडाभ्यां धर्माधर्मौ उपचिनोति, ततश्च तदनुसारं जन्म गृह्लातीति तापदुःखं परिणामेऽपि दुःखम्। संस्कारस्य दुःखता यथा-अतीतः सुखानुभवोऽपि हि सुखसंस्कारमाधत्ते, स च सुखस्मरणमादधति, तच्च रागं, रागश्च मनःकायवचनचेष्टां , सा च पुण्यापुण्ये, ततो जन्मादीति संस्कारदुःखता। एवमिदमनादिदुःखस्त्रोतो योगिनमेव प्रतिकूलात्मकत्वात् उद्वेजयति, नान्यम्। अक्षिपात्रकल्पो हि विद्वान्। यथोर्मातन्तुर्मृदुरपि अक्षिपात्रे निक्षिप्तः स्पर्शेन दुःखयति, नान्येषु गात्रावयवेषु, तद्वत्। अतः परिणामतापसंस्काररदुःकैर्दुःखमैव सर्व विवेकिनः इति। (द्रo योo भाo तo वैo पाo 2 सूo 15।)  
विशेषपदार्थाभावः- वैशेषिका हि नित्यद्रव्यवृत्तयोऽन्त्या विशेषा इत्याहुः। तथाहि योगिनो मुक्तांस्तुल्यजातिदेशकालान् व्यवधिरहितान् परस्सतो भेदेन पर्त्येकं तत्तवेन च प्रतिपद्यन्ते। तस्मादस्ति कश्चिदन्त्यो विशेष इति। स एव च नित्यानां परमाण्वादीनां द्रव्याणां भेदक इति। एतद्योगमते नाभ्युपगतम्। यतो हि तत्रापि देशलक्षणभेदो मूर्ति-व्यवधिं-जातिभेदा एव च परमाणूनामन्यत्वे हेतवः सन्तीति। (द्रo योo भाo तo वैo पाo 3 सूo 53।)  
विशेषाणां तत्त्वान्तरपरिणामाभावः- विशेषेभ्यः पृथिवीप्रभृतिभ्य उत्तरभावि तत्त्वान्तरं नास्ति, अतो विशेषाणां तत्त्वान्ततरपरिणामो नास्ति। यच्च ब्रह्माण्डादिकं गोघटादिकञ्चास्ति परणामरूपं तत्सर्वं विशेषरूपेणैव अर्थात पृथिव्यादिरूपेणैव गृहीतं न तु तत्तवान्तररूपेण। अयं भावः- विशेषाणां परिणामास्तु सन्त्येव किन्तु ते तत्त्वान्तराणि न सन्तीति सिद्धान्तः। अतएव विशेषाणां धर्मलक्षणावस्थापरिणामा निरूप्यन्ते योगशास्त्रे। तत्त्वत्वञ्चात्र द्रव्यत्वम्, तच्च प्रधानपूरुषादिपञ्चविंशतितत्त्वेषु वर्तते इति तानि पञ्चर्विंशतिस्तत्त्वान्युच्यन्ते। गोघटादिष्वपि द्रव्यत्वलक्षणस्य सत्त्वात् तदपि तत्त्वमिति मन्यते, किन्तु तत्त्वान्तरं न मन्यते, तत्त्वान्तरलक्षणाभावात्। तत्त्वान्तरत्वं तु स्वावृत्तिद्रव्यत्वसाक्षाद्व्याप्यदातिमत्त्वम्। एवञ्च गोघटादिवृत्ति- पृथिवीत्वजातिरेव पृथिव्यामपि वर्तत इति स्वावृत्तिद्रव्यत्वसाक्षाद्व्याप्यजातिमत्त्वस्य गोघटदावसत्वान्न तत्र तत्त्वान्तरलक्षणं गच्छतीतिन तत्तत्त्वान्तरम्। यदि च पञ्चविंशतितत्त्वेषु पञ्चविंशतिर्जायतो नाङ्गीक्रियरेन् तदा स्वावृत्तिद्रव्यविभाजकोपाधिमत्त्वमेव तत्त्वान्तरत्वमिति स्वीकरणीयम्। (द्रo योo वाo पाo 2 सूo 19)  
विशोका- अस्मिताकार्यै मनसि समापन्नस्य चित्तस्य प्रवृत्तिः सूर्येन्द्रग्रहमणिप्रभारूपाकारेण विकल्पते तथाऽस्मितायां समापन्नं चित्तं निस्तरङ्गमहोदधिकल्पं शान्तमनन्तमस्मितामात्रं भवति। एषा द्वयी अपि प्रवृत्तिर्विशोका ज्योतिष्मतीत्युच्यते । (द्रo योo भाo पाo 1 सूo 36।)  
सर्वभावाधिष्ठातृत्वादिरूपा विशोका सिद्धिरिति सर्वधर्शनसङ्ग्रहकारः। तथा च सबत्रम्- सत्त्वपुरुषान्यताख्यातमात्रस्य सर्वभावाधिष्टातृत्वं सर्वज्ञत्वं च (पाo योo सूo 3। 49) इति।  
विषयवती प्रवृत्तिः-विषया गन्धादयस्ते सन्ति विषयत्वेन यस्याः सा विषयवती प्रवृत्तिः साक्षात्कारात्मिका, सापि चित्तं स्थितौ निबध्नाति। तथा हि-नासिकाग्रे गन्धोपलब्धिस्थाने धारणां कुर्वतो योगिनो यो दिव्यगन्धसाक्षात्कारोऽल्पेनैव कालेन भवति, सा गन्धप्रवृत्तिरिति तान्त्रिकपरिभाषा। एवं स्पर्शादिप्रवृत्तिरपि स्थितिनिबन्धिनीति बोध्यम्। (द्रo योo भाo तo वैo पाo 1 सूत्र 35।)  
वीतरागविषयं चित्तम्- वीतरागा ये कृष्णद्वैपायनप्रभृतयस्तेषां चित्तरूपं यदालम्बनं तत्र समापन्नं तेनोपरक्तं योगिनश्चित्त स्थितिपदं लभते। तथा च योगसूत्रम्-"वीतरागविषयं वा चित्तम्" इति। (पाo 1 सूo 37)।  
वीर्यम्- धारणरूपः प्रयत्नः, स चासंप्रज्ञातस्योपायभूतः श्रद्धानन्तरं जायमानः। स च प्रयत्नो जीवेश्वरान्यतरपुरुषतत्त्वज्ञाने योगसाधने भवति। (द्रo योo वाo पाo 1 सूo 20)।  
वीर्यमुत्साह इति भोजदेवः।  
वृत्तयः - वृत्तयः पञ्चतय्यः प्रमाणविपर्ययविकल्पनिद्रास्मृतिरूपाः। ताश्च क्लेशहेतुकाः कर्माशयप्रचयक्षेत्रीभूताः क्लिष्टाः। तथा ख्यातिविषयाः गपणाधिकारविरोधिन्योऽक्लिष्टाः कथ्यन्ते। (द्रo योo भाo पाo 1 सूo 5)  
वृत्तिः- चित्तस्य वृत्तिः दीपस्य शिखेव द्रव्यरूपा भङ्गाराऽवस्थापरिणामात्मिका मूषानिषिक्तद्रुताताम्रवत् स्वसंयुक्तार्थाकारा त्रिगुणकार्थत्वात् सुखदुःखमोहाश्रयतया शान्तघोरमूढाख्याऽस्ति। सा च चित्तस्य गुणो नास्ति, यता घटस्य रूपादिगुणः, न वा अग्नेः स्फुलिङ्ग इव चित्तस्य भागोंऽशरूपा। तथा च सांख्य सूत्रम् भागगुणाभ्यां तत्तवान्तरं वृत्तिः सन्बन्धार्थं सर्पतीति। (द्रo योo वाo पाo 1 सूo 4।)  
वृत्तिनिरोधः-वृत्तिनिरोधो हि चित्तस्य वृत्तिसंस्कारशेषावस्था, अभावस्याधिकरणावस्थाविशेषमात्ररूपत्वात्। सा चावस्था संस्कारमात्रैः परिणामधारा, निरोधकाले संस्कारतारतम्यरूपस्यैव चित्तपरिणामस्य सूत्रभाष्याभ्यां प्रतिपादितत्वात् । (द्रo योo वाo पाo 2 सूo 1)  
वृत्तिसारूप्यम्- व्युत्थानकाले चित्तस्य या वृत्तयः शान्तघोरमूढाः ता एवाविशिष्टा अभिन्ना वृत्तयः पुरुषस्यापि भवन्तीति व्युत्थानदशाकयां पुरुषे वृत्तिसारूप्यं व्यपदिश्यते। सारूप्यमित्यत्र सशब्द एकपर्यायः। तेन चित्तस्य वृत्तय एव पुरुषस्य वृत्तयो भवन्ति, न त्वन्याश्चित्तस्य वृत्तयोऽन्याश्च पुरुषस्योति। अयमर्थः-जपाकुसुमस्फटिकयोरिव बुद्धिपुरुषयोः सन्निधानादभेदग्रहे बुद्धिवृत्तो। समारोप्य "शान्तोऽस्मि, दु-खितोऽस्मि, मूढोऽस्मी"त्यध्यवस्याति। यथा दर्पणतले प्रतिबिम्बितं मुखं मलिनमारोप्य शोचति आत्मानं मलिनोऽस्मीति। (द्रo योo भाo तo वैo पाo 1 सूo 4)  
वैदेह्यम्- देहरहिता विदेहाः करणेषु लीनाः, तेषां भावो वैदेह्यमिति वाचस्पतिमिश्राः (द्रo तo वैo पाo 1 सूo 15।)  
विज्ञानभिक्षुस्तु- स्थूलदेहविरहोऽपि लिङ्गशरीरेणैव येषां देवानांभोगस्ते विदेहास्तद्रूपता च वैदेह्यम्। (द्रo योo वाo पाo। सूo 15।)  
वैराग्यम्- तापत्रयपरीतता विषयाणां दोषः, तत्परिभावनया दृष्टानुश्रविकविषयेषु यद्वैतृस्ण्यं तद्वैराग्यम्। तस्य चत्वारो भेदाः- यतमानसंज्ञा, व्यतिरेकसंज्ञा, एकेन्द्रियसंज्ञा, वशीकारसंज्ञा चेति।  
व्यतिरेकसंज्ञा- इन्द्रियाणां विषयेषु रागादिकषायाणां परिपाचनाय आरभ्भे प्रयत्ने कृते सति तेषु केचित् कषायाः पक्वाः पच्यन्ते च केतित्। तत्र पक्ष्यमाणेभ्यः पक्वानां वय्तिरेकेणावधारणं व्यतिरेकसंज्ञा वैराग्यम्। (द्रo योo भाo तo वैo पाo 1 सूo 15।)  
व्यवसायस्य संस्कारजनकत्वम्- "ग्राह्योपरक्तः पर्त्यो ग्राह्य ग्रहणोभयाकारनिर्भासस्तज्जातीथकं कसंस्कारमारभते। स संस्कारः स्वव्यञ्जकानस्तदाकारामेव ग्राह्यग्रहणोभयात्मिकां स्मृतिं जनयति" इति भाष्यानुसारम्- "घटं जानामि" इत्यनुव्यवसायानन्तरम् दजायमाना स्मृतिः ग्राह्यग्रहणोभयाकारा जायते।  
यद्यपि व्यवसायोऽपि "अयं घटः" इत्यादिरूपः संस्कारं जनयति तथापि तादृशसंकारकजन्यं यत् ग्रहणाकाररहितम् घटज्ञानं तत् स्मृतिर्न भवति किन्तु अनुभवमध्ये एव तस्य प्रवेशः क्रियते। अत एव प्रमुष्ठतत्ताकं पराभिमतं यत् स्मरणं तदपि संस्कारमात्रजन्यत्वेऽपिव्यवहारानुसारेणानुभवमध्य एव प्रवेश्यते योगमतानुयायिभिः। योगसूत्रस्थस्मृतिलक्षणे अनुभूतविषयासम्प्रमोषस्य विशेषणविधया निवेशात्। (द्रo योo वाo पाo 1 सूo 11।)  
व्यानः- सर्वशरीरव्यापी वायुर्व्यान इति मिश्राः। व्यापिवृत्तिको बलवत्कर्महेतुः करणसामान्यवृत्तिर्व्यान इति विज्ञानभिक्षवः। (द्रo तo वैo तथा योo वाo पाo 3 सूo 39।)  
व्युत्थानम्- अनिरुद्धवृत्तिता चित्तस्य, वृत्तिनिरोधादन्या चित्तस्यावस्था वा व्युत्थानम्।  
  -----------

श्रद्धा- आगमानुमानाचार्योपदेशसमधिगततत्त्वविषकयकः चेतसः सम्प्रसादोऽभिरुचिरतोच्छा श्रद्धा। सा हि जननीव कल्याणी योगिनं पाति विमार्गपातोत्पन्नादनर्थात् । (द्रo योo भाo तo वैo पाo 1 सूo 20)। संप्रसादः प्रीतिर्योगो मे भूयादित्यभिलाषः श्रद्धेति विज्ञानभिक्षुः।  
श्रोत्राकाशयोः सम्बन्धसंयमः- आहङ्कारिकारणामपि सर्वश्रोत्राणामाकाशं= कर्णशष्कुलीविवरं प्रतिष्ठा, अतस्तदायतनं श्रोत्रं, तदुपकारापकाराभ्यां श्रोत्रयोपकारापकारदर्शनात्। तच्चेदं श्रोत्रमाहङ्कारिकमयःप्रतिमम् अयस्कान्तमणिकल्पेन वक्तृमुखसमुत्पन्नेन वक्त्रस्थशब्देनाकृष्टं स्ववृत्तिपरम्परया वक्तृवक्रमागत्य शब्दमालोचयतीति योगदर्शनप्रक्रिया। अत्र श्रीत्राकाशयीराधारादेयभावः सम्बन्धस्तत्र संयमेन योगिनो दिव्यं श्रोत्रं प्रवर्तते तेन च युगपद् सूक्ष्मव्यवहितविप्रकृष्टशब्दग्रहृणसमर्थ भवति। (द्रo योo भाo तo वैo पाo 3 सूo 41।)  
श्वासः- बाह्यस्य वायोराचमनं श्वासः।  
षट्कर्माणि- धौतिबस्तिस्तथा नेतिस्त्राटकं नौलिकं तथा।  
 कपालभातिश्चैतानि षट्कर्माणि प्रचक्षते॥  
 (द्रo हo योo प्रo उपo 2 श्लोo 22)  
एतेषां लक्षणानि तत एवानुसन्धेयानि।  
    
  -------------

सबीजः समाधिः- सवितर्का, निर्वितर्का, सविचारा, निर्विचारा चेति चतस्रः समापत्तयो ग्राह्यविषयाः सबीजः समाधिः। एवं ग्रहीतृग्रहणविषयाः अपि सविकल्पाविकल्पभेदेन सानन्दा, आनन्दमात्रा, सास्मिता, अस्तितामात्रा चेति चतस्रः समापत्तयः सबीज एव समाधिरित्यष्टौ समापत्तयः संप्रज्ञातयोगनामा सबीजसमाधिरिति। (द्रo योo भाo तo वैo पाo 1 सूo 46।)  
विज्ञानभिक्षुस्तु- अवान्तरभेदेन सवितर्कनिर्वितर्करूपतो द्विधा भिन्नोऽपि स्थूलेऽर्थे एक एव समाधिस्तथाऽवान्तरभेदेन सविचरनिर्विचाररूपतो द्विधा भिन्नोऽपि सूक्ष्मेऽर्थे एक एव समाधिरिति मिलित्वा द्वौ। पुनश्च आनन्दानुगताऽस्मितानुगतौ च द्वौ सभ्प्रज्ञातसमाधी मिलित्वा एता एव चतस्रः समापत्तयः सबीजसमाधिरित्याह । (द्रo योo वाl पाo 1 सूo 46।)  
समाधिः- समाधिशब्दः सम्प्रज्ञातासम्प्रज्ञातरूपाङ्गिभूतयोगवाचकः, तथा यमनियमाद्यष्टान्तर्गतो योगाङ्गवाचकश्च। तत्राङ्गिभूतयोगस्वरूपसमाधेर्लक्षण "योगश्चित्तवृत्तिनिरोधः" इति सूत्रोक्तम्। योगाङ्गरूपसमाधेर्लक्षणञ्च "तदेवार्थमात्रं स्वरूपशून्यमिव समाधिः" इति निर्भासं सूत्रोक्तम्।  
समाधिपरिणामः- सर्वार्थता= विक्षिप्तता चित्तस्य धर्मः। एव मेकाग्रताऽपि चित्तस्य धर्मः। तथा च समाधौ सर्वार्थतायाः तिरोभाव एकाग्रतायाश्चाविर्भावो भवति। तयोर्द्वयोरपि धर्मयोः चित्तं धर्मिरूपेणानुगतं भवति। इत्थञ्च सर्वार्थतैकाग्रतयोस्तिरोभावाविर्भावौ एव चित्तस्य समाधिरूपः परिणाम इति। (द्रo योo भाo तo वैo पाo 3 सूo 11)।  
समाधिप्रज्ञा- सबीजसमाधौ जायमाना या प्रज्ञा सैव समाधिप्रज्ञेत्युच्यते। इयमेव ऋतम्भरा प्रज्ञा। इयं प्रज्ञा विशेषविषयिणी भवति, अतएव श्रुतानुमानप्रज्ञयोर्विषयाभ्यामस्या अन्य एव विषयो भवति। लोकप्रत्यक्षेणाग्राह्यमपि सूक्ष्मव्यवहितविपर्रकृष्टं वस्तु अनया समाधिप्रज्ञया निर्ग्राह्यमित्यहो माहात्म्यमस्याः। (द्रo योo भाo पाo 1 सूo 48-49)।  
समानः-अशितपीताहारपरिणतिभेदं रसं तत्र तत्र स्थाने सममनुरूपं नयन् समानः शरीरोपगृहीतमारुतभेदः। आहृदयादाच नाभेरस्यावस्थानमिति वाचस्पतिमिश्राः। समाननरूपः करणमात्रस्य वृत्तिविशेषो हृदयान्नाभिपर्यन्तदेशे वर्तमान इति विज्ञानभिक्षुः। (द्रo तo वैo तथा योo वाo पाo 3 सूo 39)।  
समानजयः- संयमविशेषजात् समानजयात् शारीरस्य तेदस उत्तेजनं भवति। केचित्तु तेजस उत्तेजनं कृत्वा ज्वलति सतीवत् स्वशरीरं दहतीत्याहुः। द्रष्टव्यं "समानजयाज्ज्वलनम्" इति सूत्रभाष्यादिकरम्।  
समापत्तिभेदाः- सवितर्का समापत्तिः, निर्वितर्का समापत्तिः, सविचारा समापत्तिः, निर्विचारा समापत्तिश्चेति समान्यतः चतस्रः समापत्तयः। (द्रo तo वैo पाo 1 सूo 42।)  
समूहः परमाणुः- सामान्यविशेषसमुदायो द्रव्यम्। समूहश्च द्विष्ठःप्रत्यस्तमितभेदावयवानुगतः-शरीरं वृक्षो यूथं वनमिति। शब्देनोपात्तभेदावयवानुगतः-उभये देवमनुष्या इत्यत्र समूहस्य देवा एको भागो मनुष्याश्च द्वितीयो भागः। पुनश्च स समूहः द्विविधः युतसिद्धावयवनोऽयुतसिद्धावयवश्चेति। तत्र युतसिद्धावयवः समूहो वनं सङ्घ इति। अयुतसिद्धआवयवः समूहः शरीरं वृक्षः परमाणुरिति। एतावता भाष्यप्रबन्धेन परमाणुरपि सावयवः समूहरूप इति सिद्धान्त आयाति। (द्रo योo भाo पाo 3 सूo 44)।  
सत्त्वपुरुषयोः शुद्धिसाम्यम्- यदा निर्धूतरजस्तमोमर्ल बुद्धिसत्त्वं पुरुषस्यान्यताप्रतीतिमात्राधिकारं दग्धक्लेशबीजं भवति, तदा पुरुषस्य शुद्धिसारूप्यमिवापन्नं भवति, तदा पुरुषस्योपचरितभोगाभावः शुद्धिः। इत्युभयोः शुद्धिसाम्ये कैवल्यं भवति पुरुषस्योति। (द्रo योo भाo पाo 3 सूo 55।)  
सत्त्वपुरुषान्यताख्यातिः- बुद्धिसत्त्वमन्यदन्यश्च पुरुष इति या ख्यातिः= साक्षात्कारः सा सत्त्वपुरुषान्यताख्यातिः।  
सविचारा समापत्तिः- भूतसूक्ष्मेषु अभिव्यक्तधर्मकेषु देशकालनिमित्तानुभवावच्छिन्नेषु या समापत्तिः सा सविचारा समापत्तिरित्युच्यते। (द्रo योo भाo पाo 1 सूo 44।)  
सवितर्का समापत्तिः- गौरितिशब्दो गौरित्यर्थो, गौरिति ज्ञानमिति अविभागेन विभक्तानामपि ज्ञानं जायते। विभज्यमानाश्चान्ये शब्दधर्मा अन्येऽर्थधर्माः अन्ये ज्ञानधर्मा इत्येतेषां विभक्तः पन्थाः। तत्र समापन्नस्य योगिनः समाधिप्रज्ञायां यो गवाद्यर्थः समारूढः, स यदि शब्दार्थज्ञानविकल्पानुविद्ध उपावर्तते तदा सा संकीर्णा सवितर्का समापत्तिरुच्यते। (द्रo योo भाo पाo 1 सूo 42।)  
सर्वज्ञः- बुद्धिसत्त्वावरकतमोऽपगमतारतम्येन यदिदमतीतानागतप्रत्युत्पन्नानां प्रत्येकं समुच्चयेन च वर्तमानानामतीन्द्रियाणाम् ग्राह्यविषयाल्पत्वबहुत्वबहुतरत्वबहुतमत्वैरल्पं बहु बहुतरं बहुतमं वा ग्रहणं वर्धमानं सद् यस्य निरतिशयं= सर्वातिशयं जायते, स सर्वज्ञः। अत्र कश्चिद् किञ्चिदेवातीतादि गृह्लाति, कश्चिद् बहु, कश्चिद् बहुतरं कश्चिद् बहुतममिति ग्राह्यापेक्षया ग्रहणस्याल्पत्वं बहुत्वं भवति। तथा च यो हि प्रमेयमात्रं गृह्लाति स सर्वज्ञाः। (द्रo योo भाo तo वैo पाo 1 सूo 25।)  
अत्रानुमानमपि भवति- सर्वज्ञबीजं सातिशयज्ञानं क्वचित् तकाष्ठाप्राप्तं बाधकाभावे सति सातिशयत्वात् परिमाणवत् इति यत्र काष्ठाप्राप्तं स एव सर्वज्ञः। (द्रo योo वाo पाo 1 सूo 25।)  
सर्वज्ञातृत्वम्- सत्त्वपुरुषान्यतासंयमवतश्चित्तस्य यथा सर्वभावाधिष्ठातृत्वं तथा सर्वात्मकानां गुणानां शान्तोदिताव्यपदेश्य(अतीत वर्तमानानागत) धर्मत्वेन व्यवस्थितानामक्रमोपारूढं विवेकजं ज्ञानं भवतीति सर्वज्ञातृत्वं जायत इति। (द्रo योo भाo तo वैo पाo 3 सूo 49।)  
सर्वात्मनां सर्वेषां बद्धमुक्तपुरुषाणां गुणानां च शान्तादिधर्मविशिष्टानां चैकदैव ज्ञानं सर्वज्ञातृत्वमिति विज्ञानभिक्षुः। (द्रo योo वाo पाo 3 सूo 49।)इयं सिद्धिर्विशोकेति गीयते योगिजनैः।  
सर्वज्ञानम्- स्वप्रतिभोत्थमनौपदेशिकं संसारतरणोपायत्वात् तरकं विवेकजज्ञानस्य पूर्वरूपं यथा सूर्योदयस्य पूर्वरूपं प्रभा। तेन प्रातिभज्ञानेन सर्व विजानाति योगी। तथाच योगसूत्रम्-प्रातिभाद्वासर्वम् इति। (पाo 3 सूo 33)।  
सर्वभावाधिष्ठातृत्वम्- सत्त्वपुरुषान्यतासंयमवतश्चित्तस्य जडप्रकाशात्मकसर्वभावाधिष्ठातृत्वं जायत इति। (द्रo योo भाo तo वैo पाo 3 सूo 49।)  
सर्वभूतरुतज्ञानम्- गौरिति शब्दो, गौरित्यर्थो, गौरितिप्रत्ययः, इत्थं शब्दार्थप्रत्ययानामितरेतराध्यासत् संकरः प्रतीयते। किन्तु तेषां प्रविभागसंयमात् सर्वभूतरुतज्ञानं भवतीति। (द्रo योo वाo पाo 3 सूo 27।)  
सर्वं सर्वात्मकम्- जलं हि रसरूपस्पर्शशब्दवत् भूभिश्च कगन्धरसरूपस्पर्शशब्दवती, तयोः कपारिणामिकं वैश्वरूप्यं वनस्पतिलतागुल्मादिषु मूलप्रलप्रसवपल्लवादिगतरसादिरूपेण दृष्टमक्। सोऽयम् अनेवमात्मिकाया भूमेरनीदृशस्य वा जलल्य परिणामो न भवितुमर्हति। तथा स्थावराणां पारिणामिके जङ्गमेषु मनुष्यपशुमृगादिषु रसादिवैचित्र्यं दृष्टम्। एवं जङ्गमानां पारिणामिकं स्थावरेषु दृष्टम्। रुधिरावसेकात् कतकिल दाडिमीफलानि तालफलप्रमाणानि भवन्ति। एवञ्च सर्व जलभूम्यादिकं सिध्यति। (द्रo योo वाo पाo 3 सूo 14।)  
साक्षित्वम्- करणानपेक्षं साक्षाद् भासकत्वं साक्षित्वम्। अत एव विषयाणां भानं तदाकारवृत्तिद्वारा भवति, वृत्तिभाने तु वृत्त्यन्तरं नापेक्ष्यते। अतो वृत्तिः साक्षिमास्येत्युच्यते। अविकारेण द्रष्टृत्वं साक्षित्वमित्यपि साक्षिलक्षणम्। अतः पुरुषः साक्षी भवति। (द्रo योo वाo पाo 1 सूo 7)।  
सामान्यविशेषचसमुदायो द्रव्यम्-सामान्यविशेषाश्रयो द्रव्यमिति वैशेषिकाः, तत्पातञ्जला नाङ्गीकुर्वन्ति। यतः सामान्यविशेषाश्रयो द्रव्यमित्यातिष्ठभानैस्तैरपि सामान्यविशीषसमुदायोऽनुभूयमानो नापह्नोतव्यः। न च तदपह्नवे तदाधारो द्रव्यमिति संभवति। तस्मात् समुदितौ तावेव द्रव्यं भवतु। न तु ताभ्यां सामान्यविशेषाभ्यां तत्समुदायाच्च तदाधारमपरं द्रव्यमुपलभाभहे। यथा ग्रावभ्यो ग्रावसमुदायाच्च तदाधारमपरं पृथग्विधं शिखरं नोपलभामहे। तस्मात् समूहो द्रव्यम्। समूहो द्विविधो, युतसिद्धावयवःकतच समूहो वनं सङ्घ इत्यादिः। तथाऽयुतसिद्धावयवो यथा-शरीरं वृक्षः। परमाणुरिति। तयोरयुतसिद्धावयवभेदानुगतः समूह एव द्रव्यमिति पतञ्जलिः। (द्रo योo भाo तo वैo पाo 3 सूo 44।)

सार्वभौमः- चित्तस्य भूमयेऽवस्थाः मधुमती-मधुप्रतीका- विशोकासंस्कारशेषाः, तासु सर्वासु भूमिषु विदितः चित्तवृत्तिनिवृत्तिलक्षणो योगः सार्वभौम इत्युच्यते। यद्यपि क्षिप्तं, मूढं विक्षिप्तमपि चित्तस्य भूमयः सन्ति तथापि क्षिप्तमूढयोः सत्यपि परस्परापेक्षया वृत्तिनिरोधे पारम्पर्येणापि निःश्रेयसहेतुत्वाभावात्, निरोधस्वरूपोपघातकत्वाच्च योगपक्षाद्दूरोत्सारितत्वम्। विक्षिप्ते तु सन्नपि कादाचिस्कश्चित्तस्थेमा विक्षेपस्य चित्चाञ्चल्यस्योपसर्जनीभूत एवेति सोऽपि नास्ति योगपक्षे। तस्मात् मधउमत्यादिचतुर्मूमिकास्वेव वर्तमानश्चित्तवृत्तिनिरोधो योग इति योगस्य सार्वभौमत्वमुक्तम्। (द्रo योo भाo तo वैo पाo 1 सूo 1)।  
सिद्धदर्शनम्- शिरःकपालेऽन्तश्छिद्रं प्रभास्वरं ज्योतिरस्ति, तत्र संयमे कृते सिद्धानां द्यावापृथिव्यन्तरालसंचारिणां दर्शनं जायते। तथा च सूत्रम्- "मूर्धज्योतिषि सिद्धदर्शनम्" इति। (पाo 3 सूo 32।) जत्र मूर्धशब्देन सुषुम्नानाडी लक्ष्यत इति तत्ववैशारदीकारः।  
सिद्धिहेतवः- सिद्धीनामणिमादिलाभानां हेतवो जन्मौषधिमन्त्रतपः- समाधयः सन्ति। तथा च योगसूत्रम् -" मूर्धज्योतिषि सिद्धदर्शनम्" इति। (पाo 3 सूo 32)। जत्र मूर्धशब्देन सुषुम्नानाडी लक्ष्यत इति तत्ववैशारदीकारः।  
सिद्धिहेतवः- सिद्धीनामणिमादिलाभानां हेतवो जन्मौषधिमन्त्रतपः- समाधयः सन्ति। तथा च योगसूत्रम्- "जन्मौषषिमन्त्रतपःसमाधिजाः सिद्धयः। (पाo 4 सूo 1)इति।

सुषुम्नानाडी- उदरोरसोर्मध्येऽष्टदलमधोमुखं पद्मं तिष्ठति, तन्मध्ये सूर्यमण्डलमुकारो जागरितस्थानम्, तस्योपरि चन्द्रमण्डलमुकारः। स्वप्नस्थानम्, तस्योपरि वह्निमण्डजलं मकारः सुषुप्तिस्थानम्। तत्र कर्णिकायामूर्ध्वमुखी सूर्यादिमण्डलमध्यग ब्रह्मानाडी, ततोऽप्यूर्ध्वं सुषुम्नानामनाडी, यया बाह्यान्यपि सूर्यादीनि प्रोतानि। सा हि चित्तस्य स्थानम्। (द्रo तo वैo पाo 1 सूo 36।)  
सुषुम्नासम्बन्धे योगचिन्तामणौ समुद्धृतम्-  
 "कन्दस्थानं मनुष्याणां देहमध्यान्नवाङ्गुलम्।  
 चतुरङ्गुलविस्तारमायामञ्च तथाविधम्॥  
 अण्डाकृतिवदाकारं भूषितं तत्त्वगादिभिः।  
 कन्दमध्ये स्थिता नाडी सुषुम्नेति प्रकीर्तिता।  
 तिष्ठन्ति परितः सर्वाः चक्रेऽस्मिन् नाडीसंज्ञिकाः॥  
 नाडीनामपि सर्वासां मुख्या गार्गि! चतुर्दश।  
 इडा च पिङ्गल चैव सुषुम्ना च सरस्वती॥  
 वारुणी चैव पुषा(पुष्पा) च हस्तिजीह्वा पयस्विनी।  
 विश्वोदरी कुहुश्चैव शङ्खिनी च यशस्विनी॥  
 अलम्बुषा च गान्धारी मुख्यास्त्वेताश्चतुर्दश।  
 तासां मुखतमास्तिस्रः तिसृष्वेकोत्तमा मता।  
 मुक्तिमार्गेति सा प्रोक्ता सुषुम्ना विश्वधारिणी॥  
 कन्दस्य मध्यमे मार्गे सुषुम्ना सुप्रतिष्ठिता।  
 पृष्ठवंशस्थितेनास्थ्ना सह मूर्ध्निं व्यवस्थिता॥  
 मुक्तिमार्गेति सा प्रोक्ता ब्रह्मरन्ध्रेति कीर्तिता।  
 अव्यक्ता सैव विज्ञेया सूक्ष्मा च वैष्णवी स्मृता॥"  
अस्यास्तत्तप्रदेशविशेषावच्छेदेन मुक्तिप्रदत्वात् तत्तत्प्रदेशानामविमुक्तत्वं समाख्यातम्-  
 "भ्रूमध्ये नाभिमध्ये च हृदयेऽपि मूर्धनि।  
 तथाविमुक्तमादित्ये वाराणस्यां व्यवस्थितम्॥  
अत्राविमुक्तशब्दो विमुक्तशब्दपरः। यथा विमुक्तशब्द आधिदैविके द्यावापृथिव्योः सन्धिरूपे आदित्ये व्यवस्थितः, यथा चाधिभौतिके वाराणसीसंज्ञके पुरे व्यवस्थितः, तथाऽऽध्यात्मिके भ्रूमध्ये, हृदये, मूर्ध्निं च चक्रविशेषावछिन्ने सुषुम्नाप्रदेशे व्यवस्थित इति। (द्रo योo चिo पo 2 पृo 105-106)  
सुषुम्ना, ब्रह्मरन्ध्रं, महापथः, श्मशानम्, शाम्मवी, मध्यमार्गश्चेति पर्ययाः। द्रo हo योo प्रo उपo 3 श्लोo 4।"  
सूक्ष्मम्- तन्मात्राणि विशेषविनिर्मुक्तानि तदवयवाश्च परमाणवो भूतानां सूक्ष्मं रूपमिति विवरणकारः।  
भूतानां सूक्ष्मं रूपं तन्मात्रपञ्चकं साक्षात्कारणत्वात्। तस्य भूततन्मात्रस्य एकोऽवयवकार्यं परमाणुः सोऽपि घटादिवदेव सावयवः, द्वित्र्यादितन्मात्रकार्यत्वात्, अन्यथा स्थूलत्वानुपपत्तेः। इत्येवं परमाणुतोऽपि सूक्ष्मत्वात्, तन्मात्राणि सूक्ष्माणीति वृत्तिकारो नागेशभट्टः। परमाणवः तन्मात्रारब्धा इति नागेशभट्टाभिप्रायः।  
वाचस्पतिमतेऽपि परमाणुस्तन्मात्रस्यै वैकोऽवयवः इति यथा परमाणुर्भूतानां सूक्ष्मं रूपं तथा सर्वतन्मात्राणि भूतानां सूक्ष्मं रूपमिति। (द्रo योo भाo तo वैo पाo 3 सूo 44।)  
विज्ञानभिक्षुस्त्वाह- साक्षात्कारणत्वमेवात्र सूक्ष्मत्वमभिप्रेतम्। तस्य भूतस्यैकश्चरमोऽवयवः परमाणुः सोऽपि घटादिवदेव सावयवः, अन्यथा स्थूलत्वानुपपत्तेः, शान्तघोरमूढरूपविशेषानुपपत्तेश्चेत्येवमित्यतः सर्वतन्मात्राण्येव भूतकारणानि, अवयवान्तरासंभवात्। अतस्तान्येव सूक्ष्मं रूपमिति। (द्रo योo वाo पाo 3 सूo 44।) भूतानां सूक्ष्मं रूपं परमाणवस्तेषाञ्च सूक्ष्मं रूपं तन्मात्राणी ति मणिप्रभाकारः।  
सूक्ष्मव्यवहितविप्रकृष्टज्ञानम्- ज्योतिष्मतीनाम्नी बुद्धिपुरुषान्यतासाक्षात्काररूपिणीय। मनसःप्रवृत्तिरुच्यते, तस्या य आलोकः= अर्थात् तत्कालीनो यः सत्त्वर्रकाशस्तं प्रकाशं योगी सूक्ष्माद्यर्थैषु विन्यस्य साक्षात्करोति तदर्थं संयमं नापेक्षते। अर्थात् चक्षुर्न्यासमात्रेण घटादिदर्शनवत् शुद्धसत्त्वप्रतिसंधानमात्रेणैव सूक्ष्म-व्यवहितविप्रकृष्टानां परमाण्वादीनां साक्षात्कारो भवतीति। (द्रo योo वाo पाo 3 सूo 25।)  
सोपक्रमं कर्म- यत् खल्वैकभविकं कर्म जात्यायुर्भोगहेतुः तच्च किञ्चित् कालानपेक्षमेव भोगदानाय प्रस्थितं दत्तबहुभोगम् अल्पावशिष्टफलं प्रवृत्तव्यापारं केवलं तत्फलस्य सहसा एकेन शरीरेण भोक्तुमश्यत्वात् विलम्बते, तदिदं सोपक्रमं कर्म। (द्रo योo भाo तo वैo पाo 3 सूo 22।)  
विज्ञानभिक्षुस्त्वाह-यत् कर्म तीव्रवेगेन फलदातृ, यथा कलिकालीनप्रजासु शरीरपरिमाणाकारमात्रं न विभु नाप्यणु इति केचित् प्रतिपद्यन्ते। तत्तु योगाचार्याः न मृष्यन्ते। योगमते चित्तन्तु विभु केवला वृत्तिरेवास्य सङ्कोचविकासशालिनीत्याचार्यः। (स्वयम्भूः द्रo योo भाo पाo 4 सूo 10।)  
संप्रज्ञातः- वितर्कविचारानन्दास्मितानां स्वरूपैरनुगतश्चित्तवृत्तिनिरोधः सम्प्रज्ञातसमाधिः। अतएव एतैरनुगतत्वात् सम्प्रज्ञातभेदोऽपि चतुर्विधो भवति- वितर्कानुगतो विचारानुगत, आनन्दानुगतोस्मितानुगतश्चेति। (द्रo योo भाo तo वैo पाo 1 सूo 17।)  
संयमः- संवेगो वैरैग्यमिति वाचस्पतिमिश्राः। उपायानुष्ठाने शैघ्र्यमिति विज्ञानभिक्षुवः। इदमेव मतं योगमञ्जरीकारस्य। संवेग उपक्रम इति विवरणकारः। क्रियाहेतुर्दृढतरः संस्कार इति भोजवृत्तिः। मणिप्रभाकाराः वाचस्पतिमिश्रानेवानुसारन्ति संवेगे वैराग्यमिति। (द्रo तo वैo योo वाo , भोo वृo, मo प्रo पाo भाo विo , पाo 1 सूo 21।)  
संसारक्रमसमाप्तेरवचनीयत्वम्- अस्य संसारस्य क्रमसमाप्तिः कदाचिदस्ति न वेति प्रश्ने उत्तरं भवति \`अवचनीयमेतत्' इति। अयं तु एकान्ततोऽवचनीयः प्रश्नः संसारोऽयमन्तवानथानन्त इति। विशेषावधारणन्तु संभवत्येव-यथा कुशलस्यास्ति संसारक्रमपरिसमाप्तिर्नेतरस्येत्यन्यतरावधारणेऽदोषः।  
अयं भावः- क्रमेण मोक्षे सर्वेषां मोक्षात् संसारोच्छेद इत्यनुमानम्। एतच्चानुमानमागमसिद्धमोक्षमाश्रित्यैव प्रवर्तितुमर्हति । तथा च यो हि भोक्षप्रतिपादकागमस्य प्रमाणभावमभ्युपगच्छति स कथं तमेव प्रधानविकारनित्यतायामप्रमाणीकुर्यात्। तस्मादागमबाधितविषयमेतदनुपुराणेषु सर्गप्रतिसर्गपरम्पराया अनादित्वमनन्तत्वं चेति। अपि च सर्वेषामेवात्मनां संसारस्य न तावद् युगपदुच्छेदः संभवी। न हि पण्डितरूपाणामपि अनेकजन्मपरम्पराभ्यासपरिश्रमसाध्या विवेकख्यातिप्रतिष्ठा, किमु वक्तव्यम्, प्राणभृन्मात्रस्य स्थावरजङ्गमादेरेकदाऽकस्माद्भवितुमर्हतीति। न च कारणयौगपद्यं युज्यते। क्रमेण तु विवेकख्यातौ असंख्येयानां क्रमेण मुक्तौ न संसारोच्छेदोऽनन्तत्वाज्दजन्तूनामिति। (द्रo योo भाo तo वैo पाo 4 सूo 33।)  
संस्कारशेषा- चित्तस्य मधुमत्यादिष्ववस्थासु मध्ये चतुर्थी अवस्था संस्कारशेषाऽसम्प्रज्ञातसमाधिरूपा। परवैराग्यद्वारा सर्वासां वृत्तीनां निरोधात् संस्क्रामात्रशेषतयाऽन्वर्थसंज्ञेयमवस्थेति।  
स्थान्युपनिमन्त्रणे सङ्गस्मयाकरणम्- मधुमतीं भूमिं साक्षात्कुर्वत ऋतम्भरप्रज्ञस्य योगिनः स्थानिनो देवाः सत्त्वविशुद्धिमनुपश्यन्तः स्थानैरुपनिमन्त्रयन्ते- "भो इहास्यताम्, इह रम्यताम्, कमनीयोऽयं भोगः, कमनीयेयं कन्या, रसायनमिदं जरामृत्युनिवारकं, वैहायसमिदं यानम्, अमी कल्पद्रुमाः, पुण्या मन्दाकिनी, सिद्धा महर्षयः, उत्तमा अनुकूला अप्सरसः, दिव्ये श्रोत्रचक्षुषी, वज्रोपमः, कायः स्वगुणैः सर्वमिदमुपार्जितमायुष्मता प्रतिपद्यताम्, इदमक्षयमजरममरस्थानं देवानां प्रियमिति।"  
एवमभिधीयभानःच सङ्गदोषान् भावयेत् "धोरेषु संसाराङ्गारेषु पच्यमानेन मया जननमरणान्धकारे विपरिवर्तमानेन कथञ्चिदासादितः क्लेशतिमिरविनाशी योगप्रदीपः। स खल्वहं लब्धालोकः कथमनया विषयमृगतृष्णया वञ्चितस्तस्यैव पुनः प्रदीप्तस्य संसाराग्नेरात्मानमिन्धनी कुर्याम्" इति।  
सङ्गमकृत्वा स्मयमपि न कुर्यात्- "एवमहं देवानामपि प्रार्थनीयः सम्पन्न इति।" (द्रo योo भाo पाo 3 सूo 51।)  
स्थितिः- वृत्त्याख्यगतिशून्यता चित्तस्य स्थितिः निद्रेति यावत्। चित्तस्य सर्वे तामसा गुणाः स्थितौ समाविशन्तीति चित्तस्य स्थितिशीलत्वं तमःप्रभावात्। (द्रo योo वाo पाo 1 सूo 2)।  
स्थूलम्- पार्थवाः, जलीयास्तैजसा, वायवीया, आकाशीयाः शब्दस्पर्शरूपरसगन्धा यथासंभवं विशेषाः षड्जगान्धारादयः, शीतोष्णादयः, नीलपीतादयः, कषायमधुरादयः सुरभ्यादयः। एते हि नामरूप-प्रयोजनैः परस्पतो भिद्यन्ते इति हेतोः विशेषां कथ्यन्ते। एतेषां पञ्च पृथिव्यां सन्ति। गन्धवर्जं चत्वारोऽप्सु। गन्धरसवर्जं त्रयस्तेजसि। गन्धरसरूपवर्जद्वौ वायौ। शब्दमात्रमाकाशे । त एते विशेषाः आकारादिभिः धर्मैः सह विशेषशब्देन परिभाषिता। शास्त्रे इथि। (द्रo योo भाo तo वैo पाo 3 सूo 44।)  
स्थैर्यम्- जिह्वाया अधस्तात् तन्तुः, ततोऽधस्तात् कण्ठः, ततोऽधस्तात् कूपः, ततोऽधस्तात् उरसि कूर्माकारा नाडी अस्ति। सैव कुण्डलितसर्पवदवस्थिततया कूर्माकारं हृदयपुण्डरीकाख्यं नाडीचक्रमुच्यते। तत्र कृतसंयमो योगी चित्तस्थैर्यं लभते इति। (द्रo योo भाo योo वाo पाo 3 सूo 31।)  
स्फोटः- यथा बीजाङ्कुराद्यनेकावस्थो वृक्षरूपो धर्मी क्रमिकाभ्यस्ताभ्यो बीजाद्यवस्थाभ्योऽतिरिक्तः। पल्लवादिरूपाशेषावस्थया व्यज्यते "अयमाम्रवृक्षो न वृक्षान्तरम्" इत्येवंरूपेण। स च वृक्षधर्मी बीजादिभ्यो भिन्नाभिन्नः, भेदाभेदयोरनुभवात्। तथैव गकारौकरद्यनेकावस्थो गौरित्यादिरखण्डः, भेदाभेदयोरनुभवात्। तथैव गकारौकाराद्यनेकावस्थो गौरित्यादिरखण्डः स्फोटशब्दः क्रमिकाभ्यो गकाराद्यवस्थाभ्योऽतिरिक्तः आनुपूर्वीविशेषविशिष्टया विसर्जनीयादिरूपचरमावस्थया व्यज्यते इदं "गौः" इति पदं न तु "गौर" इतीत्यादिरूपेण। तच्च स्फोटपदं गकारादिवर्णेभ्यी भिन्नाभिन्नं, भेदाभेदयोरनुभवात्। स च पदाख्यः शब्दोऽर्थस्फुटीकरणात् स्फोट इत्युच्यते। अस्य स्फोटशब्दस्य च कारणम् एकप्रयत्नजन्यो ध्वनिविशेषः, प्रयत्नभेदेन तूच्चारणे व्यवधाने सत्यकपदव्यवहाराभावात्। अतो गौरित्येकपदमिति व्यवहार एव स्फोटे प्रमाणम्। यदि चानुपूर्वीर्विशिष्टसमूहस्यैकत्वादेकत्वव्यवहारः तैनैव रूपेणार्थप्रत्ययहेतुत्वञ्च स्वीक्रियते तर्हि संयोगविज्ञेषावच्छिन्नावयवसमूहादेव घटादौ एकत्वव्यवहारस्य जलाहरणादेश्चोपपत्त्या घटाद्यवयविमात्रोच्छेदप्रसङ्गः, युक्तिसाम्यात्।  
न चैवं युक्तिसाम्याद् वाक्यमपि स्फोटरूपमेकैकं स्याद् इति चेद् बाधकाभावेन वाक्यस्फोटस्यापीष्टत्वात्। तस्मादस्ति स्फोट इति पातञ्जलमतम्। (द्रo योo वाo पाo 3 सूo 17।) विस्तरस्तूक्तसूत्रीयतत्त्ववैशारदीतोऽवगन्तव्या।  
स्मृतिः- प्रमाणादिभिरनुभूते विषये योऽसंप्रमोषोऽस्तेयं सा स्मृतिःवृत्तिविशेषः। संस्कारमात्रजन्यस्य स्मृत्यात्मकज्ञानस्य स एव विषय आत्मीयो, यो हि संस्कारजनकस्य पूर्वांनुभवस्य विषयभूतः पूर्वानुभवविषयापरिग्रहस्तु सम्प्रमोषः स्तेयं स्यात्।  
अयमाशयः- सर्वे प्रमाणादयोऽनधिगतमर्थ सामान्यतो विशेषता वाऽधिगमयन्ति। स्मृतिस्तु न पुर्वानुभवमर्यादामतिक्रामति । सा हि अनुभवसमानविषया वा स्यात् ततो न्यूनविषया वा स्यात्, न तु तदधिकविषयेति। तथा च सूत्रम्"अनुभूतविषयाऽसंप्रमोषः स्मृतिः" इति। (द्रo तo वैo पाo 1 सूo 11)  
"श्रद्धावीर्यस्मृति समाधिप्रज्ञापूर्वक इतरेषाम्" इति सूत्रघटकं स्मृतिपदं तु योगान्तरङ्गसाधनभूतस्य ध्यानस्य वाचकम्।  
स्मृतिपरिशुद्धिः- अर्थमात्रनिर्भासायां स्वरूपशून्यायामिव निर्वितर्कायां समापत्तौ स्मृतिपरिशुद्धिर्हेतुः। स्मृतिपरिशुद्धिश्च शब्दसङ्केतश्रुतानुमीनज्ञानविकल्पात्मकस्मृतिपरिशुद्धिरेव। परिशुद्धिरत्रापगमः। अर्थात् निर्वितर्कायां समापत्तौ "अस्यार्थस्यामुकं पदं वाचकम्" इति शब्दसङ्केतज्ञानरूपो विकल्पो निवर्तते। तथा "पूर्व श्रुतोऽनुमितो वाऽयमर्थः" इति श्रुतज्ञानरूपो विकल्पो अनुमितार्थज्ञानरूपो विकल्पश्च निवर्तत इतीयमेव स्मृतिपरिशुद्धिरर्थमात्रनिर्भासायाः निर्वितर्कायाः समापत्तेरिति। (द्रo योo भाo तo वैo पाo 1 सू 43\>)  
अर्थात् तत्रार्थातिरिक्तं न किमपि भासते, ज्ञानस्वरूपमपि न भासते कीदृगिदं ज्ञानमिति।  
स्वबुद्धिसंवेदनम्- यद्यपि चितिशक्तिरपरिणामिनी क्रियाशून्या चास्ति तथापि चितेः स्वबुद्धिसंवेदनं चितिप्रतिबिम्बाधारतया चिद्रूपतापत्तौ सत्यां भवति। यथा हि चन्द्रस्य क्रियामन्तरेणापि सङ्क्रान्तचन्द्रप्रतिबिम्बममलं जलमचलमपि चन्द्रमसं चलमिवावभासयति तथा विनापि चितिव्यापारमुपसङ्क्रान्तचितिप्रतिबिम्बं चित्तं स्वगतया क्रियया चितिशक्तिं क्रियावतीमसङ्गतामपि सङ्गतामवभासयद् निजभोग्यताशक्त्या तस्या भोक्तृभावमापादयति। इदमेव चितिशक्तेः स्वबुद्धिसंवेदनम्। (द्रo योo भाo तo वैo पाo 4 सूo 22।)  
विज्ञानभिक्षुस्तु चितिशक्तावेव बुद्धिवृत्तिप्रतिबिम्बं समर्थयन् स्वयमप्रतिसङ्क्रमाया अपि चितिशक्तेः स्वप्रतिबिम्बितबुद्धिवृत्त्याकारतापत्त्यैव स्वबुद्धिसंवेदनं भवतीत्याह। (द्रo योo वाo पाo 4 सूo 22।)  
स्वबोधसङ्क्रान्तिः- शब्दद्वारा आप्तचित्तवर्तिज्ञानसदृशस्म ज्ञानस्य श्रोतृचित्ते समुत्पादः स्वबोधसङ्क्रान्तिः।  
स्वप्नः- प्रत्यस्तमितबाह्येन्द्रियवृत्तेर्मनोमात्रेणेव यत्र भोक्तृत्वभात्मनः स स्वप्न इति भोजवृत्तिः। (द्रo योo सूo पाo 1 सूo 38।) बाहयसकलवृत्तिपरित्यागेन चेतसोऽभ्यन्तरवाहिता स्वप्न इति योगमञ्जरी। (पाo 1 काo 25।)  
स्वप्नज्ञानालम्बनम् चित्तम्- यदा खलु स्वप्ने विविक्तवनसंनिवेश वर्तिनीमुत्कीर्णामिव चन्द्रमण्डलात् कोमलमृणालशकलानुकारिभिरङ्गप्रत्यङ्गैरुपेताम् अभिजातचन्द्रकान्तमणिमयीम् अतिसुरभिमालतीमल्लिकामालाहारिणीं मनोहरां भगवतो महेश्वरस्य प्रतिमामाराधयन्नेव प्रबुद्धः प्रसन्नमनास्तदा तामेव स्वप्नज्ञानालम्बनीभूतामनुर्चिन्तयतस्तस्य तदेकाकारमनसस्तत्रैव चित्तं स्थितिपदं लभते इति । (द्रo तo वैo पाo 1 सूo 36।)  
स्वप्नरूपं ज्ञानं स्वप्नज्ञानम्, तदालम्बनकं चित्तम्= प्रपञ्चज्ञाने स्वप्नदृष्टिमाच्चत्तमेव स्वप्नज्ञानालम्बनं चित्तमिति विज्ञानभिक्षुः। इयञ्च दृष्टिः कामदुघात्वादिगुणैर्वाचि धेनुदृष्टिवत् क्षणभङ्गुरविषयकत्वादिगुर्णर्जाग्रद्ज्ञाने स्वप्नदृष्टिरूपा। एतदपि वैराग्यद्वारा चित्तस्थैर्यहेतुरिति। (द्रo योo वाo पाo 1 सूo 38।)  
स्वरूपम्- भूतानां स्वरूपम्। यथा-मूर्तिः= सांसिद्धिकं काठिन्यम् भूमेः स्वरूपम्। स्नेहो मज्जापुष्टिबलाधानहेतुः जलस्य। उष्णता वह्नेः । वहनशीलता (प्रणामिता) वायोः स्वरूपम्। सर्वतोगतिराकाशः सर्वत्र शब्दोपलब्धिदर्शनात्। (द्रo योo भाo तo वैo पाo 3 सूo 44।)  
स्वरूपावस्थानम्- पुरुषस्य हि चैतन्यं स्वरूपम् अनौपापाधिकम् न तु बुद्धिबोधः शान्तादिरूपः। औपाधिको हि सः, स्फटिकस्येव स्वभावस्वच्छधवलस्य जपाकुसपमसन्निधानोपाधिररुणिमा। न चोपाधिनिवृतावुपहितनिवृत्तिः, अतिप्रसङ्गात्। तस्माद् वृत्तिनिरोधकाले पुरुषस्य स्वरूपेऽनौपाधिकचैतन्येऽवस्थानं भवतीति। (द्रo तo वैo पाo 1 सूo 3)  
विज्ञानभिक्षुराह- यथा जपापाये स्फटिकस्य स्वस्वरूपेऽलोहितेऽवस्थानं तथा वृत्त्यभावे पुरुषस्य वृत्तिप्रतिबिम्बशून्ये स्वस्वरूपेऽवस्थानमिति (द्रo योo वाo पाo 1 सूo 3)।  
स्वस्वामिभावः- यथाऽयस्कान्तमणिः स्वस्मिन्नेवायःसन्निधीकरणमात्रात् शल्यनिष्खर्षणाख्यमुपकारं कुर्वन् स्वामिनः स्वं भवति, भोगसाधनत्वात्; तथैव चित्तभप्ययःसदृशविषयजातस्य स्वस्मिन् सन्निधीकरणमात्रात् दृश्यत्वरूपमुपकारं कुर्वत् पुरुषस्य स्वामिनः स्वं भवति, भोगसाधनत्वात्। अतश्चित्तपुरुषयोरनादिः स्वस्वाभिभावः सम्बन्ध इति। (द्रo योo वाo पाo 1 सूo 4)।  
स्वाध्यायः- अभिप्रेकतमन्त्रजपादिलक्षणे स्वाध्याये प्रकर्षमापन्ने योगिनः। स्वेष्टदेवतायाः सन्निधानं= प्रत्यक्षं भवतीति भोजवृत्तिः। (पाo 2 सूo 44)।  
इष्टमान्त्रादिजपात् (स्वाध्यायात्) स्वेष्टदेवतायाः सम्भाषणादि सिध्यतिः इति मणिप्रभा, पाo 2 सूo 44।

  ---------------

हस्तिबलादीनि- हस्तिबलेक संयमाद् हस्तिबलो भवति। वैनतेयबले संयमाद् वैनतेयलो भवति। वायुबलो भवति। अर्थात् यस्य बले संयमस्तस्य बलं लभत इति । (द्रoयोo भाo तo वैo पाo 3 सूo 24।)  
हिरण्यगर्भः- योगस्यादिवक्ता हिरण्यगर्भ एव यथा सांख्यस्य कपिलः। तदुक्तम् याज्ञवल्क्येन- "हिरण्यगर्भो योगस्य वक्ता नान्यः पुरातनः" इति।  
हिंसा- केनापि प्रकारेण कदापि कस्यापि भूतस्याभिद्रोहो र्हिसा। सा च स्वयं कृता वा स्यात्, परतः कारिता वा स्यात्, अनुमोदिता वा स्यात्, लोभक्रोधमोहान्यतमप्रयुक्ता स्यात्, मृदुः , मध्या, अधिमात्रा वा सर्वविधापि हिसा परिवर्जनौया दुःखज्ञानानन्तफलत्वात्। (द्रo योo भाo पाo 2 सूo 30, 34।)  
हेयहेतुः- प्रधानपुरुषकयोः संयोगो हेयस्य दुःखबहुलसांसारस्य हेतुः। (द्रoयोo भाo पाo 2 सूo 25।)  
हेयम्- हेयम् दुःखमनागतम्। अतीतस्य दुःखस्य नष्टपूर्वत्वाद् वर्तमानस्य च दुःखस्य भोगेनैव क्षयादनागतदुःखमेव हेयमिति तद्धानार्थमेव यत्नः करणीयः। इति शुभम्।  
   
 सारण्यमण्डले पुण्ये ग्रामे विष्णुपुराभिधे।  
 जनिंस्त्रिपाठिनो लब्ध्वा रामादेर्यो विहारिणः॥  
 न्यायव्याकरणे श्रीमत्सूर्यनारायणाद्गुरोः।  
 वेदान्तं विश्रुताच्छ्रीमद्धरिहरकृपालुतः॥  
 श्रुत्वा वादविदग्रणीः स विदितः केदारनाथः कृती,  
 योगाभीष्टरहस्यमत्र प्रकटीकर्तुं समीहान्वितः.  
 चन्द्राग्न्यभ्रकलोचनैः परिमिते संवत्सरे वैक्रमे,  
 ज्येष्ठे मासि सिते च कोशममलं पातञ्जलं संव्यधात्॥  
**इति श्रीमदाचार्यकेदारनाथत्रिपाठिप्रणीतो योगकोशः पूर्णः।**


**  ----------------------------------------------------**







![](include/loader.gif) **Please Wait....**





**End Of Book**











\]
