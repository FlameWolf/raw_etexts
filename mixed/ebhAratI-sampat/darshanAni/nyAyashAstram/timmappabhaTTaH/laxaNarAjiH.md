+++
title = "लक्षणराजिः"
author = "तिम्मप्पभट्टः"
domain = "दर्शनानि"
sub-domain = "न्यायशास्त्रम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-4056"
source_url = "https://www.ebharatisampat.in/readbook3.php?bookid=MjM2MzYyOTU3MDYzOTgz&pageno=MjI0MjQyNjk5NTk="

+++
[[लक्षणराजिः	Source: [EB](https://www.ebharatisampat.in/readbook3.php?bookid=MjM2MzYyOTU3MDYzOTgz&pageno=MjI0MjQyNjk5NTk=)]]

\[







 

** ॥श्रीमते हयग्रीवाय नमः॥**



**    श्रीमत्तिप्पभट्टकृता  
    लक्षणराजिः।**




 गिरिजामोदकं विघ्ननोदकं करसोदम्।  
 स्तौमीष्टदायकं लम्बनायकं गणनायकम्॥

 भक्तानुरक्तां नित्यां सद्‌भूषणां मणिभूषणाम्।  
 वेणीविलसितां वाणीमेणीदृशमहं भजे॥

 सर्वदा सर्वदात्ने सद्वर्त्मने परमात्मने।  
 असंकृष्टाय कृष्णाय विष्णवे जिष्णवे नमः॥

 सर्वतन्त्ननिपुणस्य वादिन-  
 श्चिट्टिभट्टविदुषः सुतेन च।  
 तिप्पयाख्यविदुषाऽर्थसिद्धये  
 कथ्यते कलितलक्षणावलिः॥

लक्षणस्य तावत् पञ्च दोषाः- अव्याप्त्यतिव्याप्त्यसम्भवात्माश्रयव्यर्थविशेषणभेदात्।

\<अव्याप्तिनिरूपणम्\>  
 तत्र लक्ष्यतावच्छेदकाव्याप्यत्वे सति लक्ष्यतावच्छेदकसामानाधिकरण्यमव्याप्तिः। प्राथमिकविशेषणं सल्लक्षणातिव्याप्तिवारकम्। इतरदसम्भविवारकम्। यथा गोः कपिलत्वमिति। न च लक्ष्यैकदेशावर्तनमव्याप्तिरिति वाच्यम, असम्भविसाधारणत्वात्। न च लक्ष्यैकदेशवृत्तित्वविशेषणमुक्तमेव लक्षणमिति वाच्यम्। प्रतियोगितदभावयोरेकत्रासम्भवात्।  
\</अव्याप्तिनिरूपणम्\>

\<अतिव्याप्तिनिरूपणम्\>  
 लक्ष्यतावच्छेदकतदभावोभयसामानाधिकरण्यमतिव्याप्तिः। आद्यमसम्भविवारकम्।  
इतरत्सल्लक्षणातिव्याप्तिवारकम्। न चालक्ष्ये लक्षणदर्शनमतिव्याप्तिरिति वाच्यम्; असम्भविगतत्वात्।  
\</अतिव्याप्तिनिरूपणम्\>

\<असम्भवनिरूपणम्\>  
 लक्ष्यतावच्छेदकासामानाधिकरण्यमसम्भवः। न च लक्ष्ये क्वाप्यवर्तनमसम्भव इति वाच्यम्; क्वापीत्येतस्य वैयर्थ्यात्।  
\</असम्भवनिरूपणम्\>

\<आत्माश्रयनिरूपणम्\>  
 लक्षणोक्त्त्यवसरे पर्यायशब्दप्रतिपाद्यत्वमात्माश्रयः। यथा कारणस्य किं लक्षणं इति प्रश्रे जनकत्वमिति। न चास्यादोषत्वमुक्ताव्याप्त्यतिव्याप्त्यसंभवानामन्यतमासंभवेनोक्तलक्षणस्य समीचीनत्वापत्तेः। न चापसिद्धान्तः; तर्कभाषोक्तकारणलक्षणदूषणप्रस्तावे गणेश्वरटीकायां- \* "ननु पूर्ववर्त्तित्वं प्रागभावावच्छिन्नसमयवर्त्तित्वम्" इत्याशङ्काग्रन्थे आत्माश्रये दोषस्योक्तत्वात्।  
\</आत्माश्रयनिरूपणम्\>



\<व्यार्थविशेषणनिरूपणम्\>  
 अव्याप्त्यतिव्याप्त्यसंभवान्यतमावारकविशेषणत्वं व्यर्थविशेषणत्वम्। यथा प्रमेयत्वे सति सास्त्रादिमत्त्वम्। न चास्यादोषत्वमुदाह्रतलक्षणस्य समीचीनत्वापत्तेः। न चापसिद्धान्तः,(तत्र)तत्र ग्रन्थे ग्रन्थकारैरेतावन्मात्रस्य लक्षणत्वे शेषवैर्थ्यादित्यादेरुक्तत्वात्।  
\</व्यर्थविशेषणनिरूपणम्\>

\<पदार्थनिरीपणम्\>  
 साक्षात्कारविषयत्वं पदार्थसामान्यलक्षणम्। विषयत्वमित्युक्ते शशविषाणमिति शब्दजन्यज्ञानविषयशशविषाणेऽतिव्याप्तिः। तदर्थं साक्षात्कारपदम्। न च शशविषाणस्यासदर्थत्वेन ज्ञानाविषयत्वात् नातिप्रसङ्ग इति। "अत्यन्तासत्यपि ह्यर्थे ज्ञानं शब्दःकरोति ही"ति वचनाते तत्नापि ज्ञानविषयत्वस्य सत्त्वात् विषयत्वपदमव्याप्तिवारकम्। यद्वा ईश्वरज्ञानविषयत्वं पदार्थसामान्यलक्षणम्। इदं शशविषाणवारकम्। विषयत्वपदमव्याप्तिवारकम्।  
\</पदार्थनिरूपणम्\>

\<मतान्तरम् तत्खण्डनं च\>  
 यत्तु- प्रमाणविषयः पदार्थ इति तन्न- प्रमाया यथार्थानुभवरूपत्वेन तदेकदेशयथार्थज्ञानविषयत्वस्य लक्षणत्वे दो(शे)षवैयर्थ्यात्; विचार्यमाणे तदपि(न)लक्षणं, यथार्थपदवैयर्थ्यात्। न च शशविषाणरूपासदर्थे ज्ञानविषयत्वसत्त्वेन तदर्थं यथार्थंपर(पद)मिति वाच्यम्। विकल्पासहत्वात्। तथाहि- शशविषाणे ज्ञानविषयत्वादस्तीति ज्ञानं प्रमा वा भ्रमो वा। नाद्यः यथार्थपददानेऽप्यतिप्रसङ्गतादवस्थ्यात्। न द्वितीयः, तत्र ज्ञानविषयत्वस्यासत्त्वेन यथार्थरदोपादानानुपपत्तेः। ज्ञानविषयत्वमपि न लक्षणम्। शशविषाणेऽतिव्याप्तेः।  
\</मतान्तरम् तत्खण्जनं च\>

\<पदार्थविभागः,अभावनिरूपञ्च\>  
 पदार्थो द्विविधः- अभावभावभेदात्। तत्राभावस्य न तावदर्थोल्लिखितधीविषयत्वंलक्षणम्। \`घटाभावो नास्ती'ति प्रतीतौ घटस्यैव विषयत्वेन तत्रातिव्याप्तेः। नापि प्रतियोगिज्ञानाधीनजनकत्वं सप्रतियोगिसंयोगादावतिव्याप्तेः। भावभिन्नत्वमभावत्वं च द्रव्यादिविषयान्यतमत्वमित्यपि न समञ्जसम्। द्रव्यादिविषयान्यतमत्वस्य लक्षणस्य केवलव्यतिरेकित्वेन तदेकदेशेनैव द्रव्यभेदसाधने दो(शे)षवैयर्थ्यात्। अन्यतमत्वस्याभावगर्भत्वेनैव निर्वक्तव्यत्वेन चक्रकाश्रयश्च।  
 अत्रोच्यते- समुदायभिन्नत्वे सति समुदायान्तत्वमभाव इत्यात्माश्रयः, तथापि भिन्नत्वमधिकरणस्वरूपम्, अतो नात्माश्रयः। अन्यथा चतुर्विधाभावानामन्योन्यभेदो न स्यात्। तेषामतिरिक्तान्योन्याभावा इत्यात्माश्रयाङ्गीकारात्।  
 यद्वा भावभिन्नत्वमभावलक्षणम्। भावलक्षणं त्वग्रे वक्ष्यामः।  
\</पदार्थविभागः,अभावनिरूपञ्च\>

\<अभावविभागः अन्योन्याभावनिरूपञ्च\>  
 अभावो द्विविधः- अन्योन्याभावसंसर्गाभावभेदात्। अत्र स्वप्रतियोग्यधिकरणदेशकालवृत्त्यभावत्वमन्योन्याभावस्य लक्षणम्। कालपदं प्रागभाव(वारकम्)। देशपदमत्यन्ताभावस्य व्यावर्तकम्।  
\</अभावविभागः अन्योन्याभावनिरूपञ्च\>

\<संसर्गाभावनिरूपणम्, तद्विभागश्च\>  
 अन्यान्यो(भावभिन्ना)भावत्वं संसर्गाभावस्य लक्षणम्। संसर्गाभावस्त्रिविधिः-अत्यन्ताभावप्रध्वंसाभावप्रागभावभेदात्।  
\</संसर्गाभावनिरूपणम्, तद्विभागश्च\>

\<अत्यन्ताभावनिरूपणम्\>  
 तत्र स्वप्रतियोगिवृत्त्यभावत्वमत्यन्ताभावस्य लक्षणम्। अत्राद्यपदं प्रागभावादिवारकम्। अन्त्यं संयोगवारकम्।  
 यद्वा स्वप्रतियोग्यधिकरणकालवृत्तित्वे सति संसर्गाभावत्वमभावस्य लक्षणम्। आद्यं तु ध्वंसादिवारकम्। अन्त्यमन्योन्याभाववारकम्।  
\</अत्यन्ताभावनिरूपणम्\>

\<प्रध्वंसाभावनिरूपणम्\>  
 स्वप्रतियोगिजन्याभावत्वं वा प्रध्वंसस्य लक्षणम्।  
\</प्रध्वंसाभावनिरूपणम्\>

\<प्रागभावनिरूपणम्\>  
 अदृष्टानधिकरणकालवृत्त्यकालवृत्त्यभावत्वं वा प्रागभावस्य लक्षणम्।  
\</प्रागभावनिरूपणम्\>

\<भावनिरूपणं तद्विभागश्च\>  
 समवायनिरूपिताधाराधेयाभावाश्रयत्वं भावस्य लक्षणम्। भावः षड्‌विधः-द्रव्यगुणकर्मसामान्यविशेषसमवायभेदात्।  
\</भावनिरूपणं तद्विभागश्च\>

\<द्रव्यनिरूपणम्\>  
 न तावत् गुणाश्रयत्वं द्रव्यस्य लक्षणम्। प्रथमक्षणावच्छिन्नघटादावव्याप्तेः। न च गुणाश्रयत्वं नाम गुणात्यन्ताभावानधिकरणत्वम्, अतो नोक्तदोष इति वाच्यम्। कालदिशोः सर्वाधारत्वेनात्राव्याप्तेः।  
 किं च सकलगुणात्यन्ताभावानधिकरणत्वं वा यत्किंचुद्‌गुणात्यन्ताभावानधिकरणत्वं वा। नाद्यः; सकलगुणानामेकत्रासत्त्वेनासम्भवापत्तेः। न द्वितियः; सकलद्रव्यास्य संयोगाभावाधारत्वेनासम्भवापत्तेः। गुणात्यन्ताभावेऽतिव्याप्तिरित्यपि दूषणं द्रष्टव्यम्।  
 ननु गुणाश्रयत्वं गुणात्यन्ताभावानधिकरणत्वमिति नोच्यते, किन्त्व\[येना\]तिव्याप्तिस्स्यात्। किं तु गुणात्यन्ताभावविरोध्यधिकरणत्वम्। तथा च कालदिकप्रथमक्षणावच्छिन्नघटेषु नाव्याप्तिः। एषां गुणात्यन्ताभावविवरोदिगुणाद्याधारत्वादिति चेत्-मैवम्-गुणतत्प्रागभावप्रध्वंसानां गुणात्यन्ताभावविरोधित्वं किं तदनधिकरणाधिकरणत्वं तदधिकरणानधिकरणत्वं वेति विकल्पद्वयेऽपि कालदिशोरव्याप्तितादवस्थ्यात्। कालगुणदिग्वृत्तिगुणतत्प्रागभावप्रध्वंसानां तदनधिकरणाधिकरणत्वस्य तदधिकरणमानधिकरणत्वस्य वा वक्त्तुमशक्यत्वादिति।  
 अत्रोच्यते- सर्वाधारताप्रयोजकीभूतसंबन्धान्यसंबन्धेन गुणत्वावच्छिप्रतियोगिताकात्यन्ताभावानधिकरणत्वं द्रव्यस्य लक्षणम्। गुणत्वपदमभाववारकम्। सर्वाधारतेत्यादिविशेषणं कालादावव्याप्तिवारकम्। अत्यन्तपदमसम्भववारकम्। गुणत्वावच्छिन्नप्रतियोगिताकेति विशेषणं सकलगुणात्यन्ताभावेत्यादिविकल्पद्वयसम्भवितासम्भववारकम्। गुणात्यन्ताभावे नातिव्याप्तिः। गुणात्यन्ताभावस्य गुणात्यन्ताभावरूपत्वंन तत्र लक्षणस्यासत्त्वात्।  
\</द्रव्यनिरूपणम्\>

\<गुणनिरूपणम्\>  
 द्रव्यत्वव्यधिकरणनित्यत्वसमानाधिकरणजातित्वं गुणलक्षणम्। द्रव्यत्वव्यधिकरणपदं\[द्रव्या\]तिव्याप्तिवारकम्। नित्यत्वसमानाधिकरणेति पदं कर्मव्यावर्तकम्।  
\</गुणनिरूपणम्\>

\<मतान्तरम्, तत्खण्डनं च\>  
 यत्त्तु- कर्मान्यत्वे सति जातिमात्राश्रयत्वं गुणलक्षणमिति- तन्न-गुणस्य जात्यतिरिक्ताभावाधारत्वेन तत्रासंभवात्। न च मात्नाचा(?)गुणो व्यावर्त्त्यते; तथा चगुणानाश्रयत्वे सति जात्यायत्वं तदर्थ इति वाच्यम्, आत्माश्रयात्।  
\</मतान्तरम्, तत्खण्डनं च\>

\<कर्मनिरूपणम्\>  
 अनित्यवृत्तिसत्तासाक्षाव्द्याप्यजातिमत्त्वं कर्मणो लक्षणम्। मात्रपदं घटेव्यावर्तकम्। सत्तासाक्षात्पदं पटे वारकम्।  
\</कर्मनिरूपणम्\>

\<मतान्तरम्, तत्खण्डनं च\>  
 यत्तु- संयोगविभागद्वयासमवायिकारणत्वं कर्मणो लक्षणम्-तदसत्-क्रियाक्रियातोविभागः, विभागात्पूर्वसंयोगनाशादुत्तरसंयोगोत्पत्तिरिति क्षणगणनया कर्मणः संयोगं प्रति पूर्वक्षणवृत्तित्वाभावात् क्षणगणनयेत्युक्तमयुक्तम्। क्षणलक्षणस्य वक्त्तुमशक्यत्वादिति चेत्- न। द्व्यणुकासमवायिकारणविनाशकविभागप्रागभावसंबन्धिकर्मावच्छिन्नकालत्वस्य क्षणलणत्वात्। न चाभावेन क्रियया यः संयोगो जायते तत्संयोगं प्रति क्रियायाःपूर्व पक्ष\[क्षण़\]वृत्तित्वसंभवात नोक्त दोष इति वाच्यम्। तत्संयोगजनककर्मकालान्तरभाविविभागजनककर्मणोः भिन्नभिन्नत्वेनैकव्यक्तौ तदभावात्।  
\</मतान्तरम्, तत्खण्डनं च\>

\<सामान्यनिरूपणम्\>  
 नित्यत्वे सति बहुसमवेतत्वं सामान्यस्य लक्षणम्। बहुपदं जलपरमाणुरूपेऽतिव्याप्तिवारकम्। आद्यविशेषणं पटादावतिव्याप्तिवारकम्। समवेतपदं पटान्योन्याभाववारकम्।  
\</सामान्यनिरूपणम्\>

\<मतान्तरम्, तत्खण्डनं च\>  
 यत्तु- नित्यमेकमनेकानुगतं सामान्यमिति- तदसत्-समवाये त्वतिव्याप्तेः। न च समवायव्यावृत्त्यर्थमनुगतपदं समवायपरमिति वाच्यम्। एकपदव्यर्थत्वात्। एकत्वसङ्ख्याया द्रव्यमात्रवृत्तित्वेन जातावसंभवाच्च। किं च सत्ताद्रव्यत्वगुणकर्मत्वादिबहुजातीनां सत्त्वात् तत्र जातौ सुतरामसम्भवः।  
\</मतान्तरम्, तत्खण्डनं च\>

\<विशेषनिरूपणम्\>  
 जातिजातिमद्भिन्नत्वे सति समवेत्तवं विशेषस्य लक्षणम्। जातिपदं जातिवारकम्।जातिमत्पदं कर्मवारकम्।  
\</विशेषनिरूपणम्\>

\<मतान्तरम्, तत्खण्डनं च\>  
 केचित्-अतद्‌व्यावृत्तिधीजनकत्वं विशेषत्वमिति वदन्ति। तन्न-अदण्डीव्यावृत्तिबुद्धिजनके दण्डेऽतिव्याप्तेः।  
\</मतान्तरम्, तत्खण्डनं च\>

\<समवायनिरूपणम्\>  
 ननु समवायस्य किं लक्षणम्? न तावत् सम्बन्धत्वम्, विशेषणविशेष्यभावादावतिव्याप्तेः। नापि मुख्यसंबन्धत्वम्,संयोगेऽतिव्याप्तेः। नापि नित्यत्वविशेषितम् एतदेवलक्षणमस्त्विति वाच्यम्। मुख्यसंबन्धत्वस्य निर्वक्त्तुमशक्यत्वात्। न च संबन्धो हिसंबन्धिभ्यां भिन्नः। ततस्तावाश्रितश्चैकश्चेत्येतदेव नित्यमुख्यंबन्धलक्षणमिति वाच्यम्। विभागेऽतिव्याप्तेः। न च संबन्धत्वमेव तत्र नास्तीति वाच्यम्। विभागत्वग्रहदशायां विभागस्यापि संबन्धत्वेनाङ्गीकारात् तत्रातिव्याप्तिः। नापि प्रतियोगित्वम्, अभावसाधारण्यात्।

 अत्रोच्यते-घटघटत्ववृत्तित्वे सति घटघटत्वभिन्नत्वे सति घटत्वप्रतियोगिकत्वं समवायस्य लक्षणम्। घटघटत्वभिन्न इति विशेषणं तद्‌वृत्तिघटत्वादावतिव्याप्तिवारकम्। घटवृत्तित्व इत्येतत् घटान्योन्याभाववारकम्। घटे वृत्तिविशेषणं घटत्वात्यन्ताभाववारकम्। रूपानुयोगिकत्वे सति रूपत्वप्रतियोगिकत्वं समवायस्य लक्षणम्। रूपानुयोगिकत्वइति पदं रूपाभावेऽतिव्याप्तिवारकम्। इतरद्रूपात्यन्ताभावस्य स्वरूपत्वेन रूपानुयोगिकात्यन्ताभावेऽति व्याप्तिवारकम्।  
\</समवायनिरूपणम्\>

\<द्रव्यविभागः\>  
 सामान्यलक्षणलक्षितं द्रव्यं नवविधम्-पृथिव्यप्तेजोवाय्वाकाशकालदिगात्ममनोभेदात्।  
\</द्रव्यविभागः\>

\<पृथिवीनिरूपणम्\>  
 तत्र गन्धवत्वं पृथिव्या लक्षणम्, पृथिवीत्वं वा पृथिवीलक्षणम्। स्त्रेहाभावसमानाधिकरणगुणरुत्वं वा रूपसमानाधिकरणानुष्णाशीतस्पर्शवत्वं वा पृथिव्या लक्षणम्।  
\</पृथिवीनिरूपणम्\>

\<जल निरूपणम्\>  
 अप्त्वं,स्त्रेहो वा,सांसिद्धिकद्रवत्वं वा,शीतस्पर्शो वा, गन्धात्यन्ताभावसमानाधिकरणगुरुत्वं वा\[जलस्य\]लक्षणम्।  
\</जल निरूपणम्\>

\<तेजो निरूपणम्\>  
 तेजस्त्वं,उष्णस्पर्शो वा,भास्वररूपं वा तेजसो लक्षणम्।  
\</तेजो निरूपणम्\>

\<वायु निरूपणम्\>  
 रूपात्यन्ताभावसमनाधिकरणस्पर्शो वा वायोर्लक्षणम्।  
\</वायु निरूपणम्\>

\<मतान्तरम्,तत्खण्डनं च\>  
 यत्त्तु- अपाकजानुष्णाशीतस्पर्शो वायोर्लक्षणमिति-तन्न-तन्तुजन्यस्पर्शवति पटेऽतिव्याप्तेः।  
\</मतान्तरम्,तत्खणडनं च\>

\<आकाशनिरूपणम्\>  
 संयोगाजन्यजन्यविशेषगुणवत्त्वे सति नित्यत्वमाकाशत्वशब्दसमवायिकारण\[त्व\]शब्दगुणत्वं वाऽऽकाशस्य लक्षणम्। तदेकदेशशब्दस्यैव लक्षणत्वे शेषवैयर्थ्यात्। न चास्य पक्षे वैयर्थ्यं शङ्कनीयम्। संयोगाजन्यपद-जन्यपद-विशेषपद-नित्यत्वपदानां क्रमेणात्मजलपरमाणु-काल-घटेष्वति-व्याप्तिवारकत्वात्।  
\</आकाशनिरूपणम्\>

\<कालनिरूपणम्\>  
 समीपस्थपरत्वासाधारणकारणत्वे सति विभुत्वं कालस्य लक्षणम्। समीपस्थपदं दिश्यतिव्याप्तिवारकम्। असाधारणपदमीश्वरेऽतिव्याप्तिवारकम्। विभुत्वपदं स्थविरवारकम्(?)।  
\</कालनिरूपणम्\>

\<दिङ्‌निरूपणम्\>  
 विशेषगुणवद्भिन्नत्वे सति कालन्यत्वे सति विभुत्वं दिशो लक्षणम्। विभुत्वपदं मनोव्यावर्तकम्। आद्यपदमात्मवारकम्‌। कालान्यत्वपदं कालवारकम्।  
\</दिङ्‌निरूपणम्\>

\<मतान्तरम्, तत्खण्डनं च\>  
 यत्त्तु- आदित्यसंयोगोत्पाद्यपरत्वापरत्वसमवायिकारणाधारत्वे सति परत्वापरत्वानाधारत्वं दिशो लक्षणम्। आदित्येत्यादिलक्षणविशेषणं कालवारकमिति-तदसत्‌-अपरत्वासम  
वायिकारणाधारत्वमात्रेणाकाशादित्यादिव्युदासे संभवति शेषवैयर्थ्यात्। आदित्यस्य सावयवत्वेनानित्यत्वे सिद्धे आदित्यनिष्ठकावकृतपरत्वा\[दे\]रादित्यसंयोगजन्यत्वेनोक्तलक्षणस्य कालेऽतिप्रसक्तेश्च।  
\</मतान्तरम्, तत्खण्डनं च\>

\<आत्मनिरूपणम्\>  
 समवायसंबन्धेन ज्ञानवत्त्वमात्मनो लक्षणम्। तेन विषयविषयभावसंबन्धेन ज्ञानवत्वं घटेऽस्तीति दूषणमपास्तम्।  
\</आत्मनिरूपणम्\>

\<मनोनिरूपणम्\>  
 ज्ञानासमवायिकारणाश्रयत्वे सति मूर्तत्वं मनसो लक्षणम्। ज्ञानपदं तन्तुवारकम्।  
\</मनोनिरूपणम्\>

\<गुणविभागः\>  
 सामान्यलक्षणलक्षितो गुणो द्विविधः- सामान्यविशेषगुणभेदात्।  
\</गुणविभागः\>

\<सामान्यगुणनिरूपणम्\>  
 तत्र सामान्यगुणस्य लक्षणमुच्यते-जलेतरसमवेतत्वरहितजात्यधिकरणभिन्नत्वे सत्यात्म मनस्संयोगभिन्नत्वे सत्येकेन्द्रियमात्रग्राह्यजात्यधिकरणभिन्नगुणत्वं सामान्यस्य लक्षणम्। स्नेहसांसिद्धिकद्रवत्वव्यावृत्त्यर्थं जलेतरेत्यादिविशेषणम्। आत्ममनस्संयोगजेत्यादिविशेषणं धर्माधर्मवारकम्। एकेन्द्रियेत्यादिविशेषणं रूपव्यावर्तकम्।यद्यप्येकेन्द्रियेत्यत्र सामान्यगुणलक्षणप्रविष्टेन्द्रियस्य शब्देतरोद्‌भूतविशेषगुणानाश्रयत्वस्वरूपत्वाङ्गीकारे तत्प्रविष्टविशेषगुणत्वस्य सामान्यभिन्नगुणत्वरूत्वेन निर्वक्तव्यत्वेनात्माश्रयः। तथा च स्नृत्यजनकेत्यादिस्वरूपाङ्गीकारे वाऽतीन्द्रियत्वस्वीकारे वा न कश्चिद्देष इति।  
\</सामान्यगुणनिरूपणम्\>

\<विशेषगुणनिरूपणम्\>  
 सामान्यगुणभिन्नगुणत्वं विशेषगुणस्य लक्षणम्। गुणत्वपदमभावव्यावर्तकम्। इतरत्सामान्यगुणव्यावर्तकम्। यद्वा गुरुत्वभिन्नत्वे स्पर्शसांसिद्धिकद्रवत्वस्नेहभावनान्यत्वगिन्द्रियग्राह्यगुणत्वावान्तरजात्यधिकरणभिन्नगुणत्वं विशेषगुणलक्षणम्। आद्यपदं गुरुत्ववारकम्। स्पर्शेत्यादिविशेषणं स्पर्शादावव्याप्तिवारकम्। विशेषगुणस्य स्पर्शदेस्त्वगिन्द्रियग्राह्या या गुणत्वावान्तरजातिः तदधिकरणभिन्नत्वभावात्। त्वगिन्द्रियग्राह्यपदं त्वसम्भववारकं द्रव्यवारकम्। केनचित् द्रव्यविभाजकोपाध्यवद्भिन्नेन(?)एकत्न व्यावर्तकगुणत्वं विशेषगुणस्य लक्षणमुक्तमयुक्तम्- विशेषगुणे रूपेऽव्याप्तेः।  
\</विशेषगुणनिरूपणम्\>

\<सामान्यगुणविभागः\>  
 सामान्यगुण एकादशविधः- सङ्‌ख्यापरिमाणपृथक्त्त्वसंयोगविभागपरत्वापरत्वमनैमित्तिकद्रवत्ववेगस्थितस्थापकभेदात्।  
\</सामान्यगुणविभागः\>

\<सङ्‌ख्यानिरूपणम्\>  
 तत्र व्द्यणुपरिमाणासमवायिकारण...समानाधिकरणे गुणत्वावान्तरजात्यधिकरणत्वं सङ्‌ख्यालक्षणम्। अधिकरणामित्युक्ते प्रेमयत्वाधिकरणाभावेऽतिप्रसङ्गः, तदर्थं जातीति। तावत्युक्ते द्रव्येऽतिव्याप्तिः, तदर्थं गुणत्वावान्तरेति। व्द्यणुकेत्यादिविशेषणं संयोगादिवारकम्। समवायपदमीश्वरज्ञानेऽतिव्याप्तिवारकम्। व्द्यणुकपदं परिमाणपदं परिमाणपदं व्द्यणुकासमवायिकारणसंयोगवारकम्।  
\</सङ्‌ख्यानिरूपणम्\>

\<परिमाणनिरूपणम्\>  
 द्विष्ठभिन्नत्वे सति तूलपिण्डजन्यतासमानाधिकरणकालसमवेतसमवेतगुणत्वावान्तरजात्याधारत्वं परिमाणलक्षणम्। जात्याधारत्वपदं कर्मण्यतिव्याप्तम्, अतो गुणत्वावान्तरेति। तावन्मात्रं रूपे एम्, अतः कालसमवेतेति। द्वितीयसमवेतपदमसम्भववारकम्। आद्यसमवेतपदमपि तथै। तूलपिण्डसंयोगजन्यतासमानाधिकरणपदं कावपृथक्त्त्ववारकम्। एतत्सर्वं कालसंयोगगतम्; अतो द्विनिष्ठेत्यादि।  
\</परिमाणनिरूपणम्\>

\<पृथक्त्त्वनिरूपणम्\>  
 विभागावृत्तिपरिमाणजनकत्वासमानाधिकरणकालसमवेतसवेताधारत्वं पृथक्त्त्वस्य लक्षणम्। समवेताधारत्वमित्युक्ते कालेऽतिव्याप्तिः, तदर्थं समवेतपदम्। तावन्मात्रे कर्मण्यतिव्याप्तिः, अतः कालेति। परिमाणजनकत्वासमानाधिकरणेति पदं सङ्‌ख्यपरिमाणसंयोगेष्वतिव्याप्तिवारकम्। विभागावृत्तिविशेषणं कालविभागेऽतिव्याप्तिवारकम्।  
\</पृथक्त्त्वनिरूपणम्\>

\<संयोगनिरूपणम्\>  
 ज्ञानासमवायिकारणतासमानाधिकरणगुणत्वावान्तरजातिमत्वं संयोगस्य लक्षणम्। ज्ञानपदं रूपादावतिव्याप्तिवारकम्। असमवायिपदस्याप्येतदेव प्रयोजनम्।  
\</संयोगनिरूपणम्\>

\<विभागनिरूपणम्\>  
 कर्मजनकावृत्तिकर्मजन्यवृत्तिगुणत्वावान्तरजातिमत्वं विभागस्य लक्षणम्। आद्यविशेषणं संयोगवारकम्। इतरत् संख्यादिव्यावर्तकम्। कर्मजन्यवृत्तिपदं रूपादिवारकम्।  
\</विभागनिरूपणम्\>

\<परत्वनिरूपणम्\>  
 अवधिपदार्थे संबन्धिसर्वादारपदापेक्षयाऽधिकसर्वाधारपगार्थासाधाणनिमित्तकं परत्वस्य लक्षणम्। असाधारणपदं घटादावतिव्याप्तिवारकम्। निमित्तपदं कालंयोगेऽतिव्याप्तिवारकम्। अवधिपदार्थेत्यादिविशेषणमवधुपरत्वे...व्याप्तिवारकम्।  
\</परत्वनिरूपणम्\>

\<अपरत्वनिरूपणम्\>  

अ?परपदार्थसंबन्धिसर्वाधारपदार्थापेक्षया...सर्वाधारपदार्थासाधारणनिमित्तकत्वमपरत्वस्य लक्षणम्। अल्पपदं परत्वादिवारकम्। शेषं पूर्ववत्। सर्वाधापपदार्थेत्यनेन कालकृतपरत्वादिकृतमपरत्वसंग्रहो जातः। सर्वाधारशब्दस्य कालदिशोरेकवाचित्वात्। कालिदशोः सूर्यपरिवाहूदयेनाल्पत्वेन चाधिकत्वाल्पत्वे द्रष्टव्ये इति भावः।  
\</अपरत्वनिरूपणम्\>

\<गुरुत्वनिरूपणम्\>  
 संयोगाजन्यत्वे सतीन्द्रियग्राह्यगुणत्वावान्तरजात्यधिकरणगुणत्वं गुरुत्वस्य लक्षणम्। गुणरूपत्वमित्युक्ते रूपेऽतिव्याप्तिः, अत उक्तं गुणत्वावान्तरजात्यनधिकरणेति। तावत्युक्तेऽसम्भवः अत इन्द्रियग्राह्येति। गुणत्वावान्तरपदमसम्भववारकम्। आद्यपदं धर्मादिवारकम्।  
\</गुरुत्वनिरूपणम्\>

\<नैमित्तिकद्रवत्वनिरूपणम्\>  
 विश्ववृत्तितेजस्संयोगजन्यत्वे सत्यद्विष्ठसामान्यगुणत्वं नैमित्तिकद्रवत्वस्य लक्षणम्। सामान्यगुणत्वपदं पार्थिवरूपेऽतिव्याप्तिवारकम्। अद्विष्ठपदं संयोगवारकम्। आद्यविशेषणं परत्वापरत्वादिवारकम्।  
\</नैमित्तिकद्रवत्वनिरूपणम्\>

\<वेगनिरूपणम्\>  
 क्रियाजन्यत्वे सति विभुसमवेतवृत्तिजात्याधारत्वं वेगस्य लक्षणम्। जात्याधारत्वमित्युक्ते संयोगेऽतिव्याप्तिः, तदर्थं विभ्वित्यादि। तावत्युक्ते रूपेऽतिव्याप्तिः। अतः क्रियेत्यादि।  
\</वेगनिरूपणम्\>

\<स्थितिस्थापकनिरूपणम्\>  
 कारणगुणपूर्वकवृत्तिसंस्कारत्वावान्तरजातिमत्वं स्थितिस्थापकस्य लक्षणम्। प्रथवविशेषणं भावनावेगवारकम्।  
\</स्थितिस्थापकनिरूपणम्\>

\<विशेषगुणविभागः\>  
 विशेषगुणः षोडशाविधः- रूपरसगन्धस्पर्शशब्दबुद्धिसुखदुःखेच्छाद्वेषप्रयत्नधर्माधर्मभावनासांसिद्धिकद्रवत्वस्नेहभेदात्।  
\</विशेषगुणविभागः\>

\<रूपनिरूपणम्\>  
 तत्र रूपस्य लक्षणमुत्यते- चक्षुर्मात्रग्राह्यजातिमत्वं वा, वायुसमवेत्तावृत्तिवह्निसमवेतवृत्तिगुणत्वसाक्षाव्द्याप्यजातिमत्वं वा रूपस्य लक्षणम्। प्रथमलक्षणे मात्रपदं...वारकम्। द्वितीयलक्षणगतप्रथमविशेषणं स्पर्शवारकम्। द्वितीयविशेषणं धर्मादिवारकम्। गुणत्वसाक्षात्पदमुष्णस्पर्शवारकम्।  
\</रूपनिरुपणम्\>


\<रसनिरूपणम्\>  

तेजस्समवेतावृत्तिस्नेहान्यजलविशेषगुणवृत्तिगुणत्वसाक्षाव्द्याप्यजातिमत्त्वं, रसनाग्राह्यजातिमत्त्वं वा रसस्य लक्षणम्। प्रथमलक्षणप्रविष्ठप्रथमपदं रूपादिवारकम। स्नेहान्यपदं स्नेहवारकम्। विशेषपदं गुरुत्ववारकम्।  
\</रसनिरूपणम्\>


\<गन्ध निरूपणम्\>  
 घ्राणग्राह्यजातिमत्त्वं वा, जलवृत्त्यवृत्तिपृथिवृत्तिवृत्तिगुणत्वसाक्षाव्द्याप्यजातिमत्वं वा गन्धस्य लक्षणम्। साक्षात्पदं जलवृत्त्यवृत्तिरूपत्वान्तरजातिनीलत्ववति रूपेऽतिव्याप्तिवारकम्।  
\</गन्ध निरूपणम्\>

\<स्पर्श निरूपणम्\>  
 त्वङ्मात्रग्राह्यजातिमत्वं स्पर्शस्य लक्षणम्। अत्न मात्रपदं पटे वारकम्। विशेषगुणवृत्तिगुणत्वावान्तजातिमत्वं वा स्पर्शस्य लक्षणम्। विशेषपदं संयोगादिवारकम्।  
\</स्पर्श निरूपणम्\>

\<शब्द निरूपणम्\>  
 श्रोत्रग्राह्यजातिमत्वं वा विशेषगुणत्वे सत्याकाशसमवेत्तवं वा शब्दस्य लक्षणम्। ननु शब्दगुणकत्वमाकासत्वं, शब्दसमवायिकारणत्वमिति पक्षद्वयेऽपि आकाशलक्षणे शब्दत्वेन रूपेण शब्दप्रवेशात्‌, उक्तरीत्या शब्दलक्षणे आकाशत्वेन रूपेणाकाशस्य प्रवेशाच्चान्योन्याश्रयादिदं लक्षणमसङ्गतमिति चेत्- न। संयोगाजन्यजन्यविषयगुणत्वं सति नित्यत्वमाकाशत्वमिति प्रागेव निरुक्तत्वात् ।  
\</शब्द निरूपणम्\>

\<वुद्धि निरूपणम्\>  
 इन्द्रियत्वेनेन्द्रियजन्यत्वसमानाधिकरणगुणत्वावन्तरजात्यधिकरणत्वं बुद्धिलक्षणम्। अधिकरणयात्किंचिदधिकरणभावेऽतिव्याप्तिः; अत उक्तं जातीति। तावत्युक्ते द्रव्येऽतिप्रसक्तिः, तदर्थं गुणत्वावान्तरेति। तावन्मात्न उच्यमाने धर्माधर्मयोरतिव्याप्तिः, तद्‌व्युदासायेन्द्रियदन्यत्वसमानाधिकरणेति। ईश्वरज्ञानानुमित्योरव्याप्तिवारकं समानादिकरणपदम्। एतावन्मात्रमिन्द्रियसमवेतसंयोगेऽतिव्याप्तिः, अत उक्तमिन्द्रियत्वेनेति।  
 नन्वेतस्मिन् बुद्धिलक्षणे शब्देतरोद्भूतगुणानाश्रयत्वे सति ज्ञानकारणमनस्संयोगाश्रयत्वं वा, स्मृत्यजनकज्ञानकारणमनस्संयोगाश्रयत्वरूपं वेन्द्रियत्वं प्रविष्टं, इन्द्रियलक्षणे ज्ञानं प्रविष्टमित्यन्योन्याश्रयादिदं लक्षणं वक्त्तुं न शक्यतइति चेत्- न। साक्षात्कारत्वव्याप्यजात्यच्छिन्न कार्यतानिरूपितकारणताश्रयत्बे सति द्रव्यत्वस्य निरुच्यमानत्वात्। यद्यप्यत्नापि ज्ञानस्य साक्षातकारत्वरूपे प्रवोशोऽस्तीत्युक्तदोषः तथापि ज्ञानत्वेन रूपेण प्रवेशात् नान्योन्याश्रय इति भावः। साक्षात्कारत्वं च गुणत्वसाक्षाव्द्याप्यजातिभिन्नत्वे सतीश्वरगुणत्वावान्तरजातिरित्यन्यदेतत्‌।  
\</वुद्धिनिरूपणम्\>


\<स्मतिनिरूपणम्\>  
 तत्र जन्यज्ञानजनितसंस्कारजन्यज्ञानत्वं स्मृतेर्लक्षणम्। ज्ञानत्वपदं संस्कारजन्यध्वंसेऽतिव्याप्तिवारकम्। इतरदनुभवव्यावर्तकम्। जन्यज्ञानरूपजनितेति विशेषणं वेगरूपविषयजन्यज्ञानेऽतिव्याप्तिवारकम्। यथार्थविशेषितमेतदेव यथार्थस्मृतेर्लक्षणम्। न तु सर्वं स्मृतिरूपं ज्ञानमयथार्थं; बाधकाभावात्। न च गृहीतग्राहित्वं यथार्थत्वबाधकमिति वाच्यम्। धारावाहिक ज्ञानानामयथार्थत्वप्रसङ्गात्। जन्यज्ञानजनितसंस्कारत्वं जन्यत्वं प्रत्यभिज्ञायामतिव्यप्तिमिति वाच्यम्। संस्कारेण जनितेन स्मरणेन प्रत्यभिज्ञोत्पत्तेः। यद्वा भावनाजन्यज्ञानत्वं स्मृतिलक्षणम्।  
\</स्मतिनिरूपणम्\>

\<अनुभवनिरूपणं, विभागश्च\>  
 जन्यज्ञानजनितसंस्कारजन्यज्ञानमनुभवः। ज्ञानपदमाकाशादिवारकम्। इतरत्स्मृतिव्यावर्तकम्। अनुभवो द्विविधः- संशयनिश्चयभेदात्।  
\</अनुभवनिरूपणं,विभागश्च\>

\<संशयनिरूपणम्\>  
 तत्र न संशयस्य तावदेकस्मिन् धर्मिणि विरुद्धनानार्थावमर्शत्वं लक्षणम्। \`इदं रजतमि'ति निश्चयेऽतिव्याप्तेः। न च तत्न विरुद्धनानार्थावमर्शत्वं नास्तीति वाच्यम्। तद्विषये इदंतारजतत्वयोर्विरोधात्। न च भासमानविरोविशेषितमुक्तलक्षणमस्त्वितिवाच्यम्। \`पीतत्वविरुद्धशङ्खत्वव्याप्यवानयमि'ति निश्चयेऽतिव्याप्तेः। न च धर्म्यपेक्षया भासमानविरोधधर्मप्रकारत्वं विवक्षितम्, अतो न दोष इति चेत्- न । \`पीतत्वविरुद्धशङ्खत्ववानयं पीत'इति निश्चयेऽतिव्याप्तेः।  
 ननु \`पीतत्वविरूद्धशङ्‌खत्ववानयं पीत' इति निश्चयस्य सति विशेषदर्शने जायमानत्वेन तत्राव्याप्तिवारकत्वेन विशेषादर्शनजन्यत्वेन तल्लक्षणं विशेषणीयमिति चेत् न। विशेषदर्शनं व्याप्यदर्शनम्। तदपि निश्चयरूपमेव निवर्तकमिति वक्तव्यम। अन्यथा \`अयं पर्वतो वह्निव्याप्यवान् न वे'ति संशयः \`पर्वतो वह्निमान् न वे'ति संशयनिवर्तकः स्यात्। तथा च व्याप्यदर्शनस्य निश्चयत्वेन निवर्तकत्वं वाच्यम्, चक्रकाश्रयात्। किंच व्याप्यदर्शनप्रामाण्यसंशयाहितसंशयस्य प्रामण्यनिश्चयमात्नानिवर्तकत्वेन तत्राव्याप्तेः। न च संस्कारानाधायकज्ञानत्वं संशयत्वमिति वाच्यम्। प्रत्यभिज्ञायामतिव्याप्तेः। किं च संस्कारानाधायकत्वं संस्कारजनकान्यत्वमिति निर्वाच्यम्। तथा तत्प्रविष्ठजनकत्वं ज्ञानत्वादभेदेनाग्राह्यमतिप्रसङ्गात्। निश्चयत्वेन तद्‌ग्रहे चक्रकाश्रयापत्तेः।  
 एकस्मिन् धर्मिणि प्रतियोगितदभावविषयज्ञानत्वं संशयत्वमित्यपि न। \`मूले वृक्षः कपिसंयोगी शाखायां ने'ति निश्चयेऽतिव्याप्तेः। नाप्येकावच्छेदेन तद्विशेषणीयमिति वाच्यम्। धूमवत्पर्वते संयोगसंबन्धेन वह्निरस्ति, समवायसंबन्धेन वह्निर्नास्तीतिनिश्चयेऽतिव्याप्तेः; स्थाणुवी पुरुषो वेति संशयाव्याप्तेश्चे। तत्राभावस्य विषयत्वात्। न च वाशब्दस्य भाववाचकत्वमस्त्त्विति वाच्यम्। स्थाणुर्वा स्थाणुत्वाभाववान् वेत्यत्र पौनरुक्त्त्यापत्तेः। किं च वाशब्दस्य विरोधावाचकत्वे घटत्वाभावसमानाधिकरणत्वे ज्ञायमाने पृथिवीत्वे पृथिवीत्वसमानाधिकरणत्वेनाज्ञायमाने च संशयो जातः, अयं पृथिवा वा घटो वेति तदनुपपत्तिश्च। संशयस्य सर्वस्य विरुद्ध धर्म प्रकारत्व नियमेनोक्तसंशविषयीभूतपृथिवीत्वघटत्वयोर्वास्तवविरोधाभावात्। शब्दस्य विरोधवाचकत्वे तयोर्भासमानविरोधसंभवात् न तत्संशयानुपपत्तिरिति। एतत्पक्षे कपिसंयोगी तदत्यन्ताभाववांश्चेति निश्चयेऽतिव्याप्तेश्च। न च वृत्त्यवच्छेदकमनादाय न प्रतीतिरिति वाच्यम्। तत्तद्‌भूतले घटे स्तम्भा इति प्रतीतिवदुपपत्तेः।  
 नाप्यवधारणज्ञानं संशयः। सोऽपि संशयभिन्नज्ञानमित्यात्माश्रयापत्तेः। किं चैकस्मिने धर्मिणीति विशेषणं समूह्लम्बनातिप्रसक्तिवारकत्वेन स्वीकरणीयम्। तथा च तद्विशेषणस्यैकावच्छेदेनेत्ययमर्थो वा विवक्षितः, उत एकमात्रविशेष्यकत्वे वा। नाद्यः ; पूर्वाक्तदोषानतिवृत्तेः। न द्वितीयः, समूहेऽयं वा राजा अयं वा राजेत्यनेकविशेष्यकसंयेऽतिव्याप्तेः।  
 अत्रोच्यते- साक्षात्करत्वाव्याप्यत्वे सत्यव्याप्यवृत्तिधर्मौ घटेऽपि नाव्याप्यवृत्त्यनेकवृत्तिधर्मसंशयत्वम्। इदमेव संशयस्य निर्दुष्टलक्षणम्। साक्षात्कारत्वव्याप्यत्व इत्येतत्संयोगवारकम्। अव्याप्यवृत्ति..... पदमिन्द्रियजन्यत्वभ्रमेऽतिव्याप्तिवारकम्। इदं रजतमित्यत्रेदन्ताया भिन्नभिन्नत्वेन तद्विशिष्टपदार्थविष्यकरजतत्वप्रकारकज्ञानत्वे एकव्याक्तिवर्तिन्यतिव्याप्तिवारकमनेकवृत्तिपदम्।  
 यद्वा प्रमात्वव्यापराव्याप्यवृत्तिधर्मवत्त्व निश्चयस्य लक्षणम्। न च प्रमात्वव्यापकाव्याप्यवृत्तिधर्मे निश्चयस्य... ... तत्सत्त्वे न मानमस्तीति वाच्यम्। निश्चिनोमीत्यनुव्यावसायस्य निश्चयत्वे मानत्वात्। प्रमात्वव्यापकपदमव्याप्ययवृत्तिसंशयोगवति घचादावतिव्याप्तिवारकम्। अव्याप्यवृत्तिपदं प्रमात्वव्यापरज्ञानत्ववति संशयेऽतिव्याप्तिवारकम्। तथा च निश्चयभिन्नज्ञानत्वं संशयस्य लक्षणम्।  
\</संशयनिरूपणम्\>


\<निश्चयनिरूपणं, तद्विभागश्च\>  
 प्रमात्वव्यापकाव्याप्यवर्तिधर्मवत्वं निश्चयस्य लक्षणम्। निश्चयश्चतुर्विधः- साक्षात्कारानुमित्युपमितिशाब्दभेदात्।  
\</निश्चयनिरूपणं३, तद्विभागश्च\>


\<साक्षात्कारनिरूपणम्, विभागश्च\>  
 तत्र स्मृत्यन्यत्वे सतीश्वरसमवेतसमवेतत्वरहितानुभवत्वसाक्षाव्द्याप्यजात्याश्रयान्यज्ञानत्वं साक्षात्कारस्वरूपलक्षणम्। जातिलक्षणं तु साक्षात्कारत्वमेव। तदपीश्वरसमवेतसमवेतत्वरहितेति विशेषणमभाववारकम्। साक्षात्पदं चक्षुर्जन्यज्ञानसाक्षात्कारेऽव्याप्तिवारकम्। अन्यपदमनुमित्यादिवारकम्। ज्ञानपदं घटेऽतिव्याप्तिवारकम्। लक्षणद्वयमीश्वरसाक्षात्कारसाधारणम्; अतो नाव्याप्तिरिति संशयान्यत्वविशेषितमिदमेव निर्णयरूपसाक्षात्कारलक्षणम्। निर्णयरूपसाक्षात्कारो द्विविधः-साक्षात्कारिप्रमाप्रमाभेदात्।  
\</साक्षात्कारनिरूपणम्, विभागश्च\>

\<प्रमानिरूपणम्\>  
 तत्र तावत् प्रमालक्षणं सामान्यं चिन्त्यते-न तावदिन्द्रियजन्यज्ञानत्वं प्रमात्वम्, इन्द्रियजन्यभ्रमेऽतिव्याप्तेः।  
 नापि विशेष्यावृत्त्यप्रकारकज्ञानवत्त्वम्; आकाशे शब्द इति प्रमायामव्याप्तेः, शब्दआकाश इति भ्रमेऽतिव्याप्तेश्च।  
 नापि तद्विति तत्प्रकारकज्ञानत्वम्; पूर्वोक्तदोषानतिवृत्तेः।  
 अबाधितानुभवत्वं प्रमात्वमित्यपि न। वाधस्य विपरीतप्रमारुपत्वेनान्योन्याश्रयात्।  
 नापि विषयत्वं\[विषयित्वम्\]; भ्रमसाधारणत्वत्।  
 नापि समर्थप्रवृत्तिजनकत्वम्; उपेक्षाबुद्‌ध्यव्याप्तेः।  
 नापि विशेष्यनिष्ठात्यन्ताभावाप्रतियोगिधर्मप्रकारकानुभवत्वम्, संयोगिप्रमायामव्याप्तेः। न च व्याप्यवृत्तीति निशेषणमस्तीति वाच्यम्, संयोगिभ्रमेऽतिव्याप्तेः।  
 नापि स्वव्याधिकरणप्रकारानवच्छिन्नविषयता प्रतियोग्यनुभवः, प्रमा प्रमेयमिति प्रमेयत्वप्रकारज्ञानविषयताव्यधिकरणप्रकाराप्रसिद्धेः शब्दे आकाश इति भ्रमेऽतिव्याप्तेश्च ।  
 यत्न यदस्ति तत्न तदवगाहिज्ञानं प्रमेत्यपि न, रक्तघटे श्यामत्वभ्रमेऽतिव्याप्तेः। तत्र पूर्वं श्यामरूपस्य सत्त्वेनोक्तलक्षणानुपपत्तेः।  
 न च यत्र ज्ञानकालीनं यदस्ति तत्र तदवगाहिज्ञानं प्रमेति वाच्यम्,'वृष्टमानासित्''वृष्टिमाने भवती'ति प्रमायामव्याप्तेः।  
 ननु यतदवच्छेन यत्र यदस्ति तत्र तदच्छेदेन तदवगाहिज्ञानं प्रमा। तथा च 'वृष्टिमानसीत्' 'वृष्टिमान् भविष्यती'त्यत्र नाव्याप्तिः। अतीतकालावच्छेदेन भविष्यत्कालावच्छेदेन वृष्टिः\[वृष्टेः\]प्रतीयमानत्वात्। रक्तघटे श्यामत्वभ्रमे नातिव्याप्तिरपि। रक्तधटे श्यामो घट इत्येवमाकारज्ञानं प्रमा, पूर्वं तत्र श्यामरूपस्य सत्त्वात्।इदानीं श्याम इत्येवा ... ... तत्र लक्षणं न गतमिति नाव्याप्तिशङ्केति चेत्- न। घटेइति प्रमायाव्याप्तेः। तत्रावच्छेदकस्यार्फुरणात् । न च यदवच्छेदेन यत्र यदस्ति तत्र तद्विरुद्धानवच्छेदेन तत्न तदवगाहिज्ञानं विवक्षितम्। तथा चावच्छेदकास्फुरणप्रयुक्तदोषो नास्तीति वाच्यम्। प्रमेयनित्यत्राव्याप्तेः। तत्रावच्छेदकविरुस्याप्रसिद्धेः।  
 न च प्रमेयत्वावच्छेदकमभिधेयत्वम्, तद्विरुद्धमाकाशं प्रसिद्धमिति वाच्यम्‌। प्रमेयत्वावच्छेदकत्वस्याभिदेयत्वादेः वक्त्तुमशक्यत्वात्। तथा हि- तदनधिकरणवृत्तित्वे सति तदधिकरणवृत्तित्वमवच्छेदकं वाच्यम्। प्रकृते प्रमेयत्वानधिकरणस्याप्रसिद्धेरभिधेयत्वस्यावच्छेदकत्वं न वक्त्तुं शक्यम्। न च तदवच्छेदकत्वं तद्विन्निष्ठात्यन्ताभावाप्रतियोगित्वमिति वाच्यम्। घटजनकतावच्छेदकदण्डत्वेऽव्याप्तेः।  
 ननु यद्वन्निष्ठात्यन्ताभावप्रतियोगि यत् तादृशाभावप्रतियोगिनं प्रति तदनवच्छेदकम्। तथा चाभिधेयत्वदण्डत्वयोर्नाव्याप्तिरिति चेत्- 'मूले वृक्षः कपिसंयोगी शाखायां ने'त्यत्र भूलादेरवच्छेदकत्वाभावप्रसङ्गात्। न च व्याप्यवृत्त्यत्यन्ताभावविशेषणमिति वाच्यम्। सत्त्वस्य सत्त्ववन्निष्ठाव्याप्यवृत्त्यत्यन्ताभावाप्रतियोगिसंयोगावच्छेदकत्वापातात्।  
 अत्रोच्यते- यदवच्छेदेन यत्न यदस्ति तदन्यावच्छेदेन तत्र तदवगाहिज्ञानं प्रमा। नन्वत्रापि लक्षणेऽवच्छेदकप्रवेषात् पूर्वाक्तदोषस्तदवस्थ एवेत् चेत्- न यदधिकरणे यावति यस्य वृत्तिरस्ति तस्य वृत्तिमतोऽवच्छेदकमित्यवच्छेदकनिर्वचमनाद्ति।  
 इन्द्रियत्वेनेन्द्रियाजन्यजन्यज्ञानान्यप्रमात्वं साक्षात्कारिप्रमालक्षणम्। तत्र प्रमात्वपदं भमवारकम्। इतरदनुमित्यतिव्याप्तिवारकम्। इन्द्रियत्वेनेति विशेषणमसम्भववारकम्। जन्यपदमीश्वरसाक्षात्करेऽतिव्याप्तिवारकम्।  
 प्रमाभिन्नत्वे सतीन्द्रीयत्वेनेन्द्रियजन्यज्ञानत्त्वं साक्षात्कारिभ्रमलक्षणम्।  
\</प्रमानिरूपणम्\>

\<इन्द्रियत्वविचारः\>  
 नन्विन्द्रियत्वेनेत्यादिना इन्द्रियस्य जनकत्वमुक्तमयुक्तम्, इन्द्रियत्वस्य निर्वक्त्तुमशक्यत्वात्। तथा हि- तावत् शरीरसंयुक्तं ज्ञानकारणमतीन्द्रियमिन्द्रियम्, वायोः स्पर्शज्ञाने वायोः सन्निकर्षत्वेन जनकत्वेन तत्रोक्तलक्षणसत्त्वेनातिव्याप्तेः। न च सन्निकर्षत्वेनाजनकत्वे सतीत्यनेन तल्लक्षणं विशेषणीयमिति वाच्यम्। 'भूतले घटो नास्ती'त्यत्न चक्षुर्घटाभावयोः स्वरूपसन्निकर्षातिरिक्तसन्निकर्षस्य वक्त्तुमशक्यत्वेन इन्द्रियस्य सन्निकर्षत्वेनापि जनकत्वेन तत्राव्याप्तेः। अतीन्द्रियत्वमिन्द्रियायोग्यत्वमित्यात्माश्रयदोषाच्च।  
 नापि स्मृत्यजनकज्ञानकारणमनस्संयोगाश्रयत्वम्। मनसाऽऽत्मसाक्षात्कारे जनयितव्ये संयोगसंबन्धेनात्मनो ग्राह्यत्वेनात्मन्युक्तलक्षणयोगादतिव्याप्तेः। न च स्ृमतिजननायोग्यत्वं विवक्षतम्। आत्मनिष्ठसाक्षात्कारे जनकीभूतसंयोगस्य स्मृतिजननयोग्यत्वेन नोक्तलक्षणमिति वाच्यम्। तादृशसंयोगजातीयेन कदापि स्मरणाजननात् । न च जननस्मृतिजननायोग्यत्वं स्मतिजनकतावच्छेदकावच्छिन्नत्वमवच्छेदकं चात्र मनस्संयोगत्वमेव, तच्चात्ममनस्संयोगेऽस्तीति वाच्यम्। चक्षुर्मनस्संयोगस्याप्युक्तावच्छेदकत्वेनासम्भवापत्तेः। स्मतिजननयोग्यत्वं स्मतिजननयोग्यत्वं स्मतिजनकतावच्छेदकावच्छिन्नत्वम्। अत्र चक्षुर्मनस्संयोगत्वमनवच्छेदकत्वम्, तर्ह्युद्‌बुद्धसंस्काराकालीनात्ममनस्संयोगत्वमनवच्छेदकत्वमिति तुल्यम्।  
 किं च स्मत्यजनकज्ञानकारणमनस्संयोगाश्रयत्वमित्यत्र मनस्संयोगस्य ज्ञानकारणत्वं किमवच्छेदकेन ग्राह्यम्। न तावत् संयोगत्वेन, अतिप्रसङ्गात्। नापि मनस्संयोगत्वेन, आकाशमनस्संयोगेऽतिप्रसक्तेः। नापि चक्षुर्मनस्संयोगत्वेन, अननुगमात्। न च बाह्येन्द्रियमनस्संयोगत्वमनवच्छेदकं, अतो नोक्तदोष इति वाच्यम्। अन्योन्याश्रयात्, आत्मसाक्षात्कारजनकीभूतसंयोगेऽव्याप्तेश्च। किं च स्मुत्यजनकज्ञानकारणमनस्संयोगस्मृतिजनकमनस्संयोगयोर्मनसि वाऽऽत्मन्यविरहत्वेन तत्रातिव्याप्तिर्वज्रलेपायते अन्यथा आत्मनमनस्संयोगजन्यात्मज्ञाने साक्षात्कारत्वं न स्यात्। किं चात्मा मनसा संयुज्यत इति प्रक्रियया आत्ममनस्संयोगस्य बहिरर्थसाक्षात्कारे जनकत्वसंभवादतिव्याप्तिर्दृढा।  
 एतेन शब्देतरोद्‌भूतगुणानाश्रयत्वे सति ज्ञानकारणमनस्संयोगाश्रयत्वमिन्द्रियत्वमित्यपि निरस्तम्। शुक्लत्वादिव्याप्यमनुद्‌भूतत्वमेव जातिः, किं तु रूपत्वव्याप्यजातिमत्वमिति पक्षे विशेषपदवैयर्थ्यात्। उद्‌भूतत्वं सामान्यगुणावृत्तिजातिविशे्षसंप्रदायपक्षेऽपि एवं दूषणम, तच्चोद्‌भूतत्वं प्रत्यक्षयोग्यतादकधर्मविशेष इति वाच्यम्। तक्रकाश्रयापत्तेः, विशेषपदवैयर्थ्याञ्च।  
 अत्रोच्यते- साक्षात्कारत्वव्याप्यजात्यवच्छिन्नकार्यताप्रतियोगिककारणताश्रयत्वे सति द्रव्यत्वमिन्द्रियस्य लक्षणम्। आद्यविशेषणमात्मादिनिवर्तकम्। द्वितीयं चक्षुर्घटसंयोगेऽतिव्याप्तिवारम्। एवं तल्लक्षणाविष्टकारणताग्रहः चक्षुषा सुकर इत्यननुगमदोषः प्रागुक्त इति चेत्- न । अननुगतदण्डत्वेन घटताकणताग्रह इव तदुपपत्तेः।   
\</इन्द्रियत्वविचारः\>


\<इन्द्रियविभागः\>  
 तच्चोन्द्रियं षड्‌विधम्- घ्राण-रसना-चक्षुः.श्रोत्र-त्वङ्‌-मनोभेदात्।  
\</इन्द्रियविभागः\>


\<घ्राणनिरूपणम्\>  
 गन्दज्ञानजनक... ... तीन्द्रियगन्धवत्वं घ्राणस्य लक्षणण् । अत्राद्यपदं परमाणुवारकम्। द्वितीयादिपदमीश्वरवारकम्। अतीन्द्रियपदं सन्निकर्षत्वेन गन्धज्ञानजनकगन्धवारकम्। न च गन्धोपलब्धिसाधनमिन्द्रियं घ्राणमिति वाच्यम्। इन्द्दिये सर्वोपलब्धिसाधने... ... स्यातिव्याप्तिः।  
\</घ्राणानिरूपणम्\>

\<रसननिरूपणम्\>  
 रसज्ञानजनकत्वे सत्यतीन्द्रियरसवत्वं रसनस्य लक्षणम्। पदप्रयोजनं पूर्ववत्।  
\</रसननिरूपणम्\>

\<चक्षुर्निरूपणम्\>  
 रूपज्ञानसाधारणत्वे सतीन्द्रियरूपवत्वं चक्षुर्लक्षणम्। व्यावृत्त्यर्थं पूर्ववत्।  
\</चक्षुर्निरूपणम्\>

\<श्रोत्रनिरूपणम्\>  
 शब्दज्ञानजनकत्वे सति शब्दवत्वं श्रोत्रलक्षणम्। आद्ययपदमाकाशवारकम्। इतरच्छब्दवारकम्।  
\</श्रोत्रनिरूपणम्\>

\<त्वङ्‌निरूपणम्\>  
 स्पर्शज्ञानजनकत्वे सत्यतीन्द्रियस्पर्शवत्वं त्वग्‌लक्षणम्।  
\</त्वङ्‌निरूपणम्\>

\<मनोनिरूपणम्\>  
 ज्ञानासमवायिकारणाश्रयत्वे सत्यणुत्वं मनसो लक्षणम्। आद्यपदं पृथिवीपरमाणुवारकम्। अणुत्वपदमात्मवारकम्।  
 इति श्रीमत्तिप्पभट्टकृतलक्षणराजौ साक्षात्कार(प्रत्यक्ष)निरूपणं समाप्तम्॥  
\</मनोनिरूपणम्\>

\<अनुमितिनिरूपणम्\>  
 साक्षात्वं सप्रपञ्चं निरूप्यानुमितेर्लक्षणमुच्यते-पक्षतात्वेन पक्षताजन्यत्वमनुमिति स्वरूपलणम्। जातिलक्षणं त्वनुमितित्वमेव। व्याप्य\[निस्चय\]त्वेन व्याप्यनिश्चयजन्यत्वं वाऽनुमिति लक्षणम्।  
\</अनुमितिनिरूपणम्\>

\<तद्भेदनिरूपणम्\>  
 भ्रमप्रमाभेदेनानुमितिः द्विधा। तत्र व्यापकवदन्योन्याभाव\[वदवृत्तिप्रकृत\]व्यापकविषयत्वानुमितित्वं हेत्वभावजन्या\[नुमि\]तित्वं भ्रमानुमितेर्लक्षणम् । अत्र पदप्रयोदनं बुद्धिमता ऊह्‌नीयम्। प्रमानुमितेर्लक्षणं तु भ्रमान्यनुमितित्वम्। भ्रमत्वं च पूर्वमेव निरुक्तमिति।  
\</तद्भेदनिरूपणंम्\>

\<मतान्तरम् तत्खणडनं च\>  
 यत्त्तु - पक्षव्याप्त(?)विशिष्टक्षधर्मताज्ञानजन्यज्ञानमनुमितिरिति- तदसत्; तथाहि-वस्तुगत्या व्याप्तिविशिष्टपक्षधर्मताज्ञान\[रूपपरामर्श\]जन्यत्वं वा, तत्त्वेन तज्जन्यत्वं वा। नाद्यः; व्याप्तिविशिष्टपक्षधर्मताज्ञानानुव्यावसा\[येऽतिव्याप्त्या\]पत्तेः। नापरः, संशयोत्तरप्रत्यक्षेऽतिव्याप्तेः। पक्षधर्मताज्ञानत्वेन पक्षधर्मज्ञानत्ववस्यैव लक्षणत्वं? व्याप्तिविशिष्टेतिपदवैयर्थ्यम्।  
 एतेन व्याप्तिविशिष्टपक्षधर्णताज्ञानत्वावच्छिन्नकारणताप्रतियोगिककार्यतावच्छेदकजातिमत्वमनुमितिलक्षणमित्यपि परास्तम्। केवलव्यतिरेक्यनुमितौ व्यतिरेकव्याप्तेरेव गमकत्वमिति व्यतिरेक्यनुमितिजनकपक्षधर्मताज्ञानवृत्तिकारणताया व्याप्तिविशिष्टपक्षधर्मताज्ञानत्वावच्छिन्नत्वाभावेन केवलव्यतिरेक्यतिरेक्यनुमिति सम्भवापत्तेश्च।  
 पक्षतापरामर्शोभयजन्यत्वं नानुमितेर्लक्षणम्। बाधसत्प्रतिपक्षस्थले पक्षतापरामर्शौभयजन्यसमूहालम्बनेऽतिवव्याप्तेः, व्याप्तिविशिष्टेतिपदवैयर्थ्याच्च। न च व्याप्तिविशिष्टपक्षधर्मताज्ञानजन्यज्ञानवृत्तिज्ञानत्वापरजातिमत्वे सति पक्षताजन्यत्वमनुमितिलक्षणमिति वाच्यम्। साक्षात्कारत्वरूपज्ञान्तवापरजातित्वं... समूहालम्बनेऽतिव्याप्तेः।  
 सा चानुमितिर्द्विविधा- सावार्या परार्था चेति भेदात्। तत्र न्यायवाक्याननुविधाय्यनुमितित्वं स्वार्थानुमितेर्लक्षणम्।न्यायवाक्यानुविधाय्यनुमितित्वं परार्थानुमितेर्लक्षणम्।  
\</मतान्तरम् तत्खण्डनं च\>


\<न्यायनिरूपणम्\>  
 ननु न्यायवाक्यगर्भत्वेन लक्षणमुक्तम्-तदयुक्तम्-न्यायवाक्यस्य निर्वक्त्तुमशक्यत्वात्। तथा हि- न तावद्धेतुप्रतिपादकवचनत्वम्; 'वह्निव्याप्यधूमवानयमि'ति वाक्येऽतिव्याप्तेः। नापि दोषोत्पन्नत्वेन हेतुप्रतिपादकवचनत्वम्; 'वह्निव्याप्यधूमवानयमि'त्युपनयेऽतिव्याप्तेः। प़ञ्चरूपोपपन्नत्वेन हेतुप्रतिपादकवचनत्वं न, च... ...केवलव्यतिरेकिहेतुप्रतिपादकन्यायवाक्येऽव्याप्तेः। न च यस्य हेतो रूपं त्रिरूपाणि सन्ति तावद्रूपोत्पन्नतद्धेतुप्रतिपादकवचनं न्याय इति वाच्यम्; आप्तवाक्येष्वतिव्याप्तेः। अनुमितिचरमकारणलिङ्गपरामर्सयोजकशब्दज्ञानजनक इत वाच्यम्। न्याय इत्येतदसमञ्जसम्। शाब्दज्ञानजनकज्ञानत्वस्यानवच्छेदकग्रहाधीनतया तदच्छेदकस्य वक्त्तुमशक्यत्वात्। शब्दत्वे वा तदेव लक्षणमस्तु आवश्यकत्वात्।    
 किं च परामर्सस्यानुमिति चरमकारणत्वस्य शक्यं निर्वचनम्। न चानुमितौ कर्तव्या... ...स्युत्तरभाविज्ञानानपेक्षत्वं चरमत्वमिति वाच्यम्; विकल्पासहत्वात्। तथा हि-स्वोत्पत्त्युत्तरभाविज्ञानानपेक्षत्वमित्यत्र यत्किञ्चज्ज्ञानानपेक्षत्वं वाऽनुमितिकरणज्ञानामपेक्षत्वं वा। नाद्यः; व्याप्तिज्ञानसाधारणे कारणत्वात्। न द्वितीयः ; सिद्‌ध्यसिद्धिभ्यां व्याघातात्। किं च परामर्शपदं शाब्दपदं चाधिकम्। न च शाब्दपदम्; नायमाभासः, तल्लक्षणायोगादिति न्यायभिन्नकण्टकोद्धारवाक्येऽतिव्याप्तिवारकमितिवाच्यम्। एतद्वाक्यजन्यस्य परामर्शप्रयचोजकव्याप्तिज्ञानजनकयोग्यताज्ञानस्याशब्दत्वेनातिव्याप्तितादवस्थात्। न च योग्यताज्ञानत्वेन योग्यताज्ञानस्य परामर्शप्रयोजकत्वम्, न्यायजन्यज्ञानत्वस्य तु शाब्दत्वेन प्रयोजकत्वतो नोक्तदोष इति वाच्यम्। श्ब्दत्वस्यातिप्रसक्ततया परामर्शप्रयोजकतानवच्छेदकत्वात् । न च न्यायजन्यसाब्दत्वमवच्छेदकमिति वाच्यम्; अन्योन्याश्रयात्।  
 अत्रोच्यते- परस्यानुमितिः स्यादिति भयोच्चारितत्वे सित हेतुताप्रतिपादके विभक्तिमच्छब्दघटो सम्भाविताशेषरूपोत्पन्नलिङ्गप्रतिपादकवचनत्वं न्यायवाक्यत्वम्। अत्राद्यविशेषणमुदासीनबुद्धिव्यावृत्त्यर्थम्। न्यायत्वं चावयववात्यत्वमुक्तं तत्रातिव्याप्तिवारकम्। हेतुताप्रतिपादकविभक्तिमच्छब्दघटे... पदं धूमः पञ्चरूपोत्पन्न इति केनचित् भ्रान्तेन परानुमितिभयोच्चारितं यद्वाक्यं तत्नातिव्याप्तिवारकम्। सम्भाविताशेषपदं गतिपदावयवात्मकेऽतिव्याप्तिवारकम्।  
 यद्वा सम्भाविताशेषरूपपदप्रतिपादकत्वे सति आनुपूर्वीविशिष्टत्वं सति परानुमितिभयोच्चारितवाक्यत्वं न्यायवाक्यत्वम्। तत्र प्राथमिकविशेषणमुपनयनीगमनाघटितप्रतिज्ञाद्युदाहरणान्तवाक्येऽतिव्याप्तिवारकम्। आनुपीर्वीत्यादि निगमनादिप्रतिज्ञान्तवाक्येऽतिव्याप्तिवारकम्। आत्यन्तिकपदमौदासीन्येन वाऽऽवृत्त्यर्थं वा यदुक्तं वाक्यं तत्रातिव्याप्तिवारकम्।  
\</न्यायनिरूपणम्\>

\<अवयवनिरूपणम्\>  
 न्यायवाक्यलक्षणमुक्त्त्वा अधुना तदवयवाः प्रतिज्ञादयो निरूप्यन्ते। तत्र ताव'न्न्यायवाक्यजन्यशाब्दज्ञानजनकशाब्दज्ञानजनकवाक्यत्वमवयवत्वमि'ति मणिकारोक्तमयुक्तम्। जन्यतावच्छेदकजनकतावच्छेदकयोरग्रहे जन्यत्वजनकत्वयोरग्राहात् शाब्दत्ववाक्यत्वयोर्न जन्यत्वजनकत्वावच्छेदकत्वे, अतिप्रसक्तत्वात्। तयोरस्य दुर्वचत्वात्। किन्तुसाक्षान्न्यायवाक्यावान्तरवाक्यत्वयोरवयवत्वम्। साक्षान्न्यायवाक्यावान्तरवाक्यत्वंनाम तद्‌घटैकत्वविशेषः। सोऽपि न्यायवाक्यावान्तरवाक्यघटैकत्वे सति न्यायवाक्यघटैकत्वमित्यन्यदेतत्।  
\</अवयवनिरूपणम्\>

\<अवयवविभागः\>  
 प्रितिज्ञाहेतूदाहरणोपनयनिगमनभेदात्।  
\</अवयवविभागः\>

\<प्रतिज्ञानिरूपणम्\>  
 तत्र परस्यानुमिति\[प्रतिपिपादयिषया तद्वे\]त्वाकाङ्‌क्षापूर्वं पक्षस्य साध्यसंबन्धित्वमात्रप्रतिपादकवाक्यत्वं प्रतिज्ञात्वम्। अत्र मात्रापदं न्यायवाक्येऽतिव्याप्तिवारकम्। परस्येत्यादिविशेषणमुदासीनवाक्येऽतिव्यप्तिवारकम्, आवृत्त्यर्थमुक्तवाक्यवारकं वा। तद्धेत्वित्यादिविशेषेणं निगमनादिवारकम्।  
 यत्त्तु मणिकृतोक्तं - उद्देश्यानुमितिहेतुलिङ्गपरामर्शप्रयोजकवाक्यातर्ज्ञानजनकत्वे सत्युद्देश्यानुमित्यन्यूनानतिरिक्तविषयकशाब्दज्ञानजनकवाक्यत्वं प्रतिज्ञात्वमितचि लक्षणादि प्रतिज्ञालक्षणचतुष्टयं तु दुष्टम्। तस्य जनकत्वगर्भत्वेन जनकतावच्छेदकस्य वक्त्तुमशक्यत्वात्। वाक्यत्वस्यातिप्रसक्त्त्याऽनवच्छेदकत्वादिति  
\</प्रतिज्ञानिरूपणम्\>

\<हेतुनिरूपणम्\>  
 प्रतिज्ञानन्तरोद्दिष्टहेतुलक्षणं तु ... ... साध्यप्रतिपादकपद ... घटितलिङ्गप्रतिपादकशब्दत्वमेव; न तु मणिकारोक्तमनुमितिकरणालिङ्गपरामर्शप्रयोजकशाब्दज्ञानकरणसाध्यविषयकशाब्दधीजनकहेतुविभक्तिमच्छब्दत्वं हेतुलक्षणम्। तस्यापि जनकत्वगर्भत्वेनपूर्वाक्तदोषानतिवृत्तेः। परेत्ययादिकमुदासीनवाक्यवारकम्। साध्येत्यादिकमितरायवचतुष्टयवारकम्।  
\</हेतुनिरूपणम्\>

\<उदाहरणनिरूपणम्\>  
 उदाहरणलक्षणमुपनयाव्यावहितपूर्वसमयोच्चारितन्यायावयवत्वम्। अव्यावहितपदं प्रतिज्ञावारकम्। न्यायेत्यादिकमुदाहरणैकदेशवारकम्। उपनयसमयपद\[द्वय\]मुपनयवारकम्।  
\</उदाहरणनिरूपणम्\>

\<मतान्तरं, तत्खणडनं च\>  

यत्त्तु-अनुमितिहेतुलिङ्गपरामर्शापरवाक्यजन्यज्ञानजनकव्याप्यावभिमतनिष्ठनियतव्यापकत्वाभिमतसम्बन्धबोधजनकवाक्यत्वमुदाहरणमिति- तन्न- एतल्लक्षणस्यापि जनकत्वगर्भत्वेन जनकतावच्छेदकस्य वक्त्तुमशक्यत्वात् ।  
\</मतान्तरं, तत्खण्डनं च\>

\<उपयनिरूपणम्\>  

परानुमितिभयोच्चरितयावत्परामर्शविषयमात्रप्रतिपादकवाक्यत्वमुपनयलक्षणम्। यद्वा निगमनकालव्यवहितपूर्वकालोच्चरितन्यायावयवत्वमुपनयत्वम्।  
\</उपनयनिरूपणम्\>

\<मतान्तरम्, तत्खण्डनं च\>  
 यश्चानुमितिहेतुनायां तृतीयलिङ्गपरामर्शजनकावयवमनुपनय इति- तन्मन्दम्-एतस्य जनकत्वगर्भत्वेनोक्तदोषानतिवृत्तेः। किं च तृतीयपदमप्यधिकम्।  
\</मतान्तरम्, तत्खण्डनं च\>

\<निगमननिरूपणम्\>  
 हेत्वभिधानोत्तरकाले परानुमितिभयोच्चरित्वे सति पक्षस्य साध्यासाध्यसम्बन्धित्वमात्रप्रतिपादकताक्यत्वं निगमनस्य लक्षणम्। प्रथमं प्रतिज्ञावारकम्। इतरपदप्रयोजनं बुद्धिमतोह्यम्।  
 न तु निगमनस्य वाक्यघटितत्वेन वाक्यस्याकांक्षाघटित्वेनाकांक्षा निरूपयितुमशक्या। तथा हि- न तावत्समभिव्याहृतपदार्थजिज्ञासाकाङ्क्षवाक्यश्रवणोत्तरक्षणे जिज्ञासां विनां वाक्यार्थप्रतीतेः सर्वजनसिद्धत्वात्, एतादृशाकङ्क्षाज्ञानं विना शाब्दबोधदर्शनाच्च।  
 अथ श्रोतरि तदुच्चारणजन्यसंसर्गवगमप्रागभावसाकाङ्क्षेति चेत्- न । ज्ञानाकाङ्क्षायाः काः ... कोन्नयत्वेन कार्यात्पूर्वं ज्ञातुमशक्यत्वात्। ननु यस्य पदस्य येन पदेन विना स्वतात्पर्यनिषयान्वयानुभावक्त्वं नास्ति तस्य तदपर्यवसामनमाकाङ्क्षेति चेत्- न। तात्पर्यविषयान्वयस्याकाङ्क्षाघटकस्य वाक्यचात्पूर्वं ज्ञातुमशक्यत्वात्। एतदज्ञानेऽपि वाक्यार्थप्रतीतेर्लोकसिद्धत्वादिति चेत्-न। यच्छ्रवणानन्तरमर्थज्ञानजनने सत्यर्थे विशेषजिज्ञासानिवृत्तिर्वा प्रवृत्तिर्वा सम्भवति तत्त्वमाकाङ्क्षात्वम्। न च धर्मशून्यप्रकृतसंसर्गबाधकप्रमाणाभावः; सिद्‌ध्यसिद्धिभ्यां व्याघातात्।  

नाप्येकपदार्थनिष्ठसंर्गेऽपरपदार्थनिष्ठपतिगिव्यधिकरणात्यन्ताभावप्रतियोगितावच्छेदकपदार्तप्रतिपादकत्वं योग्यता। प्रतियोगिव्यधिकरणेति विशेषणं 'इदं संयोगिद्रव्यत्वात्' इत्यात्राव्याप्तिवारकमिति वाच्यम्। 'इदं संयोगि सत्त्वात्' इत्ययोग्येऽतिव्याप्तेरिति चेत्-न । प्रतीयमानसम्बन्धसमानधिकरणपदार्थतावच्छेदकपदार्थप्रतिपादकत्वं योग्यता। यद्वा यत्पदार्थानुयोग्यार्थः पदार्थतावच्छेदकसमानाधिकरणस्तत्त्वं योग्यतेति सङ्क्षेपः।  
\</निगमननिरूपणम्\>

\<पक्षतानिरूपणम्\>  
 ननु पक्षतात्वेन पक्षताजन्यत्वमनुमितिलक्षणमुक्तम्-तदयुक्तम्-पक्षताया निर्वक्त्तुमशक्यत्वात्। तथाहि-न तावत्सन्दिग्धसाध्यधर्मवत्वं पक्षता; निश्चितवह्नौ महानसेऽनुमित्सायामनुमित्यभावप्रसङ्गात्। नाप्यनुमित्सा पक्षता, अनुमित्साविरहदशायां सन्दिग्धसाध्ये पर्वते पक्षताऽभावप्रसङ्गात् । सिसाधयिषाविरदसह्‌कृतसिध्यभावः पक्षता। तथा चायं विसिष्टाभावः सन्दिग्धसाध्ये पर्वते विशेष्यभुतसिध्यभावः प्रयुक्तः सम्भवति। महानसविशेषणाभावप्रयुक्त इति चेत्- न, विकल्पासहत्वात्। सिसाधयिषाविरह्‌सह्‌कृतेत्यत्र विरहः किं वक्ष्यते? प्रागभावो वा प्रध्वंसाभावो वा अत्यन्ताभावो वा अन्योन्याभावो वा।  
 नाद्यः- कालन्तरे उत्पद्यमानसिसाधयिषाप्रागभावविशिष्टसिद्धेः सत्त्वेन पुरुषस्येदानी मुत्पन्नायां सिसाधयिषायमानुमित्यभावप्रसङ्गात्। न च विशिष्टसत्त्वे विशिष्टाभावस्तवसङ्गीकृतमिति वाच्यम् । इदानीमुत्पन्नसिसाधयिषाप्रागभावविशिष्टसिध्यभावस्य कालान्तरेऽपि सत्वेन सिद्धिमतः सिसाधयिषविरहमतः पुरुषस्यानुमितिप्रसङ्गात्।  
 न द्वितीयः- सिसाधयिषाप्रागभावदशायां प्रध्वंसविश्ष्टसिद्‌ध्यसिद्‌ध्यभावरूपविशिष्टाभावसत्त्वेन सिद्धिमतोऽनुमितिप्रसङ्गात्। इदानीमुत्पन्ना सिसाधयिषा तद्‌ध्वंसस्य कालान्तेरेऽपि सत्त्वेन ध्वंसविशिष्टसिद्धसत्त्वेन कालान्तरेऽनुमित्सायामनुमित्यभावप्रसङ्गात्।  
 न तृतीयः- यत्रोत्पत्स्यतेऽनुमित्सा तत्र सिसाधयिषात्यन्ताभावविशिष्टसिद्धेरसिद्धेः सिद्धिमतोऽनुमित्साविहेऽनुमितिप्रसङ्गात्। यज्ञदत्तसिसाधयिषाभावविशिष्टसिद्धिमतो देवदत्तस्य सिसाधयिषयामनुमित्यभावप्रसङ्गाच्च।  
 न चतुर्थः- सिसाधयिषाऽन्योन्याभावस्य सदातनत्वेन तादृशान्योन्याभावविशिष्टसिद्धिमतः पुंशः सिसाधयिषायामनुमित्यभावप्रसङ्गात्।  
 न च सिसाधयिषाविरहपदं संसर्गाभावपरमिति वाच्यम्। अन्यदीयसिसाधयिषाप्रागभावविशिष्टसिद्‌ध्यभावस्यान्यस्य सत्त्वेन तस्य सिद्धिमतः सिसाधयिषाविरहदशायामनुमितिप्रसङ्गात्। यत्किंञ्चित्सर्गाभावविशिष्टसिद्धेः सत्त्वेन सिद्धिमतः सिसाधयिषायामनुमित्यभावप्रसङ्गाच्च। न च सिद्धिमतः सिसाधयिषान्या उत्पद्यत इत वाच्यम्। सिसाधयिषापदस्यानुमित्सापरत्वात्।  
 नन्वन्यदीयसिसाधयिषाविरहमादायानुमित्साविरहदशायां विशिष्टाभावसत्त्वेनान्यन्यानुमितिप्रसङ्गवारणार्थं स्वसमानाधिकरणपदम्। यत्किञ्चित्संसर्गाबावमादाय विशिष्टसत्त्वेन सिद्धिमतोऽनुमित्सायामनुमित्यभावप्रसङ्गवारणार्थं यावत्पदं च संसर्गाभावविशेषणं देयमिति चेत्- न; संसर्गपदवैयर्थ्यात्।  
 किं च स्वसमनाधिकरणयावत्सिसाधयिषासंसर्गाभावसह्‌कृतत्वं सिद्धेर्विशेषणम्। तच्च कीदृसं विविक्षितं, यावत्संसर्गाभावाधिकरणत्वं वा यावत्संसर्गाभावैस्सह विद्यमानत्वं वा। नाद्यः, एतद्विशेषणविंशिष्टसिद्धेरेव सत्त्वेन सिद्धिमतोऽनुमित्सायामनुमित्यभावप्रसङ्गात् । न द्वितीयः; इह्‌ जन्मन्युत्पन्नसिद्धेः पूर्वजन्मन्युत्पन्नसिसाधयिषाप्रागभावसाहित्याभावेन विशिष्टाभावसिद्धेः सिद्धिमतः सिसाधयिषानुत्पत्तावनुमितिप्रसङ्गात्।  
 न च स्वसमानकालीनेत्येतदपि संसर्गाभावविशेषणम्, अतो नोक्तदोष इति वाच्यम्। उत्पत्स्यमानानुमिति रूपसिद्धिसमानकालीनसंसप्गाभावसहकृतोत्पन्नसिद्धितदभावसिद्धिमतोऽनुमित्सायामनुमित्यभावप्रसङ्गात्। न चोत्पन्नसिद्धिपरे स्वश्ब्दे इति वाच्यम्। लिङोपहतलैङ्गिकभानपक्षे विशिष्टाभावस्य सत्त्वेनानुमित्यनन्तरमनुमितिप्रसङ्गात्।  
 किं च सिद्‌ध्यभाववति यस्मिन् सिसाधयिषा नोत्पन्ना तत्र सिध्यभाववति पराज्ञातवस्तनि सिसाधयिषाया अप्रसिद्धत्वात्, तद्विरहसहकृतसिध्यभावोऽप्यप्रसिद्धः। न च सिसाधयिषा हि साध्यसिद्धीच्छा, सा चेष्वरेच्छा भवत्येवेति नात्राप्रसिद्धिरिति वाच्यम्। अनुमित्या भाव्यमितियाकारिकायाः सिसाधयिषायाः पक्षताघटक्तवेनानुमितिरहितेश्वेच्छायाः परस्यानिमितिर्भूयादित्येतादृशकालिकायाः पक्षत्वाघटकत्वात्।  
 अपि च सिसाधयिषाविरहकृतसाध्यसिद्धिः प्रतिबन्धकेति वाच्यम्। तथा च तादृशी सिद्धिः कीदृशी विवक्षिता। न तावत् वह्निनिश्चयमात्रं वह्न्यनुमितौ प्रतिबन्धकम्; अन्यस्य पर्वतादौ वह्निनिश्चयेऽन्यस्यनुमित्यभावप्रसङ्गात्। यस्य यत्न यत्साध्यामितिः त्सय तत्र तत्साध्यानुमितौ प्रतिबन्धकं इत्यपि न, सामान्यलक्षणाप्रत्यासत्या धूमवृत्तिपर्वते वह्निनिश्चयसम्भवात् अनुमित्यभावप्रसङ्गात् तत्पक्षतावच्छेदकावच्छेदेन साध्यसिद्धिः प्रतिबन्धिकेत्यपि न, आत्माश्रयात्, असिद्धेश्च।  
 ननु पर्वतत्वावच्छेदेन वह्निसिद्धिः मह्न्यनुमितिप्रसिबन्धिका। तथा च नात्माश्रयः, न वाऽन्योन्याश्रयः, ईश्वरज्ञानस्य पर्वतत्वावच्छेदेन वह्निनिश्चयरूपस्य प्रसिद्धत्वात्। अन्यथा ईश्वरज्ञानं सर्वप्रामाण्याधिकरणं न स्यादिति चेत्- न। भ्रमानुमितिस्थले ईश्वरस्य भ्रमानधिकरणत्वेन ईश्वरेप्यप्रसिद्धेरपरिहार्यत्वात्।  
 एतेन पक्षधरोक्तपक्षताक्षणदूषणेन स्वनिवर्तकीभूतप्रत्यक्षसामग्रीसमहितसिसाधयिषान्यविषयानुमहितसिसाधयिषाविरह्‌सह्‌कृतसिद्‌द्यनुमानातिरिक्ततत्करणान्योन्याभावःपक्षतेति पक्षवत्युक्तलक्षणमपास्तमिति।  
 अत्रोच्यते- यदधिकरणत्वेन साध्यमनुमितिविषयः तदत्र पक्षता। अथ वा साध्यसन्देह्‌साध्यानुमित्सान्यतावत्वं पक्षता। तथा च यत्न सिद्धिर्नास्ति तत्र सन्देह्‌मादाय पक्षता। यत्र यत्र सिद्धिरस्ति तत्न तवानुमित्सामादाय पक्षतेति न क्षतिः।  
 सद्वा स्वसमानाधिनकरणस्वसमानकालोनयावदनुमित्साभावविशिष्टसाध्यसिध्यभावः पक्षता। अत्राद्यविशेषणमन्यानुमित्साप्रागभावविरहमादायान्यानुमित्साविपहेऽतिप्रसङ्गवारकम्। स्वसमानकालीनेति विशेषणं पूर्वोक्पन्नानुमित्साप्रागभावविरहप्रयुक्तविशिष्टाभावस्य सत्त्वेन कालान्तरेऽनुमिति प्रसह्गवारकम्। यत्किञ्चित्संसर्गभावुमादाय विशिष्टसत्त्वेनानुमित्सायामनुमित्यभावप्रसङ्गवारणार्थं। पूर्वमुत्पन्नानुमित्साप्रागभावविरहमादाय विशिष्टाभावसत्वेनानुमित्सा...क्तावनुमिति प्रसङ्गवारकं च। यावत्पदमभावविशिष्टत्वसिद्धेर्लक्षणम्, न तूपलक्षणम्। अत एव प्रागुक्ततदधिकरणाधिकरणकत्वविकल्पप्रयुक्तदोषो नास्तीति ।  
 न च विशिष्टाभावसत्तेननानुमित्यनन्तरमनुमितिः स्यादिति वाच्यम्। विशिष्टाभावस्यानुमित्याननुगुणक्षणासम्बन्धित्वस्य विवक्षितत्वात्, स्वशब्देनानुमितिप्रतिवन्धकसिद्धिर्विवक्षिता तथा च प्रतिबन्धकीभूतर्पर्वानुमितिरूपसिद्दे समानकालीनानुमित्साभावविशिष्टसिद्धानुमित्यन्तारप्रतिबन्धाच्च। अत एवोत्पत्स्यमानसिद्धिसमानकालीनसंसर्गाभावमादाय विशिष्टसत्त्वेनानुमित्यायामनुमित्यभावप्रसङ्गः परिहृतः। उत्पत्स्यमानसिद्धेरिदानीमुत्पन्नानुमितेरप्रतिबन्धकत्वात् ।  
 न चानुमित्सासिद्‌ध्योरप्रसिद्धेः। स्वपरसाधारण्येनेहानुमित्या भाव्यमित्येवमादिकालिका या स्वजन्यानुमितिविषयकेच्छा सा पक्षताघटिका। एतादृशेच्छासिद्‌ध्यभावपक्षतास्थले ईश्वरेच्छा भवत्येवेति नाप्रसिद्धिः। न च प्रमानुमित्स्थले सिध्यप्रसिद्धिः, 'पर्वते वह्निरास्ति' इति भ्रमविषयत्वेन पर्वते वह्निविषयकेश्वरज्ञानस्य प्रसिद्धित्वत्। न च भ्रमत्वमीश्वरज्ञानस्य स्यादिति वाच्यम्। स्वमतेऽतद्वति तत्प्रकारकत्वस् भ्रमत्वप्रयोजकत्वात्। अथवा सर्वत्रानुमित्सा पक्षता अस्ति। यत्नास्मदाद्यनुमित्सा सम्भवति तत्र सैव पक्षता। तत्र न सा सम्भवति तत्रेश्वरेच्छाऽनुभित्सात्वेन हेतुरिति सैव पक्षता। न चैश्वरेच्छाया अनुमित्यनन्तरं सत्त्वेनानुमित्यनन्तरमनुमित्सादि वाच्यम्। तदानीमनुमित्सात्वेन हेतुत्वाभावात् । न चेश्वेच्छायाः कार्यमात्रकारणत्वेन, नानुमितौ सविशेषकारणहेतुरिति वाच्यम्। ईश्वरज्ञानस्य कार्यमात्नकांरणस्य शुकबालोदितवाक्ये वारक्यार्थज्ञानत्वेन हेतुत्वमनुमितिविशेषे कार्यकारणभूताया ईश्वरेच्छाया अनुमित्सात्वेन हेतुत्वोपपत्तिपित्यलमिधिकेन।  
\</पक्षतानिरूपमम्\>

\<व्याप्तिनिरूपणम्\>  
 ननु व्याप्तिनिश्चयजन्यत्वेन व्याप्तिनिश्चयजन्यत्वमनुमितेर्लक्षणमुक्तम्-तदयुक्तम्-विषयभूतव्याप्तेरेव निर्वक्त्तुमशक्यत्वात्। तथाहि- न तावत्सामानाधिकरण्यंव्याप्तिः, व्याभिचारिधारणत्वात्।  
 नापि साध्यात्यन्ताभाववदवृत्तित्वम्, केवलान्वयिन्यव्याप्तिः।  
 नाप्यनौपाधिकत्वम्; उपाधेः साध्यव्यापकत्वं सति साधनाव्यापकत्वं लक्षणम्। तथा चोपाधित्वस्य व्यापकत्वघटितत्वेन, व्यापकत्वं च व्याप्तिनिरूपकत्वं चेति चक्रकाश्रयापत्तेः। न च व्यापकत्वं व्याप्तिनिरूपकत्वं, किं तु तद्वन्निष्‌टात्यन्ताभावप्रतियोगिकत्वमिति वाच्यम्; 'इदं संयोगि द्रव्यात्वात्' इत्यत्नाव्याप्तेः। न च प्रतियोग्यसमानाधिकरणेति विशेषणेन तल्लक्षणं विशेषणीयमिति वाच्यम्; 'इदं संयोगि सत्वात्' इत्यत्र... व्यापकसंयोगेऽतिव्याप्तेः।  
 नापि साधनसमानाधिकरणात्यन्ताभावाप्रतियोगिसाध्यसामानाधिकरण्यम्; संयोगसाध्यकद्रव्यात्वादावव्याप्तेः। न च प्रतियोग्यसमानाधिकरण्त्यनेन तद्विशेषणीयमिति वाच्यम्; संयोगसाध्यकव्यभिचारिसत्त्वहेतावतिव्याप्तेः।  
 ननु प्रतियोग्यसमानाधिकरणेत्यन्न प्रतियोगिवैयधिकरण्यावच्छेदकावच्छेदेन हेतुसामानाधिकरण्यं विवक्षितम; अतो नोक्तदोष इति चेत्- न। यदा गोत्वं तदाऽश्वत्वमिति कालिका... वव्याप्तेः।  
  किं च प्रतियोग्यसमानाधिकरणेत्यन्ताभावस्य किं यावत्प्रतियोग्यसमानाधिकरण्यं वा यत्किंचित्प्रतियोग्यसमानाधिकरण्यं वा। नाद्यः, 'अयं संयोगसामान्याभाववान् सत्त्वात्' इत्यत्र संयोगसामान्याभावरूपप्रतियोग्यसमानाधिकरणस्य कपिसंयोगाभावरूपप्रतियोगिसमानाधिकरणस्य च संयोगरूपाभावत्य यावत्प्रतियोग्यसमानाधिकरमभिन्नत्वेन यावत्प्रतियोग्यसमानाधिकरणो यः संयोगरूपाभावादन्य एव घटाद्यभावः तदप्रतियोगिसंयोगसामान्याभावसाध्यकव्याभिचारिसत्वहेतावतिव्याप्तेः।  
 न द्वितीयः,'अयं संयोगात्यन्ताभाववान् वृक्षत्वात्' इत्यत्र संयोगसामान्याभावरूपं प्रतियोग्यसमानधिकरणकपिसंयोगरूपाभावप्रतियोगिकपिसंयोगात्यन्ताभावसाध्यकसद्धेताव्याप्तेः।  
 ननु यत्किञ्चित्प्रतियोग्यसमानाधिकरण्यमेव विवक्षितम्। न च 'अयं कपिसंयोगाभाववान् वृक्षत्वात्' इत्यत्रव्याप्तिरिति वाच्यम्; यत्प्रतियोग्यसमानाधिकरण्यमभावे उत्यते तद्‌वृत्तिप्रतियोगितावच्छेदकावच्छिन्नत्वस्य साध्यचव्याक्तेर्विवक्षितत्वात् तेनायमर्थः सम्पन्नः, प्रतियोग्यसमानाधिकरणहेतुसमानाधिकरणात्यन्ताभावाप्रतियोगितावच्छेदकावच्छिन्नसामानादिकरण्यं व्याप्तिः।  
 नन्ववच्छेदकसर्गलक्षणमुक्तम्। अवच्छेदकत्वं चावच्छित्तिप्रत्ययजनकत्वम्। जनकत्वं च नियतपूवृत्तित्वम्। नियमो व्याप्तिरिति चक्रकाश्रय इति चेत्- न। अनतिप्रसक्तस्यैवावच्छेदकशब्दार्थत्वात्। नन्वतिप्रसक्तमन्तारा घटकत्वे सति अनतिप्रसक्तत्वं वाऽवच्छेदकत्वं उतानतिप्रसक्तत्वं वा ।  
 न तावदाद्यः,'अयं सुरभिधूमवान् वह्‌नेः' इत्यत्रोक्तरित्या केवलधूमत्वस्यावच्छेदत्वेनानवच्छेदकीभूतसुपभिधूमत्वावच्छिन्नसाधियसामानाधिकरण्यं वह्निरस्तीति धूपव्यभिचारिणि वह्नावतिव्यप्तिः।  
 न द्वितीयः, सर्वेषां वह्नीनां धूमसमानाधिकरणाभावप्रतियोगित्वेन वह्नित्वस्य प्रतियोगितावच्छेदकत्वे वह्निसाध्यधूमेऽव्याप्तिः।  
 न च यदभावप्रतियोगिवृत्तित्वे सति तदभावप्रतियोगिव्यावृत्तत्वं वह्न्यवच्छेदकत्वम्, प्रकृते च वह्नित्वस्य महानसनिष्ठपर्वतीयवह्न्यभावप्रतियोगिवत्तित्वऽपि तदभावाप्रतियोगिमहानसवृत्तिवह्निव्यावृत्तत्वाभावेनावच्छेदकत्वे सिद्धे न धूमेऽव्याप्तिरिति वाच्यम्। यदा जातिस्तदा व्याक्तिरिति व्याभिचारिकालिकव्याप्तिस्थले व्यक्तित्वस्य घटध्वंसप्रतियोगिवृत्तित्वेऽपि घटध्वंसाप्रतियोगिपटव्यावृत्तित्वाभावेनानवच्छेदकत्वे सिद्धे व्याक्तित्वावचछिन्नव्याप्तिसमानाधिकरणजातावति व्याप्तिरिति चेत्-  
 मैवम्- यदधिकरणनिष्ठाभावप्रतियोगिवृत्तित्वे सति तदधिकरकणनिष्ठाभावप्रतियोगिव्यावृत्तत्वमेवावच्छेदकत्वम्। अस्ति च व्याक्तित्वे उक्तावच्छेदकत्वम्; व्याक्तित्वस्य व्यक्तिध्वंयसाधिकरणप्रलयकालवृत्तिव्यक्तिध्वंसप्रतियोगिवृत्तित्वे सति तदधिकरणनिष्ठध्वंसाप्रतियोग्याकाशव्यावृत्तत्वात्। न च धूमे व्याप्तिरपि वह्‌नित्वस्य पर्वतवृत्तिमहानसीयववह्‌न्यभावप्रतियोगिवृत्तित्वे सति तदधिकरणवृत्त्यभावप्रतियोगिवृतवृत्तिवह्‌निव्यावृत्तत्वाभावात्। न च सर्वेषामभावानां कालरूपाधिकरणे प्रतियो... समानाधिकरणत्वादुक्तलक्षणमसम्भवीति वाच्यम्। ग्राह्यसामाधिकरम्‌याप्रविष्टसंबन्धेन प्रतियोग्यसामानादिकरण्यस्यैवाभिप्रेतत्वात्।  
 नन्वेवमपि नैतल्लक्षणं यदा गोत्वं तदा अश्वत्वं कालिकव्याप्तौ गोत्वसमानकालीनाश्वत्वात्यन्तभावप्रतियोग्यश्वत्वसाध्यकगोत्वेऽव्याप्तिरिति चेत्- न, अत्यन्ताभावपदस्य विसोधिसंर्गाभावपरत्वेन गोत्वस्य गोत्वसमानकालीनव्यक्तिध्वंसाप्रतियोग्यश्वत्वसाध्यकत्वात्। न च सर्वेषां वह्‌नीनां साधिकरणपर्वतादौ समवायम्बन्धेनावृत्तित्वा... समानाधिकरणसमवायवह्न्यभावप्रतियोगित्वेनासंभवं इति वाच्यम्। ग्राह्यसामानाधिकरण्यप्रविष्टसंबन्धावच्छिन्नप्रतियोगिताकाभावस्य विवक्षितत्वात् प्रतियोग्यसमानाधिकरणाभाव इत्यस्य ग्राह्यसामानाधिकरण्यविरोधितावच्छेदकरूपेणोस्थिताभाव इत्येवार्थः। अन्यथा प्रमेयत्वेन तादृशाभावज्ञाने तदप्रतियोगित्वज्ञानादनुमितिः स्यात्।  
 न चैवं प्रतियोग्यसमानाधिकरणाभाव इत्यस्य ग्राह्यसामानाधिकरण्यविरोधितावच्छेदकरूपेणोपस्थिपरत्वे ग्राह्यसामानाधिकरण्यप्रविष्ठसंबन्धवान्नेत्यभावविशेषां व्यार्थमिति वाच्यम्। वह्न्यत्यन्ताभाववदध्रुवत्वविशिष्टवह्न्यन्योन्याभावस्यापि ग्राह्यसामानाधिकरण्यविरोधितावच्छेदकावच्छिनत्वेन वह्नेम्तादृशान्याभावप्रतियोगित्वादसम्भवापत्तेः। तस्मात् ग्राह्यसामानाधिकरण्यप्रविष्ठसंबन्धावच्छिन्नग्राह्यसामानाधिकरण्यविरोधितावच्छेदकरूपेमोपस्थितहेतुसमानाधिकरण्यावदभावप्रतियोगितानवच्छेदकावच्छिन्नसाध्यसामानाधिकरण्यं व्याप्तिवलक्षणं पक्षधरोक्तं निर्दुष्टमिति-  
 मैवम्- न हि ग्राह्यसामानाधिकरण्ये विरोधितावच्छेदकरूपेणोपस्थितमात्रमभावविशेषणम्। किं तु हेतुम्रमानाधिकरणेति विशेषणमपि। तथा च यो वह्‌न्योन्याभावः हेतुसमानाधिकरणमविशेषणमपि। तथा च यो वह्‌न्यन्योन्याभावः हेतुसमानाधिकरणः; स चाभावाग्राह्यसामानाधिकरण्यविरोधितावच्छेदकरूपेणोपस्थितः। यो ह्वदविशिष्टवह्न्यन्योन्याभावग्राह्यसामानाधिकरण्यविरोधितावच्छेदकरूपेणोपस्थितः, स च हेतुसमानाधिकरणो न भवतीति हेतुसमानाधिकरणपदेनासम्भववापणं सम्भवति। ग्राह्यसामानाधिकरण्यप्रविष्टसम्बन्धावच्छिन्नेति विशेषणवैयर्थ्यात्। न च वह्‌न्यन्योन्याभावस्य ह्वदवृत्तित्वेन विरोधितावच्छेदकावच्छिन्नत्वं पर्ववृत्तित्वेन हेतुसामानाधिकरण्यं चास्तीति वाच्यम्; संयोगाभावस्यापि तथात्वेन संयोगसाध्यकद्रव्यात्वेऽव्याप्तेः।  
 किं च न ह्यप्रतियोगिसामाधिकरण्यं मात्नं लक्षणम्, येनासम्भवः। किं तु प्रतियोगितावच्छेदकाच्छिन्नसाध्यसामानाधिकरण्यम्। तथा च तादात्म्यमेव वह्‌न्यन्योन्याभावप्रतियोगितावच्छेदकम्, केवलवह्‌नित्वं तु वह्‌न्यन्योन्याभावप्रतियोगितावच्छेदकमेवेति क्वासम्भवशङ्कापि।  
 अपि चोक्तलक्षणं 'सर्वमिदं संयोगि द्रव्यात्वात्' इत्यत्रातिव्याप्तम्। तथाहि- ग्राह्यसामानाधिकरण्यविरोधितावच्छेदकं अत्यन्ताभावत्वमात्रं न कपिसंयोगवद्‌वृत्तिकपिसंयोगाभावेऽपि सत्वात्, किं तु व्याप्यवृत्त्यत्यन्ताभावत्वम्। तथा च ग्राह्यसामानाधिकरण्यविरोधितावच्छेदकरूपेणोपसथितो यावान् स त्वसमानाधिकरणघटाद्यभावस्तदप्रतियोगिसंयोगिसमानाधिकरणत्वेन तत्रात्व्याप्तिर्वज्रलेप्रायिता।  
 न च प्रितयोग्यनधिकरणाधिकरणकाभावत्वं विरोधितावच्छेदकम्। तधा च संयोगानधिकरणकर्माधिकरणकसंयोगाभावप्रतियोगिसंयोगसाध्यकसत्त्वहेतौ नातिव्याप्तिरिति वाच्यम्; 'इदं संयोगि द्रव्यत्वात्' इत्यत्रातिव्याप्तेः। यदि प्रतियोगिवैयधिकरण्यावच्छेदकावच्छेदेन हेतुसामामनाधिकरण्यं विवक्षितं तदा ग्राह्यसामानाधिकरण्यविरोधितावच्छेदकरूपेणोपस्थित इत्येतत् व्यार्थमापतितम्। न च प्रभेयत्वे... व्याप्तिज्ञानेनानुमितिः स्यादित्यतिप्रसङ्गवारकत्वेन तत्सार्थकमिति वाच्यम्, उक्तव्याप्त्यादीनां लक्षणदूषणानामन्यतमसम्भवात्।  
 किं च 'कालो जगदाधारः कालत्वात्' इत्यत्राव्याप्तेः। तथाहि-जगच्छब्देन विश्व... प्रितपाद्यते। एवं च जगदाधाराभावस्य जगच्छब्दार्थत्वेन तदधिकरणत्वं कालस्यावश्यं वाच्यम्, अन्यथा सर्वाधासत्वभङ्गप्रसङ्गः। तथा च ग्राह्यसामानाधिकरण्‌यप्रविष्टसंबन्धावच्छिन्नग्राह्यसामानाधिकरण्यविरोधितावच्छेदरूपोपस्थितकालत्वरूपहेतुसमानाधिकरणजगदाधारत्वाभावप्रतियोगिसाध्यककालत्वव्याप्तेः। न च जगदाधारत्वाभावः काले दिशि च प्रतियोगिसमानाधिकरण इति प्रतियोग्यसमानाधिकरणपदेनाव्याप्तिः परिहरणीयेति वाच्यम्; 'कालो जगदाधारः द्रव्यत्वाते' इत्यत्रातिव्याप्तेः।  
 किं च ग्राह्यसामानाधिकरण्यप्रविष्टसंबन्धं क्वचित् संयोगः, क्वचित् समवायः,क्वचित्‌ स्वरूपसम्बन्ध इति वाच्यम्। तथा च 'अयं धूमाभाववान् वह्नेः' इत्यत्र ग्राह्यसामानाधिकरण्यप्रविष्टः संयोगावच्छिन्नह्निरूपहेतुसमानाधिकरणो यो घटाद्यभावः तदप्रतियोगिधूमाभावसाध्यकवह्नावतिव्याप्तिः। अपि च 'इदमभिधेयं प्रमेयत्वात्' इत्यत्र ग्राह्यसामानाधिकरण्यप्रविष्टप्रमेयत्वरूपस्वरूपसंबन्धस्य प्रमेयत्वसमानाधिकरणगटाद्यभावप्रतियोगितानवच्छेदकत्वेनोक्तकेवलान्वयिन्यव्याप्तिः।  
 किं च तदधिकरणनिष्ठाभावप्रतियोगिवृत्तित्वे सति तदधिकरणनिष्ठाभावप्रतियोगिव्यावृत्तत्वमवच्छेदकत्वमित्येतदप्यपास्तम्। तथाहि-'अयं धूमवान् वह्‌नेः' इत्यत्र धूमत्वस्य धूमध्वंसाधिकरणपर्वतनिष्ठधूमध्वंसप्रतियोद्यतीततद्धूमवृत्तित्वे सति तद्‌ध्वंसाप्रतियोगिमाहानसवर्तमानधूमव्यावृत्तत्वाभावात् तत्रातिव्याप्तिः।  
 किं च 'विशेषोऽभिदेयः प्रमेयत्वादि'त्यत्र प्रेमयत्वाभिधेयत्वयोरेकत्र संबन्ध एव ह्यत्र ग्राह्यसामानाधिकरण्यं तद्विरोधितावच्छेदकरूपेणोपस्थितस्य हेतुसमानाधिकरणाभावस्याप्रसिध्या उक्तप्रेनयत्वहेतावतिव्याप्तिपरिति-  
 अत्न ब्रूमः- ग्राह्यसामानाधिकरण्यप्रविष्टसंबन्धेन यद्यद्धर्मावच्छिन्नधिकरणानधिकरणे यावति यद्यद्धर्मावच्छिन्नसामानाधिकरण्याभावः तद्धर्मावच्छिन्नसामानाधिकरण्यं तद्धर्मावलच्छिन्नस्य व्याप्तिः। न च वह्य्यधिकरमावृत्तिधूमावयवृत्तिवह्न्यत्यन्ताभावे धूमसमानाधिकरण्यमस्तीति वह्‌निसाध्यकधूमेऽव्याप्तिरिति वाच्यम्। हेतुसामानाधिकरण्याभावपदेन साध्याधिकरणेन हेतोर्यादृशसम्बन्धोऽस्ति तेन हेत्वदिकरणावृत्तित्वस्य विवक्षितत्वात्। इयं विवक्षा "अवच्छेदकत्वनिरूक्ता" वप्यनुसन्धेया। अत्र ग्राह्येत्यादिविशेषणमसम्भववारकम्। यद्धर्मावच्छिन्नेति विशेषणं धूमेऽव्यापिति वारम्।यावतीति पदं 'वह्‌निमान् प्रेमयत्वान्' इत्यादावतिव्याप्तिवारकम्।  
 अथ यावदधिकरणे यावति यस्य वृत्तिः तस्य वृत्तिमतो व्याप्यम्। यत्सम्बन्धितावच्छेदकरूपत्वं यस्य तत्तस्य व्याप्यम्। अवच्छेदकत्वं तु यत्सामानाधिकरण्यानधिकरणे यावति यदधिकरणसामानाधिकरण्याभावः तत्त्वं तत्सम्बन्धितावच्छेदकत्वामित्यन्यदेतत्। यत्सम्बन्धितेत्यत्र यच्छब्देन साध्यत्वेनाभिमतं विवक्षितम्। सम्बन्धिताशब्देन सामानाधिकरण्यं विवक्षितं अस्यामस्मदुक्तलक्षणराजौ वृत्त्यवच्छेदकत्वनिरुक्तौ बहुविधं कृत्वा वृत्त्यवच्छेदकत्वं(?)निरुक्तम्। यदधिकरणे यावति यस्य वृत्तिः तत्तस्य वृत्तिमतो व्यापकस्य तदवच्छेकं व्याप्यम्, नत्वभावगर्भं व्याप्यलक्षणं दूषितत्वादित्यलमधिकेन ।  
\</व्याप्तिनिरूपणम्\>

\<हेत्वाभासनिरूपणम्\>  
 हेत्वाभासजन्यानुमितित्वं भ्रमानुमितिलक्षणमुक्तम्- अयुक्तम्- तस्यैवानिर्वचनीयत्वात्। न तावद्धेतुलक्षणरहितत्वे सति हेतुवदाभासमानत्वं हेत्वाभासत्वम्। हेतुलक्षणराहित्यस्य निर्वक्त्तुमशक्यत्वात्। न च पञ्चम्यन्तादातृतीयान्तं(?)यद्धेतुताप्रतिपादकं हेतुलक्षणराहित्येन विवक्षितमिति वाच्यम्, केवलव्यतिरेकिणि सिद्धे... तिव्याप्तेः। न च यस्य हेतोर्यावन्ति रूपाणि सन्ति तावद्रूपराहित्यं तदर्थ इति वाच्यम्,यत्तदादिघटितत्वेनाननुगमात्, इतरपदवैय्यर्थ्याच्च।  
 किं च पक्षस्य प्रकृतसाद्यराहित्यरूपसाधकत्वसाध्ये पञ्चहेत्वाभासानां पञ्चरूपोपपन्नत्वेनासम्भवापत्तेः। न च पक्षे तेषां तादृशासाधकतान्यसाध्ये हेत्वाभावसत्वमिति तदन्यसाध्यविवक्षायां नोक्तदोष इति वाच्यम्, पक्षस्य प्रमेयत्वादिसाध्ये तेषां सद्धेतुत्वादसम्भवदोषतादवस्थ्यात्। अथ वा 'अयं पक्षस्थः प्रकृतहेत्वव्यापकसाध्यकरी असिद्धाहेतुमत्वात्' इत्यत्रासिद्धादेः पञ्चरूपोपपन्नत्वेनासम्भव एव।  
 नाप्यनुमितिप्रतिबन्धकत्वम्; कामिनीजिज्ञासायामतिव्याप्तेः। न चानुमिति प्रतिबन्धकज्ञानविषयत्वं हेत्वाभासत्वमिति वाच्यम्; 'धूमो वह्निव्याभिचारी'ति ज्ञानेनानुमिति प्रतिबन्धेन तादृशज्ञानविषयधूमेऽतिव्याप्तेः। न च धूमेऽतिव्याप्तिवाकणार्थयथार्थेति ज्ञानविशेषणं देयमिति वाच्यम्। ज्ञानस्य विशेषणत्वं, उपलक्षणत्वं वा। नाद्यः, नित्यदोषसाधारणानैकान्तिकादवव्याप्तेः। न द्वितीयः, रूपसाधापणसत्प्रतिपक्षोर्तीर्णदशायां सद्धेतावतिव्याप्तेः।  
 किं च ज्ञानस्य प्रतिबन्धकत्वं किमवच्छेदेन ग्राह्यम्? न तावद्धेतुज्ञानत्वेन; सद्धेतुसाधारणत्वात्। नापि साधारणत्वादिज्ञानत्वेन; अननुगमात्, असाधकतानुमिजिनकसादारमत्वादिज्ञानसाधारणत्वच्च। न च स्वसाध्यानुमित्यजनकज्ञानत्वेन साधारण्यज्ञानत्वस्याप्रतिबन्धकत्वापत्तेः। साधारणज्ञानस्यापि साध्यविशेषविषयकानुमितिजनकत्वात्।  
 अपि चानुमितिप्रतिबन्धकत्वं साक्षात्, परम्पस्या वा। नाद्यः; व्याप्तिज्ञानप्रतिबन्धकव्याभिचारज्ञानाधव्याप्तेः। नापरः; बाधसत्प्रतिक्षयोरव्याप्तेः, उपाधिज्ञानेऽतिव्याप्तेश्च। न च साक्षादनुमितितत्करणान्यतरप्रतिबन्धकत्वं विवक्षितमिति वाच्यम्, विकल्पासहत्वात्। तथाहि- व्याप्तिज्ञानस्य वाऽनुमितिकरणत्वं उत परामर्शत्वं वा। नाद्यः; 'आकाशमनित्यं कृतकत्वात्' 'अनित्यः शब्दः शब्दत्वात्' इत्यत्न व्याप्तेः सत्त्वेन तत्रासिध्धिज्ञानासाधारण्यज्ञानयोः ग्राह्यभावानवगाहित्वेन नाप्रतिबन्धकत्वप्रसङ्गात्। नापरः, परामर्शविषयव्याप्तिविशिष्टपक्षधर्मताया उक्तसाधारणहेतौ सत्त्वादुक्तदोषानतिवृत्तेः। किं च बाधसत्प्रतिपक्षयोः साक्षादनुमितिप्रतिबन्धकत्वमपि चिन्त्यम्।  
 एतेन मणौ यद्विषयताया ज्ञानस्यानुमितिप्रतिबन्धकत्वं तत्तवं वा, ज्ञायमानं सदनुमितिप्रतिबन्धकत्वं वा, अनुमितिप्रतिबन्धकज्ञानविषयतावच्छेदकरूपवत्वं वा यद्धेत्वाभासलक्षणमुक्तम्तत्प्रत्युक्तम्- तेषां लक्षणानां प्रतिबन्धकज्ञानगर्भत्वात्।  
 अत्रोच्यते- यस्मिन् साध्ये यस्य हेतोः यादृशानि यावन्ति पक्षधर्मत्वादिरूपाणि परिगणितानि सन्ति तादृशानां तावतां रूपाणान्यतमरूपविरोधिरूपवान् स तस्मिन् साध्ये हेत्वाभासः। पक्षधर्मत्वादिरूपविरोधिरूपं न सिध्येदित्यन्यदेतत्‌।  
 यद्वा यस्मिन् साध्ये यस्य हेतोर्यादृशानि यावन्ति रूपाणि परिगणितानि तावद्रूपोपपन्नस्तस्मिन् साध्ये सद्धेतुः तदन्यो हेत्वाभास इति। न च हेत्वाभासलक्षणद्वयेऽपि यत्तदादिप्रवेशात् तदनुगमदोष इति वाच्यम्; यो यस्य पिता स तस्य धनं गृह्णीयादिति शब्दश्रोतुः सकलजन्स्य स्वपितृधने नियतप्रवृत्त्यभावप्रसङ्गात्।  
\</हेत्वाभासनिरूपणम्\>

\<तद्भेदनिरूपणम्\>  
 हेत्वाभासः पञ्चविधः-असिद्धविरुद्दानैकान्तिकप्ररणसमकालात्ययापदिष्टभेदात्।  
\</तद्भेदनिरूपणम्\>

\<असिद्धनिरुपणम्\>  
 तत्र व्याप्तिग्रहानुपयुक्तविशेषणाभावविसिष्टस्य हेतोः पक्षे साध्यसामानाधिकरण्याभावत्वमसिद्धिमित्यसिद्धसामान्यलक्षणम्। हेतोः क्कचित्पक्षस्याभावात्, क्कचित्साध्यस्याभावात्, क्कचित् पक्षे साध्यसामानधिकरण्याभावात्, क्कचित् स्वस्याभावात्, क्कचित् स्वस्य व्याप्तीत्यादिविशेषणाभावात् असिद्धस्य सर्वस्यापि उक्तलक्षणक्षितत्वेन नाव्याप्तिरिति। न चानिश्चितपक्षवृत्तित्वमसिद्धलक्षणमिति वाच्यम्; व्याप्तत्वासिद्धेऽव्याप्तेः।  
\</असिद्धनिरुपणम्\>

\<तद्भेदनिरूपणम्\>  
 आश्रयासिद्ध- स्वरूपसिद्ध-व्याप्यत्वासिद्धभेदात्।  
\</तद्भेदनिरूपणम्\>

\<आश्रययासिद्धनिरूपणम्\>  
 तत्रानिश्चितपक्षकत्वमाश्रयासिद्धलक्षणम्।  
\</आश्रयासिद्धनिरूपणम्\>

\<स्वरूपासिद्धनिरूपणम्\>  
 पक्षेऽविद्यमानत्वं स्वरूपासिद्धलक्षणम्।  
\</स्वरूपासिद्धनिरूपणम्\>

\<व्याप्यत्वासिद्धनिरूपणम्\>  
 पक्षे व्याप्यत्वेनाविद्यमानत्वं व्याप्यत्वासिद्धलक्षणम्।  
\</व्याप्यत्वासिद्धनिरूपणम्\>

\<निरुद्धनिरूपणम्\>  
 सध्यवदवृत्तिधर्मो विरुद्धइतिन विरुद्धलक्षणम्। तच्च साध्यविपर्ययव्याप्यत्वमिति वाच्यम्। इदमसाधकं साध्यविकोधिसमानाधिकरणत्वादित्येतावन्मात्रेणासाधकतासाधने सम्भवति शेषवैयर्थ्यात्।  
\</विरुद्धनिरूपणम्\>

\<अनैकान्तिकनिरूपणम्\>  
 सपक्षवृत्तिविशिष्टपक्षपक्षव्यावृत्त्यभावत्वमनैकान्तिकस्य लक्षमणम्. अयं विशिष्टाभावः असाधारणानैकान्तिके विसेषणाभावप्रयुक्तः सम्भवति । साधारणानैकान्तिके तु विशेष्याभावप्रयुक्तविशिष्टाभाव इति न किञ्चिदनपपन्नम् । यद्यप्यनुपसंहारिणीदं ल7णमव्याप्तं, तथापि साधारणासाधारणयोरेव नानैकान्तिकत्वमिति एकदेशिमतमवलम्ब्येदं लक्षणमयुक्तम्। अनुपसंहार्यसाधारणसाधारणलक्षणं लक्ष्यते। हेत्वाभासत्वे सति साधारण्याभावविशिष्टपक्षवृत्त्यभाववत्वं त्रिविदानमैकान्तिकस्य लक्षणम्। अत्र प्रथमविशेषणं केवलव्यतिरेक्यतिव्याप्तिवारकम्। साधारण्याभावविशिष्टे सपक्षवृत्तिविशेषणं साधानणानैकान्तिकेऽव्याप्तिवारकम्।  
\</अनैकान्तिकनिरूपणम्\>


\<मतान्तरं तत्खण्डनं च\>  
 \*यत्तु गणेश्वरटीकायाम्-'अनैकान्तिकत्नितसाधारणमसाधारण्याभावकालावच्छिन्नसाद्यव्याप्यत्वाभाववत्वे सति असाधारण्याभावकालावच्छिन्नविरुद्वत्वाभाववत्वं लक्षणमिं'ति- तन्न
-'सर्वमभिदेयं प्रमेयत्वात्' इत्यनुपसंहारित्वेन स्वेनोदाहृतप्रमेयत्वे 'नित्यः शब्दः कृतकत्वात्' इति विरुद्धसङ्कीर्णसाधारणे चाव्याप्तेः।  
 सव्यभिचारोऽनैकान्तिक इति - तन्न-व्याभिचारस्य साध्यात्यन्ताभाववद्‌वृत्तित्वेनासाधारणानैकान्तिकेऽव्याप्तेः। अस्मदुक्तव्याभिचारे व्यातिरेकेणोभयानुगतव्याभिचारस्य निर्वक्त्तुमशक्यत्वात्।  
\</मतान्तरं तत्खण्डनं च\>

\<अनैकान्तिकभेदनिरूपणम्\>  
 अनैकान्तिकस्त्रिविधः- अनुपसंहार्यसाधारणसाधारणभेदात्।  
\</अनैकान्तिकभेदनिरूपणम्\>

\<अनुपसंहारिनिरूपणम्\>  
 तत्राविद्यमानदृष्टान्तत्वमनुपसंहारिणो लक्षणम्।  
\</अनुपसंहारिनिरूपणम्\>

\<असाधारणनिरूपणम्\>  
 सति पक्षे पक्षमात्रवृत्तित्वमसाधारणलक्षणम्।  
\</असाधारणनिरूपणम्\>

\<साधारणनिरूपणम्\>  
 विपक्षवृत्तित्वं साधारणानैकान्तिकलक्षणम्- तदसत्- विपक्षवृत्तित्वस्यैव लक्षणत्वे शैषवैयर्थ्यात्।  
\</साधारणनिरूपणम्\>

\<प्रकरणसमनिरूपणम्\>  
 स्वपक्षपक्षकत्वे सति स्वसाध्यविरुद्धाबाधितसाध्यसाधकत्वेनाभिमतहेत्वन्तरं प्रकरणसमइति प्रकरणसमलक्षणम्। तत्राद्यविशेषणेन 'अनित्यः शब्दः कृतकत्वात्' इत्यत्र'नित्य आत्मा विभुत्वात्' इत्यत्र च प्रकरणसमत्ववारकम्। अन्तरपदमसाधारणवारकम्। अन्यतरस्य हेतोर्वास्तवस्वसाध्यसाधकत्वाभावेनासम्भववारणार्थमभिमतपदम्। अबाधितपदं बाधितविषयवारकम्।  
\</प्रकरणसमनिरूपणम्\>

\<कालात्ययापदिष्टनिरूपणम्\>  
 यत्र प्रमितो यो धर्मस्तत्र तद्विरुद्धसाध्यको हेतुः कावात्ययापदिष्ट इति कालात्ययापदिष्टलक्षणम्। ननु पक्षसपक्षविपक्षज्ञाने तद्धटितलक्षणमेव ज्ञानुं न शक्यत इति चेत्- अनुमित्साविरहकृतसिद्‌ध्यभावः पक्षस्य लक्षणम्। यत्र प्रत्यक्षेण वह्निसिद्धावप्यनुमित्सयाऽनुमानं प्रवर्तते, तत्र विसेषणाबावप्रयुक्तविशिष्टाभावः। तदन्यस्थले विसेष्याभावप्रयुक्तविशिष्टाभावः। अत्र भूषणदूषणविचारणं प्रागुक्तपक्षतालक्षणे द्रष्टव्यम्। निश्चितसाध्यवत्वं सपक्षस्य लक्षणम्। आद्यपदं पक्षव्यावर्तकम्। निश्तितसाधअयात्यन्ताभाववत्वं विपक्षस्य लक्षणम्। अत्र प्रथमपदं पक्षवारकम्।  
\</कालात्ययापदिष्टनिरूपणम्\>

\<सद्धेतुनिरूपणम् तद्भेदनिरूपणं च\>  
 ननु सद्धेतुभिन्नत्वं हेत्वभासत्वमिति प्रागुक्तम्। सद्धेतवः कतिविधाः? किं लक्षणकाः?- उच्यन्ते- ते त्रिविधाः- अन्वयव्यतिरेकि- केवलान्वयि- क्वलव्यतिरेकिभेदात्।  
\</सद्धेतुनिरूपणम् तद्भेदनिरूपणम्\>

\<अन्वयव्यतिरेकिनिरूपणम्\>  
 तत्र क्वचित् निश्चितनिश्चिताभावप्रतियोगि यत्तत्साध्यकत्वे सति सद्धेतुत्वमन्वयव्यातिरेकिणो लक्षणम्। सद्धेतुत्वं च प्रगेव निरुक्तम्। क्विचित् निश्चितसाध्यविशेषणं केवलान्वयिवारकम्। सद्धेतुपदमन्वयव्यातिरेक्याभासवारकम्।  
\</अन्वयव्यतिरेकिनिरूपणम्\>

\<केवलव्यतिरेकिनिरूपणम्\>  
 क्वाप्यनिश्चितसाध्यकत्वे सति सद्धेतुत्वं केलवव्यतिरेकिणो लक्षणम्। क्वाप्यनिश्चितपदमन्वयव्यतिरेकिवारकम्। इतरद्धेत्वाभासवारकम्।  
\</केवलव्यतिरेकिनिरूपणम्\>

\<केवलान्वयिनिरूपणम्\>  
 केवलान्वयिसाध्यकत्वं केवलान्वयिनो लक्षणम्। साध्यस्य केवलान्वयित्वं च सकलपदार्थवृत्तित्वं, यावदीश्वरज्ञानविषयत्वं वा नान्यदिति। न च नान्यदित्यसङ्गतम्, अत्यन्ताभावाप्रतियोगित्वरूपस्य केवलान्वयिलक्षणस्य सत्त्वादिति वाच्यम्; विकल्पालहत्वात्। तथा हि -अत्यन्ताभावपदेन सप्तमपदार्थभूताभावो विवक्षितः, उत भावाभावसाधारणो वा। नाद्यः; घटात्यन्ताभावादावतिव्याप्तेः। न द्वितीयः; आकाशरूपात्यन्ताभावाप्तियोगिन्याकाशरूपात्यन्ताभावे केवलान्वयिन्यव्याप्तेः।  
 न च वृत्तिमतीत्यभावविसेषणं देयमिति वाच्यम्; कपिसंयोगरूपवृत्तिमदभावप्रतियोगिकपिसंयोगात्यन्ताबावे केवलान्वयिन्यव्याप्तेः। न च स्वप्रतियोगिवृत्तिवेरोधिवृत्तिमदभावो विवक्षितः, तथा च कपिसंयोगरूपाभावः स्वप्रतियोगिकपिसंयोगरूपाभाववृत्तिवृत्तिमन्न भवतीति तदन्य एव घटाद्यभावः तादृशः तदप्रतियोगिकपिसंयोगात्यन्ताभावे नाव्याप्तिरिति वाच्यम्; कपिसंयोगाभावस्य स्वप्रतियोगिवृत्तिविरोधिवृत्तिमदभावभिन्नत्वेनान्यः तादृशो घटाद्यभावः तदप्रतियोगिकपिसंयोगेऽतिव्याप्तेः।  
 ननु प्रतियोग्यधिकरणवृत्तिमदभावो विवक्षितः। तथा च कपिसंयोगाभावस्य स्वप्रतियोगिकपिसंयोगाभावाधिकरणवृत्तित्वेन कपिसंयोगान्याप्रतियोगिन्यपि संयोगाभावेनाव्याप्तेः, कपिसंयोगे नातिव्याप्तिः। कपिसंयोगरूपाभावस्य संयोगसामान्याभावरूपप्रकियोग्यधिकरणद्रव्यवृत्तिकपिसंयोगाभावप्रतियोगित्वादिति चेत् - न। संयोगसामान्याभावरूपयत्किञ्चित्प्रतियोग्यनधिकरणद्रव्यावृत्तिकपिसंयोगरूपाभावप्रतियोगिकपिसंयोगाभावेऽव्याप्तेः, यावत्पतियोग्यनधिकरणेति विवक्षापि न कपिसंयोगाभावरूपप्रतियोग्यनधिकरणवृत्तिसंयोगरूपाभावान्यविवक्षितपदाद्यभावाप्रतियोगिसंयोगसामान्याभावेनातिव्याप्तेः।  
 न चान्योन्याभावप्रतियोगितानवच्चेदकत्वं केवलान्वयित्वं रुचिदत्तोक्तं युक्तमिति वाच्यम्; विकल्पासहत्वात्। तथाहि- लक्षणघटकान्योन्याभावः प्रसिद्धो वाऽप्रसिद्धो वा। नान्त्यः; अप्रसिद्धेरेव दोषत्वात्। द्वितीये तादृशान्योन्याभावप्रतियोगितावच्छेदकत्वविशेषात् भावो वा विवक्षितः, घटान्योन्याभावप्रतियोगितानवच्छेदकपटत्वेऽतिव्याप्तेः। द्वितीयं प्रमेयत्वाश्रयात् सर्वे उक्ताभावप्रतियोगिनो वा। नाद्यः; केवलान्वयित्वेनाभिमतस्य प्रमेयत्वस्य प्रतियोगिमात्रवृत्तित्वेनावच्छेदकत्वाभावात्। अनतिप्रसक्तत्वमात्रवच्छेदकत्वे प्रयोजकम्, न तु प्रतीतिप्रकारकत्वमपि; गौरवात्। घटान्योन्यभाव इत्यत्र घटे तादात्म्यस्यानवच्छेदकत्वारत्तेः। न चेष्टापत्तिः, अपसिद्धान्तात्। न द्वितीयः; अप्रचियोगिनिष्ठासाधारणधर्मेऽतिव्याप्तेरित्यलमधिकेन।  
\</केवलान्वयिनिरूपणम्\>

\<कारणनिरूपणम्\>  
 न तावत् पूर्ववृत्तित्वं कारणत्वम्; रासभादिसाधारण्यात्। नापि नियपूर्ववृत्तित्वम्, पटं प्रति तन्तुरूपस्य कारणतापत्तेः। न च तन्तुरूपस्य यमादायैव यस्य यं प्रति पूर्ववृत्तित्वमेवावगनम्येते तत्तेनान्यथासिद्धमिति अन्यथासिद्धलक्षणलक्षितत्वेन तत्रानन्यथासिद्धपदेनातिप्रसङ्गः परिहरणीय इत वाच्यम्; उक्तान्यथासिद्धलक्षणस्य पटसाक्षात्कारहेतुभूतचक्षुःपटसंयगपटहेचुतन्तुरूपयोरव्याप्तेः।  
 किं चान्यथा कारणत्वादन्येन रूपेण सिद्धिः उत्पात्तिः ज्ञाप्तिर्वा। नाद्यः;- आकाशादीनामनुत्पन्नतयाऽनन्यथासिद्धत्वप्रसङ्गात्। न द्वितीयः; घटादिकं प्रति दण्डादेरन्यथासिद्धिप्रसङ्गात् दण्डत्वादिनापि ज्ञानात्। किं च कारणत्वगर्भन्यथासिद्धित्वम्; अन्यथासिद्धगर्भ च कारणत्वमिति ज्ञप्तावन्योन्याश्रयः। अपि च नियमः कालिको दैशिको वा। नाद्यः; घटोत्पत्तेः पूर्वं सामभस्यापि क्वचिद्देशे सत्त्वनियमेन रासभादावतिव्याप्तेर्दुष्परिहारत्वात्। तथाहि- कार्यदेशे पूर्ववृत्तित्वं किं साक्षात्सम्बन्धेन उत सम्बन्धमात्राण वा। नाद्यः; अदृष्टादिरूपकाणाव्याप्तेः घटादिदेशे तेषां साक्षादसम्बन्धात्। न द्वितीयः; रासभादेरपि परम्परासम्बन्धेन घटादिदेशवृत्तितानियमेनातिव्याप्तितादवस्थ्यात्।  
 किं च पूर्ववृत्तित्वं प्रागभावावच्छिन्नसमयवृत्तित्वमिति वाच्यम्। तथा च प्रागभावस्य विशेषणत्वमुपलक्षणत्वं वा। नाद्यः; प्रागभावे प्रागभावप्रसङ्गात्। न द्वितीयः; व्यावर्तकत्वेऽपि लक्षणाभावात्, समयेऽव्याप्तेश्च।  
 नापि पारिमाण्डल्यावच्छिन्नवस्तुत्वं कारणसामान्यलक्षणम्; आदिशब्दग्राह्यस्य वक्त्तुमशक्यत्वात् व्यर्थविशेषणघटत्वादिति चेत्- अत्रोच्यते- वस्तुत्वमेव कारणसामान्यलक्षणम्। न चारसिद्धान्तः, मणिकारेणाप्यनुमानखण्डे सहजशक्तिवादे जनकत्वस्य केवलान्वयित्वेन्त्यादेरुक्तत्वात्। न च परमाणुपरिमाणस्य कार्यहेतुत्वेन तत्रैव तल्लक्षणमतिव्याप्तिमिति वाच्यम्; परमाणुपरिमाणे रूपं नास्तीति संयुक्तसमवेतसमवेतविशेषणविशेष्यभावजन्यप्रतीतौ सम्बन्धघटकत्वेन तस्यापि हेतुत्वात्। न च परमाणुपरिमाणस्यातीन्द्रियत्वात् कथं तत्र रूपाभावः प्रत्यक्ष इति वाच्यम्; संसर्गाभावस्याप्रत्यक्षत्वेप्रत्यक्षप्रतिबन्धकत्वस्यैव तन्त्रत्वात्।  
 ननु तर्कितसत्त्वस्य यस्योपलम्भापादनं यत्न क्रियते तदभावस्तत्न प्रत्यक्ष इति वाच्यम्। उपलम्भापादनमपि तत्र क्रियते यत्रापादकमस्ति। यथा वायौ यदि रूपं स्यतात् तर्ह्युपलभ्येत, महत्वसमानाधिकरमोद्भूतरूपस्य प्रस्यक्षत्वनियमात्। यथावदुद्भूतरूपवति परमाणौ यदि मदत्वं स्यात् तर्ह्युपलभ्येत, उद्भूतरूपसमानाधिकरणमहत्वस्य प्रत्यक्षत्वनियमात्। तथेहापि।  
 यदि परमाणुपरिमाणे रूपं स्यात् तर्ह्युपलभ्यतेत्येतद्वक्त्तुमशक्यम्, आपादकाभावादिति चेत्-न - अणुत्वानधिकरणवर्त्त्युद्भूतरूपस्य प्रत्यक्षत्वनियमादित्येतस्यात्र समानत्वात्। नियामकसत्त्वेऽपि यद्युनुभवविरोधात् परमाणुपरिमाणे रूपाभावस्याप्रत्यक्षता स्यात् तर्ह्यनुभवविरोधादेवोद्भूतरूपे परमाणौ महत्वाभावस्य प्रत्यक्षता त्यज्यतामिति।  
 यद्वा \`चन्दने सौरभ्यमस्ती'त्यत्र परमाणुपरिमाणे \`रूपं नास्ती'त्यत्रापि कालिकालौकिकप्रत्यासत्तिस्स्वीकार्या। तथा च संयुक्तसमवेतविशेषणविशेष्याभावरूपकालिकप्रत्यासत्तिघटकत्वेन तस्यापि हेतुत्वात्।  
 अथ वा यथा \`वायोः स्पर्श' इत्यत्न वायोरतीन्द्रियत्वेऽपि तन्निष्ठस्पर्शसाक्षात्कारे प्रत्यासत्तिघटकत्वेन तस्याहेतुत्वं तथेहापि परमाणुपरिमाणे परमाणुत्वमिति प्रत्यक्षे परमाणुपरिमाणस्य प्रत्यसत्तिघटकत्वेन हेतुत्वमस्तु।  
 यद्वा यद्यन्नित्यपरिमाणवत् तन्नित्यं सङ्‌ख्यादिवदिति व्याप्तिग्रहजनकसामान्यलक्षणप्रत्यात्तिघटकनित्यपरिमाणादिर्हेतुरिति। प्रत्यक्षधर्मस्यैव सामान्यप्रत्यासत्तित्वं नातीन्द्रियधर्मस्येति वाच्यम्; विनिगमकाभावात् ।  
 ननु यदीन्द्रियग्राह्यो यो धर्मः स धर्मस्तदिन्द्रियजन्यसाक्षात्कारे प्रत्यासत्तिरित्यवश्यं वाच्यम्; अन्याथा द्रव्यमिति शब्दत्वं प्रत्यासत्तिः स्यात्। तथाच न चाविवक्षया प्रत्यक्षधर्मस्यैव सामान्यप्रत्यासत्तित्वं सिद्धं नातीन्द्रियधर्मस्येति चेत्-न - द्रव्यमिति साक्षात्कारे घटत्वस्य, घट इति साक्षात्कारे द्रव्यत्वस्य चेत्यतिप्रसङ्गात्। द्रव्यात्वघटत्वयोरेकेन्द्रियग्राह्यत्वात्। न च यत्साक्षात्कारे यत्सामान्यं प्रत्यासत्तिः तत्साक्षात्कारस्य तत्सामान्यप्रकारकत्वनियमेन भवदुक्तद्रव्यत्वातिप्रसङ्गः परिहरणीय इति वाच्यम्; तर्ह्यनेन नियमेन भवदुक्तशब्दत्वस्यासत्तित्वप्रसङ्गस्य निवारयितुं शक्यत्वेन प्रत्यक्षधर्मवदतीन्द्रियधर्मस्याप्यासत्तित्वसम्भवात्।  
 किं च इतोऽप्यतीन्द्रियस्य प्रत्यासत्तिसिद्धिः; यत्सामान्यस्य यदिन्द्रियजन्यसाक्षात्कारे प्रत्यासत्तित्वमुच्यते तत्सामान्यस्य तदिन्द्रियजन्यसाक्षात्कारप्रकारत्वमेव तत्प्रत्यासत्तितायां प्रयोजकम्; न तदिन्द्रियग्राह्यत्वमपि, गौरवात्। न चापीन्द्रियधर्मासत्तित्वं त्वयैव कल्पितमिति वाच्यम्; पक्षधरेणाप्यतीन्द्रियप्रमात्वस्यासत्तित्वकलपनात्। अन्ततः परमाणुपरिमाणमिति मानसिकसाक्षात्कारे परमाणुपरिमाणज्ञानं प्रत्यासत्तित्वेन करणमिति वक्तव्यम्। तथा च तादृशज्ञानलक्षणकालिकप्रत्यासत्तिप्रविष्टत्वेन परमाणुपरिमाणस्यापि हेतुत्वमिति। किं बहुना,\`स्तम्भः पिशाचो न भवती'-त्यत्रैव \`घटः परमाणुपरिमाणं न भवती'ति साक्षात्कारे परमाणुपरिमाणान्योन्याभावस्यासत्तित्वेन जनकत्वेन तद्धटकपरमाणुपरिमाणस्य हेतुत्वमविकलमिति किमनुपपन्नम्।  
\</कारणनिरूपणम्\>

\<कारणभेदनिरूपणम्\>  
 तच्च कारणं त्रिविधम्- समवाय्यसभवायिनिमित्तभेदात्।  
\</कारणभेदनिरूपणम्\>

\<समवायिकारणनिरूपणम्\>  
 न नु समवायिकारणस्य किं लक्षणम्? न तावत् समवायिकारणसमवेतत्त्वं लक्षणम्; तन्तुत्वस्य पटसमवायिकारणतापत्तेः। न चावधृतपदं(?)तदर्थमिति वाच्यम्; तन्तुत्वसाक्षात्कारं प्रत्युक्तविशेषणवत्वेनोक्तदोषानतिवृत्तेः। न च यत्कार्यसमवायिकारणं यत् तत्समवायित्वे सति तत्कार्यकारणत्वं विवक्षितमिति वाच्यम्; ज्ञानस्येच्छां प्रत्यसमवायिकारणतापत्तेः। न चेष्टापत्तिः, अपसिद्धान्तात् आत्ममनससंयोगस्यैव बुद्‌ध्यसमवायिकारणताङ्गीकारादिति चेत्-न।  
\</समवायिकारणनिरुपणम्\>

\<असमवायिकारणनिरुपणम्\>  

संयोगजनकसंयोगात्ममनस्संयोगादृष्टवदात्मसंयोगप्रयत्नवदात्मसंयोगान्यात्मवृत्तिभिन्नत्वे सति समवायिकारणसमवेतत्वे सति कारणत्वमसमवायिकारणस्य लक्षणम्। अत्र प्राथमिकविशेषणमसमवायिकारणभूतात्ममनस्संयोगेऽतिव्याप्तिवारकम्। शब्देत्याद्(?)विशेषणमनुकूलवाताकाशसंयोगेऽतिव्याप्तिवारकम्। समवायिकारणसमवेतत्वमिति विशेषणं वेमादावतिव्याप्तिवारकम्। कारणत्वपदं तन्तुत्वादिवारकम्। न चैवमप्येतल्लक्षणं घटसमवायिकारणकपालसमवेतभ्रमणेऽतिव्याप्तमिति वाच्यम्; कारणत्वशब्देन तत्कारणत्वे सति तत्कारणत्वस्य विवक्षितत्वात्। न च पटरूपासमवायिनन्तुरूपस्य समवायिकारणसमवेतत्वाभावात् कथमेतदिति वाच्यम्, स्वकार्येण स्वकार्यसमवायिकारणेन वैकार्थसमवायित्वस्य तदर्थत्वात्।  
\</असमवायिकारणनिरूपणम्\>

\<निमित्तकारणनिरूपणम्\>  
 समवायिकारणासप्रवायिकारणभिन्नत्वे सति कारणत्वं निमित्तकारणलक्षणम्।  
\</निमित्तकारणनिरूपणम्\>

\<उपमितिनिरूपणम्\>  
 अनुमित्यनन्तरोद्दिष्टपरमप्रकृतोपमितेर्लक्षमुच्यते- उपमानत्वेनोपमानजन्यत्वं लक्षणम्।  
\</उपमितिनिरूपणम्\>

\<तद्विभागनिरूपणम्\>  
 उपमितिर्द्वेधा- प्रमाभ्रमभेदात्। अत्न यथार्थत्वविशेषितोपमित्त्वं सामान्यलक्षणं प्रमोपमितिलक्षणम्। तद्भिन्नोपमितित्वं भ्रमोपमितेर्लक्षणम्। यथार्थत्वं च पूर्वमेव निरुक्तमिति।  
\</तद्विभागनिरूपणम्\>

\<शब्दनिरूपणम्\>  
 पदज्ञानत्वेन पदज्ञानजन्यत्वं शाब्दज्ञानलक्षणम्।  
\</शब्दनिरूपणम्\>

\<तद्विभागनिरूपणम्\>  
 शाब्दज्ञानमपि द्विविधम्-भ्रमप्रमाभेदात्। यथार्थत्वविशेषितोक्तलक्षणं प्रमाशाब्द ज्ञानलक्षणम्। प्रमान्यविशेषितोक्तलक्षणं प्रमा(?)शाब्दभ्रमलक्षणम्। तत्त्वेनेति(?)विशेषणं तदनुव्यवसायवारकम्।  
 ननु पदघटितलक्षणमुक्तम्- तदयुक्तम्-पदत्वस्य निर्वक्त्तुमशक्यत्वात्। न च वर्णसमूहः पदमिति वाच्यम्; पदाधार इत्यस्य पदत्वापत्तेः, एकाक्षपदेऽव्याप्तेश्च। सुबन्तत्वं पदत्वं न; तिङन्तेऽव्याप्ते। न तिङन्तत्वं पदत्वम्; सुबन्तेऽव्याप्तेः, घट इत्यादावतिव्याप्तेश्चेति चेत्- न - यच्छ्रवणानन्तरनियमेनाधर्मः स्मर्यते तत्त्वं पदत्वमिति निर्वचनात्।
  
\</तद्विभाहनिरूपणम्\>


\<प्रमाणनिरूपणम्\>  
 ननु साक्षात्कारादेर्लक्षणेनेतरव्यावृत्तिसिद्धिरस्तु। स्वरूपसिद्धौ किं प्रमाणमिति चेत्-\`साक्षात्करोमी' त्यनुव्यवसायस्य साक्षात्कारादिस्वरूपसिद्धौ प्रमाणत्वत्।  
 नन्वनुव्यवसायस्य प्रमाणत्वकथनमसङ्गत्म; प्रमाणत्वस्य निर्वक्त्तुमशक्यत्वात्। तथा हि- न तावत् प्रमाकरणत्वं प्रमाणत्वम्; विकल्पासहत्वात्। तथा हि - करणत्वशब्देनाविलिम्बेन भ्रमोत्पादकत्वातिशयवत्वं वा विवक्षितं उत व्यापारत्वं वा। आद्यपक्षे चक्षुरादीनां वा लक्ष्यत्वं उत चक्षुस्संयोगादेर्वा। नाद्यः; अभावात्। न द्वितीयः; अबिलम्बेन भ्रमानुत्पादकेऽन्यासक्तत्वादेव उत चक्षुर्घटसंयोगेऽव्याप्तेः। न च मनस्केन्द्रियसन्तकर्षः करणमिति वाच्यम्; सत्यपि मनत्केन्द्रियसन्निकर्षेऽन्धकारस्थघटादावालोकाभावदशायां प्रमानुत्पत्तेः। न चालोकसहकृतमनस्केन्द्रियसन्निकर्षः करणमिति वाच्यम्; संशयोत्तरप्रत्यक्षस्थले उक्तसन्निकर्षे सति विशेषदर्शनेऽनुमित्सायामनुमित्यत्पत्तेः। न द्वितीयः; चक्षुस्संयोगवति पटादावतिव्याप्तेः।  
 न च जन्यत्वातिरिक्तविशेषणाघटितानुभवत्वसाक्षाव्द्याप्यत्किञ्चिद्धर्मावच्छिन्नकार्यप्रतियोगिकारणताश्रयत्वे सति व्यापारवत्त्वे सति यथार्थज्ञानजनकत्वं प्रमालक्षणमिति वाच्यम्, जन्यत्वातिरिक्तविनाशित्वरूपविशेषणान्तरघटितानुभवत्वव्याप्ययत्किञ्चिद्धमावच्छिन्नकार्यताप्रतियोगिकारणताश्रयत्वेन जन्यत्वातिरिक्तविशेषणाघटितानुभवत्वव्याप्यधर्मावच्छिन्नकार्यतानिरूपितकारणताश्रयत्वाभावः चक्षुरादौ अव्याप्तेः।  
 अत्रोच्यते- विषयत्वावच्छिन्नानुव्यवसायान्यज्ञानकारणतानाश्रयत्वे सति व्यापारवत्वे सति सन्निकर्षत्वानवच्छिन्नयथार्थज्ञानजनकत्वं प्रमाणस्य लक्षणम्। विषयत्वावच्छिन्नेत्यादिविशेषणं विषयेऽतिव्याप्तिवारकम्। अनुव्यवसायान्यपदमनुमित्यादिप्रमाणत्वेनाभिमतव्याप्तिनिश्चयादावव्याप्तिवारकम्। व्यापारवत्वे सतीति विशेषणं व्यापारेऽतिव्याप्तिवारकम्। अन्तिमविशेषणं(?)दुष्टेन्द्रियादावतिव्याप्तिवारकम्। सन्निकर्षत्वानवच्छिन्नेति यथार्थज्ञानजनत्वविशेषणं वायौ स्पर्श इति ज्ञानसन्निकर्षत्वेन जनकीभूतवायावतिव्याप्तिवारकम्।  
 यद्वा अनुभवं त्वावान्तरजात्यवच्छिन्नकार्यतानिरूपितकारणताश्रयत्वे सति व्यापारवत्वे सति यथार्थज्ञानजनकत्वं प्रमाणलक्षणम्।  
 पटकारणलक्षणमुच्यते- ईश्वरयज्ज्ञानेच्छाप्रयत्नदिक्कालादिनित्यतद्‌वृत्तिभिन्नत्वे सति तन्तुद्वयसंयोगपटप्रागभावान्यन्तुमात्नवृत्त्यन्यत्वं सति, चेष्टादृज्ञानेच्छाप्रयत्नन्यतन्तुसम्बन्धमात्नवृत्त्यन्यत्वे सति नियतपूवृत्तित्वं पटकारणलक्षणम्। पूर्ववृत्तित्वमित्युक्ते रासभेऽतिव्याप्तिः; तदर्थं नियतेति। तावत्युक्ते वेमादिरूपेऽतिप्रसङ्गः; तत्पारिहराय तन्तुसमम्बन्धमात्रवृत्त्यन्यत्व इति। मात्रपदं तन्तुवेमसंयोगेऽतिव्याप्तिवारकम्। तावन्मात्रस्य लक्षणत्वे चेष्टादृष्टादावतिव्याप्तिः; तदर्थं चेष्टेत्यादि। तावत्येव कृते तन्तुरूपेऽतिव्याप्तिः; तद्‌व्युदासाय तन्तुमात्रवृत्त्यन्यत्व इति। अत्रापि मात्रपदं तन्तुवेमसंयोगेऽव्याप्तिवारकम्। तावन्मात्रे उच्यमाने तन्तुद्वयसंयोगपटप्रागपटप्रागभावयोरव्याप्तिः; तदर्थं तन्त्वित्यादिविशेषणम्। आकाशे तद्गतपरिमाणादिव्यावृत्त्यर्थं नित्यतद्‌वपृत्तिभिन्नत्व इति। ईश्वरतज्ज्ञानेत्यादिविशेषणं ईश्वरादावतिव्याप्तिवारकम्।  
 यद्वा पटान्यथासिद्धान्यत्वे सति पटनियतपूर्ववृत्तित्वं पटकारणलक्षणम्। पटान्यथासिद्धत्वं च ज्ञानेच्छाप्रयत्नादृष्टचेष्टान्यतन्तुसम्बन्धमात्रवृत्तिपटप्रागभावनन्तुद्वयसंयोगान्यतन्तुमात्रवुत्तिदिक्कालकुविन्देश्वरतज्ज्ञानेच्छाप्रयत्नन्यनित्यत्सम्बन्धान्यतमत्वमित्यन्यदेतत्। पूर्ववृत्तित्वं च प्रागभावोपलक्षितसमयसम्बन्धत्वं विवक्षितम्; अतो न पूर्वोक्तविकल्पावकाशः।  
\</प्रमाणममनिरूपणम्\>

\<तद्विभागः\>  
 तच्च प्रमाणं चतुर्विधमित्याहुः- प्रत्यक्षानुमानोपमानशब्दभेदात्।  
\</तद्विभागः\>

\<प्रत्यक्षनिरूपणम्\>  
 तत्र निर्दुष्टन्द्रियत्वं प्रत्यक्षलक्षणम्। इन्द्रियत्वं च प्रागेव निरक्तमिति। न च साक्षात्कारिप्रमाकरणं प्रत्यक्षमिति वाच्यम्; करणस्य प्रागेव दूषितत्वात्।  
\</प्रत्यक्षनिरूपणम्\>

\<अनुमाननिरूपणम्\>  
 यथार्थानुमितिजनकत्वे सति व्याप्तिज्ञानत्वमनुमानस्य लक्षणम्। न तु व्याप्तिविशिष्टपक्षधर्मताज्ञानमनुमानमिति, अनुमानाभाससाधारणत्वात्। करणत्वस्य प्राग्दूषितत्वाच्च।  
\</अनुमाननिरूपम्\>

\<उपमाननिरूपणम्\>  
 अतिदेशवाक्यार्थनिश्चयत्वमुपमानलक्षणम्। वाक्यस्यातिदेशत्वमव्युत्पन्नपदोपेतत्वमित्यन्यदेतत्।  
\</उपमाननिरूपणम्\>


\<शब्दप्रमाणनिरूपणम्\>  
 आप्तोक्तवाक्यत्वं निश्चयत्वं शब्दप्रमाणलक्षणम्। अत्र वाक्यपदं पदसमूहपरम्, यथाभूतार्थोपदेष्टृत्वपरेणाप्तशब्देन शब्दाभासनिरासात्। बुद्धिस्वरूपं सप्रपञ्चं निरूपितम्।  
\</शब्दप्रमामनिरूपणम्\>

\<सुखनिरूपणम्\>  
 इदानीं बुद्‌ध्यनन्तरोद्दिष्टसुखस्य लक्षणमुच्यते-सददृष्टजन्यगुणत्वं सुखत्वम्। गुणत्वमित्येतद्‌ध्वंसेऽतिव्याप्तिवारकम्।  
\</सुखनिरूपणम्\>

\<दुःखनिरूपणम्\>  
 दुःखस्य दुरदृष्टजन्यगुणत्वं लक्षणम्।  
\</दुःखनिरूपणम्\>

\<इच्छानिरूपणम्\>  

निवृत्तिरूपकार्यकारणभावाश्रयानाश्रितत्वरससमवेतसमवेतगुणत्वसाक्षाव्द्याप्यजात्यधिकरणत्वे सति विशेषगुणत्वमिच्छालक्षणम्। गुणत्वमित्युक्ते पटसंयोगेऽतिव्याप्तिः; तदर्थं विशेषेति। ईश्वेरत्यादि(?)पटरूपेऽतिव्याप्तिवारकम्। निवृत्तिरित्यादिविशेषणं ईश्वरज्ञानप्रयत्नयोरतिव्याप्तिवारकम्।  
\</इच्छानिरूपणम्\>  
 

\<द्वेषनिरूपणम्\>  
 अनिष्टसाधनताज्ञानत्वेनानिष्टसाधनताज्ञानजन्यं द्वेषस्य लक्षणम्। तत्त्वेनेति विशेषणमनुव्यवसायवारकम्।  
\</द्वेषनिरूपणम्\>

\<प्रयत्ननिरूपणम्\>  
 इच्छात्वेनेच्छाजन्यत्वसमानाधिकरणगुणत्वावान्तरजातिमत्वं प्रयत्नस्य लक्षणम्। अत्नाद्यविशेषणमिच्छाविषयकज्ञानेऽतिव्याप्तिवारकम्। समानाधिकरणपदमीश्वरप्रयत्नेऽव्याप्तिवारकम्।  
\</प्रयत्ननिरूपणम्\>

\<धर्मनिरूपणम्\>  
 इन्द्रियग्राह्यगुणत्वावान्तजात्यधिकरणभिन्नत्वे सति निषिद्धकर्माजन्यविशेषगुणत्वं धर्मस्य लक्षणम्। इन्द्रियग्राह्यनिपिद्धविशेष्येति विशेषणानि क्रमेण सुखाधर्मात्मपरिमाणेष्वतिव्याप्तिवारकाणि।  
\</धर्मनिरूपणम्\>

\<अधर्मनिरूपणम्\>  
 निषिद्धकर्मजन्यत्वधर्मलक्षणम्।  
\</अधर्मनिरूपणम्\>


\<भावनानिरूपणम्\>  
 आत्मसमवेतत्वे सति संस्कारताधारत्वं भावनालक्षणम्। अत्राद्यपदं वेगेऽतिव्याप्तिवारकम्। इतरत् ज्ञानादिव्यावर्तकम्।  
\</भावनानिरूपणम्\>

\<नैमित्तिकद्रवत्वनिरूपणम्\>  
 तेजस्संयोगजन्यं\[नैमित्तिकद्रवत्वलक्षणम्\]।  
\</नैमित्तिकद्रवत्वनिरूपणम्\>

\<सांसिद्धिकद्रवत्वनिरूपणम्\>  
 व्यावृत्तद्रव्यत्वे सत्यवान्तरजात्याधारत्वं सांसिद्धिकद्रवत्वलक्षणम्।  
\</सांसिद्धिकद्रवत्वनिरूपणम्\>

\<द्रवत्वनिरूपणम्\>  
 द्रवत्वं च स्यन्दनासमवायिकारणतासमानाधिकरणगुणत्वसाक्षाव्द्याप्यजातिरित्यदेतत्। आद्यविशेषणं नैमित्तिकद्रवत्वेऽतिव्याप्तिवारकम्। जलेत्यादि(?)परमाणावतिव्याप्तिवारकम्।  
\</द्रवत्वनिरूपणम्\>

\<सत्तानिरूपणम्\>  
 द्रव्यगुणकर्मसामान्यविशेषसमवायाभावानामनुक्तानां विशेषलक्षणानां मध्ये जातिगर्भलक्षणान्यसङ्गतानि। जातीनाशक्यनिर्वचनीयत्वादिति चेत्-न- जातीनां निर्वक्त्तुंशक्यत्वात्। तथाहि- द्रव्यगुणवृत्तिजातिः सत्त्ता।  
 सत्त्तासाक्षाव्द्याप्यजातिस्त्रिधा- द्रव्यत्वकर्मत्वगुणत्वभेदात्।  
\</सत्तानिरूपणम्\>

\<द्रव्यत्वनिरूपणम्\>  
 तत्र द्रव्यत्वं नाम घटवृत्तिसत्त्तासाक्षाव्द्याप्यजातिः। साक्षाव्द्याप्यत्वं नाम तव्द्याप्याव्याप्यत्वे सति तव्द्याप्यत्वमित्यन्यदेतत्।  
\</द्रव्यत्वनिरूपणम्\>

\<मतानन्तरं, तत्खण्डनं च\>  
 यत्त्तु- गगनारविन्दासमवेतत्वे सति नित्यगन्धासमवेतत्वं द्रव्यत्वमिति- तन्न गन्धासमवेत्वमित्यत्र समवायिसम्बन्धेन गन्धावृत्तित्वमित्यर्थो वाच्यः। तथा चावृत्त्तित्वेनातिप्रसङ्गवारणे सति शेषवैयर्थ्यात्।  
\</मतान्तरं, तत्खण्डनं च\>

\<तद्विभागः\>  
 द्रव्यत्वसाक्षाव्द्याप्यजातयः षडिधाः- पृथिवीत्वाप्त्त्वतेजस्त्त्वषायुत्वात्मत्वमनस्त्त्वभेदात्।  
\</तद्विभागः\>

\<पृथिवीत्वनिरीपणम्\>  
 तत्र पृथिवीत्वं नाम घटवृत्तित्त्तिद्रव्यसाक्षाव्द्याप्यजातिः। साक्षात्पदं घटत्ववारकम्।  
\</पृथिवीत्वनिरूपणम्\>

\<अप्त्यनिरूपणम्\>  
 स्त्रेहसमानाधिकरणद्रव्यत्वसाक्षाव्द्याप्यजातिरप्त्वम्।  
\</अप्त्वनिरूपणम्\>

\<तेजस्त्वनिरूपणम्\>  
 उष्णस्पर्शसमानाधिकरणद्रव्यत्वसाक्षाव्द्याप्यजातिस्तेजस्त्वम्।  
\</तेजस्त्वनिरूपणम्\>

\<वायुत्वनिरूपणम्\>  
 रूपासमानाधिकरणस्पर्शसमानाधिकरणद्रव्यात्वसाक्षाव्द्याप्यजातिः वायुत्वम्।  
\</वायुत्वनिरूपणम्\>

\<आत्मत्वनिरूपणम्\>  
 विभुमात्रवृत्तिजातिरात्मत्वम्।  
\</आत्मत्वनिरूपणम्\>


\<मनस्त्वनिरूपणम्\>  
 अणुमात्रवृत्तिजातिः मनस्त्वम्। अनेन मार्गेण पृथिवीत्वान्तरजातिनिरुक्तिरूहनीया।  
\</मनस्त्वनिरूपणम्\>

\<गुणत्वनिरूपणम्\>  
 रूपवृत्तिसाक्षाव्द्याप्यजातिर्गुणत्वम्।  
\</गुणत्वनिरूपणम्\>


\<तद्विभागः\>  
 गुणत्वसाक्षाव्द्यार्यजातयश्चतुर्विशतिधा- रूपत्वरसत्वगन्धत्वस्पर्शत्वसङ्‌ख्यात्वपरिमाणत्वपृथक्त्त्वसंयोगत्वविभागत्वपरत्वापरत्वगुरुत्वद्रवत्वस्त्रेहत्वशब्दत्वबुद्धित्वसुखत्वदुःखत्वेच्छात्वद्वेषत्वप्रयत्नत्वधर्मत्वाधर्मत्वसंस्कारत्वभेदात्।  
\</तद्विभागः\>

\<रूपत्वनिरूपणम्\>  
 तत्न चक्षुर्मात्रग्राह्यगुणत्वसाक्षाव्द्याप्यजातिः रूपत्वम्।  
\</रूपत्वनिरूपणम्\>

\<रसत्वनिरूपणम्\>  
 रसनग्राह्यगुणत्वसाक्षाव्द्याप्यजातिः रसत्वम्।  
\</रसत्वनिरूपणम्\>

\<गन्धत्वनिरूपणम्\>  
 घ्राणग्राह्यगुणत्वसाक्षाव्द्याप्यजातिर्गन्धत्वम्।  
\</गन्धत्वनिरूपणम्\>

\<स्पर्शत्वनिरूपणम्\>  
 त्वङ्‌मात्रग्राह्यगुणत्वसाक्षाव्द्याप्यजातिः स्पर्शत्वम्।  
\</स्पर्शत्वनिरूपणम्\>

\<सङ्‌ख्यात्वनिरूपणम्\>  
 व्द्यणुकपरिमाणसमवायिकारणतासमानाधिकरणजातिः सङ्‌ख्यात्वम्।  
\</सङ्‌ख्यात्वनिरूपणम्\>

\<परिमाणत्वनिरूपणम्\>  
 परिमाणत्वं नाम कालवृत्तिद्विष्टावृत्तिगुणत्वसाक्षाव्द्याप्यजातिः। कालवृत्तिपदं शब्दत्वेऽतिव्याप्तिवारकम्। साक्षाव्द्याप्यकालवृत्तिपदं \* शब्दत्वेऽतिव्याप्तिवारकम्। साक्षाव्द्याप्यपदं परिमाणत्वावान्तजातिवारकम्। द्विष्टावृत्तिवदं संयोगत्वेऽतिव्याप्तिवारकम्।  
\</परिमाणत्वनिरूपणम्\>

\<पृथक्त्त्वनिरूपणम्\>  
 सङ्‌ख्याभिन्नत्वं सति द्विष्टाद्विष्टोभयवृत्तित्वे सति गुणत्वावन्ताजातिःपृथक्त्त्वम्। जातिः पृथक्त्त्वमित्युक्ते द्रव्यत्वेऽतिप्रसक्तिः; तदर्थं गुणत्वेति। तावन्मात्र उच्यमाने संयोगत्वेऽतिव्याप्तिः; अतोऽद्विष्टेति। तावत्युक्ते पिरमाणत्वेऽतिव्याप्तिः; तदर्थं द्विष्ठेति। सङ्‌ख्याभिन्नत्वेति विशेषणं सङ्‌ख्यावारकम्।  
\</पृथक्त्त्वनिरूपणम्\>

\<संयोगत्वनिरूपणम्\>  
 कर्मजनकतासमानाधिकरणकालवृत्तिगुणत्वसाक्षाव्द्याप्यजतिः संयोगत्वम्। आद्यविशेषणं सङ्‌ख्यावारकम्। इतरतु गुरुत्वेऽतिप्रसङ्गवारकम्।  
\</संयोगत्वनिरूपणम्\>

\<विभागत्वनिरूपणम्\>  

संयोगनिरूपितकार्यकारणभावाश्रयवृत्तिशब्दसमवायिकारणतासमानाधिकरणगुणत्वसाक्षाव्द्याप्यजातिः विभागत्वम्। अत्र प्राथमिकविशेषणं शब्दत्वसंयोगयोरतिव्याप्तिवारकम्। द्वितीयं तु गुरुत्ववारकम्।  
\</विभागत्वनिरूपणम्\>

\<परत्वनिरूपणम्\>  
 परत्वं नामपरत्वावृत्तित्वे सति कारणगुणपूर्वकवृत्तित्वे सति विभुवृत्तिभिन्नत्वं सति गुणत्वसाक्षाव्द्याप्यजातिः। अत्रापरत्वेति कारणेत्यादि विभ्वित्यादिविशेषणानि क्रमेणापरित्वरूपत्वज्ञानत्वातिव्यवारकाणि।  
\</परत्वनिरूपणम्\>

\<अपरत्वनिरूपणम्\>  
 अपरत्वेतरावृत्तित्वे सति अपरत्ववृत्तिजातिरपरत्वम्। पदप्रयोजनं तु स्पष्टमेव।   
\</अपसत्वनिरूपणम्\>


\<गुरुत्वनिरूपणम्\>  
 विभुवृत्त्यतीन्द्रियग्राह्यगुणत्वसाक्षाव्द्याप्यजातिः गुरुत्वम्। निभ्वित्यादिविशेषणं कर्मत्वंऽतिव्याप्तिवारकम्। इतरत रूपत्वादिवारकम्।  
\</गुरुत्वनिरूपणम्\>

\<द्रवत्वनिरूपणम्\>  
 स्यन्दनासमवायिकारणतासमानाधिकरणगुणत्वसाक्षाव्द्याप्यजातिः द्रवत्वम्। साक्षाव्द्याप्यपदं सांसिद्धिकद्रवत्वादिवारकम्।  
\</द्रवत्वनिरूपणम्\>  
 

\<स्त्रेहत्वनिरूपणम्\>  
 जलेतरावृत्तिवृत्तित्वरहितगुणत्वत्वसाक्षाव्द्याप्यजातिः स्त्रेहत्म्। जातिः स्त्रेहमित्युक्ते द्रव्यत्वेऽतिव्याप्तिः; तदर्थं गुणत्वसाक्षाव्द्याप्येति। तावत्युक्ते रूपत्वेऽतिव्याप्तिः; तत्परिहाराय जलेत्यादिविशेषणम्। आद्यवृत्तिपदमसम्भववारकम्। साक्षात्पदं सांसिद्धिकद्रव्यत्वेऽतिव्याप्तिवारकम्।  
\</स्त्रेहत्वनिरूपणम्\>


\<शब्दत्वनिरूपणम्\>  
 आकाशविशेषगुणवृत्तिगुणत्वसाक्षाव्द्याप्यजातिः शब्दत्वम्। आकाशपदं रूपत्वादिवारकम्। विशेषगुणपदं संयोगत्वेऽतिव्याप्तिवारकम्।  
\</सब्दत्वनिरूपणम्\>


\<बुद्धित्वनिरूपणम्\>  
 इच्छाप्रयोत्नोभयव्यावृत्तत्वे सतीश्वरविशेषगुणवृत्तित्वे सति गुणत्वसाक्षाव्द्याप्यजातिः बुद्धित्वम्। साक्षात्पदं साक्षात्कारत्ववारकम्। प्राथमिकपदं प्रयत्नत्वादिवारकम्।  
\</बुद्धित्वनिरूपणम्\>


\<सुखत्वनिरूपणम्\>  
 सददृष्टजन्यवृत्तिगुणत्वसाक्षाव्द्याप्यजातिः सुखत्वम्।  
\</सुखत्वनिरूपणम्\>


\<दुःखत्वनिरूपणम्\>  
 दुःशत्वं नाम दुरदृष्टजन्यवृत्तिगुणत्वसाक्षाद्व्याप्यजातिः।  
\</दुःखत्वनिरूपणम्\>


\<इच्छात्वनिरूपणम्\>  
 इष्टसाधनताज्ञानाधिकरणक्षणव्यवहितोत्तरक्षणे इष्टसाधनताज्ञानजन्यतासमानाधिकरणगुणत्वसाक्षाद्व्यप्यजातिरिच्छात्वम्। अत्राद्यपदं प्रयत्नत्वादिवारकम्।  
\</इच्छात्वनिरूपणम्\>


\<द्वेषत्वनिरूपणम्\>  

अनिष्टसाधनताज्ञानाधिकरणव्यवहितोत्तरक्षणेऽनिष्टसाधनताज्ञानजन्यवृत्तिगुणत्वसाक्षाव्द्याप्यजातिः द्वेषत्वम्। इच्छात्वद्वेषत्वयोनिरूक्तावपि ज्ञानावृत्तीति विशेषणमावश्यकम्। अन्यथा ज्ञानत्वं एवातिप्रसङ्ग इति।  
\</द्वेषत्वनिरूपणम्\>


\<प्रयत्नत्वनिरूपणम्\>  
 इच्छात्वेनेच्छाजन्यवृत्तिगुणत्वसाक्षाद्व्याप्यजातिः प्रयत्नत्वम्।  
\</प्रयत्नत्वनिरूपणम्\>


\<धर्मत्वनिरूपणम्\>  

सुखत्वावच्छिन्नकार्यतानिरूपितकारणतासमानाधिकरणगुणत्वसाक्षाद्व्याप्यजातिः धर्मत्वम्।  
\</धर्मत्वनिरूपणम्\>


\<अधर्मत्वनिरूपणम्\>  

दुःखत्वावच्छिन्नकार्यतानिरूपिताकरणताकवृत्तिगुणत्वसाक्षाद्व्याप्यजातिरधर्मत्वम्।  
\</अधर्मत्वनिरूपणम्\>


\<संस्कारत्वनिरूपणम्\>  
 भावनावृत्तिगुणत्वसाक्षाद्व्याप्यजातिः संस्कारत्वम्। एवमुक्तजात्यवान्तरजातिनिरूक्तिरप्यापादनीया।  
\</संस्कारत्वनिरूपणम्\>


\<कर्मत्वनिरूपणम्\>  
 अनित्यमात्रवृत्तिसाक्षाद्व्याप्यजातिः कर्मत्वम्। एवं तदवान्तरजातिनिरुक्तिरपि विज्ञेवा॥  
 मीमांसाद्वयतर्कशाश्त्रसहितव्याख्यानशिक्षापटो-  
 र्वादीन्द्राभिधचिट्टिभट्टविदुषः शिष्येण पुत्रेण च।  
 तिप्पाभट्टविपश्चिता विरचिता ह्रद्यानवद्या \[कृति\]-  
 र्युक्त्त्या लक्षणराजिरप्रतिहता न्यायाम्बुधीनां मता॥  
\</कर्मत्वनिरूपणम्\>



** इति श्रीमत्तिप्पभट्टविरचिता लक्षणराजिस्सम्पूर्णा  
  \*श्रीः श्रीः श्रीरस्तु ॥**



**--------------------------------------------------------**








\]
