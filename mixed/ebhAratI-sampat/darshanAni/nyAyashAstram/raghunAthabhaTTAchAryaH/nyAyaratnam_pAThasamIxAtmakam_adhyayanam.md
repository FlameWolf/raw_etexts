+++
title = "न्यायरत्नम् पाठसमीक्षात्मकम् अध्ययनम्"
author = "रघुनाथभट्टाचार्यः"
domain = "दर्शनानि"
sub-domain = "न्यायशास्त्रम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-4224"
source_url = "https://www.ebharatisampat.in/read_chapter.php?bookid=ODI1MDk5NzIxODg0NTA0"

+++
[[न्यायरत्नम् पाठसमीक्षात्मकम् अध्ययनम्	Source: [EB](https://www.ebharatisampat.in/read_chapter.php?bookid=ODI1MDk5NzIxODg0NTA0)]]

\[

  


** न्यायरत्न-भूमिकाविषयसूची**



1.न्यायशास्त्रस्य महत्वम्  
2.नव्यन्यायमाहात्म्यम्  
3. न्यायशास्त्रस्य नव्यप्राच्यविवेकः  
4. प्राचीनन्याय (दर्शन) विषयसङ्क्षेपः  
5. नव्यन्याय (तत्वचिन्तामणि) विषयविवेचनम्  
6. हेत्वाभाससामान्यनिरुक्तिमाहात्म्यम्  
7. हेत्वाभासविभगाविमर्शः  
8. हेत्वाभासप्रकारभेदे आचार्याणां परस्परं मतभेदः  
9. हेत्वाभाससामान्यनिरुक्तिग्रन्थसङ्ग्रहः।  
10. हेत्वाभाससामान्यनिरुक्तिव्याख्यानानि  
11. ग्रन्थकर्तुःसङ्क्षिप्तः परिचयः  
12. व्याख्यानस्थाः विशेषाः  
13. निगमनम्  
 इति न्यायरत्नभूमि विषयसूची समाप्ता  
  भूमिका  
 जंबूपुरश्रीनिवासं लक्ष्मीहयमुखं तथा।  
 नमामि न्यायरत्नारव्य ग्रन्थशोधनपूर्तये॥  
 श्रीमते गौतममुनये नमः  
 श्रीमते रामानुजाय नमः  
1\_  
 1.न्यायशास्त्रस्य महत्त्वम्  
 विविधदुःखपयःपूरपूरिते अमुष्मिन् भवांबुधौ निम़ज्जतां मानवानां समुद्धरणाय परमकारुणिकैः महात्मभिः धर्मार्थकाममोक्षेषु चतुर्विधपुरुषार्लेषु मोक्षमेव निरपायं साधनं मन्वानैः मोक्षसाधनोपयोगि तत्तद्दर्शनं प्रणिन्ये। तेषु च---  
 \`प्रदीपः सर्वविद्यानामुपायः सर्वकर्मणाम्।  
 आश्रयः सर्वधर्माणां शश्वदान्वीक्षिकी मता॥  
 इति कौदिल्यार्थशास्त्रेण  
 (1) आन्वीक्षिकी त्रयी वार्ता दण्डनीतिस्तथैव च।  
 एवं व्याहृतयश्चासन् प्रणवो ह्यस्य दह्रतः॥  
 F.N. 1.भागवतम्--3-12-44.  
 इति श्लोकेन च सर्वातिशायिनी न्यायविद्यैव इति नातिरोहितं केषामपि। \`(2) कः पुनरयं न्यायः?। प्रमाणैरर्थपरीक्षणं न्यायः। प्रत्यक्षागमाश्रितमनुमानम्। सा अन्वीक्षा। प्रत्यक्षागमाभ्यां ईक्षितस्य अन्वीक्षणं अन्वीक्षा। तया प्रवर्तते इत्यान्वीक्षिकी न्यायविद्या न्यायशास्त्रम्' इति न्यायभाष्येण न्यायशास्त्रमेव आन्वीक्षिकी इति प्रतिभाति।  
 F.N.2. प्रथमाध्यायप्रथमाह्निकप्रथमसूत्र भाव्यम्  
 किञ्च--  
 (3)आर्षं धर्मोपदेशञ्च वेदशास्त्राविरोधिना।  
 यस्तर्केणानुसन्धत्ते सः धर्मं वेद नेतरः॥  
 F.N.3. मनुस्मृतिः--12--106.  
 इति श्लोकेन तर्कसहकृत एव वेदः यथावदर्थबोधनक्षम इति सर्वे संविद्रते। तस्य तर्कस्य साङ्गस्य सामान्यतः विशेषतश्च स्वरूपप्रतिपादनार्थं न्यायविस्ताराख्यं शास्त्रमवातरत्। अत एव तर्कशास्त्रं इति च न्यायविस्तरशास्त्रं व्यवहरन्ति। किञ्च--  
 (1)अङ्गानि वेदाश्चत्वारो मीमांसान्यायविस्तरः।  
 पुराणं धर्मशास्त्रञ्च विद्या हचेताश्चतुर्दश॥  
 F.N.1. विष्णुपुराणम्--3-6-28.  
 इत्यादिना उक्तचतुदर्शविद्यासु न्यायविस्तरः सङ्गृहीतः।  
 एतादृशस्य न्यायशास्त्रस्य अतिगहनस्य बीजभूतं षोडशपदार्थतत्वविवेकदृष्टिसिद्धौषधायमानं न्यायदर्शनं अप्रतिमरूपस्वरूपसंसारान्धकूपप्रतिघातविकलीकृतान् असुभृतः समुद्दिधीर्षुणा करुणावरुणालयेन भगवता महर्षिणा गौतमेन व्यरचि।  
 तस्यैव च प्रत्यक्षानुमानोपमानशब्दाख्यप्रमाणचतुष्टमवादिनः महर्षेः मतमवलंबमानेन लोकोत्तरनव्यन्यायप्रपञ्चप्रजापतिना महर्षिकल्पेना श्रीमद्गङ्गेशोपाध्यायेन प्रमाणादिषोडशपदार्थनिरूपणपरस्य पञ्चाध्यायात्मकस्य न्यायशास्त्रस्य प्रमाणप्रकरणात्मकम् एकांशमवलंब्य प्रमाणचतुष्टयव्यवस्थापनपरः युक्तिदीप्तिजालजटिलः तत्वचिन्तामणिः महानिबन्धः सर्वेषां प्रमेयज्ञानसौलभ्याय प्रमाणतत्वावधारणार्थमेव निरमायि। तत्रेदमादिमं वाक्यम्  
 (1)\`अथ जगदेव दुःखपङ्कनिमग्नमुद्दिधीर्षुः अष्टादशविद्यास्थानेषु अभ्यर्हिततमामान्वीक्षिकीं परमकारुणिकः मुनिः प्रमिनाय। तत्र प्रेक्षावत्प्रकृत्यर्थं प्रमाणादितत्वज्ञानात् निःश्रेयसाधिगमः इत्यादावसूत्रयत् तेष्वपि प्रमाणाधीना सर्वेषां व्यवस्थितिरिति प्रमाणतत्वमत्र विविच्यते' इति।  
 F.N.1. तत्वचिन्तामणि प्रत्यक्षरवणु प्रथमवाक्यम्।  
 न्यायदर्शनस्थं \`प्रत्यक्षानुमानुमानोपमानशब्दाः(2) प्रमाणानि' इति पञ्चदशाक्षरात्मकं सूत्रमेकमवलांव्य श्लोकद्वदशसाहस्रथात्मकः चिन्तामणिः महानिबन्धः गङ्गेशोपाध्यायेन स्वमतिप्रागल्भ्येन यथाविदधे तथा नाव्यक्तं नव्यन्यायांबुद्धिपरिशीलनपराणां तर्करसिकानाम्।  
 F.N.2. अ-1-आ-1-सू-3.  
 अपि च \`क्षणादूर्ध्वमतार्किकः' इति काचन प्रथा तर्कशास्त्रे प्रतिदिनमविच्छेदेन परिचयः यदि न क्रियते, तर्हि कालान्तरे दृश्यमानाः ग्रन्थाः अनधीतप्रायाः एव भवन्ति, तत्र प्रतिपादिताः विषयाश्च स्वप्नायन्ते--इति तदर्थः। अतः तादृशतर्कशास्त्रंम् पठनपाठनादिसाध्यम् इति भावः।  
 नच  
 (1) अहमासं पण्डितको हैतुको वेदनिन्दकः।  
 आन्वीक्षिकीं तर्कविद्यामनुरक्तो निरर्थिकाम्॥  
 F.N.1. माहाभारते शान्तिपर्वणि-170/47,48,49.  
 हेतुवादान् प्रवदिता वक्ता सत्सु च हेतुमत्।  
 आक्रोष्टा चातिवक्ता च बहुवाक्येषु चद्विजाम्॥  
 नास्तिकः सर्वशङ्की च मूरर्वः पण्डितमानिकः।  
 तस्येयं फलनिर्वृत्तिः शृगालत्वं मम द्विज॥  
 इत्यादिमहाभारतवचनेः अतिशायेन निन्दितत्वात् कथमस्या आन्वीक्षिकीविद्यायाः चतुदर्शविद्यासु परिगणनं संभवतीति वाच्यम्।  
 तत्पुरुषीयनिन्दाप्रवृत्तेरेव तदीयशृगालयोनित्वं प्रति प्रयोजकत्वात्। तथाहि---आन्वीक्षिकीशास्त्रे वेदप्रामाण्यस्य स्वीकृतत्वेन तदधीयानस्य कस्यचिदपि न वेदनिन्दकत्वं भवितुमर्हति। यदि पुनः स्यात्, तदा तत् प्रति तदीयपूर्वसंस्कारस्यैव प्रयोजकत्वं भवेत्. न तु तच्छास्त्रस्य न्यायविद्याऽध्ययनेन पूर्वसंस्काराधीननिन्धितत्वबुद्धेः दृढतरत्वपक्षे तु तत्राप्युपकारकत्वेन विद्यायाः श्रेष्ठत्वमेव आयाति। तादृशी खल्वान्वीक्षिकी विद्या सा, यत्रैव वा साध्वसाधुषु प्रयुक्ता भवति तत्रैव दृढतां संपादयतीति तस्याः श्रेष्ठत्वमेव प्रतिपादितं भवति, न पुनर्निन्दितत्वम्। इत्यलं विस्तरेण।  
 file_2  
 नव्यन्यायमाहात्म्यम्।  
 \`काणादं पाणिनीयञ्च सर्वशास्त्रोपकारकम्' इति किञ्चिदाभाणकं विदितमेव सर्वेषाम्। अत्र काणादशब्दः गौतमीयन्यायदर्शनस्याप्युपलक्षणम्। न्यायवैशेषिकदर्शनयोः पाणिनीयव्याकरणस्य च सर्वशास्त्रोपकारकत्वं तत्तच्छास्त्राध्येतॄणामानुभविकमेव। तत्रापि न्यायशास्त्रे येषां गाढः परिचयो न विद्यते, ते इतरशास्त्राण्यपि यथादत् बोद्धुं न शक्नुवन्ति। तत्र निदानं प्रायः सर्वेऽपि शास्त्रग्रन्थाः पुरातनाः विशिष्य नवीनाश्च न्यायशास्त्रादृतया शैल्यैव निरमीयन्ते इति। तत्र नव्यन्यायस्य तत्वचिन्तामणेः प्रादुर्भावानन्तरं सर्वेऽपि तदीयप्रतिपादनफक्किकया समाकृष्टचेतसः प्राचीनग्रन्थेषु औदासीन्यं बिभ्रतः तद्ग्रन्थ पठनव्याख्यानादिष्वेव व्याप्रियन्ते इति स्पष्टमिदं चरित्रविमर्शकानाम्। किं बहुना, न्यायेतरशास्त्रकारा एपि नव्यन्यायरीत्यैव सपरिष्कारं स्वशास्त्रग्रन्थान् निरमासुरिति स्पष्टमेवेदं तत्तच्छास्त्रग्रन्थान् परामृष्टवताम्। तादृशतत्वचिन्तामणिरिदानीं मिथिला---वङ्ग---द्रविडादिदेशीयैः महापण्डितैः साक्षात् परंपरया वा व्याख्यातः क्रोडपत्रादिभिश्लङ्कृतः श्लोकानां लक्षाणां अष्टाविंशत्योपबृंहित--नव्यन्यायशास्त्रत्वेन व्यवहृतिं गमितः अनेकैः भारतीयैः पाश्चात्यैश्च विद्वद्भिः इति।  
 file_3  
 न्यायशास्त्रस्य नव्यप्राच्यविवेकः।  
 केचितु---अवच्छेदकावच्छिन्नशब्दादिभिः व्याख्यातत्वेन अस्य नवीनत्वसाधनमिच्छन्ति। तदपि शास्त्रतात्पर्यस्य अनवगमात् न युक्तम् इति बूमः। अन्यथा पातञ्जलदर्शनीयसमाधिपादस्थ---\`पूर्वेषामपि गुरुः कालेनानवच्छेदात्' इति (26) सूत्रे तद्भाष्यादौ चावच्छेदकादिशब्दानां व्यवहारात् तेषामपि नव्यत्वं स्यात्।  
 इदमत्र विचार्यते--किं तावत् न्यायशास्त्रस्य प्राचीनत्वम् अर्वाचीनत्वम् वा? यद्यपि सूत्रकारीयप्रमाणभागनिरूपकत्वाद्गङ्गेशोपाध्याय प्रचलितशैलीसंपन्नानां ग्रन्थानाम् अद्ययावत्प्राचीनेष्वन्तर्भावः समुचितः। तथा तत्वचिन्तामण्यादिगादाधर्यन्तेषु सविवेचनेषु ग्रन्थेषु कुत्रापि आदावन्ते वा नव्यन्यायशास्त्रं प्राच्यन्यायशास्त्रम् इति व्यपदेशस्य अदर्शनात् सकलमेव न्यायशास्त्रं एकविधमेव भवितुं मुक्तम्। तथापि भारद्वाजकृतस्य न्यायवार्तिकस्य \`अतिजरतीनाम्' इत्यादिवाक्येन प्राचिनत्वं संस्थापयन्तः वाचस्पतिमिश्रादय एव प्राच्यनव्यव्यवहारे प्रमाणम्।  
 अत्र केचित्--आत्मादिप्रमेयपदार्थानां तत्वज्ञानात् निःश्रेयसमङ्गीकुर्वद्भिः गौतमादिमहर्षिभिः निरात्मविज्ञानात्मवादचार्वाकबौद्धादिपराजयार्थम् आत्मनः अनुमानेन सिद्धिस्तावत् प्रदर्शिता। परार्थानुमानापरपर्यायस्य च न्यायस्य पूर्वाङ्गोत्तराङ्गसाकल्येनैव वस्तुसाधनक्षमत्वम् इति तदनुसारिणां सूत्रग्रन्थानां शास्त्रीयसकलपदार्थप्रतिपादकानां भाष्यवार्तिकतात्पर्यटीकादिव्यारव्याग्रन्थानां समानतन्त्रसिद्धानां च उक्तलक्षणसंपन्नानां प्राचीनत्वम्। तदेकदेशप्रमाणव्याख्यानरूपाणान्तु तत्वचिन्तामण्यादीनां सव्याख्यानां निबन्धानां नव्यत्वमित्याहुः।  
 तन्मन्दम्---तथा सति प्रमाणमात्रविवेचनपराणां जैनबौद्धादिग्रन्थानां प्राचीनानामपि नव्यत्वव्यवहार आपद्येत।  
 वस्तुतस्तु---आलौकिकनूतनप्रतिभाशालिना विद्वद्वरेण गङ्गेशोपाध्यायेन भाष्यग्रन्थं मन्थानां विधाय तात्पर्यटीकादिनिबन्धप्रग्रहैः न्यायवैशेषिकसूत्राम्बुधिं मथित्वा तत्सारभूतः अयं तत्वचिन्तामणिः नूतन एव उदपादि इति तत्कालमारभ्य विनिर्मितस्य न्यायशास्त्रनिकरस्य नव्यत्वव्यहार इति युक्तमुत्पश्यामः।  
 file_4  
 प्राचीनन्याय (दर्शन) विषयसंक्षेपः  
 अस्मिन् रवल प्रथिते दर्शने समानतन्त्ररीत्या तत्त्वज्ञानोदयात् निःश्रेयसम् इति प्रतिपादितम् \`प्रमाणे' त्यादिशास्त्रारम्भसूत्रे। तत्र तावत् त्रिविधः शास्त्रनिरूपणप्रकारः---उद्देशलक्षणपरीक्षात्मकः। तत्र प्रथमाध्यायस्य प्रथमाह्निके प्रेक्षावत्प्रवृत्यङ्गानाम् अभिधेयप्रयोजनसंबन्धानां निरूपाणान्ते प्रमाणादिषोडशपदार्थोद्देशानन्तरं \`मानाधीना मेयसिद्धिः' इति न्यायेन प्रथमोद्दिष्टस्य प्रमाणस्य समारव्याशब्दलब्धसामान्यलक्षणपूर्वकं प्रत्यक्षानुमानोपमानशब्दानां तद्विशेषाणां लक्षणमभिहितम्। ततः आत्मशरीरेन्द्रियार्थबुद्धिमनः प्रवृत्तिदोषप्रेत्यभावफलदुःखापवर्गाख्यं द्वादशविधं प्रमेयजातं प्रतिपादितम्। प्रमेयानन्तरं अनवधारणात्मकज्ञानरूपः संशयः साधारणासाधारणधर्मविप्रतिपत्तिलक्षनिमित्तभेदात् त्रिविधः कथितः। ततः दृष्टादृष्टभेदेन द्विविधं पुरुषप्रवृत्युद्देश्यरूपं प्रयोजनम्, साधर्म्यवैधर्म्यभेदात् द्विप्रकारः व्याप्तिसंवेदनभूमिः दृष्टान्तः सर्वतन्त्रप्रतितन्त्राधिकरणाभ्युपगमभेदात् चतुर्विधः सिद्धान्तः प्रतिज्ञाहेतूदाहरणोपनयनिगमनभेदात् पञ्चविधः परार्थानुमानवाक्यैकदेशरूपः अवयवः व्याघातात्माश्रयेतरेतराश्रय चक्रकानवस्थाप्रतिबन्धिकल्पनालाद्यवकल्पनागौरवोत्सर्गापवादवैजात्यभेदादेकादशविधः व्याप्यारोपेण व्यापकारोपः तर्कः, अर्थावधारणात्मकः निर्णयश्च प्रतिपादितः।  
 प्रथमस्य द्वितीयाह्निके तु---तत्वनिर्णयफलकः कथाविशेषो वादः, उभयसाधनवती विजिगीषुकथा जल्पः, स्वपक्षस्थापनाहीनः कथाविशेषो वितण्डा चेति कथात्रयम् प्रतिपाद्य---सव्यभिचारविरुद्धप्रकरणसमसाध्यसमकालातीतभेदात् पञ्चविधो हेतुत्वेन अभिमतोप्यसाधको हेत्वाभासः कथितः। ततः अभिधानतात्पर्योपचारव्यत्ययप्रवृत्तिभेदात् त्रिविधं शब्दावृत्तिव्यत्ययेन प्रतिषेधहेतुः छलम्, साधर्म्यवैधर्म्यभेदात् चतुर्विं शतिविधा स्कयाघातकोत्तररूपा जातिः पराजयनिमित्तं प्रतिज्ञाहान्यादिभेदात् द्वाविंशतिप्रकारं निग्रहस्थानं चेति सप्तपदार्थलक्षणनिरूपणं कृतम्।  
 द्वितीयाध्यायस्य प्रथमाह्निके---संशयपरीक्षणं, प्रमाणचतुष्टयाप्रामाण्यशङ्कानिराकरणं, अवयवपरीक्षणम् च। द्वितीयाह्निके तु--अर्थापत्यादेरन्तर्भावकथनं, शब्दानित्यत्वपरीक्षणं, शब्दपरिणामनिरूपणं, शब्दशक्तिविचारश्चेति निरूपितम्।  
 तृतीयाध्यायस्य प्रथमे आङ्किके---आत्मशरीरेन्द्रियार्थपरीक्षा वर्णिता। द्वितीये आह्निके---बुद्धिमनसोः परीक्षा वर्णिता।  
 प्रवृत्तिदोषप्रेत्यभावफलदुःखापवर्गपरीक्षणं, शून्यतोपादानादिवादखण्डनञ्च चतुर्थाध्यायस्य प्रथमाह्निकेन, द्वितीयेन आह्निकेन तु दोषनिमित्तत्वनिरूपणं अवयवावयव्यादिनिरूपणं च कृतम्।  
 पञ्चमाध्यायस्य प्रथमे आह्निके--साधर्म्यवैधर्म्योत्कर्षापकर्षवर्ण्यावर्ण्यविकल्पसाध्यप्राप्त्यप्राप्तिप्रसङ्गप्रतिदृष्टान्तानुत्पत्तिसंशयप्रकरणहेत्वर्थापत्यविशेषोपपत्युपलब्ध्यनुपलब्धिनित्यानित्यकार्यसमभेदात् चतुर्विंशतिविधजातिभेदनिरूपणम् कृतम्। द्वितीये आह्निकेप्रतिज्ञाहानि प्रतिज्ञान्तरप्रतिज्ञाविशेध प्रतिज्ञासंन्यासहेत्वन्तरार्थान्तरानर्थकावज्ञातार्थापार्थकाप्राप्तकालन्यूनाधिकपुनरुक्ताननु भाषणाज्ञानाप्रतिभाविक्षेपमतानुज्ञापर्यनुयोज्योपेक्षणनिरनुयोज्यानुयोगापसिद्धान्तहेत्वाभासभेदात् द्वाविंशति प्रकारं निग्रहस्थानं निरूपितम्। इति।  
 file_5  
 नव्यन्याय (तत्वचिन्तामणि) विषयविवेचनम्  
 प्राचीनतर्कशास्त्राम्बुधिनिर्मन्थनसमुद्भूतः नव्यन्यायशास्त्रकल्पनायुक्तीनामादिमः कल्पः तत्वचिन्तामणिरस्ति। इदानीं साकल्येन अध्ययनाध्यापनागोचरस्य तस्य तत्वचिन्तामणेः प्रतिपाद्यार्थः सङ्गृह्यते सुमनसां प्रीतये।  
 प्रबन्धेऽस्मिन् मङ्गलफलं निरूप्य, आदिमे न्यायसूत्रे निःश्रेयसाधिगमतया अभिहिततत्वज्ञानविषयाणां सर्वेषामपि व्यवस्थितेः प्रमाणाधीनत्वात् प्रमाणतत्वमत्र विविच्यते इति प्रतिज्ञाय चतुर्भिःखण्डैः सूत्रोक्तं चतुर्विधमपि प्रमाणं तत्त्वतो विवेचितम्। अनुमानशब्दखण्डौ विस्तृतौ। ताभ्यामीषन्न्यूनः प्रत्यक्षखण्डः। ्तिसङ्कुचितश्च उपमानखण्डः।  
 प्रत्यक्षखण्डसङ्ग्रहः  
 स्वतः परतो वा प्रमात्वस्य अवधारणासंभवेन प्रमाणतत्वं दुखधारणम् इत्याक्षेपोद्भावनमुखेनोपक्षिप्तः, न्यायभाष्यादिमवाक्योक्तस्य \`परतः प्रामाण्यं ज्ञायते' इति सिद्धान्तस्य स्थापकः प्रामाण्यवादः प्रमायाः परतः उत्पत्तिं प्रमालक्षणं च निरूप्यसमापितः। ततश्च प्रमालक्षणप्रविष्टदलवैयर्थ्याक्षेपमिषेण अवान्तरपक्षभेदोपपादनपूर्वकं विशदीकृतं गुरुसंमतर व्यातिवादं दूषयित्वा अन्यथारव्यातिपक्षः व्यवस्थापितः।  
 तदेवं सामान्यतो निरूपितायाः प्रमायाः प्रत्यक्षादिभेदेन चातुर्विध्यमभिधाय, प्रत्यक्षप्रमायाः सूत्रोक्तलक्षण परिशीलनदिशा इन्द्रियार्थसन्निकर्षवादमुपक्षिप्य, सन्निकर्षमध्यपतितं समवायं प्रसाध्य, विशेषणतासन्निकर्षेण इन्द्रियेणैवाभावो गृह्यते इति व्यवस्थापयितुं अनुपलब्धेः प्रमाणान्तरत्वं निरस्य, प्रसङ्गात् मीमांसकसंमतम् अभावस्य अधिकरणात्मकत्वं निरस्य अतिरिक्तत्वं प्रसाध्य, प्रत्यक्षविशेषे कारणानि सुखादिप्रत्यक्षे प्रत्यक्षलक्षणयोजनाय मनसः इन्द्रियत्वमणुत्वञ्च प्रतिपाद्य, प्रत्यक्षप्रमायां निरूपितायां प्रत्यक्षसूत्रे अव्यपदेश्यपदेनाभिहितस्य निर्विकल्पकस्य व्यवसायात्मकपदोक्तस्य सविकल्पकस्य च तत्प्रभेदस्य तत्त्वं ततश्चोद्यपरिहारेणा विशदीकृत्य प्रत्यक्षखण्डुं समापयामासुः गङ्गेशोपाध्यायाः।  
 अनुमानखण्‍डसङ्ग्रहः।  
 अनुमितिलक्षणकथनपूर्वकमनुमानाप्रामाण्यं व्यवस्थाप्य तदुपयोगितया परसंमतलक्षणापाकरणपूर्वकं व्याप्तिस्वरूपं निरूप्य, व्याप्तिलक्षणसमन्वयप्रसङ्गेन सामान्याभावस्यातिरिक्ततां व्युत्पाद्य, विशेषव्याप्तिनिरूपणेन व्याप्तिवादः समाप्तिं नीतः।  
 ततः मीमांसकाभिमतं व्याप्तिग्रहोपायं दूषयित्वा व्यभिचारज्ञानाभावसहकृतस्य सहचारज्ञानस्य तत्वंव्युत्पाद्य,व्यभिचारशङ्कानिवर्तकः तर्कः सपरिकरं व्युदपादि।  
 ततः पक्षधर्मे हेतौ व्याप्तिज्ञानोपपत्तये सामान्यलक्षणाप्रत्यासत्तिर्व्यवस्थापिता। ततः उपाधिज्ञानेन व्यभिचारावगमे व्याप्तिनिर्णयो न भवतीति उपाधिस्वरूपं तस्याः दूषकताबीजञ्च निरणायि।  
 इयता प्रबन्धेन हेतोः गमकतानियामके व्याप्तिस्वरूपे निरूपिते, गमकतौपयिकी पक्षधर्मता पक्षातानिरूपणेन विशदीकृता। ततश्च ज्ञानद्वयादेवानुमितिरिति मीमांसकमतापाकरणपूर्वकं व्याप्तिविशिष्टपक्षधर्मतावगाहिनः परामर्शस्य अनुमितिहेतुता प्रसाधिंता। इत्यनुमाने निरूपिते, तत्प्रभेदः केवलान्वयी, केवलव्यतिरेकी, केवलव्यतिरेकस्थापनप्रसङ्गेन तत्रैवार्थापत्तेरन्तर्भावश्च वर्णितः। ततः परार्थानुमानस्य न्यायसाध्यत्वात् प्रतिज्ञाहेतूदाहरणोपनयनिगमनात्मकपञ्चावयवसमुदायो न्यायः सपरिकरं व्युदपादि।  
 अवयवान्तग्रन्थेन सद्धेतौ निरूपिते, अहेतवः हेत्वाभासाः पञ्च सावान्तरभेदं लक्षिताः परिक्षिताश्च। एवं हेतुतदाभासविवेचनेनानुमाने निरूपिते, \`एवमनुमाने निरूपिते तस्माज्जगन्निर्मातृपुरुषधौरेयसिद्धिः क्षित्यादौ घटवत्कार्यत्वेन सकर्तृत्वानुमानात्' इति ग्रन्थेन ईश्वरसाधकमनुमानमुपक्षिप्तं पक्षसाध्यहेतुनिष्कर्षनिरूपणपूर्वकं विस्तरेणन्युदपादि।  
 ततः ईश्वरवत् कार्येण शक्तिरप्यतिरिक्तः पदार्थःसिद्धचतु इति मीमांसकशङ्कोत्थापिता, हजाधेयशक्तिसाधकयुक्तिदूषणेन सुदूरमुत्सरिता च।  
 अतः \`आतामा वा अरे द्रष्टव्यः श्रोतव्यो मन्तव्यो निदिध्यासितव्यश्च इति श्रुतेः अनुमानस्य परमप्रयोजनमपवर्गः' इत्यादिना प्रबन्धेन अपवर्गस्वरूपं तत्साधनञ्च निर्णीय \`तदस्यापवर्गस्य परमपुरुषार्थस्य श्रुतिसिद्धं करणमनुमानमिति विक्लिम्' इति विवेचनेव अनुमानरण्डमुपसमहार्षुः मणिकाराः।  
 उपमानखण्डसङ्ग्रहः।  
 मीमांसकसंमतां सादृश्यस्य अतिरिक्तपदार्थतां मीमांसकजरन्नैयायिकादिसंमतमुपमानस्वरूपञ्च निराकृत्य, उपमानप्रमाणं सुष्ठु निरूपितं मितेनोपमानरवण्डेन।  
 शब्दरवण्डसङ्ग्रहः।  
 बौद्धवैशेषिकमते निराकृत्य वैदिकशब्द एव प्रमाणं लौकिकस्त्वनुवादकः इति मीमांसकमतञ्च व्युदास्य आदौ शब्दखण्डे शब्दस्य प्रामाण्यमवधारितम्। ततः शब्देन संसर्गबोधे जननीये सहकारितया अपेक्षितानां आकाङ्क्षायोग्यतासत्तितात्पर्याणां व्युत्पादनमकारि। तत्पर्यनिरूपणप्रसङ्गेन वेदस्य अपौरुषेयत्वं प्रसाध्य तत्सिद्धेय न्यायसूत्रेषु ऐदम्पर्येणोक्तं शब्दानित्यत्वे युक्तिनिकुरुम्बैः निर्व्यूदम्।  
 ततः शब्दस्य अनित्यत्वात् पुरुषविवक्षाधीनानुपूर्व्यादिविशिष्टवर्णसमूहात्मकपदसमुदायस्वरूपवाक्यनिकुरुंबस्य वेदस्य अनित्यत्वमुक्त्वा, तस्य प्रवाहाविच्छेदलक्षणापि नित्यता, अप्रत्यक्षश्रुतिमूलकाचारमूलानां श्रूतीनामुच्छेदस्थापनेन निराकारि। ततः वेदस्याचारमूलत्वं प्रर्वर्तकज्ञानजनकतयेति प्रवर्तकं ज्ञानं निरूपितम्। तत्रापि गुरूपामभिमतं कार्यताज्ञानं प्रवर्तकमिति पक्षः सविस्तरमुपपाद्य दूषितः।  
 ततः स्वमतेन बलवदनिष्टाननुबन्धित्वकृतिसाध्यत्वसहितेष्टसाधनताज्ञानस्य प्रवर्तकत्वं व्युत्पाद्यलिङर्थः स्पष्टीक-तः। ततः अपूर्वं लिङर्थ इति गुरुमतञ्च उपपाद्य निराकारि। ततः प्रसङ्गात् अर्थवादानां प्रमाण्यं व्यवस्थापयितुं पदानां कार्यान्विते शक्तिरिति प्राभाकरपक्षम् अन्विते शक्तिरिति पक्षञ्च निराकृत्य तत्प्रसङ्गात् भाट्टप्राभाकरश्रीकरमण्ड्रनमिश्रादिमतभेदेन विशदीकृतं नातिशक्तिवादं दूषयित्वा जात्याकृतिविशिष्टव्यक्तौ पदानां शक्तिर्व्यवस्थापिता। तत्प्रसङ्गात् शक्तिस्वरूपं लक्षणास्वरूपं तत्र पक्षभेदाश्च सविस्तरं निरूपिताः।  
 ततः समासे एकार्थीभावं निराकर्तुं समासपदाधीनान्वयबोधसरणिः प्रदर्शिता। ततः आरव्यातस्य धातोश्चार्थं निर्णीय, उपसर्गस्य द्योतकतां व्युत्पाद्य शब्दप्रमाणं साकल्येन व्युदपादि। ततः चेष्टादीनामतिरिक्तप्रमाणतां व्युदस्य \`अतः सिद्धं चत्वारिप्रमामानीत्युपरम्यते' इति उपसमहारि तत्वचिन्तामणिः। इति।  
 file_6  
 हेत्वाभाससामान्यनिरूक्तिमाहात्म्यम्  
 एतादृशचिन्तामणेः अनुमानखण्डस्यैव अतीव प्रचारः पण्डितमण्डुलीषु। यतः अनुमानप्रधानायामान्वीक्षिक्याम् अनुमाननिरूपणस्यैव मुख्यतयोपादेयता। अनुमावदीधिति व्याख्या गादाधरी अनुमानजागदीश्यपेक्षया द्विगुणग्रन्थसङ्खया परिमिता। चकास्ति। दीधितिकाराणां मणिकारैरिव, एषामपि (गदाधराणामपि) दीधितिकारैः सह बहुत्र विमतिरस्ति। एतदीयग्रन्थानामतिव्युत्पादकत्वात्, गदाधरभट्टाचार्यविरचितग्रन्थशकलमनधीयानः न पण्डितव्यपदेशमर्हन्तीति अभियुक्ताः मन्यन्ते।  

एतादृशानुमानखण्डान्तर्गतहेत्वाभाससामान्यनिरुक्तिप्रकरणस्थहेत्वाभाससामान्यलक्षणबोधकं मणिवाक्यद्वयमवलम्ब्य किञ्चिदिब विस्तृतं दीधितिवचनमुपजीव्य भट्टाचार्यसंदृब्धः हेत्वाभाससामान्यनिरुक्तिभागः विविधपरिष्कारमालालङ्कृतः सर्वानपि निबन्धानतिशेते। जागदीशीपठनतत्परा अपि ग्रन्थमेनमादरेण पठन्ति। अमुं हेत्वाभासप्रबन्धं गौडगायत्रीं संप्रचक्षते। अयं चापरिमितैः क्रोडपत्रव्यारव्यानादिभिः भूषितोऽस्ति।  
 किञ्च, हेत्वाभासज्ञानस्यापि परम्परया मुक्तिप्रयोजकता विद्यते। तथाहि--तापत्रयपराहताविवेकिनः तापत्रयनिवृत्तिनिदानमनुसन्दधाना \`आत्मा वा अरे द्रष्टव्यः श्रोतव्यो मन्तव्यो निदिध्यासितव्यश्च इति श्रुतिमनुसृत्यात्मतत्वसाक्षात्कारमेव तदुपायमाकलयाम्बभूवुः। तत्र--  
 श्रोतव्यः श्रुतिवाक्येभ्यो मन्तव्यश्चोपपत्तिभिः।  
 मत्वा च सततंध्येय एते दर्शनहेतवः॥  
 इति श्रुतिवाक्येभ्यः श्रवणान्तरं मननाख्यामुपासनां चिकीर्षवो मननं च बहुभिःहेतुभिः अनुमानमिति निर्णयमाकलय्य \`क्षितिः--सकर्तृका--कार्यत्वात्' घरवत् इति कार्यादिलिङ्गकानुमानं प्रयुञ्जते। सकर्तृकत्वञ्च--उपादानगोचरापरोक्षज्ञानचिकीर्षाकृतिमज्जन्यम्। उपादानञ्च---न्यायमते परमाणुरेव। तद्गोचरारोपक्षोज्ञानं नास्मदादीनां तेन ईश्वरसिद्धिः इति। तत्रानुमाने सद्धेतोरिव असद्धेतोरपि (हेत्वाभासस्यापि) ज्ञानमपेक्षितम् इति॥ ततः सिद्धम् हेत्वाभाससामान्यनिरुक्तिग्रन्थस्य उत्कृष्टतमत्वम् इति।  
 file_7  
 हेत्वाभासविभागविमर्शः  
 हेत्वाभासशब्दश्च हेतोराभासा हेत्वाभासाः इति षष्ठीतत्पुरुषसमासाश्रयणेन हेतुनिष्ठदोषाभिधायी, हेतुवदाभासन्ते इत्युपमितसमासाश्रयणेन दुष्टहेतु परः। हेतुर्हि द्विविधः, सद्धेतुरसद्धेतुश्चेति। तत्र व्याप्तिपक्षधर्मताविशिष्ट आद्यः। व्याप्तिपक्षधर्मत्वाभाववात् द्वितीयः। स एव दुष्टहेतुरित्यच्यते। दुष्टहेतुश्च सव्यभिचार---विरुद्ध---सत्प्रतिपक्ष---असिद्ध--बाधितभेदेन पश्चविधः। दुष्टत्वञ्च दोषवत्वम्। हेतुनिष्ठदोषाश्च व्यभिचार---विरोध---सत्प्रतिपक्ष---असिद्धि--बाधाः इति।  
 तत्र व्यभिचारस्त्रिविधः---साधारण----असाधारण---अनुपसंहारिभेदात्।  
 तत्र साधारणः--साध्याभाववद्वृत्तिहेतुः। तन्निश्चयः \`साध्याभाववद्वृत्तिर्हेतुः' इत्याकारकः, तस्य साध्याभाववदवृत्तित्वरूपव्याप्तिज्ञानविरोधित्वम्। यथा \`धूमवान्--वह्नेः' इत्यत्र धूमाभाववद्वृत्ति र्वह्निरिति निश्चयस्य धूमाभावववदवृत्तिर्नह्निरिति व्याप्तिज्ञानविरोधित्वम्। इति।  
 असाधारण्यञ्च साध्यव्यापकीभूताभावप्रतियोगिहेतुः। यथा \`ह्रदो--वह्निमान्--जलात्' इत्यत्र जलव्यापकीभूताभावप्रतियोगिजलमसाधारण्यम्, असाधारण्यनिश्चयश्च अनुमितौ विरोधी--प्रतिबन्धकता च निश्चयविशिष्टनिश्चयत्वेन तथा च \`जलवान् ह्रदः' इति निश्चयविशिष्टवह्निव्यापकीभूताभावप्रतियोगि जलमिति निश्चयो विरोधी। दोषता च वह्निव्यापकीभूताभावप्रतियोगिजलस्यैवेति बोध्यम्।  
 अनुपसंहारित्वञ्च अत्यन्ताभावाप्रतियोगिसाध्यकत्वम्। तथा च साध्यम् अत्यन्ताभावाप्रतियोगीति निश्चयः व्यतिरेकव्याप्तिज्ञाने प्रतिबन्धकः। इति।  
 विरोधश्च हेतौ साध्यासामानाधिकरण्यम्। यथा \`अयं--गौः---अश्वत्वात्' इत्यादौ गोत्वासामानाधिकरण्यज्ञाने विरोधी। इति।  
 सत्प्रतिपक्षश्च साध्याभावव्याप्यहेतुमत्पक्षरूपः। यथा \`शब्दः नित्यः श्रावणत्वात्' शब्दत्वात्। \`शब्दः--अनित्यः कार्यत्वात्' घटवत्। अत्र नित्यत्वव्याप्यश्रावणत्ववच्छब्दरूपः, एवं अनित्वव्याप्यकार्यत्ववच्चब्दरूपश्च सत्प्रतिपक्षः। तन्निश्चयः \`विशेधिपरामर्शरूपः' प्रकृतसाध्यानुमितिविरोधी। इति।  

असिद्धिस्त्रिविधा---आश्रयासिद्धि--स्वरूपासिद्धि--व्याप्यत्वासिद्धिभेदात् इति।  
 तत्र आश्रयासिद्धिस्तु पक्षतावच्छेदकाभाववत्पक्षः, यथा \`काञ्चनमयपर्वतो---वह्निमान्---धूमात्' इत्यत्र काञ्चनमयत्वाभाववत्पर्वतरूपाश्रयासिद्धिः। तन्निश्चयः \`काञ्चनमयत्वाभाववान् पर्वतः' इत्याकारकः काञ्चनमयपर्वत इति पक्षज्ञानविरोधी। तथा च पक्षघटिततपा अनुमितौ परामर्शे च प्रतिबन्धक इति ध्येयम्।  
 स्वरूपासिद्धिस्तु हेत्वभाववत्पक्षः। \`ह्रदो--द्रव्यं--धूमात्' इत्यत्र धूमाभाववद्ध्रदः स्वरूपासिद्धिः। तन्निश्चयश्च परामर्शविरोधी। इति।  
 भागासिद्धिस्तु एतस्य एव भेदः। सा च पक्षतावच्छेदकसामानाधिकरण्येन हेतोरभावः। यथा \`शब्द--अनित्यः---संयोगजत्वात्' इत्यत्र शब्दजशब्दे हेतोरभावः। स्वरूपास्तिद्धिस्तु पक्षतावच्छेदकावच्छेदेन हेतोरभावः इति विशेषः।  

व्याप्त्वासिद्धिस्त्रिविधा---साध्याप्रसिद्धिः---साधनाप्रसिद्धिः--व्याप्तिविरहरूपा चेति।  
 तत्र साध्याप्रसिद्धिः साध्ये साध्यतावच्छेदकाभावः। यतथा \`पर्वतः---काञ्चनमयवह्रिमान्---धूमात्' काञ्चनमयत्वाभाववान् वह्निरिति निश्चयस्य काञ्चनमयवह्रिरिति साध्यज्ञाने विरोधितया साध्यघटितत्वेनानुमितौ व्याप्तिज्ञाने परामर्शे च विरोधित्वम्, इति बोध्यम्।  
 साधनाप्रसिद्धिस्तु हेतौ हेतुतावच्छेदकाभावः। यथा \`पर्वतो--वह्निमान्--काञ्चनमयधूमात्' इत्यत्र काञ्चनमयत्वाभाववान् धूमः इति निश्चयः काञ्चनमयधूम इति हेतुज्ञाने विरोधितया हेतुघरितत्वेन व्याप्तिज्ञाने परामर्शे च विरोधी। इति।  
 हेतुतावच्छेदकस्य व्याप्त्यनवच्छेदकत्वं व्याप्तिविरहरूपा व्याप्यत्वासिद्धिः। यथा \`पर्वतो--वह्निमान्--नीलधूमान्' इत्यत्र नीलधूमत्वस्य गुरुतया व्याप्यतानिरूपितस्वरूपसंबन्धरूपावच्छेदकत्वाभावेन व्याप्तौ तदवच्छिन्नत्वाभावेन हेतौ व्याप्त्यनवच्छेदकनीलधूमत्वावच्छेदेन व्याप्त्यभावस्याप्यावश्यकत्वात् इति भावः।  
 बाधस्तु साध्याभाववत्पक्षः। यथा ह्रदो--वह्निमान्धूमात्' इत्यत्र ह्रेदो--वल्न्यभाववान्' इति बाधनिश्चयः ह्रदो वह्निमान् इति अनुमितौ विरोधी इति ध्येयम्।  
 file_8  
 हेत्वाभासप्रकारभेदे आचार्याणां सरस्परं मतभेदः  
 तत्र वैशेषिकमते अनुमानस्य लिङ्गं न हि पञ्चलक्षणं, किन्तु--पक्षसत्वसपक्षसत्वविपक्षासत्वरूपत्रिलक्षणमेव। उक्तधर्मत्रयाणां मध्ये यस्य कस्यैकस्य धर्मस्य धर्मद्वयस्य वा अभावे सः हेत्वाभासो भवति। तथाच सूत्रम्---\`अप्रसिद्धोऽनपदेशोऽसन् सन्दिग्धश्चानपदेशः' इति सूत्रानुसारेण असिद्धविरुद्धव्यभिचारभेदात् हेत्वाभासः त्रिविधः इति।  
 बौद्धनैयायिकसंप्रदायमतेऽपि हेत्वाभासस्य त्रैविध्यमेव। तदुक्तं धर्मकीर्तिना---असिद्धविरुद्धानैकान्तिकाः त्रयो हेत्वाभासाः इति।  
 आलङ्कारिकमतेऽपि हेत्वाभासस्त्रिविध एव। तदुक्तम् काव्यालङ्कारे भामहेन \`हेतुस्त्रिलक्षणो ज्ञेपो हेत्वाभासो विपर्ययात्' इति।  
 जैनसंप्रदायनयेऽपि असिद्धविरुद्धानैकान्तिकास्त्रयोहेत्वाभासाः।  
 शास्त्रदीपिकायां मीमांसकप्रवरेण पार्थसारथिमिश्रेणापि हेत्वाभासत्रैविध्यमेवाङ्गीकृतम् इति।  
 file_9  
 हेत्वाभाससामान्यनिरुक्तिग्रन्थसङ्ग्रहः।  
 नव्यन्यायावयभूतवादिविजयाद्यानुषङ्गिकफलसहिततत्वनिर्णयः अस्मिन् सामान्यनिरुक्तिग्रन्थेक्रियते। तत्र प्रथमतो मूलकृता गङ्गेशोपाध्यायेन हेतुवदाभासन्ते ये ते हेत्वाभासाः इति व्युत्पत्तिबलेन हेत्वाभासशब्दस्य दुष्टहेत्वर्थकतामङ्गीकृत्य हेत्वाभासाः के? इति अन्तेवासिजिज्ञासानिवृत्तिफलकं प्रकृतसाध्यज्ञानेप्रमात्वनिश्च यरूपतत्वनिर्णयप्रयोजकत्वेन प्रतिवादिहेतौ दुष्टत्वप्रदर्शनेन वादिनः स्वस्य विजयो भवतीति विजयप्रयोजकतया च हेत्वाभासनिरूपणं प्रतिज्ञातम्, तदनन्तरं दोषलक्षणं विना दुष्टलक्षणासंभवात्। दोषाणां लक्षणत्रयं प्रतिपादितम्। तच्च---  
 1. अनुमितिकारणीभूताभावप्रतियथार्थज्ञानविषयत्वम्।  
 2. यद्विषयकत्वेनलिङ्गज्ञानस्यानुमितिप्रतिबन्धकत्वम् तत्वम्।  
 3. ज्ञायमानं सदनुमितिप्रतिबन्धकं यत्तत्वं वा। इति।  
 ततः प्राचीनताकिर्कसंमतं हेतौ सत्प्रतिपक्षत्वादिव्यवहारविषयत्वं दशाविशेषेत्यादिमूलेन प्रतिपाद्य हेत्वाभासानां नचेत्यादिग्रन्थेन विभागः कृतः इति।  
 रघुनाथशिरोमणिना च हेत्वाभासनिरूपणप्रयोजननिर्देशपूर्वकं दोषलक्षणाभिधानहेतुप्रदर्शनपूर्वकञ्च प्रथमं लक्षणघटकप्रतिपदव्यावृत्तीः प्रतिपाद्य प्रथमलक्षणपरित्यागकारणमभिहितम्। तदनन्तरं मेयत्वविशिष्टव्यभिचारे अतिप्रसङ्गवारणाय द्वितीयलक्षणघटकयद्रूपे विशिष्टान्तराघरितत्वविशेषणं दन्तम्। ततः संपूर्णलक्षणे दोषाभिधानपूर्वकं हेत्वाभाससामान्यलक्षणं अत्र वदन्तीत्यादिग्रन्थेनाभिहितम्। तदनन्तरं मिश्रादिसंमतहेत्वाभासलक्षणे दोषं प्रदर्श्य दशाविशेषेत्यादिग्रन्थः नवीनरीत्या व्याख्यातः।  
 गदाधरभट्टाचार्यास्तु--दीधितिकारग्रन्थं सुस्पष्टं व्याख्याय रघुनाथोक्तलक्षणे असंभवं अतिप्रसङ्गञ्च प्रदर्श्य अव्यापकीभूतविषयिताशून्यत्वम् विशिष्टद्वयाघटितत्वञ्च लक्षणशरीरे निवेशितवन्तः। ततः विशिष्टान्तराघटितत्वनिर्वचनम्, नच चतुष्टयम्, स्वसजातीयविशिष्टान्तराघटितत्वनिवेशकल्पे अभिनवकल्पनया दोषमभिहितवन्तः। अनन्तरं \`अत्र वदन्ति' कल्पे दोषं प्रदर्श्य परे तु ग्रन्थेन तन्निराकृतवन्तः। तदनन्तरं यादृशपक्षसाध्यकेत्यादिलक्षणस्य समीचीनव्याख्यां प्रदर्श्य दशाविशेषेत्यादिग्रन्थस्य साधुव्याख्यानपूर्वकं सामान्यनिरुक्तेः पूर्णताङ्कृतवन्तः।  
 file_10  
 हेत्वाभाससामान्यनिरुक्तिग्रन्थः अतिप्रौढ्या शैल्यागुंफितः इति प्रसिद्धं पण्डितसमाजे। एतद्ग्रन्थस्योपरि बहुभिः विद्वद्भिः प्राक्तनैः नव्यैश्च बहूनि क्रोडपत्राणि ग्रथितानि। (अत एवास्य ग्रन्थस्य वैशिष्ट्यं ज्ञायते)  
 तानि यथा---  
 (1) गोलोकभट्टाचार्यप्रणाता--विवेचनी  
 (2) कालीशङ्करभट्टाचार्यप्रणीतम्---कालीशङ्करीयम्  
 (3) चन्द्रनारायणभट्टाचार्यप्रणीतम्---चान्द्रनारायणीयम्  
 (4) कृष्णंभट्ट विरचितम्----कृष्णं भट्टीयम्  
 (5) वलदेवभट्टाचार्यविरचिता----बलदेवी  
 (6) हरिनामदासविरचितः----कलाविलासः  
 (7) धर्मदत्त (बच्चा झा) कृता---विवेचना  
 इत्यादीनि।  
 एतादृशानां क्रोडपत्राणां प्रौढत्वात् मूलार्थप्रतिपादनस्यापि तत्राभावात् कालमहिम्ना अहरहरपचीयमानज्ञानशक्तीनां आधुनिकानां न एतैः क्रोडपत्रैः अतीवोपकार इत्याशयानाः प्राक्तनाः अधुनातनाश्च विद्वांसोऽपि प्रतिपङ्कि--अवतरणविवरणादिरूपाणि नैकविधानि व्याख्यानानि व्यरचयन्। तानियथा---  
 (1) रघुनाथकृतम्----न्यायरत्नम्  
 (2) शिवदत्तमिश्रविरचिता---गङ्गा  
 (3) हरिनायदासप्रणीता---चन्द्रकला  
 (4) रूपनाथ--झालिखिता---विमलप्रथा  
 इत्यादीनि। तेषु सर्वप्रकारेण प्राथम्यं वहति रघुनाथकृतन्यायरत्नम्। कुतः तस्य प्राचीनत्वात्, व्याख्यानरूपेण क्रोडपत्ररूपेण च वर्तमानत्वाच्च इति।  
 यद्यपि--  
 \`कृष्णं भट्टचादिसन्दर्भसिन्धुसायासमन्थनैः।  
 न्यायरत्नं समुद्धृत्य प्रकटीकरवाण्यहम्'॥  
 इति ग्रन्था (न्यायरत्ना) रंभस्यपद्येन, \`कृष्णंभट्टादिविवरणवाक्यान्यालोच्य तदुदितान् क्वचित् स्वकल्पितांश्च पूर्वपक्षसमाधानसिद्धान्तान् सङ्गृह्य समारभ्यते--सामान्यनिरुक्तयादि क्रमेम न्यायरत्नाभिधेयमभिनवारिप्पणी' इति ग्रन्थारंभस्थपद्येन च आपाततः प्रतिभाति यत् कृष्णंभट्टीयानुवाद एव न्यायरत्नरूपेण (रघुनाथैः) कृतः इति।  
 तथापि तत्रस्थ (न्यायरत्ना (ग्रन्था) रंभस्थ) \`स्वकल्पितांश्च पूर्वपक्षसमाधानसिद्धान्तान् सङ्गृह्य समारभ्यते' इति वाक्येन प्रतिभाति यत्--अनेके विशेषाः सन्ति अस्मिन् न्यायरत्नव्याख्याने इति। अत एव अयं ग्रन्थः विद्यावारिध्युपाधये (शोधकार्यार्थं) मया स्वीकृतः।  
 किञ्च---\`सर्वते' इत्युपनामकस्य रघुनाथकृतस्य (हेत्वाभाससामान्यनिरुक्तिव्याख्यानस्य) न्यायरत्नस्य संपादने मया भाव्यते यदत्र पूर्वजन्यसुकृतमेव हेतुरिति। तत्सुकृतविशेषेण परिश्रमेण च यथामति इदं न्यायरत्नं संपाद्यते।  
 file_11  
 ग्रन्थकर्तुः सङ्क्षिप्तः परिचयः  
 न्यायरत्नकर्तुः \`पर्वते' इत्युपनामकस्य रघुनाथस्य जनकाः विश्रुतविभवाः पुण्यपत्तनमधिवसन्तः वह्‌वृचः शाकलशारिवनः आखलायनसूत्राः वासिष्ठगोत्राः \`पर्वते' इत्युपनामकाः \`रामचन्द्राः'। तेषां तनूजाः एते रघुनाथाः इति। एतेषां (रघुनाथानां) पितृनाम \`रामचन्द्र' इत्युक्त्या जननीनामपि (नामधेय) मनुमातुं शक्यते (जानकी) इति। रघुनाथानां विवाहद्वयं प्राथलत् इति श्रूयते। प्रथमाजायामहाराष्ट्रीया इत्यूह्यते, द्वितीया गृहिणी वैराट् क्षेत्रस्था इति। स्वाराध्यदेवस्यापि---  
 \`येषां रम्या राजधानी श्रीरामः कुलदैवतम्'।  
 इत्यनेन (एतत् कृतशाङ्करपादभूषणस्थान्तिमश्लोकद्वितीयार्धेन) रामत्वकथनात् वंशपरंपरया सर्वेऽपि रामभक्तः इत्यभ्यूहितुं शक्यते इति।  
 रघुनाथानां आचार्यनामधेयन्तु---\`मीमांसान्यायपञ्चास्यराघवाचार्यसूरिः इति। तदेतत्--  
 मीमांसान्यायपञ्चास्यराघवाचार्यसूरिणाम्।  
 शिष्यस्यैषा कृतिर्भूयाद्रघुनाथस्य सन्मुदे॥  
 इति न्यायरत्नारंभस्थपद्येन स्पष्टमभिहितम्। अस्मात् अद्वैतमतानुयामिनः राघवाचार्यात् वयसो विंशतिवर्षेभ्यः प्रागेव पदवाक्यप्रमाणानि शास्त्राणि अधीतवन्तः रघुनाथाः इति। एतादृशस्य गुरोः \`पञ्चास्य' इति विशेषणस्य दत्तत्वात् यथा सिंहस्य हस्तिकपोलस्थानछेदने चातुर्यमस्ति तथा वादिनां शिरश्छेदने स्वाचार्यस्य चातुर्यमासीत् इति प्रकाशितं भवति। एवं तादृशाचार्या (राघवाचार्या) न्तेवासिनः स्वस्यापि दुर्वादिसमूहसमूलोच्छेदने सामर्थ्यमस्ति इति---श्लोकस्थ) शिष्यशब्देन सूचनं कुर्वन्ति रघुनाथाः। इति  
 एतैः रघुनाथैः बहवो (व्याख्यान) ग्रन्था विनिर्मिताः। ते च यथा--  
 1.हेत्वाभाससामान्यनिरुक्तिव्याख्यानम्---न्यायरत्नम्  
 2. पञ्चलक्षणीव्याख्यानम्---न्यायरत्नम्  
 3. चतुदर्शलक्षणीव्याख्यानम्---न्यायरत्नम्  
 4. सिद्धान्तलक्षणव्याख्यानम्---न्यायरत्नम्  
 5.अवयवव्याख्यानम्---न्यायरत्नम्  
 6. पक्षताव्याख्यानम् ---न्यायरत्नम्  
 7.भगवद्गीताव्याख्यानम्----पदभूषणम्  
 8. महाराष्टभाषायां भगवद्गीताव्याख्या---भाषाविवृतिः  
 9. व्यासमुनिप्रणीतब्रह्मसूत्राणां प्रथमाध्या यस्य प्रथमपादस्य द्वितीयाध्यायस्यद्वितीयपादस्य च अद्वैतमतरीत्या व्याख्यानम्-----शाङ्करपादभूषणम्  
 इत्यादयः।  
 तेषु शाङ्कारपादभूषणमिति ग्रन्थसद्वैतमतखण्डनपरत्वात्, न्यायमीमांसादिशास्त्रशैल्या विनिर्मितत्वाच्चातीवदुरवगाह इति पण्डितसमूहानां सुविदितमेव। किञ्च---यथा रामः रावमादिराक्षसान् कान्दिशीकान् कुर्वन् आसीत्--तथा माध्वान् कान्दिशीकान् कुर्वन् अनेन (शाङ्करपादभूषण) ग्रन्थेन (रघुनाथ इति) स्वनामधेयम् अन्वर्थं अकुर्वन् एते रघुनाथाः।  
 कश्चित् आङ्गलाधिकारी एतेषां महापण्डितानां (रघुनाथानां) गुणगणान् श्रुत्वा तेषां पुण्यपत्तेन न्यायाधीशस्थानं परिकल्प्य एनान् पण्डितप्रकाण्डान् सम्मानितवान्। एतेन ज्ञायते रघुनाथानां धर्मशास्त्रेपि परं पाण्डित्यमासीत् इति। रघुनाथपुत्रनामधेयन्तु---\`रामशास्त्रि' पर्वते इति। अयमपि सहकारमध्ये वक्कील् स्थानमलंचकार इति श्रूयते। किञ्च करवीरदेशराजसभायामपि किञ्चित् कालं प्रधानन्याया धीशस्थानमलञ्चक्रुरेते रघुनाथाः इत्यवगम्यते।  
 इमे रघुनाथाः अन्तिमे काले नेत्राश्वर्षिभूमिते वर्षे (शालिवाहतशकाब्दः--1772 A.D.1850) नीरातीरसमीपस्थभोरमण्डलाधीश्वरान् विद्वत्‌ स्थानालङ्कृतः \`नानासाहेब्' पन्तसचिवान् समाश्रित्य तत्काले एव शाङ्करपादभूषणग्रन्थं विलिख्य तत्साहाय्येन शिशाक्षरैरङ्कित इत्यवगम्यते। तदेतत् व्यक्तम् शाङ्करपादभूषणग्रन्थस्थान्तिमश्लोकद्वयेन---  
 \`नीरातीरसमीपस्था नगरी भोरसंज्ञिता।  
 येषां रम्या राजधानी श्रीरामः कुलदैवतम्॥  
 नानासाहेबनाम्ना ये प्रसिद्धास्तु तदाश्रयात्।  
 सिद्धिं एतश्च ग्रन्थाऽयमङ्कितश्च शिलाक्षरैः॥' इति।  
 एवं हेत्वाभाससामान्यनिरुक्तिन्यायरत्नसिहतपञ्चवादन्यायरत्नग्रन्थोऽपि शालिवाहनशके 1765 (A.D.1843) शोभकृत् संवत्सरे भ्राद्रपदमासे विलिख्य पुण्यपत्तनस्थपाठशालाद्वारा शालिवाहनशके। 1772 (A.D.1850) तमे वर्षे शिलाक्षरैरङ्कित इति तादृशपञ्चवाददिप्पणीस्थान्तिमश्लोकद्वयेन अवगम्यते। तच्च---  
 शकेबाणषडद्रीन्दु संमिते मासि भद्रके।  
 रघुनाथो न्यायरत्नं शोभकृद्वत्सरेऽकरोत्॥  
 द्विसप्तसप्तेन्दुमिते शाके पूर्णारव्यपत्तने।  
 अङ्किता पाठशालायां टिप्पणीयं शिलाक्षरैः॥ इति।  
 एवञ्च रघुनाथानां जन्मकालस्य तुल्यतया वक्तुमशक्यत्वात् आपाततः ज्ञायते एतेषां कालः शालिवाह्नशके 1700 तः आरभ्य शालिवाहनशके 1772 (A.D.1778-1850) पर्यन्तम् इति।  
 अवशिष्टं किञ्चित् विज्ञाप्यते  
 एतेषां रघुनाथानां तन्त्रव्याकृतितर्कनीतिवेदान्तादिशास्त्रेषु पाण्डित्यं पर्वतप्रायमासीदित्यत्र न संशयः। अत एव \`पर्वते' इत्युपनाम्ना एनान् पण्डिप्रकाण्डान् पण्डिताः अपि जना आजुहुवृरिति ऊहः कर्तुं शक्यते इति।  
 यद्यपि रघुनाथमूलपरुषेषु पितृपितामहप्रपितामहादिष्वपि \`पर्वते' इत्युपनामाऽभूत्--तथापि \`स्थूणानिखनन'न्यायेन \`पर्वते' इत्युपनाम स्वस्य पुनः स्थापितम् इति तत्कृतहेत्वाभाससामान्यनिरुक्तिग्रन्थव्याख्यानन्यापरत्नादिग्रन्थदर्शनेन प्रतिभाति। प्रतिभाति च यत् हेत्वाभाससामान्यानिरुक्तिव्याख्यानन्यायरत्नग्रन्थ एव प्रप्रथमतया (रघुनाथैः) लिखितः इति।  
 इदन्त्ववधेयम्---रघुनाथलिखितेषु (व्याख्यान)ग्रन्थेषु भघवद्गीताव्याख्या (पदभूषणम्, भाषाविवृतिश्चेति ग्रन्थ) द्वयं मुद्रितममुद्रितम् वेति सन्देहः। यतः पुष्यपत्तने A.D.1933 तमे वर्षे मुद्रित--शङ्करशास्त्रिकृतरिप्पणीसहितशाङ्करपादभूषणग्रन्थद्वितीयभागस्थ (शङ्करशास्त्रिलिखित) भूमिकायामपि अस्य विषयस्याप्रदर्शनादिति।  
 वस्तुतः एतादृशानां महतां महनीयगुणानां नानाशास्त्रविचक्षणानां रघुनाथानां जीवनचरित्रादिवैभवकथनेन अस्माकं जन्मसाफल्यं स्मृत्वा, \`संभाष्य पुण्यकृतो मनसा ध्यायेत्' इति वचनार्थं मनसिनिधाम तेषां ज्ञान---वैराग्यादिगुणविशेषानधिकृत्य दिङ्मात्रेण केचनैव विषयाः अत्र लिखिताः। इतोऽन्यस्मात् ग्रन्थविस्तरभिया विरम्यते।  
 file_12  
 व्याख्यानस्थाः विशेषाः  
 पदच्छेदः पदार्लोक्तिः विग्रहो वाक्ययोजना।  
 आक्षेपस्य समाधानं व्याख्यानं पञ्चलक्षणम्॥  
 इत्येतादृशपञ्चलक्षणं अस्य न्यायरत्नव्याख्यानस्य वर्तते।  
 अपि च---सामान्यतः एकस्य ग्रन्थस्य माहात्म्यं तावत् वक्तृवैकक्षण्य--संप्रदायवैलक्षण्य---विषयवैलक्षण्यभेदात् त्रिविधं भवति। एतादृशमाहात्म्यमपि प्रकृतन्यायरत्नव्याख्यानस्य वर्तते।  
 वक्तृवैलक्षण्यं यथा  
 हेत्वाभाससामान्यनिरूक्तिग्रन्थस्य बहवः व्याख्यातारः सन्ति। तेषु मुख्यभूताः----गौलोकभट्‌टाचार्यः, कृष्णंभट्टः, कालीशङ्करभट्टाचार्यः, चन्द्रनारायण भट्टाचार्यः (\`पर्वते' इत्युपनामक) रघुनाथः इति। एतेषां मध्ये कथितेन रघुनाथचरित्रेण न्यायरत्नस्य वक्तृवैलक्षण्यं सिद्धमिति भावः।  
 संप्रदायवैलक्षण्यम्  
 गङ्गेशोपाध्यायसंप्रदायवैलक्षण्यमपि अस्यन्यायरत्नस्य वर्तते।  
 विषयवैलक्षण्यम्  
 हेत्वाभाससामान्यनिरुक्तिग्रन्थं गौडगायत्रीं संप्रचक्षते नैयायिकाः। एतादृशग्रन्थस्य व्याख्यानभूतत्वात् न्यायरत्नस्य विषयवैलक्षण्यञ्च वर्तते इति।  
 अथ व्याख्यातुः कौशलस्य पाण्डित्यस्य च निकषायमाणानि बहूनिस्थलान्यस्मिन् (न्यायरत्ने) व्याख्याने सन्ति। तेषु कानिचित् स्थलानि अत्र निदर्श्यन्ते।  
 प्रथमलक्षणम्  
 (1) भ्रमत्वपरिष्कारः  

गदाधरोक्तभ्रमत्वपरिष्कारस्तु---\`स्वावच्छिन्नसाध्यतावच्छेदकसंबन्धावच्छिन्नप्रतियोगिताकत्वसंबन्धेन साध्यतावच्छेदकवत्वमेवाभावस्य साध्याभाववदवृत्तित्वरूपव्याप्तिघटकमिति'। इति।  
 अस्मिन् परिष्कारे कांचनानुपपत्तिमुत्याप्य तत्‌ समाधानम्प्युक्तम् न्यायारत्ने।  
 न्यायरत्नोक्तानुपपत्तिस्तु(1)---विशारदलक्षणे स्वावच्छिन्नप्रतियोगिताकत्वसंबन्धेन साध्यतावच्छेदकविशेषिताभावनिवेशनिराकरणप्रसङ्गे \`वह्नित्वेन नास्ती'त्यप्रत्ययाम् प्रतियोगिविशेष्यतापन्न एव प्रतियोगितावच्छेदकं भासते इति नियमो गदाधरेण दर्शितः। शिरोमणिना तु व्यधिकरणधर्माच्छिन्नाभावखण्डनावसरे प्रतियोगिविशेषणतापन्नस्यैव धर्मस्य प्रतियोगितावच्छेदकत्वं भासते इति नियमो दर्शितः। इह तु नियमद्वयमुल्लङ्घ्य स्वावच्छिन्नप्रतियोगिताकत्वसंबन्धेन साध्यतावच्छेदकत्वमेवाभावस्य व्याप्तिघटकमित्यभिधानं कथं सङ्गच्छताम्? इति।  
 F.N.1. न्यायरत्नपृष्ठसङ्ख्या---37  
 अस्याः अनुपपत्तेस्समाधानमेवमुक्तम् न्यायरत्ने(1)--  
 F.N.1. न्यायरत्नपृष्ठसङ्ख्या---41.  
 साध्यतावच्छेदकावच्छिन्नत्वविशिष्टप्रतियोगितायाः साध्यीयसंसर्गतादूषणे न एतद्ग्रन्थतात्पर्यम्, परन्तु---प्रतियोगिविशेषिताभावबुद्धौ प्रतियोगिविशेषणतापन्नधमेऽपि धर्मिपारतन्त्र्येण स्वावच्छिन्नप्रतियोगिताकत्वसंबन्धेनाभावांशेविशेषणी भूय भासते इति पक्षमवलंब्य \`अभिधेयत्वं मेयत्वाभाववद्वृत्ति' इति ज्ञानस्य भ्रमत्वोपपादेन एव तात्पर्यम्। अस्मिन् पक्षे स्वावच्छिन्नप्रतियोगिताकत्वसंबन्धावच्छिन्नसाध्यतावच्छेदकविषयतैवानुमितिजनकतावच्छेदककोटौ निवेश्यते--आवश्यकत्वात्, न तु साध्यविषयतापि गौरवात् व्यर्थत्वाच्च। इति।  
 (2) सर्वांशे प्रमात्वपरिष्कारः।  
 स्वव्यधिकरणप्रकारावच्छिन्ना या या विशेष्यता तत्तदनिरूपकत्वस्य सर्वांशे प्रमात्वस्य विवक्षणीयतयेति। इति गादाधरी।  
 अत्र गोलोकभट्टाचार्यास्तु--अत्र स्वव्यधिकरणप्रकारावच्छिन्नत्वं स्वव्यधिकरणनिष्ठप्रकारतानिरूपकत्वम्, स्वव्यधिकरणत्वं च न स्वानधिकरणवृत्तित्वं \`घटो द्रव्यम्' इति ज्ञानस्य प्रमात्वानुपपत्तेः। किन्तु स्वाधिकरणावृत्तित्वम्। तथा च स्वाधिकरणावृत्तिनिष्ठप्रकारतानिरूपिता या या विशेष्यता तत्तदनिरूपकत्वमिति पर्यवसितम्। यद्वा विशेष्यताविशिष्ट प्रकारताशून्यत्वं सर्वांशे प्रमात्वम्---स्वव्यधिकरणप्रकारावच्छिन्नेत्यादिना विवक्षितम्। विशेष्यतावैशिष्टयञ्च स्वनिरूपितत्व, स्वाश्रयनिरूपितनिरूपकताविशिष्टान्यत्वोभयसंबन्धेन। निरूपकतावैशिष्ट्यञ्च----स्वावच्छेदकसंबन्धावच्छिन्नत्व, स्वसामानाधिकरण्य, स्वानवच्छेदकानवच्छिन्नत्वं, स्ववृत्तित्व--एतच्चतुष्टयसंबन्धेन। इति।  
 कालीशङ्करभट्टाचार्यास्तु--प्रकारताविशिष्टविशेष्यत्वानिरूपकत्वमेव सर्वांशे प्रमात्वम्। विशेष्यतायां प्रकारतावैशिष्टयञ्च---स्वनिरूपितत्व, स्वावच्छेदकसंबन्धावच्छिन्नस्वावच्छिन्नप्रतियोगिताकाभाववद्वृत्तित्वोभयसंबन्धेन। स्वं प्रकारता। इति प्राहुः।  

चन्द्रनारायणभट्टाचार्यास्तु--प्रकारताविशिष्टान्यप्रकारत्वानिरूपकत्वम् सर्वांशे भ्रमभिन्नत्वम्। वैशिष्ट्यञ्च--स्वतादात्म्य, स्वविशिष्टाधिकरणाताश्रयनिष्ठविशेष्यतानिरूपितत्वोभयसंबन्धेन। अधिकरणतायां स्ववैशिष्टयञ्च---स्वाश्रयनिरूपितत्वं, सावच्छेदकसंसर्गतावच्छेदकतापर्याप्त्यधिकरणधर्मावच्छिन्नसंसर्गताकत्व--एतदुभयसंबन्धेन इति प्राहुः।  
 रघुनाथैस्तु एवमुक्तं (1) न्यायरत्ने---स्वावच्छेदकसंबन्धावच्छिन्नस्वावच्छेदकावच्छिन्नप्रतियोगिताकाभावत्वावच्छिन्नाधेयतानिरूपितस्वावच्छेदकसंबन्धावच्छिन्नस्वावच्छेदकावच्छिन्नक्ताग्रहविरोधितानियामकसंबन्धावच्छिन्ननिरवच्छिन्नाधिकरणतावद्वृत्तित्व---स्वावच्छिन्नाभाववद्वृत्तित्व--एतदन्यतरस्वनिरूपितत्वैतदुभयसंबन्धेन प्रकारताविशिष्टविषयत्वानिरूपकस्य (स्वव्यधिकरणप्रकारावच्छिन्नेत्यादिना) विवक्षितत्वात्। विशेषरूपेण संसर्गताभ्युपगमेतु प्रकारतावच्छेदकसंबन्धावच्छिन्नधेयत्वीयस्वरूपसंबन्धेन स्वाधिकरणावृत्तित्वमेव स्वव्यधिकरणत्वम्। इति।  
 F.N.1.न्यायरत्नपृष्ठसङ्खचा---43  
 \`ईश्वरीयज्ञानावृत्तिविषयिताशून्यत्वं सर्वांशे प्रमात्वम् इत्यपि केचित्' इत्युक्तम् न्यायरत्ने(2)  
 F.N.2. न्यायरत्नपृष्ठसङ्खचा---45  
 अयं भावः--ईश्वरीयज्ञानावृत्तिविषयितारूपत्वेन भ्रमत्वस्य यथार्थपदवैयर्थ्यविचारे (यत्तुमत खण्डनावसरे न्यायरत्ने एव)(3) उक्तत्वात्, अस्य (ईश्वरीयज्ञानावृत्तिविषयिताशून्यत्वं सर्वांशे प्रमात्वं इति) केचिन्मतस्य खण्डनाभावाच्च केचिदित्युक्तम् सर्वांशे प्रमात्वमपि ग्रन्थ(न्यायरत्न) कृदभिप्रेतमेव इति प्रतिभाति।  
 F.N.3. न्यायरत्नपृष्ठसङ्ख्या---48  
 द्वितीयलक्षणम्  
 (3) ज्ञानपदोत्तरषष्ठयर्थान्वयविचारः  
 \`यद्विषयकत्वेन लिङ्गज्ञानस्यानुमितिप्रतिबन्धकत्वं क्त्वम्' इति मूलोक्त (द्वितीय) लक्षणस्थ ज्ञानपदोत्तर षष्ठ्यर्थ वृत्तित्वस्य यद्विषयकत्वे अन्वयः इति सर्वैरप्यङ्गीकृतः, विशिष्य न्यायरत्नकारैरपि। परन्तु अत्र ज्ञानपदोत्तरषष्ठ्यर्थस्य वृत्तित्वस्य विरोधित्वे अन्वयः प्रतीयते, अन्यथा कामिनीप्रत्यक्षे अतिव्याप्तिः इति काञ्चनशङ्कामुत्थाप्य तत्समाधानमप्युक्तम् (1) न्यायरत्ने।  
 F.N.1.न्यायरत्नपृष्ठसङ्खया---53  
 तच्च---ननु यद्विषयकत्वेनेति वाक्ये स्वरसतः षष्ठ्यन्तज्ञानपदार्थस्य ज्ञाननिष्ठत्वस्य विरोधित्वे अन्वयः प्रतीयते। अपेक्षितश्च तत्रैव। अन्यथा प्रकृतानुमितित्वव्यापकप्रतिबध्यतानिरूपितप्रतिबन्धकतायाः कामिनीप्रत्यक्षविषयकेच्छायां सत्वेन कामिनीप्रत्यक्षविषयकत्वस्य तदवच्छेदकत्वात् \`ह्रदो--वह्निमान्--धूमात्' इत्यादौ कामिनीप्रत्यक्षे अतिव्याप्तिः। ज्ञानवृत्तित्वस्य विरोधित्वे अन्वेय च ज्ञानवृत्तित्वविशिष्टविरोधितायाः कामिनीप्रत्यक्षेच्छायामसत्वेन अतिव्याप्तिविरहात् इति चेत्--  
 न, एकदेशे अतिव्याप्तिवारणाय अनतिरिक्तवृत्तित्वरूपस्यैव अवच्छेदकत्वस्य विवक्षणीयत्वेन दोषविषयितायाः संस्कारे सत्वेन तत्र च प्रतिबन्धकताया असत्वेन अनतिरिक्तवृत्तित्वरूपावच्छेदकत्वस्य कस्यामपि दोषविषयितायामसत्वेनासंभवापत्तेः, तद्वारणाय ज्ञानवृत्तित्वविशिष्टत्वस्य विषयितायामवश्यं विवक्षणीयत्वेन तत्रैव षष्ठ्यन्तज्ञानपदार्थान्वयो युक्तः। एवं सति पूर्वोक्तातिप्रसङ्गोऽपि नास्ति। अनतिरिक्तवृत्तित्वरूपस्यैवावच्छेदकत्वस्य उक्तयुक्त्या विवक्षणीयतया कामिनीप्रत्यक्षविषयितायाः \`कामिनीमनुभवामि' इत्याकारकानुव्यवसाये सत्वेन तत्र चप्रतिबन्धकत्वस्य असत्वेन कामिनीप्रत्यक्षत्वावच्छिन्नविषयितायाः अनतिरिक्तवृत्तित्वरूपावच्छेदकत्वविरहात्। इति।  
 (4) मूलस्थ \`यद्विषयकत्वेने'त्यस्य यादृशविशिष्टविषयकत्वेनेति दीधिकृद्व्याख्यानबीजप्रदर्शनम्  
 \`यद्विषयकत्वेन (लिङ्ग) ज्ञानस्य अनुमितिप्रतिबन्धकत्वं तत्वम्' इति द्वितीयलक्षणस्थ (यद्विषयकत्वेनेत्यत्र) यत्पदार्थः वह्नयभावादिविशिष्टह्रदादिरूपदोषः तादृशयत्पदार्थ (दोष) तावच्छेदकवह्न्यभावादेः उपलक्षणत्वमेव सं भवति, न तु विशेषणत्वम्। कुतः? बुद्धिविषयतावच्छेदकत्वोपलक्षितधर्मावच्छिन्ने एव (मूलस्थ) मत्पदस्य(सर्वनामस्य) शक्तत्वात् दोषतावच्छेदकवह्न्यभावादेः ह्रदांशे उपलक्षणत्वविवक्षायां (तादृशवह्न्यभावादेः) विशेषणत्वं न संभवति। अत एव दीधितिकृता यद्विषयकत्वेनेत्यस्य यादृशविशिष्टविषयकत्वेनेति व्याख्यातम्---इत्युक्तम् न्यायरत्ने(1)।  
 F.N.1.न्यायरत्नपृष्ठसङ्ख्या---61.  
 तद्यथा---यद्विषयकत्वेनेति मूलस्थयत्पदस्य सर्वनामयता तस्य बुद्धिविषयतावच्छेदकत्वोपलक्षितधर्मावच्छिन्ने शक्तत्वात् दोषतावच्छेदकवह्नचभावादिविशिष्टह्रदादिरर्थः। तत्र च वह्न्यभावादेः ह्रदांशे उपलक्षणत्वविवक्षायां गुणाद्यन्यत्वोपलक्षितसत्त्या द्रव्यादे र्गुणादित इव द्रव्यत्वह्रदत्वादिना वह्न्यभाववद्ध्रदाद्यगाहिज्ञानीयविषयितायाः वह्न्यभावोपलक्षितेन ह्रदात्मकेन यत्पदार्थेन निरूपितत्वसंबन्धेन विशेषणीभवताव्यावृत्ति र्न संभवति। ह्रदे वह्नच भावस्य विषयितायाञ्च ह्रदस्य निरूपितत्वसंबन्धेन प्रकारीभूयभासमानस्याबाधात्, इति मूलस्थयत्पदार्थतावच्छेदकवह्न्यभावादे नोपलक्षणत्वम्, किन्तु विशेषणत्वमेव इति पनायैव यादृशविशिष्टविषयकत्वेनेति दीधितिकृतां व्याख्यानम्।  
 एवञ्च गुणाद्यन्यत्वविशिष्टसत्तया द्रव्यादे र्गुणादित इव वह्न्यभावादिविशिष्टेन ह्रदेन द्रव्यत्वह्रदत्वादिप्रकारकज्ञानीयविषयितायाः व्यावृत्तिः सुघरैव। यतो वह्न्यभाववद्ध्रदविषयितेत्यत्र ह्रदांशे वह्न्यभावादेरुपलक्षमत्वविवक्षायां निरूपितत्वमेव विषयित्वांशे वह्न्यभाववद्ध्रदसंसर्गः। वह्न्यभावादिश्च न स्वावच्छिन्नप्रतियोगिताकत्वविशिष्टनिरूपितत्वसंबन्धेन विषयितायां प्रकारः , किन्तु स्वरूपसंबन्धेन ह्रदांश एव। दर्शितस्थले ह्रदांशे वह्न्यभावादेः विशेषणत्वविवक्षायां तु वह्न्यभावाद्यवच्छिन्नप्रतियोगिताकत्वविशिष्टनिरूपितत्वत्वेन निरूपितत्वस्य वह्न्यभाववद्ध्रदसंसर्गता। इति।  
 (5) सामान्यपदप्रयोजनम्  
 वह्न्यभावाद्येकदेशे अतिव्याप्तिवारणाय अनतिस्तिवृत्तित्वरूपावच्छेदकत्वमेवाङ्गीकार्यंमिति सिद्धान्तः। अत्र लक्षणे सामान्यपदं प्रक्षिप्य स्वरूपसंबन्धरूपावच्छेदकत्वनिवेशे एकदेशेनातिव्याप्तिरिति पूर्वपक्षः---तथाच (पूर्वपक्षरीत्या) यद्रूपावच्छिन्नविषयतासामान्यं प्रकृतानुमितिप्रतिबन्धकतानिरूपितस्वरूपसंबन्धरूपावच्छेदकतावत्त्द्रूपावच्छिन्नत्वम् इति लक्षणं पर्यवसितम्। एवञ्च \`पर्वतो---वह्न्यभाववान्' इति ज्ञानीयवहन्यभावविषयतायाः \`पर्वतो---वह्न्यभाववान्' इति ज्ञानीयवह्न्यभावविषयतायाः \`पर्वतो--वह्निमान्' इत्यनुमिति प्रतिबन्धकतानिरूपितस्वरूपसंबन्धरूपावच्छेदकतावत्वेपि \`वह्न्यभावः---वह्न्यभाववान् घटः' इति ज्ञानीयवह्न्यभावविषयतायाः तादृशावच्छेदकतावत्वविरहेण वह्न्यभावत्वावच्छिन्नविषयतासामान्यस्य तादृशावच्छेदकतावत्वविरहात् यद्रूपपदेन वह्न्यभावत्वादेरुपादातुमशक्यतया नातिव्याप्तिरिति।  
 अत्र सामान्यपदप्रयोजनन्तु वह्न्यभावाद्येकदेशातिव्याप्तिवारकत्वेन नास्ति, किन्तु स्थालान्तरातिव्याप्तिवारकत्वेनैव इति सर्वेषामभिप्रायः।  
 तत्र कालीशङ्करतर्कवागीशास्तु--यत्र संयोगवत् संयोगवत् संयोगाभावस्य साध्यता, संयोगवत् संयोगस्य पक्षता तत्र \`संयोगवत्संयोगः संयोगवत् संयोगवत् संयोगवान्' इत्यादिबाधभ्रमविषयीभूतसंयोगवत्संयोगवत्संयोगवत्संयोगरूपबाधैकदेशे अतिव्याप्तिः अतःसमान्यपदं इति प्राहुः।  
 गोलोकभट्टाचार्यास्तु--यत्र स्वरूपे स्वरूपवद्भेदत्वं साध्यते तत्र स्वरूपवद्भेदत्ववद्भेदवत्स्वरूपं बाधः। तत्र स्वरूपवद्भेदत्ववद्भेदवत्यतिव्याप्तिः। तादृशभेदावच्छिन्नविषयित्वाव्यापिकायाः तादृशविषयितायाः प्रतिबन्धकीभूतदोषज्ञाने असत्वात्। तादृशज्ञानीयतादृश भेदावच्छिन्नविषयितायाः प्रतिबन्धकतावच्छेदकत्वात्। (एतादृशाति व्याप्तिवारणार्थं सामान्यपदं) इति वदन्ति।  
 अत्र सामान्यपदस्य वैयर्थ्यमाशङ्क्य समाधानमेवमुक्तम् (रघुनाथैः) (1)न्यायरत्ने  
 F.N.1. न्यायरत्नपृष्ठसङ्ख्या---135  
 न्यायरत्नस्थवैयर्थ्यशङ्का तु---अथ स्वरूपसंबन्धरूपावच्छेदकत्वनिवेशे सामान्यपदं व्यर्थम्। वह्न्यभावत्वावच्छिन्नवह्न्यभावरूपैकदेशविषयकत्वाव्यापकवह्न्यभावविशिष्टह्रदरूपदोषविषयकत्वशून्यवह्न्यभाव इति ज्ञानवृत्तित्वविशिष्टवह्न्यभावत्वाच्छिन्नविषयितायाः तादृशावच्छेदकत्वविरहेणैव तादृशैकदेशे अतिव्याप्तिविरहात्। इति।  
 अस्याः शङ्कायाः समाधानमेवमुक्तं न्यायरत्ने---(1) \`विषयत्वाभावो विषयत्वभेदो वा विषयत्वभिन्न' इत्यादौ विषयत्वाभावो विषयत्वभेदो वा विषयता' इति प्रतिबन्धकज्ञानविषयविषयत्वाभावादिरूपैकदेशातिव्याप्तिवारमाय सामान्यपदोपादानमावश्यकम्। इति।  
 F.N.1. न्यायरत्नपृष्ठसङ्खा---139  
 (6) विशिष्टान्तराघटितत्वस्वरूपस्थतदवच्छिन्नाविषयकत्वस्थाने तदाश्रयाविषयकत्वनिवेशे अव्याप्तिरिति गदाधरोक्तिसमर्थनम्  
 स्वावच्छिन्नाविषयकप्रतीतिविषयतानिरूपकतावच्छेदकं अथ च प्रकृतानुमितिप्रतिबन्धकता नतिरिक्तवृत्तिविषयतानिरूपकतावच्छेदकं यद्रूपं तदवच्छिन्नाविषयकप्रतीतिविषयतानिरूकतावच्छेदकत्वरूपविशिष्टान्तराघरितत्वस्वरूपे तदवच्छिन्नाविषयकत्वस्थाने तदाश्रयाविषयकत्वनिवेशे \`प्रमेयं---गगनवत् वाच्यत्वात्' इत्यत्र (गनाभाववत्प्रमेयरूप) बाधाव्याप्तिरिति गदाधराणामभिप्रायः।  
 अत्र असंभव एव संभवति नाव्याप्तिः इत्याक्षिप्तं न्यायरत्ने(1)---  
 F.N.1.न्यायरत्नपृष्ठसङ्ख्या---201  
 वह्न्यभाववद्ध्रदत्वावच्छिन्नाविषयकप्रतीतिविषयतावच्छेदकं यत् तादृशं ह्रदवृत्तिबह्न्यभावत्वं तदाश्रयाविषयकत्वस्य बाधज्ञाने असत्वात् धूमाभाववद्वृत्तिवह्नित्वावच्छिन्नाविषयकप्रतीतिविषयतावच्छेदकं यत् तादृशं धूमाभाववद्वृत्तित्वव्याप्यवह्नित्वं तदाश्रयाविषयकत्वस्य व्यभिचारज्ञाने असत्वाच्चासंभवं एव संभवतीत्यव्याप्तिकथनमसङ्गतम्। इति।  
 एवं अत्र गोलोकभट्टाचार्यैः असंभवशङ्कामुत्थाटय तत्समाधानमेवमुक्तम्---\`घटो---गगनवान्' इत्यादौ सत्प्रतिपक्षाप्रसिद्धिस्थले लक्षणसमन्वयसंभवात् इति।  
 इमं गोलोकभट्टाचार्याणामाशयं \`अत्र केचित्' इत्यादिना (प्रकारान्तरेण विशदेन) उपपाद्य दूषितम् न्यायरत्ने--(2)  
 F.N.2. न्यायरत्नपृष्ठसंङ्ख्या---202.  
 अत्र केचित्--\`गगनवान्--तादात्म्येन घटात्' इत्यादौ व्यभिचारिणि गगनाभाववत्तादात्म्यविशिष्टघटादौ लक्षणसमन्वयः, तादृशतादात्म्यस्य केवलान्वयितया तथा तदभाववद्वृत्तित्वाभावरूपव्याप्त्यप्रसिद्धेः, तादृशव्याप्तिविशिष्टघटत्वस्य तादृशस्याप्रसिद्धेः। व्यापकसामानाधिकरव्यरूपव्याप्तिप्रसिद्धया घटव्यापकतत्तादात्म्यवद्धटाभिन्नत्वस्य तादृशत्वेपि विशिष्टद्वयाघटितत्वाक्रान्तस्य लक्षणसमन्वयाय तादृशस्य विवक्षणे तस्य तादृशत्वाभावात् इत्याहुः।  
 तदसत्---एवमपि हेतुसमानाधिकरणसाध्याभावत्वादेः तादृशत्वसं भवात् तत्राव्याप्तेः दुर्धरत्वात्।  
 तादृशासंभवशङ्कायाः (वस्तुतस्तुकल्पेन) समाधानमेवमुक्तम् न्यायरत्ने---(1)  
 F.N.1.न्यायरत्नपृष्ठशङ्ख्या---203  

वस्तुतस्तु---तादृशरूपाश्रयाविषयकप्रतीत्यप्रसिद्धिनिबन्धनाव्याप्तिरत्र विवक्षिता। यद्यपि द्रदादिवृत्तिवह्न्यभाववृत्तित्वोपलक्षित प्रमेयत्वस्यापि तादृशरूपत्वात् तदाश्रयाविषयकप्रतीत्यप्रसिद्धिनिबन्धनासंभवशङ्का सं भवति। तथा पि तादृशरूपशरीरे स्वरूपसंबन्धरूपावच्छेदकत्वस्यापि विषयितायां विवक्षणे न तन्निबन्धनासंभव इति ज्ञेयम्। इति।  
 अयमभिप्रायः----अस्माद्ग्रन्यात्, (न्यायरत्नग्रन्थात्)  
 तृतीचनच परिष्कारस्थ (न्यायरत्नव्याख्यान) ग्रन्थाच्च स्वरूपसंबन्धरूपावच्छेदकत्वमप्यङ्गीकृतं रघुनाथैः (न्यायरत्नकारैः) इति प्रतिभाति।  
 एवं श्रीकाञ्ची श्रीष्णताताचार्यमहाभागैः(1) \`अवच्छेदकतासर' इति ग्रन्थः लिखितः। अस्मिन् ग्रन्थे स्वरूपसंबन्धरूपावच्छेदकत्वमेव समर्थितम् इति श्रूयते।  
 F.N.1.एते श्रीकृष्णताताचार्यः एकोनविंशशतकप्रारंभकाले श्रीकाञ्च्यां अवसन् इति कर्मपरंपरया श्रूयते  
 (7) निश्चयत्वपरिष्कारः  
 \`यत्तु---पक्षतावच्छेदकविशिष्टे निरुक्तसाध्यहेतुवैशिष्ट्यवगाहिनिश्चयाऽवृत्तिविषयितैव विरोधिविषयितापदार्थः। (विरोधिविषयितापदार्थस्थ) निश्चयत्वञ्च---विशेषणविशेष्यतावच्छेदकभावानापन्नविरोधिकोटिद्वयप्रकारकैकधर्मिविशेष्यकज्ञानान्यज्ञानत्वम्' इति---\`यत्तु'मतरीत्या विरोधिविषयितापदार्थनिर्वचनावसरे गदाधरकथितनिश्चयत्वपरिष्कारः।  
 अत्र गोलाकभट्टाचार्यास्तु---तादृशज्ञानान्यज्ञानत्वं नाम प्रकारताविशिष्टप्रकारत्वानिरूपकज्ञानत्वम्। प्रकारतावैशिष्ट्यञ्च---स्वनिरूपितविशेष्यतावच्छेदकावच्छिन्नविशेष्यतानिरूपितत्व---स्वनिरूपकज्ञानीयत्व---स्वावच्छेदकावच्छिन्ननिरूपितविरोधितावच्छेदकधर्मावच्छिन्नत्व--स्वनिरूपितविशेष्यतावच्छेदकत्वानबच्छेद्यत्व---स्वाभाववत्वं----एतत्‌ संबन्धपञ्चकेन।  
 अत्र चतुर्थ पञ्चमसंबन्धानिवेशे \`निर्वह्निः पर्वतो--वह्निमान्' इति साध्यवत्तानिश्चयस्यासङ्ग्रहः इति ध्येयम्। इति वदन्ति। वस्तुतस्तु एवं (गोलोकभट्टाचार्योक्ति) संबन्धप़ञ्चकनिवेशे \`ह्रदो-वह्निमान्---वह्निमत्पर्वतकालीनवह्न्यभाववत्पर्वतकालीनधूमात्' इत्यत्र पक्षे साध्यवैशिष्ट्य---साध्यव्याप्यहेतुवैशिष्ट्यावगाहिनिश्चयस्य उक्तसंबन्धेन प्रकारताविशिष्टप्रकारतानिरूपकत्वरूपनिश्चयत्वानुपपत्तिः---तन्निरूपितवह्न्यभावत्वावच्छिन्नप्रकारतायाः वह्नित्वावच्छिन्नप्रकारताविशिष्टत्वात्। अतः चतुर्थपञ्चमसंबन्धस्थाने स्वानिरूपकज्ञाननिरूपितत्वम् एकः संबन्धो वाच्यः। तथाचोत्तनिश्चयीयवहन्यभावत्वावच्छिन्नप्रकारतायाः \`निवहिः पर्वतो--वह्निमान्' इत्यादिज्ञानीयप्रकारताश्च स्वानिरूपकज्ञाननिरूपितत्वात् सङ्ग्रहः। एवं तज्ज्ञानीयवह्न्यभावप्रकारतां स्वपदेनादाय निश्चयत्वानुपपत्तिवारणाय स्ववृत्तित्वघटितोभयसंबन्धस्तृतीयो वाच्यः, वृत्तित्वघटकसंबबन्धश्चोक्तसंबन्ध एव इति ज्ञेयम्। इति शिवदत्तमिश्रैः (गङ्गाव्याख्यायां) उक्तम् इति।  
 (रघुनाथैस्तु) (1)न्यायरत्ने निश्चयत्वमेवंपरिष्कृतम्----  
 F.N.1.न्यायरत्नपृष्ठशङ्ख्या---203  

विशेषणविशेष्यतावच्छेदकभावानापन्नविरुद्धकोटिद्वयप्रकारकैकधर्मिविशेष्यकतानत्वम्---धर्मितावच्छेदकतान्यस्वावच्छेदकतापर्याप्त्यनुयोगितावच्छेदकधर्मावच्छिन्नानुयोगिताकपर्याप्तिप्रतियोगितावृत्तिप्रतियोगिताकाभावत्वावच्छिन्नधर्मितावच्छेदकतानात्मकप्रकारतानिरूपितत्व, स्वावच्छेदकावच्छिन्ननिरूपितविरोधिविषयतानिरूपितत्व, स्वनिरूपितविशेष्यतावच्छेदकतापर्याप्त्यनुयोगितावच्छेदकधर्मावच्छिन्नानुयोगिताकप्रर्याप्तिप्रतियोगितावृत्तित्व, स्वसामानाधिकरण्य---एतच्चतुष्टयसंबन्धेन प्रकारताविशिष्टविशेष्यतावत्वम् (एतादृशविरोष्यत्वानिरूपकत्वं निश्चयत्वमित्यर्थः)। अभावप्रतियोगितायां पर्याप्ति प्रतियोगितावृत्तित्वं--स्वनिरूपितावच्छेदकतात्वावच्छिन्नत्वसंबन्धेन। एवमग्रे विशेष्यतायां पर्याप्तिप्रतियोगितावृत्तित्वमपि स्वनिरूपितावच्छेदकतात्वावच्छिन्नत्वसंबन्धेनबोध्यम्। तेन अन्यत्र विशेषणविशेष्यतावच्छेदकभावापन्नयोरेव वह्नितदभावयोः \`निर्वह्रिः पर्वतोवह्निमान्' इति ज्ञाने पर्वतांशे प्रकारत्वेऽपि न पक्षे साध्यवैशिष्ट्यावगाहितादृशनिश्चयाप्रसिद्धिः।  
 ग्रन्थविस्तरभिया एतत् परिष्कारोक्तसंबन्धचतुष्टयप्रयोजनं नेहवितन्यते। कृपया न्यायरत्ने(1) एव द्रष्टव्यमिति प्राथर्यते।  
 F.N.1.न्यायरत्नपृष्ठशङ्ख्या---329--333  
 इत्थं स्थालीपुलाकन्यायेन कतिपयस्थलानि प्रदर्शितानि। \`इत्यं विचिन्त्याः सर्वत्र भावाः सन्ति पदे पदे' इति रीत्या सावधानं दृष्ट्वा अवगन्तव्याः विशेषाः बहवः सन्ति अस्मिन् व्याख्याने इति।  
 file_13  
 निगमनम्  
 वैलक्षण्यञ्च ग्रन्थस्यास्य वर्णयितुं सहस्रफणीआदिशेषोऽपि न प्रभवति इत्यत्र नास्ति शङ्काकलङ्कपङ्कलेशोऽपि। किञ्च (गदाधरीय) हेत्वाभाससामान्यानिरुक्तिग्रन्थे निष्कृष्टं ज्ञानं संपादयितुं अयं न्यायरत्नग्रन्थः अतीवोपकरोति इत्येतदर्थं मया कृतमिदं कर्म सार्थकमिति मोमुद्यते मे मनः।  
     

**इत्थं  
    विद्वज्जनवशंवदः  
   N.R.sridran**

**------------ -------------- ------------- -------------
--------------**







** मातृकापरिचयः।**


 अस्य न्यायरत्नग्रन्थस्य पाठभेदनिर्देशपूर्वकसंपादनार्थं मातृकाचतुष्टयमुपयुक्तम्। तस्य विवरणनिरूपणं यथा---  
 (1) बहोः कालात् प्राक् अयं न्यायरत्नग्रन्थः हेत्वाभाससामान्यनिरुक्तया (मूलेन) साकं महीशूरपुरस्थ\`विद्यातरङ्गिणी' मुद्राणालयात् तेतुगुलिप्यां मुद्रितः। प्रायः शुद्धः संपूर्णश्च। अस्य पुस्तकस्य \`क' इति संज्ञा दत्ताऽस्ति।  
 (2) मद्रपुर्यां अडयार कोशालये कर्गजपत्रे देवनागरलिप्यां न्यायरत्नव्याख्यानमात्रंलिखिता एकामातृका अस्ति। इयमपि मातृका प्रायः शुद्धा संपूर्णा च। अस्याः मातृकायाः \`ख' इति संज्ञा कृताऽस्ति। किञ्च एषा मातृका अडमाद कोशालये T.R.1218. इति सङ्ख्यायाऽङ्किता भवतीति।  
 (3) मद्रपुर्यां अडयाद कोशालये एव तालपत्रे ग्रन्थलिप्यां न्यायरत्नव्याख्यानमात्रलिखिता अन्या मातृका अस्ति। इयं मातृका शुद्धा, परन्तु ग्रन्थारंभरहिततया (स्वसजातीयविशिष्टान्तराघटितत्वप्रकरणादारभ्य पूर्णतया) वर्तते। अत एतन्मातृकामात्रस्य ग्रन्थारंभः ग्रन्थसमाप्तिश्च विलिख्यते। न्यायरत्ने 237 तमे पुरेपञ्चमपङ्क्तितः ग्रन्थारंभः। तद्यथा--  

\`बाधत्वसमानाधिकरणस्वावच्छिन्नप्रतीतिविषयतावच्छेदकह्रदत्वावच्छिन्नाविषयकप्रतीतिविषयतावच्छेदकेतादृशत्वनिवेशः' इति।  
 ग्रन्थसमाप्तिस्तु--  
 \`तेन तत्तद्धर्मवत्वमात्रस्यैव लक्षणसंभवे शेषवैयर्थ्यशङ्काऽनवकाशः इति भावः।  
 विदुषां कण्ठभूषायै रघुनाथेन निर्मिते।  
 सन्यायरत्ने सामान्यनिरुक्तिः पूर्णतामगात्'॥  
 इति।  
 इदन्त्ववधेयम्----अस्यां मातृकायां लेखनसौकर्यार्थं (लेखकेन) बहुषुस्थलेषु (लक्षणैः वाक्यैश्च) ग्रन्थस्य सङ्कोच कृतः। अतः इतरमातृकापेक्षया अस्यां मातृकायां पाठभेदाः अधिकतया वर्तन्ते इति। अयं विषयः ग्रन्थस्थपाठभेददर्शनेन व्यक्तीभविष्यति। एषा मातृका \`ग' इति संज्ञिताऽस्ति। इयं मातृका अडयाद ग्रन्थालये 69915 इति सङ्ख्ययाऽङ्किता वर्तते इति।  
 (4) पुण्यनगरस्थपाठशालायां (ग्रन्थकर्तुः जीवनकाले एव.शा.श.1772 (A.D.1850) तमे वर्षे) शिलाक्षरैः देवनागरलिप्यां हेत्वाभाससामान्यनिरुक्तिव्याख्यानन्यायरत्नसहितपञ्चवादन्यायरत्नव्याख्यान (सामान्य) मात्रं मुद्रितम्। इदं गुद्धं संपूर्णञ्च। अस्य पुस्तकस्य \`घ' इति संज्ञा परिकल्पिता। इदमेव पुस्तकम् एतद्गन्थलेखने नया आदृतम् प्राधान्येन इति।  
 मत्संपादनरहस्यम्  
 एतेषु चतुर्षु पुस्तकेषु यत्पुस्तकस्थपाठः अयुक्तः अथवा अस्वरसः इति (मम) प्रत्यभात् तं पाठं तादृशपाठसंज्ञाञ्च ग्रन्थस्या (न्यायरत्नस्य) अधः विलिख्य \`अयमयुक्तः पाठ' \`अयमस्वरसः पाठः' इति (सम्यक्‌ पर्यालोच्य) लिखित इति ज्ञापयामि।  

** ----------- ----------- --------- -----------**



** न्यायरत्नविषयसूची**





**प्रथमलक्षणम् ।**


1.मङ्गलाचरणम्, (व्याख्यानस्य) अवतरणिका च  
2.व्याख्यानकरणे निदत्नम्, मणिग्रन्थ शाब्दबोधश्च  
3. ग्रन्थारं भप्रयोजनकथनवाक्यशाब्दबोधः प्रसङ्गपदार्थश्च।  
4. वाप्तिपक्षधर्मतेत्यादिग्रन्थव्याख्यानं विरोधिपदार्थव्याख्यानञ्च  
5. दीधिति प्रथमवाक्यशाब्दबोधः दोधितिस्थनिरुप्येति पदव्याख्यानञ्च  
6. दुष्टहेतोः इत्यस्य केचित्तुमतार्थः।  
7. निरुप्येति पदवैयर्थ्यकथनं, त्तत्सार्वक्यं,केचित्तु-अपरमताभ्यां तत् प्रयोजननं  
8.दीतिस्थतैत्त्प्रसङ्गात् \`इति' पदव्याख्यानगादाधर्याः अर्थ प्रतिपादेनम्  
9. \`यद्यपीति' ग्रन्थ व्याख्यानम्, \`तथापीति' ग्रन्थव्याख्यानञ्च  
10. \`प्रयोजकत्वं' पद्‌व्याख्यानम्, \`प्रमितकोटिनिश्चयः' इत्यादिग्रन्थव्याख्याच  
11.प्रेमात्वनिञ्चयं इत्यादि ग्रजथव्याख्यानम्  
12. दोषेष्वतिव्याप्तिरिति ग्रन्थव्याख्यानम् बाधाव्याप्तिप्रदर्शजञ्च  
13. बाधितहेताव व्याप्ति र्नास्तीति शङ्का---केचिन्मतरीत्या शङ्कासमाद्यानञ्च  
14. केचित्तु मतखण्डनम्, अर्वाचीनमतम्, परे तु मञ्च  
15. येथाश्रितमिदं' इत्यादि दीधितिव्याख्यानगादाधर्याः व्याख्यानम्  
16. अनुमितिपदार्थविचारभूतगादाधर्याः व्याख्याजं, केचिन्मतं, परेतुं मतञ्च  
17.साक्षात्कारकल्पव्याख्यानम्, कल्पान्तरग्रन्थस्यकेचित्तु मतेन व्याख्याजञ्च  
18. (गादधर्यां) दोषताप्रसङ्गं इति पदव्याख्यानं, पर्यवसितार्थनिष्कर्षञ्च  
19. बाधसत्प्रतिपक्षेत्यादि (गादाद्यर्याः) व्याख्याजम्  
20. षौनरुक्तयदोषपरिहारः \`आहार्य'पदप्रयोजनम्, स्वरसपदव्याख्याजञ्च  
21. धर्मिताबच्छेदकैकदेशव्यापकत्वावच्छि न्नसंसर्गेबाधकप्रदर्शनम्  
22. अनुमित्यापत्तिहेतुप्रदर्शनम्, प्रेथाश्रुतार्थपरते'ति ग्रन्थव्याख्यानञ्च  
23. \`वह्रित्वाद्येकद्यर्मावच्छिन्ने'इति (गादाधर्याः) व्याख्यानम्  
24. \`यत्र यद्धर्माकण्विन्ने'ति ग्रन्थावतरणम्  
25. \`व्याप्त्यादिज्ञानविशिष्टत्वेपीति' ग्रन्थव्याख्यानम्  
26. अन्यथासिद्धावाभावोपपादनम्, भ्रमत्वापत्तिःश्लाघवप्रदर्शनञ्च  
27. भ्रमत्वपरिष्कारे अनुपपत्तिः \`यत्तु' मतेन तत्समाधानं तन्मतखण्डनञ्च  
28. अनुपक्तेः स्वसमाधानम्, घटत्वादेः प्रसिद्धेन इत्यत्र षष्ठ्यर्थः क्रेचिन्मञ्च  
29. प्रमात्वपरिष्कारे स्वव्यधिकरणपदार्थविचारः प्रमात्वपरिष्कारशञ्च  
30. यत्तुमप्त् तत्खण्डनं, \`कचित्तुमतं तत्खण्डलं, केचिन्मतञ्च  
31. यथार्थपदसार्थक्यं, \`यत्तु' मतेन दद्वैर्थ्यं तन्मतखण्डनञ्च  
32. \`यत्तु' मतेन याचार्थ्यस्य अर्थान्तरकथनं, तन्मतखण्डनञ्च  
33. दीधितिस्थ केचित्तु (मिश्र) मतव्याख्यान गादाधर्याः व्याख्यानम्  
 

शुभं भूयात् ।

-------------------------------------



 द्वितीयलक्षणम् ।



34.ज्ञानपदोत्ररषष्ठ्यर्थान्वयविचारः तत्र सिद्धान्तञ्च  
35. अनतिप्रयोजनकतयेति गाxxxदाधर्याः व्याख्यानम्  
36. लिङ्गपदवैयर्थ्यकथनासङ्गतिः प्राचीजनमतेन तत्समाधानं, तन्मतखण्डनञ्च  
37. स्वाभिप्रायरीत्या लिङ्गपदसार्थक्यम्  
38.\`यादृशविशिष्टविषयकत्वेनेतिदीधितिग्रन्थव्याख्यानम्  
39.\`यद्रूपावच्छिन्नविषयिताकत्वेनेति' गदाधरग्रन्थ व्याख्यानम्  
40. यद्विषयकत्वेनेत्यत्र तृतीयार्थः इति ग्रन्थावतरणं, केचित्तुमञ्च  
41. यादृशविशिष्टविषयकत्वेने त्यस्य अर्थविचारः सिद्धान्तश्च  
42. विशिष्टवैशिष्ट्यशरीरे विशेषणधर्मितावच्छेदकभावापन्नयोः घटकत्वार्थविचारः।  
43. तत्र निष्कर्षः यद्रूपवदेन कि' धर्तव्यम् इति पूर्वपक्षसमाधानकोलाहलश्च  
44. दुष्टत्वव्यवहारनियमाकत्वाभावशङ्का, तत्समाधानञ्च  
45. भ्रमपदस्य निश्चयसामान्यपरत्वविवक्षाया आवश्यकता प्रदर्शनम्  
46. पाठान्तरप्रदर्शनेन यथाश्रुतस्य साधुत्वं, भ्रमपदवैयर्थ्यशङ्का, तन्निरासश्च  
47. एक्कारस्य वैयर्थ्यशङ्का--तत्समाधानञ्च  
48. अतिप्रसङ्गासंभवौ नास्तीति शङ्का, तत्समाधानञ्च  
49.\`वह्न्यभावत्वादिना' इत्यादि प्रन्थव्याख्यानम्  
50. अनाहार्यत्वाप्रामाण्यज्ञानानास्कन्दितत्वयोः स्वरूपनिरूपणं, मतान्तरञ्च  
51. विश्चयत्वस्वरूपनिरूपणं, वस्तुतस्तुकल्पः जनव्यमतञ्च  
52. तच्छून्यावृत्तित्वरूपानतिरिक्तवृत्तित्वरूपावच्छेदकत्वपक्षे अर्थान्वयौ  
53. स्वव्यापकतत्कत्वरूपानतिरिक्तवृत्तितापक्षे अर्थान्वयौ  
54.\`ह्रदत्वावच्छिन्ने'ति ग्रन्थाक्तरणं, अतिप्रसङ्गाभावशङ्का, तत्समाधानञ्च  
55. \`अविरोधितये'ति ग्रन्थव्याख्यानं, \`अविशेषिते'ति ग्रन्थावतरणञ्च  
56. \`तदघटकाप्रसिद्ध्ये'ति ग्रन्थव्याख्यानं  
57. पर्यवसितविशेषणकथनम्, किञ्चिदवच्छिन्नेत्यस्य प्रयोजनकथनञ्च  
58. यद्यद्रूपावच्छिन्नेत्यादिलक्षणस्थतत्तन्निष्ठत्वपदवैयर्थ्यशङ्का, तत्समाधानञ्च  
59. लक्षणान्तरेण वाधे अव्याप्तिशङ्का, तत्समाधानञ्च  
60. \`जातिमान्'जातिमान्' इति ज्ञानव्यावृत्ति र्नास्तीति पूर्वपक्षः, केचिन्मतेनसमाधानञ्च  
61. केचिन्मतखण्डनम्, वस्तुतस्तुकल्पेन (पूर्वपक्षस्य) समाधानञ्च  
62. एतेन कल्पोक्तज्ञानाव्यावृत्तिशङ्का, अथेत्यादिनाज्ञानाव्यावृत्तिशङ्काततण्डनञ्च  
63. \`यद्वे' त्यादिनानिष्कृष्टाव्यापकविषयताशूज्यत्वलक्षण, ज्ञानव्यावृत्तिसमर्थनञ्च  
64. यद्यपी'त्यादिना ज्ञानाव्यावृत्तिशङ्का, तथापीत्यादिना तत्समाधानं वस्तुतस्तुकल्पञ्च  
65.\`एतेन' कल्प ज्ञानव्यावृत्तिः, निश्चयत्वपदवैयर्थ्यशङ्का, तत्समाधानञ्च  
66. बाधाव्याप्तिशङ्का, लक्षणं परिष्कृत्य समाधानं, लक्षणस्थयद्रूपपदद्वयसार्थक्यञ्च  
67.पुवर्बाधाव्याप्तिशङ्का, तत्समाधानं, यादृशविशिष्टविषयकत्वसमानाधिकरणस्य फलंच  
68.\`एतेन' कल्पोत्त, यादृशविशिष्टविषयका'त्वसमानाधिकरणेत्यस्य फलप्रदर्शनम्।  
69. निरुक्तरीत्यनुसरणे कारणप्रतिपादजम्, केचितु मतेन \`अथैधमि'ति ग्रन्थवैयर्थ्यम्।  
70. सामन्यपदवैयर्थ्यशङ्का(कोलाहलः) तत्समाधानं (कोलाहलः) सिद्धान्तञ्च  
71. मतान्तरेण सामाज्यपदप्रयोजनं, तन्यतखण्‍डऩञ्च  
72. व्यापकत्तनिवेशेजलाघवं नास्तीति शङ्का, तत्समाधानञ्च  
73. निश्चयत्वानिवेशेन लाघवं नास्तीति शङ्कन, तत्समाधानञ्च  
74.\`नचे'त्यादि ग्रन्थावतरणं तद्व्याख्यानं च  
75. अनाहार्यत्वविशेषणवैयर्थ्यशङ्का, तत्समाधानं, मतान्तरोपस्थापनतत्खण्डञ्च  
76. अप्रामाण्यज्ञानानास्कन्दितत्वनिवेशावश्यकत्वशङ्का, तत्समाधानञ्च  
77. वह्न्यभाववज्जलवद्वूत्तिजलवद्ध्रदरूपविशिष्टे सत्प्रतिपक्षानात्मकत्वोपपादनम्।  
78. ज्ञानवैशिष्ट्यानवच्छिन्नत्वविशेषणनिवेशे (उभयमतेपि) अतिव्यप्तिशङ्का  
79. केचित्तुमतेन अतिव्याप्तिवारणम्, स्थलन्तरातिव्याप्तिरूप्रदर्शनंपतन्मतखण्डनञ्च  
80. \`परे तु' इत्यादिना तादृशातिव्याप्तिवारणम्  
81. विशिष्टद्वयाघटितत्वनिवेशकल्पेपि बाधाव्याप्तिप्रदर्शनम्  
82. \`नचे'त्यादिनाव्याप्तिवारणं, \`एवमपी'त्यादिना अव्याप्तिदृढीकरणञ्च  
83. \`नचे'त्यादिनापरिष्कृतलक्षणपूर्वकं त्तादृशाव्याप्तिवारणम्  
84. \`एवमपी'त्यादिना स्वरूपासिद्धावव्याप्ति प्रदर्शनम्  
85. पुनः \`नचे' त्यादिना लक्षणं परिष्कृत्य अव्याप्तिवारणम्।  
86. \`एवमपी'त्यादिना विशिष्टान्तराघटितत्वदलवैयर्थ्यप्रदर्शनम्  
87. विशिष्टद्वयाघटितत्वपरिष्टकारः, अव्याप्तिबारणं, विशिष्टान्तराघटितत्वदलसार्थक्यंच।  
88. नाधाव्याप्तिप्रदर्शनं, विशिष्टातिव्याप्तिवारणाय लक्षणान्तरकथनं च (नन्वित्यादिना)  
89.\`मैवमित्या'दिना खण्‍डनम्, (विशिष्टातिव्याप्तिवारणम्)  
90. \`मैवमिति'ग्रन्थोपरि शङ्का, तत्समाधानञ्च  
91. विशिष्टद्वयाघटितत्वदलवैयर्थ्यशङ्का \`यद्यपीत्यादिना, \`तवापी'त्यादिना समाधानञ्च।  
92. विशिष्टद्वयाघटितत्वनिवेशे अव्याप्तिप्रदर्शनशङ्का  
93. विशिष्टद्वयाघटितत्वं परिष्कृत्य अव्याप्तिवारणम्।  
94. \`अथे' त्यादिना (प्रकारान्तरेण) विशिष्टद्वयाघटितत्वपरिष्कारः (शङ्का)  
95. \`नचे'त्यादिना असाधारव्ये अव्याप्तिनिरूपणम्, तन्निराकणञ्च  
96. \`यत्तु' मतेन अवतिरिक्तवृत्तित्वं निवेश्य अव्याप्तीनामुद्भरणम्  
97. स्थलान्तराव्याप्तिप्रदर्शनरूपेण यत्तुमतखण्डनम् असाधारण्याव्याप्तिवारणञ्च  
98. \`एतेन' कल्पोक्तासाधारण्याव्याप्तिं प्रदर्श्य, तद्वारणम्  
99. एतेनेतिकल्पे आशङ्केताव्याप्तेः स्वाभिप्रायरीत्या वारणम्  
100. अनतिरिक्तवृत्तित्वनिवेश आवश्यक इति केषुञ्चिदुक्तिः, तन्निरसनञ्च  
101.अनुमितिग्रन्थजियममनुसृत्य अनतिरिक्तृवत्तित्वनिवेशनम्  
102. अनतिरिक्तवृत्तित्वनिवेशे असिद्धाव व्याप्तिरिति शङ्का  
103. अनतिरिक्तवृत्तित्वघटितलक्षणं परिष्कृत्य--अतिव्याप्त्यव्याप्त्योः वारणं  
104. ज्ञाने विशेषणान्तरप्रक्षेपेण विशेषणत्रयवैयर्थ्यशङ्का (प्रारंभः)  
105. \`नचे' त्यादि असंभवशङ्का, तत्परिहाररूपविशेषणान्तरपरिष्कारश्च  
106. विशेषणान्तरप्रक्षिप्तलक्षमस्य बाधाव्याप्तिप्रदर्शनम् (मैवमित्यादिजा)  
107.सव्यभिचारग्रन्थरीत्यनुसरणज्ञाङ्का---तत्परिहाररूपातिव्याप्त्यव्याप्त्योर्दर्शनं  
108. विलक्षणविशेषणान्तरप्रक्षेपेण (पुनः) विशेषणत्रेवैयर्थ्यशङ्का  
109.\`नचे'त्यादिजाव्याप्तिशङ्का, तत्समाधानञ्च  
110. बाधाव्याप्तिप्रदर्शनरूपविशेषणत्रयवैयर्थ्यशङ्कासमाधानं (मैवमित्यादिना)  
111. \`यदिचे'त्यादिना अतिव्याप्त्यव्याप्त्योर्वारणशङ्का, \`तदापी'त्यादिना (स्थलान्तराव्याप्तिप्रदर्शनेन) तत् खण्डनञ्च  
112.\`नचे'त्यादिना अव्याप्तिवारणं, एवमपीत्यादिनासत्प्रसिपताव्याप्तिदर्शनञ्च  
113. \`यदिचे'त्यादिना अव्याप्त्यतिव्याप्त्योर्वारणशङ्का  
114. (\`तदापीत्यादिना') स्थलान्तरातिव्याप्तिप्रदर्शनेन तत्खण्डनम्।  
115. स्थलान्तरातिव्याप्तिवारणं शङ्का, तत्खण्डनं, पुनः शङ्का, तत्समाधानञ्च  
116.विशेषणत्रयस्यापि सार्थक्यकथनम्  
117.विशिष्टद्वयाघटितत्ववैगर्थ्यं, विशेषणद्वयसार्थक्यंच (स्वाभिप्रायरीत्या)  
118. विशेषणत्रयनिवेशुतत्वोपपादनम्  
119. नवीनमतरीत्या ज्ञानवैशिष्ट्यानवच्छिन्नत्वदलेनाव्याप्तिवारणम्  
120.प्रकारन्तरेण सत्प्रतिपक्षासाधारण्ययोः सङ्ग्रहः, तत्खण्डनञ्च  
121. \`नचे'त्यादिना हेतुमत्पक्षातिव्याप्तिवारमम्  
122. \`यदिचे' त्यादिना अनतिरिक्तवृत्तित्वरूपावच्छेदकत्वपर्यवसानशङ्का  
123. \`तदापी'त्यादिना तत्खम्डनपूर्वकहेतुमत्पक्षातिव्याप्तिवारणम्  
124. असिद्धावव्याप्तिः, प्रकारान्तरेण तद्वारमे गौरवप्रदर्शनञ्च  
125. केचिक्षुमतरीत्या विशिष्टद्वयाघटितत्वमनिवेश्य सर्वत्र दोषवारणम्  
126. स्वरूपसंबन्धरूपावच्छेदकत्वनिवेशेज लाघवप्रदर्शनम्  
127. बाधघप्तिसत्प्रतिपक्षसङ्ग्रहः, गदाधरमते अतिव्याप्तिप्रदर्शनञ्च  
128.\`यत्तु' मतेनातिव्याप्तिवारणं, स्थलान्तरातिव्याप्तिप्रदर्शनरूपतत्खण्डनञ्च  
129. सत्प्रतिपक्षाव्याप्तिदृढीकरणं \`नचे'त्यादि शङ्कयाव्याप्तिवारणम् च  
130. विशिष्टद्वयाघटितत्वं परिष्कृत्य सत्प्रतिपक्षाव्याप्तिवारणम्  
131. मतद्वयरवण्‍डपूर्वकानतिरिक्तवृत्तित्वरूपावच्छेदकत्वस्थापनम्  
132. सत्प्रतिपक्षसङ्ग्रहोपपादनं, पुनः शङ्का, तत्समाधानञ्च  
133. \`यत्रे'ति ग्रन्थावतरणम्, तद्व्याख्यानं, सत्प्रतिपक्षासङ्ग्रहोपपादनम्  
134. \`सत्प्रतिपक्षित' इति व्यावहारानुपपत्तिशङ्का, तत्ससाधानञ्च  
135. असाधारण्यस्थलकथनं, संपाधनी'यलक्षणकथनञ्च  
136. \`व्यभिचारादिघटितपदार्थेति ग्रन्थव्याख्यानम्, केचिन्मतञ्च  
137. अनतिरिक्तवृत्तित्वरूपावच्छेदकत्वास्वीकारे अव्याप्तिप्रदर्शनम्  
138. \`एवञ्चेति' ग्रन्थव्यारव्यानम्  
139. अनतिरिक्तवृत्तित्वविशिष्टद्वयाघटितत्वयोरनिवेशशङ्का--तत्समाधानञ्च  
140. स्वरूपसंबन्धरूपावच्छेदकत्वनिवेशशङ्का---तत्समाधानञ्च  
141. \`बाधत्वादय' इति ग्रन्थव्याख्यानम्  
142. अतिव्याप्तिर्नास्तीति शङ्का, तत्समाधानञ्च  
143. \`प्रमेयं--गगनवत्---वाच्यत्वात्' इत्यत्रासंभव एवेति पूर्वपक्षः  
144. \`यत्तु'मतसमाधानं, तत्खण्डनं, केचित्तुमतं, तत्खण्डनञ्च  
145. वस्तुतस्तुकल्पः, वह्निमत्वावच्छिन्नपक्षत्वानुतरणे बीजप्रदर्शनम्  
146. \`प्रथमनचकल्पं' परिष्कृत्य तत् पयोजन प्रदर्शनम्  
147. जलवद्भदे अतिव्याप्तिवारणशङ्का---अतिव्याप्तिदृढीकरणरूपसमाधानञ्च  
148. अनतिरिक्तवृत्तित्वरूपावच्छेदकत्वं निवेश्याव्याप्तिवारणम्  
149. अनतिरिक्तवृत्तित्ववैयर्थ्यशङ्का तत्समाधानं, अप्रसिद्धिशङ्का, तत्समाधानञ्च  
150. व्यभिचारघटितबाधाव्याप्तिशङ्का, मैवमि'त्यादिनाव्याप्तिवारणञ्च  
151. \`यद्वा' कल्पेनाव्याप्तिवारणं विशिष्टे अतिव्याप्तिवारणञ्च  
152. व्यभिचारत्वादिरूपेत्यादिग्रन्थावतरणम्, एतद्ग्रन्थबीजदर्श \`नच'  
153. असंभवोपपादनम्, द्वितीय \`नच' परिष्कारस्य विशदरूपेण व्याख्याऩञ्च  
154. उभयत्रानतिरिक्तवृत्तित्वरूपावच्छेदकत्वनिवेशस्यावश्यकता  
155. यत्किञ्चित्‌पदस्य सामान्यपदस्य च प्रयोजनम्  
156. असंभवशङ्का, उभयरूपावच्छेदकत्वस्वीकारेण तत्परिहारश्च  
157. व्यभिचारघटितबाधाव्याप्तिशङ्का, तत्परिहारः, सामान्यपदप्रयोजनञ्च  
158. घटावच्वच्छिन्नबाधे स्वरूपसंबन्धरूपावच्छेदकत्वविरहेणाव्याप्तिः--परिहारश्च  
159.असंभवशङ्का, तत्परिहारः, उभयरूपावच्छेदकत्ववैयर्थ्यशङ्कातत्परिहारञ्च  
160. पुनः उभयरूपावच्छेदकत्ववैयर्थ्यशङ्का--तत्‌ (सार्थक्यरूप) परिहारश्च  
161. बाधविशिष्टव्याभिचारे अतिव्याप्तिर्नास्तीति पूर्वपक्षः अतिव्याप्तिसङ्गतिश्च  
162. अतिव्याप्तिनिराकरणम्, अतिव्याप्तिसङ्गमनम्, पुनः तन्निराकरणम्  
163. \`नचे' त्यादिना शङ्का, तत्समाधानं, पुनरतिव्याप्तिसङ्गमनं, तन्निराकरणञ्च  
164. पुनः बाधविशिष्टे अतिव्याप्ति शङ्का, तद्वारणञ्च  
165. स्थलान्तरातिव्याप्तिशङ्का, तद्वारणञ्च  
166. पुनः बाधविशिष्टव्यभिचारे अतिव्याप्तिशङ्का--अतिव्याप्त्यभावोपपादनञ्च  
167. केचिन्मतरीत्या बाधविशिष्टव्यभिचारे अतिव्याप्तिरस्तीति उपपादनम्  
168. विषयिताद्वये उभयरूपावच्छेदकत्वनिवेशसमर्थनम्  
169. \`अथवे' त्यादिग्रन्थव्याख्यानम्, मतान्तरेण विशेषपदव्यारव्यानञ्च  
170. घटत्वावच्छेदेन गुणवत्वस्यबाधत्वं न संभवतीति कथनम्  
171. आश्रयासिद्धित्वकथनम्, \`न प्रवेश' इति ग्रन्थव्याख्यानञ्च  
172. आवश्यकत्वादिति ग्रन्थव्याख्यानम्  
173. ग्राह्यतदभावयोरविरोधोपपादनम्, प्राचीनमतम्, नवीनमतम् च  
174. प्रकृतविषयोपपादनम्  
175. एतेनेतिकल्पः नस्तुतस्तकल्पः \`वस्तुतस्त्वि'तिग्रथ्यावतरणं, एतेनेत्यादिग्रन्थव्याख्यानञ्च  
176.विशिष्टव्यभिचारे अतिव्याप्तिशङ्का, तद्वारणं, स्वावच्छिन्नानिरूपितेतिग्रन्थव्याख्यानञ्च  
177. स्वसजातीयविशिष्टान्तराघटितत्वालक्षणं, तद्रीत्या समन्वयश्च  
178. हेत्वाभासविभाजारूपप्रतिपादनम्, बाधत्वलक्षणं, दलप्रयोजनावि च  
179. व्यभिचारत्वलक्षणं, दलप्रयोजनानि, असाधारमत्वलक्षणं, दलप्रयोजनोपपादनञ्च  
180. अनुपसंहारित्वालक्षणं, दलप्रयोजजानि, विरोधत्वलक्षणं, दलप्रयोजनानि च  
181. स्वरूपासिद्धित्वलक्षणं, दलप्रयोजनोपपादनं, आश्रयासिद्धित्वलक्षणं, सांप्रदायिकरीत्यादलप्रयोजनञ्च  
182. साध्यासिद्धित्वलक्षणं, दलप्रयोजननोपपादनं, हेत्वसिद्धित्वलक्षणं, दलप्रयोजनञ्च  
183. विशेषगुणवद्धटरूपासिद्धावव्याप्तिशङ्का, तत्समाधानञ्च  
184. विरोधिविषयिताप्रयुक्तत्वदलसार्थक्यपूर्वपश्रः तटस्थशङ्का, पुनः पूर्वपक्षदृढीकरणञ्च  
185. \`यदि चेत्यादिशङ्का, \`तदा' इत्यादिग्रन्थसमाधानरूपविरोधिविषयिताप्रयुक्तत्वदलसार्थक्यशङ्काय  
186. विरोधिविषयिताप्रयुक्तत्वदलवैयर्थ्यदृढीकरणरूपसमाधानम्  
187. केचित्तुमतरीत्या विरोधिविषयिताप्रयुक्तत्वदलवैयर्थ्योपपादनम्, तन्मतखण्डनञ्च  
188.\`स्वत्व'घटितलक्षणं, तत्प्रयोजनम्, व्यभिचारविशिष्टमेयत्वादावतिव्याप्तिवारणञ्च  
189. बाधविशिष्टव्यभिचारादावतिव्याप्तिप्रदर्शनं, व्यभिचारघटितबाधेलक्षणसमन्वयश्च,  
190. व्यभिचारघटितबाधाव्याप्तिशङ्का, तत्समाधानञ्च  
191. यत्तुमतरीत्या बाधविशिष्टव्यभिचारे अतिव्याप्तिप्रदर्शनम्, तत्मतखण्डनञ्च  
192. दोषादिपदस्येत्यादिग्रन्थव्याख्याजं, आश्रयासिद्ध्यादितिग्रन्थावतरणञ्च  
193.येन केनापीत्यादिग्रन्थव्याख्यानं, ह्रदत्वावच्छिन्नेत्यादिग्रन्थान्वयोपपादनञ्च  
194. \`पर्वते वह्निसाधने धूमो न दुष्ट' इति व्यवहारानुपपत्तिशङ्का---तत्समाधानञ्च  
195. व्याचष्टेपीत्यादि ग्रन्थव्याख्यानम्, पूर्वोक्तयुक्त्येत्यादि ग्रन्थव्याख्यानञ्च  
196. \`इदमुपलक्षणम्' इति ग्रन्थव्याख्यानं, वह्निशून्येत्यादिग्रन्थव्याख्यानञ्च  
197. उत्तरकालीनार्थकतयेत्यादिग्रन्थव्याख्यानम्, मतान्तरग्रन्थव्याख्यानं, तत्खम्डनग्रन्थव्याख्यानञ्च  
198. \`अत्रचे' इति ग्रन्थव्याख्यानम्, \`अन्यत्र' इति पदव्याख्यानं, नचेत्यादिग्रन्थव्याख्यानम्  
199. विरोधिविषयित्वपदवैयर्थ्यकथनग्रन्थव्यानम्, तत्सार्थक्यकथनग्रन्थव्याख्यानञ्च  
200. वस्तुतस्तुकल्पेनविरोधिविषयिताप्रयुक्तत्वदलसार्थक्यम्, सामान्यपदप्रयोजनञ्च  
201. अव्यवहितत्वपदार्थविचारः लौकिकत्वपदार्थकथनम्, तत्प्रयोजनञ्च  
202. अव्याप्तिर्वेति ग्रन्थव्याख्यानम्  
203. उभयाभावप्रयोजकविरोधिविषयितावत्वार्थः तत्प्रयोजनञ्च  
204. अनुपसंहारित्वे अव्याप्तिर्नास्तीति पूर्वपक्षः, अव्याप्तिदृढीकरणरूपतत्समाधानञ्च  
205. विरोधिविषयतापदार्थस्थदलप्रयोजनानि  
206. साध्यवत्पक्षविषयताबहिर्भूतेति ग्रन्थावतरणम्, तद्ग्रन्थ(व्याख्यान) प्रयोजनञ्च  
207. सिद्धिविषयातिव्याप्तिशङ्का(यद्यपीत्यादिना), तथापीत्यादिनातद्वारणञ्च  
208. पुनः सिद्धिविषयातिव्याप्तिशङ्का, तद्वारणम्, च  
209. हेत्वसिद्धावव्याप्तिवारणपूर्वकहेतु मत्पक्षातिव्याप्तिशङ्का, तत्समाधानरूपाव्याप्त्यतिव्याप्त्यो वारणञ्च  
210. स्वरूपासिद्धाव्याप्तिशङ्का, तद्वारणं, साध्यव्याप्यहेतुमत्पक्षातिव्याप्तिवारणञ्च  
211. सिद्धिविषयातिव्याप्तिशङ्का, तद्वारणं, स्वरूपासिद्धावव्याप्तिशङ्का, त्दवारणञ्च  
212. व्यभिचाहेत्वसिद्धिस्वरूपासिद्धिष्वव्याप्तिशङ्का, तत्समाधानं, अतिव्याप्तिवारणश्च  
213. पुनरव्याप्तिशङ्का, तत्समाधानं, \`यदिचे'त्यादिना पुनरव्याप्तिशङ्का, तदेत्यादिना तत्समाधानञ्च  
214. वस्तुतस्तुकल्पेन विरोधिविषयितापदार्थनिर्वयनम्, सिद्धिविषयातिव्याप्तिवारणञ्च  
215. हेत्वसिद्धावव्याप्तिशङ्का, तद्वारणं, ज्ञाने अनाहार्यत्वनिवेशप्रयोजनञ्च  
216. विरोधिविषयतापर्यन्तनिवेशव्यावृत्तिरस्तीति पूर्वपक्षः, तत्समाधानञ्च  
217. पुनः तन्निवेश (विरोधिविषयतापयन्तनिवेश) व्यावृत्तिशङ्का, तत्समाधानञ्च  
218. यत्तुमतरीत्या विरोधिविषयतापदवैयर्थ्यं, सिद्धमन्नं' इतिन्यायेन तन्मतखण्डनञ्च  
219. \`यथाश्रुतविशिष्टान्तराघटितत्वनिवेश' इत्यादिग्रन्थव्याख्यानम्, तद्ग्रन्थप्रयोजनानि च  
220. विषयितायां स्वीयत्वनिवेशवैयर्थ्यशङ्का, तत्सार्थक्यरूपसमाधानं, केचिन्मतसमाधानञ्च  
221. विशेष्यदलावश्यकताप्रदर्शनम्, विशेष्यदलवैयर्थ्यशङ्का, तत्समाधानञ्च  
222. विशेष्यदले विरोधिविषयताप्रयुक्तत्वदलवैयर्थ्यपूर्वपक्षः, तत्समाधानञ्च  
223. वस्तुमात्रातिव्याप्तिवारकत्वं विरोधिविषयतायाः नास्तीति पूर्वपक्षः, तत्समाधानञ्च  
224. \`यत्तु'मतेन स्वविषयिताप्रयुक्तत्वपदपरिष्कारः वस्तुमात्रतिव्याप्तिवारणं, \`यत्तु' मतखण्डनञ्च  
225. पुनरतिव्याप्तिशङ्का, दलद्वयनिष्कर्षेण अतिव्याप्तिवारणञ्च  
226. \`यत्किञ्चित्' इति ग्रन्थावतरणं, यत्किञ्चित्पदघटितलक्षणजन्यलाभप्रदर्शनञ्च  
227. व्यभिचारघटितबाधसङ्ग्रहः संभवतीति पूर्वपक्षः, तत्समाधानञ्च  
228. पुनः पूर्वपक्षः, असंभवप्रदर्शनरूपसमाधानं, असंभववारणशङ्का, तत्समाधानञ्च  
229. केचित्तुमतरीत्या \`अप्रयोज्यान्तेन' विवक्षणीयांशनिवेदनं, तन्मतखण्डनञ्च  
230. वस्तुतस्तुकल्पेन विवक्षमीयांशान् \`अप्रयोजन्यान्तेन' निवेद्य सत्प्रतिपक्षसङ्ग्रहप्रदर्शनम्  
231. असाधारण्यादिव्याप्तिशङ्का, स्वाभिप्रायरीत्या केचिन्मतरीत्याच अतिव्याप्तिवारणम्  
232. \`यद्वा' कल्पः \`एतेन' इत्यादिकल्पः, असाधारण्यासिद्धकरणञ्च  
233. यत्तुमतरीत्या असाधारण्याव्याप्तिवारणं, तन्मतखण्डनञ्च  
234. \`मैवमित्यादिना असाधारम्याव्याप्तिवारणम्  
235. प्रमेयत्वविशिष्टाश्रयासिद्धावतिव्याप्तिशङ्का, उभयाभावपदपरिष्कारः सत्पतिपक्षसङ्ग्रहश्च  
236. विशिष्टे अतिव्याप्तिशङ्का, तद्वारणं, सत्प्रतिपक्षसश्रङ्ग्रहश्च  
237.स्वरूपासिद्धावव्याप्तिशङ्का, तत्समाधानं, केचित्तुमतम्, (पूर्वोक्त) मतद्वयरवण्डनञ्च  
238.\`एवमि'ति ग्रन्थद्वयावतरणं, तज्ज्ञानस्येत्यादि ग्रन्थार्थकथनञ्च  
239.\`यत्तु' इत्यादि ग्रन्थावतरमं, (तन्मतोक्त) एकदेशातिव्याप्तिवारणप्रकारश्च  
240. लक्षणं परिष्कृत्य एकदेशातिव्याप्तिवारणशङ्का, अतिव्याप्तिद्वयप्रदर्शनरूपतत्समाधानञ्च  
241. सर्वत्रैव वस्तुमात्रे अतिव्याप्तिः संभवतीति पूर्व पक्षः, तत्समाधानञ्च  
242. \`यत्तु' इति ग्रन्थावतारिकापूर्वकतन्मतोक्तविरोधिविषयितापदार्थनिष्कर्षस्थनिश्चयत्वं संबन्धयतुष्टयेन परिष्कृत्य तादृशसंबन्धनिवेश प्रयोजनम्  
243. अप्रसिद्धिशङ्का, तत्समाधानं, तृतीयसंबन्धनिवेशवैयर्थ्यशङ्का, तत्समाधानञ्च  
244. \`यत्तु' मतखण्डनग्रन्थव्याख्यानम् (शेषसार्थक्यानुपपत्तिप्रदर्शनश्च)  
245. \`नचे'त्यादिना असंभवशेषवैयर्थ्ययोर्वारणशङ्का, तत्समाधानञ्च  
246. \`केचिन्मतम्, वस्तुतस्तुकल्पश्च  
247. शेषदलनिवेशेपि \`यत्तु' मते अतिव्याप्तिरस्तीति (अतिव्याप्तेः) उपयादनम्  
248. प्रकारान्तरेण अतिव्याप्तिवारणशङ्का, तत्समाधानञ्च  
249. अतिव्याप्त्युपपादनेन शेषदलसार्थक्यशङ्का, स्थलान्तरातिव्याप्तिप्रदर्शनेव,खण्डनंच  
250. \`परे' तुकल्पोक्तलक्षणनिष्कर्षः, तद्धटकदलप्रयोजनानि च  
251. \`परे तु ग्रन्थमधिकृत्यपूर्वपक्षः, तत्समाधानं,वह्न्यभाववद्ध्रवे लक्षणसमन्वयश्च  
252. \`एवञ्चे'ति ग्रन्थावतरणं, देशपदार्थः, \`तदवच्छेदकतावच्छेदकत्वे'ति ग्रन्थार्थश्च  
253.\`तादृशे'त्यादि ग्रन्थावतरणं, तादृशपदार्थश्च  
254.\`अधिकमन्यत्रानु संन्धेयमि'ति ग्रन्थावतरणं, तद्ग्रन्थभाववर्णनञ्च  
255. संशयेषु प्रकारताद्वयनिरूपित--एकविशेष्यत्वं न संभवतीति पूर्वपक्षः, तत्समाधानञ्च  
256. प्रत्येकप्रकारतानिरूपितविशेष्यताद्वयसत्वे बाधकं नास्तीति पूर्वपक्षः, त्सामानञ्च  
257. धर्मितावच्छेदकजिवेशावश्यकत्वशह्का, तत्समाधानञ्च  
258. पक्षतेत्यादि ग्रन्थव्याख्यानं, प्रतिबन्धकतावच्छेदकत्वात्मकेत्यादि ग्रन्थव्याख्यानञ्च  
359. \`इत्यभिप्राय' इति ग्रन्थव्याख्यानम्  
260. ज्ञेषसार्थक्यनिरूपणग्रन्थव्याख्यानं, श्लोकेन ग्रन्थसमाप्तिश्च  


**इति न्यायरत्नविषयसूची समाप्ता ।**

**------------- ------------ ---------- --------------**







 

** श्रीमदुपास्यदेवतायै नमः ॥**

 अथ प्रथमलक्षणम् ।


 (1)नित्येच्छाकृतिचित्सौरव्यं परमाणुकलेवरम्।  
 (2)अध्यात्मादिदिजगद्धेतुं नमामि परमेश्वरम्॥  
F.N.1कृतिसौख्यं---ख--अयमयुक्तः पाठः  
F.N.2.अध्याप्यादि---ख-आयमयुक्तः पाठः  
 द्रव्यं निष्पाद्य तास्मिन् गुणगणमदधत्कर्मजातिं विशेषान् संबन्धं चाप्यभावं सुरगृहनिरयौ(3) बन्धमोक्षावकार्षीत्। एकोऽपि ब्रह्मविष्णवीश्वरविविधपदै र्गीयते धर्म भेदात् तं सर्वज्ञं दयालुं दुरितगिरिपविं मङ्गलायाश्रयामः॥  
F.N.3. निरथो---ख--त्क---अयमयुक्तः पाठः।  
 कृष्णंभट्टचादिसन्दभीसिन्धुसायासमन्थनैः।  
 न्यायरत्नं समुद्धृत्य प्रकटीकरवाण्यहम्॥  
 मीमांसान्यायपञ्चास्यराधवाचार्यसूरिणाम्(4)।  
 शीष्यस्यैषा कृति र्भूयाद्रघुनाथस्य सन्मुदे॥  
F.N.4. सूरिणा---ख---अयमयुक्तः पाठः।  
 इह खल्वान्वीदिक्षिकीसांख्ययोगवेदान्ताः इति चतस्रो विद्याः निःश्रेणिकाभूताः परमपुरुषार्थस्य साधनम्। तथा हि--पामरो हि जनो जऽमस्थिमांसमयं देहमात्मानं मन्यते। न च तत्तथास्ति। सर्वास्तिकमतविरोधाद्विवेकि(5) जनानु भवविरोधाश्चातो देहात्मता निरसनाय(6) प्रवर्तिता सर्वमोक्षविद्यासु प्रथमा आन्वीक्षीकी तर्कविद्या परमकारुणिकेन (1) महार्षिणा गौतमेन। तात्सीद्धान्तः तु पदार्थतत्त्वज्ञानान्तिःश्रेयसाधिगमः' इति पदार्थतत्त्वज्ञानं च मोक्षहेतवे देहादि भिन्नत्वेनात्मज्ञानायो पयुज्यते। तच्च प्रत्यक्षानुमानोपमानशब्दरूपप्रमाणचतुष्टया(2) धीनम्। तेष्वप्यसान्नि कृष्टार्थसाधकत्वेन स्वस्वेतरसर्वप्रमाणप्रामाण्यसाधकत्वेन च मूर्धन्यत्वादनुमानमेव बहुप्रपञ्चं निरूपयामास चिन्तामणिः। तच्च व्याचख्यौ शिरोमणिः। शिरोमणि व्याख्याः सन्ति बह्व्यः, तासां मध्ये संप्रति गादाधर्येव प्रवला। तस्यामेवाध्ययनाध्यापनयो र्बहुशः प्रचारदर्शनात्। गादाधर्यामपि सामान्यनिरुक्ति पञ्चलक्षणी चतुर्दशलक्षणी सिद्धान्तलक्षणावयवपक्षताख्याः पञ्चवादा मुख्याः। तदध्ययनाध्यापनयोः तत्र त्यविषयेष्वेव सभायामहापोहात्मक विचारस्य च प्रायशो दर्शनात्। गदाधर भहाचार्यैस्तेष्वेव बहु प्रपञ्चितत्वाच्च।  
F.N.5. विवेकिनाम्---ख।  
F.N.6. निरासाय---ख.  
F.N.1. भगवता---महर्षिणा---क,ख  
F.N.2. शब्दरूप---क (अयमयुक्तः--पाठ)  
 पञ्चवादेषु हि सन्ति दुर्बोधविचारणीयान्यूहापोहार्हाणि बहुस्थानानि वाक्यानि च। ता नि च कृष्णं भहैः अतिविस्तरतः प्रकाशिता नीतरैश्च क्वाचित् क्वचित्। तत्र स्थितानामूहापोहानां व्यस्तत्वेन दुरववोधत्वेन चालोचनालसानां पञ्चवादेषूहापोहकुशलक्षेश्छावतां कृते कृष्णं बहादि विवरण वाक्यान्यालोच्य(1) तदुद्रिताने क्वचित्स्वकाल्पिताश्चं पूर्वपक्षसमाधानासिद्धान्तान् सङ्गृहय समारभ्यते। सामान्यनिरुक्तयादिक्रमेण न्यायरत्नाभेधेयमभिनवा टिप्पणी। एतां चाधिकोत्क्षेपणेन न्यूनपूरणे न च शोधयन्तु दखालवो विशंसो भूषयन्तु च।  
F.N.3. वि चारमी यासु ऊहापोहा---ख. (अयमयुक्तः---पाठः)  
F.N.1. वाक्यानालोच्य--ख---अयमयुक्तः पाठः  
 अथ हेत्वाभासास्तत्त्वनिर्ण यविजयप्रयोजकत्वात् निरूप्यन्त इति मूलम्।  
 तत्राथ \`शब्दस्य ध्वंसाधिकरणकालवृत्तित्वरूपम् आनन्तर्यमर्थः। तदेकदेशे ध्वंसाधिकरणकालवृत्तित्वरूपम् आनन्तर्यमर्थः. तदेकदेशे ध्वंसे आनन्तर्यावधितयाऽर्थतो लब्धसद्धेतुनिरूपणस्यानुयो गितयाऽन्वयः। अथ शब्दस्यैव सद्धेतुनिरूपणा नन्तर्यमर्थ इति वा। व्याप्तिपक्षधर्मता प्रकारकभ्रमविशेष्याः(2) हेत्वाभासपदार्थः। हेतुवादाभासन्ते इति व्युत्पत्त्या आभासपदं भ्रमार्थकं, शुक्तिका रजतवदाभासत इति प्रामाणिक प्रयोगदर्शनात्। आख्यातार्थो विशेष्यता। तद्वदित्यस्य तत्सादृश्ये नेत्यर्थः। सादृश्यं च व्याप्तिविशिष्टपक्षधर्मतारूपं। तृतीयार्थः प्रकारत्वं, तस्याभासपदार्थेऽन्वयः। ज्ञानजन्यजिज्ञासाधीनत्वं पञ्चम्यर्थः। तदेकदेशे ज्ञाने प्रकारतया प्रकृत्यर्थात्वयः। आनन्तर्यपञ्चम्यर्थयोः लक्षणादिप्रकारक ज्ञानानुकूल व्यापाररूपे \`नि' पूर्वक \`रूप'(1) धात्वर्थे निरूपणेऽन्वयः। कमरिव्यात वशाच्च मया इत्यध्याहार्यम्। तत्र कृतिस्तृतीयार्थः। तस्यां प्रकृत्यर्थस्य ग्रन्थकर्तुराधेयतयाऽन्वयः। तस्या जन्यातासंबन्धेन धात्वर्थनिरूपणेऽन्वयः। कृत्यन्वायि वर्तमानत्वं, हेत्वाभासपदार्थान्वयि विषयत्वञ्च कर्मारव्यातार्थः। तथा च ग्रन्थकृत्समवेतवर्तमानकृतिज न्यसद्धे तुनिरूपमानन्तरतत्त्वनिर्णय विजय प्रयोजकत्वप्रकारकज्ञानजन्यजिज्ञासाधीन निरुक्त निरूपण विषयीभूता व्याप्तिपक्षधर्मताप्रकारक भ्रमविशेष्या इत्यर्थके(2) तास्मिन् पञ्चम्यर्थस्य ज्ञानजन्यजिज्ञासाधीनत्वस्य निरूपणेऽन्वयादेव सङ्गतिप्रदश्निसिद्धौ तत्प्रसङ्गादिति पूरणमनुचितामित्याशंकां निरस्यती। हेत्वाभास निरूपणेति। सद्धेतुनिरुपणानन्तरमिति शेषः। प्रयोजकजिज्ञासाजनक ज्ञानविषयत्वं सङ्गति त्वपदार्थः, विशिष्टवाचकानामिति(X) न्यायात्। तदेकदेशप्रयो जकत्वे हेत्वाभासनिरूपणरूपप्रकृत्यर्थान्वितस्रप्तम्यर्थनिरूपितत्वान्वयः। सद्धेतु निरूपणानन्तर्यस्य हेत्वाभासनिरूपणेऽन्वयः।  
F.N.2. विशेष्या---ख.---अयमयुक्तः पाठः  
F.N.1. \`नि' पूर्वकधात्वर्थे---क, ख--अयमयुक्तः--पाठः  
F.N.2. इत्यर्थकं----क,ख,---अयमयुक्तः पाठः इत्येवमन्ये  
F.N.X.विशिष्टवाचकपदानां सति पृथक् विशेषणवाचक पदसमवधाने विशेष्यमात्र परत्वम्---इति न्यायस्वरूपम्।  
 तथा च सद्धेतु निरूपणानन्तरहेत्वाभासनिरुपणप्रयोजकजिज्ञासाजनक ज्ञानविषयत्वं संभवतीति वाक्यार्थः।  
 यद्वा दाने कर्णसम इति वत् हेत्वाभासनिरूपणे इत्यत्राभेदः सप्तम्यर्थः। अभिधान प्रयोजक जिज्ञासाजनकज्ञानविषयत्वं सङ्गतित्वपदार्थः। तदेकदेशाभिधाने सप्तम्यर्थान्वयः। शेषं पूर्ववदेव।  
 प्रसङ्गस्यापि----(X)उपोद्‌घातादिपञ्चकभिन्नस्यापीत्यर्थः न तूपोद्‌धातादि पञ्चकभिन्नत्वविशीष्टानन्तराभिधान प्रयोजकजिज्ञासाजनक ज्ञानविषयस्यापीत्यर्थः। तथा सति निरुक्तप्रसङ्गवृत्तिसङ्गतित्वमिति बोधस्य नीलघटवाति घट इति वदप्रामाणिकत्वप्रसङ्गात्।  
F.N.X.सप्रसङ्गः उपोद्‌घातो हेतु तावसरस्तथा।  
 निर्वाहकैक्य कार्येक्यं षोढा सङ्गतिरिष्यते॥  
 व्याप्तिपक्षधर्मता विरहरूपं प्रसङ्गुं तस्य निरुत्तुसङ्गतित्वञ्च दर्शयति--व्याप्तिपक्षधर्मते त्यादिना। एकसंबान्धिज्ञानस्यैवापरसंबन्धिस्मारकत्वान्निरूपणे सतीत्यनेन सद्धेतुरूपैक संबन्धिज्ञानलाभः।  
 व्याप्तिपक्षधर्मता विरोधीति। एतच्च तद्विरहवत इत्यत्र उभयत्वावाच्छिन्नाभाववतो लाभाय केचित्तु--विरोधीति तदसमानाधिकरमेत्यर्थः। विरोधिपदं व्याप्तिपक्षधर्मत्वाभावस्य स्ववृत्तिधर्मविरोधिधर्मविधया स्मारकत्वलाभायेत्याहुः। यद्यप्यसङ्कीर्णबाधितादेः स्मृतत्वं न संभवति, तत्र व्याप्तिपक्षधर्मत्वोभयस्यैव सत्त्वात्, तथापि निरूप्यतावच्छेदक सामानाधिकरण्येन सङ्गुतेस्तदवच्छेदेन निरूपणप्रयोजकत्वान्यासङ्गतिः।  
 तदप्रदर्शनेनेति। प्रसङ्गस्य सङ्गतित्वाप्रदर्शनेनेत्यर्थः। तन्निरूपणप्रयोजकत्वमिति। हेत्वाभास निरूपणप्रयोजक जिज्ञासाजनकज्ञानविषयत्वमित्यर्थः।  
 दीधितावेतावतेति। एतावता---अवयवान्तग्रन्थेनेत्यर्थः। निरूप्येत्यत्र निरूपणान्वय्यभेदः तृतीयार्थः, धान्येन धनवानितिवत्। सपरिकरं---व्याप्तिपक्षधर्मजाविशिष्टम्। हेतुं--लिङ्गम्। विषयत्वं इतीयार्थः। निरूप्येत्यत्र प्रतिपत्त्यनुकूल व्यापाररूप\`नि'पूर्वक \`रूप' धात्वर्थघटकप्रतिपत्तौ तदन्वयः। आनन्तर्यं ल्यबर्थः। तच्च ध्वंसाधिकरणकालवृत्तित्वम्। तदाभासनिरूपणम् इत्यत्र ज्ञानानुकूल व्यापाररूप \`नि' पूर्वकरूप धात्वर्थ निरूपणे तदन्वयः। ज्ञानानुकूल व्यापाररूप \`नि' पूर्वक\`रूप'धात्वर्थनिरूपणे तदन्वयः। अन्वयश्चास्मिन् निरूपण एव पञ्चमीद्वयार्थस्य (X)व्याख्यायां दर्शित एव। तदाभासेति। सद्धेतुवृत्ति व्याप्तिपक्षधर्मतावत्त्वरूपतत्सादृश्यप्रकारक भ्रमविशेष्येत्यर्थः। निरूपणमित्यत्र द्वितीयार्थो विषयत्वम्। प्रति \`पूर्वक (1) जानाते एत्तरकालीन कृतिविष्वयत्वप्रकारकज्ञानानुकूल व्यापाररूपप्रतिज्ञार्थः। वर्तमानत्वं कृतिश्चाख्यातार्थः। निरूपणस्य निरूपितत्वसंबन्धेन द्वितीयार्थविषयताया मन्वयः। विषयतायाश्चोक्तव्यापाररूपधात्वर्थैकदेशे ज्ञानेऽन्वयः। व्यापारस्य जनकतासंबन्धेन कृताबन्धयः। वर्तमानत्वस्यापि कृतावन्वयः। कृतेश्चाश्रयतया आख्यातक्षिप्रकर्तरि मणिकारेऽन्वयः। तथा चावयवान्तग्रन्थाभिन्नो यः सपरिकरहेतुविषयक ज्ञानानुकूल व्यापारः, तदुत्तरकालीनां यत्सपरिकरहेतुनिरूप्ति प्रसङ्गसङ्गः ति ज्ञानजन्यजिज्ञासाप्रयोज्यं तत्त्वनिर्णयादिरूप तत्कार्यकारित्वज्ञानजन्यजिज्ञासाप्रयोज्यं च तदाभास निरूपणं अनुमितिकारणीभूते त्यादिशब्दात्मकं तद्विशेष्यकाव्यवहितोत्तरकालकर्तव्य त्वप्रकारक ज्ञानानुकूलव्यापारः अथौति शब्दात्मकः। तदनुकूलवर्तमान कृतिमान् मणिकार इति बोधः।  
F.N.X.न्यायरत्ने---पृ.4  
F.N.1. जानतेः---घ--अयमयुक्तः पाठः  
 ननु तत्प्रसङ्गादित्येवास्तु, किं निरूप्येत्यन्तेनेत्यत आहनिरूप्येत्यन्तमिति। उक्तक्रमेण व्याप्तिपक्षधर्मताविशिष्टहेतु निरूपणे सती त्युक्तक्रमेणेत्यर्थः। दुष्टहेतोरिति--अस्य च स्मृतत्वेऽन्वयः। प्रसङ्ग निर्वाहकस्येति। उपोदघातादि पञ्चकभिन्नत्वविशिष्टानन्तराभिधानप्रयोजक जिज्ञासाजनकस्मृति विषयत्वरूपप्रसङ्गत्वविशिष्टप्रसङ्गसत्ताप्रयोजकस्येत्यर्थः। (1) विशिष्टसत्तायां विशेषणसत्तायाः प्रयोजकत्वात् निरूप्येत्यन्तेन एकसंवान्धिज्ञानरूपापरसंबन्धिज्ञानसामग्रीसंपादनात्स्मृतत्वघटितनिरुक्तप्रसङ्गत्वविशिष्टसत्तां प्रति स्मृतत्वसत्तायाः प्रयोजकत्वं बोध्यम्।  
F.N.1. विशिष्टसत्तां प्रति--ख  
 केचित्तु---दुष्टहेतोरित्यस्य हेत्वाभासत्वस्ये त्यर्थः। प्रसङ्गनिर्वाहकस्ये त्यस्य प्रसङ्गस्य सङ्गतित्वनिर्वाहकस्येत्यर्थः। तथा चानन्तराभिधानप्रयोजकजिज्ञासाजनकस्मृतिविषयत्वरूपसङ्गतित्वं व्याप्तिपक्षधर्मतोभयाभावरूपप्रसङ्गस्य हेत्वाभासत्वात्मनः (1) स्मृतत्वं विना अनुपपन्नमिति तादृशस्मृतत्वस्य तान्निर्वाहकत्वमिति वदन्ति।  
F.N.1. xxxx  
 ननूपोद्‌घातादि पञ्चकभिन्नत्वे सत्यनन्तराभिधानप्रयोजकजिज्ञासाजनकस्मरण प्रकारकत्वरूपप्रसङ्गत्वबोधकप्रसङ्ग पदेनैव तादृशोभया भावरूपप्रसङ्गस्य स्मृतत्वलाभे निरूप्येत्यन्तं व्यर्थमेवेति चेन्त। तेन सद्धेतुनिरूपणस्य पूर्वकालीनत्वबोधनात् तादृशस्मरणप्रयो जकैकसंबन्धिज्ञानरूपसामग्रीसाकल्यस्य बोधात् स्मरणे कथन्तानिवृत्तेः।  
 निरूप्येत्यन्तेन सद्धेतुनिरूपणस्य सिद्धत्वोक्त्या अवसरसङ्गतिलाभस्त त्प्रयोजनमिति केचित्।  
 प्रसङ्गे सद्धेतु निरूपितसङ्गति त्वघटकस्य सद्धेत्तुनिरूपणो--तरकालीनत्वस्य लाभाय निरूप्येत्यन्तामित्यपरे।  
 सपरिकरहेतुनिरूपितेति। निरूपितत्वं तज्ज्ञानाधीन ज्ञानाविषयत्वरूपम्॥ तज्ज्ञानजन्य जिज्ञासाधीनेति---सपरिकटहेतु निरूपितस्वनिष्ठ व्याप्तिपक्षधर्मतोभयाभावादिरूपप्रसङ्ग सङ्क तिज्ञानप्रयोज्यजिज्ञासाप्रयोज्येत्यर्थः। जिज्ञासायां सपरिकरहेतुनिरूपितप्रसङ्गसङ्गति ज्ञानप्रयोज्यत्वं चावयवान्तग्रन्थेन सपरिकटहेतुनिरूपणानन्तरं शिष्यस्य तज्ज्ञानं, ततः इतः परं निरूपणीयं गुरुस्मृतिविषयवात्किञ्चित्स्यादिति गुरुस्मृतिविषयत्वेन सपरिकट हेतुनिष्ठव्याप्ति पक्षधर्मत्वोभयाभावादिरूपप्रसङ्गसङ्गतिज्ञानं सामान्घधर्मप्रकारटकं, ततो गुरुस्मृतिविषयत्वावान्तर(1) धर्मप्रकारकज्ञानं मदिष्टसाधनमिति इष्टसाधनता ज्ञानादिकं, ततस्तादृश ज्ञानं मे भूयादितीच्छेति क्रमेण।  
F.N.1. विषयावान्तर---क,ख--अयमयुक्तः पाठः  
 न च हेत्वाभासनिरूपणे हेत्वाभासत्वावान्तरधर्मप्रकारकज्ञानेच्छाया एव प्रयोजकत्वात् दर्शितज्ञानेच्छाऽनुपयुक्तेति शङ्क्यम्। प्रसङ्गसङ्गते र्हेत्वाभासत्वरूपत्वा त्तस्य तद्व्याप्यत्वाच्च तज्जिज्ञासायाः तज्जिज्ञासारूपत्वात्। न च तस्यैव तद्व्याप्यत्वे तत्प्रकारकजिज्ञासातः पूर्वं सामान्यधर्मप्रकारक ज्ञानविधया तज्ज्ञानस्यावश्यकत्वेन ताद्यशजिज्ञासाविषयस्य प्राक सिद्धत्वान्न तज्जिज्ञासोत्पत्तिरिति वाच्यम्। एकस्यैव तस्यानुमितिकारमी भूताभावप्रतियोगियथार्थज्ञानविषयत्वेन व्याप्यत्वस्य गुरुस्मृतिविषयत्वेन व्यापकत्वस्य संभवेन प्रसङ्गसङ्गतित्वं पुरस्कृत्य पूर्वं हेत्वाभासत्वप्रकारक ज्ञानसत्त्वेऽपि तादृश यथार्थज्ञानविषयत्वेन तत्प्रकारक ज्ञानस्यासिद्धतया तथाविधजि ज्ञासासंभवात्।  
F.N.2.हेत्वाभासवान्तर---ख--अयमयुक्तः पाठः।  
 तादृश जिज्ञासायां हे त्वाभासनिरूपणप्तयोजकत्वञ्च तादृशजिज्ञासानन्तरं गुरुं प्रति शिष्यस्य \`गुरुस्मृतिविषयवान् कः इति जिज्ञासाबोधक शब्दरूपः प्रश्नः। ततो गुरुस्मृतिविषय व्याप्यत्वोपलक्षित धर्मप्रकारक ज्ञानेच्छाविषयकः, गुरोः शाब्दबोधः, किं शब्दस्य समभिव्याहत पदार्थतावच्छेदकावान्तरधर्मप्रकारकज्ञानेच्छविषये शक्तेस्ततोऽनुमितिकारणी भूतेत्यादि शब्दप्रयोगात्मकहेत्वाभास निरूपणा नुकूल प्रसङ्गसङ्गति व्याच्य प्रकारक ज्ञानं शिष्यस्य भवात्विति गुरो र्वुबोधयिषा, तदनुकूलं यत्प्रतिपाद्यस्या सिद्धत्वज्ञानं, तत्संपादकीभूतस्यासिद्धत्वव्याप्येच्छाविषयत्वप्रतिपादकस्य गुरुस्मृतिविषयवान्क इति प्रश्नवाक्यस्य व्यवहर्तिव्यज्ञानविधया निर्वाहकं याज्जिज्ञासा प्रत्यक्षं, विषयविधया तदनुकूला जिज्ञासेति क्रमेण बोध्यम्।  
 ननु दीधितिकृता सङ्गतिसामान्याप्रदर्शनकृतन्यूनतावारणं तत्प्रसङ्गादित्यंशपूरणेन तत्कार्येत्यंशपूरणेन च द्वेधाकृतं; तच्चायुक्तं, सङ्गतिप्रदर्शनस्य शिष्यप्रवृत्तिफलकत्वेन, तस्य च यथा श्रुतमूललभ्या वश्यकेष्टसाधनत्व प्रदर्शनेनैव लाभसंभवादि त्याशङ्कते---यद्यपीति। तत्र हेत्वाभासनिष्ठं यत्तत्त्वनिर्णयविजयप्रयोजक ज्ञानविषयत्वमिति योजना।  
 ननु मूलवाक्याद्धेत्वाभासनिष्ठतत्त्वनिर्णयादिजनक ज्ञानविषयतायाः कथं लाभ इति चेदित्यं---तादृशमूले प्रयोजकत्वपदं जनकज्ञानविषयतापटं, पञ्चम्यर्थः प्रयोज्यत्वं, हेत्वाभासानाम् इति पूरणीयम्। तदर्थस्य हेत्वाभासनिष्ठत्वस्य तादृशजनकज्ञानविषयतायामन्वयः तादृश विषयत्वस्य प्रयोज्यत्वरूपे पञ्चम्यर्थे अन्वयः। तस्य च धात्वर्थनिरूपणे, तस्य चाख्यातार्थविषयत्वे, (1)तस्य हेत्वाभासपदार्थेऽन्वयः। तथा च हेत्वाभासनिष्ठा या तत्त्वनिर्णयादि जनकज्ञानविषयता, तत्प्रयोज्य निरूपण विषयता श्रयीभूताः हेत्वाभासा इति विशिष्टार्थलाभे हेत्वाभासनिष्ठ तादृशविषयतालाभः।  
F.N.1. तस्य च---(ख)  
 हेत्वाभासानामिति पूरणाभावेऽपि तत्त्वनिर्णयादि जनकज्ञानविषयता हेत्वाभासनिष्ठा हेत्वाभासनिरूपणप्रयोजकत्वात्, यत् यन्निरूपणप्रयोजकं तत्तन्निष्ठमिति व्याप्त्या तादृशार्थलाभो बोध्यः। एवञ्च हेत्वाभासनिष्ठादृशविषयताज्ञाने तुल्यवित्तिवेद्यतया हेत्वाभासविषयक ज्ञाने तत्त्वनिर्मयादिजनकत्वज्ञानात्, तादृशज्ञानस्य इष्टसाधनताज्ञानरूपत्वेन तत्त्वनिर्णयादि मे भवत्विति फलेच्छासहितताहशेष्टसाधनताज्ञानाच्छिष्याणां प्रवृत्तिरिति भावः।  
 मूलादिष्टसाधनता ज्ञानेऽपि सङ्गत्यप्रदर्शनेऽसङ्गतत्वज्ञानेन उन्म-तप्रलपितत्वशङ्कया तादृशज्ञानेऽप्रमामायनिश्चयोदयेन प्रदर्शितम् अपीष्टसाधनत्वं प्रवृत्त्यनुपयोग्येव स्यादिति प्रवृत्युपयोगीष्टसाधनताज्ञानेऽप्रामाण्य निश्चयसंपादकोन्मत्त प्रलपितत्व निश्चयसंपादका सङ्कतत्वज्ञानवि घटकतया सङ्गतिप्रदर्शनस्यावश्यकतेत्यभिप्रायेम समाधत्ते---तथापीति। तन्मात्रपरत्वे---शिष्यप्रवृत्त्युपयोगिहेत्वाभासज्ञाने इष्टसाधनत्वमात्रप्रदर्शनपरत्वे। मात्रपदेन सङ्गतिप्रदर्शनव्यवच्छेदः। न्यूनता--अप्तवर्तकता। स्यादिति मूलस्येति शेषः। एककार्थेति--तत्त्वनिर्णयादिरूपेति शेषः। तथा चासङ्गतत्व ज्ञानविघटनस्येष्टसाधनत्वप्रदर्शनस्य चावश्यकत्वे तत्कार्येत्यंशपूरणे इष्टसाधनत्वस्य सङ्गति घटकत्वात् सङ्गतिप्रदर्शनेन उभयमपि संभवतीति तथैव दीधितिकृता कृतमित्यभिप्तायः। विजयपरिग्रह इति। पराहङ्कारखण्डनं विजयः। अहङ्कारश्चाहमुत्कृष्ट' इति ज्ञानम्। तत्खण्डनं---तन्निवृत्यनुकूलव्यापारः। यद्वाऽयम् उत्कृष्ट इति मध्यस्थज्ञानानुकूलव्यापारो विजय। सुखविशेष इति वा।  
 प्रयोजकत्वञ्चेति---(1) यादृशहेतुक परामर्शविषयांशे भ्रम एव नास्ति, तत्र साध्यादिविषयतानां कारणतावच्छेदकत्वे गौरवात्। विषयितया साध्यनिरूपित व्याप्तिविशिष्टहेतुविशिष्टपक्षवज्ज्ञानत्वेनैव कारणत्वाल्लिङ्गस्य कारणतावच्छेदकत्वं वोध्य मन्यथा भ्रमप्रमासाधारणनिरूप्य निरूपकभावापन्न लिङ्गतावच्छेदकावाच्छिन्नविषयतभ्यः एव कारण तावच्छेदकत्वाल्लिङ्गस्य तथा त्वाभावादसङ्गतिः।  
F.N.1. यादृशहेतुके---ख  
 प्रमितकोटिनिश्रय इति। साध्यवत्पक्षाविषयता। निरूपितसाध्यविषयताशालिनिश्चय इत्यर्थः। तत्र---तादृशविषयताशालिनिश्चये। तद्विपरीतेति---साध्याभावरूपे त्यर्थः। हेत्वाभासत्वज्ञानमपिदोष ज्ञानमपीत्यर्थः। उपयुज्यत इति। \`पर्वतो वह्निमान्धूमात्' \`पर्वतो वह्न्यभाववान् जलादिति वादिप्तविवादिनो र्विवादे \`जलं पर्वतावृत्ती'ति दोषोपन्यासेन जले पर्वतावृत्तित्वज्ञाने जाते \`वह्न्यभावव्याप्यजलवान्यर्वत' इति विरोधिपरामर्शे विशेषण ज्ञानादिधटितसामग्रीसंपत्या पर्वतावृत्ति जलनिष्ठप्रकारता निरूपितपर्वतनिष्ठविशेष्यताशालीदं ज्ञानमित्यप्रामाण्यग्रहे जाते अप्रामाण्यज्ञानाभावाविशिष्ट विरोधि परामर्शस्थैव प्तनिबन्धकतया तदभावरूपकारणसंपादनेन दोषज्ञानस्योपयोगित्वमेतदेवाह--प्रतिबन्धकीभूतेति।  
 अथ वेति। प्रमात्वनिश्चयेति। साध्यवन्निष्ठविशेष्यतानिरूपितसाध्यनिष्ठप्रकारताकत्वनिश्चयेत्यर्थः। तत्र तादृश प्रमात्वनिश्चये। सद्धेतुत्वज्ञानमिव---धूमादौ व्याप्तिपक्षधर्मतावगाहि---\`वह्निव्याप्यधूमवान्यर्वत' इति ज्ञानमिव। तादृशज्ञानं पर्वतो वह्निमानि त्यनुमितिविशेष्यक वाह्नेमत्पर्वतविशेष्यतानिरूपित वह्निनिष्ठप्रकारताकत्वरूपप्रमात्वविधेयकानुमितौ तत्प्रयोजकवह्निमत्पर्वत विशेष्य तानिरूपितवह्नि निष्ठप्रकारताकत्वव्याप्य वह्निव्याप्यधूमवत्पर्वत विशेष्यता निरूपित वह्निप्रकारताकत्ववदिति परामर्शे विशेषणज्ञानविधया प्रयोजकत्वात्प्रयोजकम्। वह्निव्याप्यधूमवान्पर्वत इति ज्ञानविषयतया सद्धेतुधूमादेः प्रयोजकत्वा त्तादृशानुमिति प्रयोजकत्वं बोध्यम्। तद्विपरीतसाधकेति---तादृशप्रमात्वाभावसाधकेत्यर्थः। हेतोः वह्न्यभावव्याप्य जलबत्पर्वतविशेष्यता निरूपित वह्नि प्रकारताकत्वस्य। दुष्टत्वज्ञानमपि---हेतुतावच्छेदकघटकनलादेः पर्वतावृत्तित्वरूपासिद्धिज्ञानमपि।  
 उपयुज्यत इति। उपयोगमाह---प्रकृतसाध्यग्रहेति। प्रकृतसाध्यग्रहे--पर्वतो वह्निमानिति ग्रहे। योऽप्रामाण्यग्रहः---निरुक्तप्तमात्वाभावग्रहः। तद्ग्रहकः--तद्विधेयकानुमिति जनकज्ञानविषयः यो वह्न्यभावव्याप्य जलवत्पर्वतविशेष्यता निरूपित वह्निप्रकारताकत्वरूपो हेतुः। तत्र तशिशेष्यकं यत् अदुष्टत्वज्ञानं---वह्निमत्पर्वत विशेष्यतानिरूपित वह्निप्रकारसाकत्वरूपप्रमात्वाभावव्याप्यं वह्न्यभावव्याप्य जलवत्पर्वत विशेष्यता निरूपितवह्नि प्रकारताकत्वं पक्षवृत्तीति ज्ञानम्। तद्विघटकत्पात्--जलादौ पर्वतावृत्तित्वरूपदोष ज्ञानस्य तदनुत्पत्ति प्रयोजकत्वात्। तथा चं तादृशदोष ज्ञाने विषयतया दोषाणां प्रयोजकतया तद्विशिष्टस्याप्युपयोगिता वोध्या। स्वज्ञानाधीनेति--अर्थज्ञानाविधया स्वज्ञानाधीनत्वं बोध्यम्।  
 दोषेष्ठतिव्याप्तिरिति---दोषहे तूभयविषयकसमूहा लम्बनज्ञानमादाय सर्वत्र लक्षणसत्त्वं बोध्यम्। यद्यपि वह्निसाध्यके वह्न्यभाववद्धदस्य अपि दुष्टहेतुत्वान्नातिव्याप्तिः, तथापि पर्वतपक्षकवह्निसाध्यकस्थले धूमस्यापि द्रव्यत्वादिना दुष्टत्वात्तद्धर्मावाच्छिन्नहेतुकप्रकृतानुमिति प्रतिबन्धकयथार्थज्ञानविषयत्वं तेन रूपेण दुष्टत्वं वाच्यम्। तथा च वह्निसाध्यके वह्न्यभाववद्ध्रदादे र्धूमत्वादिना दुष्टत्वाभावादनि व्याप्तिरिति।  
 बाधादि ज्ञान प्रतिबन्धकतायां प्रायशो हेतुविषयताया अनवच्छेदकत्वादिति। घरत्वमनित्यं घटत्वादित्यादौ बाधज्ञानप्रतिबन्धकतायां हेतुविषयताया अवच्छेदकत्वात्प्रायश इति हेतुविषयतात्वसामानाधिकरण्येन तादृशावच्छेदकत्वाभावबोधनाय। तथा च यत्र हेतुविषयताया अनवच्छेदकत्वं, तत्र बाधितहेतावव्याप्तिरित्यर्थः। अथ बाधितस्थले पक्षे हेतुसत्त्वे व्यभिचारस्य, तदसत्त्वे असिद्धेरावश्यक तथा बाधज्ञानप्रतिबन्धकतायां हेतुविषयताया अनवच्छेदकत्वेऽपि व्याभिचार। सिद्धयन्ततर ज्ञानप्रतिबन्धकतायां हेतुविषयतायाः अवच्छेदकत्वसत्त्वान्न तत्राव्याप्तिः।  
 अत्र केचित्---\`असङ्कोर्ण बाधितस्थले तादृशान्यतरा ना वश्यकत्वाल्लक्षणसमन्वयो न संभवति। न च तत्रापि बाधव्याप्यसत्प्रतिपक्षावश्यकत्वेन तज्ज्ञानप्रतिबन्धकतायां प्रतिहेतुघटकप्रकृतहेतुविषयताया अवच्छेदकत्वसत्त्वान्न तत्राप्यव्याप्तिः इति वाच्यम्। सत्प्रतिपक्षशरीरे व्यापकसामानाधिकरण्यरूपायाः। व्याप्ते र्न प्रवेशः, किन्तु साध्याभावाभाववदवृत्तित्वरूपाया एव इति मताभिप्रयोणै वाव्याश्यभिधानात्, तन्मते तादृशव्याप्त्यवच्छिन्नावेषयताक ज्ञानप्रतिबन्धकतायां प्रतिहेतुविषयताया अनवच्छेदकत्वात्। व्यापकसामानाधिकरण्य घटितव्याप्तिधीप्रतिबन्धक तायां अवच्छेदकत्वावश्यकत्वेऽप्यवच्छेदकधर्मदर्शनादि प्रतिबन्धकतामादाय घटा द्युदासीनातिव्याप्तिवारणाय लक्षणघटक प्रतिबन्धकतायां विवक्षणीय ज्ञानवैशिष्ट्या नवच्छिन्नत्वविशेषणेन तादृशप्रतिबन्धकतायाः व्यावर्तनात्। तादृशधियः प्रतियोगिवैयधिकरण्याघटितव्यापकतावगाहित्वे यथार्थत्वाभावात्तद्‌घटित व्यापकतावगाहित्वेऽप्रतिबन्धकत्वाच्च।  
 एतेन---उत्पत्तिकालीनघटो गन्धवान् पृथिवीत्वादित्याद्यसङ्कीर्णबाधोदाहरणस्थले गन्धव्यापकीभूतं यत्पृथिवीत्वगुणोभयं, तदभाववत्ता ज्ञानस्य व्यापकाभाववत्ताज्ञानविधया प्रतिबन्धकत्वात्, तत्र पृथिवीत्वरूपहेतुविषयताया अप्यवच्छेदकत्वात् अव्याप्त्यनवकाशः।  
 न च गन्धव्यापकत्वसहिततादृशो भयत्वावच्छिन्नाभाववत्ता ज्ञानस्यापि न ज्ञानवैशिष्ट्यानवच्छिन्ना प्रतिबन्धकता, किन्तु तादृशोभयत्वावाच्छिन्नधर्मिक व्यापकता ज्ञानविशीष्टतादृशोभयाभाववत्ताज्ञानत्वेनै, वान्यथा गन्धव्यापकताग्रहकालीनस्य केवलपृथिवीत्वगुणो भयत्वावच्छिन्नाभाववत्तज्ञानस्य व्यापकत्वसहित तादृशोभयत्वावच्छिन्नाभावानवगाहितया अप्रतिबन्धकत्वप्रसङ्ग इति वाच्यम्।  
 पृथिवीत्वगुणोभयं गन्धव्यापक मिति ग्रहकालीनस्य जलादिवृत्तित्वविशीष्टतादृशोभयत्वावच्छिन्नाभाववत्ता ज्ञानस्य प्रतिबन्धकतावारणाय व्यापकत्वग्रहधर्मितावच्छेदकांशे प्रतियोगितावच्छेदकतापर्याप्त्यवगाहिता निवेशस्या वश्यकतया व्यापकतासहितताहशोभयत्वावच्छिन्नाभाववत्ताज्ञानस्य तादृशोभयत्वपर्याप्तावच्छेदकतानबगहिनो ज्ञानद्वयसाधारणदर्शितरूपेण प्रतिबन्धकत्वानिर्वाहेण व्यापकत्वसहित तादृशोभयत्वावच्छिन्नाभाववत्ता ज्ञानत्वेन पृथगेव प्रतिबन्धकतायाः कल्पनीयत्वात्। न च साध्यव्यापकभाववत्पक्षोऽप्यदोषात्मा वारणीय एवेति तज्ज्ञानीय प्रतिबन्धकतापि विशेषणकरमेन वारणीयेति न तामादाय लक्षणसमन्वय इति वाच्यम्। साध्यासमानाधिकरणधर्मवत्पक्षादेरिव व्यापकाभाववत्पक्षस्यापि बाधरूपतायाः बाधग्रन्थे अङ्गीकृत्वादिति निरस्तम्।  
 व्यापकाभाववत्ताज्ञानस्य प्रतियोगिवैयधिकरण्याघटितव्यापकतावगाहित्वे भ्रमत्वमेव, तद्धटितव्यापकतावगाहित्वे अप्रतिबन्धकत्वमेव, अन्यथा वृक्षादौ कपिसंयोगसाध्यके कपिसंयोगव्यापककपिविभागाभाववद्वृक्षादे र्बाधत्वप्रसङ्गात्, पृथिवीत्वव्यापकत्वसहिततादृशोभयत्वावच्छिन्नाभाववत्ताज्ञानस्य तादृशोभयं पृथिवीत्वव्यापकमिति ज्ञानविशिष्टपृथिवीत्वव्यापकत्वनिष्ठावच्छेदकताभिन्नतादृशोभयत्वनिष्ठावच्छेदकताभिन्नावच्छेदकत्वनिरूपक प्रतियोगिताकाभाववत्ताज्ञानत्वेन ज्ञानद्वयसाधारणै कप्रतिबन्धकतायाः वक्तुं शक्यत्वाच्चेत्याहुः।  
 यदप्यनुमितिपदस्य समुहालंबनपरत्वस्येदानीं शिरोमणिनाऽनभिधानाद्यथाश्रुतार्थश्रयणे न ह्रदो वह्निमान् इत्यादिबाधित एवाव्याप्तिरभिप्रेता। असिद्धि व्याभिचाराज्ञानयोः परामर्शमात्रविरोधिनो रनुमित्यविरोधित्वादिति कैश्चित्समाधीयते। तदपि न। ह्रदो वह्निव्याप्यधूमवानित्यनुमितिं प्रत्यसिद्धिव्याभिचारज्ञानयोः प्रतिबन्धकतया तदवच्छेदकहेतुविषयतामादाय धूमे लक्षणासत्ववश्यकत्वात्। न हि ह्रदो वह्निमानित्येवानुमितिः न तु ह्रदो वह्निव्याप्यधूमवानितीति प्राज्ञसंमतं व्याप्यत्वानुमितिः न पुरः स्फूर्तिकोति चेत्किमयं व्याप्यवत्बानुमिते र्दोषः। न हि अन्धः स्थाणुं न पश्यतीति स्थाणुदोष उत्यलं विस्तरेणेत्याहुः।  
 अत्राहुरर्वाचीनाः---बाधितहेतावव्याप्तिरि त्यस्य ह्रदो वह्निमान्धूमा \`दित्यादिस्थले धूमरूपहेतु र्बाधेन दुष्ट इति व्यवहारानुपपत्तिरित्यर्थः। अस्मिन् व्यवहारे बाधेनेति तृतीयार्थः अनमितिप्रतिबन्धकतावच्छेदक विषयतारूपदुषधात्वर्थघटक प्रतिबन्धकतान्वयिविषयि त्वावच्छिन्नत्वमेव, न तु धान्येन धनवानित्यादाविवाभेदः। दुषधात्वर्थे तदन्वयवाधात्। नापि एकज्ञानविषयत्वादिरूपवैशिष्ट्यं हेत्वन्वयि तृतीयार्थः। घटेन दुष्ट इति व्यवहारापत्तेः। एवञ्च तृतीयान्तार्थबाधविषयित्वावच्छिन्नत्वान्वित प्रतिबन्धकतावच्छेदक विषयताश्रयत्वस्य धूमे बाधात् बाधेन धूमो दुष्ट इति व्यवहारानुपपत्तिरावश्यकीति।  
 परे त्वन्यथैव समादधति। ह्रूदो वह्निमान्धमादित्यादि स्थलीयवाधितधूमरूपटे तौ स्वरूपासिद्धचेकदेशे यथा दीत्या लक्षणसमन्वयश्चिकीर्ष्यते, तयैव रीत्या सर्वत्र दोषैकदेशे अतिव्याप्तिः स्यात्, सा च घटाघुदासीनातिव्याप्तिरिव वारमीयैव। तथा च दोषाणामेव लक्षणयोगितया यत्र दोषानात्मकस्यैव धूमादे र्हेतुता तत्राव्याप्ति र्भवत्येव। द्वितीयलक्षणस्य तावदेकदेशातिव्याप्तिवारकानतिरिक्तवृत्तित्वरूप तृतीयार्थवच्छेदकत्वघटिततया यथाश्रुतस्यैव दोषभिन्ने हेतावव्याप्तिः। प्रथमलक्षणे तु शब्दार्थोल्लङ्घनं विना नाव्याप्तिसंभवः इत्यर्थस्य सुतरामिति पदेन (1) गदाधरेणैव सूचितत्वात्।  
F.N.1. गदाधरैरेव क,ख.  
 यथाश्रुति मिदामिति। दीधिताविदंशब्दस्यैकवचनान्तत्वेनैकलक्षणपरामर्शकत्वादाह--इदं एतल्लाक्षणत्रयमिति। वक्ष्यमाणरीत्या(2) प्रथमस्य दुष्टलक्षणत्वासंभवाद्यथाश्रुतमिति। आकाङ्क्षितं जिज्ञासितमित्यर्थः। अपिकारेण स्वरूपादीनामाकाङ्क्षा विषयत्वं सूचितम्। लक्षणमेषा माकाङ्गितमिति पाठे प्रथमतो लक्षणमेवाकाङ्क्षितम् इत्यर्थः।  
F.N.2. रीत्या दुष्टलक्षणत्त्व----घ-अयमयुक्तः पाठः  
 अन्यविधव्युत्पत्तेति--हेतुवदाभासन्त इति (3) व्युत्पत्त्या इत्यर्थः। ते(4) चेत्यादिनेति--ते च सव्यभिचार विरुद्धस्त इतिपक्षासिद्धबाधिताः पञ्चेत्यनेनेत्यर्थः। तदसङ्गतेरिति। यद्रूपावच्छिन्न निरूपणस्य प्रतिज्ञाविषयत्वं, तद्रूपावच्छिन्नस्यैव लक्षणाविभागादिना निरूपण विषयत्वमिति नियमादिति भावः ननु (1) विभागवाक्ये सव्यभिचारादिपदानां भावप्रधानतया सव्याभेच्चारत्वादिप्ररदान्नसङ्गतिरित्यत आह---एवमिति। अप्रकृतत्वे---प्रतिज्ञाविषयत्वाभावे। विभागानर्हतयेति--लक्षणादिना दोषप्रतिपादनस्यैव प्रतिज्ञातत्वादिति भावः।  
F.N.3. व्युत्पत्तेरित्यर्थः---ख--अयमयुक्तः पाठः  
F.N.4. तच्चेत्यादिनेति--ख--अयमयुक्तः पाठः  
F.N.1. विभागवाक्येन---ख--अयमयुक्तः पाठः  
 सङ्करेण---ऐक्येन। अनवतारादिति---(2)ते चेत्यादिग्रन्थस्य दोषविभागपरत्वे विरुद्धस्य व्यभिचार्याद्यनतिरिक्तत्वेन हेतूनां पञ्चत्वकथनासङ्गतिरित्याशङ्काया अनुदयादित्यर्थः। उपाध्य(3)सङ्करेणेति---व्याभिचारविरोधरूपाणां दोषाणां परस्परं भिन्नत्वेनेत्यर्थः। स्फुरमिति। स्फुटत्वञ्च तद्विषयक जिज्ञासाधीनप्रतिपत्तिविषयत्वम्। नोक्तानुपपत्तिरिति। दोषलक्षणस्यापि दुष्टप्रतिपत्त्यनुकूलत्वेन नाप्रति ज्ञातत्वमित्यर्थः।  
F.N.2.तच्चेत्यादि--ख--अयमयुक्तः पाठः  
F.N.3. उपाध्यसङ्करणेति--ख--अयमयुक्तः पाठः  
 अनुमितिसामान्यपरत्व इति। अनुमितित्वरूपजात्याश्रयपरत्वेत्यर्थः। नतु यावदनुमिति परत्व इत्यर्थस्तथा सति यावत्ता न्निरूपित प्रतिबन्धकत्वाप्रसिद्धयाऽसंभवादतिप्रसङ्गाभावात् तत्कथनासङ्गतेश्च। अतिप्रसङ्गादिति--पर्वतो वह्निमान्धूमात् इत्यादौ ह्रदो वह्निमानित्यनुमितिप्रतिबन्धकज्ञानविषयवह्न्यभाववद्‌धूदादाविति शेषः। प्रकृतपक्षसाध्यहेतुकेति। पर्वतो वह्निमान् ह्रदो वह्निमानित्यनुमितिमादाय वह्न्यभाववद्ध्रदादावतिव्याप्तिवारणाय प्रकृतपक्षकत्वनिवेशः। तत्रैव पर्वतो जलत्ववानित्यनुमितिमादाय जलत्वाभाववत्पर्वतादावतिप्रसङ्गवारणाय प्रकृतसाध्यकत्वनिवेशः। प्रकृतहेतुकत्वनिवेशस्तूत्तरत्र तादृशानुमितिकारण (1) ज्ञानमात्र परत्वे इत्यत्र तादृशपदेन प्रकृतहेतुकानुमितिलाभार्थः। अन्यथा पर्वतो वह्निमान्धूमा \`दित्यादौ प्रमेयादिहेतुकानुमितिमादाय (2)तत्करणपरामर्शविरोधिनि वह्निव्यभिचारि प्रमे यादावतिव्याप्तेः।  
F.N.1.मात्रपरत्वमित्यत्र---ख--(अयुक्तः)  
F.N.2. तत्कारण---ख---(अयुक्तः)  
 प्रकृतहेतुकत्वानिवेशे व्यभिचारसामान्यसङ्ग्रटापत्त्या तादृश ज्ञानसामान्यविवक्षाया असंभवादिति केचित्।  
 परे तु---पर्वतो वह्निमान्धूमादित्यादौ पर्वतो बह्निमान्, द्रव्यत्वं वह्निव्याप्यमित्यनुमिति प्रतिबन्धक ज्ञानविषयवाह्निव्याभिचारिद्रव्यत्वादा वतिप्रसङ्ग इति तद्धेतुकत्वनिवेशनम्। न चैवं तद्धेतुकत्वनिवेशेऽपि निरूक्तानुमितेरपि धूमहेतुकत्वानपायात्तशिरोषणं अकिञ्चित्करमिति वाच्यम्। तद्धेतुकत्वपदेन प्रकृतसाध्यव्याप्ति पक्षधर्मावच्छिन्न प्रकृतहेतुविषयताशालिनिश्चयत्वानवाच्छिन्नज्ञाननिष्ठजनकतानिरूपिता या अनुमितित्वावच्छिन्नजन्यता, तच्छून्यत्वस्य विवक्षितत्वेन दर्शितसमूहालम्बनानुमितिव्यावृत्तेः जनकतायां ज्ञानानिष्ठत्वनिवेशादनुमितिसामान्य एव तादृशासिद्धयभावादिनिष्ठजनकतानिरूपितजन्यत्वसत्त्वात्तादृश जन्यताशून्यानुमित्यप्रप्तिद्धावपि न क्षतिः। एवं जन्यताया मनुमितित्वावच्छिन्नत्वनिवेशात्, तादृशविशेषण ज्ञानादिनिरूपितजन्यत्वस्यानुमितिसामान्ये सत्त्वेऽपि न क्षतिः। एतेन तद्धेतुकत्वनिवेशेऽपि पर्वतो वह्निमान्धूमादित्यादौ पर्वतो वह्निमान् घटाभाववद्भूतलमिति समूहालंबनानुमिति मादाय घटवद्धूतलादिरूपोदासीनेऽतिव्याप्तिवारणाय तादृशानुमितित्वव्यापकप्रतिबध्यतानिरूपितप्रतिबन्धकताया लक्षणे निवेशावश्यकत्वेन प्रकृतहेतुकत्वानिवेशेऽपि पर्वतो वह्निमान्धूमा \`दित्यादौ' पर्वतो वह्निमान् द्रव्यत्वं वह्निव्याप्यमित्यनुमिति मादाय वह्निव्याभिचारिद्रव्यत्वादौ अति व्याप्तिविरहात्तद्धेतुकत्वं व्यर्थमिति निरस्तम्।  
 समूहालम्बनानुमितेर्निरुक्ततद्धेतुकत्वविरहेणानुमितित्वव्यापक प्रतिबध्यतानिवेशा नावश्यकत्वात्। न चैवं तद्धेतुकत्वनिवेशे तत्पक्षकत्वतत्साध्यकत्वयो र्वैयर्थ्यमिति वाच्यम्। पर्वतो वह्निमान् धूमादित्यादौ पर्वतादौ महानसीयवह्निभिन्नवह्न्यभावविषयक वाधज्ञाने अनुमिते र्महानसीयवाह्निविषयकत्वे लाघवमिति लाघवज्ञानकाले वा वह्निव्याप्यधूमवत्ता परामर्शात् पर्वतो महानसीयवह्निमान्' इति अनुमित्युत्पत्त्या, तादृशानुमिते र्निरुक्त तद्धेतुकत्वेन तादृशानुमितिप्रतिबन्धक ज्ञानविषयमहानसीयवह्न्यभाववत्पर्वतादावतिव्याप्तिवारणाय प्रकृतसाध्यतावच्छेदकावच्छिन्नसाध्यकत्वनिवेशसार्थक्यात्। न च तादृशानुमितेः तादृशलाघवज्ञानत्वावच्छिन्नजनकतानिरूपितानुमितित्वावच्छिन्नजन्यताशालितया न निरुक्ततद्धेतुकत्वमिति शङ्क्यम्। पक्षता विशिष्टपरामर्शस्य कारणतायां पक्षताया इव लाघवज्ञानादिविशिषृपरामर्शकारणतायां लाघवज्ञानादेरवच्छेदकत्वमेव। न च विनिगमकाभावः, परामर्शविशिष्ट पक्षतादेः कारणत्वे परामर्शस्य जनकत्वगर्भ व्यापारत्वानुपपत्तेरिति पक्षताग्रहन्थोक्त\* मताश्रयणेन तत्साध्यकत्वादेः सार्थक्याय निरुक्ततद्धेतुकत्वस्य, उक्ता तिप्रसङ्ग वारणाय निवेशः इत्यभिप्रायवर्णनसंभवात्। नन्वेवं सिद्ध्यभावविशीष्टपरामर्शस्मैव कारणत्वात् जनकतायां ज्ञाननिष्ठत्वं व्यर्थमिति चेन्न देयमेतत्। उक्तमतानाश्रयणेऽपि तत्साध्यकत्वादेः सार्थक्याय तद्धेतुकत्वशरीरप्रविष्टजनकतायां प्रकृतपक्षे प्रकृतसाध्यानुमिति जनकतानवच्छेदकवि(1)षयितानवच्छिन्नत्वादिविशेषणेन लाघवज्ञानादि जनकता व्यावर्तनीयेति केचित्। एवं तत्रैव सुन्दरपर्वतविषयकत्वे लाघवमिति लाघवज्ञानसहकारेण जायमाननिरुक्त तद्धेतुकत्वाक्रान्त \`सुन्दरपर्वतो वह्निमान्' इत्यनुमितिप्रविबन्धक ज्ञानविषयवह्न्यभाववत्सुन्दरपर्वतेऽतिव्याप्तिवारणाय प्रकृतपक्षतावच्छेदकपर्याप्तावच्छेदकताकोद्देश्यताकत्वरूपतत्पक्षकत्वनिवेशोऽप्यावश्यक इत्याहुः।  
 तत्साक्षात्कारेति--अनुमिति निष्ठकार्यतासाक्षात्कारेत्यर्थः। अनुमितिः परामर्शकार्ये त्यनुमिति निष्ठकार्यतासाक्षात्कारं प्रत्यनुमितिसाक्षात्कारः, परामर्शसाक्षात्कारश्च हेतुः किञ्चित्प्रतियोगिककिञ्चिदनुयोगिकसंबन्धसाक्षात्कारे संबन्धिद्वयसाक्षात्कारहेतुतायाः सर्वप्तिद्धत्वात्। संयोगादिवत्कार्यताया अपि तथात्वात्। यद्यपि परामर्शानुमितिसाक्षात्कारयोः कार्यतासाक्षात्कारे हेतुत्वं न संभवति, क्रमेण जायमानयोस्तयोरेकदा क्रमेण वा साक्षात्कारासंभवात्, अनुमितिद्वितीयक्षणे परामर्शरूपविषयस्यैवाभावाद नुमित्युपरागेण कार्यतासाक्षात्कारकालेऽनुमितेरपि नाशात्, तथाप्यपेक्षाबुद्ध्यात्मक परामशनुमित्योः साक्षात्कारे बाधकाभावः। न च योग्यविभुविशेषगुणनाशे स्वोत्तरविशेषगुणस्य हेतुतया परामर्शरूपापेक्षाबुद्धेः तृतीयक्षण एवानुमित्युत्पत्तिः स्वीकार्या, तथा चोक्तानुपपत्तिर्दुवरि एवेति वाच्यम्। अनुभवानुरोधेन ज्ञानादीनां तत्तक्षणसंबन्धस्यै वजनाशकत्वं स्वीकृत्यापेक्षाबुद्धयुत्तरं विशेषगुणोत्पादस्य पक्षताग्रन्थे(1) गदाधरैरेव स्वीकारात्। यद्वा घटादिसाक्षात्कारे विषयस्य कार्यकालवृत्तितया हेतुत्वनियमेऽपि ज्ञानेच्छास्थले नायं नियमस्तत्र स्वप्रत्यक्षे ज्ञानादेः पूर्वकालवृत्तिताया हेतुताया अनुभवानुरोधेन स्वीकारात्।  
F.N.\*.पक्षताग्रन्थोक्तेति। अत्रेयं दीधितिः पुरुसङ्खचा करणव्यापारत्वेनावश्यककारणाभावस्य परामर्शस्य कारणतावच्छेदिका पक्षता न कारणमिति तु भ्रमः अत्र तद्वचाख्यानभूतगादाधरी तु---अनुमितिं प्रति पक्षतासहित परामर्शत्वेनैव हेतुता, न तु पक्षतापरामर्शयोः पृथक् कारणताद्वयं, गौरवात्। न च विशेष्यविशेषणभावे विनिगमनाविरहः। परामर्शस्यानुमित्यहेतुत्वे तस्य व्याप्तिज्ञानरूपकटणव्यापारत्वासंभवात्, व्यापारतायाः फलजनकतागर्भत्वादित्यस्यैव विनिगमकस्य संभवादिति।  
F.N.1.पक्षताग्रन्थ इति गादाधरी (313) वस्तुतस्त्वपेक्षाबुद्धे र्दिक्षणावस्थायितामत एवैतत्प्रतिबन्दिप्रदर्शनम्।  
 तथा च परामर्श तृतीयक्षणे एकदैवानुमिति पारमर्शयोः साक्षात्कारस्ततः अनुमितिः परामर्शकार्येति साक्षात्कार इत्यभिप्रायकल्पनान्न दोषः।  
 कल्पान्तरानुसरणे बीजमाह---अत्रेति। अत्र केचित्--संबन्धसाक्षात्कारसंबन्धिद्वयसाक्षात्कारयो र्न तावत्संबन्धसाक्षात्कारत्व,संबान्धिद्वयसाक्षात्कारत्वाभ्यां कार्यकारणभावः। घटभूतलसाक्षात्काररात्कुश्चकुस्‌लसंयोगसाक्षात्करारापत्तेः, घटभूतलयोरपि संबन्धित्वात्। नापि तत्संबन्धसाक्षात्कारत्वेन कार्यतातत्संबन्ध प्रतियोग्यनुयोगिसाक्षात्कारत्वेन हेतुत्वामिति। यत्र (2)परस्परासंयुक्तयो र्गवाश्वव्यक्त्यो र्गोत्वाश्वत्वाभ्यां स्मरणं, साक्षात्कारो वा, ततः परस्परसंयुक्तगवाश्वव्यक्त्योः गोत्वाश्वत्वव्यञ्चक सन्निकर्षविष्टान् द्रव्यत्वेनैव साक्षात्कारस्तत्र गवाश्वयोः संयोग इति साक्षात्कार प्रसङ्गात्। नापि तत्संबन्ध प्रतियोगितावच्छेदकादिप्रकारतानिरूपित तत्संबन्धप्रतियोग्यादिनिष्ठविषयताकसाक्षात्कारत्वेनकारणत्वम्। अतिप्रसक्तगोत्वादेरिव द्रव्यत्वस्यापि तत्संबन्ध प्रतियोगितावच्छेदकतायाः दुरपह्नवत्वादुक्तदोषावारणात्। किन्तु तत्तद्धर्मावच्छिन्न प्रतियोग्यनुयोगिविशेषितं संबन्धसाक्षात्कारत्वावच्छिन्नं प्रति तत्तद्धर्मप्रकारकतत्तत्प्रतियोग्यनुयोगिसाक्षात्कारत्वेन कारणत्वमित्येव वक्तव्यम्।  
F.N.2. परस्परसंयुक्तयोः स्व---अयमयुक्तः पाठः  
 एवञ्च प्रकृते प्रकृतानुमितिः प्रकृतपरामर्शकार्येत्याकारकसाक्षात्कारीयकार्यत्वविषयित्वावच्छिन्नजन्यतानिरूपितजनकतावच्छेदकीभूता या विषयता तदाश्रयविषयित्वावच्छिन्न प्रतिबध्यतानिरूपितप्रतिबन्धकतावच्छेदकविषयताश्रयत्वं दोषसामान्यलक्षणं सुवचम्। अनुमितिपरामर्शोभयविषयतानिरूपितजन्यत्वविषयित्वयोरभेदात्, संबन्धिद्वयसाक्षात्कारजन्यताद्वयावच्छेदकत्वं जन्यत्वविषयितायाः नानुपपन्नम्। विषयिता विशेषत परामर्शादिसाक्षात्कारहेतुत्वे साक्षात्कारीयविशेषणविशेष्यविषयितानां सर्वासामेव विनिगमनाविरहेण कारणतावच्छेदकतया परामर्शीयविषयितानां साक्षात्कारे प्रकारतया भासमानानां (1) साक्षात्कारकारणतावच्छेदकविषयताश्रयत्वमस्तीति न परामर्शविरोधिदोषासङ्ग्रहः।  
 नच परामर्शियविषयिताया इव परामर्शविषयस्यपि विषयिताविशेषणतया साक्षात्कारे भानात्परामर्शविषयोपि साक्षात्कारजनकतावच्छेदकविषयताश्रयो भवतीति यत्र घटाभाववद्भूतलादिज्ञानप्रतिबध्यतावच्छेदकघटादिविषयतासाध्यतावच्छेदकघटकतया परामर्शविषयस्तत्र \`ह्रयो---घटीयविषयितासमानकालीनवह्निमान्---धूमात्' इत्यादौ घटाभाववद्भूतलादेरपि दोषताप्रसङ्ग इति वाच्यम्।  
 परामर्शसाक्षात्कारे परामर्शविषयाणां परामर्शोपनीतानामेव भानं न तु लौकिकं लौकिकसन्निकर्षविरहात्, परामऱ्शीय व्याप्त्यादिविषयितायास्तु मनस्संयुक्तसमवेतविशेषणतासन्निकर्षबलाल्लौकिकमेव भावनम्! तथाच प्रकृतलक्षणे प्रकृतसाक्षात्कारजनकतावच्छेदकलौकिकविषयताश्रयविषयित्वावच्छिन्न प्रतिबध्यतेत्यादिरीत्या विवक्षणान्न दोषः।  
 वस्तुतस्तु--साक्षात्कारजनकतावच्छेदकविषयतायां निरूपितत्वसंबन्धावच्छिन्नप्रकारतान्यत्वं देयं परामर्शसाक्षात्कारे तद्विषयस्य विषयितांशे निरूपितत्वसंबन्धैनैव विशेषणतया भावनियमात् न परामर्शविषयनिष्ठदर्शितविषयतायाः दर्शितविशेषणाक्रान्तत्वमिति न घटाभाववद्भूतलादावतिव्याप्तिः। प्रकृतानुमितिपरामर्शोभयविषयतानिरूपितजन्यत्वविषयताशालिसाक्षात्कारत्वावच्छिन्नजन्यतेत्यत्र जन्यत्वविशेषणमवच्छिन्नत्वं व्यापकत्वरूपं तादृशजन्यत्वविषयितासामान्यावच्छिन्नत्वंरूपं(2) वा ग्राह्यम्।  
F.N.1.साक्षात्कारणता--ख--अयमयुक्तः पाठः  
F.N.2.विषयिता--ख.  
 तेन \`पर्वतो---वह्निमान्--धूमात्' इत्यत्र जलवत्वपर्वतपक्षकवह्निसाध्यकानुमितिः तादृशापक्षकवह्निसाध्यकधूमहेतुकपरामर्शकार्येति साक्षात्कारजनकसाक्षात्कारविषयजलवत्पर्वतपक्षकवह्निसाध्यकानुमितिविरोधिज्ञानविषयजलाभाववत्पर्वते नातिव्याप्तिः।  
 साक्षात्कारजनकतावच्छेदकविषयताश्रयविषयित्वावच्छिन्न प्रतिबध्यतेत्यत्र विषयताश्रयविषयित्वावच्छिन्नेत्यस्य तादृशविषयतानाश्रयविषयिताशून्यज्ञाननिष्ठेत्यथो(2) (3) विवक्षितः। तेन \`पर्वतो--वह्निमान्---धूमात्' इत्यत्र वह्निव्याप्यधूमवत्पर्वतवान् घटं इति परामर्शीया (4) पर्वतविषयिता तस्याः प्रकृतसाक्षात्कारजनकतावच्छेदकविषयिताश्रयीभूता(5) या पर्वताभाववान् घटादिंरित्यादिज्ञानप्रतिबध्यतावच्छेदकतया पर्वताभाववद्धटेऽतिव्याप्तिरिति दूषणानवकाशः। विशेषणनिष्ठप्रकारताया विशेषणतावच्छेदकादिनिष्ठप्रकारतानिरूपितविशेष्यत्वाभिन्नत्वोपगमान्नासंभवः तस्याः तादृशविशेष्यताभेदे तु तादृशजनकतावच्छेदकविषयतानाश्रयविषयताकिञ्चिदवच्छिन्ना ग्राह्या।  
F.N.2. विषयिता--ख.  
F.N.3. विषयता---क,ख  
F.N.4. यावत्पर्वतविषयिता---ख---अयमयुक्तः पाठः  
F.N.5. भूतपर्वताभाववान्---क,ख.  
 अथ संबन्धसाक्षात्कारं प्रति संबन्धिद्वयसाक्षात्कारस्य हेतुत्वपक्षे एवं रीत्या सामञ्जस्येपि सद्धेतुत्वं (1) विचारासहम्। तथाहि संबन्धसाक्षात्कारस्य संबन्धिद्वयविषयकत्वनियमात् संबन्धसाक्षात्काररोत्पत्तौ संबन्धिद्वयसाक्षात्कारजनकसामाग्रया अपेक्षितत्वेनैवानतिप्रसह्गात्। संबन्धिविषयकसंबन्धसाक्षात्कारे अनुमितिपरामर्शरूपसंबन्धिनोर्विषयविधया कारणत्वावशूयकत्वाल्लक्षणसामञ्जस्यं तु नाशङ्कनीयम्। तयो विषय विधया तादृशसाक्षात्कारकारणत्वेऽपि(2) तादृशकारणत्वं न प्रकृतानुमितित्वप्रकृतपरामर्शत्वावच्छिन्नम्, किन्तु तत्तद्व्यक्तित्वावच्छिन्नमित्यस्यानुमितिग्रन्थे(3) दीधिति कृतैवावेदितत्वाल्लक्षणसामञ्जस्यं दुर्वारमेव।  
F.N.1. न विचारसहम्--क,ख  
F.N.2. करणत्वेऽपि---क,ख--अयमयुक्तः पाठः  
F.N.3. अनुमितिग्रन्थ इति। दीधितिः (69) सामान्यतः प्रत्यक्षेविषयत्वेन तत्तद्विषयक प्रत्यक्षे तत्वेन कदाचित् ज्ञानादिप्रत्यक्षे ज्ञानत्वादिना तत्र हेतुत्वम्, न तु यावानेन तत्तदितरत्वादिर्विषयनिष्ठोधर्मः, तेन तद्विषयत्वेन कार्यकारणभावः।  
 किञ्च कार्यतायाः नियतोत्तरवृत्तित्वव्यङ्ग्यपदार्थान्तरत्वपक्षे कार्यतायाः साक्षात्कारसंभवेऽपि तस्याः नियतोत्तरवृत्तितारूपत्वपक्षेऽतीन्द्रियक्षणादिघटितत्वेनातीन्द्रियत्वात् न साक्षात्कारसंभव इति नैतत्पक्षे लक्षणसामञ्जस्यमिति चेत्-  

न-प्रकृतानुमितिविशेष्यकप्रकृतपटामर्शत्वविशिष्टजन्यत्ववैशिष्ट्यावगाहिज्ञानत्वव्यापककार्यतानिरूपितकारणतावच्छेदकविषयताश्रयीभूतविषयित्वावच्छिन्न (1) प्रतिबध्यतानिरूपितप्रतिबन्धकतेत्यादि रीत्या लक्षणपरिष्कारसंभवात्। दर्शितविशिष्टवैशिष्ट्यावगाहि ज्ञाने प्रकृतानुमितित्वप्रकारकज्ञानस्य विशेष्यतावच्छेदकप्रकारकज्ञानविधया (2) परामर्शत्वप्रकारकज्ञानस्य च विशेषणतावच्छेदकप्रकारकज्ञानविधयाहेतुत्वाद्भवति पूर्ववदेवलक्षणसमन्वयः इति सर्वमनाकुलम्।  
F.N.1.परामर्शविशिष्ट-क,ख--अयमयुक्तः पाठः  
F.N.2. परामर्शत्वप्रकारज्ञानस्य च विशेषणतावच्छेदकप्रकारकज्ञानविधया--इदं वाक्यं (ख) पुस्तकेनास्ति---अयमयुक्तः पाठः  
 तस्मादनुमिति पदस्य कार्यतानिरूपकत्वेनानुमितिपरामर्शोभयपरत्वपक्षे बहुगौरवादेतं(3) पक्षं परित्यज्यलघुप्रकारान्तरं प्रदर्शितं शिरोमणिनेत्येव सारमिति वदन्ति।  
F.N.3. एनं--क, ख.  
 दोषताप्रसङ्ग इति। दोषताव्यवहारप्रसङ्ग इत्यर्थः। नन्वनुमिति प्रदस्यानुमितितत्कारणान्यतरपरत्वं समूहालंबनानुमितिपरत्वञ्चायुक्तम्, अनुमितिप्रयोजकीभूताभावप्रतियोगित्वरूपप्रतिबन्धकत्वविवक्षया व्यभिचारादिसङ्ग्रहसंभवादिति चेत्---न--तथासति व्यभिचारज्ञानाभावाद्वारा उपाधिज्ञानाभावस्यपि प्रयोजकतया उपाधावतिव्याप्तेः। कारणतत्कारणमात्रवृत्तिप्रयोजकत्वविशेषे मानाभावात्।  
 पर्यवसितार्थ इति। नन्वेवमपि \`ह्रदो--वह्निमान्धूमात्' इत्यादौ वह्निव्याप्याभाववद्ध्रदेऽतिव्याप्तिः तस्यहेतुमत्वग्रहाविरोधित्वेन स्वरूपासिद्धयनात्मकत्वादिति चेत्--न--मथुरानाथैः तस्यासिद्धिग्रन्थे(1)ग्रन्थे व्याप्यत्वासिद्धित्वोक्तेःलक्ष्यत्वात्।  
F.N.1. असिद्धिग्रन्थ इति। माथुरी (931-12) यादृशविशिष्टमाश्रयासिद्धिः यादृशविशिष्टञ्च स्वरूपासिद्धिः तदुभयविशिष्टानिरूपितं साधारणत्वविरुद्धत्व--अनुपसंहारित्वानिरूपितञ्च निश्चयनिष्ठं यादृशविशिष्टनिरूपितविषयितासामान्यं परामर्शविरोधितानतिरिक्तवृत्तितादृशविशिष्टं व्याप्यत्वासिद्धिरिति तु निष्कर्षः। तेन \`ह्रदो--वह्निमान्--धूमात्' इत्यादौ वह्निव्याप्य धूमाभाववद्धदादिरूपव्याप्यत्वासिद्धेर्विशिष्टस्यानतिरिक्ततया धूमाभावदद्ध्रदाद्यात्मक स्वरूपासिद्धिभिन्न त्वाभावेऽपिना व्याप्तिः।
 दलद्वये पक्षतावच्छेदकावच्छिन्नविशेष्यकत्वनिवेशप्रयोजनमाह--बाधसत्प्रतिपक्षस्वरूपासिद्ध्याश्रयासिद्धिष्विति। अतेजस्वीति। तेजस्सामान्याविशिष्टेत्यर्थः। तेजस्विपर्वतस्य पक्षत्वे सामानाधिकरण्येन वह्न्यभावस्य अनुमित्यविरोधितया न दोषतासंभवः। अवच्छेदकावच्छेदेन च तस्याप्रसिद्धत्वान्नोक्तम्।  
F.N.2. स्रामान्याभावविशिष्टेत्यर्थः---क,ख.  
 बाधस्येति। स्वरूपा सिद्धेरूपलक्षणम्, व्यापकाभाववति व्याप्याभावावश्यकत्वात्।  
 काञ्चनमय इति। ननु अतेजस्विपर्वतपक्षकस्थल एव पक्षासिद्धिसंभवे स्थलान्तरानुसरणं व्यर्थमितिचेत् न--तत्र पर्वतत्वसामानाधिकरम्येन तेजस्सामान्याभावस्य पक्षतावच्छेदकत्वे असिद्ध्यसंभव एव। पर्वतत्वावच्छेदेन तस्य तथात्वे तत्संभवेऽपि वह्न्यभावविशिष्टस्य पर्वतत्वव्यापकत्वविशिष्टस्वरूपसंबन्धेन तेजस्सामान्याभावविशिष्ट पक्षस्याप्रसिद्ध्या बाधासंभवः। यदि च तत्र शुद्धस्वरूपसंबन्धेन तेजस्सामान्याभावविशिष्टस्य वह्न्यभाववत्पक्षादेः बाधत्वमित्युच्यते, तदा स्फुटतराश्रयासिद्धिप्रतिपत्यर्थं स्थालान्तरानुसरणमिति(1) बोध्यम्। एवमग्रेऽपि बोध्यमिति। साध्यतावच्छेदके हेतुतावच्छेदके चावच्छेदकत्वं तत्पर्याप्त्यधिकरणत्वरूपं बोध्यमित्यर्थः।  
F.N.1. अनुसरणम् बोध्यम्---घ--अयमयुक्तः पाठः  
 तत्र तथाविवक्षणात् \`पर्वतो--महानसीयवह्निमान्' इत्यादौ महानसीयवह्न्यभाववत्पर्वतरूपबाधस्य साध्यतावच्छेदकैकदेश वह्नित्वावच्छिन्नग्रहाविरोधित्वेऽपि काञ्चनमयधूमादिहेतुके काञ्चनमयत्वाभाववद्धूमरूपसाधनाप्रसिद्धेर्हेतुतावच्छेदकैकदेशधूमत्वावच्छिन्नप्रकारक ग्रहाविरोधित्वेऽपि न तदसंङ्ग्रहः।  
 स्वरूपासिद्धिव्याप्तिरतः पक्षांश इति। यद्यपि पक्षतावच्छेदकावच्छिन्नविशेष्यकत्वनिवेशव्यावृत्तिः पूर्वमुक्तैव। तथापि तद्विशेषणेन द्रव्यत्वादिना ह्रदावगाह्यनुमितिमादाय दोषवारणेऽपि तद्विशेषणाक्रान्त--\`ह्रदो--घटवान्, धूमवांश्च पर्वतो' इत्यनुमितिमादाय दोषवारणां द्धेतुतावच्छेदकावच्छिन्नप्रकारतापक्षतावच्छेदकावच्छिन्नविशेष्यतयो र्निरूप्यनिरूपकभावनिवेश आवश्यकः, तन्निवेशव्यावृत्तिरधुना पक्षांश इत्यनेनोच्यते इति न पौनरुक्त्यमिति ध्येयम्।  
 ज्ञानत्वनिवेशेत्वाह---आहार्येति। पक्षतावच्छेदकताव्यापकतावच्छेदकताकविशेष्यताकत्वरूपपक्षतावच्छेदकावच्छिन्न विशेष्यकत्वनिवेशाभिप्रायेण \`ह्रदो---वह्न्यभाववान्' इत्याहार्यप्रमास्वीकाराभिप्रायेण वा इदं बोध्यम्।  
 स्वरसादिति। समूहालंबनाभिप्रायकत्वे चकारोऽपेक्षित, अतो ज्ञायते विशिष्टवैशिष्ट्यावगाहिपरत्वमिति भावः।  
 अप्रामाणिकत्वादिति। धर्मितावच्छेदकैकदेशव्यापकत्वावच्छिन्नसंसर्गताभ्युपगमे \`नीलं भूतलं घटा भाववदिति' ज्ञानोत्तरं पीतं भूतलं घटवदिति' ज्ञानानुदयप्रसङ्ग इति बाधकमप्युन्नेयम्। लिङ्गानुपधानमते तथाविधपरामर्शात्तादृशबाधज्ञानदशायां सामानाधिकरण्येनानुमितेरिष्टत्वात्तथाविधसिद्ध्यनुधावनम्। तथाविधेत्यस्य सामानाधिकरण्येनेत्यर्थः। एतावता आपाद्यव्यतिरेकः सिद्धः।  
 अनुमित्यापत्तेरिति। पर्वतत्वमात्रव्यापकत्वानवगाहितया व्यापकत्वभाननिबन्धनाधिकरविषयकतया चोक्तनुमितौ बाधसिद्ध्योरप्रतिबन्धकत्वादिति भावः।  
 यथाश्रुतार्थपरतेति। वाच्यार्थपरतेत्यर्थः। यद्यपि अनुमितिपदस्यानुमितित्वावच्छिन्ने एव शक्ति र्नतु तांदृशाकारकानुमितित्वावच्छिन्न इति न तस्य यथाश्रुतार्थपरत्वं संभवति। तथापि धेनुपदादौ धानकर्मत्वस्य महिष्यादावतिप्रसक्ततया गोत्वं प्रयोगोपाधिरिति वदनुमितिपदस्य तादृशाकारकत्वावच्छिन्न एव शक्तिः, अनुमितित्वं तु प्रयोगोपाधिरितिमताश्रयाणान्न दोषः। प्रयोगोपाधित्वञ्च शक्यतानवच्छेदकत्वे सति तज्जन्यबोधविषयत्वम्।  
 नन्वेकत्रेति मूलादेकहेतौ व्यभिचारज्ञानेरयन्यहेतौ व्याप्तिज्ञानादनुमिति र्जायते इति लभ्यते, तच्चासङ्गतम्=एकत्रैव हेतावेकरूपेण व्यभिचारग्रहेप्यन्यरूपेण व्याप्तिग्रहाद्व्यभिचारस्यैकत्रैव संभवादव एकपदस्यैकधर्मावच्छिन्नमर्थः, अन्यपदस्य अन्यधर्मावच्छिन्नमर्थः इत्याशयेनाह--वह्नित्वाद्येकधर्माव्चछिन्न इति।  
 ननु तद्धर्मावच्छिन्ने शाब्दव्यभिचारज्ञानसत्वेपि लौकिकसन्निकर्षजन्यस्य तद्धर्मावच्छिन्ने व्याप्तिपक्षधर्मताज्ञानस्य संभवाद्व्यभिचारः संभवतीति तदकथनेन न्यूनतेत्यतः सा नास्तीत्याह-यत्र यद्धर्मावच्छिन्नेति।  
 व्याप्त्यादिज्ञानविशिष्टत्वेऽपीति। अङ्कुरविशेषसाध्यके बाधज्ञानसत्वात् परामर्शद्वितीयक्षणे नानुमितिः, किन्तु तृतीयक्षणे एवेति तत्रानुमितेः कार्यतावच्छेदकानाक्रान्ततया तत्रत्यव्यभिचारासङ्ग्रहः इति तत्सङ्ग्रहाय क्षणद्वयसाधारणाव्यवहितोत्तरत्वमेवनिवेश्यम्(1) तथाच धूमव्याप्यस्य शाब्दपरामर्शस्थलेऽनुमितेव्यप्त्यदिज्ञानविशिष्टत्वनिर्वाहः। व्यभिचारज्ञानोत्तरक्षणे द्वितीयपरामर्शस्थापने क्षणद्वयसाधारणाव्यवहितोत्तरत्वनिवेशेजपि नानुमितेस्तद्धर्मावच्छिन्नधर्मिकव्याप्तिज्ञानविशिष्टत्वमिति समूहालम्बनानुधावनम्। लौकिकव्याप्तिग्रहानन्तरं लौकिकव्यभिचारग्रहासंभवात् प्रथमतः शाब्दपरामर्शानुधावनम्। भिन्नेन्द्रियजन्यपरामर्शस्याप्युपलक्षणमेतत्। शाब्दपरामर्शानन्तरमलौकिकवयभिचारज्ञानासंभवल्लौकिकव्यभिचारग्रहानुधावनम्।  
F.N.1. अव्यवहितोत्तरमेव--ख--अयमयुक्तः पाठः  
 नच शाब्दपरामर्शद्वितीयक्षणेऽनुमित्यापत्तिरिष्टापत्तौ व्यभिचारज्ञानाभावस्यानुमितिहेतुत्वे व्यभिचाराभाव इति वाच्यम्। शाब्दपरामर्शपूर्वक्षणे यत्र सिद्धिः, तत्र द्वितीयक्षणेऽनुमित्यनुदयात् तत्र व्यभिचारस्य दुर्वारत्वात्।  
F.N.2. अनुमित्यापत्तेः---ख.  
 प्रागेव निराकृतेति। यत्रव्याप्तिज्ञानं नास्ति व्यभिचारज्ञानाभावश्च वर्तते तत्रानुमित्यापत्तिरतो न व्याप्तिज्ञानस्य व्यभिचारज्ञानाभावेनान्यथासिद्धत्वमिति।  
 तत्प्रकारकत्वघटितेति। ननु तदभाववन्निष्ठविषयतानिरूपिततन्निष्ठविषयताकत्वमेव भ्रमत्वं वाच्यमिति चेत्--न---रक्तदण्डवानिति ज्ञानस्य दण्डाभाववद्रक्तत्वनिष्ठविषयतानिरूपितदण्डनिष्ठविषयताकत्वेन भ्रमत्वापत्तेः।  
 नच विशेष्यताप्रकारतानिवेशेऽपि रक्तत्वप्रकारतानिरूपितरक्तनिष्ठविशेष्यतायाः दण्डनिष्ठा या पुरुषनिष्ठविशेष्यतानिरूपितप्रकारत्वाभिन्नविशेष्यता तन्निरूपितविशेष्यत्वाभिन्नत्वमते तादृशज्ञानस्य भ्रमत्वं दुर्वारमेवेति वाच्यम्।  
 तन्मते तदभाववन्निष्ठविशेष्यतात्वावच्छिन्ननिरूपकताकनिरूपितत्वावच्छेदकतन्निष्ठप्रकारतात्वावच्छिन्ननिरूपकताकत्वस्यैव विवक्षणात्। (1) विशेष्यतात्वेन विषयतात्वेन च निरूप्यनिरूपकभावासिद्ध्या तन्निवेशासंभवादधिकमन्यत्रद्रष्टव्यम्।  
F.N.1. विषयतात्वेन विशेष्यतात्वेन च--ख.  
 लाघवादिति। प्रतियोगिताप्रकारकज्ञानस्य हेतुत्वे प्रतियोगित्वनिष्ठप्रकारतावच्छेदकसंबन्धविषयतायाः कारणतावच्छेदकत्वे गौरवं प्रतियोगित्वसंसर्गकज्ञानस्य कारणत्वेसंसर्गसंसर्गभावस्य विशिष्टबुद्धावनभ्युपगमेव प्रतियोगित्वसंसर्गविषयतायाः कारणतावच्छेदककुक्षाबप्रवेशेन लाघवं बोध्यम्।  
 स्वावच्छिन्नसाध्यतावच्छेदकसंबन्धावच्छिन्नप्रतियोगिताकत्वसंबन्धेन साध्यतावच्छेदकत्वमेवाभावस्य साध्याभाववदवृत्तित्वरूपव्याप्तिघरकमिति। अत्रेयमनुपपत्तिः प्रतिभाति=(1)विशारदलक्षणे स्वावच्छिन्नप्रतियोगिताकत्वसंबन्धेन साध्यताबच्छेदकविशेषिताभावनिवेशनिराकरणप्रसङ्गे वह्नित्वेन नास्तीत्यप्रत्ययात् प्रतियोगिविशेष्यतातापन्न एव प्रतियोगितावच्छेदकं भासते इति नियमो गदाधरेण दशितः। (2) शिरोमणिना तु व्यधिकरणधर्मावच्छिन्नाभावखण्डनावसरे प्रतियोगिविशेषणतापन्नस्यैव धर्मस्य प्रतियोगितावच्छेदकत्वंभासते इति नियमो दर्शितः। इह तु दर्शितनियमद्वयमुल्लङ्ख्य स्वावच्छिन्नप्रतियोगिताकत्वसंबन्धेन साध्यतावच्छेदकत्वमेवाभावस्य व्याप्तिघटकमित्यभिधानं कथं सङ्गच्छताम्?।  
F.N.1. विशारदलक्षण इति। गादधरी (79) एवं प्रतियोगिविशेष्यतापन्न एवाभावे प्रतियोगिपारतन्त्र्येण समानाधिकरणधर्मस्य स्वातन्त्र्येण व्यधिकरणधर्मस्य स्वावच्छिन्नप्रतियोगिताकत्वसंबन्धेन प्रकारत्वम् प्रामाणिकम्, न तु प्रतियोगिविशेषणतानापन्ने \`वन्निर्नास्ति' वह्नित्वेन घटो नास्ति' इत्येव प्रतीतेः न तु वह्नित्वेन नास्तीति।  
F.N.2. शिरोमणिनात्विति। दीधितिः (164) अभावप्रत्ययोहि घटत्वादिविशिष्टस्य घटादेः प्रतियोगित्वमवागाहमानो विशेषणस्यावि घटत्वादेः तदवच्छेदकत्वमवगाहते नस्वातन्त्र्येण।  
 यत्तु व्याप्त्यादिबुद्धावभावांशे प्रतियोगितासंबन्धेन विशेषमीभूयसाध्यमपि भासतां भासताञ्च साध्यविशेषणतापन्नमेव साध्यतावच्छेदकं स्वावच्छिन्नप्रतियोगिताकत्वसंबन्धेन अभावांशे, तथापि साध्यविषयता नानुमितिकारणतावच्छेदकगर्भे निवेश्यते, किन्तु स्वावच्छिन्नप्रतियोगिताकत्वसंबन्धावच्छिन्नसाध्यतावच्छेदकविषयतैवावश्यकत्वादित्यभिप्रायः।  
 तथाहि--सामान्यतः प्रतियोगितासंबन्धावच्छिन्न साध्यप्रकारतानिरूपिताभावत्वावच्छिन्नविशेष्यतेति क्रमेणानुमितिकारणतावच्छेदकनिर्वचने वह्नित्वावच्छिन्नसाध्यकस्थलेद्रव्यत्वमहानसीयवह्नित्वादिना वह्न्यवगाहिव्याप्तिज्ञानवारणमशक्यम्।  
 नच प्रतियोगितासंबन्धावच्छिन्नसाध्यतावच्छेदकावच्छिन्नप्रकारतानिरूपिताभावविषयतेति क्रमेण निवेश्यतद्वारणं सुकरमिति वाच्यम्।  
 एवं सति बाधज्ञानस्यापि धर्मिणि ग्राह्याभावावगाहिनः सामान्यतः प्रतियोगितासंबन्धावच्छिन्नग्राह्यतावच्छेदकावच्छिन्नविषयतानिरूपिताभावविषयतानिरूपितधर्मिविषयताशलिज्ञानत्वेनैव प्रतिबन्धकत्वकल्पनसंभवेन प्रतियोगितायाः प्रतियोगिविशेषणधर्मावच्छिन्नत्वस्य निर्युक्तिकतापातात्।  
 स्पष्टञ्चेदभिहितम् (1) गदाधरेणैव (2)व्यधिकरणधर्मावच्छिन्नाभाखण्डनादौ। तस्माद्वह्नितदभावविरोध प्रयोजकवह्नित्वावच्छिन्न प्रतियोगिताकावगाहित्वं निवेश्यैव बाधज्ञानप्रतिबन्धकत्वं व्याप्तिज्ञानादेश्च कारणत्वं वक्तव्यम्।   
F.N.2. \`घटो नास्ति' त्यभावप्रत्ययोहि प्रतियोगितया भासमानघटादिनिरूपितविशेषणतावच्छिन्नाया स्वावच्छिन्नप्रतियोगिताकत्वसंबन्धावच्छिन्ना घटत्वादिनिष्ठप्रकारता तच्छाली भूवतीति यावात्, प्रतियोग्यविशेषणत्वेन, घटत्वादेः प्रतियोगितावच्छेदकत्वमावगाहते' इति गादाधारी। (व्यधिकरणधर्मावच्छिन्नाभावखण्डनग्रन्थः 164)  
 तत्र चायं मतभेदः---वह्नत्वावच्छिन्नप्रतियोगिताकत्वं वह्नेरेव संबन्धः इत्येकः पक्षः  
 वह्नेस्तु केवलप्रतियोगित्वमेव वह्नित्वस्य स्वावच्छिन्नप्रतियोगिताकत्वसंबन्धेनाभावविशेषणत्वादभावान्तरव्यावृत्तिसंभवान्न विशेषरूपेण संसर्गतेत्यपरः पक्षः।  
 तत्र वह्नित्वावच्छिन्नत्वविशेषितप्रतियोगितासंसर्गेण वह्नेरेव विशेषणत्वादभावान्तरव्यावृत्तिरित्याद्यपक्षे वह्नित्वस्य द्वेधा निरवेश्यतया गौरवम्।  
 द्वितीयपक्षे वह्नित्वस्यैवावच्छिन्नप्रतियोगिताकत्वसंबन्धेन विशेषणतया न वह्नित्वस्य द्वेधाप्रवेश इति लाघवम्।  
 तथाच गौरवद्रषिताद्यपक्षे मेयत्वाभाववद्वृत्तित्वज्ञानस्य भ्रमत्वासंभवेऽपि, द्वितीयपक्षे तज्ज्ञानस्य मेयत्वांशे भ्रमत्वं निराबाधमेवेति।  
 तन्न सम्यक्--वह्नित्वावच्छिन्नप्रतियोगितासंबन्धेन वह्नेरेव विशेषणत्वमिति पक्षेऽपि वह्निकत्वावच्छिन्नप्रकारतायाः न वह्निवृत्तित्वेन वह्नित्वावच्छिन्नत्वेन वा निवेशः गौरवाद्व्यर्थत्वाच्च। परन्तु वह्नित्वावच्छिन्न प्रतियोगितासंबन्धावच्छिन्नप्रकारतात्वेनैव निवेशः, लाघवादावश्यकत्वाच्च।  
 तथाच नैतत्पक्षेऽपि वह्नित्वस्यानुमितिकारणतावच्छेदककोटौ द्वेधा प्रवेश इति साध्यतावच्छेदकत्वमेवाभावस्य व्याप्तिघटकम् लाघवादित्युक्तासङ्गतेर्दुर्वारत्वात्।  
 अथ साध्यतावच्छेदकावच्छिन्नप्रतियोगितासंबन्धेन साध्यस्याभावविशेषणतापक्षे अनुमितिकारणतावच्छेदकधर्मशरीरगुरुत्वाभावेप्यनुमितिकारणज्ञानविषयविशिष्ट पदार्थशरीरगौरवं दुर्वारमेव वह्नित्वस्य द्वेधाप्रवेशादिति चेत्--  
 न दर्शितद्वितीयपक्षेऽपि वह्निविशेष्यतापन्न एव वह्नित्वस्य भानाद्वह्नित्वस्य दर्शितविशिष्टशरीरे द्वेधाप्रवेशस्यावश्यकत्वात्। (1)कारणतावच्छेदकगौरवापेक्षयाप्रयोजकस्योक्त विशिष्ट परार्थ शरीरगौरवस्य दोषत्वासंभवाच्च।  
F.N.1.गौरवा प्रयोजकस्योक्त---क, घ,--अयमयुक्तः पाठः  
 एतेन (1) विशाटदलक्षणाद्युक्तनियमभङ्ग एतन्मते दूषणमेवाहुरित्यनेन ध्वनितम्। तथाच साध्यांशस्य कारणतावच्छेदक(2)शरीर इव दशिर्तविशिष्टपदार्थशरीरेऽपि निवेशाभावाल्लाघवं स्फुटमेवेति निरस्तम्।  
ख--अयमयुक्तः पाठः  
F.N.1.विशारदेति। गादाधरी (79) एवं प्रतियोगिविशेष्यतापन्न एवाभावे प्रतियोगिपारतन्त्र्येण समानाधिकरणधर्मस्य स्वातन्त्र्येण, व्यधिकरणधर्मस्य स्वावच्छिन्नप्रतियोगिताकत्वसंबन्धेन प्रकारत्वम् प्रमाणिकम् न तु प्रतियोगिविशेषणतापन्ने \`वह्निर्नास्ति' \`वह्नित्वेन घटो नास्ति' इत्येव प्रतीतेः न तु \`वह्नित्वेन नास्ति' इति।  
F.N.2. शरीरवत्--ख--अयमस्वरसः पाठः  
 कारणतावच्छेदकगौरवस्य प्रागुक्तदिशा अनवकाशाद्दर्शितविशिष्टपदार्थशरीरगौरवस्याकिञ्चित्करत्वादिति।  
 अत्रेदं समाधानम्--साध्यतावच्छेदकावच्छिन्नत्वविशिष्ट प्रतियोगितायाः साध्यीयसंसर्गतादूषणे नैतद्ग्रन्थतात्पर्यम्। परन्तु--प्रतियोगिविशेषिताभावबुद्धौ प्रतियोगिविशेषणतापन्नधर्मोऽपि धर्मिपारतन्त्र्येण स्वावच्छिन्नप्रतियोगिताकत्वसंबन्धेनाभावांशे विशेषणीभूय भासते। इति पक्षमवलम्ब्य अभिधेयत्वं मेयत्वाभाववद्वृत्तीति ज्ञानस्य भ्रमत्वोपपादने एव तात्पर्यम्। अस्मिन् पक्षे स्वावच्छिन्नप्रतियोगिताकत्वसंबन्धावच्छिन्नसाध्यतावच्छेदकविषयतैवानुमितिजनकतावच्छेदककोटौ निवेश्यते, आवश्यकत्वात् न तु साध्यविषयतापि गौरवाद्व्यर्थत्वाच्चेति।  
 यद्यपि साध्यविषयताया अनुमितिजनकतावच्छेदकशरीरप्रवेशखण्डनं न भ्रमत्वोपपादन उपयुज्यते, तथापि शिष्यव्युत्पादनायैवेह तत्खण्डनमिति बोध्यम्।  
 घटत्वादेः प्रसिद्धेनेति। निरूपितत्वं षष्ठ्यर्थः। स्वरूपसंबन्धावच्छिन्न प्रतियोगिताकघटाभावादाविति शेषः॥ घटत्वादेरित्यत्र निष्ठत्वं षष्ठ्यर्थः, तथाच स्वरूपसंबन्धावच्छिन्नप्रतियोगिताकघटत्वाभावाभावस्य घटत्वरूपतया घटत्वनिष्ठप्रसिद्धघटत्वाभावत्वादेः तादृशप्रतियोगिताकत्वेनेत्यर्थः इति केचित्।  
 व्याख्यान्तरमाह---प्रथमेति।  
 स्वव्यधिकरणाप्रकारवच्छिन्नेति। ननु स्वव्यधिकरणत्वं यदि स्वानधिकरणवृत्तित्वं तदा \`ह्रदोवह्न्यभाववानि'ति बुद्धेः प्रमात्वानुपपत्तिरतः स्वाधिकरणावृत्तित्वमेव तद्वाच्यम्, ह्रदावृत्तित्वस्य वह्न्यभावेऽसत्वान्नोक्तबुद्धेः प्रमात्वानुपपत्तिः। स्वाधिकरणावृत्तित्वमित्यत्र वृत्तित्वम् प्रकारतावच्छेदक संबन्धेन वाच्यम्। अन्यथा पर्वतेऽपि कालिकरसंबन्धेन वह्न्यभावसत्वात् स्वरूपसंबन्धेन \`वह्न्यभाववान्' इति बुद्धे र्भ्रमत्वानुपपत्तिः। तथाच \`जाति र्जातिमती' इत्यादिबुद्धेः प्रमात्वापत्ति र्भ्रमत्वानुपपत्तिश्च। स्वं जातिनिष्ठविषयताप्रकारतावच्छेदकसंबन्धः समवायः तेन संबन्धेन स्वाधिकरणनिरूपितवृत्तित्वाप्रसिद्धेरिति चेत्  
 न-स्वावच्छेदकसंबन्धावच्छिन्न स्वावच्छेदकावच्छिन्न प्रतियोगिताकाभावत्वावच्छिन्नाधेयतानिरूपितस्वावच्छेदकसंबन्धावच्छिन्नस्वावच्छेदकावच्छिन्न वत्ताग्रह विरोधितानियामकसंबन्धावच्छिन्ननिरवच्छिन्नाधिकरणतावद्वृत्तित्व--स्वावच्छिन्नाभाववद्वृत्तित्व---एतदन्यतरस्वनिरूपितत्वैतदुभयसंबन्धेन प्रकारताविशिष्टविषयत्वानिरूपकत्वस्य विवक्षितत्वात्। विशेषरूपेण संसर्गताभ्युपगमे तु प्रकारतावच्छेदकसंबन्धावच्छिन्नाधेयत्वीय--स्वरूप- संबन्धेन स्वाधिकरणावृत्तित्वमेव स्वव्यधिकरणत्वम्।  
 यत्तु---प्रकारतावच्छेदकसंबन्धावच्छिन्नयदधिकरणतासामान्ये स्वाधिकरणानुयोगिकत्वाभावस्तत्वमेव तदिति--तन्न--तथा सति' \`संयोगेन रूपवान् घटः' इति ज्ञानस्याऽपि प्रमात्वापत्तिः संयोगेन रूपाधिकरणतायाः अप्रसिद्धत्वात्।  
 केचित्तु-प्रकारतावच्छेदक संबन्धसामान्ये स्वाधिकरणानुयोगिकत्वयद्धर्मावच्छिन्नप्रतियोगिकत्वोभयाभावः तद्धर्मवत्वं स्ववैयधिकरण्य पदार्थः।  
 न च भूतलं संयोग समवायोभय संबन्धेन घटवदिति ज्ञानस्यप्रमात्वापत्तिः व्यासण्य वृत्तिधमविच्छिन्नानुयोगिताक तदाश्रयवृत्तिप्रतियोगिताकाभावानभ्युपगयेन संसर्गतावच्छेदकोभयत्वावच्छिन्ने उभयाभावसत्वादिति वाच्यम्।  
 प्रकारतावच्छेदकसंसर्गतावच्छेदकसामान्ये स्वाधिकरणवृत्यनुयोगितानिरूपकतावच्छेदकत्वयद्धर्मावच्छिन्न प्रतियोगितानिरूपकतावच्छेदकत्वोभयाभावः तद्वत्वस्य विवक्षितत्वादित्याहुः।  
 तन्न---संयोगत्वेन संयोगसमवायोभयसंसर्गकस्य घटप्रकारक भूतलविशेष्यकज्ञानस्य प्रमात्वापत्ते र्दुवारत्वात्, संयोगत्वादौ तादृशोभयाभावासत्वात्।  
 ईश्वरीयज्ञानावृत्ति विषयिताशून्यत्वं सर्वांशे प्रमात्वमित्यपि केचित्।  
 दीधितौ यथार्थेति व्यर्थमिति। अत्रेदं बोध्यम्=वह्न्यभाववद्घ्रदादिविषयकत्वस्य प्रतिबन्धकताशून्ये संशये आहार्ये च वर्तमानतया न प्रतिबन्धकतानतिरिक्तवृत्तित्वम् इति (1) संशयान्यानाहार्यादिज्ञाननिष्ठत्वविशेषणं विषयतायां द्वितीयलक्षणे वक्ष्यते। इह तु यावद्भ्रमभिन्नत्वरूपयाथार्थ्य निवेशेनैव संशयाहार्ययो र्व्युदासासंभवान्न संशयान्यत्वानाहार्यत्वयो र्निवेश इति याथार्थ्य विशेषण वैयर्थ्यं कथं सङ्गच्छते।  
F.N.1. संशयानाहार्यादि--ख--अयमयुक्ताः पाठः  
 यत्तु --\`वृक्षेः संयोगी न वे'ति संशयस्याभ्रमत्वात् न याथार्थ्य निवेशात्तद्वारणं तदवारमे च कपिसंयोगी भेदस्य साध्यतायां कपिसंयोगतदभावकोटिकसंशयान्तर्भावेणानतिरिक्तवृत्तित्वव्याहतेः कपिसंयोगवद्वृक्षादेः दोषत्वानुपपत्तिः इति तन्न--कोट्यंशे भ्रमत्वासंभवेऽपि कोटिद्वयविरोधांशे भ्रमत्वसंभवात्। समुच्चयवैलक्षण्याय संशये विरोधभानस्यावश्यकत्वात्।  
 यदपि \`वह्निमान्---ह्रदो---वह्न्यभाववान्' इत्याद्याहार्यस्य यथार्थत्वविशेषणेन वारणेऽपि \`ह्रदोवह्निमान्' इति बाधज्ञानकालीनेच्छाजन्य---\`ह्रदो वह्न्यभाववान्' इत्याकारकाहार्यप्रमायाः न वारणसंभवः इति तदपि---न--तत्रापि \`वह्निमान् ह्रदो--वह्न्यभाववान्' इत्याकारकस्याहार्यस्याभ्युपगमात् सामग्रीबलेन वह्नेर्वह्न्यभावधर्मितावच्छेदकतया भावे बाधकाभावात्। अत एव द्वितीयलक्षणे वक्ष्यते आहार्यसमानाकारकानाहार्यज्ञानाप्रसिद्धेरिति।  
 नचैवमव्याप्यवृत्तित्वाग्रहकालीनस्य \`कपिसंयोगाभाववान् वृक्षः कपिसंयोगी' इत्याहार्यस्य न वारणसंभव इति वाच्यम्। संशयस्येव तादृशाहार्यस्यापि कपिसंयोगतदभावपो र्विरोधांशे भ्रमत्वसंभवात्।  
 \`ह्रदो---निर्वहिः' इत्याकारकानाहार्यज्ञाने आहार्यज्ञानेच्छाकार्यतावच्छेदकस्यासत्वोपपत्तये इच्छाकार्यतावच्छेदककोटौ वह्निधर्मितावच्छेदककत्वस्येवाक्याप्यवृत्तित्वग्रहकालीने \`वह्निमान् ह्रदो--निर्वह्निः' इत्याकारकज्ञाने व्यभिचारवारणाय विरोधावगाहित्वस्यास्येव विरोधानवगाहिनोप्याहार्यस्यानभ्युपगमात्। व्याप्यवृत्तित्वावगाहित्वेन बाधज्ञानस्य प्रतिबन्धखतापक्षे प्रतिबन्धकानाहार्यज्ञाने व्याप्यवृत्तित्वभासकाव्याप्यवृत्तित्वज्ञानाभावबलादेवाहार्यज्ञानेऽपि विरोधभावसंभव इति यथार्थत्वविशेषणेनाहार्यवारणं नानुपपन्नम्।  
 यत्तु--याथार्थ्यं यावद्भ्रमभिन्नत्वं तत्र भ्रमत्वस्यानुगतस्य दुर्वचतया भेदकूटनिवेशावश्यकत्वे संशयाहार्यरूपकतिपयभ्रमभेदनिवेशसार्थकयेऽपि तदितरभ्रमान्यत्वविशेषणवैयर्थ्यमेव प्रथमलक्षणे दोषः इति।  
 तदसत्--उदासीनपदार्थांशे यो भ्रमः तदन्यत्वविशेषणस्य यादृशविशिष्टविषयकत्वं प्रकृतानुमिति प्रतिबन्धकतानतिरिक्तवृत्ति इति विवक्षातः प्रागपि निवेशे प्रयोजनाभावेन तथाविधकतिपयभ्रमान्यत्वविशेषणवैयर्थ्यस्य दर्शितविवक्षानिबन्धनत्वाभावाद्दीधितिस्वरसभङ्गात्। ईश्वरीयज्ञानावृत्तिविषयितारूपस्य (1)अवयवग्रन्थे गदाधरोक्तरूपस्य वा अनुगत भ्रमत्वस्य वक्तुं शक्यत्वाच्चेति दिक्।  
F.N.1. अवयवग्रन्थ इति। गादाधरी (106) वस्तुतस्तु स्वानुयोगिनिष्ठ विशेष्यतानिरूपितत्वस्वप्रतियोगितिष्ठत्वस्वावच्छिन्नत्वैतत्‌त्रितयसंबन्धेन संबन्धविशिष्टान्यप्रकारताशालित्वमेवानुगत भ्रमत्वं सुवचम्।  
 मिश्रव्याख्यामुपन्यस्यति--केचित्विति। (1) तच्च ज्ञानयमानेति। इतरमते तादृशबाधज्ञानप्रकारकयथार्थज्ञानविषयत्वमादाय लक्षमसमन्वयेऽपि सद्धेतावतिव्याप्त्यापत्तेः, तन्मताश्रयणमेवोचितमिति भावः।  
F.N.2. गादाधर्यां तच्च ज्ञायमानेति---क,ख.  
 यथार्थपदवैयर्थ्यमाशङ्कते--यद्यपीति। समाधत्तेतथापीति। वक्ष्यमाण संबन्धावच्छिन्नेति। एकज्ञानविषयत्वसंबन्धावच्छिन्नेत्यर्थः। अन्वयश्चास्य प्रकारतेत्यनेन। तथाव्यवहारस्यादिति। तादृशव्यवहारस्य प्रामाण्यापत्तेरित्यर्थः। तथासतीति। व्यभिचारादेः साक्षादनुमिति प्रतिबन्धकत्वं स्वीकृत्य दुषधात्वर्थघटकानुमितौ तद्धेतुकत्वाप्रवेशे इत्यर्थः। तल्लाभानुरोधेनेति।  
 अयं भावः=तद्धेतुकत्वाप्रवेशे रासभलिङ्गकानुमितेरप्यनुमितिसामान्यान्तर्गततया धूमाभाववद्वृत्तिबह्न्यादिरूपव्यभिचारादेः तादृशानुमितिसामान्यप्रतिबन्धकत्वाभावादसंभवः स्यात् इति प्रकृतहेतुप्रकारकज्ञानजन्यत्वरूप प्रकृतहेतुकत्वादेः दुषधात्वर्थघटकानुमितौ निवेशा आवश्यकः तद्धटकहेतौ हेतुतावच्छेदकवैशिष्ट्यप्रवेशोप्यावश्यकः। अन्यथा द्रव्यादिलिङ्गकानुमितेरपि सामान्यान्तर्गततया असंभवानुद्धारात्। तन्निवेशे च हेतुतावच्छेदकावच्छिन्नप्रकारताशालिज्ञानजन्यत्वलाभान्नासंभव इति।  
 ननु पर्वते धूमसाधने वह्नित्वेनायं दुष्ट इत्यादौ दुषधातोः यदि वह्नित्वावच्छिन्नहेतुकानुमितिप्रतिबन्धकोऽर्थः, तदा \`पर्वते' इत्यत्र सप्तम्यर्थो विशेष्यत्वं तत्र प्रकृत्यर्थस्य पर्वतादेः निरूपितत्वसंबन्धेनान्वयः, धर्मिपारतन्त्र्येणावच्छिन्नत्वसंबन्धेन पर्वतत्वादेश्चान्वय इति पर्वतत्वावच्छिन्नविशेष्यतालाभः। तस्याः निरूपकतासंबन्धेनाभेदेन धूमपदार्थ धूमप्रकारकत्वावच्छिन्नान्वितसाधनपदार्थानुमितावन्वयः। धूमप्रकारकत्वविशिष्ट एव तादृशविशेष्यताया अन्वयात्, विशिष्टवैशिष्ट्यबुद्धौ धर्मितावच्छेदकावच्छिन्नत्वस्य विधेये भाननियमेन धूमप्रकारकत्वावच्छिन्नतादृशविशेष्यताकत्वलाभः, तादृशविशेष्यताकत्वान्वितानुमितेः सप्तम्यर्थे अभेदेऽन्वयः, तस्य दुषधार्त्क्यघटकानुमितौ स्वरूपसंबन्धेनान्वयः। विधेयांशे अधिकावगाहिबोधस्य नव्यसंमतत्वात्। वह्नित्वेनेत्यत्र तृतीयार्थवेशिष्ट्यस्यैदं पदार्थे धर्मिण्यन्वयः। दुष्टः इत्यत्र क्तप्रत्ययार्थः संबन्धी।    
 तथा च धूमत्वावच्छिन्नप्रकारकत्वावच्छिन्न पर्वतत्वावच्छिन्नविशेष्यकत्वविशिष्टानुमित्यभिन्नानुमितिप्रतिबन्धकताश्रयसंबन्धी वह्नित्वविशिष्टः इति बोधः फलितः।  
 सच न संभवति---सप्तम्या अभेदार्थकत्वाभावात्। तथात्वेऽपि दुषधात्वर्थै कदेशे तदन्वयो व्युत्पत्तिविरुद्धः। पदार्थैकदेशेऽभेदान्वये \`ऋद्धस्य राजमातङ्गा' इति प्रयोगापत्तेः। अभेदसंसर्गकान्वयबोधस्य(1) (2) व्युत्पत्यसिद्धत्वस्वीकारेऽपि धात्वर्थे अनुमित्यन्तर्भावो व्यर्थः तेन विनापि तादृशार्थलाभात्।  
F.N.1. संसर्गान्वये---ख--अयमयुक्तः पाठः  
F.N.2. अन्वये---क-अयमयुक्तः पाठः  
 विधेयांशे अधिकावगाहिबोधस्य सर्वानुमतत्वाभावेन सप्तम्यर्थानन्वयप्रसङ्गाच्चेत्यत आह--अथवेति। अनन्वयप्रसङ्गादिति। इदञ्च नवीनमताभिप्रायेण। प्राचां मते च धात्वर्थेऽनुमित्यन्तर्भावो व्यर्थ इत्येव दूषणम्। वह्निनाधूमसाधन इति।  
 नन्वत्रापि तृतीयार्थो वैशिष्टयमेव तस्य रासभे बाधात् नापत्तिरिति चेत्---  
 न तथासति वह्निनाधूमसाधने वह्निंर्दुष्ट इति व्यवहाराप्रामाण्यापत्तिः। वह्नौ वह्निवैशिष्ट्यबाधात्। अभेदकालिकादिरूपवैशिष्ट्यमादाय तदुपपत्तौ वह्निनाधूमसाधने द्रव्यं दुष्टं रासभो दुष्ट इति (1)व्यवहारापत्तिः।  
F.N.1. व्यवहारापत्ते--ख.  
 प्रथमान्तार्थे तृतीयार्थाभेदान्वये विलक्षणाकाङ्क्षायाः नियामकत्वं स्वीकृत्य तादृशाकाङ्क्षायाः प्रथमान्तपदाथर्तावच्छेदकावच्छेदेनैव तृतीयार्थाभेदान्वयबोधकत्वाङ्गीकारे उक्तदोषाभावादाह---अथवेति। पर्बते वह्निना धूमसाधने वह्निर्दुष्ट इति व्यवहारविषयत्वावच्छिन्ने पक्षे तादृशव्यवहारविषयत्वावच्छिन्नेतरभेदस्य पर्वतत्वावच्छिन्नपक्षकधूमत्वावच्छिन्नसाध्यक वह्नित्वावच्छिन्नहेतुकानुमितिप्रतिबन्धकप्रकारकयथार्थज्ञानविषयत्वहेतुना साधने हेतौ यथार्थत्वानुपादाने सद्धेतौ भ्रमात्मकज्ञानमादाय व्यभिचार इति तद्वारणाय तदुपादानमिति भावः।  
 अग्रेऽपीति। द्वितीयतृतीयलक्षणयोरपीत्यर्थः। यद्रूपावच्छिन्नविषयतासामान्यमिति। इदञ्च ज्ञानभेदेन विषयताभेदमतेन। तेन न पाषाणामयत्वविशिष्टपर्वतमादाय \`पर्वतो---वह्निमान्---धूमात्' इत्यादौ दुष्टताप्रसङ्ग इति ध्येयम्।  


**इति पर्वते इत्युपनामकरघनाथकृतगादाधरीसान्यनिरुत्तिटिष्पण्यां**

** न्यायरत्नाभिधायां प्रथमलक्षणम् समाप्तम् ॥**

****

**शुभम् ।**

**      ----------- ---------- ----------- -----------**





** ॥ न्यायरत्नम् ॥  
 ॥ द्वितीयलकक्षणम्॥**  
   
 यद्विषयकत्वेन लिङ्गज्ञानस्यानुमितिविरोधित्वमिति मूले ज्ञानस्येत्यत्र षष्ठ्यर्थो वृत्तित्वं तस्य यद्विषयकत्वेऽन्वयः।  
 ननु यद्विषयकत्वेनेति वाक्ये स्वरसतः षष्ठ्यन्तज्ञानपदार्थस्य ज्ञाननिष्ठत्वस्य विरोधित्वेऽन्वयः प्रतीयते। अपेक्षितश्च तत्रैव। अन्यथा प्रकृतानुमितित्वव्यापक प्रतिबध्यतानिरूपित प्रतिबन्धकतायाः कामिनीप्रत्यक्षविषयकेच्छायां सत्वेन कामिनीप्रत्यक्षविषयकत्वस्य तदवच्छेदकत्वात् \`ह्रदो--वह्निमान्---धूमान्' इत्यादौ कामिनीप्रत्यक्षेऽतिव्याप्तिः(1)। ज्ञानवृत्तित्वस्य विरोधित्वेऽन्वये च ज्ञानवृत्तित्वविशिष्टविरोधितायाः कामिनीप्रत्यक्षेच्छायामसत्वेनातिव्याप्तिविरहादिति चेत्--   
F.N.1. अतिव्याप्तेः---ख.  
 न एकदेशेऽतिव्याप्तिवारणायानतिरिक्तवृत्तित्वरूपस्यैवावच्छेदकत्वस्य विवक्षमीयत्वेन दोषविषयितायाः संस्कारे सत्वेन तत्र च प्रतिबन्धकतायाः असत्वेन अनतिरिक्तवृत्तित्वरूपावच्छेदकत्वस्य कस्यामपि दोषविषयितायामसत्वेनासंभवापत्तेः, तद्वारमाय ज्ञानवृत्तित्वविशिष्टत्वस्य विषयितायामवश्यं विवक्षमीयत्वेन तत्रैव षष्ठ्यन्तज्ञानपदार्थान्वयो युक्तः। एवं सति पूर्वोक्तानिप्रसङ्गोऽपिनास्ति। अनतिरिक्तवृत्तित्वरूपस्यैवाच्छेदकत्वस्योक्तयुक्त्या विवक्षणीयतया कामिनीप्रत्यक्षविषयितामाः \`कामिनीमनुभवामि' इत्याकारकानुव्यवसाये सत्वेन तत्र च प्रतिबन्धकत्वस्यासत्वेन कामिनीप्रत्यक्षत्वावच्छिन्नविषयितायाः अनतिरिक्तवृत्तित्वरूपावच्छेदकत्वविरहात्।  
 ननु तथापि स्वरसभङ्गो दुर्वार इति चेत्---न--\`उद्देश्यवाचकपदस्य पूर्वनिपातनियमेन' यद्विषयकत्वेनेति वाक्ये उद्देश्यवाचकस्य विरोधित्वपदस्य (1) परत्रसत्वेनाकाङ्क्षतावारणाय(2) तत्पदस्य पूर्वत्र योजनायाः आवश्यकत्वात्। ज्ञानस्येत्यस्यापि यद्विषयकत्वेनेति पदात् प्राक्‌योजनायः कर्तुं शक्यत्वात्।  
F.N.1. पूर्वमसत्वेन---क, ख.  
F.N.2. अनाकाङ्क्षा वारणाय---घ--अयमयुक्ता---पाठः  
 तथाचानुमितिविरोधित्वं लिङ्गज्ञानस्य यद्विषयकत्वेन तत्वम्' इति योजनायां स्वारस्यभङ्गाभावात्॥  
 लिङ्गपदस्याखण्डाभावघरकतया यथाकथञ्चित्सार्थक्येऽपि अव्याप्त्यतिव्याप्त्यवारकतया सार्थक्यासंभवेन तदविवक्षेत्यभिप्रायेण गादाधर्यामनतिप्रयोजनकतयेत्युक्तम्(1)।  
F.N.1.प्रयोजनकतयेति--क,घ.  
 नन्वाहार्यसंशयाद्यात्मकज्ञानमादायासंभववारणाय ज्ञानेऽनाहार्यत्वसंशयान्यत्वादिकं निवेशनीयमिति गोरवमतो (2)लिङ्गज्ज्ञानमिति पञ्चमीतत्पुरुषाश्रयणेन लिङ्गजन्यज्ञानं(3) अनुमित्यात्मकं लक्ष्यते। एवञ्चानुमितिवृत्तित्वविशिष्टयद्विषयिते त्यादिरीत्या विवक्षमीयम्, सर्वत्र दोषविषयकानुमितिमादायैव लक्षणसङ्गतिः। आहार्यसंशयाद्यात्मकानुमितेरस्वीकारेण न आहार्यादिज्ञानमादाय दोषा इति लिङ्गपदसार्थक्यसंभवे तद्वैयर्थ्यकथनमसङ्गतमितिचेत्  
F.N.2.लिङ्गज्ञानमिति--ख.  
F.N.3.जन्यं ज्ञानं---ख  
F.N.4. आहार्य ज्ञान--क,घ.  
 अत्र प्राञ्चः=एवं(1) सति यादृशस्थले दोषविषयकानुमितिः कस्यापि न जाता तत्राव्याप्तिः। एवं आहार्यादिज्ञानमादाय(2) दोषवारणाय विषयितायामनुमितिवृत्तित्वं निवेशनीयम्, उत शाब्दबोधवृत्तित्वं निवेशनीयम् इत्यत्र विनिगमनाविरहात् लक्षणद्वयंभवेनोभयस्यापि दोषपदप्रवृत्तिनिमित्तत्वापत्तिः अत उभयमप्युपेक्ष्यानाहार्यत्वादिविशिष्टज्ञानवृत्तित्वमेव। विवक्षणीयमित्यभिप्रायेण लिङ्गपदबैयर्थ्यकथनमिति (3)वदन्ति।  
F.N.1.यत्तु एवं--क,ख  
F.N.2. आहार्यज्ञान---ख.  
F.N.3. वदन्तिं इति पदं ख. पुस्तके नास्ति।  
 तत्तुच्छम्--तत्पुरूषाश्रयणेपि लिङ्गप्रत्यक्षसाधारणस्य लिङ्गज्ञानपदस्यानुमितितात्पर्यकत्वस्वीकारे तस्य जन्यप्रत्यक्षान्यज्ञानपरत्वमपि संभवति। तथाच जन्यप्रत्यक्षान्यज्ञानवृत्तित्वविशिष्टयद्विषयितेत्यादिरीत्या विवक्षणीयम्।  
 एवञ्च प्रत्यक्षान्यज्ञाने आहार्यत्व संशयत्वादेरसत्वान्नाहार्यादिज्ञानमादायासंभवः। इदानीं यत्र दोषानुमितिरप्रसिद्धा तत्राव्याप्तिः। ज्ञाने अनुमितित्वं निवेशयनीयमुत, शाब्दत्वं निवेशमीयमित्यत्र विनिगमनाविरहेण प्रवृत्तिनिमित्तद्वयापत्तिरित्यादिदूषणासत्वम्। यत्रानुमित्यप्रसिद्धः, तत्रापि शाब्दज्ञानमादाय लक्षणगमनात्।  
 नच यत्रानुमितिः शाब्दञ्चेत्युभयमप्यप्रसिद्धिं तत्र अव्याप्तिरिति वाच्यम्। यत्र दोषत्वव्यवहारः तत्रैव लक्षणसत्वापेक्षमेन यत्र च व्यवहारस्तत्र, नियमेन शाब्दात्माकज्ञानसत्वेन तमादाय लक्षणसङ्गमनात्।  
 अथवा जन्यप्रत्यक्षान्य ज्ञानत्वस्येश्वरज्ञानसाधारण्येन ईश्वरज्ञानमादायैव लक्षणसमन्वयः संभवति।  
 न च ईश्वरज्ञानस्य प्रतिबन्धकत्वे मानाभावेन तत्र जन्यप्रत्यक्षान्यज्ञानत्वविशिष्ट विषयितासत्वेन असंभव इति वाच्यम्। बाधकाभावस्यैव प्रमाणत्वात्। नचाव्यापकविषयिताशून्यत्वस्य निवेशनीयत्वात्, तस्य चेश्वरज्ञानेऽसत्वेनोक्तस्थलेऽव्याप्ति र्दुवारैवेति वाच्यम्। जन्यज्ञानवृत्तित्वविशिष्टाव्यापकविषयिताशून्यत्वस्यैव निवेशनीयत्वात्। नचोक्तपक्षेप्यप्रामाण्यज्ञानानास्कन्दितत्वस्य निवेशनीयतया साम्यमिति वाच्यम्। तथापि संशयान्यत्वाद्यनिवेशेन लाघवानपायादिति चेत्  
 -न- स्वावच्छेदकाभावप्रतियोग्यनुपहितत्वसंबन्धेन प्रतिबन्धकताविशिष्टत्वमेव ह्यनाहार्याप्रामाण्यज्ञानानास्कन्दितसंश्यान्यत्वादिविशिष्टत्वम्। प्रतियोग्युपहितत्वञ्चेकक्षणावच्छिन्नेकात्मवृत्तित्वसंबन्धेन तत्संबन्धावच्छिन्न प्रतियोगिताकाभाववत्वमेवानुपहितत्वम्। उक्तानुगमेनानाहार्यत्वादीनां (1) निवेशे एतन्मत एव लाघवेन लिङ्गपदवैयर्थ्यात्।  
F.N.1. निवेशः इति एतन्मते---ख  
 नच मन्मते प्रत्यक्षान्यत्वरूपं लघुविशेषणं भवन्मते च तादृशसंबन्धेन प्रतिबन्धकताविशिष्टत्वरूपं संसर्गांशे गुरुभूतमिति वाच्यम्। त्वन्मतेप्यप्तामाण्यज्ञानास्कन्दितप्रत्यक्षान्यज्ञानमादायासंभववारणाय ज्ञानाभावविशिष्टत्वं निवेशनीयम्। तत्र चाप्रमाण्यस्याननुगतत्वेनोक्तानुगमस्यावश्यकतया विपरीतयेव प्रत्यक्षान्यत्वनिवेशनप्रयुक्तगौरवमिति सूक्ष्मदर्शिभिः विचारणीयम्।  
 अत्रेदं बोध्यम्=प्रयोजनान्तरेण लिङ्गपदसार्थक्यसंभवेन तद्वैयर्थ्यकथनमसङ्गतम्। किं तत्प्रयोजनमिति चेत्---शृणु--लिङ्गस्य ज्ञानं लिङ्गज्ञानमिति षष्ठीतत्पुरुषाश्रयणेन लिङ्गविषयकज्ञानं लब्धं, तद्वृत्तित्ववैशिष्ट्यस्य दोषविषयितायामन्वये दोषविषयकत्वमपि ज्ञाने तुल्यवित्तिवेद्यतया लभ्यते।  
 एवञ्च एकज्ञानविषयत्वसंबन्धेन दोषवत्वरूपं दुष्टलक्षणं लभ्यते, इति मूले दुष्टनिरूपणं प्रतिज्ञाय तल्लक्षणाकथनप्रयुक्तन्यूनतापरिहरणेन लिङ्गपदस्य सार्थक्यम्।  
 नच दुष्टलक्षणबोधकतया तत्सार्थक्येपि तस्य लक्षणे निवेशे उपयोगाभावेनाविवक्षणमिति वाच्यम्। लक्षणे तन्निवेशप्रयोजनाभावेपि दुष्टलक्षणबोधनाय लिङ्गपदमित्यनुक्त्वा तस्य वैयर्थ्यकथनम्, अग्रे च दुष्टलणाकथन प्रयुक्तमूलीयन्यूनत्वशङ्कानिरासाय तस्य स्फुटत्वादुपेक्षणमिति व्याख्यानमत्यन्तासामञ्चस्यविलसितम्।  
 नन्वेवं लिङ्गपदसार्थक्यकल्पने प्रथमलक्षण एव तदुपादनं युक्तं तस्यापि दुष्टलक्षणत्वादिति चेत् न प्रथमतृतीयलक्षणापेक्षया द्वितीयलक्षण एव ग्रन्थकृन्निर्भरात्।  
 यद्विषयकत्वेनेति मूलस्थयत्पदस्य सर्वनामतया तस्य बुद्धिविषयतावच्छेदकत्वोपलक्षितधर्मावच्छिन्ने शक्तत्वात् दीषतावच्छेदकवहन्यभावादिविशिष्ट ह्रादिरर्थः। तत्र च वह्न्यभावादेर्ह्रदांशे उपलक्षणत्वविवक्षायां गुणाद्यन्यत्वोपलक्षितसत्तया द्रव्यदेर्गुणादित इव द्रव्यत्वह्रदत्वादिना वह्न्यभाववद्ध्रदाद्यवगाहि ज्ञानीयविषयितायाः वह्न्यभावोपलक्षितेन ह्रदात्मकेन यत्पदार्थेन निरूपितत्वसंबन्धेन विशेषणीभवताव्यावृत्ति र्न संभवति। ह्रदे वह्न्यभावस्य विषयितायाञ्च ह्रदस्य निरूपितत्वसंबन्धेन प्रकारीभूयभासमानस्याबाधात्, इति मूलस्थयत्पदार्थतावच्छेदकवन्ह्यभावादे र्नोपलक्षणत्वम्, किन्तु विशेषणत्वमेवेति ज्ञापनामैव यादृशविशिष्टविषयकत्वेनेति दीधितिकृतां व्याख्यानम्।  
 एवञ्च गुणाद्यन्यत्वविशिष्टसत्तया द्रव्यादेः गुणादित इव वह्न्यभावादिविशिष्टेन ह्रदेन द्रव्यत्वह्रदत्वादिप्रकारकज्ञानीयविषयितायाः व्यावृत्तिः सुघरैव। यतो वह्न्यभाववद्धादविषयितेत्यत्र ह्रदांशे वह्न्यभावादेरूपलक्षणत्वविवक्षायां निरूपितत्वमेव विषयित्वांशे वह्न्यभाववद्ध्रदसंसर्गः। वह्न्यभावादिश्च न स्वावच्छिन्न प्रतियोगिताकत्वविशिष्टनिरूपितत्वसंबन्धेन विषयितायां प्रकारः, किन्तु स्वरूपसंबन्धेन ह्रदांश एव। दर्शितस्थले ह्रदांशे वह्न्यभावादेर्विशेषणत्वविवक्षायां तु वह्न्यभावाद्यवच्छिन्नप्रतियोगिताकत्वविशिष्ट (1)निरूपितत्वत्वेन निरूपितत्वस्य वह्न्यभाववद्ध्रदसंसर्गता।  
F.N.1.निरूपितत्वेन---ख---अयमयुक्तः--पाठः।  
 अथवा वह्न्यभावादेरेव स्वावच्छिन्नप्रतियोगिताकत्वविशिष्ट निरूपितत्वसंबन्धेन विषयितांशे धर्मिपारतन्त्र्येण प्रकारत्वं धर्मिणस्तु शुद्धनिरूपितत्वसंबन्धेनैव विषयित्वांशे प्रकारत्वमिति मतभेदः।  
 (1) तत्र विशिष्ट प्रतियोगिताकत्वेन निरूपितत्वस्य संसर्गतापक्षे (2)यादृशविशिष्ट प्रतियोगिताकत्वविशिष्ट निरूपितत्वसंबन्धेन \`यादृशविशिष्ट विशेषितविषयिता प्रकृतानुमिति प्रतिबन्धकतानतिरिक्तवृत्तिस्तादृशत्वं दोषत्वमि'ति निष्कृष्टार्थे यथाश्रुतदीधिति सङ्गतावपि विशिष्टवैशिष्ट्यबुद्धौ विशेषणतावच्छेदकस्य धर्मिपारतन्त्र्येण परंपरासंबन्धेन विशेषणीभूयव्यावर्तकत्वमिति द्वितीयपक्षे शुद्धनिरूपितत्वसंबन्धेन विशेषणीभूयवह्न्यभाववद्ध्रदस्य द्रव्यत्वादिना वह्न्यभाववद्ध्रदावगाहिज्ञानीयविषयिताव्यावर्तकत्वासंभवात्तादृशविषयिताया अपि लक्षणघटकत्वं स्यात्, तस्याञ्चानुमिति प्रतिबन्धकतानतिरिक्तवृत्तित्वासंभव इति विशेषणतावच्छेदकवह्न्यभावादेरपि स्वावच्छिन्न प्रतियोगिताकत्वविशिष्टनिरूपितत्वसंबन्धेन धर्मिपारतन्त्र्येण विषयितांशे विशेषणत्वमिति मूलाभिप्रायं स्फुटयितुं यद्रूपावच्छिन्न विषयिताकत्वेनेत्यर्थो गदाधरैः कृतः।  
 यद्विषयकत्वेनेत्यत्र यत्पदार्थतावच्छेदकस्य वह्न्यभावादेरुपलक्षणत्वं विहाय विशेषणत्वविवक्षायाः प्रयोजनं दर्शयति---यद्विषयकत्वेनेत्यत्र तृतीयार्थ इति।  
 केचित्तु---यादुशविशिष्टविषयकत्वेनेति दीधितिवाक्याद्विशिष्टस्याधेयतया विषयितायामन्वये विशेषणस्य धर्मिपारतन्त्र्येणावच्छिन्नत्वसंबन्धेनान्वये च यद्रूपावच्छिन्नयन्निष्ठविषयिताकत्वं लभ्यते तत्र च लक्षणे यन्निष्ठत्वांशो व्यर्थ इत्यतस्तदंशपरित्यागेन विवक्षितार्थमाह--यद्रूपावच्छिन्नविषयताकत्वेनेति। ननु तर्हि यन्निष्ठत्वस्यैव साक्षाल्लाभे तन्निवेश एवोचितः यद्रूपावच्छिन्नत्वस्यैव परित्यगोऽस्त्वतस्तन्निवेशस्य प्रयोजनं दर्शयति---यद्विषयकत्वेन तृतीयार्थ इति। तथाच यन्निष्ठत्वांश प्रयोजनाभावान्न (1) निवेश्य इति भाव इत्याहुः।  
F.N.1. निवेश्यते---क,ख.  
 अथैवमपि प्रमेयत्वाभावत्वादिना वह्न्यभावावगाहि---\`प्रमेयवान् अभाववान् वा ह्रद' इति ज्ञानीयविषयितायाः व्यावृत्ति र्न संभवति, तादृशविषयिताया अपि वह्न्यभावत्वाद्युपलक्षित वह्न्यभावाद्यवच्छिन्ननिरूपकताकत्वानपायात्। विशेषणतावच्छेदकस्य वह्न्यभावत्वादेर्विशेषणत्वविवक्षया यादृशविशिष्टविषयकत्वेनेत्यस्य यद्रूपविशिष्टावच्छिन्ननिरूपकताकविषयित्वेनेत्यर्थस्वीकारे निर्विशेषणकपदार्थघटितदोषासङ्ग्रहः इति चेत्---  
 न यादृशविशिष्टेनविशेषिता विषयिता अनुमितिप्रतिबन्धकतानतिरिक्तवृत्तिस्तादृशविशिष्टत्वं दोषत्वम्। तत्र विशिष्टविशेषितत्वस्य विशेषणविशेषणतावच्छेदकविशेषितत्वगर्भस्यैवोपादेयत्वात्।  
 तथाच वह्न्यभावविशिष्टह्रदविषयित्वेत्यत्र विषयितांशे केवलनिरूपितत्व संबन्धेन वह्न्यभाववद्ध्रदस्य समवायसंबन्धावच्छिन्नस्वनिष्ठावच्छेदकताकनिरूपकताकत्वसंबन्धेन वह्न्यभावधर्मितावच्छेदकतापन्नस्य ह्रदत्वस्य स्वरूपसंबन्धावच्छिन्नस्वनिष्ठावच्छेदकताकनिरूपकताकत्वसंबन्धेन(1) वह्निविशेष्यतावच्छेदकतापन्नस्य अभावत्वस्य प्रतियोगितासंबन्धावच्छिन्नस्वनिष्ठावच्छेदकताघटित परंपरासंबन्धेन अभवात्वावच्छिन्नविशेषणतापन्नस्य वह्नेः समवायसंबन्धावच्छिन्नस्वनिष्ठावच्छेदकता निरूपित प्रतियोगितासंबन्धावच्छिन्नावच्छेदकताघटितपरंपरासंबन्धेन वह्नित्वस्य विशेषणत्वं पर्यवसितम्। विशिष्टवैशिष्ट्यबोधे सर्वत्रेदृश भावनियमस्य विशिष्टवैशिष्ट्यस्य विशेषणादिवैशिष्ट्यघटितत्वाङ्गीकारकर्तृसंमतत्वात्(2)  
F.N.1.अवच्छिन्नस्य स्वनिष्ठ---क, क. अयमयुक्तः पाठः  
F.N.2.अङ्गीकर्तृसंमतत्वात्---ख  
 ईदृशी च वह्न्यभाववद्ध्रदरूपविशिष्टविशेषितविषयिता \`ह्रदो वह्न्यभाववान्' इत्याकारकज्ञानीयैव। न तु \`ह्रदः' इति \`अभाववान् वह्न्यभाववान्' इति वा यज्ज्ञानं तदीया, नाप्येकत्र द्वयम्' इति रीत्या वह्न्यभावह्रदत्वोभयप्रकारकं वह्न्यभावं धर्मितावच्छेदकीकृत्य ह्रदत्वप्रकारकं वा यज्ज्ञानं तदीया। दर्शितविशिष्टवैशिष्ट्यशरीरे विशेषणधर्मितावच्छेदकभावापन्नयोरेव वह्न्यभावह्रदत्वयो र्घटकत्वात् न तु स्वतन्त्रयोः कथमन्यथा \`एकत्र द्वयम्' इति रीत्या वह्न्यभावह्रदत्वो भयावगार्हि ज्ञानादिविषयितायां(1) वह्न्यभाववद्ध्रदरूप विशिष्टवैशिष्ट्यबुद्धेरप्रमात्वं निर्वहेत्।   
F.N.1.विषयितायाः--ख---अयमयुक्तः---पाठः  
 ननु विशेषणधर्मितावच्छेदकभावापन्नयोरेव तयोः गटकत्वमित्यस्य कोऽर्थः? (2) न विशेषणधर्मितावच्छेकभावो विशिष्टवैशिष्ट्यशरीरे अन्तर्भवतीति शक्यते वक्तुम्---विशेषणधर्मितावच्छेदकभावस्य विशिष्टवैशिष्टयावगाहि ज्ञानीयविषयताविशेषरूपतया तज्ज्ञानविषयान्तर्भावासंभवात्। परन्तु वह्न्यभाववद्ध्रदविषयितेत्याकारक विशिष्टवैशिष्ट्यज्ञाने विषयितांशे या धर्मिपारतन्त्र्येण वह्न्यभावह्रदत्वयोः प्रकारता सा विशेषणधर्मितावच्छेदकभावापन्नयोरेव तयोस्तादृशप्रकारतायाः विशेषणधर्मितावच्छेदकभावावच्छिन्नत्वस्य \`एकत्र द्वयम्' इत्यादिज्ञानादितो वैलक्षण्यनिर्वाहान्यथानुपपत्यास्वीकारात्। नच दर्शितविशिष्टवैशिष्ट्यज्ञानाविषयस्य विशेषणधर्मितावच्छेदकभावस्य विषयतारूपप्रकारतायां विषयतानात्मकमवच्छेदकत्वं न संभवति प्रकारांशे विशेषणीभूयभासमानस्यैव प्रकारतावच्छेदकत्वानु भवादिति वाच्यम्। अन्यथाऽनुपपत्तेः सर्वतो बलीयस्त्वात् ज्ञानान्तरवैलक्षण्यानुपपत्या अविषयस्यापि विशेषणधर्मितावच्छेदकभावस्य प्रकारतावच्छेदकत्वोपगमात्। अत एव \`रक्तदण्डवान् पुरुष' इति ज्ञानीयरक्तत्वप्रकारतानिरूपितविशेष्यतायाः पुरुषनिष्ठविशेष्यतानिरूपितप्रकारतायाश्च अवच्छेद्यावच्छेदकभावः तादृशज्ञानस्य \`रुक्तो दण्डः' \`दण्डवान् पुरुषः' इति समूहालम्बनवैलक्षण्याय स्वीकृतो ग्रन्थकृद्भिरिति चेत्--  
F.N.2. न तावत् विशषण--क,ख.  
 इहापि प्रकारांशे विशेषणीभूयाभासमानस्यापि विशेषणधर्मितावच्छेदकभावस्य वह्न्यभावह्रदत्वरूपप्रकारनिष्ठायां विषयितासंन्धितायां अवच्छेदकत्वयस्तु पूर्वोपदर्शिताप्रमात्वानुपपत्ते र्जागरूकत्वात्। अनयैव च सरण्या \`घटपटौ न स्त' इति प्रतीतिसिद्धप्रतियोगितायां घटत्वस्य प्रतियोगिविशेषणतापन्नस्यैवावच्छेदकत्वं \`घटत्वेन घटपटौ न स्त' इति प्रतीतिसिद्धप्रतियोगितायां तु स्वातन्त्र्येणापीति भेद इति \`व्यधिकरणधर्मावच्छिन्नाभावग्रन्थीयगदाधराणामुक्तिः(1) सङ्गमनीया।  
F.N.1. व्यधिकरणेति। गादाधरोऽयद्यपि \`घटपटौ न स्त' इत्यादिप्रतीतिविषयसमानाधिकरणधर्मावच्छिन्नाभावप्रतियोगितावच्छेदकत्वमपि घटत्वाद्यन्तभावेण पर्याप्तम्, तथापि तत्र द्वित्वधर्मितावच्छेदकतापन्नस्यैव घटत्वादेरवच्छेदकता प्रतीयते अत्र स्वातन्त्र्येणापीति भेद इति।  
 प्रकारनिष्ठ संबन्धिता वैचित्र्ये हि प्रकरावैचित्र्यमेव नियामकमिति प्रकारतायाः येन रूपेण येन संबन्धेनावच्छेदः संबन्धिताया अपि ताभ्यामवच्छेद इति स्थिते क्वचित्प्रकारतायास्तटस्थेन विशेषणधर्मितावच्छेदकभावेनावच्छेदे तादृशप्रकारतानियम्यसंबन्धिताया अपि तटस्थेन विशेषणधर्मितावच्छेदकभावेनावच्छेदो युक्तः एव। किञ्च विशेषण धर्मितावच्छेदकभावस्य संबन्धितावच्छेदकत्वमुपगम्यैव संबन्धितावैचित्र्यमुपपादनीयमित्यत्र नाग्रहः। किन्तु पूर्वोक्ताप्रमात्वान्यथाऽनुपपत्या केनापि प्रकारेण संबन्धितावैचित्र्यमुपपाद्यमित्यत्रैव।  
 एवञ्च संबन्धितावैचित्र्यं विशेषणधर्मितावच्छेदकभावावच्छिन्नम् अन्यादृशं वा अस्तु उभयथाऽपि वह्न्यभाववद्ध्रदरूपविशिष्टवैशिष्ट्यशरीरे तस्य घटकत्वात् \`एकत्र द्वयम्' इति रीत्या वह्न्यभाव--ह्रदत्वोभयप्रकारकज्ञानीयविषयिताव्यावृत्ति र्निष्प्रत्यूहैव।  
 एतेनाथात्र यद्रूपपदेन किं धर्तव्यम्। न तावद्वह्न्यभावह्रदत्वोभयादिकम्। \`एकत्र द्वयम्' इति रीत्या वह्न्यभावह्रदत्वोभयप्रकारकज्ञानस्य वह्न्यभावविशिष्टे ह्रदत्वावगाहिज्ञानस्य च तदुभयावच्छिन्नविषयताकतया तस्य च प्रकृतानुमितिप्रतिबन्धकतया बाधाद्यसङ्ग्रहप्रसङ्गात्। नापि सामानाधिकरम्यसंबन्धेन ह्रदत्वविशिष्टवह्न्यभावादिकं, ह्रदत्वविशिष्टे वह्न्यभावाद्यवगाहने उद्देश्यतावच्छेदकीभूतधर्मस्य परतन्त्रह्रदत्वादेः सामानाधिकरण्यसंबन्धेन विधेयीभूतवह्न्यभावादौ विशेषणतायाः प्रामाणिकत्वेऽपि \`उक्तसंबन्धेन ह्रदत्वादिविशिष्ट वह्न्यभाववान्' इति निर्धर्मितावच्छेदककज्ञानस्य तादृशरूपावच्छिन्नविषयताकस्य प्रकृतानुमित्यप्रतिबन्धकतया उक्तदोषस्य दुर्वारत्वात्। नापि वह्न्यभावधर्मितावच्छेदकतापन्नह्रदत्वं, तादृशह्रदत्वस्य शुद्धह्रदत्वानतिरिक्ततया \`ह्रद' इति ज्ञानाव्यावृत्तेः।  
 नच यद्रूपावच्छिन्न प्रकारतानिरूपितधर्मितावच्छेदकत्वावच्छिन्नयद्रूपनिष्ठनिरूपकताकविषयिता अनुमितिप्रतिबन्धकतावच्छेदिका तद्रूपावच्छिन्नवत्तद्रूपावच्छिन्नो दोष इति विवक्षणात् न दोष इति वाच्यम्। \`घटः---पृथिवीभिन्नः भेयत्वात्' इत्यादौ स्वरूपतः पृथिवीत्वविशिष्टघटादौ अव्याप्तिप्रसङ्गात्। मन्निष्ठप्रकारतानिरूपितधर्मितावच्छेदकत्वावच्छिन्न यद्रूपनिष्ठनिरूपकताकविषयिता अनुमितिविरोधितावच्छेदिका इत्युक्तौ \`वृत्तिमान् हेतुः' इति ज्ञानस्यापि तादृशविषयिताशालितया, अनुमितिविशेधितया च व्यभिचारेऽव्याप्तेः। एवं प्रथमयद्रूपपदेन वह्न्यभावत्वोभयपरिग्रहे \`ह्रदो---अभावत्वविशिष्टवह्नीयवान्'(1) इति ज्ञानव्यावृत्तिः दुर्वारा। किञ्च नीलत्वधर्मितावच्छेदकतापन्नपर्वतत्वविशिष्टे वह्न्यभावसाधने वह्निमन्नीलपर्वतादिरूप(2)बाधाव्याप्तिः। तत्र द्वितीययद्रूपपदेन नीलत्वपर्वतत्वोभयपरिग्रहेऽपि पर्वतत्वधर्मितावच्छेदकतापन्न नीलत्वविशिष्टेवह्न्यवगाहिज्ञानाव्यावृत्तेः। नीलत्वधर्मितावच्छेदकतापन्नपर्वतत्व परिग्रहेऽपि विशिष्टशुद्धयोरैक्येनोक्तदोषो दुर्वारः। केलपर्वतत्वविशिष्टे वह्न्यवगाहिज्ञानाव्यावृत्तेश्च।  
F.N.1. वह्निमान् इति ज्ञानाव्यावृत्तिः दुर्वारा---ख---अयमयुक्तः--पाठः  
F.N.2. बाधाव्याप्ते---ख.  

यद्रूपनिष्ठप्रकारतानिरूपितधर्मितावच्छेदकत्वावच्छिन्नातादृशधर्मितावच्छेदकत्वावच्छिन्नयद्रूपनिष्ठप्रकारतानिरूपितधर्मितावच्छेदकत्वावच्छिन्ना च या यद्रूपनिष्ठनिरूपकता, तादृशनिरूपकताकविषयिता प्रकृतानुमितिविरोधितावच्छेदिकेत्यादिरीत्या विवक्षणेपि पर्वतो वह्न्यभाववान्' इत्यादिस्थलीयवह्निमत्पर्वतरूपबाधासङ्ग्रहप्रसङ्गः तत्र धर्मितावच्छेदकद्वयाभावात्। नच तत्राभेदेन पर्वतपर्वतो--वह्निमान्' इति ज्ञानमादाय लक्षणसमन्वयः, पर्वतत्वधर्मितावच्छेदकतापन्नपर्वतत्वादेरेव वह्निधर्मितावच्छेदकत्वादिति वाच्यम्। तादृशज्ञानस्य वह्निमत्पर्वतत्वावच्छिन्न विषयकत्वाव्यापकपर्वतत्वधर्मिताव(1)च्छेदकतापन्नपर्वतत्वावच्छिन्न विषयिताशून्यत्वाभावात्। जातिधर्मितावच्छेदकतापन्नजात्यवच्छिन्नविषयितायाः जातिमद्ध्रदत्वावच्छिन्नविषयकत्वाव्यापकत्वोपपादनस्य \`जातिमान्--जातिमान्' इति ज्ञानवारणानुरोधेनावश्यकत्वात्। एवं धर्मितावच्छेदकाभिवृद्धौ दूषणमुन्नेयम्।  
F.N.1.पर्वतवान् पर्वतो---वह्निमान्--क, ख--अयमयुक्तः पाठः  
F.N.1. अवच्छेदकत्वापन्न---क,ख.  
 यत्तु--पक्षसाध्यादिभेदेन लक्षणभेदाद्यथा पक्षतावच्छेदकाभिवृद्धिस्तत्संमसङ्ख्याकधर्मितावच्छेदकं निवेश्य लक्षणं परिष्करणीयमिति।  
 तदसत्---\`ह्रदो---वह्निमान्--जलवदन्यशैवालवद्ध्रदात्' इत्यादौ एकधर्मितावच्छेदकनिवेशे जलवच्छैवालवद्ध्रदरूपसाधानाप्रसिद्धावुक्तदिशा व्याप्तिः धर्मितावच्छेदकद्गयोपादाने वह्न्यभाववद्ध्रदरूपबाधासङ्ग्रहाः। एवं यद्रूपावच्छिन्न प्रकारतेत्यत्रापि यद्रूपपदेन किं धर्मव्यमिति विकल्प्य दूषणमुन्नेयम्।  
 अत्र केचित्--प्रकृतानुमितौ यद्धर्मावच्छिन्ने यद्धर्मावच्छिन्नवैशिष्ट्यावगाहित्वं निविष्टम् तद्धर्मावच्छिन्नाभावनिष्ठप्रकारता--तद्धर्मावच्छिन्नाभावव्याप्यत्वावच्छिन्न प्रकारता, एतदन्यतरनिरूपिततद्धर्मावच्छिन्नविशेष्यताभिन्ना या या तादृशन्यतरप्रकारतानिरूपितविशेष्यतातत्तन्निरूपकत्वाभावकूटत्वमपि ज्ञाने विशेषणम्। तेन पूर्वोक्ताप्रतिबन्धकज्ञाननिरासः। तादृशप्रकारतानिरूपिततद्धर्मावच्छिन्न विशेष्यतानिरूपकत्वस्य ज्ञानविशेषणत्वे ह्रदत्वविशिष्टे अभावत्वमात्रप्रकरेण वह्न्यभावं \`एकत्र द्वयम्' इति रीत्या ह्रदत्ववह्न्यभावोभयञ्चावगाहमानस्य समूहालम्बनस्य वागमशक्यमतो भेदद्वयगर्भता।  
 नच निरुक्तज्ञानवारणाय तद्धर्मावच्छिन्नाभावत्वावच्छिन्नप्रकारतैव निवेशनीयेति वाच्यम्। \`घटो--द्रव्यभिन्नो--मेयत्वात्' इत्यादौ स्वरूपतो द्रव्यत्वघटितदोषज्ञानासङ्ग्रहात्।  
 नच तद्धर्मावच्छिन्नाभावादिनिष्ठप्रकारतानिरूपित (1)तद्धर्मावच्छिन्न विशेष्यत्वानिरूपकत्वमेव लाघवान्निवेशनीयमिति वाच्यम्। धर्मितावच्छेदकीयप्रकारताधर्मितावच्छेदकतयोरभेदमते \`एकत्र द्वयम्' इति ह्रदत्ववह्न्यभावविशिष्टे ह्रदत्वावगाहिनः स्वभिन्नेत्याद्यव्यापकविषयिताशून्यज्ञानस्यावारणात्। यथोक्तविशेषणे तु भिन्नान्तेन तन्मते तादृशप्रकारतानिरूपकतावच्छेदकीभूतं यत् तद्धर्मावच्छिन्नविशेष्यतात्वम् तदवच्छिन्ननिरूपकताकान्यत्वविवक्षणादुक्तज्ञानव्यावृत्तिः। भेदानुयोगिविशेष्यतायां निरूपितत्वान्तानुपादाने \`ह्रदो वह्न्यभाववान्' इति ज्ञानासङ्ग्रहः। धर्मितावच्छेदकतायाः प्रकारतान्यत्वमते तज्ज्ञानीयह्रदत्वनिष्ठप्रकारतानिरूपित विशेष्यतायास्तादृश प्रकारतानिरूपितविशेष्यताभिन्नायास्तत्र सत्वात्। भेदानुयोगिविशेष्यतायां तादृशप्रकारतानिरूपित विशेष्यतानवच्छेदकत्वमपि देयम्। तेन \`ह्रदो--जात्यभाववान्' इत्यादौ \`ह्रदो--जातिमान्', इति ज्ञाने उक्तविशेषणाक्रान्तह्रदत्वनिष्ठप्रकारतानिरूपितविशेष्यतानिरूपकत्वसत्वेऽपि न तदसङ्ग्रहः।  
 नचैवं भेदानुयोगिविशेष्यतायामुक्तनिरूपितत्वान्तोपादानप्रयोजनासंभवः, धर्मितावच्छेदकप्रकारतानिरूपितविशेष्यतायाः तादृशप्रकारतानिरूपितविशेष्यतावच्छेदकत्वेनैव \`ह्रदो---वह्न्यभाववान्' इति ज्ञानसङ्ग्रहात् इति शङ्क्यम्। तदसंभवेऽपि \`संयोगः---संयोगाभाववान्' इत्यादौ निरुक्तविशेष्यत्वानिरूपकत्वस्य स्वतन्त्र--\`संयोगः' इति ज्ञानेऽसत्वेन \`यद्रूपावच्छिन्नविषयितात्वमित्याद्यव्यापकविषयिताशून्यं संयोगः--संयोगवान्' इति ज्ञानमादाय संयोगत्वावच्छिन्नेऽतिव्याप्तिवारणायैव भेदानुयोगिविशेष्यतायां निरूपितान्तोपादानात्। तथासति संयोगत्वावच्छिन्नविषयकत्वस्य तादृशविशेष्यताशून्य---\`संयोगः--इत्यप्रतिबन्धकज्ञानसाधारण्येन तदवच्छिन्नेऽतिप्रसङ्गानबकाशात्।  
 यदि च \`संयोग--सयोगवान्' इति ज्ञाने संयोगत्वावच्छिन्नविषयकत्वाव्यापिकायाः समवायावच्छिन्नविषयतानिरूपितसंयोगत्वावच्छिन्नविषयतानिरूपितसंयोगत्वावच्छिन्नविषयतायाः समवायावच्छिन्नविषयताभिन्नायाः सत्वेन वक्ष्यमाणस्वभिन्नयद्रूपावच्छिन्नेत्याद्यव्यापकविषयिताशून्यत्वमिति विभाव्यते---तदापि \`विषयत्नाभावो---विषयत्वाभावावान्' इत्यादौ स्वतन्त्रविषयत्वाभावो' इति ज्ञाने निरुक्तविशेष्यत्वानिरूपकत्वस्यासत्वेन स्वभिन्नेत्याद्य व्यापकविषयिताशून्यं \`विषयत्वाभावो---विषयत्वाभाववान्' इति ज्ञानमादाय विषयत्वाभावत्वावच्छिन्ने अतिव्याप्तिवारणाय भेदानुयोगिविशेष्यातायां निरूपितान्तोपादानमावश्यकम्। तत्र प्रकारतायां प्रकृतानुमितौ यद्धर्मावच्छिन्ने येन संबन्धेन यद्धर्मावच्छिन्नवैशिष्ट्यावगाहित्वं निविष्टं तेन संबन्धेन तद्धर्मावच्छिन्नवत्ताग्रह विरोधितानियामकसंबन्धावच्छिन्नत्वादिविशेषणाम् स्वतन्त्र---\`विषयत्वाभावः' इति ज्ञानीयविशेष्यताया' तादृशविषयत्वनिष्ठ प्रकारतानिरूपितत्वसत्वेन तद्विशेषणोपादानेऽपि न तत्राति व्याप्तिवारणमिति शङ्कानवकाशः।  
 भेदानुयोगिविशेष्यतायां मुख्यत्वमपि देयम्। तेन \`वह्न्यभाववत्समानकालीनह्रदो--वह्निमान्' इत्यादौ \`विशिष्टपक्षो वह्न्यभाववान्' इति दोषज्ञाने (1) तादृशविशेष्यताभिन्न वह्न्यभावनिष्ठप्रकारतानिरूपितकालविशेषणतापन्नवह्न्यभाववन्निष्ठविशेष्यतासत्वेऽपि न तदसङ्ग्रहः।  
 अत एव वह्न्यभावबज्जलादिमद्वृत्तिजलवद्ध्रदविषयकज्ञाने तादृशविशेष्यताभिन्नवह्न्यभावनिष्ठप्रकारतानिरूपितवृत्तित्वविशेषणतापन्न जलादिमन्निष्ठविशेष्यतासत्वेऽपि तस्याः मुख्यत्वाभावेन न विशिष्टद्वयाद्यटितत्वनिवेशवैयर्थ्यम्।  
 नचैवं निवेशेऽपि \`एकत्र द्वयम्' इति रीत्या वह्न्यभाववज्जलादिमद्वृत्तिजलह्रदत्वोभयावगाहिज्ञानस्यापि सङ्ग्रहात्, तत्र चानुमितिप्रतिबन्धकत्वविरहेण विशिष्टद्वयाघटितत्ववैयर्थ्यं दुर्वारमेवेति वाच्यम्। \`ह्रदो---व--ह्निमान्--जलाभाववद्ध्रदात्' इत्यादौ पक्षतावच्छेदकावच्छेदेन साध्यसिद्धेरुद्देश्यत्वे उक्तज्ञानविषयविशिष्टे अतिव्याप्तिवारणाय तदावश्यकत्वात्। ह्रदत्वसामानाधिकरण्येन जलाभावस्य हेतुतावच्छेदकघटकत्वात् न विशिष्टान्तराघटितत्वेन तद्वारणम्। तद्धर्मावच्छिन्नाभावतद्व्याप्योभयनिवेशनञ्च बाधसत्प्रतिपक्षयोः सङ्ग्रहाय। \`घटो न द्रव्यम्' इत्यादौ घटत्वविशिष्टे घटत्वेन द्रव्यत्वावगाहिज्ञानवारणन्तु यद्रूपावच्छिन्नविषयकत्वसमानाधिकरणाभावप्रतियोगितावच्छेदकं यद्रूपावच्छिन्नविषयतात्वावच्छिन्ननिरूपकताकत्वविशिष्ट यद्रूपावच्छिन्नविषयितात्वं तद्रूपावच्छिन्न विषयतात्वावच्छिन्न निरूपकताकत्वविशिष्टतद्रूपावच्छिन्नविषयिताशून्यत्वरूपाव्यापकविषयिताशून्यत्वनिवेशेन सुकरम्। तद्धर्मावच्छिन्नाभावप्रकारतास्थाने तद्धर्मावच्छिन्नाभावत्वावच्छिन्नप्रकारतानिवेशेन तद्वारणन्तु न शङ्क्यम्। उभयत्र तथाविवक्षणे उक्तज्ञानाव्यावृत्तेः, \`एकत्र द्वयम्' इति रीत्या घटत्वद्रव्यत्वोभयावगाहिज्ञानाव्यावृत्तेश्च। प्रथमत एव तथाविवक्षणे \`घटो--द्रव्यम्' इति प्रतिबन्धकज्ञानासङ्ग्रहः। \`घटो---द्रव्यमभेदाभाषवान्' इति ज्ञानञ्च न स्वरूपतो द्रव्यत्वविशिष्टघटत्वावच्छिन्न विषयकत्वा व्यापकविषयिताशून्यमिति ध्येयम्।  
 नन्वेवमप्यसाधारण्याव्याप्ति र्दुवारा---\`एकत्र द्वयम्' इति रीत्या हेतुतावच्छेदक-साध्यव्यापकीभूताभावप्रतियोगित्व--एतदुभयावगाहिज्ञानस्य उक्तविशेषणेनावारणात् इति चेत्--   
 न प्रकृतानुमितौ यद्धर्मावच्छिन्नांशे यद्धर्मावच्छिन्नावगाहित्वं निविष्टं तद्धर्मावच्छिन्नाभावादिनिष्ठप्रकारतानिरूपिततद्धर्मावच्छिन्नविशेष्यताभिन्ना या हेतुतावच्छदकानवच्छिन्नहेतुनिष्ठमुर व्यविशेष्यता तन्निरूपितसाध्यव्यापकीभूताभावप्रतियोगित्व प्रकात्वानिरूपकत्वस्यापि ज्ञानविशेषणत्वात्। \`वह्निव्यापकीभूताभाव प्रतियोगिसमानकालीनह्रदो---वह्निमान्' इत्यादौ वह्न्यभावविशिष्ट तादृशविशिष्ट पक्षविषयकबाध ज्ञानसङ्ग्रहाय, \`वह्निव्यापकीभूताभावप्रतियोगी---वह्निमान्' इत्यादौ वह्न्यभावविशिष्ट तादृशविशिष्ट पक्षरूपबाधज्ञानसङ्ग्रहाय च हेतुतावच्छेदकानवच्छिन्नविशेष्यतायां मुख्यत्वभिन्नान्तयोः निवेशः। धर्मितावच्छेदकत्व प्रकारत्वयोर्भेदे तु तादृशविशेष्यतानवच्छेदकत्वमपि हेतुतावच्छेदकानवच्छिन्नविशेष्यतायां देयम्।  
 नन्वेवमपि \`ह्रदो--वह्निमान्--धूमात्' इत्यादौ ह्रदवृत्तिवह्न्यभावे अव्यप्तिः। \`एकत्र द्वयम्' इति रीत्या ह्रदवह्न्यभावत्वोभयावगाहिज्ञानस्य उक्तविशेषणेनावारणात् इति चेत्--  
 न प्रकृतानुमितौ यद्धर्मावच्छिन्नवैशिष्ट्यावगाहित्वं निविष्टं आधेयतासंबन्धावच्छिन्नप्रकारतानिरूपिततद्धर्मावच्छिन्ना भावत्वावच्छिन्नविशेष्यतान्या या तद्धर्मावच्छिन्नाभावत्वादि प्रकारतानिरूपिता, आधेयतासंबन्धावच्छिन्नप्रकारतानिरूपिता च मुख्यविशेष्यता तदनिरूपकत्वस्यापि ज्ञानविशेषणत्वात्। \`वह्न्यभावो---वह्निमान्' इत्यादौ \`वह्न्यभावो वह्न्यभाववान्' इति ज्ञानीयवह्न्यभावावच्छिन्नविशेष्यतायाः आधेयतासंबन्धावच्छिन्न प्रकारत्वानिरूपितत्वेन तज्ज्ञानस्य \`ह्रदवहन्यभावत्वोभयवत्समानकालीनजलं--वह्निमत्' इत्यादिस्थले वह्न्यभावविशिष्टनिरुक्तपक्षरूबाधज्ञानस्य च सङ्ग्रहाय द्वितीयविशेष्यतायां आधेयतासंबन्धावच्छिन्न प्रकारतानिरूपितत्व--मुख्यत्वयो र्निवेशः। \`गगनवान्' इत्यादौ अवृत्तिगगनसङ्ग्रहाय प्रकृतानुमितौ यद्धर्मावच्छिन्नवैशिष्ट्यावगाहित्वं निविष्टं अवृत्तित्वनिष्ठ प्रकारतानिरूपिततद्धर्मावच्छिन्नविशेष्यतान्या, या अवृत्तित्वनिष्ठप्रकारतानिरूपितविशेष्यता तदविरूपकत्वमपि ज्ञाने विशेषणं देयम्। पक्षनिष्ठभेदप्रतियोगितसाध्यवदादेरपि सङ्ग्रह उक्तरीत्या अवसेयः।  
 यत्तु---\`ह्रदो--वह्निमान्--धूमान्' इत्यादौ प्राचीनमतसिद्ध ह्रदावृत्तिवह्निरूपबाधे' उक्तरीत्या अव्याप्तिवारणाय प्रकृतानुमितौ यद्धर्मावच्छिन्ने यद्धमावच्छिन्नवैशिष्ट्यावगाहितानिविष्टा, तद्धर्मवदवृत्तित्व निष्ठप्रकारतानिरूपिततद्धर्मावच्छिन्न विशेष्यतान्या या या तद्धर्मवदवृत्तित्व निष्ठप्रकारतानिरूपित विशेष्यता तत्तदनिरूपकत्वमपि ज्ञाने विशेषणं देयमिति।  
 तदसत्---\`ह्रदो--वह्निमान्' इति ज्ञानं प्रति वह्नित्वावच्छेदेन ह्रदावृत्तित्वनिश्चयस्यैव प्रतिबन्धकतया वह्नित्वव्यापकविशेषणतासंबन्धेन ह्रदावृत्तित्व विशिष्टस्यैव दोषतायाः वक्तव्यत्वेन \`एकत्र द्वयम्' इति रीत्या तदुभयावगाहिज्ञानस्य तादृशसंबन्धानवगाहितया तत्सङ्ग्रहाप्रसक्तेः। तद्धर्मविशिष्टे इतरवैशिष्ट्यावगाहिबुद्धेरेव तादृशसंबन्धावगाहित्वात्। यदि चावच्छेदकावच्छेदेन विशेषणावगाहिज्ञाने धर्मितावच्छेदकव्यापकतायाः संसर्गविशेषणतया भानं नोपेयते---किन्तु तद्धर्माश्रययावद्व्यक्ति (1)भानमात्रं, तदा अस्तु तद्विशेषण प्रवेश इत्याहुः।  
F.N.1.भावमात्रं--क, ख---अयमयुक्तः, पाठः  
 तदसत्--एवमपि \`ह्रदो--वह्निमान्' इत्यादौ \`अभावत्वेन वह्न्यभावावगाह्यभाववान् ह्रद' इति ज्ञानाव्यावृत्तेः। कथञ्चित् तद्व्यावृत्तावपि \`घटः--प्रमेयभिन्न---अभिधेयत्वात्' इत्यादौ प्रमेयत्वविशिष्ट घटादावव्याप्तिः, प्रमेयत्वभेदस्याप्रसिद्ध्या प्रमेयत्वस्य तदवच्छिन्नाभावरूपत्वासंभवेनैकत्र द्वयम्' इति रीत्या प्रमेयत्वघटत्वोभयविषयकसमूहालंनस्य उक्तविशेषणेनावारणात्।  
 नच यद्धर्मावच्छिन्नविशेष्यतानिरूपितानुयोगितासंबन्धावच्छिन्नयद्धर्मविशिष्टावच्छिन्न प्रकारतानिरूपितभेदत्वावच्छिन्न प्रकारताशालित्वं प्रकृतानुमितिवृत्तितद्धर्मावच्छिन्न प्रकारतानिरूपित तद्धर्मावच्छिन्नविशेष्यतान्यतद्धर्मावच्छिन्न प्रकारतानिरूपितविशेष्यत्वानिरूपकत्वमपि ज्ञाने विशेषणम् देयम्। तथाच नोक्ताव्याप्तिः। एवं \`घटः--प्रमेयत्वा भाववान्' इत्यादिस्थलीयबाधाव्याप्तिवारणाय यद्धर्मविशिष्टावच्छिन्न प्रकातानिरूपितभेदत्वावच्छिन्न प्रकारतास्थले यद्धर्मावच्छिन्नप्रकारतानिरूपिताभावत्ववच्छिन्न प्रकारतां निवेश्य उक्तविशेषणान्तरमपि देयमिति वाच्यम्। तथापि \`शैवालवद्ध्रदो--वह्निमान्' इत्यादौ ह्रदत्वविशिष्टे \`एकत्र द्वयम्' इति रीत्या शैवालवह्न्यभावोभयावगाह्न्य प्रतिबन्धक ज्ञानावारणात्।  
 नच यद्धर्मप्रर्याप्तावच्छेदकताकविशेष्यतानिरूपितयद्धर्मावच्छिन्नप्रकारताशालित्वं प्रकृतानुमितौ वर्तते तद्धर्मावच्छिन्नाभावादिनिष्ठप्रकारतानिरूपिततद्धर्मपर्याप्तावच्छेदकताक विशेष्यताभिन्नत्वं विवक्षणीयमतो नोक्तदोषः इति वाच्यम्। \`काञ्चनमयह्रदो---वह्निमान्---धूमान्' इत्यादौ ह्रदत्वावच्छेदेन वह्न्यभाववत्वरूपबाधाव्याप्ते(1) प्रसङ्गात्। तत्र बाधबुद्धेर्विशिष्ट ह्रदत्वावच्छिन्नविशेष्यकत्वाभावात्।  
F.N.1. अव्याप्तिप्रसङ्गात्--क,ख  
 नच प्रकृतानुमितौ (2)यद्यद्धर्मावच्छिन्नांशे यद्यद्धर्मावच्छिन्नवैशिष्ट्यावगाहिता निविष्टा, तत्तद्धर्मावच्छिन्नाभावादिनिष्ठप्रकारतानिरूपित तत्तद्धर्मावच्छिन्न(1) विशेष्यतान्यतत्तद्धर्मावच्छिन्नाभावादिनिष्ठ प्रकारतानिरूपिता, ततद्धर्मनिष्ठ प्रकारतानिरूपिता च या या विशेष्यता प्रत्येकं तत्तन्निरूपकत्वाभावकूटवत्वं निवेशनीयम्। एवञ्चोक्तज्ञानस्य उक्तप्रकारतानिरूपितशैवालावच्छिन्नविशेष्यतान्योक्ताभावादिप्रकारतानिरूपिता या शैवालनिष्ठप्रकारतानिरूपितविशेष्यता, तन्निरूपकत्वात् तदादायाव्याप्तिः। न वा \`काञ्चनयमह्रदो--वह्निमान्' इत्यादौ शुद्धह्रद त्वावच्छेदेन वह्न्यभाववद्ध्रदरूप बाधाव्याप्तिः तज्ज्ञानस्य काञ्चनमयत्वावच्छिन्नोक्तविशेष्यतान्यकाञ्चनमयत्वनिष्ठप्रकारतानिरूपितविशेष्यताशून्यत्वात् इति वाच्यम्। एवमपि यत्र कालिकसंबन्धेन जलत्वं, समवायेन च जलं पक्षतावच्छेदकं तत्र \`जलत्ववान् जलवान्---वह्निमान्' इत्यादिस्थले संबन्धव्यत्ययेन तदुभंयधर्मावच्छिन्नविषयकनिश्चयस्याप्रतिबन्धकस्य उक्तविशेषणेनावारणात् तत्रत्य बाधाव्याप्ति र्दुर्वारा।  
F.N.2. यद्धर्मावच्छिन्न--ख--अयमयुक्तः पाठः  
F.N.1. तद्धर्मावच्छिन्न--ख--अयमयुक्तः पाठः  
 नच \`यद्यद्धर्मावच्छिन्नांशे (1) यद्यद्धर्मा वच्छिन्नवैशिष्ट्यावगाहित्वं निविष्टम्' इत्यादिना येन येन संबन्धेन (2) यद्यद्धर्मविशिष्टे यद्यद्धर्मवैशिष्ट्यावगाहित्वं निविष्टं तत्तद्धर्मावच्छिन्नाभावादिनिष्ठ प्रकारतानिरूपिततत्तत्संबन्धावच्छिन्न तत्तद्धर्म निष्ठावच्छेदकताकविशेष्यतान्येत्यादिकं विवक्षितमिति (3) नैषदोष इति वाच्यम्। एवमपि कालिकेन समवायेन च काञ्चनमयत्व पक्षतावच्छेदककवह्निसाध्यकस्थलीयबाधज्ञानासङ्ग्रहवारणाय \`काञ्चनमयह्रदो--वह्निमान्' इत्यादिस्थलीयदोषज्ञानसङ्ग्राहके येन येन संबन्धेन सद्यद्धर्मावच्छिन्नांशे यद्यद्धर्मावच्छिन्नवैशिष्ट्यावगाहित्वं निविष्टमित्याद्युक्तविशेषणे तत्संबन्धावच्छिन्नतद्रूपनिष्ठ प्रकारता इति विवक्षणावश्यकत्वेन \`जलवान् जलवान्--वह्निमान्' इत्यादौ \`कालिकसंबन्धेन जलवज्जलं वह्न्यभाववत्' इत्यादिनिश्चयस्य यद्रूपपदेनोपादेय वह्न्यभाववज्जलत्वावच्छिन्नविषयताकस्य उक्तविशेषणाक्रान्तस्यानुमित्यप्रतिबन्धकतया अव्याप्तेरवारणात्। यत्संबन्धावच्छिन्नयद्रूपनिष्ठावच्छेदकतावक (1)विषयतानिरूपितविषयतात्वम् यद्रूपावच्छिन्नविषयकत्वसमानाधिकरमाभावप्रतियोगितावच्छेदकमित्यादि रीत्या अव्यापकविषयिताशून्यत्वनिर्वचनेन संबन्धव्यत्ययेन पूर्वोक्तज्ञानवारणे(2) तु असंभवापत्तिः। संबन्धान्तरेण वह्न्यभाववद्ध्रदत्वावच्छिन्नविषयताकत्वसमानाधिकरणाभावप्रतियोगितावच्छेदकत्वस्य स्वरूपावच्छिन्नवह्न्यभावत्वावच्छिन्न विषयतानिरूपितविषयतात्वसाधारण्यात्। यद्रूपावच्छिन्नविषयकत्वसमानाधिकरणेत्यादौ यत्संबन्धावच्छिन्नयद्रूपनिष्ठावच्छेदकताकविषयतानिरूपितविषयित्वरूपयद्रूपावच्छिन्नविषयकत्वविवक्षणेऽपि यत्संबन्धपदेन समवायपरिग्रहे यद्रूपपदेन ह्रदत्ववह्न्यभावोभयपरिग्रहे च तत्संबन्धावच्छिन्न तदुभयनिष्ठावच्छेदकताकविषयताशालिज्ञाने स्वरूपसंबन्धा वच्छिन्न वह्न्यभावनिष्ठावच्छेदकताकविषयतानिरूपितविषयिताशून्यत्वसत्वेन प्रसिद्धबाध ज्ञाने तादृशविषयित्वाभावासत्वेनाव्याप्ते र्दुर्वारत्वात्। एवं यत्संबन्धपदेन स्वरूपसंबन्धपरिग्रहे दुषणमुन्नेयम्।  
 परे तु \`एक्तर द्वयम्' इति रीत्या धर्मितावच्छेदकव्यत्यमेन संबन्ध व्यत्यमेन च ज्ञानान्यादाय निरुक्तसकलदोषवारणाय यद्रूपावच्छिन्नविषयतानिरूपितविषयितात्वं प्रकृतानुमिति प्रतिबन्धकतानिरूपितस्वरूपसंबन्धरूपावच्छेदकत्वमेव विशेषणं देयम्। नचैवमव्यापकविषयिताशून्यत्वनिवेशानर्थक्यं वह्न्यभाववज्जतिमत्वावच्छिन्नविषयितायाः प्रकृतानुमितिप्रतिबन्धकतानवच्छेदकत्वादेव \`जातिमान्--वहन्यभाववान्' इत्यादिज्ञानमादाय दोषानवकाशात् इति वाच्याम्। \`कपालं--द्रव्यसामान्याभाववत्' इत्यादौ जातिमदवच्छेदन द्रव्यवत्तानिश्चयविशिष्टस्य \`कपालं जातिमद्वत्' इति निश्चयस्य अनुमितिविरोधितया तदवच्छेदकजातिमद्विशिष्ट कपालत्वावच्छिन्नविषयितामादाय दोषवारणायैव अव्यापकविषयिताशून्यत्वावश्यकत्वात्। अत एव नैकदेशातिव्याप्तिः। एवञ्च अनतिरिक्तवृत्तित्वरूपावच्छेदकत्वनिवेशनं पाषाणमयत्वविशिष्ट पर्वते अतिव्याप्तिवारकतयैव सार्थकम्। न चैवं सति यद्यद्रूपावच्छिन्नस्य यस्य यस्य तादृशविशिष्टघटकतेत्यादिविशेषणत्यागे बीजाभावप्रसङ्गः, \`हदो--जात्यभाववान्' इत्यादौ जातिमञ्जात्यवच्छिन्न (3)विषयितायाः प्रकृतानुमितिप्रतिबन्धकतावच्छेदकत्वाभावादेव \`जातिमान् जातिमान्' इति ज्ञानव्यावृत्तेरिति वाच्यम्। बीजान्तराभावेऽपि वक्ष्यमाणविशेषणा पेक्षया गौरवस्यैव तथात्वसं भवादिति वदन्ति।  
F.N.1.विषयिता--क,-अयमयुक्तः पाठः  
F.N.2. वारणेपि--ख--अयमयुक्तः पाठः  
F.N.3.विषयतायाः--घ--अयमयुक्तः पाठः  
 तदपि मन्दम---\`व्यभिचारघटितपदार्थान्तरे अतिव्याप्तिः तद्विषयकत्वस्यापि प्रतिबन्धकतानतिरिक्त वृत्तित्वात्' इत्यग्रिमग्रन्थ विरोधात्। व्यभिचारविशिष्टमेयत्वविषयितायां स्वरूपसंबन्धरूप प्रतिबन्धकतावच्छेदकत्वविरहात्।  
 नच \`प्रमेयत्वं--धूमवत्---वह्नेः' इत्यादावाधेयतया धूमाभाववद्वृत्तिवह्निमान् धूमाभाववान्' इति निश्चयविशिष्टस्य \`आधेयतया धूमाभाववद्वृत्तिवह्निमत्प्रमेमत्वं इति ज्ञानस्यापि प्रमेयत्वधर्मिकधूमानुमितिविरोधितया तादृशस्थले धूमाभाववद्वृत्तिवह्निरूप ब्यथिचारविशिष्ट प्रमेयत्वविषयिताया अप्यनुमिति प्रतिबन्धकतावच्छेदकतया नाग्रिमग्रन्थ विरोध इति वाच्यम्। तथापि विशिष्टदोषघटकतदेकदेशविषयितायां स्वरूपसंबन्धरूपावच्छेदकत्वसत्वेऽपि विशिष्टविषयितासामान्यस्य तादृशावच्छेदकत्वविवक्षया अतिप्रसङ्गवारणसंभवात् तदेव कथं न निवेशितम् इति ग्रन्थविरोधो (1) दुष्परिहरः। यद्रूपावच्छिन्नविषयतानिरूपितविषयि(2)तायां स्वरूपसंबन्धरूपावच्छेदकत्वविवक्षणे (3)तादृशविषयितासामान्ये स्वरूपसंबन्धरूपावच्छेदकत्वावश्यकत्वात् इत्यादिपूर्वपक्षसमाधान तत्खण्डनकोलाहलो निरवकाश एव।  
F.N.1.दुष्परिहारः--ख--अयमयुक्तः पाठः  
F.N.2. विषयिता--क-ख--अयमयुक्तः पाठः  
F.N.3. तादृशाविषयिता---क,ख--अयमयुक्तः पाठः  
 यद्यप्येवं सति जातित्वादिना ह्रदत्वावगाहिज्ञानस्याप्युक्तरीत्या वह्न्यभावद्ध्रदरूपविशिष्टविशेषितविषयिताकत्वविरहेणैव असङ्ग्रहात् अ\`थे'त्यादिना तादृशज्ञानस्य विशिष्टह्रदविषयकस्यानुमित्यप्रतिबन्धकतया असंभवमाशह्क्य ज्ञाने अव्यापकविषयिताशून्यत्वनिवेशपरग्रन्थ असङ्गत एवेति शङ्कासं भवति। तथापि तादृशग्रन्थः प्रमादेन केनचिल्लिखितः इति कल्पनात् न दोषः। स्पष्टञ्च एतत् प्रकृत (1)पत्रादौ। अत एव शुद्धह्रदत्वादिना वह्न्यभावविशिष्ट ह्रदादिविषयकज्ञाने वह्न्यभावविशिष्ट ह्रदत्वावच्छिन्न विलक्षणविषयतानिरूपकत्वस्यासत्वेन इति ग्रन्थः सङ्गच्छते; वैलक्षण्यस्य (2)निरूक्तरूपस्यैव विवक्षितत्वात् इति दिक्।  
F.N.1.पत्रादौ--क,ख--अयमयुक्तः पाठः  
F.N.2.निरुक्तस्यैव--क,ख--अयमयुक्तः पाठः  
 \`यत्संबन्धावच्छिन्नेति। अथ \`धूमत्ववान्(3) पर्वतोवह्निमान्--धूमात्' इत्यादौ स्वरूपसंबन्धावच्छिन्नधूमत्वाभावनिष्ठ प्रकारताकत्वेन \`धूमत्वाभाववान् पर्वतः' इति ज्ञानस्य अनुमितिप्रतिबन्धकतया स्वरूपसंबन्धेन धूमत्वाभाववत्वस्य धूमे असत्वेन नोक्तरूपस्य दुष्टताव्यवहारनियाकमत्वं सं भवति।  
F.N.3. धूमत्वात्---ख--अयमयुक्तः पाठः  
 नच \`धूमत्ववान् पर्वत' इति ज्ञानं प्रति धूमत्वेसमवायावच्छिन्नपर्वतनिरूपीताधेयत्वाभाववत्ताज्ञानस्य प्रतिबन्धकतया स्वरूपसंबन्धेन तादृशाधेयत्वाभावमादायैव दर्शितस्थले धूमे दुष्टत्वव्यवहार (1)उपपादनीय इति वाच्यम्। एवमपि \`रूपत्ववान् पर्वतो-वह्रिमान्--रूपात्' इत्यादावगतेः। रूपे स्वरूपसंबन्धेन रूपत्वाभाववत्वस्य पर्वतनिरूपितसमवायावच्छिन्नाधेयत्वाभावस्य चासत्वात् इति चेत्--  
F.N.1.उपपादनीयम्-क--अयमयुक्तः पाठः  
 -न- यो यत्र हेत्वाभासः सद्व्याप्यः पक्षवृत्तिः इति ज्ञानस्याप्यनुमितिप्रतिबन्धकतया \`रूपत्वाभावादिव्याप्यः पर्वतादिवृत्तिः' इति ज्ञानविषयपर्वतादिवृत्तित्वमादायैव दुष्टत्वव्यवहास्य उपपादनीयत्वात्। यद्यप्येवं \`वह्न्यभावव्याप्यः पर्वतवृत्तिः' इति पक्षविशेषणकभ्रममादायापि अतिव्याप्तिः संभवति। तथापि तादृशबाधभ्रममादाय अतिव्याप्ति र्न संभवतीति (2)अणुरपि विशेषः' इति न्यायेन विशेषसंभवाय पक्षविशेष्यकेत्युक्तिरिति ज्ञेयम्।  
F.N.2. \`अणुरपि विशेषः अध्यवसायकरं इति न्यायस्वरूपम्।  
 पर्वतमहानसान्यतरत्वादिरूपेति। यत्पर्वते वह्निरस्ति तत्पर्वतमहानसान्यतरत्वादिरूपेत्यर्थः। तेन सकलपर्वतेषु वह्न्यसत्वेऽपि न क्षतिः।  
 नच पर्वतत्वमात्रस्य पक्षतावच्छेदकत्वे प्रकृतहेतोः अदुष्टत्वनिर्वाहाय पक्षतावच्छेदकसामानाधिकरण्येन साध्यसिद्धेरुद्देश्यता वाच्या। एवञ्च अनुमितिविरोधिनः बाधनिश्चयस्य पक्षतावच्छेदक व्यापकाधिकरणतानिरूपिताधेयतासंबन्धावगाहित्वनियमात्, तेन संबन्धेन पर्वतस्य तत्पर्वतमहानसान्यतरत्वादौ सत्वं दुर्घटमिति। वाच्यम्। यत्पर्वतस्य हेतुशरीरे निवेशः तस्यैव विशिष्टपक्षत्वानुसरणात्।  
 सद्धेताविति। अत्र \`सत्' पदं इष्टापत्तिशङ्काव्युदासाय। असद्धेतौ प्रत्येकं साध्याभावादौ दोषव्यवहारविरहेपि हेतौ दुष्टत्वव्यवहारस्य इष्टत्वात्।  
 भ्रमपदं निश्चयसामान्यपरमिति। यद्यपि साध्याभाववत् पक्षकदुष्टहेतावपि अनुमिति प्रतिबन्धक यः साध्याभावत्वेन गगनाभाववत्ताभ्रमः तद्विषयगगनाभाववत्वमादाय दुष्टत्वव्यवहारोपपत्तौ भ्रमपदस्य निश्चयसामान्यपरत्वाभावेऽपि न क्षतिः। तथापि सर्वत्र दुष्टहेतौ साध्याभाववत्तानिश्चस्य नियमेन भ्रमत्वम् इत्यत्र प्रमाणाभावात् असह्गतिवारमाय उक्तविवक्षा आवश्यकी।  
 यदि च \`पक्षविशेष्यक भ्रमविषयसाध्याभावादौ' इति पाठः तदा यथाश्रुतमेव साधु। आदिपदेनैव प्रमाविषयसाध्याभावसङ्ग्रहसंभवात्।  
 नच तर्हि तादृशज्ञानविषय इत्येव वक्तुमुचितम् इति भ्रमपदं व्यर्थम् इति वाच्यम्। यत्पदस्य यादृशविशिष्टपरत्वेऽपि सद्धेतौ बाधादिनिश्चयविषयीभूतविशिष्टमादाय अतिव्याप्तिनिरास इति शङ्कानिरासार्थं भ्रमत्वेन तदुपादानात्। तथाच विशिष्टविषयकज्ञानस्य भ्रमत्वकथनेन विशिष्टाप्रसिद्धिज्ञापनात् शङ्कानिरासः। अयमेवातिप्रसङ्गो दुर्वार इति। ननु स्वरूपसंबन्धरूपावच्छेदकत्व निवेशकल्पे प्रमेयत्वविशिष्टव्यभिचारविषयिताया अपि व्यभिचारविषयितात्वेन तादृशावच्छेदकत्ववत्वेन तद्बिशिष्टे \`वह्न्यभावो वह्निमान्' इत्यादौ वह्न्यभाववद्वह्न्य भाववद्बह्न्यभावे च अतिव्याप्तिवारकतया विशिष्टान्तराघटितत्वविशेषणस्य आवश्यकतया न अनतिरिक्तवृत्तित्वरूपावच्छेदकत्व निवेशकल्पे तादृशविशेषणनिरसनीयातिप्रसङ्ग व्यवच्छेदकत्वम् एवकारस्य संभवतीति चेत्--  
 -न-एवकारस्य दुर्वारपदोत्तरं योजनीयत्वात्। तथाच अयमतिप्रसङ्गो दुर्वार एवेत्यर्थ इति न दोषः।  
 तादृशातिप्रसङ्गवारण इति। यद्यपि साक्षात् प्रतिबन्धकविशेषणं प्रतिबन्धकतावच्छेदकं तद्विशेषणन्तु प्रतिबन्धकतावच्छेदकतावच्छेदकम् इति मते निश्चयत्वानाहार्यत्ववह्न्यभावादिविषयकत्वघटितसमुदायस्यपि प्रतिबन्धकतावच्छेदकतापर्याप्त्यधिकरणतया न एतावता अति प्रसङ्गो वारयितुं शक्यते, असंभवश्च दुर्घटः। विशिष्टविषयिताघटित समुदायस्यापि तथात्वात्।  
 तथापि अवच्छेदककोटिप्रविष्टं सर्वमपि विशेषणविशेष्यभावा पन्न' प्रतिबन्धकतावच्छेदकम् इति मतमाश्रित्य यद्रूपावच्छिन्नविषयकत्व संशयान्यत्वानाहार्यत्वाप्रामाण्य ज्ञानानास्कन्दितत्वघटितस्तोमत्वं प्रतिबन्धकतवच्छेदकतापर्याप्त्यवच्छेदकमिति विवक्षया न वह्न्यभावादावतिप्रसङ्गः। नवा असंभवासंभवः।  
 वह्नित्वावच्छिन्न वह्निनिष्ठविषयतानिरूपिताभावत्वावच्छिन्नाभावनिष्ठ विषयतानिरूपित ह्रदत्वावच्छिन्न ह्रदनिष्ठविषयतानिरूपित विषयितारूप वह्न्यभावविशिष्ट ह्रदादिरूपदोषविषयकत्वस्य प्रतिबन्धकतावच्छेदककोट्य प्रविष्टनिष्ठत्वघटिततया तद्धटितनिरुक्तस्तोमत्वस्य प्रतिबन्धकतावच्छेदकतापर्याप्त्यनवच्छेदकत्वात्। तदेवोपपादयति---वह्न्यभावत्वादिना घटादीति। विषयत्वविशेषणतया वह्न्यादिनिष्ठत्वस्य अवच्छेदककोटावप्रवेशे हेतुः--तत्साधारण्येनेति।  
 अताहार्याप्रामाण्यज्ञानानास्कन्दितनिश्चयपरमिति। अत्र च अनाहार्यत्वम् अव्यवहितोत्तरक्षणावच्छिन्नसामानाधिकरण्यसंबन्धेन इच्छावदन्यत्वम्। यादृशदोषविषयकनिश्चयसामान्यं स्वसमानाधिकरमेच्छाऽव्यवहितोत्तरवृत्ति तादृशदोषस्य प्रामाणिकत्वे जन्यतासंबन्धेन इच्छावदन्यत्वमेव तत्। आहार्यज्ञाने इच्छायाः हेतुत्वोपगमात् न तस्य तथात्वम्, सिद्धिकालीनानुमिताविच्छायाः न हेतुत्वं, किन्तु सिद्धिप्रतिबन्धकतायां उत्तेरजकत्वमेव। अप्रामाण्यज्ञानानास्कन्दितत्वञ्च विषयत्वसामानाधिकरण्यकालिक--एतत्त्रितय संबन्धेन ज्ञानविशिष्टान्यत्वम्।  
 नचैवं सति \`सर्वं ज्ञानं--गुणभिन्नं---मेयत्वात्' इत्यादौ गुणत्ववत्सर्वज्ञानत्क्षावच्छिन्नात्मकबाधादावव्यप्तिः। तत्र बाधादिज्ञानमात्रस्य उक्तत्रितयसंबन्धेन स्वात्मकज्ञानविशिष्टत्वात्। संबन्धकोटौ स्वभिन्नत्वस्यापि निवेशे प्रमाण्यग्रहात्मकाप्रामाण्य ज्ञानास्कन्दितदोषज्ञाना व्यावृत्तेरिति वाच्यम्। सर्वज्ञानत्वेन स्वभिन्नज्ञानमात्रावगाहितादृशबाधनिश्चयमामादयैव लक्षणसमन्वयसंभवात्। अव्यापकविषयिताशून्यत्वविशेषणेनाप्रामाण्यग्रहात्मक निरुक्तबाधग्रहवारणसंभवात्, स्वभिन्नत्वस्य संबन्धकोटौ निवेशेऽपि क्षतिविरहाच्च।  
 केचित्तु---अप्रामाण्यं भ्रमत्वप्रमात्वाभावरूपम् ईश्वरज्ञानवृत्तिभिन्नत्वेनानुगमय्य, विषयत्व--सामानाधिकरण्योभयसंबन्धेन तादृशानुगताप्रामाण्य प्रकारकज्ञानविशिष्टान्यत्वमेव अप्रामाण्यज्ञानानास्कन्दितत्वम्।  
 नचैवं (1)सर्वं जन्यज्ञानं ईश्वरवृतीत्यादौ सर्वं तदीश्वरज्ञानवृत्तिभिन्नं इति धीविषयबाधादावव्याप्तिऽतादृशबाधज्ञानस्य उक्तोभयसंबन्धेन स्वात्मकतांदृशज्ञानविशिष्टत्वादिति वाच्यम्। सर्वजन्यज्ञानत्वेन स्वाविषयकबाधधीमादायैव लक्षणसमन्वयसंभवादिति वदन्ति।  
F.N.सर्वं ज्ञानं--ख--अयमयुक्तः पाठः  
 निश्चयत्वञ्च प्रकारितान्तराव्चछिन्नप्रकरिताशून्यत्वम्। (1) सत्प्रतिपक्षगन्थे संशयीयप्रतियोगि तदभाव प्रकारितयोः अवच्छेद्यावच्छेदकभावस्वीकारात्। नचैवमपि कोटिद्वयविशेष्यकसंशयव्यावृत्तिरशक्या इति शङ्क्यम्। (2)कोटिद्वयप्रकाटितयोरिव कोटिद्वयविशेष्यितयोरपि तुल्पतया अवच्छेद्यावच्छेदकभावस्वीकारात् (3)विशेष्यितावच्छिन्न (4)विशेष्यिताशून्यत्वस्यापि निवेशात्।  
F.N.1.सत्प्रतिपक्षग्रन्थ इति। (31) एककोटिविषयकत्वावच्छिन्नविरोधिकोट्यन्तरविषयकत्वेन ज्ञाननिरूपितत्वमेव समुच्चयविषयताव्यावृत्तिः तद्विशेषः संशय एव, तत्तत्कोटि विषयकत्वयोः मिथः अवच्छेद्यावच्छेदकभावोपगमात्। इति (गदाधरः)  
F.N.2.विशेष्यतयोः-ख--अयमयुक्तः पाठः  
F.N.3.विशेष्यता-क,ख--अयमयुक्तः पाठः  
F.N.4.विशेष्यता-क,ख--अयमयुक्तः पाठः  
 (1)पक्षताग्रन्थोक्तत्रितयसंबन्धेन विषयिताविशिष्टविषयिताशून्यत्वं वा निश्चयत्वम्। तेन \`ह्रदे वह्निर्नास्ति' \`ह्रदो वह्निमान्' इति संशयस्य सामान्याभावव्यवस्थापनादावुक्तत्वेऽपि न क्षतिः।  
F.N.1.पक्षाग्रन्थोक्त इति। स्वाघटि तधर्मावच्छिन्नप्रतिबन्धकतानिरूपितप्रतिबध्यतावच्छेदकत्वं, स्वघटितधर्मावच्छिन्न प्रतिबध्यतानिरूपित प्रतिबन्धकतावच्छेदकत्वं, स्वसामानाधिकरण्य एतत् त्रितयसंबन्धेन विषयिताविशिष्ट विषयिताशून्यत्वं निश्चयत्वम्। इदं मदाचार्यसार्वयौमैरुक्तम्  
 वस्तुतस्तु--कोटितारव्यविलक्षणविषयिताशून्यत्वमेव निश्चयत्वम्। कोटितायां वैलक्षण्यञ्च अरवण्डोपाधिरूपमेव।  
 नव्यास्तु---स्वावच्छेदकाभावप्रतियोग्यनुपहितत्वमेव अप्रामाण्यज्ञानाभावादिविशिष्टत्वम्। स्वं अनुमितिप्रतिबन्धकता'। अपहितत्वञ्च एकक्षणावच्छिन्न--एकात्मवृत्तित्वसंबन्धेन तादृशसंबन्धावच्छिन्न प्रतियोगिताकतादृशप्रयोग्यभाववत्वमेव अनुपहितत्वम्।  
 नचैवं स्वरूपसंबन्धरूपावच्छेदकत्वनिवेशे वक्ष्यमाणलाघवासङ्गतिः, अनाहार्यत्वस्य निरुक्तरूपेण निवेशे उभयमते साम्यात् इति वाच्यम्। स्वरूपसंबन्धरूपावच्छेदकत्वनिवेशे इच्छानन्यान्यत्वरूपमेव अनाहार्यत्वं निवेश्यते। न तु उक्तगुरुसंबन्धघटितम् इत्यभिप्रामेण शङ्कासङ्गतेः इत्याहुः(1)  
F.N.1. इत्याहुः इदं पदं घ, पुस्तके नास्ति---अयमयुक्तः पाठः  
 न तु तच्छुन्यावृत्तित्वमिति। अस्मिन्पक्षे अभाववद्वृत्तित्वम्, अभावश्च तृतीयार्थः। तत्र प्रथमे अभावे अनुयोगितासंबन्धेनान्वयः। द्वितीये तदभाववद्वृत्तित्वस्य अन्वयः, तस्य प्रकृत्यर्थे अन्वयः। प्रत्ययार्थप्राधान्यप्रथमान्तार्थमुख्यविशेष्यकत्वयोः अनुभवसिद्धत्वे तु उक्तरीत्या लब्धे प्रतिबन्धकताशून्यावृत्तित्वरूपवृततीयार्थे प्रकृत्यर्थस्याधेयतया अन्वयः। प्रकृत्यर्थान्विततृतीयार्थस्य निरूपकतासंबन्धेन प्रतिबन्धकतायां तस्य द्वेधा अन्वयस्य व्युत्पत्तिसिद्धत्वात्।  
 स्वव्यापकतत्कत्वरूपानतिरिक्तवृत्तितापक्षे समानाधिकरणभेदप्रतियोगितावच्छेदकत्वम् अभावश्च तृतीयार्थः। तत्र सामानाधिकरण्ये प्रकृत्यर्थस्य निरूपितत्वसबन्धेनान्वयः। प्रकृत्यर्थान्वितसामानाधिकरण्यघटितोक्तप्रतियोगितावच्छेदकत्वस्य अनुयोगितया अभावे, तादृशाभावस्य आश्रयतया प्रतिबन्धकतायामन्वयः।  
 नचैवं अनतिरिक्तवृत्तितायाः तृतीयार्थत्वाभावात् असङ्गतिरिति वाच्यम्। अवच्छेदकताया अनतिरिक्तवृत्तितारूपत्वकथने अवच्छेद्यतायाः व्यापकत्वरूपत्वलाभेन तस्याः एव तृतीयार्थत्वे तात्पर्यात् सामानाधिकरण्यांशस्य तृतीयाबोध्यत्वकल्पने गौरवात्।  
 यदि च अनतिरिक्तवृत्तित्वस्य तृतीयार्थत्वे (1)आग्रहः तदा सामानाधिकरण्यस्यापि तृतीयार्थतां स्वीकृत्य तत्रव्या पकत्वान्वितप्रतिबन्धकतायाः निरूपितत्वसंबन्धेन सामानाधिकरण्यस्य च आश्रयतासंबन्धेन प्रकृत्यर्थे अन्वयं स्वीकृत्य तदुपपादनीयम्। अन्यदुक्तदिशा अवधेयम्। दुर्घरत्वादिति। विशेष्यवृत्ते र्विशिष्टानुयोगिकाभावानभ्युपगमादिति भावः। यद्रूपावच्छिन्नाधिकरणतायां प्रतिबन्धकताशून्यावृत्तित्वविवक्षणे अधिकरणताया अधिकरणभेदेन भेदमते \`ह्रदोः वह्न्यभाववान्' इति ज्ञाननिष्ठवह्न्यभावविषयकत्वाधिकरणतामादाय एकदेशे वह्न्यभावादावतिव्याप्तिः। अधिकरणतासामान्ये इत्युक्तौ गौरवम्। इति बोध्यम्।  
F.N.1.अग्रहात्--ख--अयमयुक्तः पाठः  
 ननु ज्ञानपदसमभिव्याहारादेव तादृशार्थलाभात् न ज्ञानस्येत्यस्य वैयर्थ्यमतो दोषान्तरमाह---ह्रदत्वावच्छिन्नेति।  
 ननु मद्रूपावच्छिन्नविषयितात्वे प्रतिबन्धकताशून्य तादृशनिश्चयवृत्तितानवच्छेदकत्वं विवक्षणीयम् अतो नोक्तातिप्रसङ्ग इति चेत्--  
 -न- विषयितात्वस्य तादृशवृत्तितावच्छेदकत्वे विशिष्टविषयितात्वे तदनवच्छेदकत्वस्य दुर्घटत्वेनासंभवः। विषयितात्वविशिष्टावच्छेद्यतायां तथाविवक्षणे \`ह्रदो वह्न्यभाववान्' इति ज्ञानीयह्रदादिविषयितानिष्ठावच्छेद्यतायाः तथात्वेनातिप्रसङ्गो दुर्वारः। तादृशाबच्छेद्यतासामान्येत्युक्तौ च गौरवम्  
 अविरोधितयेति। निरवच्छिन्नह्रदत्वनिष्ठावच्छेदकताकविशेष्यताकवह्न्यादिमत्ताज्ञानं प्रति निरवच्छिन्नह्रदत्वनिष्ठावच्छेदकताकविशेष्य ताकवह्न्याद्य भाववत्तानिश्चयस्यैव प्रतिबन्धकत्वादिति भावः। ननु निरवच्छिन्न पक्षतावच्छेदकस्थलीयदोषलक्षण एव पक्षतावच्छेदकांशे अन्याप्रकारकत्वं ज्ञानविशेषणं देयम् अत आह---अविशेषितेति। असङ्ग्रहेणेति। \`ह्रदो---वह्रिमान्' ह्रदत्वात्' इत्यादिस्थलीयवह्न्य भाववद्वृत्तिह्रदत्वादिरूपदोषासङ्ग्रहेणेत्यर्थः।  
 तदघटकाप्रसिद्ध्येति। व्यासज्यवृत्तिधर्मप्रकारकबोधे तदाश्रययावद्धर्मिभाननियमात् स्वाविषयकरकबोधे तदाश्रययावद्धर्मिभाननियमात् स्वाविषयकप्रतीतिवृत्तितादृशबाधादिविषयिताकपदार्था प्रसिद्धिरिति भावः। अत एव \`प्रमेयं---गगनवत्' इति स्थलपरित्यागः। तत्र प्रमेयत्वेन यत् किञ्चित्प्रमेयावगाहि बाधनिश्चयस्य घटाद्यविषयकत्वसंभवात् अघटकाप्रसिद्धेरभावात्।  
 यद्यपि \`ह्रदो---वह्निमान्--धूमात्' इत्यादौ यत्किञ्चित द्ध्रदावगाहिनः वांधनिश्चयस्य तदन्यतत्तद्ध्रदाविषयकस्य संभवात् तत्तद्ध्रदादीनामप्यघटकतया तदविषयकदोषज्ञानाप्रसिद्ध्या अव्याप्तिः संभवति। तथापि वह्न्थभाववद्ध्रदत्वादिना वह्न्यभावामात्रावगाहिभ्रमसत्वे तमादामैव लक्षणसमन्वयः संभवति।  
 यद्वा स्वाविषयकप्रतीतिवृत्तियद्रूपावच्छिन्नयद्रूपव्यापकविषयतानिरूपितविषयिताकत्वरूपाघटकत्वनिवेशेन तत्तद्ध्रदादीनामघटकत्वम् इत्यभिप्रायेण सानोक्ता। एतेन व्यासज्यवृत्तीत्यादिपूर्वोक्तनियमानभ्युपगमे सर्वत्वेन यत्किञ्चित्पदार्थावगाहिबाधनिश्चयस्य घटाघविषयकत्वसं भवात् नोक्तस्थले अघट्‌काप्रसिद्धिरिति शङ्कानवकाशः॥ तादृशप्रतीतिसंभवेऽपि सर्वत्वव्यापकविषयताकत्वस्य तादृशप्रतीतिवृत्तित्वाभावेनाघटकाप्रसिद्धेः सत्वात्।  
 नचैवमपि तत्तद्वह्नीनां निरुक्ताघटकत्वसत्वात् तत्तदविषयकस्य बाधनिश्चयस्य अप्रसिद्ध्या \`ह्रदो---वह्निमान्' इत्यादौ बाधाव्याप्ते र्दुवारतेति वाच्यम्। स्वपर्याप्त्यवच्छेदकधर्मविशिष्टाधिकरणं यत् स्वनिरूपितप्रकारतानिरूपितविशेष्यतासमानाधिकरणं तन्निष्ठाभावप्रतियोगित्वस्वनिरूपितत्व--एतदुभयसंबन्धेन अवच्छेदकताविशिष्टविषयत्वानिरूपकत्वस्य स्वाविषयकप्रतीतौ निवेशनियत्वात् वह्न्यन्तरविषयकप्रतीतौ तादृश्याः वह्नित्वनिष्ठावच्छेदकताविशिष्ट वह्न्यन्तरनिष्ठविषयतायाः सत्वेन स्वपदेन तत्तद्वह्नेरूपादानायोगेन तत्तद्वह्नेरघटकत्वासं भवात्।  
 \`भूतलं घटा भाववत्' इत्यादौ घटत्वावच्छिन्नप्रकारतायाः तादृशविशेष्यतासमानाधिकरणपटनिष्ठाभाव प्रतियोगित्व-स्वनिरूपितत्वोभयसंबन्धेन घटत्वनिष्ठावच्छेदकताविशिष्टतया तादृशप्रकारत्वानिरूपकदोषविषयकप्रतीतेरप्रसिद्ध्या अघटकाप्रसिद्ध्या घटबद्भूतलादिरूपबाधाव्याप्तिः अतः प्रथमसंबन्धे अधिकरणान्तम्। \`घटवद्भूतलम्' इति प्रतीतेः तादृश भूतलावृत्तिघटनिष्ठाभावप्रतियोगित्वसंबन्धेन घटत्वनिष्ठावच्छेदकताविशिष्टघटत्वावच्छिन्न प्रकारत्वानिरूपकत्वाभावेन तद्दोषतादवस्थ्यम् अतः समानाधिकरणान्तम्।  
 यद्यद्रूपावच्छिन्नस्य यस्य यस्य तादृशविशिष्टघटकतेति। यद्यन्निष्ठतादृशविशिष्टघटकतावच्छेदकं यद्यद्रूपं तत्तदवच्छिन्न तत्तन्निष्ठविषयताभिन्न किञ्चिदवच्छिन्नविषताशून्यत्वं ज्ञाने विशेषणं पर्यवसितम्। वह्न्यभाववद्घ्रदरूपविशिष्ट शरीरे ह्रदत्वस्य स्वरूपत एव घटकत्वात् घटकतावच्छेदकावच्छिन्नविषयताभिन्नह्रदत्वनिष्ठनिरवच्छिन्नविषयताशून्यत्वस्य तादृशविशिष्टरूपबाधज्ञाने असत्वात् तादृशबाधे अव्याप्तिरतः किञ्चिदवच्छिन्नेति।  
 नच विषयतायां तत्तन्निष्ठत्वं व्यर्थमिति शङ्ख्यम्। तदनुपादाने \`जातिवह्नित्वकालीनह्रदो--वह्निमान्---धूमात्' इत्यादौ \`जातिमान् वह्न्यभाववान्' इति ज्ञानवारणासंभवात्। तदुपादाने तु जातित्वाच्छिन्नवह्नित्वस्य तादृशविशिष्टघटकत्वेऽपि जातित्वावच्छिन्न वह्नित्वनिष्ठविषयताभिन्नह्रदत्वनिष्ठजातित्वावच्छिन्नविषयताशून्यत्वस्य तादृशज्ञाने असत्वात् तद्वारणसंभवात्।  
 यद्यपि स्वनिष्ठयद्रूपावच्छिन्नविषयतानिरूपित(1)विषयिताशून्यप्रतीत्यवृत्तितादृशविशिष्टविषयितासामान्यकत्वं यद्रूपावच्छिन्नं यन्निष्ठं तादृशविशिष्ट घटकत्वमिति विवक्षणे \`ह्रदो--बह्रिमान्' इत्यादौ वह्नित्वावच्छिन्नतत्तद्वह्निनिष्ठविषयतानिरूपितविषयिताशून्यवह्न्यन्तरावगाहिबाधनिश्चयसंभवात्(2) वह्नित्वावच्छिन्न तत्तद्वह्रेनर्नबाधघटकतेति वह्नित्वावच्छिन्नतत्तद्वह्निनिष्ठविषयतायाः तत्तद्रूपावच्छिन्नविषयताभिन्नतया तच्छून्यत्वस्य बाधनिश्चये अभावात् बाधे अव्याप्तिः। तथापि तादृशविशिष्यवच्छिन्नभेदीय प्रतियोगितायां यद्रूपावच्छिन्नयन्निष्ठावच्छेदकतानिरूपकत्वं तेन रूपेण तस्य तादृशविशिष्टघटकत्वम् इति विवक्षितम्, अवच्छेदककोटिप्रविष्टानामप्यवच्छेदकत्वस्वीकारात्। न हि \`ह्रदो---वह्निमान्' इत्यादौ वह्नित्वेन कस्यापि वह्नेरीदृशघटकत्वं नास्तीति शक्यते वक्तुम्।  
F.N.1.विषयता--क,ख--अयमयुक्तः पाठः  
F.N.2. विषयता-ख--अयमयुक्तः पाठः  
 यद्वा स्वनिष्ठयद्रूपावच्छिन्नेत्यादिरूपमेव घटकत्वं वह्नित्वेन तत्तद्वह्रेर्घटकतानिर्वाहाय घटकताघटकज्ञाने पूर्वोक्तावच्छेदकतानिविष्टविषयत्वानिरूपकत्वं देयमिति विभावनीयम्।  
 तज्ज्ञानव्यावृत्तिरिति। \`जातिमान्--वह्न्यभाववान्' इति ज्ञानव्यावृत्तिरित्यर्थः। अथैवमपि \`ह्रदो--जात्यभाववात्' इत्यादौ जातित्वादिना ह्रदत्वावगाहिनः(1) \`जातिमान् जातिमान्' इति ज्ञानस्य कथं व्यावृत्ति? जातित्वावच्छिन्नविषयितायाः जातिमत्वावच्छिन्न विषयितायाश्च(2) जातिमद्ध्रदरूपविशिष्टविषयकत्वाव्यापकत्वाभावात्। जातिमज्जातिमत्वाव्चछिन्नविषयिताया अव्यापकत्वोक्तिरपि न साधीयसी। जातिमज्जातिमत्वमित्यनेनातिरिक्तालाभात् तादृशज्ञानीयविषयितायां तदवच्छिन्नत्वाक्षतेः। न ह्येकस्य द्विरूपादानमात्रेण वस्तुभिद्यते।  
F.N.1. अवगाहिजाति--क,खः  
F.N.2. च कारो नास्ति ख पुस्तके---अयमयुक्तः पाठः  
 नच जातिधर्मितावच्छेदकतापन्न जात्यवच्छिन्ननिरूपकताकविषयिता \`ह्रदो--जातिमान्' इति ज्ञाने न वर्तते वर्तते च \`जातिमान्---जातिमान्' इति ज्ञाने इति तद्व्यावृत्तिरिति वाच्यम्। यद्रूपावच्छिन्नविषयितात्वमित्यत्र यद्रूपपदेन जातित्वमात्रपरिग्रहे तदव्यावर्तनात्। जातित्वनिशिष्टधर्मितावच्छेदकतापन्नजातिपरिग्रहे (1) आपन्नान्तस्याव्यावर्तकतया तज्ज्ञानाव्यावृत्तेश्च।  
F.N.1. आपन्नात्तस्य व्यावर्तकतया--ख--अयमयुक्तः पाठः  
 नच यद्रूपावच्छिन्नप्रकरातानिरूपितधर्मितावच्छेदकत्वावच्छिन्नयद्रूपनिष्ठनिरूपकताकविषयितात्वं फलतो यद्रूपावच्छिन्नप्रकारतानिरूपितयद्रूपावच्छिन्नावच्छेदकताकविशेष्यतानिरूपितविषयितात्वम् तादृशाभावप्रतियोगितावच्छेदकमिति विवक्षितम्। \`जातिमान्--जातिमान्' इति ज्ञाने जातित्वावच्छिन्नप्रकारतानिरूपित जातित्वावच्छिन्नावच्छेदकताकविशेष्यतानिरूपितविषयितासत्वेन \`जातिमान् ह्रदः' इति ज्ञने च तादृशविषयित्वासत्वेनोक्तज्ञानव्यावृत्तिरिति वाच्यम्। तथापि \`घटः---पृथिवीभिन्नः मेयत्वात्' इत्यादौ \`जातिमती पृथिवी' इत्यप्रतिबन्धकज्ञानाव्यावृत्तेः। जातिविशिष्टे स्वरूपत एव पृथिवीत्वभानात्।  
 नच मन्निष्ठप्रकारतानिरूपितेत्यादिक्रमेण निवेशात् न दोष इति वाच्यम्। जात्यवच्छेदेन ह्रदभेदसाधने \`जातिमान्--जातिमान्' इति ज्ञानवारणाय यद्रूपावच्छिन्नेत्यस्यावश्यकत्वात्।  
 अत्र केचित्---\`जातिमान् ह्रदः' इति ज्ञाने जातिमज्जातिविषयकत्वं नास्तीति प्रतीतेः प्रमात्वनिर्वाहाय जातिमद्ध्रदविषयकत्वं नास्तीति प्रतीतेरप्रमात्वनिर्वाहाय च तत्प्रतीतिविषयाभावयो र्भेदो वाच्यः। अभाक्षभेदश्च न प्रतियोगितावच्छेदकभेदात् अत्र निर्वहति, विषयितानिष्ठप्रतियोगितायां निरूपितत्वसंबन्धेनावच्छेदकत्वस्य जातिमत उभयत्राविशिष्टत्वात्। किन्तु प्रतियोगितावच्छेदकतापर्याप्त्यवच्छेदकभेदादेव(1)  
F.N.1.भेदेन--ख.  
 एवञ्च तादृशविशिष्टविषयकत्वसमानाधिकरणाभावीयविषयितात्वावच्छिन्नप्रतियोगितायां निरूपितत्वसंबन्धावच्छिन्नावच्छेदकतापर्याप्त्यवच्छेदको यो यो धर्मः तत्तदवच्छिन्नपर्याप्तिकोक्तसंबन्धावच्छिन्नावच्छेदकताकविषयितात्वाच्छिन्न प्रतियोगिताकाभाववत्वं विवक्षितम्।  
 तथाच \`ह्रदो---जात्यभाववान्' इत्यादौ जातिमद्ध्रदरूपविशिष्टविषयकत्वसमानाधिकरणो यो जातिमज्जातिमद्विषयकत्वं नास्तीति प्रतीतिसिद्धाभावः तदभावीयप्रतियोगितानिरूपितनिरूपितत्वसंबन्धावच्छिन्नावच्छेदकतापर्याप्त्यवच्छेदको यो \`जातिमान्---जातिमान्' इत्याकारकज्ञानव्यक्तिनिरूपितविषयतात्वरूपो(1) धर्मः तदवच्छिन्नोक्तसंबन्धावच्छिन्नावच्छेदकताको यो \`जातिमान् ह्रदः' इति ज्ञानव्यक्तिनिरूपितविषयतात्वावच्छिन्ननिरूपितत्वसंबन्धावच्छिन्नावच्छेदकताकप्रतियोगिताकः जातिमद्ध्रदविषयकत्वं नास्तीति प्रतीतिसिद्धाभावविलक्षणाभावः तद्वत्वस्य \`जातिमान्--जातिमान्' इति ज्ञाने असत्वात् तद्व्यावृत्तिरिति वदन्ति।  
 तदपरे न क्षमन्ते---जातिमद्ध्रदरूपविशिष्टविषयकत्वाधिकरणे \`जातिमान्---प्रमेयवान्' इति ज्ञाने वर्तते यः जातिमद्ध्रदविषयकत्वं नास्तीति प्रतीतिसिद्धाभावः तदीयप्रतियोगितानिरूपित-निरूपितत्वसंबन्धावच्छिन्नावच्छेदकतापर्याप्त्यवच्छेदको यो \`जातिमान् ह्रदः' इति ज्ञान व्यक्तिनिरूपितविषयतात्वरूपो(1)धर्मः तदवच्छिन्ननिरूपितत्वसंबन्धावच्छिन्नावच्छेदकताकप्रतियोगिताकाभावस्य \`जातिमान् ह्रदः' इति ज्ञाने असत्वात् जातिमद्ध्रदादेः असङ्ग्रहतादवस्थ्यात्।  
F.N.1.विषयत्व--क,ख.--अयमयुक्तः पाठः  
 तदपरे न क्षमन्ते--जातिमद्ध्रदरूपविशिष्टविषयकत्वाधिकरणे \`जातिमान्---प्रमेयवान्' इति ज्ञाने वर्तते यः जातिमद्ध्रदविषयकत्वं नास्तीति प्रतीतिसिद्धाभावः तदीयप्रतियोगितानिरूपित---निरूपितत्वसंबन्धावच्छिन्नावच्छेदकतापर्याप्त्यवच्छेदको यो \`जातिमान् ह्रदः' इति ज्ञान व्यक्तिनिरूपितविषयतात्वरूपो(1) धर्मः तदवच्छिन्ननिरूपितत्वसंबन्धावच्छिन्नावच्छेदकताकप्रतियोगिताकाभावस्य \`जातिमान् ह्रदः' इति ज्ञाने असत्वात् जातिमद्ध्रदादेः असङ्ग्रहतादवस्थ्यात्।  
F.N.1.विषयत्व---क,ख--अयमयुक्तः पाठः  

वस्तुतस्तु---यद्रूपावच्छिन्नप्रकारतानिरूपितयद्रूपावच्छिन्नावच्छेदकताकविशेष्यतानिरूपितविषयितात्वं यादृशविशिष्टविषयकत्वसमानाधिकरणाभावप्रतियोगितावच्छेदकं तद्रूपावच्छिन्नप्रकारतानिरूपिततद्रूपावच्छिन्नावच्छेदकताकविशेष्यतानिरूपितविषयितात्वावच्छिन्नाभाववत्वमप्युक्तवाक्येन विवक्षणीयम्।  
 तथाच \`जातिमान्--ह्रद' इति ज्ञाने जातित्वावच्छिन्नप्रकारतानिरूपित विशेष्यतानिरूपित जातित्वावच्छिन्नावच्छेदकताकविशेष्यतानिरूपितविषयितात्वावच्छिन्नाभावसत्वात् \`जातिमान्--जातिमान्' इति ज्ञाने चासत्वात् नासङ्ग्राह्यसङ्ग्रहः, सङ्ग्राह्यासङ्ग्रहो वा। \`घटः--पृथिवीभिन्नः' इत्यादौ \`जातिमती पृथिवी' इति ज्ञानव्युदासश्च यद्रूपावच्छिन्नविषयितात्वमित्यादियथाश्रुतविशेषणेनैव।  
 एवं \`ह्रदो---वह्निमान्--धूमात्' इत्यादौ \`अभावो वह्निमान्' इत्यादौ च अभावत्वेन \`ह्रदत्वाभावत्वावगाह्यभाववान्--वह्न्यभाववान्' इति ज्ञानस्य \`जातिमान् जातिमान्' इति ज्ञानवारकविशेषणेनैव व्यावृत्तिः तज्ज्ञाननिष्ठायाः वह्न्यभावत्वावच्छिन्नप्रकारतानिरूपिताभावत्वावच्छिन्नावच्छेदकताकविशेष्यतानिरूपितविषयितायाः वह्न्यभावविशिष्ट ह्रदवह्न्यभावविशिष्टाभावरूपदोषविषयकत्वाव्यापकत्वात्।  
 एतेन। (1) ननु यद्रूपावच्छिन्न विषयितात्वमित्यादिरूपाव्यापक्विषयिताशून्यत्वनिवेशे अभावत्वेन ह्रदत्वावगाहि अभाववान्--वह्न्यभाषवान् इति ज्ञानाव्यावृत्तिः।  
F.N.1. ननु इति पद--क,ख--पुस्तकयो नास्ति।  
 नच विशेष्यदले यद्रूपनिष्ठावच्छेदकतायां स्वव्यधिकरणधर्मानवच्छिन्नत्वं देयम् इति न दोष इति वाच्यम्। तावतापि प्रकारतावच्छेदककोटिनिविष्टवह्रित्वस्य वह्नित्वादिना यत् ज्ञानं तदवारणात् वह्न्यभावह्रदत्वोभयम् यद्रूपशब्दार्थः, तन्निष्ठावच्छेदकता च न तदवृन्तिधर्मावच्छिन्ना इति। किञ्च उक्तज्ञानमादाय दोषवारणायावच्छेदकतायां स्वव्यधिकरणधर्मानवच्छिन्नत्वविशेषणावश्यकत्वे ज्ञाने स्वव्यधिकरण धर्मावच्छिन्नविशेष्यत्वानिरूपकत्वरूपयाथार्थ्यविशेषणस्य प्रथमलक्षणेपि उक्तभ्रमव्यावर्तकतया अवच्छेदकतायायुक्तविशेषणमनिवेश्यैव सार्थक्यसंभवात् अवतरणविरोधः।  
 नच यद्रूपपर्याप्तावच्छेदकताकविषयितात्वम् इति रीत्या निवेशनीयम्, अभावत्वपर्याप्तावच्छेदकताकविषयिताया अव्यापकत्वात् तज्ज्ञानव्यावृत्तिरिति वाच्यम्। तथापि वह्न्यभावत्वेन ह्रदत्वावगाहिनः \`वह्न्यभाववान्---वह्न्यभाववान्'(1) इति ज्ञानस्य अवारणात् इति पूर्वपक्षानवकाशः॥  
F.N.वह्न्यभाववान् इति पदं क, ख. पुस्तकायोः नास्ति---अयमयुक्तः पाठः  
 अथैवमपि वह्नित्वावचच्छेदेन समवायसंबन्धावच्छिन्नप्रतियोगिताकवह्न्यभावसाधने \`वह्निमद्वह्निः' बाधः, तद्विषयकत्वाव्यापिका न वह्नित्वत्वह्यवच्छिन्नवियितेति वह्नित्वेन वह्नित्वावगाहिनः \`वह्निमत्वात्--वह्निः' इति ज्ञानस्य व्यावृत्तिर्यथाश्रुतविशेषणेन दुर्घटा। नापि \`जातिमान्--जातिमान्' इति ज्ञानवारकविशेषणेन। वह्नित्ववह्न्यवच्छिन्न प्रकारतानिरूपित किञ्चिद्रूपावच्छिन्नावच्छेदकताक विशेष्यतानिरूपितविषयितायाः दोषविषयकत्वाव्यापकत्वेऽपि तच्छून्यत्वस्य तादृशज्ञाने अक्षतत्वात्।  

मैवम्---यद्रूपावच्छिन्नयन्निष्ठविषयतानिरूपितयद्रूपावच्छिन्नविषयितात्वं तादृशाभावप्रतियोगितावच्छेदकम्, तद्रूपावच्छिन्नतन्निष्ठविषयतानिरूपिततद्रूपावच्छिन्नविषयिताशून्यत्वं यद्रूपावच्छिन्नविषयितात्वम् इत्यादिना विवक्षितम्---वह्नित्वावच्छिन्नवह्नित्वनिष्ठविषयतानिरूपितवह्नित्वावच्छिन्न विषयितायाः वह्निमद्वह्निरूपबाधविषयितात्वा व्यापिका या वह्नित्वेन वह्नित्वावगाहिज्ञाने सत्वात् तज्ज्ञान व्यावृत्तिः।  
 यद्वा---स्थभिन्नयद्रूपावच्छिन्नविषयता निरूपितविषयतानिरूपित यद्रूपावच्छिन्नविषयितात्वं तादृशाभावप्रतियोगितावच्छेदकं तादृशविषयिताशून्यत्वं यद्रूपावच्छिन्नविषयितात्वमित्यनेन विवक्षणीयम्। वह्नित्वेन वह्नित्वावगाहिज्ञाने वह्नित्वावच्छिन्न वह्नित्वनिष्ठ (1) विषयतानिरूपितसंसर्गवि(2)षयतानिरूपितवह्नित्वावच्छिन्नवह्नि(3)विषयितायाः वह्निमद्वह्निरूपबाधविषयकत्वाव्यापिकायाः सत्वात् तद्व्यावृत्तिः। इत्थञ्च जातित्वावच्छिन्नविषयतानिरूपितविष(4)यतानिरूपितजातित्वावच्छिन्नविषयितात्वस्य जातिविशिष्टह्रदविषयित्वव्यापकतानवच्छेदकतया तादृशविषयिताशून्यत्वस्य \`जातिमान्--जातिमान्' इति ज्ञाने असत्वेनैव तज्ज्ञानव्यावृत्तेः। तद्वारकविशेषणं पृथगनुपादेयम्। अभावत्वेन ह्रदत्वावगाहिनि \`अभाववान्--वह्न्यभाववान्' इति ज्ञाने वह्न्यभावत्वेन ह्रदत्वावगाहिनि \`वह्न्यभाववान् वह्न्यभाववान्' इति ज्ञाने च वह्न्यभावत्वावच्छिन्नविषयतानिरूपितह्रदविषयतानिरूपिताभावत्ववह्न्यभावत्वावच्छिन्नायाः ह्रदत्वनिष्ठविषयितायाः वह्न्यभावत्वावच्छिन्नप्रकारताभिन्नायाः वह्न्यभावविशिष्टह्रदरूपदोषविषयकत्वाव्यापिकायाः सत्वेन तज्ज्ञानयोः व्युदासः। स्वभिन्नत्वोपादानाच्च वह्न्यभावत्वावच्छिन्नविषयतानिरूपितह्रदविषयतानिरूपितप्रकारतात्मकवह्न्यभावत्वावच्छिन्नविषयताव्यक्तेः \`वह्न्यभाववान्--ह्रदः' इति ज्ञाने सत्वेऽपि न तादृशविषयताया अव्यापकत्वहानिः।  
F.N.1.विषयिता--क,ख,--अयमयुक्तः पाठः  
F.N.2.विषयिता--क,ख--अयमयुक्तः पाठः  
F.N.3.विषयतायाः-क,ख.अयमयुक्तः पाठः  
F.N.4. विषयतानिरूपित इति क, ख,पुस्तकयो नास्ति अयमयुक्तः पाठः  
 यद्यपि स्वपदेन यद्रूपावच्छिन्नविषयतासामान्यग्रहणे तद्भेदस्य वह्न्यभावत्वावच्छिन्नविषयतायाप्रसत्वेन न \`अभाववान्--वह्न्यभाववान्' इति ज्ञानव्यावृत्तिः, तादृशयत्किञ्चिद्विषयताग्रहणे \`वह्न्यभाववान्' इति ज्ञानेऽपि तादृशविषयितासत्वेन नोक्तविषयिताया अव्यापकत्वम्।  
 तथापि स्वनिरूपितविषयतानिरूपितत्वस्वनिष्ठोभयावृत्तिधर्मावच्छिन्नप्रतियोगिताकभेदवत्वोभयसंबन्धेन यद्रूपावच्छिन्नविषयताविशिष्टयद्रूपावच्छिन्नविषयतानिरूपितविषयितात्वमित्यादिरीत्या(1) विवक्षणीयम् इत्यदोषः। \`अभावो--वह्निमान्' इत्यादौ \`वह्न्यभाववदभावो' बाधः, तद्विषयकत्वाव्यापकविषयिताशून्यं अभावत्वेन अभावत्वावगाहि \`अभाववान्---वह्न्यभाववान्' इति ज्ञानं न वार्यते। न हि तत्र वह्न्यभावत्वावच्छिन्नविषयतानिरूपितविषयतानिरूपिताभावत्वावच्छिन्नविषयिता अव्यापिका प्रतिबन्धकज्ञानेऽपि संसर्गतामादाय तस्याः सत्वात्, अतः संसर्गकोटौ स्वभिन्नत्वमात्रमनिवेश्योभयावृत्तित्वरूपतद्व्यक्तित्वावच्छिन्नभेदवत्वनिवेशः। तथासति अभावत्वावच्छिन्नविशेष्यतानिष्ठतद्व्यक्तित्वावच्छिन्नभिन्नवह्न्यभावविषयितायाः तादृशदोषविषयकत्वव्यापकत्वेपि अभावत्वावच्छिन्न प्रकारतावृत्तितद्व्यक्तित्वावच्छिन्नभिन्नवह्न्यभावविषयितायाः अव्यापकत्वात् तज्ज्ञानव्यावृत्तिः।  
F.N.1.विषयतात्वम्--क,ख--अयमयुक्तः पाठः  
 वस्तुतस्तु--द्वित्वादिना वह्न्यभावत्वावच्छिन्नविषयताभिन्नायाः तादृशविषयतानिरूपितह्रदविषयतानिरूपितप्रकारतात्मकवह्न्यभावत्वावच्छिन्नविषयताव्यक्तेः \`वह्न्यभाववान् ह्रद' इति ज्ञानेऽपि सत्वेन न तादृशविषयताया अव्यापकत्वम्, इति दर्शिताप्रतिबन्धकज्ञानवारणासंभवात् संसर्गकोटौ स्वभिन्नत्वमात्रमनिवेश्योभयावृत्तित्वरूपतद्व्यक्तित्वावच्छिन्नप्रतियोगिताकभेदवत्वनिवेशः।  
 एतेन निरुक्तोभयसंबन्धेन अभावत्वावच्छिन्नप्रकारतारूपयद्रूपावच्छिन्नविषयताविशिष्टवह्न्यभावत्वावच्छिन्नविषयतायाः दोषज्ञाने सत्वात् अप्रतिबन्धकतादृशज्ञानव्यावृत्तेः नोक्तस्वनिष्ठोभयावृत्तिधर्मावच्छिन्नप्रतियोगिताकभेदवत्वनिवेशनप्रयोजनसंभव इति निरस्तम्।  
 नचैवं \`ह्रदो---वह्निमान् न वा' इति संशयस्य वह्न्यभावविशिष्टह्रदविषयकत्वव्यापकतानवच्छेदकं यत् वह्नित्वावच्छिन्नविषयतानिरूपितह्रदत्वावच्छिन्नविषयतानिरूपितसमवायावच्छिन्नविषयतानिरुपितविषयितात्वं तदवच्छिन्नशून्यत्वविरहेण वारणात् निश्चयत्वम् व्यर्थम् इति वाच्यम्। \`घटो--जलम्' इत्यत्र जलभिन्नघटादिरूपबाधसङ्ग्रहाय तदावश्यकत्वात्। अन्था \`घटो जलम् नवा' इत्यादिसंशयस्य जलत्वजलभेदोभयकोटिकस्य जलत्वप्रकारतायाः निरवच्छिन्नत्वेन यद्रूपावच्छिन्नविषयतात्वेन गृहीतुमशक्यतया निरुक्ताव्यापकविषयिताशून्यत्वेन तद्विशेषणेनाव्यावर्तनात्।  
 यदि च \`घटो जलम् न वा' इति संशये जलभिन्नघटात्मकदोषविषयकत्वाव्यापिका या समवायावच्छिन्नविषयतानिरूपितधर्मिविशिष्यतानिरूपितसमवायावच्छिन्नविषयतानिरूपितविषयितायाः सत्वेन न उक्तनिश्चयत्वनिवेशनप्रयोजनसंभव इति विभाव्यते--तदापि \`अभावो भेदो वा जलम्' इत्यादौ \`अभावो भेदो वा जलम् न वा' इति संशयवारणाय निश्चयत्वनिवेश आवश्यकः। न हि तत्र समवायावच्छिन्नविषयतानिरूपितविषयतानिरूपितस्वरूपावच्छिन्नविषयतानिरूपितविषयिताया अव्यापकत्वम् दोषज्ञानेऽपि तस्याः सत्वादिति दिक्।  
 अथैवमपि \`ह्रदो---वह्निमान्' इत्यादौ यद्रूपशब्देन तत्तद्वह्निमुपादाय तत्तदवच्छिन्नविषयतानिरूपितह्रदत्वावच्छिन्नविषयतानिरूपितायाः द्वितीययद्रूपपदेन समवायमुपादाय समवायावच्छिन्नविषयतातन्निरूपितविषयितात्वस्य वह्न्यन्तरविषयकबाधविषयकज्ञाननिष्ठाभावप्रतियोगितावच्छेदकतया तदवच्छिन्नशून्यत्वस्य बाधज्ञाने असत्वात् बाधादावव्याप्तिः। एवं वह्नित्वावच्छिन्नविषयतानिरूपिताभावत्वावच्छिन्नविषयतानिरूपितविषयितात्वस्य प्रमेयत्वेन वह्न्यभावावगाहि--यत् वह्न्यभावविशिष्टह्रदविषयकत्वाधिकरणज्ञानं तन्निष्ठाभावप्रतियोगितावच्छेदकतया तादृशविषयितात्वावच्छिन्नाभावस्यबाधज्ञाने असत्वात् अव्याप्तिश्च इति चेत्--  
 -न- यद्रूपावच्छिन्नविषयताविशिष्टविषयतानिरूपितत्वावच्छिन्नविषयतानिष्ठनिरूपकताकयद्रूपावच्छिन्नविषयताविशिष्टविषयतानिरूपितविषयितात्वं तादृशविशिष्टविषयकत्वसमानाधिकरमाभावप्रतियोगितावच्छेदकं तादृशविषयितात्वावच्छिन्नशून्यत्वस्य विवक्षितत्वात्। विशिष्ट त्वे स्वावच्छिन्नप्रतिबन्धकतावच्छेदकत्वरूपे ग्राह्ये, अवच्छिन्नत्वावच्छेदकत्वे तु साक्षाद्ग्राह्ये। अत्र च (1)स्वनिरूपितत्वावच्छिन्ननिरूपकतायाः निवेशात् न स्वात्मकविषयतामादाय \`अभाववान् वह्न्यभाववान्' इति ज्ञानीयविषयितायाः अव्यापकत्वहानिः। द्वितीयविषयतायां तृतीयविषयतायां च निरूक्तसंबन्धेन यद्रूपावच्छिन्नविषयताविशिष्टत्वनिवेशेन प्रथमेन चरमेन वा। यद्रूपपदेन तत्तद्वह्निमुपादाय तत्तद्वह्न्यिवच्छिन्नविषयतानिरूपितह्रदत्वावच्छिन्नविषयतानिरूपितसमवायावच्छिन्नविषयितायाः समवायावच्छिन्नविषयतानिरूपितह्रदत्वावच्छिन्नविषयतानिरूपिततत्तद्वह्न्यवच्छिन्नविषयिताया अव्यापकत्वेऽपि न बाधज्ञानासङ्ग्रहः, तादृशविषयितायाः बाधज्ञानेऽपि सत्वात्। द्वितीययद्रूपनिवेशात्। न \`अभावो--वह्निमान्' इत्यादौ वह्न्यभावत्वावच्छिन्नविषयतानिरूपिताभावत्वावच्छिन्नविषयतानिरूपिताभावत्वावच्छिन्नविषयतायाः दोषज्ञानेऽपि सत्वेन न \`अभाववान्--वह्न्यभाववान्' इति ज्ञानमादायाव्याप्तिः।  
 नन्वेवमपि स्वरूपे स्वरूपाभाषसाधने स्वरूपसंबन्धेन \`स्वरूपाभाववान् स्वरूपसंबन्धो' दोषः। तत्र स्वरूपत्वेन स्वरूपत्वावगाहिस्वरूपवत्‌स्वरूपवान्' इति ज्ञानमादायाव्याप्तिः। स्वरूपसंबन्धेन स्वरूपवत् स्वरूपम्' इति प्रतिबन्धकज्ञाने संसर्गतायादाय स्वरूपत्वावच्छिन्नविषयतानिरूपितस्वरुपत्वावच्छिन्नविषयतानिरूपितस्वरूपत्वावच्छिन्नविषयतासत्वात् इति चेत्---  

-न-स्वरूपस्वरूपत्वोभयावच्छिन्नविषयतानिरूपितस्वरूपत्वावच्छिन्नविषयतानिरूपितस्वरूपस्वरूपत्वोभयाबच्छिन्नविषयताया अव्यापिकायाः तत्र सत्वेन तादृशज्ञानव्युदासात्।  
 यादृशविशिष्टविषयकत्वसमानाधिकरमेत्यत्र यादृशविशिष्टविषयकत्वञ्च यादृशञ्च तद्विशिष्टञ्च यादृशविशिष्टं, विह्नित्वविशिष्टवह्निविशिष्टं यदभावत्वविशिष्टं तद्विशिष्टं यद्ध्रदत्वादिविशिष्टं ह्रदादि तद्विषयकत्वं तद्धटकविशेषणविशेष्यभावापन्नसकलपदार्थविषयकत्वं वह्नित्वनिष्ठविषयतानिरूपितवह्निनिष्ठविषयतानिरूपिता या अभावत्वनिष्ठविषयतानिरूपिताभावनिष्ठविषयता तन्निरूपिता या ह्रदत्वनिष्ठविषयतानिरूपिता ह्रदनिष्ठविषयता तन्निरूपितविषयित्वपर्यवसितं ग्राह्यम्, अतः संसर्गतामादाय वह्नित्वावच्छिन्नविषयतानिरूपिताभावत्वावच्छिन्नविषयतानिरुपितविषयितात्वस्य वह्नित्वावच्छिन्नविषयतानिरूपिताभावत्वावच्छिन्नविषयतानिरूपितह्रदत्वाव्चछिन्नविषयितात्वस्य वा निरुक्तयद्रूपावच्छिन्नविषयताविशिष्टेत्यादिरूपस्य प्रेमेयत्वेन वह्न्यभावावगाहि यत् \`प्रमेयवान् ह्रद' इति ज्ञानं तन्निष्ठाभावप्रतियोगितावच्छेदकत्वेऽपि न क्षतिः। तादृशज्ञानस्य निरुक्तयादृशविशिष्टविषयकत्वानधिकरणत्वात्।  
 एतेन प्रमेयत्वादिना वह्न्यभावावगाहिज्ञानव्यावर्तनाय यादृशविशिष्टविषयकत्वसमानाधिकरणेत्यत्र यादृशविशिष्टविषयकत्वं ज्ञानवैशिष्ट्यावच्छिन्नत्वासाधारण्यविषयकत्वानवच्छिन्नत्वोभयाभाववत् प्रकृतानुमितिप्रतिबन्धकतावच्छेदकत्वविशिष्टं ग्राह्यम्, प्रतिबन्धकतायामुभयाभावनिवेशात् न अशाधारण्ये अव्याप्तिः, न वा प्रकृतानुमितिप्रतिबन्धकतावच्छेदकत्वमात्रनिवेशे \`प्रमेयवान् वह्न्यभाववान् प्रमेयवांश्च ह्रद' इति ज्ञाननिष्ठप्रतिबन्धकतायां \`प्रमेयवान्--वह्न्यभाववान्' इति ज्ञानीयविषयिताया(2) अवच्छेदकत्वेन तज्ज्ञानाव्यावृत्याउक्तदोषतादवस्थ्यम्। एवञ्च स्वरूपसंबन्धरूपावच्छेदकत्वकल्पे न सामान्यपदवैयर्थ्यशङ्का, निरुक्तप्रतिबन्धकतावच्छेदकवह्न्यभावत्वाद्यवच्छिन्नैकदेशविषयकत्वाधिकरणे दोषविषयकत्वाभावासत्वात् दोषज्ञानस्य अव्यापकविषयिताशून्यत्वाक्षतेः। तदीयवह्न्यभावत्वावच्छिन्नविषयकत्वे स्वरूपसंबन्धरूपावच्छेदकत्वसत्वेन वह्न्यभावत्वावच्छिन्ने अति प्रसङ्गवारणाय तदावश्यकत्वादिति परास्तम्।  
 यादृशविशिष्टविषयकत्वे निरुक्तविशेषणेऽपि \`ह्रदो---वह्निमान्' इत्यादौ वह्निमदवृत्तित्वरूपवह्न्यभावव्याप्यत्वेन वह्न्यभावावगाहिनि \`वह्निमदवृत्तिमान् ह्रद' इति ज्ञाने निरुक्तविशेषणाक्रान्तयादृशविशिष्टविषयकत्वाधिकरणे ह्नित्वावच्छिन्नविषयताघटितधर्मावच्छिन्नाभावसत्वेन प्रतिबन्धकबाधज्ञानसङ्ग्रहाय निरुक्तरीतेरेव शरणीकरणीयत्वात् यत्र च एकोक्तिभङ्गोन दोषाय गत्यन्तराभावात् इति सुधियो विदाङ्कुर्वन्तुअनाग्रहेणेति दिक्।  
F.N.1.स्व इति पदं--क,घ, पुस्तकयोः नास्ति।  
F.N.2.विषयतायाः--क,ख,अयमयुक्तः पाठः  
 केचित्तु--अथैवमिति ग्रन्थः न गदाधरकृतः, किन्तु केनचित्स्वबुद्ध्या लिखितः। \`जातिमान्---वह्न्यभाववान्' इति ज्ञानीयविषयितायाः निर्विशेषणकह्रदत्वादिघटितविशिष्टविषयसंबन्धत्वाभावेन विशिष्टविषयितासंबन्धेन यादृशविशिष्टविशेषितनिश्चयत्वव्यापिका प्रकृतानुमितिप्रतिबन्धकतेति विवक्षया सर्वसामञ्चस्यात्। यथाच जातित्वावगाहिज्ञानीयविषयितायाः न ननिर्विशेषणह्रदत्वादिघटितविशिष्टसंबन्धत्वं, तथा व्यक्तं दीधितो (1)परामर्शग्रन्थे इत्याहुः।  
F.N.1.परामर्शग्रन्थ इति। दीधितिः (1287) । \`धूमवान्--धूमकालीनवह्निमान्--धूमध्वंसात्' इत्यादौ च विशेषणे विशषणतापन्नस्य धूमस्य समानकालत्वं वह्नौ भासते, न तु विशेष्ये तथात्वापन्नस्य, अनुभवसिद्धे ह्न्ययं विशिष्टबुद्धीनां विशेषणताविशेषः, विशेषणं धर्मितावच्छेदकं विशेष्यं च विधेयम्॥  
 विशिष्टविषयितासामान्यस्य तातृशावच्छेदकत्वविवक्षयेति। अथ स्वरूपसंबन्धरूपावच्छेदकत्वनिवेशे सामान्यपदं व्यर्थम्। वह्न्यभावत्वावच्छिन्नवह्न्यभावरूपैकदेशविषयकत्वाव्यापकवह्न्यभावविशिष्टह्रदरूपदोषविषयकत्वशून्यवह्न्यभाव इति ज्ञानवृत्तित्वविशिष्टवह्न्यभावत्वावच्छिन्नविषयितायाः तादृशावच्छेदकत्वविरहेणैव तादृशैकदेशे अतिव्याप्तिविरहात्।  
 नचैतत्कल्पे अव्यापकविषयिताशून्यत्वं नदेयमिति शङ्क्यम्। ह्रदत्वावच्छेदेन वह्निसाधने ह्रदत्वसामानाधिकरण्येन वह्न्यभाववद्ध्रदादिरूप बाधाव्याप्तेः। जातित्वादिना ह्रदत्वावगाहियज्जातिसामानाधिकरण्येन \`जातिमान्--वह्न्यभाववान्' इति ज्ञानं तदीयविषयितायाः यद्रूपावच्छन्नविषयितासामान्यान्तर्गतायाः तादृशावच्छेदकत्वविरहात्।  
 नच \`संयोगः---संयोगाभाववान्' इत्यादौ \`संयोगः संयोगवान्' इति भ्रमविषये संयोगे अतिव्याप्तिः। संयोगत्वावच्छिन्नविषयित्वाव्यापिकायाः विषयितायाः प्रतिबन्धकज्ञाने असत्वादिति वाच्यम्। संयोगावच्छिन्नविषयितायाः अव्यापिकायाः प्रतिबन्धकज्ञाने सत्वात्।  
 नच तत्रैव संयोगावच्छिन्ने अतिव्याप्तिरत सामान्यपदमिति शङ्क्यम्। \`पर्वतो--वह्न्यभाववान्' इत्यादौ वह्नित्वेन वह्नित्वावगाहिनः \`वह्निमत्वान्पर्वत' इत्यप्रतिबन्धकज्ञानस्य वारणाय यद्रूपावच्छिन्नविषयतानिरूपितयद्रूपावच्छिन्नविषयितात्वमिति रीत्या अव्यापकविषयिताशून्यत्वस्य परिष्करणीयतया \`संयोग--संयोगवान्' इति ज्ञाने तादृशसंयोगत्वावच्छिन्नविषयतानिरूपितसंयोगत्वावच्छिन्नविषयितायाः सत्वेन संयोगत्वाद्यवच्छिन्ने अतिव्याप्तिविरहात्। नच \`गोत्वाभावो--गोत्वाभाववान्' इत्यादौ \`गोत्वाभावोगोत्ववान्' इति (1)भ्रमविषये गोत्वाभावे अतिव्याप्तिः। तत्र प्रतिबन्धकज्ञाननिष्ठायाः गोत्वत्वावच्छिन्नविषयतानिरूपितगोत्वाभावत्वत्वावच्छिन्नविषयितायाः गोत्वाभावविषयकज्ञानेऽपि सत्वेन तद्विषयकत्वाव्यापकत्वाभावात् इति वाच्यम्। \`पर्वतो--वह्न्यभाववान्' इत्यादौ वह्नित्वेन पर्वतत्वावगाहिनः \`वह्निमान्---वह्निमान्' इत्यप्रतिबन्धकज्ञानस्य वारणाय यत्संबन्धावच्छिन्नयद्रूपावच्छिन्नविषयतानिरूपितविषयितात्वमिति रीत्या अव्यापकविषयिताशून्यत्वं निवेशनीयम्।  
 तथाच समवायसंबन्धावच्छिन्नवह्नित्वावच्छिन्नविषयतानिरूपितपर्वतत्वावच्छिन्नविषयिताया अव्यापिकायाः अभावस्य तादृशज्ञाने असत्वात् तद्व्यावृत्तिः। प्रकृते च समवायसंबन्धावच्छिन्नगोत्वत्वावच्छिन्नविषयतानिरूपितगोत्वाभावत्वावच्छिन्नविषयितायाः गोत्वाभावविषयकत्वाव्यापकतया तच्छून्यत्वस्य प्रतिबन्धकतादृशभ्रमे असत्वेन गोत्वाभावे अतिव्याप्तिविरहात्।  
 नचैवमपि \`वह्न्यभावो---वह्न्यभाववान्' इत्यादौ \`वह्न्यभावो वह्न्य \`भावाभाववान्' इति भ्रमविषयवह्न्यभावाभावविशिष्टे अतिव्याप्तिः, स्वरूपसबंन्धावच्छिन्नवह्न्यभावाभावत्वावच्छिन्नविषयतानिरूपितवह्न्यभावत्वावच्छिन्नविषयितायाः वह्न्यभावाभावविशिष्टविषयकत्वाव्यापकत्वविरहात्(1)। स्वरूपसंबन्धावच्छिन्नवह्न्यभावत्वावच्छिन्नविषयतानिरूपितवह्न्यभावाभावत्वावच्छिन्नविषपिताया अव्यापकत्वेपि संबन्धानवच्छिन्नवह्न्यभावनिष्ठविशेष्यताकप्रतिबन्धकज्ञाने तच्छून्यत्वसत्वादिति वाच्यम्। \`अभावो--वह्निमान्' इत्यादौ अभावत्वेनाभावत्वावगाहि---\`यदभाववान्--वह्न्यभाववान्' इत्यप्रतिबन्धकज्ञानं तद्व्यावृत्तये स्वभिन्नत्वस्वनिरूपितसंसर्गतान्यविषयतानिरूपितत्वोभयसंबन्धेन यद्रूपावच्छिन्नविषयताविशिष्टयद्रूपावच्छिन्नविषयतानिरूपितविषयितात्वमित्यादिरीत्या अव्यापकविषयिताशून्यत्वस्य वक्तव्यत्वेन निरुक्तोभयसंबन्धेन वह्न्यभावत्वावच्छिन्न विषयताविशिष्ट वह्न्यभावत्वावच्छिन्नविषयतानिरूपितविषयितायाः वह्न्यभावाभावविशिष्टविषयकत्वाव्यापकत्वेन तच्छून्यत्वस्य \`वह्न्यभावो--वह्न्यभाषा \`भाववान्' इति प्रतिबन्धकज्ञाने असत्वेन वह्न्यभावाभावविशिष्टे अतिव्याप्तिविरहात्।  
F.N.1.विशिष्टवह्निविषयकत्व---ख,अयमयुक्तः पाठः  
 यैवम्---\`विषयत्वाभावो--विषयत्वभेदो वाविषयत्वभिन्न' इति प्रतिबन्धकज्ञानविषयविषयत्वाभावादिरूपैकदेशातिब्याप्तिवारणाय सामान्यपदोपादानमावश्यकम्, तादृशप्रतिबन्धकज्ञानस्य स्वभिन्नेत्याद्यव्यापकविषयिताशून्यत्वं प्रागुक्तमेव॥ \`ह्रदः--पृथिवीभिन्न' इत्यादौ \`ह्रदः पृथिवी' इति भ्रमविषये पृथिवीरूपैकदेशे अतिव्याप्तिः---तत्र प्रतिबन्धकज्ञाने पृथिवीत्वस्य स्वरूपत एव भानात् निरुक्तोभयसंबन्धेन यद्रूपावच्छिन्नविषयताविशिष्टयद्रूपावच्छिन्नविषयताविशिष्टयद्रूपावच्छिन्नविषयतानिरूपितविषयितात्वमिति रीत्या अव्यापकविषयिताशून्यत्वाक्षतेः, सामान्यपदोपादानमिति तु न स्त, \`ह्रदः पृथिवी' इति प्रतिबन्धकभ्रमस्य पृथिवीरूपैकदेशविषयकत्वाव्यापकसमवायावच्छिन्नविषयतानिरूपितधर्मिविषयतानिरूपितसमवायावच्छिन्नविषयतानिरूपितविषयितावत्वेन स्वभिन्नेत्याद्यव्यापकविषयिताशून्यत्वाभावात्।  
 विशिष्टविषयिताव्यापकत्वनिवेशनमेवोचितमिति। यद्यपि अवच्छेदकतायां विशिष्ट विषयितात्वब्यापकत्वंविशिष्टविषयितानिष्ठभेदप्रतियोगितानवच्छेदकत्वं प्रतिबन्धकतायां विशिष्टविषयतिताव्यापकत्वं तद्वन्निष्ठभेदप्रतियोगितानवच्छेदकत्वम्। एवञ्च स्वरूपसंबन्धरूपावच्छे(1)दकत्वपक्षे अवच्छेदकत्वनिवेश(2)स्थानीयाधिकरणनिवेशस्य प्रतिबन्धकतयां व्यापकत्वनिवेशकल्पे सत्वात्, इतरांशस्य तुल्यत्वेन पक्षद्वयेपि शरीरसाम्ये व्यापकत्वनिवेशनमेवोचितमित्यसङ्गतम्।  
F.N.1.अवच्छेदकपक्षे--क,ख,अयमयुक्तः पाठः  
F.N.2. स्थलीय---ख,अयमयुक्तः पाठः  
 तथापि स्वरूपसंबन्धरूपावच्छेदकत्वनिवेशकल्पे \`पर्वतो--वह्निमान्' इत्यादौ \`अप्रामाण्यविशिष्टवह्न्यभाववान्' इति ज्ञाने अतिप्रसङ्गः। \`स्वधर्मिकाप्रामाण्यज्ञानाभावविशिष्टवह्न्यभाववान्' इति ज्ञानस्यैवप्रतिबन्धकतया अवच्छेदककोटिप्रविष्टानाम् अवच्छेदकत्वे अप्रामाण्यवत्तादृशज्ञानविषयत्वस्यापि प्रतिबन्धकतावच्छेदककोटिप्रविष्टत्वेन तदवच्छेदकत्वात्, अत अवच्छेदकतायां साक्षात्वस्य स्वरूपसंबन्धावच्छिन्नत्वस्य वा विवक्षणीयतया स्वरूपसंबन्धरूपावच्छेदकत्वपक्षे शरीरगौरवादिति भावः।  
 तथासति निश्चयत्वाद्यनिवेशादिति। यद्यप्येतल्लक्षस्य सर्वमतसाधारण्येन वक्तव्यतया ज्ञानभेदेन विषयिताभेदमते अप्रामाण्यज्ञानास्कन्दितज्ञानीयविषयितायाः प्रतिबन्धकतानवच्छेदकतया यद्रूपावच्छिन्नविषयितात्वस्य तत्साधारण्यात् मतविशेषेऽसंभवः। एवं संशये कोटितारव्यविषयतास्वीकर्तृमते अवच्छेद्यावच्छेदकभावापन्नकोटिद्वयविषयितास्वीकर्तृमते वा संशयीयविषयितायाः निश्चयीयविषयिताभिन्नतया संशयीयविषयितासाधारणयद्रूपावच्छिन्नविषयितात्वव्यापकत्वस्य प्रतिबन्धकतावच्छेदकत्वे असत्वेन मतविशेषेऽसंभववारणाय च स्वसंबन्धरूपावच्छेदकत्वनिवेशपक्षेपि अप्रामाण्यज्ञानाभावविशिष्टत्वसंशयान्यत्वयोः निवेशावश्यकतया तदनिवेशप्रयुक्तलाघवोपपादनमसङ्गतमेव।  
 तथापि मतविशेषाभिप्रायकतयैव लाघवोपपादनम्, अन्यथा पुन र्लाघवानवकाशेऽपि प्रथमोपस्थितत्वात् स्वरूपसंबन्धरूपावच्छेदकत्वमेव कुतो न निवेशितमिति नन्वित्यादिना आशङ्क्य मैवमित्यादिना तन्निवेशनिराकरणमित्यभिप्रायः कल्पनीयः इति न दोषः।  
 ननु संशये कोटिद्वयप्रकारकज्ञानप्रयोजकसामग्रीद्वयसंवलनप्रयोज्ये कोटिद्वयप्रकारतानिरूपितविशेष्यताद्वयस्वीकर्तृमते संशयीयवह्न्यभाववद्ध्रदविशेष्यतायाः वह्न्यभाववद्ध्रदादिनिश्चयसाधारण्येन एक्येपि स्वविरोधिधर्मधर्मितावच्छेदककस्वप्रकारकाहार्यवह्न्यभाववद्ध्रदादिविषयकज्ञानीयविषयिताभेदः अनाहार्यतज्ज्ञानीयविषयितायामावश्यक एव--आहार्यतद्विषयितायाः बाधज्ञानेच्छादिघटितसामग्रीप्रयोज्ययाः वह्न्यादिनिष्ठप्रकारतानिरूपितत्वात्, बाधज्ञानाभावादिघटितसामग्रीप्रयोज्यायाः अनाहार्यतज्ज्ञानीयविषयितायाः तदनिरूपितत्वात् निरूक्तसामग्रीद्वयसंवलनस्य च असंभवात्, आहार्यज्ञानीयविषयितायाः अनाहार्यज्ञानसाधारण्यासंभवेनैक्यायोगात् इत्याशयेन शङ्कते--नचेति। सामान्यत आहार्यज्ञानसमानकारकानाहार्यज्ञानाप्रसिद्ध्यभिधानं न संभवति। \`ह्रदो--वह्निमान्' इति बाधज्ञानानन्तरमिच्छाजन्यह्रंदोवह्न्यभाववान्' इत्याहार्यज्ञानस्य केश्चिदभ्युपगमादतः---तदादृशेति। \`वह्निमान् हदो---वह्न्यभाववान्' इत्याकारकेत्यर्थः। पूर्वं  \`ह्रदो--वह्निमान्' इति बाधज्ञानरूपस्य ह्रदांशे वह्न्यभावधर्मितावच्छेदकतया वह्निभासककारणस्य सत्वे निरुक्तरूपमेवाहार्यज्ञानं जायते इत्यभिप्रायः।   
 ननु मतद्वयेपि अव्यापकविषयिताशून्यत्वनिवेशावश्यकतया निरूक्ताहार्यज्ञाने वह्नित्वावच्छिन्नविषयतानिरूपितह्रदत्वावच्छिन्नविषयतानिरूपितसमवायावच्छिन्नविषयतानिरूपितविषयितायाः(1) वह्न्यभावविशिष्टह्रदरूपदोषविषयकत्वाव्यापिकायाः सत्वेन निरुक्तस्वभिन्ने' त्याद्यव्यापकविषयिताशून्यत्वविशेषणेनैव आहार्यज्ञानव्यावृत्तेः, अनाहार्यत्वविशेषणं व्यर्थमिति चेत्--  
F.N.1.विषयतायाः---क,ख,अयमयुक्तः पाठः  
 -न- \`विषयत्वाभावो विषयत्वभेदो वा (3) विषयता' इत्यादौ तादात्म्येन साध्ये \`विषयता विषयत्वाभावो वियत्वभेदो वा विषयताभिन्न' इत्याहार्यज्ञानस्य स्वभिन्नेत्याद्यव्यापकविषयिताशून्यत्वस्य वारणाय अनाहात्वविशेषणस्यावश्यकत्वात्… \`ह्रदो--जलम्' इत्यादौ तादात्म्येन साध्ये \`जल' ह्रदो--जलभिन्न' इत्याहार्यज्ञाने जलत्वस्य स्वरूपत एव भानात् तस्य च यद्रूपावच्छिन्नविषयताविशिष्टेत्यादिनिरुक्ताव्यापकविषयिताशून्यत्वेन तद्व्यावर्तनायानाहार्यत्वविशेषणमिति तु न सत्--\`जलं ह्रदो जलभिन्न' इत्याहार्यज्ञानस्य जलभिन्नह्रदरूपदोषविषयकत्वाव्यापिकाया समवायावच्छिन्नविषयतानिरूपितधर्मिविषयतानिरूपितसमवायावच्छिन्नविषयतानिरूपितविषयिता(1) तद्वत्वेन स्वभिन्नेत्याद्व्ययापकविषयिताशून्यत्वाभावात्। अनतिरिक्तवृत्तित्वरूपावच्छेदकत्वनिवेशपक्षे अव्यापकविषयिताशून्यत्वनिवेशेपि संशयान्यत्वप्रयोजनं प्रागभिहितमेव।  
F.N.1.विषयता--क,ख,अयमयुक्तः पाठः  
 तावतापि संशयान्यत्वाप्रामाण्यज्ञानानास्कन्दितत्वयोरनिवेशेन लाघवादिति। ननु स्वरूपसंबन्धरूपावच्छेदकत्वनिवेशमतेपि ज्ञाने अप्रामाण्यज्ञानानास्कन्दितत्वनिवेश आवश्यकः, अन्यथा वह्निमद्विशेष्यकत्वावच्छिन्नवह्न्यभावप्रकारकत्ववद्वह्न्यभाववद्ध्रदज्ञानासमानकालीन---\`ह्रदो--वह्न्यभाषवान्' इत्याकारकस्य स्वांशे अप्रामाण्यविषयकबाधज्ञानस्य या विषयिता तस्याः \`अप्रामाण्यज्ञानानास्कन्दितहदो--वह्न्यभाववान्' इति बाधज्ञानरूपप्रतिबन्धकावुत्तित्वेन प्रतिबन्धकतानवच्छेदकत्वात् \`ह्रदो--वह्निमान्' इत्यादौ बाधाद्यसङ्ग्रह इति चेत्--  
 --मैवम्---एतन्मते अप्रामाण्यानवगाहित्वेनैव ज्ञानं विशेषणीयम्, न तु विषयत्व--एकक्षणावच्छिन्न--एकात्मवृत्तित्वरूपसामानाधिकरण्योभयसंबन्धावच्छिन्नप्रतियोगिताकाप्रामाण्यज्ञानाभाववत्वेन इति लाघवानपायात्। यादृशस्थले बाधज्ञानादेः(1) स्वभिन्नेनैवाप्रामाण्यग्रहेणास्कन्दननियमः, तत्र अप्रामण्यानवगाहित्वस्यापि ेतत्पक्षे अनिवेशाच्च इत्यवधेयम्।  
F.N.1.ज्ञाने--क,ख.  
 विशिष्टज्ञानस्य प्रतिबन्धकतासंपत्तये--(2)जलावच्छेदेनेति। क्लृप्तदीषान्तर्भावं निरस्यति---(3)सत्प्रतिक्षानात्मकस्येति। तादृशविशिष्टज्ञानस्य जलत्वाद्यवच्छिन्ने जलव्यापकवह्न्यभावसामानाधिकरण्यानवगाहितया वह्न्यभावत्वावच्छिन्नविधेयताकानुमितिजनकत्वाभावेन तादृशविशिष्टविषयितायाः तादृशानुमितिजनकतावच्छेदकतया प्रकृतपक्षतावच्छेदकावच्छिन्ने प्रकृतसाध्यतावच्छेदकावच्छिन्नप्रकारताकानुमितित्वव्यापकप्रतिबध्यतानिरूपितप्रतिबन्धकतावच्छेदिका सती विशिष्टपक्षसाध्यग्रहत्वव्यापकप्रतिबध्यतानिरूपितप्रतिबन्धकतानवच्छेदकप्रकृत(4)पक्षसाध्यवैशिष्ट्यग्रहत्वव्यापकप्रतिबध्यतानिरूपितप्रतिबन्धकतावच्छेदकविषयित्वावच्छिन्नानुमितिनिष्ठजन्यतानिरूपितजनकतावच्छेदिका यादृशविशिष्टनिरूपितविषयिता तादृशत्वरूपसत्प्रतिपक्षत्वस्य विशिष्टे तस्मिन्नसत्वात् इति भावः।  
F.N.2. जलाद्यवच्छेदेनेति---क,ख.  
F.N.3.सत्प्रतिपक्षाद्यनात्मकस्येति--क,ख.  
F.N.4. प्रकृतपक्षसाध्यवैशिष्ट्यग्रहत्वव्यापक प्रतिबध्यतानिरूपितप्रतिबन्धकतावच्छेदक--इतीयं पङ्किः घ पुस्तके नास्ति अयमयुक्तः पाठः  
 अवश्यं निवेशनीयतयेति। अथैवमपि जलावच्छेदेन वह्न्यभाववत्ताघटित---वह्न्यभाववज्जलवत्कालीन--ह्रदोवह्निमान्--धूमात् इत्यादो जलवद्वह्न्यभावज्जलवत्कालीनह्रदत्वावच्छिन्ने अतिव्याप्तिः, तादृशपक्षे जलवत्तानिश्चयस्य नियमतो जलावच्छेदेन वह्न्यभाववत्तानिश्चयकालीनतया विशिष्टपक्षे साध्यानुमितिं प्रति विशिष्टपक्षे जलवत्तानिश्चयत्वेन प्रतिबन्धकतायामव्यभिचारेण ज्ञानविशिष्टत्वस्य तादृशप्रतिबन्धकतावच्छेदककोटावनिवेशात्। एवमनतिरिक्तवृत्तित्वनिवेशकल्पे विशिष्टद्वयाघटितत्वघटक प्रतिबन्धकतायामसंभववारणाय ज्ञानवैशि(1)ष्ट्यानवच्छिन्नत्वनिवशस्य आवश्यकतया दर्शितप्रतिबन्धकतायाः ज्ञानवैशिष्ट्यावच्छिन्नत्वाभावेन विशिष्टद्वयाघटितत्वस्य अक्षततया दर्शितस्थले दर्शितविशिष्टे अतिप्रसङ्गो दुर्वारः।  
F.N.1. वैशिष्ट्या वच्छिन्नत्व---क,घ, अयमयुक्तः पाठः  
 अत्र केचित्--यत्र जलसामानाधिकरम्येन वह्न्यभावस्य पक्षतावच्छेदकघटकता तत्र वह्न्य भाववज्जलवत्कालीनह्रदविशेष्यकजलवत्तानिश्चयस्य जलावच्छेदेन वह्न्यभाववत्तानिश्चयकालीनत्वानियमात् तत्र जलावच्छेदेन वह्न्यभाववत्तानिश्चयविशिष्टस्यैव विशिष्टपक्षे जलादिमत्तानिश्चयस्य (1)विरोधिताया अवश्यं वाच्यतमा तयैव यत्र जलावच्छेदेन वह्न्यभावस्य पक्षतावच्छेदकघटकता तत्रापि विशिष्टपक्षे जलादिमत्तानिश्चयस्य कार्यानुत्पादकत्वनिर्वाहे। अतिरिक्तप्रतिबन्धकत्वकल्पने प्रयोजनाभावान्नोक्तातिप्रसङ्गः। नच तत्सामानाधिकरण्येन विशिष्टबुद्धौ तत्सामानाधिकरण्येन बाधनिश्चयस्येव(2) तत्सामानाधिकरण्येनावच्छेदकधर्मदर्शनस्यापि अविरोधितया तदवच्छेदेनैवावच्छेदकधर्मदर्शनं विरोधीति वाच्यम्, तच्च--संसर्गांशे धर्मितावच्छेदकव्यापकत्वावगाहि, तथाच जलसामानाधिकरण्येन वह्न्यभाववत्ताघटितवह्न्यभाववज्जलवत्कालीनह्रदत्वव्यापकतातो जलावच्छेदेन वह्न्यभाववत्ताघटिततादृशह्रदत्वव्यापकतायाः भेदात् न क्लृप्तप्रतिबन्धकत्वेन निर्वाह इति ज्ञानवैशिष्ट्यानवच्छिन्नप्रतिबन्धकतान्तरमावश्यकमिति वाच्यम्। तत्सामानाधिकरण्येन विशिष्टबुद्धौ तत्सामानाधिकरण्येनअवच्छेदकधर्मवत्तानिश्चयस्यापि प्रतिबन्धकतायाः मथुरानाथैः (3) तर्कग्रन्थे उक्तत्वात्। तत्सामानाधिकरण्येन विशिष्टबुद्धौ तदवच्छेदेनैवावच्छेदकधर्मदर्शनस्य विरोधित्वेपि प्रकृते न प्रतिबन्धकताभेदः। यतः प्रतिबन्धकतावच्छेदककोटौ धर्मितावच्छेदकव्यापकतायाः व्यापकतात्वेनैव निवेशः, न तु धर्मितावच्छेदकव्यापकतात्वेन। एकधर्मावच्छिन्नविशेष्यकज्ञाने च न धर्मान्तरव्यापकता संसर्गतावच्छेदिका(4) इति न तद्धर्मव्यापकतात्वेन निवेशावश्यकतेत्याहुः।  
F.N.1.विरोधितया--ख,अयमयुक्तः पाठः  
F.N.2.विश्चयस्यैव--ख,अयमयुक्तः पाठः  
F.N.3. तर्कग्रन्थ इति। माथुरी (228)। विशेष्यतावच्छेदकसामानाधिकरण्येन बाधनिश्चस्य विशेष्यतावच्छेदकसामानाधिकरण्येन विशिष्टबुद्ध्यप्रतिबन्धकत्वेपि विशेष्यतावच्छेदकसामानाधिकरण्येन बाधसंशयस्य संशयसामग्रीसंपादकतया विशेष्यतावच्छेदकसामानाधिकरण्येन विशिष्टनिश्चयं प्रत्यपि प्रतिबन्धकत्वात्।  
F.N.4. अवच्छेदकेति--ख,अयमयुक्तः पाठः  
 तदसत्--एवमपि \`जलव्यापकवह्न्यभावकालीनह्रदो--वह्निमान्' इत्यादौ उक्तदिशा जलवद्विशिष्टपक्षनिश्चस्य ज्ञानविशिष्टज्ञानत्वेन विरोधिताकल्पने मानाभावेन तादृशजलवद्विशिष्टपक्षे अतिव्याप्ते र्दुर्वारत्वात्।  
 परे तु स्वनिरूपितविशेष्यतावच्छेदकतावच्छेदकावच्छिन्नप्रकारताकत्वसामानाधिकरण्योभयसंबन्धेन वह्न्यभाववत्तानिश्चयविशिष्टतत्तद्धर्मावच्छिन्नविशेष्यताशालिनिश्चयत्वेनैव तत्तद्धर्मावच्छिन्नविशेष्यकव(1)ह्न्यादिविशिष्टबुद्धिविरोधितोपयते। अन्यथा जलत्वाद्यनेकधर्मभेदेनावच्छेदकधर्मदर्शनानामनन्तप्रतिबन्धकतापत्तेः। तथाचोक्तधर्मावच्छिन्ने जलवत्तानिश्चयस्यापि क्लृप्तप्रतिबन्धकतयैव कार्यानुत्पादप्रयोजकत्वसंभवात् न तस्य ज्ञानवैशिष्ट्यानवच्छिन्नप्रतिबन्धकतान्तरमुपेयम्। \`जलव्यापको वह्न्यभाव' इति ज्ञानविशिष्टानां \`जलवान्--ह्रदं' इति ज्ञानानां वह्न्यभावत्वावच्छिन्नधर्मिकजलव्यापकताप्रकारकनिश्चयविशिष्टजलत्वावच्छिन्नप्रकारकनिश्चयत्वेनानुगतेनैव प्रतिबन्धकत्वम् इति नोक्तदोषावकाश इति वदन्ति।  
F.N.1.वह्न्यभावादि--ख,अयमयुक्तः पाठः  
 वक्ष्यमाणविशिष्टान्तराघटितत्वस्येत्यादि। अत्र निश्चयविशिष्टान्तस्य अनुपादाने बाधाघसङ्ग्रह इति तदुपादानम्। अथैवमपि प्रथमयादृशपदेन बाधाद्येकदेशस्य द्वितीयमादृशपदेन च विशिष्टबाधादेरुपादानसंभवात्। बाधादेः तदुभयघटिततया अव्याप्तिर्दुर्वारैव।  
 नच स्वावच्छिन्नविषयकनिश्चयविशिष्टयद्रूपावच्छिन्नविषयतानिरूपितविषयिताव्यापिका प्रकृतानुमितिप्रतिबन्धकता तद्रूपावच्छिन्नविषयकनिश्चयविशिष्टस्वावच्छिन्नविषयकनिश्चयत्वव्यापिका भवति। स्वावच्छिन्नविषयकत्वविशिष्टतद्रूपावच्छिन्नविषयतानिरूपितविषयिताशून्यत्वविवक्षणात्(1) न दोषः। तादृशप्रतिबन्धकतात्वे व्यापकतावच्छेदकत्वं विवक्षणीयम्, अतः वह्न्यभाववज्जलादिमद्वृत्तिजलवद्ध्रदविषयकज्ञानप्रतिबन्धकत्वयोर्विशेषणविशेष्यभावभेदेन भिन्नत्वेपि न क्षतिरिति वाच्यम्। एवमपि स्वपदेनह्न्यभाववद्ध्ध्रदादेरसङ्ग्रहतादवस्थ्यात्। अभावाप्रतियोगिवह्नेः साध्यत्वे वह्न्यभाववद्ध्रादादावव्याप्तेश्च---वह्न्यभावत्वविशिष्टविषयकत्वस्यापि विशिष्टसाध्यवत्ताग्रहप्रतिबन्धकताव्याप्यत्वात्।  
F.N.1.विषयता--क,ख,अयमयुक्तः पाठः  
 नच यादृशविशिष्टाविषयकयादृशविशिष्टविषयकनिश्चयविशिष्टयादृशविशिष्टविषयकनिश्चयत्वं प्रकृतानुमितिप्रतिबन्धकतानतिरिक्तवृत्ति तादृशविशिष्टद्वयाघटितत्वम् निवेशनीयम्। तथासति प्रथमयादृशविशिष्टपदेन वह्न्यभावत्व-वह्न्यभाववद्ध्रदादिविशिष्टपरिग्रहे द्वितीययादृशविशिष्टपदेन वह्न्यभाववद्ध्रदत्वादिविशिष्टं नोपादातुं शक्यम्, तद्विषयकनिश्चयस्य वह्न्यभावत्वादिविशिष्टविषयकत्वनियमात्। यद्वा यादृशविशिष्टविषयकनिश्चयत्वं ज्ञानवैशिष्ट्यावच्छिन्नप्रतिबन्धकतानतिरिक्तवृत्ति तादृशविशिष्टाघटितत्वम् सत्यन्तार्थः। ज्ञानवैशिष्ट्यावच्छिन्नप्रतिबन्धकतालाभायैव। निश्चयविशिष्टान्तोपादानमिति नोक्तदोष इति वाच्यम्। एवमपि \`ह्रदो--वह्निमान्--वह्न्यभाववज्जलादिमत्कालीनजलाभावात्' इत्यादौ तादृशजलवद्ध्रदरूपासिद्धावव्याप्ते र्दुर्वारत्वात्। वह्न्यभाववज्जलादिमत्वावच्छिन्नविषयकनिश्चयविशिष्टस्य तादृशजलादिमत्वा(1)विच्छिन्नविषयकजलवद्ध्रदत्वावच्छिन्नविषयकनिश्चयत्वस्य प्रकृतानुमितिप्रतिबन्धकतानतिरिक्तवृत्तितया तादृशविशिष्टद्वयाघटितत्वस्य तादृशासिद्धिरूपविशिष्टविषयकनिश्चयत्वस्य ज्ञानवैशिष्ट्यावच्छिन्नसाध्यवत्ताज्ञानप्रतिबन्धकतानतिरिक्तवृत्तितया तादृशविशिष्टाघटितत्वस्य च तादृशासिद्धावसत्वात्।  
F.N.1.अवच्छिन्नाविषयक--घ--अयमयुक्तः पाठः  
 नच प्रकृतानुमितित्वव्यापकयद्धर्मावच्छिन्नप्रतिबध्यतानिरूपितप्रतिबन्धकतानतिरिक्तवृत्तियादृशविशिष्टविषयकनिश्चयविशिष्टयादृशविशिष्टविषयकनिश्चयत्वं तादृशविशिष्टद्वयाघटितत्वे सति प्रकृतानुमितित्वव्यापकतद्धर्मावच्छिन्नप्रतिबध्यतानिरूपितप्रतिबन्धकतानतिरिक्तवृत्तिविषयितानिरूपकत्वस्य प्रकृतानुमितित्वब्यापकस्वावच्छिन्नप्रतिबध्यतानिरूपितप्रतिबन्धकतानतिरिक्तवृत्तिविषयितानिरूपकत्वप्रकृतानुमितित्वव्यापकस्वावच्छिन्नप्रतिबध्यतानिरूपितप्रतिबन्धकतानतिरिक्तवृत्तियादृशविशिष्टविषयकनिश्चयविशिष्टयादृशविशिष्टविषयकनिश्चयत्वं तादृशविशिष्टद्वयविषयिताशून्यप्रतीतिविषयत्वोभयसंबन्धेन यत्किञ्चिद्धर्मविशिष्टत्वपर्यवसितस्य विवक्षणात् न दोषः। हेतुमत्ताज्ञानत्वरूपयत्किञ्चिद्धर्मविशिष्टत्वस्य उक्तस्वरूपासिद्धौ सत्वात् तत्सङ्ग्रह इति वाच्यम्। एवमपि विशिष्टान्तराघटितत्वरूपविशेष्यदलवैयर्थ्यापत्ते र्दुवरित्वात्---प्रमेयत्वविशिष्टव्यभिचारविषयकनिश्चयविशिष्टव्यभिचारत्वविशिष्टविषयकनिश्चयत्वस्य अनुमितिप्रतिबन्धकतानतिरिक्तवृत्तितया तादृशविशिष्टद्वयाघटितत्वाभावादेव प्रमेयत्वविशिष्टव्यभिचारे अतिव्याप्त्यनवकाशात्(1)।  
F.N.1.अनवकाशात् इति। क,ख.  
 (1) अत्रोच्यते--यादृशविशिष्टविषयकनिश्चयविशिष्ट्यादृशविशिष्टविषयकनिश्चयत्वं, अनुमितिप्रतिबन्धकतानतिरिक्तवृत्तिज्ञानवैशिष्ट्यानवच्छिन्नप्रकृतानुमितिप्रतिबन्धकतानवच्छेदकतादृशविशिष्टविषयिताविशिष्टतादृशविशिष्टविषयिताशून्यप्रतीतिविषयत्वरूपस्य विशिष्टद्वयाघटितत्वस्य विवक्षितत्वात्। निरुक्तासिद्धज्ञानीयवह्न्यभाववज्जलावच्छिन्नविषयित्वादिकं तु ज्ञानवैशिष्ट्यानवच्छिन्नाश्रयासिद्धिज्ञानप्रतिबन्धकतायाम् अवच्छेदकमेवेति तादृशं (2) विषयित्वं \`जलवान् वह्न्यभाववान् जलवांश्च ह्रद' इति ज्ञानीयविषयित्वमेव, तच्छून्यत्वञ्च विशिष्टाश्रयासिद्धिज्ञाने अक्षतम्इति नासिद्ध्यादावव्यप्तिः। प्रमेयत्वविशिष्टव्यभिचारविषयकत्व--व्यभिचारविषयकत्वयो र्ज्ञानवैशिष्ट्यानवच्छिन्नव्यभिचारज्ञाननिष्ठप्रतिबन्धकतानवच्छेदकत्वविरहेण तादृशविशिष्टद्वयविषयिताशून्यप्रतीतिविषयत्वस्य प्रमेयत्वविशिष्टव्यभिचारे सत्वात् तत्र अतिव्याप्तिवारणाय विशिष्टान्तराघटितत्वघटकविशेष्यदलसार्थकता।  
F.N.1.अत्रकेचित्---घ.  
F.N.2.विषयत्वं--ख,अयमयुक्तः पाठः  
 ननु \`ह्रदो--वह्निमान्--धूमातं इत्यादौ वह्न्यभाववद्धदत्वविशिष्टविषयकनिश्चयविशिष्ट वह्न्यभाववद्धत्वविशिष्टविषयकनिश्चयत्वमपि प्रकृतानुमितिप्रतिबन्धकतानतिरिक्तवृत्ति भवति, ज्ञानवैशिष्टयानवच्छिन्नप्रकृतानुमितिप्रतिबन्धकतानवच्छेदकतादृशविशिष्टद्वयविषयित्वाप्र सिद्ध्या बाधाद्यसङ्ग्रहः। यत्किञ्चिद्विशिष्टद्वयाघटितत्वमादाय वह्न्यभाववज्जलादिमद्वृत्तिजलवद्ध्रदत्वावच्छिन्ने अतिप्रसङ्गवारणाय यद्यद्रूपावच्छिन्नविषयकनिश्चयविशिष्टयद्यद्रूपावच्छिन्नविषयकनिश्चयत्वं प्रकृतानुमितिप्रतिबन्धकतानतिरिक्तवृत्तिज्ञानवैशिष्ट्यानवच्छिन्नप्रतिबन्धकतत्तद्रूपावच्छिन्नविषयिताविशिष्टतत्तद्रूपावच्छिन्नविषयिताशून्यप्रतीतिविषयत्वस्य अवश्यं वक्तव्यत्वात्।  
 मैवम्--यादृशविशिष्टविषयकनिश्चयविशिष्टयादृशविशिष्टविषयकनिश्चयत्वाम् इत्यत्रापि ज्ञानवैशिष्ट्यानवच्छिन्नप्रकृतानुमितिप्रतिबन्धकतानवच्छेदकयादृशविशिष्टविषयकत्वस्य निवेशनीयत्वात्। वह्न्यभाववद्ध्रदत्वावच्छिन्नविषयकत्वयोः अतादृशत्वात् यादृशविशिष्टपदेन वह्न्यभावविशिष्टह्रदोपादानायोगात्।  
 नच तर्ह्यादावेव तद्विशेषणमुपादेयम्, परत्र तन्निवेशे प्रयोजनाभाव इति शङ्क्यम्। परत्र तदनिवेशे वह्न्यभाववज्जलादिमद्वृत्तिजलाभाववद्ध्रदपक्षकवह्निसाध्यकस्थले तादृशजलवद्ध्रदरूपासिद्धावव्याप्तिः, ज्ञानवैशिष्ट्यानवच्छिन्नप्रतिबन्धकतानवच्छेदकज्ञानद्वयीयवह्न्यभाववज्जलावच्छिन्नविषयकत्वाश्रयनिश्चयविशिष्टतादृशजलवद्ध्रदत्वावच्छिन्नविषयकत्वविशिष्टनिश्चयत्वम्, अनुमितिप्रतिबन्धकतानतिरिक्तवृत्ति, तद्रूपावच्छिन्नविषयिताविशिष्टतद्रूपावच्छिन्न(1)विषयिताशून्यप्रतीतिविषयत्वस्य तस्यामसत्वात्।  
F.N.1.विषयता--क, ख,अयमयुक्तः पाठः  
 यद्यपि ज्ञानवैशिष्ट्यानवच्छिन्नप्रतिबन्धकताशून्यवृत्तियादृशविशिष्टविषयिताकनिश्चयत्वं(1) प्रकृतानुमितिप्रतिबन्धकतानतिरिक्तवृत्तितादृशविशिष्टविषयिताशून्यप्रतीतिविषयत्वमेव लाघवात् निवेशयितुमुचितम्।  
F.N.1.विषयताक--क,ख,अयमयुक्तः पाठः  
 तथापि \`उत्पत्तिकालीनघटो--गन्धवान्-पृथिवीत्वात्' इत्यादौ तादृशविशिष्टाप्रसिद्धिः। प्रतियोगिवैयधिकरण्यघटितगन्धाभावनिरूपितव्याप्तिविशिष्टपृथिवीत्वादिविशिष्टघटादेः प्रसिद्धत्वेपि तज्ज्ञानस्य प्रकृतानुमितावप्रतिबन्धकत्वात्(2), प्रतियोगिवैयधिकरण्याघटितगन्धाभावनिरूपितव्याप्तेः पृथिवीत्वादावभावात् अतो विशिष्टद्वयाघटितत्वनिवेशेशः।  
F.N.2. अनुमितिप्रतिबन्धकत्वात्--ख,अयमयुक्तः पाठः  
 ननु निरुक्तविशिष्टद्वयाघटितत्वनिवेशेपि \`उत्पत्तिक्वलीनघटो--गन्धवान्--पृथिवीत्वात्' इत्यादौ उक्तविशिष्टद्वयविषयित्वाप्रसिद्धिर्दुर्वारैव। उक्तरीत्या गन्धाभाववत्पृथिवीत्वविशिष्टपृथिवीत्वविशिष्टघटादिरूपविशिष्टद्वयविषयितयोः अतथात्वात् इति चेत्  

--मैवम्--यद्रूपावच्छिन्नविषयतानिरूपितयद्रूपावच्छिन्नविषयताकनिश्चयविशिष्टयद्रूपावच्छिन्नविषयताकनिश्चयत्वं प्रकृतानुमितिप्रतिबन्धकतानतिरिक्तवृत्तिज्ञानवैशिष्ट्यानवच्छिन्नप्रकृतानुमितिप्रतिबन्धकतानवच्छेदकतद्रूपावच्छिन्नविषयतानिरूपिततद्रूपावच्छिन्नविषयिताविशिष्टतद्रूपावच्छिन्नविषयिताशून्यप्रतीतिविषयत्वम् इति रीत्या विशिष्टद्वयाद्यटितत्वनिवेशात्। \`पृथिवीत्वव्यापको गन्धाभावः' \`पृथिवीत्ववान् घटः' इत्यादिज्ञानीयपृथिवीत्वव्यापकत्वत्वावच्छिन्नविषयतानिरूपितगन्धाभावत्वावच्छिन्नविषयित्वपृथिवीत्वविशिष्टघटत्वावच्छिन्नविषयित्वयोः तादृशतया तच्छून्यप्रतीतिविषयत्वस्य दर्शितस्थलीयबाधे सत्वात् लक्षणसमन्वयसंभवात् इति दिक्।  
 अथ यादृशविशिष्टविषयकनिश्चयविशिष्टयादृशविशिष्टविषयिताशलिनिश्चयत्वं अनुमितिप्रतिबन्धकतानिरूपितस्वरूपसंबन्धरूपावच्छेदकत्क्तादृशविशिष्टद्वयाघटितत्वमेव निवेश्यम्।  
 नचैवं जलं---वह्निमन्--जलात्' इत्यादौ वह्निव्यापकीभूताभावप्रतियोगिजलरूपासाधारण्ये अव्याप्तिः--तस्य \`प्रतियोगितावान् वह्न्यभाववान्' इति निश्चयविशिष्टस्य \`जलं प्रतियोगितावत्' इति निश्चयस्य प्रकृतानुमितिविरोधितया वह्नित्वावच्छिन्नविषयताकः यः \`प्रतियोगितावान् वह्न्यभाववान्' इति (1)निश्चयः, तद्विशिष्टप्रतियोगितावज्जलत्वावच्छिन्नविषयिताक(2)निश्चयत्वस्य तत्रावच्छेदकतया वह्नित्वविशिष्टप्रतियोगितावज्जलत्वादिविशिष्टरूपविशिष्टद्वयघटितत्वात् इति वाच्यम्। जातित्वादिना जलत्व--ह्रदत्वावगाही यः (3)\`जातिमद्वान् वह्न्यभाववान् (4)जातिमांश्च ह्रद' इति निश्चयः तत्साधारण्यस्य तादृशविशिष्टनिश्चयत्वस्य प्रतिबन्धकतानतिरिक्तवृत्तित्वविरहेण तादृशविशिष्टद्वयाप्रसिद्धिवारणाय निश्चयद्वये अव्यापक्रविषयिताशून्यत्वस्य आवश्यकतया वह्नित्वावच्छिन्नविषयकत्वाव्यापिका या प्रतियोगितावद्वह्न्यभावावच्छिन्नविषयिता तच्छून्यप्रतियोगितावज्जलत्वावच्छिन्नविषयताकनिश्चयत्वस्य तादृशावच्छेदकत्वविरहेण दर्शितविशिष्टद्वयस्य निरुक्तविशिष्टद्वयानात्मकत्वेनासाधारण्याव्याप्तिविरहात्।  
F.N.1.निश्चयतद्विशिष्ट--क,ख,अयमयुक्तः पाठः  
F.N.2.विषयताक-क,ख,अयमयुक्तः पाठः  
F.N.3.जातिमान्--ख,अयमयुक्तः पाठः  
F.N.4.जातिमान् जलवांश्च इति--क,ख,अयमयुक्तः पाठः  
 यत्तु--रूपत्ववत्गन्धत्ववत् संयोगपक्षके गन्धत्वाभावव्याप्यसंयोगवत् प्रमेयसाध्यके रूपत्वाभावव्याप्यजातित्ववद्गुणत्वहेतुके गन्धत्वाभावव्याप्यसंयोगवत् प्रमेयव्यापकीभूताभावप्रतियोगिरूपत्वाभावव्याप्यजातित्ववद्गुणत्वरूपासाधारण्ये अव्याप्तिः, तत्र \`गन्धत्वाभावव्याप्यः संयोगः' संयोगवान् संयोग' इति ज्ञानद्वयस्य गन्धत्वप्रकारकसंयोगविशेष्यकज्ञानं प्रति प्रतिबन्धकतया गन्धत्वाभावव्याप्यसंयोगत्वावच्छिन्नविषयितायाः स्वरूपसंबन्धरूपप्रतिबन्धकतावच्छेदकत्वात्, एवं \`रूपत्वाभावव्याप्यं जातित्वं' \`जातित्ववान् संयोग' इति ज्ञानद्वयस्य रूपत्वप्रकारकबुद्धिं प्रति प्रतिबन्धकतया रूपत्वाभावव्याप्यजातित्व(1)त्वावच्छिन्नविषयिताया अपि स्वरूपसंबन्धरूपावच्छेदकत्वात् गन्धत्वाभावव्याप्यसंयोगत्वावच्छिन्नविषयिताविशिष्टरूपत्वाभावव्याप्यजातित्वत्वावच्छिन्नविषयितायाः(2) तादृशजातित्वत्वावच्छिन्नविषयकत्वाव्यापकविषयिताशून्यं(3)(4) यज्जातित्ववान् संयोग' इति ज्ञानविशिष्टं रूपत्वाभावव्याप्यं \`जातित्वम्' इति ज्ञानं तदीयायाः तादृशजातित्वावच्छिन्नविषयिताविशिष्टतादृशसंयोगत्वावच्छिन्नविषयितायाः वा तादृशसंयोगत्वावच्छिन्नविषयकत्वाव्यापकविषयिताशून्यं यत् \`संयोगवान् संयोग' इति ज्ञानविशिष्टं \`गन्धत्वाभाव्याप्यः संयोगः' इति ज्ञानं तदीयायाः प्रकृतानुमितिप्रतिबन्धकतानिरूपितस्वरूपसंबन्धरूपावच्छेदकत्वेन तादृशसंयोगत्वावच्छिन्नविषयिताविशिष्टतादृशजातित्वावच्छिन्नविषयित्वाभावस्य तादृशजातित्वावच्छिन्नविष(5)यिताविशिष्टतादृशसंयोगत्वावच्छिन्नविषयित्वाभावस्य च निस्त्क्तस्थलीयासाधारण्यज्ञाने अभावात्, अत अनतिरिक्तवृत्तित्वनिवेशः, तथासति केवल--गंन्धत्वाभावव्याप्यः संयोगः' \`रूपत्वाभावव्याप्यं जातित्वम्' इत्याकारकज्ञानयोरपि तादृशविशिष्टविषयिताविशिष्टतादृशविशिष्टविषयितासत्वेन तत्र प्रतिबन्धकताया असत्वेन न तादृशविषयित्वम् अन तिरिक्तवृत्तित्वरूपावच्छेदकत्ववत् इत्यन्यदेव तादृशविशिष्टद्वयविषयित्वं तच्छून्यत्वं च असाधारण्यज्ञाने अस्तीति लक्षणसमन्वय इति--  
F.N.1.जातित्वावच्छिन्न--घ,अयमयुक्तः पाठः  
F.N.2.जातित्वावच्छिन्न--घ,अयमयुक्तः पाठः  
F.N.3.जातित्वावच्छिन्न--घ,अयमयुक्तः पाठः  
F.N.4.विषयता--क, ख,अयमयुक्तः पाठः  
F.N.5.विषयता--क,ख,अयमयुक्तः पाठः  
 --तन्न--अनतिरिक्तवृत्तित्वरूपावच्छेदकत्वनिवेशेपि \`गगनवज्जलं--गगनाभावव्याप्यप्रतियोगित्ववद्वह्निमत जलात्' इत्यादौ गगनाभावव्याप्यप्रतियोगित्ववद्वह्निव्यापकीभूताभावप्रतियोगिजलरूपासाधारण्ये अव्याप्तिः दुर्वारा। तत्र \`गगनाभावव्याप्यं (1)प्रतियोगित्वं \`प्रतियोगित्ववत् जलम्' इति ज्ञानद्वयस्य प्रतिबन्धकत्वेन गगनाभावव्याप्यप्रतियोगित्वत्वावच्छिन्नविषयताकनिश्चयविशिष्टप्रतियोगित्ववज्जलत्वावच्छिन्नविषयताकनिश्चयत्वं प्रकृतानुमितिप्रतिबन्धकतानतिरिक्तवृत्ति भवति, तद्रूपावच्छिन्नविषयताविशिष्टतद्रूपावच्छिन्नविषयताशून्यत्वस्य असाधारण्यज्ञाने असत्वात्, अत असाधारण्यविषयताबहिर्भूतत्वं विशिष्टद्वयविषयतायामवश्यम् निवेशनीयम्--तेनैव दर्शितासाधारण्याव्याप्तिवारणसंभवात्।  
F.N.1.प्रतियीगित्वं प्रतियोगित्वं प्रतियीगित्ववज्जलम्--ख,अयमयुक्तः पाठः  
 \`ह्रदो--वह्निमान्--वह्निमज्जलवत्कालीनजलाभावात्' इत्यादौ वह्न्यभाववज्जलादिमद्वृत्तिजक्तवद्ध्रदादावतिव्याप्तिवारणाय तादृशविशिष्टद्वयविषयतायां ज्ञानवैशिष्ट्यानवच्छिन्नप्रतिबन्धकतानवच्छेदकत्वमनिवेश्याश्रयासिद्धिघटकदलद्वयविषयताभेद एव निवेश्यः। तथाच नोक्तासाधारण्ये अव्याप्तिः, इत्यसाधारण्यविषयताबहिर्भूतत्वनिवेशे प्रयोजनाभाव इति नाशङ्कनीयम्। दर्शितस्थले दर्शितविशिष्टस्य वह्न्यभाववज्जलवदात्मकविशिष्टान्तराघटितत्वविरहेणैव वारणात्।  
 एतेन \`जलवत्समानकालीनपर्वतो--जलवत्समानकालीनपर्वतकालीनवह्निमान्--जलात्' इत्यादौ जलवत्समानकालीनपर्वतकालीनवह्निव्यापकीभूताभावप्रतियोगिजलरूपासाधारण्ये अव्याप्तिः। तत्र तादृशपक्षे जलवत्तानिश्चयविशिष्टासाधारण्यज्ञानस्य(1) (2) अनुमितिप्रतिबन्धकतया जलत्वाव्चछिन्नप्रकारतायाः तादृशपक्षरूपैकविशिष्टविषयकत्वाव्यापकत्वाभावेन(3) तादृशविषयताशून्यो यः जलवान् तादृशपक्षं इति निश्चयः तद्विशिष्टासाधारण्यरूपापारविशिष्टविषयकनिश्चयत्वस्य स्वरूपसंबन्धरूपावच्छेदकत्वेन तादृशपक्षरूपतादृशासाधारण्यरूपविशिष्टद्वयघटितत्वात्, अत अनतिरिक्तवृत्तित्वनिवेशः। तथासति जलवत्तानिश्चयासमानकालीनेपि निश्चये तादृशनिश्चयत्वसत्वात्, तत्र प्रतिबन्धकतायाः अभावेन नाव्याप्तिरिति निरस्तम्।  
F.N.1.विशिष्टनिश्चयविशिष्टासाधारण्य--क,ख,अयमयुक्तः पाठः  
F.N.2.असाधारण्याज्ञानस्य---ख,अयमयुक्तः पाठः  
F.N.3.पक्षयोपैकविशिष्ट---ख,अयमयुक्तः पाठः  
 यद्रूपावच्छिन्नविषयताविशिष्टयद्रूपावच्छिन्नविषयतेत्यादिक्रमेण अव्यापकविषयताशून्यत्वनिवेशावश्यकतया(1) जलत्वावच्छिन्नप्रकारतानिरूपितकजलवत्समानकालीनपर्वतत्वावच्छिन्नविषयतायाः तादृशपर्वतत्वविशिष्टविषयकत्वाव्यापकत्वेन तच्छून्यासाधारण्यविषयकनिश्चयत्वस्य स्वरूपसंबन्धरूपावच्छेदकत्वाभावेन दर्शितविशिष्टद्वयमादाय(1) अव्याप्त्यप्रसक्तेश्च।  
F.N.1.आदौ--क,ख,अयमयुक्तः पाठः  
 उक्तरीत्या तादृशविशिष्टद्वयविषयितायामसाधारण्यविषयताबहिर्भूतत्वनिवेशावश्यकतया \`पृथिवीभेदवान्--घटत्वात्' इत्यादौ पृथिवीभेदव्यापकीभूताभावप्रतियोगिघटत्वरूपासाधारण्याव्याप्तिः अत अनतिरिक्तवृत्तित्वनिवेश आवश्यकः। अन्यथा \`इयं पृथिवी' \`घटोऽयं' इति ज्ञानयोः स्वरूपतः पृथिवीत्वघटत्वावगाहिनोरपि यद्रूपावच्छिन्नविषयताविशिष्टयद्रूपावच्छिन्नविषयतेत्याद्यव्यापकविषयिताशून्ययोरवच्छेदकधर्मदर्शनविधया प्रतिबन्धकत्वेन पृथिवीत्वविशिष्टविषयकः यः \`इयं पृथिवी' इति निश्चयः तद्विशिष्टो यः घटत्वविशिष्टविषयकः \`घटोऽयम्' इति निश्चयः, तद्वृत्तिनिश्चयत्वस्य अनुमितिप्रतिबन्धकतायां स्वरूपसंबन्धरूपावच्छेदकत्वेन पृथिवीत्वविशिष्टघटत्वविशिष्टरूपतादृशविशिष्टद्वयघटितत्वात् इति च केषाञ्चिदुक्तिः परास्ता। \`इयं--पृथिवी' \`घटोऽयम्' इति ज्ञानयोः घटत्वविशिष्टविषयकत्वाव्यापिका या समवायावच्छिन्नविषयतानिरूपितघटनिष्ठविषयतानिरूपितस्वरूपावच्छिन्नइदन्त्वनिष्ठविषयतानिरूपितविषयिता, या च पृथिवीत्वविशिष्टविषयकत्वाव्यापिका समवायावच्छिन्नविषयतानिरूपितपृथिवीनिष्ठविषयतानिरूपितस्वरूपावच्छिन्नइदन्त्वनिष्ठविषयतानिरूपितविषयिता प्रत्येकं तद्विशिष्टतया स्वभिन्नेत्याद्यव्यापकविषयिताशून्यत्वविरहेण घटत्वविशिष्ट--पृथिवीत्वविशिष्टयोः तादृशविशिष्टद्वयानात्मकत्वाच्च।  
 अत्राहुः--(1) अनुमितिग्रन्थे अनुमितिं प्रति यत्र परामर्शस्य सर्वांशे प्रमात्वनियमः तत्र साध्यव्याप्यहेतुमत्पक्षवज्ज्ञानत्वेन कारणताया उक्तत्वात्, तुल्ययुक्त्या यादृशविशिष्टस्थले भ्रमात्मकं ज्ञानं न कस्यापि जातं तत्र अवच्छेदकधर्मदर्शनविधया तादृशज्ञानस्य विशिष्टवज्ज्ञानत्वेन प्रतिबन्धकत्वम्, न तु निरूप्यनिरूपकभावापन्नविषयिताशालिज्ञानत्वेन प्रयोजनविरहात्। तथाच तादृशविशिष्टज्ञानीयविषयितायां स्वरूपसंबन्धरूपावच्छेदकत्वविरहात् अन्यदेव तादृशं विषयिताद्वयम्, तच्छून्यत्वस्य तादृशविशिष्टज्ञाने सत्वात्, तादृशविशिष्टे अतिव्याप्तिरत अनतिरिक्तवृत्तित्वनिवेशनम्। तथासति विशिष्टस्य यत्रावच्छेदकत्वं तत्रापि विशिष्टविषयिताया अनतिरिक्तवृत्तित्वसत्वात् न क्षतिः।  
F.N.1.अनुमितिग्रन्थ इति। गाधाधरी (44-45) सर्वत्रविषये भ्रमस्य ब्रमजन्मानुमितेश्चाप्रामाणिकतया यत्साध्यलिङ्गपक्षकपरामर्शः अनुमितिजनकपरामर्शो वा प्रमारूप एव तत्साध्यपक्षलिङ्गकानुमितौ लाघवेन व्याप्तिघटकतत्तत्पदार्थान् खण्डशोऽनिवेश्यविशिष्टव्याप्त्यादेरेव विषयितयाऽनुमितिजनकतावच्छेदकत्वोपगमात् तादॄशजनकताघटितजातिघटितलक्षमस्य व्याप्तिपदार्थगटितस्य निष्प्रत्यूहत्वात्।  
 नच तुल्ययुक्त्या तादृशविशिष्टद्वयं यत्रासिद्धिघटकं तत्र ज्ञानवैशिष्ट्यानवच्छिन्नासिद्धिज्ञाननिष्ठप्रतिबन्धकतानवच्छेदकतादृशविशिष्टद्वयविषयिताशून्यप्रतीतिविषयत्वस्य तादृशासिद्धावभावेन अव्याप्तिः अनतिरिक्तवृत्तित्वनिवेशेपि दुर्वारा इति वाच्यम्।  
 यद्विषयकत्वेनेत्यादिलक्षणम् अनाहार्याप्रामाण्यज्ञानानास्कन्दितनिश्चयीयविषयितासंबन्धावच्छिन्नयद्रूपावच्छिन्नावच्छेदकताकभेदानुयोगितावच्छेदकभेदप्रतियोगितावच्छेदिका(1) प्रकृतानुमितिप्रतिबन्धकता तद्रूपावच्छिन्नत्वमिति रीत्या अनतिरिक्तवृत्तित्वकल्पे परिष्करणीयम्। तत्र यद्रूपावच्छिन्नेत्यत्र यद्रूपे ज्ञानवैशिष्ट्यानवच्छिन्नप्रतिबन्धकत्वाभावावच्छिन्नानुयोगिताकभेदप्रतियोगितावच्छेदकतापर्याप्त्यवच्छेदकान्यो यः प्रकृतानुमितिप्रतिबन्धकत्वाभावावच्छिन्नानुयोगिताकभेदप्रतियोगितावच्छेदकतापर्याप्त्यवच्छेदको धर्मः तदन्यत्वं देयम्।  
F.N.1.अवच्छेदकप्रकृत---क,ख,अयमयुक्तः पाठः  
 तथाच न वह्न्यभाववज्जलादिमद्वृत्तिजलवद्ध्रदे अतिव्याप्तिः, तादृशह्रदत्वे ज्ञानवैशिष्ट्यानवच्छिन्नप्रकृतानुमितिप्रतिबन्धकत्वाभावावच्छिन्नानुयोगिताकभेदप्रतियोगितावच्छेदकतापर्याप्त्यवच्छेदकान्यत्वस्य प्रकृतानुमितिप्रतिबन्धकत्वाभावावच्छिन्नानुयोगिताकभेदप्रतियोगितावच्छेदकत्वस्य च सत्वेन तदुभयभिन्नत्वाभावात् तस्य यद्रूपपदेनोपादानासंभवात्। इत्थञ्च तादृशह्रदात्मकस्वरूपासिद्धौ नाव्याप्तिः, तादृशासिद्धिज्ञानस्य विशिष्टज्ञानत्वेनैव प्रतिबन्धकतया तादृशामिद्धितावच्छेदके ज्ञानवैशिष्ट्यानवच्छिन्न प्रतिबन्धकत्वाभावावच्छिन्नानुयोगिताकभेदप्रतियोगितावच्छेदकतापर्याप्त्यवच्छेदकत्वसत्वात् उक्तविशेषणवात् अन्य एव थर्मः तदन्यत्वस्य असिद्धितावच्छेदके सत्वात् तस्य यद्रूपपदेन ग्रहणसंभवात् इति ध्येयम्।  
 अथ प्रमेयत्वविशिष्टव्यभिचारत्वावच्छिन्ने वह्न्यभाववज्जलादिमद्वृत्तिजलवद्ध्ध्रदे च अतिव्याप्तिवारमाय \`जात्तिमान् ह्रदो--वह्न्यभाववान्' इति ज्ञानमादाय असं भाववारणाय च स्वाबवच्छेदकविषयिताशून्यत्वं ज्ञाने विशेषणं देयम्। स्वं प्रकृतानुमितिप्रतिबन्धकता। तथाच प्रमेयत्वविशिष्टव्यभिचारविषयकज्ञाने तादृशप्रमेयत्वविषयितायाः(1) तादृशविशिष्टह्रदविषयकज्ञाने तादृशवृत्तित्वविषयितायाः \`जातिमान् वह्न्यभाववान्' (2)इति ज्ञाने च तादृशजातित्वावच्छिन्नविषयितायाः सत्वेन निरुक्तज्ञानानां तादृशविषयिताशून्यत्वाभावेनैव दोषवारणे विशिष्टान्तराघटितत्वस्य विशिष्टद्वयाघटितत्वस्य अव्यापकविषयिताशून्यत्वस्य च वैयर्थ्यम्। स्वानवच्छेदकविषयिताशून्यज्ञानवृत्तित्वविशिष्टयद्रूपावच्छिन्नविषयिताव्यापकं स्वं तत्वस्यैव लक्षणत्वात्, तत्र च यादृशदोषे लक्षणसमन्वयश्चिकीर्षितः तादृशदोषज्ञाननिष्ठप्रतिबन्धकताया एव स्वपदेनोपादेयतया \`प्रमेयत्वाभाववद्वह्निकालीनपर्वतो--धूमवान्--वह्नेः' इत्यत्र प्रमेयत्वविषयितायामाश्रयासिद्धिज्ञानप्रतिबन्धकतावच्छेदकत्वेपि न प्रमेयत्वविशिष्टव्यभिचारे अतिव्याप्तिः।  
F.N.1.प्रमेयत्वविशिष्टविषयितायाः--ख,अयमयुक्तः पाठः  
F.N.2.इत्यादि--ख,अयमयुक्तः पाठः  
 नच इत्यत्र प्रमेयत्वविषयितायामाश्रयासिद्धिज्ञानप्रतिबन्धकतावच्छेदकत्वेपि न प्रमेयत्वविशिष्टव्यभिचारे अतिव्याप्तिः।  
 नच धर्मितावच्छेदकनिष्ठप्रकारतानिरूपितविशेष्यतायाः प्रकारतानिरूपितधर्मितावच्छेदकावच्छिन्नविशेष्यतापेक्षया भिन्नत्वमते धर्मितावच्छेदकनिष्ठप्रकारतानिरूपितविशेष्यतायाः प्रतिबन्धकतानवच्छेदकत्वेन तच्छून्यत्वस्य कस्मिन्नपि दोषज्ञाने अभावादंसंभव इति वाच्यम्। स्वानवच्छेदकेत्यनेन स्वावच्छेदकत्व--स्वावच्छेदकविषयत्वावच्छिन्नत्व--अन्यतरसंबन्धेन स्वविशिष्टान्यत्वस्यैव विवक्षितत्वात् तादृशविशेष्यतयो र्भेदमते तयोरवच्छेद्यावच्छेदकभावस्वीकारात् न दोष इति चेत्--  
 ---मैवम्---\`ह्रदो---वह्निमान्--धूमात्' इत्यादौ सामानाधिकरम्येन साध्यतायामवच्छेदकावच्छेदेन बाधाव्याप्तेः। तादृशबाधज्ञानप्रतिबन्धकतायां ह्रदत्वव्यापकत्वविशिष्टस्वरूपसंबन्धेन वह्न्यभावप्रकारकत्वस्यैवावच्छेदकतया तदनवच्छेदकतादृशसंबन्धेन वह्न्यभावविशिष्टवहदविषयिताशून्यत्वस्य(1) तादृशबाधज्ञाने असत्वात्।  
F.N.1.विषयता--क,ख,अयमयुक्तः पाठः  
 यदि च (1) सव्यभिचारे गदाधरै र्वक्ष्यमाणरीत्या ह्रदत्वव्यापकवह्न्यभावस्यैव तत्र दोषत्वमित्युच्यते---तदापि अनुमितिप्रतिबन्धकतानवच्छेदकविषयिताशून्यत्वं नैकदेशज्ञानस्य अपि तु वह्न्यभाववद्ध्रदविषयकज्ञानस्यैव तद्वृत्तित्वविशिष्टवह्न्यभावत्वाद्यवच्छिन्नविषयितायाः प्रतिबन्धकतानतिरिक्तवृत्तित्वात्, एकदेशवह्न्यभाव(2)त्वाद्यवच्छिन्ने अतिव्याप्तिः दुर्वारा।  
F.N.1.सव्यभिचार इति। गादाधऱी (327--28)। तद्धर्मितावच्छेदककबुद्धौ तत्सामानाधिकरण्यमात्रेण ग्राह्याभावावगाहिबुद्धेरप्रतिबन्धकतया ग्राह्याभावांशे तद्धर्मितावच्छेदक व्यापकतावगाहित्वमेव प्रतिबन्धकतायां तन्त्रम्। तथाच ग्राह्याभावे तत्तद्धर्मव्यापकतानिश्चयस्य तद्धर्मावच्छिन्नांशे ग्रह्याभावाप्रकारकस्यापि तत्तद्धर्मधर्मितावच्छेदकताकग्रहप्रतिबन्धकत्वम्।  
F.N.2. अभावत्वावच्छिन्ने--ख,अयमयुक्तः पाठः  
 एवं \`घटोऽवृत्ति' रित्यत्र घटावच्छिन्नरूपबाधे अव्याप्तिः, घटे वृत्तित्वसामान्याभावबुद्धिं(1) प्रति घटत्वावच्छिन्नप्रकारताकज्ञानत्वेनैव प्रतिबन्धकतया घटावच्छिन्नविशेष्यतायाः प्रतिबन्धकतानवच्छेदकत्वेन \`घटवान्' इति प्रतिबन्धकज्ञानस्य तच्छून्यत्वाभावात्।  
F.N.1.सामान्यभाव--क,ख,अयमयुक्तः पाठः  
 अथ वह्न्यभाववज्जलादिमद्वृत्तिजलवद्ध्रदे अतिप्रसङ्गवारणाय, प्रमेयत्वविशिष्टव्यभिचारे अतिप्रसङ्गवारणाय \`जातिमान् वह्न्यभाववान्' इत्यादिज्ञानमादाय असंभववारणाय च स्वाव्यापकप्रतिबन्धकताशून्यत्वमेव ज्ञाने विशेषणं देयम्। स्वं प्रकृतानुमितिप्रतिबन्धकता। इत्थञ्च \`वह्न्यभाववज्जलादिमद्वृत्तिजलवान् ह्रद' इति ज्ञानस्य न तादृशप्रतिबन्धकताशून्यत्वम्, \`जलवान् वह्न्यभाववान्' \`जलवांञ्च ह्रद' इति ज्ञानद्वयनिष्ठजलवद्ध्रदविषयकनिश्चयविशिष्टवह्न्यभाववज्जलावच्छिन्नविषयकनिश्चयत्वावच्छिन्नप्रतिबन्धकतायाः वह्न्यभाववज्जलावच्छिन्नविषयकनिश्चयविशिष्टजलवद्ध्रदविषयकनिश्चयत्वावच्छिन्नप्रतिबन्धकतायाश्च परस्परमव्यापकत्वेन तादृशविशिष्टज्ञाने तादृशप्रतिबन्धकताद्वयसत्वात्। \`धूमाभाववद्वृत्तिर्वह्निः प्रमेयः' इति ज्ञाने च प्रमेयत्वाभाववान् वह्निरित्यादिज्ञाननिष्ठप्रतिबध्यतानिरूपितप्रतिबन्धकतायाः प्रकृतानुमितिप्रतिबन्धकत्वाव्यापिकायाः सत्वात् न तदादाय प्रमेयत्वविशिष्टव्यभिचारे अतिप्रसङ्गः। \`जातिमान्--वह्न्यभाववान्' इति ज्ञाने तादृश्याः \`जातिमान् वह्निमान्' इति ज्ञाननिष्ठप्रतिबध्यतानिरूपितप्रतिबन्धकतायाः सत्वात् न तादृशज्ञानस्य तच्छून्यत्वम्।  
 नच स्वपदस्य तत्तद्व्यक्तिपरत्वेन अननुगमात् बाधादिज्ञानप्रतिबन्धकतानां परस्परमव्यापकत्वेन दोषज्ञाने तच्छून्यत्वाभावात् तेषामसङ्ग्रह इति वाच्यम्।  

समानाधिकरणभेदप्रतियोगितावच्छेदकत्वसंबन्धावच्छिन्नस्वनिष्ठावच्छेदकताकप्रतिबन्धकत्वनिष्ठप्रतियोगिताकात्यन्ताभावत्वसंबन्धेन प्रकृतानुमितिप्रतिबन्धकताविशिष्टत्वस्य (1)स्वाव्यापकप्रतिबन्धकताशून्यत्वसंबन्धेन प्रकृतानुमितिप्रतिबन्धकताविशिष्टत्वस्य वा स्वाव्यापकप्रतिबन्धकताशून्यत्वम् इत्यनेन विवक्षितत्वात् न दोषः। वह्न्यभाववद्ध्रदविषयकत्वाद्यवच्छिन्नप्रतिबन्धकत्वविशिष्टत्वस्यैव निरूक्तसंबन्धेन बाधादिज्ञाने सत्वात् इति चेत्--  
F.N.1.स्वव्यापक--ख,अयमयुक्तः पाठः  
 --मैवम्--\`धूमव्यभिचारीवह्निः--धूमवान्--वह्नेः' इत्यादौ यत्र प्रमेयत्वविशिष्टधूमव्यभिचारिवह्निविषयकज्ञानस्य पूर्वं परतो वा नियमेन \`प्रमेयत्ववान् धूमाभाववान्' इति ज्ञानं संभवति, तत्र प्रेमयत्वविशिष्ट धूमव्यभिचारिवह्निविषयकज्ञानस्य ज्ञानवैशिष्ट्यावच्छिन्नसाध्यवत्ताज्ञानप्रतिबन्धकत्वाव्यापकप्रतिबन्धकताशून्यत्वेन तद्विपयप्रमेयत्वविशिष्टव्यभिचारे अतिव्याप्तिवारणायविशिष्टान्तराघटितत्वविशेषणावश्यकतावारणाय स्वाव्यापकप्रतिबन्धकताशून्यत्वविशेषणे स्वपदेन ज्ञानवैशिष्ट्यानवच्छिन्नप्रतिबन्धकताया एवोपादेयतया \`ह्रदो--वह्निमान्--धूमात्' इत्यादौ यत्र \`वह्न्यभाववान् धूमाभाववान्' इति ज्ञानस्य पूर्वं परतो वा वह्न्यभावविशिष्ट ह्रदादिविषयकज्ञानं संभवति नान्यदा। अन्यदा तु वह्नित्वेन गुञ्जापुञ्चावगाह्यभावत्वेन घटावगाहिवह्न्यभाववान् ह्रद इति भ्रमात्मकमेव तत्र ज्ञानवैशिष्ट्यानवच्छिन्ना या वह्न्यभावविशिष्टह्रदादिरूपबाधविषय कज्ञानीया भ्रमप्रमासाधारणप्रतिबन्धकता तदव्यापिका या ह्रदधर्मिकधूमप्रकारकबुद्धित्वावच्छिन्नप्रतिबध्यतानिरूपिता वह्न्यभावावच्छेदेन धूमाभावप्रकारकनिश्चयविशिष्टह्रदधर्मिकवह्न्यभावप्रकारकनिश्चयत्वावच्छिन्न प्रतिबन्धकता तस्याः तादृशविशिष्टज्ञाने सत्वात् तादृशभ्रमात्मकज्ञाने तादृशप्रतिबन्धकताशून्यत्वसत्वेपि तद्वृत्तित्वविशिष्टबाधविषयकत्वाप्रसिद्ध्या बाधे अव्याप्तिः।  
 यदि च \`धूमव्यभिचारीवह्निः---धूमवान्--वह्नेः' इत्यादौ पक्षे साध्यव्याप्यवत्ताज्ञानस्य आहार्यत्वनियमेन प्रकृतानुमित्यप्रसिद्ध्यैव न तत्र प्रमेयत्वविशिष्टव्यभिचारे अतिव्याप्तिः इत्युक्तविशेषणे स्वपदेनानुमिति प्रतिबन्धकतामात्रस्यैव उपादेयतया उक्तस्थले ज्ञानवैशिष्ट्यावच्छिन्नहेतुमत्ताग्रहप्रतिबन्धकत्वाव्यापकप्रतिबन्धकताशून्यत्कस्य उक्तप्रमात्मकबाधज्ञाने सत्वात् न तत्राव्याप्तिरित्यच्यते---तदापि यत्र \`वह्न्यभाववान् धूमाभाववान्, वह्न्यभाववांश्च ह्रद' इति समूहालंबनमेव वह्न्यभाववद्ध्रदांशे प्रमात्मकं, अन्यदा तु भ्रमात्मकं दोषज्ञानं दोषैकदेशे नियमेन प्रमेयत्वाद्यवगाह्येव, तत्र तदनवगाहिभ्रमात्मकमेव जातं तत्र स्वपदेन प्रतिबन्धकतामात्रोपादानेपि उक्तरीत्या अव्याप्तिरपरिहार्यैव।  
 नच व्यापकत्वशरीरनिविष्टस्वाधिकरणं भ्रमभिन्नत्वेन विशेषणीयम्। तथाच तादृशज्ञानवैशिष्ट्यावच्छिन्नप्रतिबन्धकताया न बाधज्ञानप्रतिबन्धकत्वाव्यापकत्वम्, अपि तु घटादिज्ञाननिष्ठप्रतिबन्धकताया एव, तच्छून्यतादृशविशिष्टज्ञानमादायैव बाधे लक्षणसमन्वय इति वाच्यम्। एवमपि प्रतिहेतुव्यापकसाध्याभावसमानाधिकरणप्रतिहेतुमत्पक्षविषयकज्ञाननिष्ठप्रतिबन्धकतयोः परस्परमव्यापकत्वेन तादृशज्ञानस्य तच्छून्यत्वाभावात् सत्प्रतिपक्षाव्याप्तिर्दुर्वारा।  
 यदि च व्यापकताघटितसत्प्रतिपक्षस्य लक्ष्यत्वे सिद्धान्ते विशिष्टद्वयाघटितत्वघटकतादृशविशिष्टद्वयविषयितायाः सत्प्रतिपक्षघटकदलद्वयविषयताभिन्नत्वनिवेश इव स्वाव्यापकप्रतिबन्धकतायां सत्प्रतिपक्षघटकानि यानि प्रतिहेतुव्यापकसाध्याभावप्रतिहेतुमत्पक्षप्रतिहेतुनिष्ठसाध्यभावसामानाधिकरण्यानि तत्तद्विषयकत्वानवच्छिन्नत्वनिवेशान्न तदसङ्ग्रहः। वह्न्यभाववज्जलादिमद्वृत्तित्वाभावप्रकारकज्ञानीयप्रतिबन्धकतायाः सत्वात् न तादृशविशेष्टे अतिव्याप्तिरित्युच्यते--तदापि \`अभावो--वह्निमान्' इत्यादौ संयोगसंबन्धेन वह्नेः साध्यतायां संयोगसंबन्धावच्छिन्नप्रतियोगिताकत्वसंबन्धेन वह्निमद्वह्न्यभावावच्छिन्ने अतिव्याप्तिः। तत्र संयोगसंबन्धावच्छिन्नप्रतियोगिताकत्वसंबन्धेन \`वह्निमान् वह्न्यभाववान् तादृशसंबन्धेन वह्निमांश्चाभाव' इत्यवच्छेदकधर्मदर्शनस्य अभावत्वावच्छिन्ने तादृशसंबन्धेन वह्निप्रकारकत्वनियतेन तादृशसंबन्धेन वह्न्यवच्छेदेन वह्न्यभावप्रकारत्वेनैव लाघवेन प्रतिबन्धकत्वात् वह्निमद्वह्न्यभावावच्छिन्नविषयकज्ञानस्य तादृशप्रतिबन्धकताशून्यत्वात्।  
 यदि च ज्ञानवैशिष्ट्यानवच्छिन्नप्रतिबन्धकतानवच्छेदकतादृशविशिष्टद्वयविषयिताशून्यत्वघटितविशिष्टद्वयाघटितत्वस्य तत्र सत्वात् सिद्धान्तेपि तत्रातिव्याप्तिः दुर्वारा---विशिष्टद्वयाघटितत्वघटकज्ञानवैशिष्ट्यानवच्छिन्नप्रतिबन्धकतायां तत्प्रतिबन्धकताभेदं निवेश्य तदतिव्याप्तिवारणे स्वाव्यापकप्रतिबन्धकतायामपि तद्भेदं स्वाव्यापकप्रतिबन्धकतायामपि तद्भेदं निवेश्य तद्वारणं सुकरमित्युच्यते---तदापि एतत्कल्पे \`ह्रदो--जात्यभाववान्' इत्यादौ \`जातिमान् जातिमान्' इति ज्ञानवारणमशक्यम्', \`जातिमान् जात्यभाववान्' इति ज्ञानस्य आहार्यतया तज्ज्ञाने स्वाव्यापकप्रतिबन्धकत्वासत्वात्।  
 नच \`जातिमान् जातिमान्--वह्निमान्' इत्याकारकप्रत्यक्षसामग्रीविधया या प्रतिबन्धकता सैवाव्यापिका तत्रास्तीति शङ्क्यम्। \`जातिमान् जातिमान् वह्न्यभाववान्' इति बाधग्रहकालीनतादृशसामग्रया अप्रतिबन्धकत्वेन तच्छून्यत्वस्य तत्र सत्वेन तदवारणात्।  
 एवं \`जातिमान् ह्रदं' इति ज्ञानकालीनजातिमान्'--वह्न्यभाववान्' इति ज्ञाननिष्ठप्रतिबन्धकत्वाव्यापकत्वस्य \`जातिमान्--वह्निमान्' इति ज्ञाननिरूपितप्रतिबन्धकतायामसत्वेन \`ह्रदो---वह्निमान्' इत्यादौ \`जातिमान्---वह्न्यभाववान्' इति ज्ञान(1)वारणमप्यशक्यम्, इत्यव्यापकविषयिताशून्यत्वनिवेशः आवश्यकः।  
F.N.1.वारणमशक्यम्--ख--  
 एवं \`धूमवान्--वह्नेः' इत्यादौ वृत्तित्वविशिष्टधूमाभाववद्वृत्तिवह्नौ अतिव्याप्तिः। तत्र \`वह्निरवृत्ति'रिति ज्ञाननिरूपितप्रतिबन्धकतायाः व्यभिचारज्ञानप्रतिबन्धकत्वव्यापकत्वाभावेन तादृशी घटादिज्ञानप्रतिबन्धकतैव, तच्छून्यत्वस्य तादृशविशिष्टवह्निज्ञाने अक्षतत्वात्, अतः विशिष्टान्तराद्यटितत्वनिवेशोप्यावश्यकः।  
 (1)एवं \`ह्रदो--वह्निमान्---वह्न्यभाववज्जलादिमद्वृत्तिमेययत्वविशिष्टजलाभावात्' इत्यादौ वह्न्यभाववज्जलादिमद्वृत्तिजलवद्ध्रदविषयकज्ञाने स्वरूपासिद्धिज्ञाननिष्ठप्रतिबन्धकत्वाव्यापकप्रतिबन्धकताया असत्वात् तद्विषये वह्न्यभाववज्जलादिमद्वृत्तिजलवद्ध्रदे अतिव्याप्तिवारणाय विशिष्टद्वयाघटितत्वनिवेशोप्यावश्यक इति किमेतावता प्रयासेन।  
F.N.1.एवञ्च--क,ख--अयमस्वरसः पाठः  
 अत्रेदं बोध्यम्---स्वाव्यापकप्रतिबन्धकताशून्यत्वसंबन्धेन यत्प्रतिबन्धकताविशिष्टनिश्चयवृत्तित्वविशिष्टयादृशविशिष्टविषयिताव्यापिका प्रकृतानुमितिनिरूपिततत्प्रतिबन्धकता, तादृशत्वम्, इति परिष्कारे विशिष्टद्वयाघटितत्ववैयर्थ्यं दुर्वारमेव। \`जातिमान् जातिमान्' इति ज्ञानमादाय \`ह्रदो--जात्यभाववान्' इत्यादावव्याप्तिवारणाय अव्यापकविषयिताशून्यत्वं निवेशनीयम्। विशिष्टान्तराघटितत्वनिवेशप्रयोजनमभिहितमेव।  
 इदं पुनरत्र तत्वम्--स्वाव्यापकत्वशरीरे उक्तरीत्या प्रमात्वनिवेशावश्यकतया प्रमात्वघटितप्रथमलक्षणं परित्यज्य तदघटितद्वितीयलक्षणप्रणेतुः लक्षणे प्रमात्वनिवेशो नास्तीत्याशयमवगत्यैव(1) विशिष्टद्वयाघटितत्वादीनां निवेशो गदाधराणाम्। अन्यथा स्वावच्छिन्नाविषयकप्रमावृत्तिप्रतिबन्धकत्वं यादृशविशिष्टविषयकत्वव्यापकं तादृशत्वं दोषत्वम्, इत्युक्तावपि विशिष्टान्तराघटितत्वविशिष्टद्वयाघटितत्वादीनां वैयर्थ्यस्य सुवचत्वेन किमेतावता प्रयासेनेति दिक्।  
F.N.अवगत्येव--ख--अयमयुक्तः पाठः  
 (1)अत्र नवीनाः--यद्रूपावच्छिन्नविषयितासामान्यं अनुमितिप्रतिबन्धकतावच्छेदकं तत्वमेव हेत्वाभासत्वम्, पाषाणमयत्वविशिष्टपर्वतादावतिव्याप्तिवारणाय ज्ञानवैशिष्ट्यानवच्छिन्नत्वमेव अनुमितिप्रतिबन्धकतायां निवेशनीयम्। प्रतिहेतुव्यापकसाध्याभावसमानाधिकरमप्रतिहेतुमत्पक्षरूपसत्प्रतिपक्षसङ्ग्रहाय यो यत्र हेत्वाभासः तद्व्याप्योपि स एव तत्र दोष इति शिरोमण्युक्तरीत्या असिद्ध्यात्मकहेत्वभावव्याप्यधर्मवत्पक्षादेश्च सङ्ग्रहाय च प्रकृतानुमितिप्रतिबन्धकतेत्यनेन ज्ञानवैशिष्ट्यानवच्छिन्न प्रकृतानुमितिप्रतिबन्धकत्वप्रकृतपरामर्शप्रतिब(2)बध्यानुमितिजनकत्वान्यतरस्यैव विवक्ष्णात् ज्ञानवैशिष्ट्यानवच्छिन्नेत्यनेन ज्ञानवैशिष्ट्यावच्छिन्नात्वासाधारण्यविषयकज्ञानीयप्रतिबन्धकताव्यक्तिभिन्नत्वोभयाभाववत्वस्य विवक्षणीयतया न असाधारण्यासङ्ग्रहः। प्रतिबन्धकतायां सत्प्रतिपक्षविषयकत्वानवाच्छिन्नत्वासाधारण्यविषयकत्वानवच्छिन्नत्वज्ञानवैशिष्ट्यावच्छिन्नत्व--एतत्त्रितयाभावं निवेश्य सत्प्रतिपक्षासाधारण्ययोः--(1)सङ्ग्रहस्तु न सम्यक्, \`ह्रदो--वह्निमान्--जलात्' इत्यादौ हेतुमत्पक्षातिव्याप्तेः-असाधारण्यविषयकनिश्चयविशिष्टहेतुमत्ताज्ञानप्रतिबन्धकतायामुक्ताभाववत्यां हेतुमत्पक्षविषयितासामान्यस्यावच्छेदकत्वात्॥ नचासाधारण्यविषयकत्वानवच्छिन्नत्वम् इत्यत्र असाधारण्यविषयकत्वनिष्ठसाक्षादवच्छेदकत्वानिरूपकशूम् स्वसमानाधिकरणभेदप्रतियोगितावच्छेदकत्व--स्ववृत्तित्वोभयसंबन्धेनासधारण्यविषयिताविशिष्टावच्छेदकत्वानिरूपकत्वपर्यवसितं ग्राह्यम्। प्रतिबन्धकतावच्छेदकत्वमपि साक्षात्स्वव्याप्यत्वस्वावच्छेदकत्वोभयसंबन्धेन (2)प्रतिबन्धकताविशिष्टत्वरूपं ग्राह्यम् इति न हेतुमत्पक्षातिव्याप्तिः। यदि च विषयितायां व्याप्यत्वसंबन्धेन प्रतिबन्धकताविशिष्टत्वनिवेशे सामान्यपदं व्यर्थम्। नच दोषज्ञानीयदोषैकदेशविषयितायाः प्रतिबन्धकताशून्यावृत्तितया दोषैकदेशातिव्याप्तिवारणाय तदावश्यकमिति शङ्क्यम्---\`विशेष्यवृत्तेर्विर्शिष्टानुमोगिकाभावानभ्युपगमेन' वह्न्यभाववद्ध्रदातिविषयितायां प्रतिबन्धकताशून्यावृत्तित्वविरहेण बाधाद्यसङ्ग्रहापत्या स्वव्यापकतत्कत्वरूपस्य व्याप्यत्वस्यैव संबन्धतायाः वक्तव्यत्वात्। नच तत्परित्याज्यमेवेति वाच्यम्। तथासति अनतिरिक्तवृत्तित्वरूपावच्छेदकत्व एव पर्यवसानमिति वाभाव्यते--तदा स्वाश्रयत्व--स्वावच्छिन्नभेदसामानाधिकरण्योभयसंबन्धेन उक्ताभाववत्प्रतिबन्धकतावच्छेदकताविशिष्टत्वमेव साक्षात्प्रतिबन्धकतावच्छेदकत्वमित्यनेन विवक्षणीयम्, यत्प्रतिबन्धकतावच्छेदिका हेतुमत्पक्षविषयिता सा निरुक्तासाधारण्यविषयकत्वानवच्छिन्नैवेति नोक्ताभाववती या प्रतिबन्धकतोक्ताभाववती तस्यां न हेतुमत्पक्षविषयितासामान्यं निरुक्तावच्छेदकत्ववत् इति वाच्यम्। तावतापि हेत्वभावपक्षतावच्छेदकाभावव्याप्यवत्पक्षादेरसिद्ध्यात्मकस्य असङ्ग्रहतादवस्थ्यात्। तत्तद्विषयकत्वानवच्छिन्नत्वमपि प्रतियोगिकोटौ निवेश्य चतुष्टयाभाववत्वं पञ्चाभाववत्वादिकं प्रतिबन्धकतायां निवेश्य तत्सङ्ग्रहे बहुतरगौरवमिति वदन्ति।  
F.N.1.सङ्ग्रहप्रकारश्च---क,ख  
F.N.2. प्रतिबन्धकत्वाविशिष्ट--ख--अयमयुक्तः पाठः  
 केचितु--विशिष्टद्वयाघटितत्वमनिवेश्यैव शिरोमण्यभिप्रायं वर्णयन्ति। तथाहि=विशिष्टान्तरविषयित्वाव्यपकस्वविषयिताव्यापकप्रकृतानुमितिप्रतिबन्धकताकविशिष्टापर्याप्तासती विशिष्टान्तरविषयित्वाव्यापकस्वविषयि(1)ताव्यापकप्रकृतपरामर्शप्रतिबध्यानुमितिजनकताकविशिष्टापर्याप्ता या विषयता तत्पर्याप्त्यनधिकरणत्वमेव विशिष्टान्तराघटितत्वविशेष्यदलयोर्निष्कृष्टार्थः। इतोपि लाघवान्वेषणे विशिष्टान्तरविषयित्वाव्यापकस्वविषयिताव्यापकप्रकृतानुमितिप्रतिबन्धकत्वप्रकृतपरामर्शप्रतिबध्यानुमितिजनकत्वान्यतरकत्वमेव पर्यवसितदोषलक्षणं वक्तव्यमिति न कोपि दोषः।  
F.N.1.स्वविषयिताव्यापक--इदि इदं पदं--क, ख--पुस्तकयोः निस्ति, अयमयुक्तः पाठः।  

वह्न्यभावकज्जलादिमद्वृत्तिजलवद्ध्रदात्मकविशिष्टविषयिताव्यापकज्ञानवैशिष्ट्यावच्छिन्नप्रतिबन्धकतायाः वह्न्यभाववज्जलवत्कालीनजलवदात्मकं जलवद्ध्रदकालीनवह्न्यभाववज्जलवदात्मकं वा यद्विशिष्टान्तरं तद्व्यापकतया न तादृशविशिष्टे अतिव्याप्तिः। \`पाषणमयो न वह्निमान्' इति ज्ञानकालीन-\`प्रर्वतः पाषाणमयः' इति ज्ञाननिष्ठ्ज्ञानवैशिष्ट्यावच्छिन्नप्रतिबन्धकतायां विशिष्टान्तरविषयित्वाव्यापकत्वेपि पाषाणमयत्वविशिष्टपर्वतविषयिताव्यापकत्वाभावेन न पाषाणमयत्वविशिष्टपर्वते अतिव्याप्तिः। सत्प्रतिपक्षज्ञानीयप्रतिबन्धकतायां प्रतिहेतुव्यापकसाध्याभावकालीनप्रतिहेतुमत्पक्षरूपविशिष्टान्तरविषयित्वाव्यापकत्वासंभवेपि ज्ञानवैशिष्ट्यानवच्छिन्नसाध्याभावानुमितिजनकतामादायैव लक्षणसमन्वयसौकर्यम्।  
 इतोपि स्वरूपसंबन्धरूपावच्छेदकत्वपक्षीयनिष्कृष्टार्थो लघीयान्। तथाहि=विशिष्टान्तरविषयितात्वाव्यापकस्वविषयितात्वव्यापकावच्छेदकताकप्रकृतानुमितिनिरूपितज्ञानवैशिष्ट्यानवच्छिन्नप्रतिबन्धकत्वप्रकृतपरामर्शप्र(1)तिबध्यानुमितिजनकतात्वान्यतरकत्वं दोषत्वम्। अत्र च विशिष्टान्तरविषयितायां स्वविषयितायाञ्च अनाहार्यज्ञानीयत्वनिवेशावश्यकत्वेपि अप्रामाण्यज्ञानानास्कन्दितनिश्चयीयत्वानिवेशात् लाघवं वोध्यम्।  
F.N.1. प्रतिबन्धकता---ख--अयमयुक्तः पाठः  
 इत्यञ्च बाधघटितसत्प्रतिपक्षोपि सङ्गृह्यते, तज्ज्ञानस्य बाधज्ञानप्रतिबन्धकतातः पृथकृप्रतिबन्धकत्वे मानाभावेन विशिष्टान्तरविषयित्वाव्यापकस्वविषयिताव्यापकप्रतिबन्धकताकत्वे मानाभावेपि विशिष्टान्तरविषयित्वाव्यापकस्वविषयिताव्यापकप्रकृतपरामर्शप्रतिबध्यसाध्याभावानुमितिजनकताकत्वानपायाम्। न हि व्याप्त्याद्यनवगाहिबाधज्ञानसाधारणबाधज्ञानत्वेनैवानुमितिजनकत्वमनुमन्यते, सत्प्रतिपक्षघटित सत्प्रतिपक्षस्तु नलक्ष्यः। सङ्गृह्यते च पक्षवृत्तित्वघटितमप्यसाधारण्यं तस्या साध्याभावोन्नायकत्वात्। व्युदस्तश्च साध्याभावानुन्नायकत्वेन प्रतिहेतुव्यापकसाध्याभावकालीनप्रतिहेतुमत्पक्षोऽपि सत्प्रतिपक्षसङ्ग्राहकसत्प्रतिपक्षघटकदलद्वयविषयिताभिन्नत्वविशेषणाक्रान्तविशिष्टान्तरद्वयविषयिताशून्यप्रतीतिविषयत्वसत्वेन गदाधरमते तदवारणात्।  
 यत्तु--सत्प्रतिपक्षघटकदलद्वयभिन्नं यत् प्रतिहेतुव्यापकसाध्याभावकालीनत्वं, प्रतिहेतुमत्पक्षश्च इत्युभयं तद्धटितत्वादेव न तत्रातिव्याप्तिः।  
 नच कालीनत्वसंबन्धेन प्रतिहेतुव्यापकसाध्याभावविशेषितप्रतिहेतुमत्पक्ष एवातिव्याप्तिः। प्रतिहेतुव्यापकसाध्याभावप्रतिहेतुमत्पक्षयोः दर्शितविशिष्टघटकयोः सत्प्रतिक्षीयदलद्व्यभिन्नत्वासंभवात् इति वाच्यम्। कालीनत्वसंबन्धेन प्रतिहेतुव्यापकसाध्याभावविशेषितप्रतिहेतुः, प्रतिहेतुमत्पक्षश्चेति द्वयस्य दर्शितविशिष्टघटकस्य सत्प्रतिपक्षीयदलद्वयभिन्नत्वसंभवात् इति।  
 -तदसत्--सत्प्रतिपक्षघटकदलद्वयशब्देन विशिष्यप्रतिहेतुव्यापकसाध्याभावप्रतिहेतुमत्पक्षोभयमेवोपादेयम्, इतरथा जलादिव्यापकवह्न्यभावकालीनजलवद्ध्रदादे र्यत्र प्रतिहेत्वादिघटकतया सत्प्रतिपक्षघट(1)कद्वयाभिन्नतया तादृशविशिष्टेऽतिव्याप्त्यापत्तेः।  
F.N.1.घटकतयाभिन्नतया--क,-ख--अयमयुक्तः पाठः  
 एवञ्च प्रतिहेतुव्यापकसाध्याभावसामानाधिकरण्यं, प्रतिहेतुमत्पक्षश्चेति दलद्वयस्य प्रतिहेतुव्यापकसाध्याभावप्रतिहेतुमत्पक्षो भयात्मकसत्प्रतिपक्षघटकदलद्वयभिन्नतया तादृशदलद्वयघटितसत्प्रतिपक्ष एव अव्याप्तिवारणं दुःशकम्।  
 नच तादृशविशिष्टद्वयविषयिताद्वये प्रतिहेतुव्यापकसाध्याभावसामानाधिकरण्यरूपतद्धटकदलविषयिताभेदं निवेश्य तद्वारणं सुशकमिति शक्यम् वक्तुम्। तथासति सत्प्रतिपक्षघटकतादृशविशिष्टद्वयविषयिताभिन्ननिरुक्तविशिष्टद्वयविषयिताशून्यप्रतीतिविषयत्वस्य विशिष्टद्वयाघटितत्वार्थत्वात्(2) इति ग्रन्थविरोधः स्यात्, अतः यादृशविशिष्टविषयकनिश्चयविशिष्टेत्यादेः यादृशविशिष्टविषयितासामान्यावच्छिन्नज्ञाननिष्ठावच्छेदकताकप्रतिबन्धकता यादृशविशिष्टविषयितासामान्यावच्छिन्ना तादृशविशिष्टद्वयेत्येवार्थः, विषयितासामान्यस्फोरणायैव च अनतिरिक्तवृत्तित्वपर्यन्ताभिधानमिति वक्तव्यम्। एवञ्च प्रतिहेतुव्यापकसाध्याभावकालीनप्रतिहेतुमत्पक्षादेरपि सत्प्रतिपक्षस्येव दर्शितविशिष्टद्वयाघटितत्वं निष्प्रत्यूहमेवेति वदन्ति।  
F.N.2.द्वयघटित---ख--अयमयुक्तः पाठः  
 अत्र मतद्वयेपि स्वरूपसंबन्धरूपावच्छेदकत्वनिवेशे \`घटोऽवृत्तिः' इत्यादौ घटावच्छिन्ने बाधे उक्तरीत्या अव्याप्तिः। यद्रूपनिष्ठविषयतावच्छेदकतासामान्ये प्रकृतानुमितिप्रतिबन्धकतानिरूपितस्वरूपसंबन्धरूपावच्छेदकत्वविवक्षया उक्ताव्याप्तिवारणसंभव इति तु न शङ्क्यम्, \`ह्रदो--वह्निमान्' इत्यादौ ह्रदत्वादिनिष्ठधर्मितावच्छेदकतान्यप्रकारताया अपि तादृशावच्छेदकतासामान्यान्तर्गततया तस्याश्च प्रकृतानुमितिप्रतिबन्धकतानिरूपितस्वरूपसंबन्धरूपावच्छेदकत्वविरहेण बाधाघसङ्ग्रहप्रसङ्गात्। यद्रूपपदग्राह्यवह्न्यभावादिरूपप्रकारनिष्ठविषयता(1)सङ्ग्रहाय प्रकारतान्ययद्रूपनिष्ठविषयतावच्छेदकतामामान्यमित्यादिविवक्षणासंभवाढतोऽनतिरिक्तवृत्तित्वरूपावच्छेदकत्वनिवेश एव ग्रन्थकृन्निर्भर इति ध्येयम्।  
F.N.1.प्रकारक---ख--अयमयुक्तः पाठः  
 सत्प्रतिपक्षघटकदलद्वयविषयिताभिन्नेति। अत्र निरुक्ततादृशविशिष्टद्वयविषयितपोः प्रत्येकम् सत्प्रतिपक्षघटकदलद्वयविषयितानिष्ठद्वित्वावच्छिन्नभेदनिवेशे सत्प्रतिपक्षघटकदलद्वयविषयितयोः प्रत्येकम् तादृशविषयितानिष्ठद्वित्वावच्छिन्नभेदसत्वात् सत्प्रतिपक्षसङ्ग्रहः।  
 यदि च तादृशविषयितानिष्ठतत्तद्व्यक्तित्वावच्छिन्नप्रतियोगिताकभेदद्वयं निवेश्यते---तदा जलवद्ध्रदस्य सत्प्रतिपक्षघटकतया तद्विषयितायां तादृशभेदद्वयासत्वेन तादृशविषयिताकविशिष्टद्वयाघटितत्वस्य वह्न्यभाववज्जलवद्वृत्ति जलवद्ध्रदे सत्वात् तत्रातिव्याप्तिः अतः तादृशविशिष्टविषयितानिष्ठद्वित्वावच्छिन्ने सत्प्रतिपक्षघटकदलद्वयविषयितानिष्ठद्वित्वावच्छिन्नभेदो निवेश्यः। तथाच सत्प्रतिपक्षघटकदलद्वयविषयितानिष्ठद्वित्वावच्छिन्नानुयोगिताकभेदप्रतियोगितावच्छेदकस्वनिष्ठद्वित्विका या तादृशविशिष्टद्वयविषयितातच्छून्यप्रतीतिविषयत्वं पर्यवसितम्।  
 ननु \`पर्वतो---धूमवान्' वह्नेः' इत्यत्र सत्प्रतिपक्षाप्रसिद्ध्यातत्स्थलीयदोषे अव्याप्तिः। न च तत्रत्य दोषलक्षणे विशिष्टद्वयाघटितत्वमनुपादेयमिति वाच्यम्। \`वह्नि र्धूमव्याप्य' इति ज्ञानं प्रति \`अयोगोलकीयतेजः धूमाभाववद्वृत्ति' \`तादृशतेजस्त्ववात् वह्निरिति' ज्ञानद्वयस्य प्रतिबन्धकतया धूमाभाववद्वृत्योगोलकीयतेजोवृत्तितादृशतेजस्त्ववद्वह्नित्वावच्छिन्ने अतिव्याप्तिवारणाय तदावश्यकत्वात् अत आह--यत्रेति। एकोक्तिनिर्वाहायाह--भ्रमात्मकज्ञानीयविषयितासाधारणरूपेणेति। प्रतिहेतुव्यापकत्वनिष्ठविषयतानिरूपितसाध्यावत्वावच्छिन्नविषयितात्वेनेत्यर्थः। आदिना प्रतिहेतुमत्पक्षविषयितापरिग्रहः। तथाच प्रतिहेतुनिष्ठप्रकारतानिरूपितपक्षविषयितात्वेन प्रतिहेतुमत्पक्षविषयितायाः निवेश इत्यापि लभ्यते।  
 हेतुतावच्छेदकाघटितस्येति। तद्धटितस्य तत्वे तु \`हेतुः साध्याभावा(1)भाववदवृत्तिः' \`हेतुमांश्च पक्ष' इति ज्ञानद्वयसाधारणज्ञानवैशिष्ट्यावच्छिन्नप्रतिबन्धकतयैव तज्ज्ञानस्य कार्यानुत्पादप्रयोजकत्वनिर्वाहात् ज्ञानवैशिष्ट्यानवच्छिन्नप्रतिबन्धकतान्तरे मानाभावात् तदसङ्ग्रहो दुर्वार इति ध्येयम्।  
 अथ साध्याभावाभाववदवृत्तिमत्पक्षस्य सत्प्रतिपक्षत्वेनिर्भरो न युक्तः। \`गगनवान्---प्रमेयत्वात्' इत्यादौ साध्याभावाभावस्य गगनरूपत्वस्वीकारेपि तदधिकरणाप्रसिद्धेः तादृशहेतौ सत्प्रतिपक्षित इति व्यवहारानुपपत्तेः इति चेत्--  
 --न-तत्र पक्षवृत्तित्वाभाववत् गगनस्यापि बाधतया तद्व्याप्यतादृशाभावाभाववदवृत्तिमद्गगनस्यैव सत्प्रतिपक्षतासंभवेन तमादायैव तादृशव्यवहारोपपादनसंभवात्। न हि \`यो यो बाधः तत्तद्व्याप्यः सत्प्रतिपक्ष' इति नियमः अस्ति, उत्पत्तिकालीनघटे गन्धसाधने बाधव्याप्यस्य सत्प्रतिपक्षस्य अभावात्। साध्याभावाभाववदवृत्तिमत्पक्षस्येत्यत्र माध्याभावपदं साध्यवत्ताज्ञानप्रतिबन्धकतावच्छेदकविषयताश्रयपरं पक्षपदं बाधज्ञानविशेष्यपरमिति नासङ्गतिरिति ध्येयम्। पक्षवृत्तित्वाघटितस्येति। गोपक्षके अश्वत्वहेतुना गोत्वसाधने पक्षवृत्तित्वघटितस्य तस्यासंभवादिति भावः संपादनीयत्वादिति यादृशविशिष्टविषयकनिश्चयत्वव्यापकः प्रकृतानुमित्यप्रतिबन्धकत्वपक्षधर्मताज्ञानसमानकालीनत्वोभयाभावः तादृशत्वं दोषत्वं इति विवक्षयेत्यादिः।  
F.N.1.अभाववद्वृत्तिः-ख--अयमयुक्तः पाठः  
 व्यभिचारादिघटितपदार्थान्तरेति। व्यभिचारविशिष्टमेयत्वादावित्यर्थः। अत्र घटितेति परं तस्यालक्ष्यताबीजमाविष्कर्तुम्। तस्य दोषतोपगमे व्यभिचारविशिष्टवस्तुमात्रस्यैव लक्ष्यतापत्तेः।  
 (1) पदार्थान्तरपदं प्रमेयत्वविशिष्ट व्यभिचारादेः इदानीं व्यभिचारपदार्थत्वेन अलक्ष्यतायाः न निर्णयः पश्चान्तु निर्णयः इति लाभायेति केचित्।  
F.N.इमामङ्क्तयः (केचिन्मतम्) क,क--पुस्तकयो--न सन्ति  
 अनुमितिप्रतिबन्धकतायां यद्रूपावच्छिन्नविषयकत्वमवच्छेदकमिति। अत्रापि अवच्छेदकत्वं अनतिरिक्तवृत्तित्वरूपं बोध्यम्। अन्यथा वह्न्यभावत्वावच्छिन्नविषयकत्वस्य स्वरूपसंबन्धरूपावच्छेदकत्वेन वह्न्यभावस्यापि विशिष्टान्तरत्वापत्या तदघटितत्वस्य वह्न्यभाववद्ध्रदावसत्वेन बाधाद्यसङ्ग्रहापत्तेः।  
 \`यद्रूपावच्छिन्नविषयकत्वं प्रकृतानुमितिप्रतिबन्धकतानतिरिक्तवृत्तिस्वावच्छिन्नाविषयकप्रतीतिविषयतावच्छेदकावच्छिन्नं यत् तद्रूपावच्छिन्नं तदघटितत्वमि'ति यथाश्रुतार्थे व्यभिचारत्वावच्छिन्नस्य तादृशप्रमेयत्वावच्छिन्नत्वात् असंभव इत्यनुमितिप्रतिबन्धकतानतिरिक्तवृत्तिविषयितानिरूपकतावच्छेदकस्वावच्छिन्नाविषयकप्रतीतिविषयतावच्छेदकयोरैक्यं विवक्षयति---एवञ्चेति।  
 अथ यद्रूपावच्छिन्नविषयितासामान्यं अनुमितिप्रतिबन्धकतावच्छेदकं तादृशं यत् स्वावच्छिन्नाविषयकप्रतीतिविषयतावच्छेदकमिति विवक्षया वह्न्यभावाद्येकदेशस्य विशिष्टान्तरत्वाप्रसक्त्या बाधादिसङ्ग्रहसंभव इति किम् अनतिरिक्तवृत्तित्वरूपावच्छेदकत्वघटितविशिष्टान्तराघटितत्व(1)निवेशनेव। एवञ्च वह्न्यभाववज्जलादिमद्वृत्तिजलवद्ध्रदादेः तादृशजलवद्ध्रदादिरूपविशिष्टान्तरघटितत्वादेव वारणे विशिष्टद्व्याघटितत्वं ननिवेशनीयमिति चेत्---  
F.N.1.निवेशेन---ख  
 --न-- \`अभाववान्--वहन्यभाववान्', \`अभाववांश्च हदं' इति ज्ञानद्वयनिष्ठप्रतिबन्धकतानिरूपितस्वरूपसंबन्धरूपावच्छेदकत्वाश्रयाभाववद्ध्रदघटितत्वात् वह्न्यभाववद्ध्रदस्यासङ्ग्रहवारणाय प्रतिबन्धकतायां ज्ञानवैशिष्ट्यानवच्छिन्नत्वनिवेशावश्यकत्वेन तादृशप्रतिबन्धकतानिरूपितस्वरूपसंबन्धरूपावच्छेदकत्वस्य जलवद्ध्रदविषयितायामसत्वात् तस्य विशिष्टान्तरत्वाप्रसक्त्या निरुक्तविशिष्टे अतिव्याप्तिवारणाय विशिष्टद्वयाघटितत्वमावश्यकम्।  
 नचैवमपि स्वरूपसंबन्धरूपावच्छेदकत्वघटितविशिष्टान्तराघटितत्वनिवेशनमेव लाघवादुचितमिति वाच्यम्। \`घटोऽवृत्तिः' इत्यत्र पूर्वोक्तयुक्त्या घटावच्छिन्नविषयिता(1)यां स्वरूपसंबन्धरूपावच्छेदकत्वाभावेन तस्य विशिष्टान्तरत्वाभावेन प्रमेयत्वविशिष्टघटावच्छिन्ने अतिव्याप्तिवारणायानतिरिक्तवृत्तित्वरूपावच्छेदकत्वघटितविशिष्टान्तराघटितत्वनिवेश आवश्यकः।  
F.N.1.विषयतायां--क,-ख--अयमयुक्तः पाठः  
 बाधत्वादय इति। एकमात्रदोषस्थले विशेषणविशेष्यभावव्यत्यासेन विशिष्टान्तरमादायैव लक्षणं सङ्गमनीयम्।  
 दुर्घटत्वादिति। ननु (1)प्रमेयत्वविशिष्ट व्यभिचाराविषयिणी व्यभिचारत्वादिना घटावगाहिप्रतीतिः सं भवतीति चेत्---   
F.N.1.प्रमेयत्वव्यभिचार--क,--ख--अयमयुक्तः पाठः  
 -न- तुल्ययुक्त्या बाधाघविषयिण्याः बाधत्वादिना घटावगाहिप्रतीतेः संभवादसंभवः स्यादतः (2)स्वाश्रयाविषयकप्रतीतौ प्रमात्वं निवेशनीयम् तथाचायं दोष इति ध्येयम्।  
F.N.2. स्वाश्रयविषयक--क,--ख--अयमयुक्तः पाठः  
 प्रमेयं गगनवदिति। अत्रेदं बोध्यम्---वह्न्यभाववद्ध्रदत्वावच्छिन्नाविषयकप्रतीतिविषयतावच्छेदकं यत् तादृशं ह्रदवृत्तिवह्न्यभावत्वं तदाश्रयाविषयकत्वस्य बाधज्ञाने असत्वात् धूमाभाववद्वृत्तिवह्नित्वावच्छिन्नाविषयकप्रतीतिविषयतावच्छेदकं यत् तादृशं धूमाभाववद्वृत्तित्वव्याप्यनह्नित्वं तदाश्रयाविषयकत्वस्य व्यभिचारज्ञाने असत्वाच्चासंभव एव संभवतीत्यव्याप्तिकथनमसङ्गतम्।  
 यत्तु---तदाश्रयमुरव्यविशेष्यताशून्यत्वनिवेशे वह्न्यभाववद्ध्रदादौ लक्षणसमन्वयसंभवादव्याप्तिकव्यनमिति।
-तदसत्--तथासतिव्यभिचारविशिष्टमेयत्वादावतिव्याप्तेरवारणात्।  
 अत्र केचित्--(1)गगनवान्--तादात्म्येनघटात्' इत्यादौ व्यचारिणि गगनाभाववत्तादात्म्यविशिष्टघटादौ(2) लक्षणसमन्वयः, तादृशतादात्म्यस्य केवलान्वयितया तथा तदभाववद्वृत्तित्वाभावरूपव्याप्त्यप्रसिद्धेः, ताद-शव्याप्तिविशिष्टघटत्वस्य तादृशस्याप्रसिद्धेः। व्यापकसामानाधिकरम्यरूपव्याप्तिप्रसिद्ध्या घटव्यापकतत्तादात्म्यवद्धटाभिन्नत्वस्य तादृशत्वेपि विशिष्टद्वयाघटितत्वाक्रान्तस्य लक्षणसमन्वयाय तादृशस्य विवक्षणे तस्य तादृशत्वाभावात् इत्याहुः।  
F.N.1.A.\`पटो--गगनवान्'--क B.\`घटो--गगनवान्'--ख  
F.N.2.घटादौ समन्वयः--ख.  
 तदसत्--एवमपि हेतुसमानाधिकरणसाध्याभावत्वादेः तादृशत्वसंभवात् तत्राव्याप्तेः दुर्धरत्वात्।(1)  
F.N.1.दुर्वारत्वात्--क, खः  

वस्तुतस्तु--तादृशरूपाश्रयाविषयकप्रतीत्यप्रतिसिद्धिनिबन्धनाव्याप्तिरत्र विवक्षिता। यद्यपि ह्रदादिवृत्तिवह्न्यभाववृत्तित्वोपलक्षितप्रमेयत्वस्यापि तादृशरूपत्वात् तदाश्रयाविषयकप्रतीत्यप्रसिद्धिनिबन्धनासंभवशङ्कासंभवति। तथापि तादृशरूपशरीरे स्वरूपसंबन्धरूपावच्छेदकत्वस्यापि(2) विषयितायां विवक्षणे न तन्निबन्धनासंभव इति ज्ञेयम्।  
F.N.2. अवच्छेदकत्वस्य---घ--अयमस्वरसः पाठः  
 अथेत्यादि। अत्रधूमव्यभिचारिवह्नेः पक्षत्वे बाधघटकधूमव्यभिचारिवह्नित्वावच्छिन्नमादाय तथासतीत्यादिना वक्ष्यमाणाव्यप्तिर्न संभवतीति तदर्थं वह्निमत्वावच्छिन्नस्य पक्षत्वातुसरणम्।  
 (3)यद्रूपावच्छिन्नविषयकत्वमित्यादि। अत्र यद्रूपं स्वावच्छिन्नाविषयकप्रतीतिविषयतावच्छेदकत्वेन विवक्षणीयम्, अन्यथा व्यभिचारत्वादेरपि यद्रूपपदेन धर्तुं शक्यत्वादसंभवप्रसङ्गात्। प्रमेयत्वविशिष्टव्यभिचारादेरपि अभिधेयत्वविशिष्टव्यभिचाराद्यघटितत्वेन अतिव्याप्तिवारणाय यद्यद्रूपावच्छिन्नविषयकत्वमितविवक्षाया आवश्यकत्वात्। प्रतिबन्धकताविशेषणमवच्छिन्नत्वं व्यापकत्वरूपं ग्राह्यम्। तेन \`वह्न्यभाववद्ध्रदसमानकालीनजलवान्--धूमाभाववान्' इति निश्चयविशिष्टस्य \`तादृशजलवान्--हद' इति निश्चयस्यापि धूमवत्वावगाह्यनुमितिविरोधितया तदनतिरिक्तवृत्तिविषयितानिरूपकतावच्छेदकस्य(1)वह्न्यभाववद्ध्रदत्वावच्छिन्नाविषयकप्रतीतिविषयतावच्छेदकस्याप्रसिद्धत्वेपि न \`ह्रदो--वह्निमान्--धूमात्' इत्यादिस्थलीयबाधाद्यसङ्ग्रहः। स्वावच्छिन्नविषयितासामान्यावच्छिन्नत्वनिवेशे(2) तत्रैव जलवद्ध्रदे अतिव्याप्तिः।  
F.N.3.नचयद्रूप--क,ख.  
F.N.1.विषयता---क,--ख--अयमयुक्तः पाठः  
F.N.2.अविषयिता--ख--अयमयुक्तः पाठः  
 नच जलवद्ध्रदत्वावच्छिन्नविषयित्वावच्छिन्नप्रतिबन्धकतासामान्यानतिरिक्तवृत्तिविषयितानिरूपकतावच्छेदकस्य जलवद्ध्रदत्वावच्छिन्नाविषयकप्रतीतिविषयतावच्छेदकस्याप्रसिद्ध्या नातिव्याप्तिरिति वाच्यम्। अवच्छेदकधर्मदर्शनविधयाप्रतिबन्धकयोरपि(1) \`जलवान्--हदः' \`हदे--जलम्' इति निश्चययोः जलत्वावच्छिन्नविषयतानिरूपितह्रदत्वावच्छिन्नविषयताघटितैकरूपेणैव प्रतिबन्धकतया जलवद्ध्रदविषयितासामान्यावच्छिन्नप्रतिबन्धकतानतिरिक्तवृत्तिविषयितानिरूपकतावच्छेदकस्य वह्न्यभाववज्जलादिमद्वृत्तित्ववविशिष्टह्रदवृत्तिजलत्वादेरेव तादृशधर्मस्य प्रसिद्धतया उक्तातिव्याप्तेर्दुवारत्वात्।  
F.N.1.प्रतिबन्धकतयोरपि--घ-अयुक्तः पाठः  
 विषयिताविशेषणमवच्छेदकत्वम् अनतिरिक्तवृत्तित्वरूपं ग्राह्यम्। तेन \`ह्रदो--वह्निमान्' इत्यादौ बाधज्ञानीयाभाववद्ध्रदत्वावच्छिन्नविषयितायाः तादृशप्रतिबन्धकतावच्छेदकत्वात् तन्निरूपकाभाववद्ध्रदघटितत्वेपि न वह्न्यभाववद्ध्रदादेरसङ्ग्रहः।  
 नच यद्रूपावच्छिन्नविषयितासामान्यं तादृशावच्छेदकत्ववत् इति रीत्या विवक्षणात् नैष दोष इति शङ्क्याम्। एवमपि \`घटोऽवृत्तिः' इत्यादौ घटावच्छिन्नविषयितायां तादृशावच्छेदकत्वविरहेण घटादेः यद्रूपपदेन धर्तुमशक्यतया प्रमेयत्वविशिष्टे घटावच्छिन्ने अतिव्याप्तिवारणाय तदावश्यकत्वम्(2)।  
F.N.2.आवश्यकत्वात्--क,ख.  
 नच तत्र तादृशरूपाप्रसिद्धिः शङ्क्या। \`घटोऽवृत्तिः' इति ज्ञानं प्रति \`घटवान्' घटः(1) वृत्तित्ववान्' इति ज्ञानयोः वृत्तित्वनिष्ठविषयतानिरूपितघटनिष्ठविषयताघटितैकरूपेणैव प्रतिबन्धकत्वोपगमेन वृत्तिघटत्वस्यैव तादृशरूपस्य प्रसिद्धेः।  
F.N.1.घट--अवृन्तित्वान्'----ख--अयमयुक्तः पाठः  
 व्यभिचारघटितबाधाव्याप्तिवारणाय--प्रतिबन्धकतासामान्येति। तदेतदुपपादयति--व्यभिचारस्येत्यादिना।  
 अथास्मिन्कल्पे वह्न्यभाववज्जलादिमद्वृत्तिजलवद्ध्रदादावतिव्याप्तिः, उक्तरीत्या विशिष्टद्वयाघटितत्वनिवेशेन तद्वारणे पुनः व्यभिचारघटितबाधाव्याप्तिः---बाधविषयकनिश्चयविशिष्टव्यभिचारविषयकनिश्चयत्वस्य अनुमितिप्रतिबन्धकतानतिरिक्तवृत्तित्वात् तदुभयाघटितत्वस्य तत्राभावात् इति चेत्--  
 --मैवम्--व्यभिचारघटितबाधघटकव्यभिचारबाधविषयित्वयोः(2) ज्ञानवैशिष्ट्यानवच्छिन्नप्रतिबन्धकतानवच्छेदकत्वविरहेण तद्धटितविशिष्टद्वयाघटितत्वस्य तत्राबाधात्।  
F.N.2. विषयत्वयोः--क,--ख--अयमयुक्तः पाठः  
 यद्वा--स्वावच्छिन्नविषयकत्वव्यापकप्रकृतानुमितिप्रतिबन्धकतासामान्यं स्वावच्छिन्नाविषयकयादृशविशिष्टविषयकनिश्चयविशिष्टयादृशविशिष्टविषयकनिश्चयत्वव्यापकं तादृशविशिष्टद्वय(1)घटिततानवच्छेदकत्वस्य स्वपदार्थे विवक्षितत्वात् न तत्राव्याप्तिः। भवति च वह्न्यभाववज्जलादिमद्वृत्तिजलवद्ध्रदत्वावच्छिन्नविषयकत्वव्यापकं वह्निमत्ताबुद्धित्वावच्छिन्नप्रतिबध्यतानिरूपितप्रतिबन्धकतासामान्यं उक्तजलवद्ध्रदाविषयकवह्न्यभाववज्जलादिमत्वावच्छिन्नविषयकनिश्चयविशिष्टजलवद्ध्रदत्वावच्छिन्नविषयकनिश्चयत्व्यापकं तदुभयघटिततानवच्छेदकञ्च न तादृशजलादिमद्वृत्तिजलवद्ध्रदत्वमिति न तादृशजलवद्ध्रदत्वावच्छेन्ने (2)अतिव्याप्तिः। (3)व्यभिचारघटितबाधसङ्ग्रहाय स्वावच्छिन्नाविषयकेति निश्चयविशेषणम्। उक्तबाधसङ्ग्रहायैव सामान्यपदम्।  
F.N.1.द्वयाघटित--घ-अयमयुक्तः पाठः  
F.N.2.अव्याप्ति--क,--ख--अयमयुक्तः पाठः  
F.N.3.इदमेकं वाक्यं---ख--अयमयुक्तः पाठः  
 प्रमेयत्वविशिष्टव्यभिचारत्वस्य प्रमेयत्वविशिष्टब्यभिचारत्वावच्छिन्नाविषयकस्य प्रमेयत्वविषयकत्वविशिष्टनिश्चयविशिष्टस्य व्यभिचारत्वविशिष्टविषयकस्य प्रमेयत्वं व्यभिचारश्चेति निश्चयसामान्यस्य तदवच्छिन्नविषयकत्वव्यापकप्रकृतानुमितिप्रतिबन्धकतासामान्यवत्वेन प्रमेयत्वव्यभिचारत्वोभयघटिततावच्छेदकत्वात् न तदवच्छिन्ने अतिप्रसङ्गोपि। इदञ्च \`ह्रदो--वह्न्यभाववान्',\`हदे--वह्न्यभाव' इति ज्ञानयोः प्रथमे स्वरूपसंबन्धावच्छिन्नाधेयतानिरूपिताधारत्वं संसर्गतया भासते। द्वितीये स्वरूपसंबन्धावच्छिन्नाधारतानिरूपिताधेयत्वं संसर्गतया भासते।  
 तथाच द्वयोरपि (1)ज्ञानयोः ह्रदत्वावच्छिन्नविषयतानिरूपिताधारत्वविषयतानिरूपितनिरूपितत्वविषयतानिरूपिताधेयत्वविषयतानिरूपितवह्न्यभावत्वावच्छिन्नविषयताशालिनिश्चयत्वेनैकरूपेण प्रतिबन्धकत्वमित्यभिमानेन तादृशाभिमानमेव निराकरोति--व्यभिचारत्वादिरूपेत्यादिना। तद्बीजन्तु \`ह्रदो---वह्न्यभाववान्' \`ह्रदे--वह्न्यभाव' इति ज्ञानप्रतिबन्धकतयोः प्रत्येकम् वह्न्यभावाभावद्विशेष्यकत्वावच्छिन्नवह्न्यभावप्रकारकत्वरूपाप्रामाण्यग्रहस्य स्वरूपसंबन्धाबच्छिन्नाधेयतासंबन्धेन ह्रदाभाववद्विशेष्यकत्वावच्छिन्नं यत् तादृशसंबन्धेन ह्रदप्रकारकत्वं तदात्मकाप्रामाण्यग्रहस्य च उत्तेजकत्वानुरोधेन तादृशज्ञानयोः नैकरूपेण प्रतिबन्धकत्वं संभवतीति (2)एवं निश्चयत्वाननुगमादपीति।  
F.N.1.ज्ञानयोः न ह्रदत्वावच्छिन्न---ख--अयमयुक्तः पाठः  
F.N.2. इयं पङ्किः--ख--पुस्तके नास्ति।  
 असंभवादिति। प्रतिहेतुव्यापकसाध्याभावसमानाधिकरणप्रतिहेतुमत्पक्षविषयकत्वावच्छिन्नप्रतिबन्धकतासामान्याबच्छेदकविषयितानिरू(2)पकतावच्छेदक तादृशपक्षाविषयकप्रतीतिविषयतावच्छेदकस्य तादृशसाध्याभावकालीनप्रतिहेतुमत्पक्षतावच्छेदकस्य संभवेपि तादृशसत्प्रतिपक्षस्य अलक्ष्यत्वात्, प्रतिहेतुमत्पक्षप्रतिहेतुव्यापकसाध्याभावरूपविशिष्टद्वयघटितत्वाच्च न तत्रापि लक्षणसमन्वय इति भावः।  
F.N.2.विषयता--क,--ख--अयमयुक्तः पाठः  
 असंभवं परिहर्तुमाशङ्कते--नचेति। (3)अत्रापि प्रतिबन्धकताविशेषणमवच्छिन्नत्वं व्यापकत्वरूपं ग्राह्यम्। (4) न स्वरूपसंबन्धविशेषः। तथासति \`ह्रदो--वह्निमान्--धूमान्--धूमात्' इत्यादौ प्रमेयत्वविशिष्टो यो वह्न्यभावः तद्वद्ध्रदत्वावच्छिन्नादावतिव्याप्त्यापत्तेः। तादृशह्रदत्वावच्छिन्नविषयकत्वावच्छिन्नप्रतिबन्धकतासामान्यान्तर्गता या \`प्रमेयत्वविशिष्टवह्न्यभाववान्--धूमाभाववान्' इति निश्चयविशिष्टप्रमेयत्वविशिष्टवह्न्यभाववद्ध्रदविषयकनिश्चयनिष्ठधूमवत्ताज्ञानप्रतिबन्धकता तदनतिरिक्तवृत्तिविषयितानिरूपकतावच्छेदकतदवच्छिन्नाविषयकप्रतीतिविषयतावच्छेदकाप्रसिद्ध्या स्वपदेन प्रमेयत्वविशिष्टो यो वह्न्यभावः, तद्वद्ध्रदत्वस्य धर्तुमशक्यत्वात्, प्रमेयत्वविशिष्टं यद्बह्न्यभाववद्द्ध्रदत्वं तस्यैव स्वपदेन ग्राह्यत्वात्। \`द्रव्यान्यत्वव्यभिचारिघटो---द्रव्यभिन्नः--घटात्' इत्यादौ स्वरूपतो द्रव्यत्वविशिष्टद्रव्यान्यत्वव्यभिचारिद्रव्यघटादावव्याप्तिवारणाय सामान्यपदम्।  
F.N.3.तत्रापि----ख--अयमयुक्तः पाठः  
F.N.4. न तु स्वरूप--क, ख.  
 अत्र यथाश्रुतेपि वह्न्यभाववज्जलवद्वृत्तिजलवद्ध्रदत्वावच्छिन्ने नातिव्याप्तिः, तदवच्छिन्नविषयकत्वावच्छिन्नप्रतिबन्धकतासामान्यावच्छेदकविष(1)यितानिरूपकतावच्छेदकस्य तदवच्छिन्नाविषयकप्रतीतिविषयतावच्छेदकस्य वह्न्यभाववज्जलवत्कालीनजलवद्ध्रदत्वादेः प्रसिद्धत्वात् स्वपदेन तादृशह्रदत्वादेः धर्तुं शक्यत्वात्। प्रतिहेतुव्यापकसाध्याभावसमानाधिकरणप्रतिहेतुमत्पक्षस्तु एतत् कल्पे अलक्ष्य एव। प्रतिबन्धकतासामान्यावच्छेदकत्वमप्यनतिरिक्तवृत्तित्वमेव ग्राह्यम्, अन्यथा वह्न्यभाववद्ध्रदत्वावच्छिन्नविषयकत्वव्यापकप्रतिबन्धकतानिरूपितस्वरूपसंबन्धरूपावच्छेदकत्ववत्तदवच्छिन्नाविषयकप्रतीतिविषयतावच्छेदकह्रदत्वादिकत्वस्य बह्न्यभाववद्ध्रदत्वादेः सत्वात् बाधाद्यसङ्ग्रहप्रसङ्गात्। यद्रूपावच्छिन्नविषयितासामान्यं तादृशावच्छेदकत्ववत् स्वावच्छिन्नाविषयकप्रतीतिविषयतावच्छेदकयत्किञ्चित्तादृशरूपकं यत् स्वम् इति रीत्या विवक्षणेनासंभववारणेपि \`घटोऽवृत्ति' इत्यादौ प्रमेयत्वविशिष्टघटावच्छिन्ने अतिव्याप्तिरतः तदेव निवेशनीयम्। अत्र कल्पे उदासीने अतिव्याप्तिवारणाय विशेष्यदलम्।  
F.N.1.विषयता--क,--ख--अयमयुक्तः पाठः  
 (1)स्वावच्छिन्नेति। अत्र पाषाणमयत्वविशिष्टे अतिव्याप्तिवारणाय उभयत्रापि अवच्छेदकत्वं अनतिरिक्तवृत्तित्वरूपं निवेशनीयम्। नचैकत्र तन्निवेशेनैव दर्शितातिव्याप्तिवारणसंभवादुभयत्र तन्निवेशनं निष्फलमिति शङ्क्याम्। स्वावच्छिन्नविषयितायां(2) तन्निवेशे व्यभिचारघटितबाधे अव्याप्तिः, तत्र स्वावच्छिन्नविषयिताव्यापकप्रतिबन्धकतासामान्यावच्छेदकव्यभिचारविषयितायां स्वावच्छिन्ननिरूपितत्वाभावसत्वात् दोषैकदेशविषयितायां तादृश्यां दोषनिरूपितत्वाभावसत्वात् असंभवो वा। यत्किञ्चिद्विषयितायां तन्निवेश \`ह्रदो-वह्निमान्--धूमात्' इत्यादौ स्वावच्छिन्नविषयकत्वावच्छिन्नप्रतिबन्धकतासामान्यानतिरिक्तवृत्तिविषयिताया अप्रसिद्धिः, वह्न्यभाववद्ध्रदत्वावच्छिन्नविषयितायाः ज्ञानवैशिष्ट्यावच्छिन्नप्रतिबन्धकताशून्यवृत्तित्वात् उभयत्र तन्निवेश आवश्यकः। प्रमेयत्वविशिष्ट व्यभिचारविषयित्वमादाय अतिव्याप्तिवारमाय यद्यद्रूपावच्छिन्नविषयित्वं तादृशप्रतिबन्धकतावच्छेदकं तत्तद्भूपावच्छिन्नविषयितान्यतमत्वसामानाधिकरण्येन निरूपितत्वाभावो निवेशनीयः। एतल्लाभायैव--यत्किञ्चिदिति। व्यभिचारघटितबाधविषयित्वावच्छिन्नप्रतिबन्धकतावच्छेदकव्यभिचारविषयितायां तादृशबाधनिरूपितत्वाभावसत्वात् तत्राव्याप्तिरतः प्रतिबन्धकतासामान्येति।  
F.N.1.नच स्वावच्छिन्नेति--क,ख  
F.N.2. विषयतायां--क, --ख--अयमयुक्तः पाठः  
 अथ दोषवद्देशत्वावच्छिन्नविषयितायां तादृशविषयितासामान्यान्तर्गतायां दोषनिरूपितत्वाभावसत्वात् असंभव इति चेत् अत्र ब्रूमः=यद्यद्रूपावच्छिन्नविषयितायां स्वरूपसंबन्धरूपानतिरिक्तवृत्तित्वरूपयोः द्वयोरेवावच्छेदकत्वयोः विवक्षणीयतया दोषविशिष्टदेशादिविषयितायां स्वरूपसंबन्धरूपावच्छेदकत्वविरहेणैव नासंभवः।  
 नचैवं व्यभिचारघटितबाधे स्वावच्छिन्नविषयिताव्यापकप्रतिबन्धकतासामान्यनिरुपिततादृशावच्छेदकत्वद्वयवद्विषयित्वाप्रसिद्धिरिति वाच्यम्। स्वावच्छिन्नविषयकत्वावच्छिन्नेत्यत्रापि स्वावच्छिन्नविषयितानिष्ठतादृशोभयरूपावच्छेदकत्वस्यविवक्षणात्। एवं सति \`धूमव्यभिचारिवह्निः--धूमवान्वह्नेः' इत्यादौ व्यभिचारविषयितायां तादृश्यां व्यभिचारघटितबाधानिरूपितत्वसत्वात् व्यभिचारघटितबाधसङ्ग्रहाय सामान्यपदम्।  
 नचैवं सति \`घटोऽवृत्तिः' इत्यादौ घटावच्छिन्नबाधे अव्याप्तिः, तत्र घटावच्छिन्नविषयितायां(1) पूर्वोक्तयुक्त्या स्वरूपसंबन्धरूपप्रतिबन्धकतावच्छेदकत्वविरहेण स्वपदेन घटादेरुपादानायोगादिति वाच्यम्। स्वावच्छिन्नविषयता निरूपितप्रकारतानिष्ठोभयरूपावच्छेदकताकत्वस्यैव स्वावच्छिन्नविषयकत्वच्छिन्नेत्यनेन विवक्षणात्। अग्रेपि यद्यद्रूपावच्छिन्नविषयतानिरूपितप्रकारता निरुक्तोभयरूपावच्छेदकत्ववती तत्तद्रूपावच्छिन्नविषयितान्यतमत्वसामानाधिकरण्येन निरूपितत्वाभावो विवक्षणीयः। निरुक्तस्थले \`घटवान्' इति ज्ञानीयघटावच्छिन्नविषयतानिरूपितघटत्वावच्छिन्नप्रकारतायां तादृशावच्छेदकत्वद्वयसत्वेन घटावच्छिन्नरूपबाधे अव्याप्तिविरहात्  
F.N.1.विषयतायां--क,ख.  
 नच दोषवद्देशतावच्छेदकावच्छिन्नविषयतानिरूपितप्रकारताया अति तादृशोभयरूपाबच्छेदकत्ववत्वेन तादृशदेशतावच्छेदकावच्छिन्नविषयतायाः तादृशविषयतान्यतमत्व(1)प्रमक्त्या तस्यां दोषनिरूपितत्वाभावमादायासंभव इति वाच्यम्। यद्यद्रूपावच्छिन्नविषयतानिरूपितप्रकारतात्वावच्छिन्नप्रकारतानिष्ठोक्तभयरूपावच्छेदकताकत्वस्य स्वावच्छिन्नविषयकत्वावच्छिन्नप्रतिबन्धकतायां निवेशेन देशादिनिष्ठविषयतानिरूपितदोषविषयतायाः विशेष्यतात्वेनैवावच्छेदकत्वानुपपत्यभावात्।  
F.N.1.विषयिता---ख--अयमयुक्तः पाठः  
 नच विशिष्टदोषविषयितायां तद्धटतावच्छेकवह्नित्वाद्यवच्छिन्ननिरूपितत्वाभावमादाय असंभववारणाय यद्यद्रूपावच्छिन्नेत्यनेन यद्यद्रूपघटितधर्मावच्छिन्नानिरूपितत्वस्य यद्यद्रूपावच्छिन्नाविषयकप्रतीतिवृत्तित्वस्य वा विवक्षणावश्यकत्वेन न दोषवद्देशादिविषयितायां तादृशदोषतावच्छेदकावच्छिन्ननिरूपतत्वाभावासत्वेनैव असभवाप्रसक्तौ दोषवद्देशविषयिताव्यावर्तकनिरुक्तोभयरूपावच्छेदकत्वविशेषणस्यानुपयोग इति वाच्यम्। उदासीनघटत्वपटत्वाघवच्छिन्नानिरूपितत्वस्य तादृशविषयितान्यतमत्वसामानाधिकरण्येन सत्वात् तत्तदवच्छिन्नविषयकत्वाभावकूटस्य प्रतीतिविशेषणत्वापेक्षया यद्यद्रूपावच्छिन्नानिरूपितमित्यत्र स्वावच्छिन्नविषयकत्वावच्छिन्नप्रतिबन्धकतानतिरिक्तवृत्तिविषयितानिरूपकतावच्छेदकत्वेन यद्रूपस्य विशेषणीयतया वह्नित्वाद्यवच्छिन्नानिरूपितत्वमादायासंभावनवकशः। एवं सति दोषवद्देशविषयितायां तादृश्यां दोषनिरूपितत्वाभावमादाय असंभाववारणाय निरुक्तोभयरूपावच्छेदकत्वविवक्षा आवश्यकी।  
 नचैवं बाधविशिष्ट व्यभिचारे अति व्याप्तिकथनासङ्गतिः बाधविशिष्टव्यभिचारविषयकत्वनिष्टनिरुक्तोभयरूपावच्छेदकताकप्रतिबन्धकत्वाप्रसिद्धेः यद्यपि अनतिरिक्तवृत्तित्वरूपावच्छेदकत्वमात्रनिवेशेपि बाधविशिष्टव्यभिचारविषयकत्वव्यापकप्रतिबन्धकतानतिरिक्तवृत्तौ एकसंबन्धेन वाधविशिष्टव्यभिचारनिरूपितविषयितायाम्(1) अपरसंबन्धेन बाधविशिष्टव्यभिचारनिरूपितत्वाभावसत्वात् बाधविशिष्टव्यभिचारत्वावच्छिन्ने न सर्वत्रातिव्याप्तिः संभवति। तथापि कालिकसंबन्धावच्छिन्नप्रतियोगिताकायोगोलकाभाववद्वह्निहेतुके धूमे साध्ये कालिकसंबन्धेन धूमाभाववदयोगोलकविशिष्टधूमाभाववद्वृत्तिवह्निरूपे बाधविशिष्ट व्यभिचारे अतिव्याप्तिः, कालिकसंबन्धेन तादृशबाधविशिष्टव्यभिचारविषयकत्वावच्छिन्नप्रतिबन्धकतासामान्यान्तर्गतहेत्वसिद्धिप्रतिबन्धकतानतिरिक्तवृत्तित्वस्य कालिकसंबन्धातिरिक्तसंबन्धेन बाधविशिष्टव्यभिचारविषयितायामसत्वात् इति वाच्यम्। उभयरूपावच्छेदकत्वनिवेशे \`वह्निः--धूमवान्--वह्नेः' इत्यत्र धूमाभावविशिष्टधूमाभाववद्वृत्तित्वविशिष्टवह्नित्वावच्छिन्न एवातिव्याप्तिः, तादृशवह्निविषयितायाः धूमाभावत्वावच्छिन्नविषयतानिरूपितवह्नित्वावच्छिन्नविषयितात्वेन साध्यवत्ताबुद्धिप्रतिबन्धकतानिरूपितोभयरूपावच्छेदकत्वस्य, धूमाभाववद्वृत्तित्वनिष्ठविषयितानिरूपितवह्नित्वावच्छिन्नविषयितात्वेन च व्याप्तिबुद्धिप्रतिबन्धकतानिरूपितोभयरूपावच्छेदकत्वस्य च सत्वात्। विषयित्वद्वये स्वरूपसंबन्धरूपानतिरिक्तवृत्तित्वरूपयोः द्वयोरेवावच्छेदकत्वयोरेवोक्तयुक्त्या निवेशावश्यकत्वेन विषयिताद्वये अनतिरिक्तवृत्तित्वरूपावच्छेदकत्वमात्रनिवेशाभिमानमूलकयोः।  
F.N.1.विषयतायां--क,--ख--अयमयुक्तः पाठः  
 अथ बाधविशिष्टव्यभिचारविषयकत्वव्यापकप्रतिबन्धकतानतिरिक्तवृत्तिव्यभिचारविशिष्टबाधनिरूपितविषयितायां बाधविशिष्टव्यभिचारनिरूपितत्वाभावसत्वात् न बाधविशिष्टव्यभिचारे अतिव्याप्तिः।  
 नच \`ह्रदो---वह्न्यभाववान्' \`ह्रदे--वह्न्यभाव' इति ज्ञानयोरेकरूपेण प्रतिबन्धकतया वह्न्यभाववद्ध्रदत्वावच्छिन्नासङ्ग्रहः, तदवच्छिन्नविषयकत्वव्यापकप्रतिबन्धकतानतिरिक्तवृत्तिह्रदवृत्तिवह्न्यभावविषयितायां वह्न्यभाववद्ध्रदत्वावच्छिन्नानिरूपितत्वसत्वात् इति यत्किञ्चिद्विषयित्वे स्वावच्छिन्नविषयकत्वाव्यापकविषयिताशून्यज्ञानीयत्वविशेषणमावश्यकम्। एवञ्च व्यभिचारविशिष्टबाधविषयितायाः बाधविशिष्टव्यभिचारविषयकत्वाव्यापकविषयिताशून्य(1)ज्ञानीयत्वाभावेन बाधविशिष्टव्यभिचारत्वावच्छिन्ने अतिव्याप्तिसङ्गतिरिति वाच्यम्। उत्तेजकीभूताप्रामाण्याननुगमेन(2) तादृशज्ञानयोरेकरूपेण प्रतिबन्धकत्वायोगात् प्रथम नचेत्पादिकल्पे असंभवमभिधास्यतः ग्रन्थकर्तुः तादृशज्ञानयोरेकरूपेम प्रतिबन्धकत्वस्याननुमतत्वाच्च।  
F.N.1.विषयता--क,--ख--अयमयुक्तः पाठः  
F.N.2.अननुभवेन--ख--अयमयुक्तः पाठः  
 नच महानसीयवह्नेः साध्यत्वे महानसीयवह्न्यभाववद्ध्रदः, वह्न्यभाववद्ध्रदश्च बाधः, तत्र महानसीयवह्निमत्ताबुद्धिप्रति महानसीमवह्न्यभाववत्ताज्ञान--वह्न्यभाववत्ताज्ञानसाधारणं महामसीयत्वनिष्ठावच्छेदकताभिन्नं, वह्नित्वनिष्ठावच्छेदकताभिन्नञ्च यत् अवच्छेदकत्वं तदनिरूपकप्रतियोगिताकाभाववत्ताज्ञानत्वेन एकप्रतिबन्धकत्वं संभवति, तादृशाभाषाभाववद्विशेष्यकत्वावच्छिन्नतादृशाभावप्रकारकत्व--प्रकारकग्रहत्वेनानुगतेन तादृशज्ञानप्रतिबन्धकतायामप्रामाण्यग्रहस्य उत्तेजकत्वसंभवात्। तथाच महानसीयवह्न्यभाववद्ध्रदत्वावच्छिन्नविषयिताव्यापकप्रतिबन्धकतानतिरिक्तवृत्तिवह्न्यभाववद्ध्रदविषयितायां महानसीयवह्न्यभाववद्ध्रदत्वावच्छिन्नानिरूपितत्वसत्वात् महानसीयवह्न्यभाववद्ध्रदरूपबाधाव्याप्तिवारणाय यत्किञ्चिद्विषयित्वे स्वावच्छिन्नविषयकत्वाव्यापकविषयिताशून्यज्ञानी(1)यत्वं विशेषणमावश्यकमिति बाधविशिष्टव्यभिचारे अतिव्याप्तिसङ्गतिरिति वाच्यम्। वह्निमत्ताबुद्धिं प्रति वह्न्यभाववत्ताज्ञानत्वेन प्रतिबन्धकतायाः क्लृप्तत्वेन तत्साधारणैकप्रतिबन्धकतायां मानाभावात्।  
F.N.1.ज्ञानीयत्वविशेषणं--क,ख.  
 नच महानसीयवह्निमत्ताबुद्धिं प्रति महानसीयघटोभयाभाववत्ताज्ञानस्य प्रतिबन्धकतावारणाय महानसीयत्वनिष्ठावच्छेदकताभिन्नेत्यादिदर्शितरूपेण प्रतिबन्धकताया आवश्यकत्वेन तादृशप्रतिबन्धकतायाः वह्न्यभाववत्ताज्ञानसाधारण्यं केन वार्यते इति वाच्यम्। महानसीयत्ववह्नित्वोभयपर्याप्तावच्छेदकताकप्रतियोगिताघटितरूपेण, वह्नित्वविषयता-महानसीयत्वत्वावच्छिन्नविषयतोभयपर्याप्तनिरूपकताकप्रतियोगितावच्छेदकत्वीयसांसर्गिकविषयताघटितरूपेण वा महानसीयवह्न्यभाववत्ताज्ञानस्य प्रतिबन्धकतया तादृशरूपस्य वह्न्यभाववत्ताज्ञानसाधारण्याभावात्।  
 नच दोषज्ञानीयदोषैकदेशविषयितायां दोषनिरूपितत्वाभावसत्वात् असंभववारणाय यद्रूपावच्छिन्नविषयिताव्यापकं तादृशप्रतिबन्धकतासामान्यम् तद्रूपावच्छिन्नविषयितायामेव यद्रूपावच्छिन्ननिरूपितत्वाभावो निवेशनीयः। तथाच जातित्वादिना ह्रदत्वावगाहि यज्ज्ञानं तत्साधारणयद्रूपपदग्राह्यवह्न्यभाववद्ध्रदत्वावच्छिन्नविषयतां प्रति तादृशप्रतिबन्धकतासामान्यस्य व्यापकत्वाभावेन तद्रूपाप्रसिद्धिवारणाय यद्रूपावच्छिन्नविषयित्वे स्वावच्छिन्नविषयकत्वाव्यापकविषयिताशून्यज्ञानीयत्वविशेषणमावश्यकमिति बाधविशिष्टव्यभिचारे अतिव्याप्तिसङ्गतिरिति वाच्यम्। (1) तादृशतद्रूपप्रसिद्ध्यर्थं यद्रूपावच्छिन्नविषयकत्वाव्यापकविषयिताशून्यज्ञानीयत्वास्यैव यद्रूपावच्छिन्नविषयितायां निवेशनीयत्वात् अप्रसिद्धिवारकातिव्याप्तिसंपादकविशेषणदानस्यानुचितत्वात्। दोषतावच्छेदकावच्छिन्नविषयकत्वाव्यापकविषयिताशून्यत्वनिवेशे वह्न्यभाववज्जातिमत्कालीनत्वविशिष्टवह्न्य(2)भाववद्ध्रदे अतिव्याप्तिश्च, वह्न्यभाववज्जातिमत्कालीनत्वविशिष्टवह्न्यभाववद्ध्रदत्वरूपदोषतावच्छेदकत्वाभिमतस्वावच्छिन्नविषयकत्वाव्यापकत्वं न वह्न्यभाववज्जातिमत्वाबच्छिन्नविषयिताया इति तादृशविषयिताशून्यं \`यज्जातिमान्--वह्न्यभाववान्' इति ज्ञानं तत्साधारणवह्न्यभाववद्ध्रदत्वावच्छिन्नविषयकत्वव्यापकतायाः तादृशप्रतिबन्धकतासामान्ये असत्वात् वह्न्यभाववद्ध्रदत्वस्य यद्रूपपदेन धर्तुमशक्यत्वात् तद्रूपावच्छिन्नविषयित्वं न तादृशविषयितान्यतयान्तर्गतम्, किन्तु वह्न्यभाववज्जातिमत्कालीनवह्न्यभाववद्ध्रदत्वावच्छिन्नविषयित्वम्, तच्च--तादृशह्रदत्वावच्छिन्ननिरूपितमेवेति। नच बाधाभावविशिष्टबुद्धित्वावच्छिन्निरूपितप्रतिबन्धकतापि प्रतिबन्धकतासामान्यान्तर्गता, तस्यां च व्यभिचारविशिष्टबाधत्वावच्छिन्नविषयितानवच्छेदिका इति बाधविशिष्टे अतिव्याप्तिसङ्गतिरिति वाच्यम्। व्यभिचारविषयितायाः प्रमेयत्वाभावबुद्धित्वावच्छिन्ननिरूपितप्रतिबन्धकतानवच्छेदकतया प्रमेयत्वविशिष्टव्यभिचारादावतिप्रसङ्गवारणाय प्रकृतानुमितिप्रतिबन्धकतासामान्यस्यैव निवेश्यत्वात्।  
F.N.1.तादृशरूपप्रसिद्ध्यर्थः--ख  
F.N.2.वह्न्यभाववद्ध्रदे अतिव्याप्तिश्च, बह्न्यभाववज्जातिमत्कालीनत्वविशिष्ट--इयं पङ्क्तिः ख पुस्तके नास्ति--अयमयुक्तः पाठः  
 नच \`द्रव्यत्वं--वह्निमह्रव्यत्वाभाववत्--शैवालात्' इत्यादिस्थलीये वह्न्यभाववद्द्रव्यत्वरूपबाधविशिष्टवह्न्यभाववद्वृत्तिशैवालरूपव्यभिचार एवातिव्याप्तिः, तत्र व्यभिचारविशिष्टबाधविषयितायां तादृशप्रतिबन्धकतासामान्यान्तर्गतासिद्धिज्ञानप्रतिबन्धकतानवच्छेदकत्वात् इति वाच्यम्। तत्रापि (1)द्रव्यत्ववद्वह्न्यभाववद्वृत्तिशैवालविशिष्टवह्न्यभाववद्द्रव्यत्वविषयितायाः तादृशतया तत्र स्वावच्छिन्नानिरूपितत्वसत्वात्।  
F.N.1.द्रव्यत्ववह्न्यभाव--क,--ख--अयमयुक्तः पाठः  
 नच \`वह्न्यभाववज्जलाभाववद्वह्निव्यभिचारिजलम्--वह्निमत्--जलात्' इत्यादिस्थलीयवह्न्यभाववज्जलरूपबाधविशिष्टवह्निव्यभिचारिजलरूपे बाधविशिष्टव्यभिचारे अतिव्याप्तिः तत्र व्यभिचारविशिष्टबाधविषयितायाः तादृशप्रतिबन्धकतासामान्यान्तर्गतविशिष्टपक्षग्रहत्वावच्छिन्ननिरूपितवह्निव्यभिचाटिजलत्वावच्छिन्नधर्मिकवह्न्यभाववज्जलत्वावच्छिन्नप्रकारकनिश्चयत्वावच्छिन्नप्रतिबन्धकतायामनवच्छेदकत्वात् जलत्वसामानाधिकरण्येनैव वह्नितदभावयो र्निवेशात् न दर्शितस्थलीयानुमितेराहार्यत्वशङ्का। यद्यपि तादृशबाधविशिष्टव्यभिचारस्य विशिष्टपक्षग्रहविरोधिज्ञानविषयतया लक्षयत्वमेवेति। शङ्कासंभवति। तथापि जलत्वव्यापकताविशिष्टस्वरूपसंबन्धेन वह्न्यभावविशिष्टजलरूपबाधविशिष्टव्यभिचारस्य शुद्धस्वरूपसंबन्धेन वह्न्यभावविशिष्टजलविशिष्ट व्यभिचारात्मकाश्रयासिद्धिरूपविशिष्टान्तरघटिततया अलक्ष्यत्वमेवेति वाच्यम्। शुद्धस्वरूपसंबन्धेन वह्न्यभाववज्जलघटितवह्न्यभाववज्जलविशिष्टं यत् वह्निव्यभिचारिजलं तद्विशिष्टं यज्जलत्वव्यापकताविशिष्टस्वरूपसंबन्धेन वह्न्यभाववज्जलरूपं बाधस्वरूपं तदीयविषयित्वमपि तादृशप्रतिबन्धकतासामान्यावच्छेदकं तादृशबाधविशिष्टव्यभिचारानिरूपितञ्च, इति तत्राप्यतिव्याप्त्यभावात्।  
 स्वरूपसंबन्धेन वह्न्यभाववज्जलाभाववत्ताबुद्धिं प्रतिस्वरूपसंबन्धेन वह्न्यभाववैशिष्ट्यघटितवह्न्यभाववज्जलवत्ताबुदेः प्रतिबन्धकतायां स्वरूपस्य, जलत्वव्यापकताविशिष्टस्वरूपस्य च शुद्धरूपसाधारणस्वरूपत्वेनैव निवेशात् प्रतिबन्धकतैक्यात् इति चेत्--  
 अत्र केचित्--प्रतिहेतुव्यापकसाध्याभावसमानाधिकरणप्रतिहेतुमत्पक्षस्य सत्प्रतिपक्षतामताभिप्रायकं बाधविशिष्टव्यभिचारे अतिव्याप्तिकथनं तादृशसत्प्रतिपक्षविषयकत्वावच्छिन्नप्रतिबन्धकतासामान्यावच्छेदकम् यत्प्रतिहेतुव्यापकसाध्याभावकालीनप्रतिहेतुमत्पक्षनिरूपितविषयित्वम् तत्र सत्प्रतिपक्षनिरूपितत्वाभावसत्वात्, तादृशसत्प्रतिपक्षाव्याप्तिवारणाय यत्किञ्चिद्विषयित्वे स्वावच्छिन्नविषयकत्वाव्यापकविषयिताशून्यज्ञानीयत्वस्य स्वावच्छिन्ननिरूपितत्वस्य वा विशेषणस्यावश्यकतया व्यभिचारविशिष्टबाधविषयितायां तादृशविशेषणविरहेण बाधविशिष्ट व्यभिचारविषयिताया एव तादृशतया तस्याञ्च बाधविशिष्टव्यभिचारनिरूपितत्वाभावासत्वेन बाधविशिष्टव्यभिचारे अतिव्याप्तेर्दुर्धरत्वादिति(1) पूर्वपक्षसमाधानयोरनवकाशः।  
F.N.1.दुर्वारत्वात्--क,ख  

सत्प्रतिपक्षविषयित्वाव्यापकविषयितावत्वत्सत्प्रतिपक्षविषयकत्वावच्छिन्नप्रतिबन्धकतावच्छेदकविषयितावत्वोभयाथाववज्ज्ञानवृत्तितादृशयत्किञ्चिद्विषयित्वाम्(2) यादृशयादृशधर्मावच्छिन्नाननिरूपितमिति परिष्कारे निरुक्तविशेषणस्य यत्किञ्चिद्विषयितायामदानेपि दर्शितसत्प्रतिपक्षसङ्ग्रहस्य व्यभिचारविशिष्टबाधविषयितामादाय बाधविशिष्टव्यभिचारासङ्ग्रहस्य च संभवाच्च अस्मदुक्तं विषयिताद्वये निरुक्तोभयरूपावच्छेदकत्वविवक्षणमेव ग्रन्थकृदभिप्रेतमिति सुधियो विदाङ्कुर्वन्तु।  
F.N.2. विषयितात्व--क,--ख--अयमयुक्तः पाठः  
 लाघवादाह--अथवेति। अत्रापि पाषाणमयत्वविशिष्टपर्वतादावतिव्याप्तिवारणाय विषयिताद्वये अनतिरिक्तवृत्तित्वरूपावच्छेदकत्वम् निवेशनीयम्। तादृशदोषवद्देशादिविषयितामादाय असंभववारणाय, व्यभिचारघटितबाधे अव्याप्तिवारणाय च स्वरूपसंबन्धरूपावच्छेदकत्वमपि निवेशनीयम्। यद्धर्मावच्छिन्नविषयकत्वावच्छिन्नमित्यस्य यद्रूपावच्छिन्नविषयतानिरूपितप्रकारकत्वावच्छिन्नत्वम्, तादृशप्रकारकत्वयद्धर्मावच्छिन्नविषयकत्वान्यतरावच्छिन्नत्वं वा अर्थः। यद्धर्मावच्छिन्ननिरूपितत्वव्याप्यमित्यस्य यद्धर्मावच्छिन्नविषयतानिरूपितप्रकारितात्वव्याप्यम्। तादृशप्रकारितात्वयद्धर्मावच्छिन्ननिरूपितत्वान्यतरव्याप्यम् इति वा अर्थः। तेन न \`घटोऽवृत्ति' इत्यादौ घटावच्छिन्नरूपबाधे अव्याप्तिः, शेषं पूर्ववद्बोध्यम्। विषयिताद्वये अनतिरिक्तवृत्तित्वरूपावच्छेददकत्वस्य कल्पद्वयेपि निवेशात् पाषाणमयत्वादिविशिष्टपर्वतादावतिव्याप्तिविरहात् विशेष्यदलं व्यर्थमित्याशयेनाह--समुदितलक्षणार्थ इति।  
 विशेषगुणवद्भिन्न इति। (1)सङ्ख्यान्यत्वं परिमाणान्यत्वंवा विशेष इति केचित्।  
F.N.1.अत्र सङ्ख्यान्यत्वं--ख.  
 घटत्वावच्छेदेन गुणवत्वमेवेति। धर्मितावच्छेदकैकदेशव्यापकत्वावगाहनस्य धर्मितावच्छेदकावच्छेदेन विशिष्टबुद्धावनभ्युपगमेन विशेषगुणवद्भिन्नत्वघटत्वोभयावच्छेदेनगुणवद्भेदावगाहिज्ञानस्य गुणवद्भेदांशे तत्संसर्गांशे वा घटत्वमात्रव्यापकत्वावगाहित्वाभावेन तदप्रतिबध्यज्ञानविषयस्य घटत्वसामानाधिकरण्येन गुणवत्वस्य निरुक्तस्थले बाधत्वं न सं भवतीति भावः। घटत्वसामानाधिकरण्येन घटत्वावच्छेदेनवेति। घटत्वावच्छेदेन विशेषगुणवद्भेदस्य पक्षतावच्छेदकघटकत्वे तत्सामानाधिकरण्येन विशेषगुणवत्वम् आश्रयासिद्धिः, घटत्वसामानाधिकरण्येन तस्य पक्षतावच्छेदकघटकत्वे तदवच्छेदेन विशेषगुणवत्वमाश्रयासिद्धिरिति भावः। न प्रवेश इति। विशेषगुणत्वत्वपर्याप्तावच्छेदकताकानुयोगिताकघटत्वसमानाधिकरणाभावप्रतियोगितावच्छेदकत्वावच्छिन्नप्रतियोगिताकभेदवद्विशेषगुणत्ववद्विशेषगुणरूपाश्रयासिद्धौ गुणत्वत्वपर्याप्तावच्छेदकताकानुयोगिताकघटत्वसमानाधिकरणाभावप्रतियोगितावच्छेदकत्वावच्छिन्नप्रतियोगिताकभेदवद्गुणत्ववद्गुणवद्धटरूपबाधस्याप्रवेशादित्यर्थः।  
 (1)विशेषगुणाभाववान् द्वितीयादिक्षणावच्छिन्नो घटो गुणसामान्याभाववानिति। आवश्यकत्वादिति। घटत्वसामानाधिकरण्येन विशेषगुणवद्द्वितीयक्षणावच्छिन्नघटरूपत्रयासिद्धौ घटत्वसामानाधिकरण्येन गुणवद्द्वितीयक्षणावच्छिन्नघटरूपबाधे च घटत्वव्यापकतायाः विशेषरूपावच्छिन्नायाः, सामान्यरूपावच्छिन्नायाः वा अद्यटकत्वादिति त्रावः।  
F.N.1.अयं प्रतीकः ख-पुस्तके नास्ति।  
 अत्रेदं बोध्यम्=विरुद्धयोरपि ग्राह्यतदभावयोः धर्मितावच्छेदकसामानाधिकरण्यं भिन्नाधिकरणान्तर्भावेण संभावितम् इति धर्मितावच्छेदकसामानाधिकरण्येन ग्राह्यबुद्धिं प्रति धर्मितावच्छेदकसामानाधिकरण्येन ग्राह्याभावावगाहिज्ञानस्यान(1)प्रतिबन्धकत्वम्, विषयविरोधाभावे तज्ज्ञानाभावे वा प्रतिबध्यप्ततिबन्धकभावानुपगमात्॥ अत एव प्राचीनाः समानविशेष्यकत्वं ज्ञानस्य प्रतिबन्धकतायां तन्त्रमित्यूचुः।  
F.N.1.ज्ञानस्य प्रतिबन्धकत्वम्--क--अयमयुक्तः पाठः  
 नव्यतार्किकाश्च--प्रतिबध्यप्रतिबन्धकान्यतरस्य धर्मितावच्छेदकव्यापकत्वावगाहित्वं प्रतिबध्यप्रतिबन्धकभावे तन्त्रमित्युररीचक्रुः।  
 एवञ्च ग्राह्यतदभावयोः द्वितीयक्षणादिरूपाननुगतैककालावच्छेदेन भिन्नाधिकरणान्तर्भावेण धर्मितावच्छेदकसामानाधिकरण्यं संभावितोपपत्तिकमेवेति ग्राह्यगुणसामान्याभावादौ द्वितीयादिक्षणावच्छेदेन घटत्वसामानाधिकरण्यावगाहिबुद्धिं प्रति ग्राह्याभावे गुणत्वावच्छिन्ने द्वितीयादिक्षणावच्छेदेन घटत्वसामानाधिकरण्यावगाहिज्ञानं न प्रतिबन्धकम्, अत एव \`द्वितीयक्षणावच्छिन्ननीलघटः गुणसामान्याभाववान्' इति बुद्धिं प्रति \`द्वितीयक्षणावच्छिन्नपीतघटः गुणवान्' इति ज्ञानं न प्रतिबन्धकमित्युपपद्यते। तस्मात्। द्वितीयक्षणादेः स्वरूपसंबन्धरूपं, घटत्वादेस्तु व्यापकत्वरूपम्, ग्राह्याभावाच्छेदकत्वमवगाहमानस्यैव \`द्वितीयक्षणावच्छिन्नघटो गुणवान्' इति ज्ञानस्य प्रतिबन्धकत्वम्।  
 नच ग्राह्ये तत्कालावच्छिन्नत्वबुद्धिं प्रति ग्राह्याभावे तत्कालावच्छिन्नत्वावगाहिज्ञानत्वेन प्रतिबन्धकत्वात् द्वितीयक्षणावच्छिन्नगुणादिरेव बाधादिरिति वाच्यम्। विषयविरोधस्य उक्तरीत्या अभावेन तादृशज्ञानस्य प्रतिबन्धकतायाः निर्बीजत्वात्।  
 एतेन विशेषगुणवद्भिन्नद्वितीयक्षणावच्छिन्नघटः गुणसामान्यवद्भिन्न इति पाठकल्पनमप्ययास्तम्।  
 वस्तुतस्तु--\`घटः--गुणसामान्याभाववान्--विशेषगुणाभावात्' इत्यादौ अवच्छेदकावच्छेदेन साध्यहेतुभावे घटत्वसामानाधिकरण्येन विशेषगुणवद्घटरूपभागासद्धेः सामानाधिकरण्येन गुणवद्धटरूपबाधघटितत्वमावश्यकमिति।  
 ननु प्रतिबन्धकताघटितलक्षणस्य दीधितिकारेणैव(1) त्याज्यतया इयमव्याप्तिरपि तत् त्यागबीजमध्ये प्रवेश्या-इत्यत आह--वस्तुतस्त्विति।  
F.N.1.दीधितिकारैरेव-ख.  
 एतेनेत्यादि। अत्र उभयत्रापि विषयितानिष्ठस्वरूपसंबन्धरूपावच्छेदकत्वविवक्षणे पाषाणमयत्वविशिष्टपर्वते अतिव्याप्तिः, तद्वारणाय प्रथमत अनतिरिक्तवृत्तित्वरूपावच्छेदकत्वनिवेशे असाधारण्ये अव्याप्तिः। पक्षधर्मताज्ञानासमानकालीनत्वा--असाधारण्यविषयकत्वोभयाभाववज्ज्ञानवृत्तित्वविशिष्टासाधारण्यविषयिताव्यापक प्रतिबन्धकतावच्छेदकविष(1)यिताकहेतुमत्पक्षरूपविशिष्टनिरूपितविषयितात्वव्यापकत्वस्य असाधारण्यनिरूप्यतायामसत्वात्। पूर्वमनिवेश्य परत्रैवानतिरिक्तवृत्तित्वनिवेशे असाधारण्यविषयितानिष्ठस्वरूपसंबन्धरूपावच्छेदकताकप्रतिबन्धकतानतिरिक्तवृत्तिनिरुक्तोभयाभाववज्ज्ञानवृत्यसाधारण्यविषयित्वमेव, इति नासाधारम्ये अव्याप्तिः, न वा पाषाणमयत्वविशिष्टपर्वते अतिव्याप्तिः। परन्तु जलवद्ध्रदे अतिव्याप्तिः, तद्वि(2)षयित्वनिष्ठस्वरूपसंबन्धरूपावच्छेदकताकप्रतिबन्धकतानतिरिक्तवृत्तिविषयिताकवह्न्यभाववज्जलादिमद्वृत्तिजलवद्ध्रदरूपविशिष्टविषयितात्वव्यापकत्वस्य जलवद्ध्रदत्वावच्छिन्ननिरूपितत्वे सत्वात्। अत उभयत्रापि विषयितानिष्ठमवच्छेदकत्वम् अनतिरिक्तवृत्तित्वरूपं निवेश्यम्। प्रमेयत्वविशिष्टव्यभिचारत्वावच्छिन्नविषयकत्व्यापकप्रति बन्धकतानतिरिक्तवृत्तिविषयिताकप्रमेयत्वविशिष्टव्यभिचारूपविशिष्टनिरूपितविषयितात्वव्यापकत्वस्य प्रमेयत्वविशिष्टव्यभिचारत्वावच्छिन्ननिरूप्यत्वे सत्वात् प्रमेयत्वविशिष्टव्यभिचारत्वावच्छिन्ने अतिव्याप्तिवारणाय यादृशप्रतिबन्धकत्वं यद्यद्रूपावच्छिन्नविषयित्वव्यापकं तत्तद्रूपावच्छिन्नविषयितान्यतमत्वव्यापकं स्वावच्छिन्ननिरूप्यत्वमिति वक्तव्यम्।  
F.N.1.विपयताक--क,--ख--अयमयुक्तः पाठः  
F.N.2.विषयत्व--ख--अयमयुक्तः पाठः  
 ननु स्वावच्छिन्नविषयकत्वावच्छिन्नप्रतिबन्धकतानतिरिक्तवृन्तिविषयितात्वव्यापकस्वावच्छिन्ननिरूप्यताकधर्मत्वमेव वक्तव्यम्, न तु तादृशविषयिताकविशिष्टनिरूपिता इति। तथाच तादृशविषयितात्वस्य केवलव्यभिचारविषयितायामपि सत्वात् न प्रमेयत्वविशिष्टव्यभिचारे अतिव्याप्तिरिति चेत्--  
 -न- अनतिरिक्तवृत्तित्वस्य स्वव्यापकतत्कत्वरूपतया स्वपदस्य तत्तद्व्यक्तिपरतया \`ह्रदो--वह्न्यभाववान्' इति ज्ञानीयनिरूप्यनिरूपकभावापन्नवह्न्यभावादिविषयितासाधारणतत्कत्वविशिष्टविषयटितात्वव्यापकत्वस्य स्वावच्छिन्ननिरूप्यत्वे असंभवात् असंभववारणाय यद्यद्रूपावच्छिन्नेत्यादिविवक्षणस्य आवश्यकत्वात्, एतादृशविवक्षातात्पर्यकमेव तादृशविषयिताकविशिष्ट(1)निरूपितेति ध्येयम्।  
F.N.1.विशिष्टविषयितोपादानमिति-क,--ख--अयमयुक्तः पाठः  
 नचैवं दोषवद्देशविषयितासाधारणतादृशविषयितान्यतमत्वव्यापकत्वस्य दोषनिरूप्यत्वे अभावात् असंभव इति वाच्यम्। स्वावच्छिन्नविषयकज्ञानवृत्तित्वे उक्तविषयितान्यतमत्वव्यापकत्वविवक्षणात्।  
 स्वावच्छिन्नानिरूपितेति। अत्र स्वावच्छिन्नानिरूपितविषयित्वनिष्ठस्वरूपसंबन्धरूपावच्छेदकत्वानिरूपकप्रतिबन्धकतानिरूपितस्वसंबन्धरूपावच्छेदकत्वनिवेशे असाधारण्ये अव्याप्तिः, तज्ज्ञानीवप्रतिबन्धकतायाः तदनिरूपितहेतुमत्पक्षनिरूपितविषयित्वनिष्ठस्वरूपसंबन्धरूपावच्छेदकत्वनिरूपकत्वात्, तादृशविषयित्वाव्यापकत्वमेव तादृशविषयित्वानवच्छिन्नत्वं वक्तव्यम्। तथाच हेतुमत्पक्षविषयितायाः केवलहेतुमत्पक्षज्ञानेपि सत्वात् तदव्यापकत्वम् तज्ज्ञानीयप्रतिबन्धकतायामव्याहतम् इति नाव्याप्ति, तथापि पाषाणमयत्वविशिष्टपर्वते अतिव्याप्तिरतः प्रतिबन्धकतावच्छेदकत्वम् अनतिरिक्तवृत्तित्वरूपमेव निवेशनीयम्। प्रमेयत्वविशिष्टव्यभिचारत्वावच्छिन्नानिरूपितघटत्वावच्छिन्नविषयित्वानवच्छिन्नप्रतिबन्धकतावच्छेदकविषयितानिरूपकतावच्छेदकप्रमेयत्वविशिष्टव्यभिचारत्वमादाय तदवच्छिन्ने अतिव्याप्तिवारणाय स्वावच्छिन्नाविषयकप्रतीतिवृत्तियद्यद्रूपावच्छिन्नविषयित्वं तत्तद्रूपावच्छिन्नविषयित्वानवच्छिन्नत्वमेव निवेशनीयम्।  
 व्यभिचारघटितबाधाव्याप्तिं वारयतां मतमाह--अत्र केचिदिति। साजात्यञ्च--हेत्वाभासविभाजकरूपेणेति। तथाच स्वसमानाधिकरणहेत्वाभासविभाजकरूपसमानाधिकरणं यत् स्वावच्छिन्नाविषयकप्रतीतिविषयतावच्छेदकं तादृशं रूपं तदवच्छिन्नाविषयकप्रतीतिविषयतावच्छेदकं यत् स्वं तदवच्छिन्नत्वं स्वसजातीयविशिष्टान्तराघटितत्वम् फलितम्। वह्न्यभाववद्ध्रदत्वरूपस्वसमानाधिकरमहेत्वाभासविभाजकबाधत्वसमानाधिकरणस्वावच्छिन्नाविषय(1)यकप्रतीतिविषयतावच्छेदकह्रदत्वावच्छिन्नाविषयक(2)प्रतीतिविषयतावच्छेदकत्वस्य वह्न्यभाववद्ध्रदत्वरूपस्वपदार्थे असत्वात् तादृशप्रतीतिविषयतावच्छेदके। तादृशत्वनिवेशः। तादृशत्वञ्च यद्रूपावच्छिन्नविषयकनिश्चयाव्यवहितोत्तरानुमितिसामान्ये विरोधिविषयताप्र(3)प्रयुक्तोभयाभावः तत्वम्, तादृशञ्च रूपं न ह्रदत्वादिकं किन्तु ह्रदवृत्तिवह्न्यभावत्वादिकमेवेति न दोषः।  
F.N.1.अविषयकप्रतीति--इदं पदं ग पुस्तके नास्ति।  
F.N.2.प्रतीतिविषयतावच्छेदकत्वस्य वह्न्यभाववद्ध्रदत्वरूपस्वपदार्थे असत्वात् तादृश---इतीयं पङ्क्तिः ग. पुस्तके नास्ति  
F.N.3. प्रयुक्त---इदं पदं ग पुस्तके नास्ति अयमयुक्तः पाठः  
 तच्च रूपं बाधत्वव्यभिचारत्वादीति। आदिना सत्प्रतिपक्षत्वासाधारणत्वानुपसंहारित्वविरोधत्वावश्रयासिद्धित्वसाधनासिद्धित्वव्याप्यत्वासिद्धित्वस्वरूपासिद्धित्वसाध्यासिद्धित्वपरिग्रहः(1)  
F.N.1.साध्याप्रसिद्धित्व--ख.  
 तत्र(2) बाधत्वम्--(3)यादृशविषयतात्वं पक्षे पक्षतावच्छेदकवैशिष्ट्यावगाहित्वाभावप्रयोजकतानवच्छेदकं सत् साध्ये साध्यतावच्छेदकवैशिष्ट्यावगाहित्वाभावप्रयोजकतान(4) बच्छेदकं तादृशविषयतात्वावच्छिन्नतादृशविषयतानिष्ठप्रतयोजकताकः प्रकृतपक्षताबच्छेदकावच्छिन्ने प्रकृतसाध्यतावच्छेदकावच्छिन्नवैशिष्ट्यावगाहित्वाभावो यद्रूपावच्छिन्नविषयताकनिश्चयाव्यवहितोत्तरानुमितित्वव्यापकः तद्रूपवत्वम्। अत्र विषयतानिष्ठप्रयोजकतायां (5) यादृशविषयतात्वं पक्षे पक्षतावच्छेदकवैशिष्ट्यावगाहित्वाभावप्रयोजकतान(6)वच्छेदकम्, तादृशविषयतात्वावच्छिन्नत्वनिवेशात् न आश्रयासिद्धौ बाध(7)लक्षणातिव्याप्तिः।  
F.N.2.अत्र--ख  
F.N.3.यादृशविषयतात्वं--इति पदं ग् पुस्तके नास्ति।  
F.N.4. अनवच्छेदकतादृश--ग  
F.N.5.यादृशविषयतात्वं पक्षे पक्षता इ. ति-पदानि--ग्--पुस्तके नास्ति  
F.N.6.अनवच्छेदकरूपावच्छिन्नत्वनिवेशात्--ग  
F.N.7.बाधत्वलक्षण--अयमयुक्तः पाठः.  
 न वा \`गुणवद्भिन्नो घटो विशेषगुणवद्भिन्न' इत्यादौ गुणवद्धटरूपाश्रयासिद्ध्या स्वसजातीयया घटिते विशेषगुणवद्धटरूपबाधादौ सामान्यलक्षणाव्याप्तिः।  
 विषयतायां तादृशाभावप्रयोजकत्वमात्रनिवेशे उक्तस्थले बाधविषयताया आश्रयासिद्धिविषयत्वाभिन्नतया आश्रयासिद्धिविषयतायाः तादृशाभावप्रयोजकत्वे बाधविषयताया अपि तादृशाभावप्रयोजकत्वं संभवतीत्यव्याप्तिः, अतः प्रयोजकतानवच्छेदकतादृशविषयतात्वावच्छिन्नत्वस्य(1) विषयतनिष्ठप्रयोजकतायां निवेशः। तथासति पक्षतावच्छेदकवैशिष्ट्यावगाहित्वाभावप्रयोजकतानवच्छेदकं(2) यद्धटत्वावच्छिन्नविशेष्यतानिरूपितविशेषत्वविशिष्टगुणत्वावच्छिन्नप्रकारतात्वं तदवच्छिन्नत्वस्य पक्षसाध्यवैशिष्ट्यावगाहित्वाभावप्रयोजकतायां सत्वान्न दोषः। निरूपितत्वविशिष्टवृत्तित्वपक्षके निरूपितत्वाभावविशिष्टवृत्तित्वाभावसाध्यके वृत्तित्ववन्निरूपितत्वविशिष्टवृत्तित्वरूपबाधे स्वसजातीयनिरूपितत्वविशिष्टवृत्तित्वरूपसाध्यासिद्धिघटिते सामान्यलक्षणाव्याप्तिः।  
F.N.1.अनवच्छेदकरूपावच्छिन्नात्वस्य विषयता--ति गु. पुस्तके वर्तते  
F.N.2.अनवच्छेदकत्वसत्वात् न दोषः इत्येव गु पुस्तके वर्तते  
 नच (1) निरूपितत्वविशिष्टवृत्तित्वरूपसाध्याप्रसिद्धिविषयतायाः वृत्तित्वरूपपक्षे निरूपितत्वरूपपक्षतावच्छेदकवैशिष्ट्यागाहित्वाभावप्रयोजकत्वात् कथमव्याप्तिरिति वाच्यम्। वृत्तित्वत्वसामानाधिकरण्येन निरूपितत्वस्य पक्षतावच्छेदकत्वात् वृत्तित्वत्वावच्छेदेन निरूपितत्वाभावस्य साध्यतावच्छेदकघटकत्वात् सामानाधिकरण्येन निरूपितत्वविशिष्टवृत्तित्वविषयताया अतथात्वेन तादृशासिद्धौ सामान्यलक्षणाव्याप्तिः अतः तादृशप्रयोजकतानवच्छेदकयादृशविषयतात्वे साध्यतावच्छेदकवैष्ट्यावगाहित्वाभावप्रयोजकतानवच्छेदकत्वनिवेशः। विषयतायां तादृशावगाहित्वाभावप्रयोजकत्वमात्रनिवेशे उक्तबाधासिद्धिविषयतयोरैक्यात् पूवोक्तरीत्या तादृशबाधेऽव्याप्तिः। अतः प्रयोजकतानवच्छेदकरूपावच्छिन्नत्वपर्यन्तनिवेशः। अभावे (2)तादृशविषयतात्वानवच्छिन्नविषयतानिष्ठप्रयोजकताकत्वनिवेशात् न \`निर्वह्निः पर्वतो--वह्निमान्' इत्यादावेकदेशे उदासीने तद्घटिताश्रयासिद्धौ च अतिव्याप्तिः, सामान्यलक्षणाव्याप्तिर्वा(3)।  
F.N.1.नच इत्यारत्र्य सामान्यलक्षणाव्याप्तिः इति (एकादशपङ्क्ति) पर्यन्तं ग पुस्तके नास्ति।  
F.N.2.तादृशरूपानवच्छिन्न--ग.  
F.N.3. वा. इति ग पुस्तके नास्ति।  
 यद्यपि निरुक्तबाधत्वस्य यद्रूपपदग्राह्यवह्न्यभाववद्ध्रत्वरूपतया तस्यचह्रदवृत्तिवह्न्यभावे असत्वात् वह्न्यभावद्ध्रदत्वरूपं यत् स्वं तत्समानाधिकरणं यद्धेत्वाभासविभाजकनिरुक्तबाधत्वसमानाधिकरणं तदवच्छिन्नाविषयकप्रतीतिविषयतावच्छेदकतादृशरूपाप्रसिद्धिः।  
 तथापि (4)तादृशरूपाभावः यद्यद्रूपावच्छिन्नविषयताकनिश्चयाव्यवहित्तोरानुमितित्वव्यापकः तद्रूपावच्छिन्नान्यतमत्वरूपबाधत्वेन साजात्यं दोषसामान्यलक्षणे निवेशनीयम्। एवं रीत्यैव व्यभिचारत्वादिनापीति न दोष।  
F.N.4. तादृशाभावः---क,ख.  
 उक्तबाधत्वस्य सत्प्रतिपक्षसाधारण्येपि सत्प्रतिपक्षघटितबाधस्य अलक्ष्यत्वादेव न तत्र एतादृशसामान्यलक्षणस्य अव्याप्तिः, प्रकृतसामान्यलक्षणघटकं सत्प्रतिपक्षत्वं तु निरुक्तबाधत्वरूपमेव।  
 नचैवं बाधघटितसत्प्रतिपक्षे सामान्यलक्षणाव्याप्तिः, तस्य स्वसजातीयबाधरूपविशिष्टान्तरघटितत्वात् इति वाच्यम्। बाधघटितसत्प्रतिपक्षस्थले बाधस्यैव दोषत्वाङ्गीकारात् तद्धटितसत्प्रतिपक्षस्य अलक्ष्यत्वात्।  
 व्यभिचारत्वञ्च=(1)यादृशविषयतात्वं हेतौ हेतुतावच्छेदकवैशिष्ट्यावगाहित्वाभावप्रयोज(2)कतानवच्छेदकं सत् साध्ये साध्यतावच्छेदकवैशिष्ट्यावगाहित्वाभावप्रयोजकतानवच्छेदकं(3) तादृशविषयतात्वावच्छिन्नविषयतानिष्ठप्रयोजकताकः प्रकृतहेतुतावच्छेदकावच्छिन्ने प्रकृतसाध्यात्यन्ताभाववदवृत्तित्व(4)प्रकृतसाध्यवदन्यावृत्तित्वादिरूपं यच्च साध्यतावच्छेदके हेतुसमानाधिकरणाभावप्रतियोगितानवच्छेदकत्वादिरूपम्(5) अव्यभिचरितत्वम्, तत्तदवगाहित्वकूटाभावः यद्रूपावच्छिन्नविषयताकनिश्चयाव्यवहितोत्तरानुमितित्वव्यापकः तद्रूपावच्छिन्नत्वम्। अत्र वृत्तित्वविशिष्टवह्निहेतुकधूमसाध्यकस्थले वृत्तित्वविशिष्टवह्निरूपहेत्वसिद्धावतिव्याप्तिः, तद्विषयताया अपि स्वप्रयुक्तहेतुतावच्छेदकवैशिष्ट्यावगाहित्वाभावप्रयोज्योक्ता(6)भावप्रयोजकत्वात्, अतस्तद्वारणाय विषयतानिष्ठप्रयोजकतायां हेतुतावच्छेदकवैशिष्ट्यावगाहित्वाभावप्रयोजकतानव(7)च्छेदकतादृशविषय(8)तात्वविच्छिन्नत्वनिवेशः।  
F.N.1.पादृशविषयतात्वं ---इति पदं ग पुस्तके नास्ति।  
F.N.2. प्रयोजकतानवच्छेदकं सत्--इति ग पुस्त के नास्ति।  
F.N.3. अनवच्छेदकरूपावच्छिन्नविषयता--ग  
F.N.4. प्रकृतसाध्यवदन्यावृत्तित्वादिरूपं यच्च---इति ग पुस्तके नास्ति अयमयुक्तः पाठः  
F.N.5.अनवच्छेदकत्वाद्यन्यतमाभावावगाहित्वाभावे यद्रूप--इति ग पुस्तके वर्तते।  
F.N.6.उक्तान्यतमाभाव--ग  
F.N.7.अवच्छेदकरूपावच्छिन्नत्वनिवेशः--ग  
F.N.8.विषयत्वावच्छिन्नत्व--ख--अयमयुक्तः पाठः  
 नचैतल्लक्षणस्य व्यवहाराप्रयोजकत्वेन अतिव्याप्ति र्नक्षतिकरीति वाच्यम्। तथासतिव्यभिचारत्वेन स्वसजातीयवृत्तित्वविशिष्टवह्निरूपहेत्व(1)सिद्धिरूपविशिष्टान्तरघटिततयासामान्यलक्षणस्य तादृशव्यभिचारे अव्याप्तिः, अतस्तद्वारणाय उक्तविशेषणसार्थक्यात्।  
F.N.1.हेत्वसिद्धिरूप---इति--ग. पुस्तके नास्ति।  
 एवं निरूपितत्वाभावविशिष्टवृत्तित्वसाध्यकप्रमेयत्वहेतुकस्थले निरूपितत्वविशिष्टवृत्तित्वरूपसाध्यासिद्धौ अतिव्याप्त्या तादृशसाध्यासिद्धिघटितप्रमेयत्वनिष्ठवृत्तित्वाभाववन्निरूपितवृत्तित्वरूपव्यभिचारे सामान्यलक्षमाव्याप्तिः, अतस्तद्वारणायादृशविषयतात्वे(1) साध्ये साध्यतावच्छेदकवैशिष्टचाहगाहित्वाभावप्रयोजकतानवच्छेदकत्वनिवेशः। \`धूमव्यभिचारिवह्निः--धूमवान्---वह्नेः' इत्याद्याहार्यव्यभिचारस्थले उदासीने एकदेशे चातिव्याप्तिः अतः विषयताप्रयुक्तत्वनिवेशः। अत्र साध्याभावव्यापकहेत्वभावस्यापि व्यभिचारत्वे तत्राव्याप्तिवारणाय व्यतिरेकव्याप्त्यवगाहित्वमपि(2) कूटमध्ये निवेशनीयम्।  
F.N.1.यादृशविषयतात्वे साध्ये--इति ग पुस्तके नास्ति।  
F.N.2. व्याप्तिरप्यन्यतममध्ये निवेशनीया--इति ग पुस्तके वर्तते  
 इत्यञ्च व्यतिरेकव्याप्त्यवगाहित्वाभावं प्रति तद्विषयतायाः प्रयोजकत्वात् तदवगाहित्वघटिततादृशकूटाभावस्य(1) तज्ज्ञानोत्तरानुमितित्वव्यापकत्वाच्च न तत्राव्याप्तिः।  
F.N.1.अघटितत्वस्य तज्ज्ञान--ग--अयमयुक्तः पाठः  
 नच व्यतिरेकव्याप्तिनिवेशे वह्न्यादिसाध्यकाभावाप्रतियोगित्वविशिष्टवाच्यत्वादिहेतुकस्थले वह्न्यभाववद्वृत्यभावाप्रतियोगित्वविशिष्टवाच्यत्वरूपव्यभिचारे (2)अभावाप्रतियोगित्वविशिष्टवाच्यत्वरूपानुपसंहारित्वघटितत्वात् सामान्यलक्षणासत्वं स्यादिति वाच्यम्। विषयतानिष्ठप्रयोजकतावच्छेदकरूपे हेतुसाध्यान्यतरस्मिन् अत्यदकत्वस्यापि(3) निवेशेन तादृशाव्याप्तिवारणात्।  
F.N.2. अभावप्रतियोगित्व---क,--ख--अयमयुक्तः पाठः  
F.N.3. अनवच्छेदकत्वनिवेशेन--ग.  
 असाधारणत्वञ्च---(4)यादृशविषयतात्वं पक्षे पक्षतावच्छेदकवैशिष्ट्यावगाहित्वाभावप्रयोजकतानव(5)च्छेदकं सत् साध्ये साध्यतावकवैशिष्ट्यावगाहित्वाभावप्रयोजकतानवच्छेदकं(6) तादृशविषयतात्वावच्छिन्नविषयतानिष्ठप्रयोजकताकः पक्षतावच्छेदकावच्छिन्ने साध्यतावच्छेदकावच्छिन्नवैशिष्ट्यावगाहित्वाभावः पक्षधर्मताज्ञानसमानकालीनयद्रूपावच्छिन्नविषयताकनिश्चयाव्यवहितोत्तरानुमितित्वव्यपकः तद्रूपावच्छिन्नत्वम्। अत्राप्रतियोगित्वविशिष्टजलपक्षकवह्निसाध्यकजलहेतुके असिद्धिघटितासाधारण्यसङ्ग्रहाय (7)यादृशविषयतात्वे पक्षे पक्षतावच्छेदकवैशिष्ट्यावगाहित्वाभावप्रयोजकतानवच्छेदकत्वनिवेशः। एवम् \`अवृत्तिवह्निव्यापकीभूताभावप्रतियोगित्वकालीनवह्निमान्---जलात्' इत्यादौ वृत्तिवह्निव्यापकीभूताभावप्रतियोगित्वरूपसाध्यासिद्धिघटितजलवृत्तिवह्निव्यापकीभूताभावप्रतियोगित्वरूपासाधारण्ये सामान्यलक्षणाव्याप्तिवारणाय साध्ये साध्यतावच्छेदकवैशिष्ट्यावगाहित्वा(8)भावप्रयोजकतानवच्छेदकत्वनिवेशः। एतादृशासाधारण्यस्य बाधसाधारण्येपि बाधघटितासाधारण्यस्थले बाधस्यैव दोषत्वोपगमेन तद्धटितासाधारण्यस्य अलक्ष्यत्वात् न क्षतिः।  
F.N.4.यादृशविषयतात्वं---इति पदं ग पुस्तके नास्ति।  
F.N.5. अनवच्छेदकसाध्ये ग.  
F.N.6.अनवच्छेदकरूपावच्छिन्न---ग  
F.N.7.यादृशविषयतात्वे--इति ग पुस्तके नास्ति।  
F.N.8.अभावप्रतियोगितानवच्छेदकत्व--ग---अयमयुक्तः पाठः  
 (1)यादृशविषयतात्वं हेतौ हेतुतावच्छेदकवैशिष्ट्यावगाहित्वाभावप्रयोजकतानवच्छेदकं(2) सत् साध्ये साध्यातावच्छेदकवैशिष्ट्यावगाहित्वाभावप्रयोजकता(3)नवच्छेदकं तादृशविषयतात्ववच्छिन्नविषयतानिष्ठप्रयोजकताकः प्रकृतसाध्यप्रकृतहेत्वन्यतरनिष्ठविशेष्यतानिरूपिताभावप्रतियोगित्वविषयताकत्वाभावः यद्रूपावच्छिन्नविषयताकनिश्चयाव्यवहित्तोरानुमितित्वव्यापकः तद्रूपावच्छिन्नत्वम् अनुपसंहारित्वम्। \`सर्ववाच्यं---काञ्चनमयत्वाभाववत्प्रमेयत्ववत्---काञ्चनमयमेयत्वात्' इत्यादौ अभावप्रतियोगित्वविशिष्टं यत् काञ्चनमयत्वाभाववत्प्रमेयत्वं तद्रूपानुपसंहारिणि (4)स्वसजातीयकाञ्चनमयत्वाभाववत्प्रमेयत्वरूपहेत्वसिद्धिघटिते सामान्यलक्षणाव्याप्तिः अतः (5) यादृशविषयतात्वे हेतौहेतुतावच्छेदकवैशिष्ट्यावगाहित्वाभावप्रयोजकतानवच्छेदकत्वनिवेशः। एवं सर्वपक्षके काञ्चनमयप्रमेयत्वसाध्यककाञ्चनमयत्वाभाववत्प्रमेयत्वहेतुके अथावप्रतियोगित्वविशिष्टकाञ्चनमयत्वाभाववत्प्रमेयत्वरूपानुपसंहारित्वे काञ्चनमयत्वाभाववत्प्रमेयत्वरूपसाध्यासिद्धिघटिते सामान्यलक्षणाव्याप्तिः, अतस्तत्र साध्यतावच्छेदकवैशिष्ट्यावगाहित्वाभावप्रयोजकतानवच्छेदकत्वनिवेशः।  
F.N.1.यादृशविषयतात्वं--इति ग पुस्तके नास्ति  
F.N.2. अनवच्छेदकसाध्ये--ग  
F.N.3. अनवच्छेदकविषयतानिष्ठ---ग.  
F.N.4. स्व--इति पदं ग पुस्तके नास्ति अयमयुक्तः पाठः.  
F.N.5. यादृशविषयतात्वे--इति पदे--गु पुस्तके नास्ति।  
 विरोधत्वं तु---(1)यादृशविषयतात्वं हेतौ हेतुतावच्छेदकवैशिष्ट्यावगाहित्वाभावप्रयोजकतानव(2)च्छेदकं सत् साध्ये साध्यतावच्छेदकवैशिष्ट्यावगाहित्वाभावप्रयोजकता(3)नवच्छेदकं तादृशविषयतात्वावच्छिन्नविषयतानिष्ठप्रयोजकताकः हेतुतावच्छेदकानवच्छिन्ने साध्यसामानाधिकरण्यावगाहित्वाभावः यद्रूपावच्छिन्नविषयताकनिश्चयाव्यवहितो(4)त्तरानुमितित्वव्यापकः तद्रूपावच्छिन्नत्वम्। वह्निसाध्यककाञ्चनमयत्वाभाववज्जलकालीनकाञ्चनमयजलहेतुके वह्न्यसमानाधिकरणकाञ्चनमयत्वाभाववज्जलरूपविरोधे काञ्चनमयत्वाभाववज्जलरूपस्वसजातीयविशिष्टान्तरघटिते काञ्चनमयत्वाभाववद्विह्निकालीनकाञ्चनमयवह्निसाध्यके जलहेतुके काञ्चनमयत्वाभाववह्वह्न्यसमानाधिकरणजलरूपविरोधे स्वसजातीयकाञ्चनमयत्वाभाववद्विह्निरूपसाध्यासिद्धिघटिते च सामान्यलक्षणाव्याप्तिवारणाय (5)यादृशविषयतात्वे हेतुतावच्छेदकवैशिष्ट्यावगाहित्वाभावप्रयोजकतानवच्छेदकत्वसाध्यतावच्छेदकवैशिष्टावगाहित्वाभावप्रयोजकतानवच्छेदकत्वयोः निवेशः।  
F.N.1.यादृशविषयतात्वं--इदं पदं ग पुस्तके नास्ति।  
F.N.2. अनवच्छेदकसाध्यतावच्छेदक--ग.  
F.N.3. अनवच्छेदकरूपावच्छिन्न ग.  
F.N.4. अव्यवहित--इदं पदं ग पुस्तके नास्ति।  
F.N.5. यादृशविषयतात्वे--इदं पदं--ग पुस्तके नास्ति।  
 स्वरूपासिद्धित्वं तु (1) यादृशविषयतात्वं हेतौ हेतुतावच्छेदकवैशिष्ट्यावगाहित्वाभावप्रयोजकतानव(2)च्छेदकं सत् पक्षे पक्षतावच्छेदकवैशिष्ट्यावगाहित्वाभावप्रयोजकता(3)नवच्छेदकं तादृशविषयतात्वावच्छिन्नविषयतानिष्ठप्रयोजकताकः प्रकृतपक्षतावच्छेदकावच्छिन्ने हेतुतावच्छेदकविशिष्टवैशिष्टावगाहित्वाभावः यद्रूपावच्छिन्नविषयताकनिश्चयाव्यवहितोत्तरानुमितित्वव्यापकः तद्रूपावच्छिन्नत्वम्। (4)यादृशविषयतात्वे पक्षतावच्छेदकवैशिष्ट्यावगाहित्वाभावप्रयोजकतानवच्छे(5)दकत्वविशेषणप्रयोजनं बाधलक्षणोक्तमेवात्रापि ज्ञेयम्। निरूपितत्वविशिष्टवृत्तित्वपक्षके निरूपितत्वाभावविशिष्टवृत्तित्वाभावहेतुके वृत्तित्ववन्निरूपितत्वविशिष्ट (6)वृत्तित्वरूपस्वरूपासिद्धौ स्वसजातीयनिरूपितत्वविशिष्टवृत्तित्वरूपहेत्वसिद्धिघटितायां सामान्यलक्षणाव्याप्तिवारणाय तत्र हेतुतावच्छेदकवैशिष्ट्यावगाहित्वाभावप्रयोजकतानवच्छेदकत्वनिवेशः।  
F.N.1.यादृशविषयतात्वं--इदं पदं ग पुस्तके नास्ति।  
F.N.2.अनवच्छेदकपक्षतावच्छेदक---ग.  
F.N.3.अनवच्छेदकरूपावच्छिन्न--ग  
F.N.4.यादृशविषयतात्वे--इदं पदं--ग पुस्तके नास्ति।  
F.N.5.अवच्छेदकत्व---ख--अयमयुक्तः पाठः  
F.N.6. वृत्तिरूप--ग--अयमयुक्तः पाठः  
 विषयताप्रयुक्तः पक्षे पक्षतावच्छेदकवैशिष्ट्यावगाहित्वाभावः हेतुमत्पक्षविषयकज्ञानासमानकालीनत्वपक्षतावच्छेदकव्यापकाभावप्रतियोगित्वविशिष्टहेतुविषयकत्वोभयाभाववज्ज्ञानवृत्तित्वविशिष्टयद्रूपावच्छिन्नविष(1)यताकनिश्चयोत्तरानुमितित्वव्यापकः तद्रूपावच्छिन्नत्वं आश्रयासिद्धित्वम्। आहार्यस्थलीयाश्रयासिद्धौ स्वसजातीयैकदेशघटितायां सामान्यलक्षणाव्याप्तिवारणाय विषयताप्रयुक्तत्वमभावे विशेषणम्।  
F.N.1. विषयक--ग--अयमयुक्तः पाठः  
 सांप्रदायिकैः \`काञ्चनमयह्रदो---वह्निमान्--जलात्' इत्यादौ काञ्चनमयत्वव्यापकीभूताभावप्रतियोगिजलस्य आश्रयासिद्धित्वस्वीकारात्, तत्र च हेतुमत्पक्षज्ञानसमानकालीनतज्ज्ञानस्यैव प्रतिबन्धकत्वात् असमानकालीनज्ञानोत्तरानुमितौ लक्षणघटकोक्ताभावस्य असत्वात् अव्याप्तिः, अतः ज्ञाने निरुक्तोभयाभावनिवेशनम्।  
 विषयताप्रयुक्तः प्रकृतसाध्ये प्रकृतसाध्यतावच्छेदकवैशिष्ट्यावगाहित्वाभावः पक्षधर्मताज्ञानासमानकालीनत्व(1)साध्यतावच्छेदकव्यापकीभूताभावप्रतियोगिहेतुविषयकत्वोभयाभाववज्ज्ञानवृत्तित्वविशिष्टयद्रूपावच्छिन्नविषयताकनिश्चयाव्यवहितोत्तरानुमितित्वव्यापकः तद्रूपावच्छिन्नत्वम् साध्यासिद्धित्वम्। विषयताप्रयुक्तत्वव्यावृत्तिः पूर्ववत्। \`जलं--काञ्चनमयजलवत्--जलात्' इत्यादौ काञ्चनमयत्वव्यापकीभूताभावप्रतियोगिजलरूपसाध्यासिद्धावव्याप्तिवारणाय ज्ञाने उभयाभावनिवेशनम्।  
 विषयताप्रयुक्तः हेतौ हेतुतावच्छेदकवैशिष्ट्यावगाहित्वाभावः पक्षधर्मताज्ञानसमानकालीनत्वहेतुतावच्छेदकव्यापकीभूताभावप्रतियोगिहेतुविषयकत्वोभयाभाववन्निश्चयवृत्तित्वविशिष्टयद्रूपावच्छिन्नविषयताकनिश्चयाव्यवहितोत्तरानुमितित्वव्यापकः तद्रूपावच्छिन्नत्वम् हेत्वसिद्धित्वम्। (1)\`जलं--वह्निमत्--काञ्चनमयजलात्' इत्यादौ काञ्चनमयत्वव्यापकीभूताभावप्रतियोगिजलरूपहेत्वसिद्धावव्याप्तिवारणाय उभयाभावः निश्यचे निविष्टः।  
F.N.1.जलं--वह्निमयजलात्--ग--अयमयुक्तः पाठः  
 अथैवं साजात्यघटकबाधत्वादिनिर्वचनेपि \`विशेषगुणवद्भिन्नो घटः गुणसामान्यवद्भिन्न' इत्यादौ विशेषगुणवद्धटरूपासिद्धावव्याप्तिर्दुवारा, गुणवद्धटत्वादिरूपावच्छिन्ना(1)न्यतमत्वरूपनिरुक्तबाधत्वस्य स्वपदग्राहाविशेषगुणवद्धटत्वसमानाधिकरमत्वात्, स्वसमानाधिकरणहेत्वाभासविभाजकबाधत्वसमानाधिकरणं यत् स्वावच्छिन्नाविषयकप्रतीतिविषयतावच्छेदकं तादृशं रूपं गुणवद्धटत्वादि तदवच्छिन्नाविषयकप्रतीतिविषयतावच्छेदकत्वस्य स्वपदग्राहस्यविशेषगुणवद्धटत्वेऽसत्वात् इति चेत्--  
F.N.1. अवच्छिन्नान्यतमत्वरूप--इति--क,--ख--अयमयुक्तः पाठः  

--न--स्वावच्छिन्नविषयतावृत्तिहेत्वाभासविभाजकरूपवत्स्वावच्छिन्नाविषयकप्रतीतिविषयतावच्छेदकयद्रूपावच्छिन्नविषयतासामान्यं तद्रूपावच्छिन्नाविषयकप्रतीतिविषयतावच्छेदकं यत् स्वं तदवच्छिन्नत्वम् इति रीत्या स्वसजातीयविशिष्टान्तराघटितत्वस्य परिष्करणीयत्वात्। विषयतावृत्तिहेत्वाभासविभाजकबाधत्वादिकं च निरुक्ततत्तद्रूपावच्छिन्नविषयतान्यतमत्वादिरूपमेव।  
 तथाच गुणवद्धटत्वरूपयद्रूपावच्छिन्नविषयतायां विशेषगुणवद्धटत्वरूपस्वावच्छिन्नविषयतावृत्तितादृशविषयतान्यतमत्वरूपस्य हेत्वाभासविभाजकाश्रयासिद्धित्वस्य अभावात् न अव्याप्तिः।  
 विरोधिविषयताप्रयुक्तत्वदलवैयर्थ्यमिति(1)। अथ स्वसजातीयविशिष्टान्तराघटितत्वनिवेशे सर्वस्यैव विरोष्यदलस्य वैयर्थ्यसंभवे विरोधिविषयताप्रयुक्तत्वदलमात्रवैयर्थ्यकथनमसङ्गतम्।  
F.N.1.दलस्य--क,ख.  
 नच \`ह्रदो--वह्निमान्--धूमात्' इत्यादौ वह्न्यभावे अतिव्याप्तिः, वह्न्यभावत्वावच्छिन्ना या \`ह्रदे वह्न्यभाव' इति ज्ञानीयविषयता तस्यां हेत्वाभासविभाजकह्रदवृत्तिवह्न्यभावत्वावच्छिन्नविषयतात्वरूपबाधत्वसत्वेन स्वपदेन वह्न्यभावत्वमुपादाय तदवच्छिन्नविषयतावृत्तिहेत्वाभासविभाजकनिरुक्तबाधत्ववत् (1)यत् तदवच्छिन्नाविषयकप्रतीतिविषयतावच्छेदकं ह्रदनिष्ठात्यन्ताभावप्रतियोगिवह्नित्वावच्छिन्नविषयतासामान्यं तादृशवह्नित्वावच्छिन्नाविषयकप्रतीतिविषयतावच्छेदकं यत् स्वं वह्न्यभावत्वं तदवच्छिन्नत्वस्य तस्मिन् सत्वात्, अतो विशेष्यदलमावश्यकम्। तथाच वह्न्यभावत्वावच्छिन्नविषयकः(2) यः \`वह्न्यभाव' इति (3) निश्चयः तदुत्तरं जायमानायां \`ह्रदो--वह्निमान् वह्निव्याप्यधूमवांश्च' इत्यनुमितावुभयाभावासत्वात् नातिव्याप्तिरिति वाच्यम्। स्वावच्छिन्नविषयतासामान्यवृत्तित्वस्य हेत्वाभासविभाजकरूपे विवक्षणेनैव वह्न्यभावे अतिव्याप्तिवारणसंभवात्।  
 यदि च स्वावच्छिन्नविषयतायां यावत्वाननुसंन्धानेन विरोधिविषयताप्रयुक्तत्वमात्रवैयर्थ्यकथनसङ्गतिरित्युच्यते, तदा तुल्ययुक्त्या \`वह्निमान् ह्रदो--निर्वह्निः' इत्यादौ ह्रदे वह्न्यभाव इति ज्ञानीयवह्न्यभावत्वावच्छिन्नविषयतायां हेत्वाभासविभाजकासिद्धित्वसत्वात् वह्न्यभावत्वावच्छिन्ने अतिव्याप्तिवारणाय विरोधिविषयताप्रयुकतत्वनिवेशनसार्थक्यसंभवे तद्वैयर्थ्यकथनासङ्गतिरिति चेत्--  
 -न-\`ह्रदः--अभावानिरूपितप्रतियोगित्ववद्वह्निमान्--धूमात्' इत्यादौ बाधसाध्यासिद्ध्यनात्मके अभावानिरूपितप्रतियोगित्वविशिष्टे अतिव्याप्तिः। तत्र ह्रदवृत्यभावप्रतियोगीवह्निरिति बाधज्ञानीयनिरूपकभावापन्नाभावनिरूपिततत्वविशिष्टप्रतियोगित्वावच्छिन्नविषयतायां बाधत्वसत्वेन बाधत्वावच्छिन्नाघटितत्वस्य च अभावनिरूपितत्वविशिष्टप्रतियोगित्वावच्छिन्ने अक्षतत्वात्, तदतिप्रसङ्गवारणाय स्वपदग्राह्यरूपे यद्रूपावच्छिन्नविषयितासामान्यम्(1) उक्तोभयाभावाधिकरणताप्रयोजकं तद्रूपावच्छिन्नानिरूपितत्वयद्रूपावच्छिन्नविषयकनिश्चयाव्यवहितोत्तरानुमितिसामान्ये उक्तोभयाभावः तद्रूपावच्छिन्ननिरूपितत्वोभयाभाववत्स्वावच्छिन्नविषयितासामान्यकत्वं(2)(3) विशेषणमावश्यकम्। तथाच अभावनिरूपितत्वविशिष्टप्रतियोगित्वावच्छिन्नविषयितासामान्यस्य प्रतिबन्धकतानवच्छेदकत्वेन उक्तोभयाभावाधिकरणत्वाप्रयोजकतया तादृशरूपावच्छिन्नानिरूपितत्वस्य, अभावनिरूपितप्रतियोगित्वस्य असिद्धिघटितत्वेन यद्रूपावच्छिन्नविषयकनिश्चयाव्यवहितोत्तरम् अनुमितिसामान्ये उधभयाभावः तद्रूपावच्छिन्ननिरूपितत्वस्य च स्वपदग्राह्याभावनिरूपितप्रतियोगित्वावच्छिन्नविषयितासामान्ये सत्वेन उभयाभावासत्वेन तादृशप्रतियोगित्वस्य स्वपदेन गृहीतुमशक्यत्वात् न तदवच्छिन्ने अतिव्याप्तिः।  
F.N.1.विषयता--ख.  
F.N.2.विषयता--ख  
F.N.3. सामान्यकत्वविशेषणम्---क,ख.  
 तथाच \`ह्रदो--वह्निमान्--धूमात्' इत्यादौ वह्न्यभावत्वावच्छिन्नविषयितासामान्ये यद्रूपावच्छिन्नविषयकनिश्चयाव्यवहितोत्तरानुमितिसामान्ये उभयाभावः तद्रूपावच्छिन्ननिरूपितत्वाभावप्रयुक्तोभयाभावसत्वेन वह्न्यभावत्वादेः स्वपदेनोपादानसंभवेन तदवच्छिन्ने पूर्वोक्तरीत्या अतिव्याप्तिवारणाय विशेष्यदलसार्थक्यम्। \`निर्वह्निः पर्वतो--वह्निमान्' इत्यादौ घटत्ववह्नित्वाद्यवच्छिन्नविषयितासामान्ये उभयस्यैव पूर्वोक्तरीत्या सत्वेन तदभावासत्वादेव स्वापदेन घटत्ववह्नित्वाद्युपादानायोगेन तदवच्छिन्ने अतिव्याप्तिविरहात् विरोधिविषयिताप्रयुक्तत्ववैयर्थ्यशङ्कायाः सुसङ्गतिः।  
 नचैवमपि \`निर्वहिः पर्वतो--वह्निमान्' इत्यादौ वृत्तिवह्निरूपैकदेशे(1) अतिव्याप्तिः, \`पर्वतवृत्तिर्वहिः' इति ज्ञानीयवृत्तिवह्नित्वाद्यवच्छिन्नविषयितायां हेत्वाभासविभाजकासिद्धित्वसत्वेन समानाकारकज्ञानीयविषयितयोरैक्येन \`वृत्तित्ववान् पर्वतवृत्तित्ववान् वृत्तित्वांश्च वह्निः' इति ज्ञानीय वृत्तिवह्नित्वावच्छिन्नविषयितासामान्ये उभयाभावाधिकरणताप्रयोजकत्वसत्वेन तदवच्छिन्नानिरूपितत्वाभावप्रयुक्तोभयाभावसत्वेन वृत्तिवह्नित्वस्य स्वपदेनापादानसंभवात्, इति तद्वारणायैव विरोधिविषयिताप्रयुक्तत्वदलसार्थक्यं संभवत्येवेति तद्वैयर्थ्यशङ्कानुचितैवेति। वाच्यम्। वृत्तिवह्नित्वावच्छिन्ने अतिव्याप्तिवारणाय स्वावच्छिन्नविषयितासामान्ये उक्तोभयाभावमनिवेश्य स्वावच्छिन्नविषयिताधिकरणतासामान्य एवोभयाभावो निवेशनीयः।  
F.N.1.वह्नित्वरूप----ख--अयमयुक्तः पाठः  
 तथाच ज्ञानभेदेन विषयिताधिकरणतायाः भेदावश्यकत्वेनासमानकालीनज्ञाननिष्ठविषयिताधिकरणतायाम् उभयाभावाधिकरणताप्रयोजकत्वासत्वेन वृत्तिवह्नित्वावच्छिन्नविषयिताधिकरणतासामान्ये उभयाभावासत्वेन वृत्तिवह्नित्वस्य स्वपदेनोपादानायोगेन तदवच्छिन्ने अतिव्याप्तिविरहात्।  
 नचाधिकरणतायामुभयाभावनिवेशे असाधारण्यासङ्ग्रहः, पक्षधर्मताज्ञानासमानकालीनासाधारण्यज्ञाननिष्ठविषयिताधिकरणतायाम् उभयाभावाधिकरणताप्रयोजकत्वासत्वेन तद्विषयिताधिकरणतासामान्ये निरुक्तोभयोः सत्वेन स्वपदेन असाधारण्यतावच्छेदकग्रहणायोगादिति वाच्यम्। निरुक्तोभयाभाववत्तादृशाधिकरणतासामान्येपक्षधर्मताज्ञानासमानकालीनत्व--असाधारण्यविषयकत्वउभयाभाववज्ज्ञानवृत्तित्वविशेषणदानेन तत्सङ्ग्रहसंभवात्।  
 केचित्तु---स्ववृत्तिहेत्वाभासविभाजकस्य (1)स्वान्यस्मिन्नसत्वं, तस्य प्रतिव्यक्तिभिन्नत्वात् इत्यसंभव एव स्यात्, अतः यद्रूपावच्छिन्नविषयिताप्रयुक्तोभयाभावप्रयोजकाभावाधि(2)करणतायां ज्ञानवैशिष्ट्याप्रयोज्यत्वे सति स्वावच्छिन्नाविषयकप्रतीतिविषयतावच्छेदकधर्मावच्छिन्नविषयितात्वव्यापकरूपावच्छिन्नप्रयोज्यत्वं तद्धर्मावच्छिन्नाविषयकप्रतीतिविषयतावच्छेदकतद्धर्मवत्वम् इति स्वसजातीयविशिष्टान्तराघटितत्वं परिष्करणीयम्। तथाच वह्न्यभाववद्ध्रदत्वावच्छिन्नविषयिताप्रयोज्यं \`यद्वह्न्यभाववद्ध्रद--ह्रदवृत्तिवह्न्यभावं सत्प्रतिपक्षादिविषयकनिश्चयोत्तरानुमितिसामान्यनिष्ठं पक्षे साध्यवैशिष्ट्यावगाहित्वाभावाधिकरणत्वं तद्ध्रदवृत्तिवह्न्यभावसत्प्रतिपक्षविषयिताप्रयोज्यमपि इति सत्प्रतिपक्षह्रदवृत्तिवह्न्यभावाद्यघटितत्वस्य वह्न्यभाववद्ध्रदे सत्वात् लक्षणसमन्वयः। \`अभाववान्--वह्न्यभावबान्' इति निश्चयकालीन निश्चयीयाभाववद्ध्रदत्वावच्छिन्नविषयिताप्रयुक्तत्वमादाय दोषवारणाय ज्ञानवैशिष्ट्याप्रयोज्यत्वविशेषणम्। तच्च--ज्ञानवैशिष्ट्यनिष्ठप्रयोजकताकत्वासाधारण्यविषयितानिष्ठप्रयोजकताकत्वाभावोभयाभाववत्वम्। तेन नासाधारण्यासङ्ग्रहः। एकदेशीयनिरूप्यनिरूपकभावापन्नविषयितामादाय असंभववारणाय तादृशविषयितात्वव्यापकरूपावच्छिन्नत्वस्य निवेशः। इत्यञ्च \`ह्रदो--वह्निमान्--धूमात्' इत्यादौ एकदेशवह्न्यभावत्वावच्छिन्ने अतिव्याप्तिवारणाय विशेष्यदलसार्थक्यम्, परन्तुविरोधिविषयिताप्रयुक्तत्वदलं व्यर्थम् इति तदभिधानं सङ्गतमित्याहुः।  
F.N.1.स्वस्मिन्नसत्वं---ख--अयमयुक्तः पाठः  
F.N.2.अधिकरणतायाः--ग--अयमयुक्तः पाठः  
 --तदसत्---उक्तरीत्या अनुगतबाधत्वादिघटितसाजात्यनिवेशसंभवेन असंभवाभावात्, तदर्थं यद्रूपावच्छिन्नविषयिताप्रयुक्तेत्यादिनिष्कर्षानावश्यकत्वात्। तथा निष्कर्षेऽपि वह्न्यभावत्वाद्यवच्छिन्नातिव्याप्तिवारणस्य यद्रूपावच्छिन्नविषयिताधिकरणतासामान्यप्रयुक्तत्वनिवेशेनैव संभवेन विशेष्यदलवैयर्थ्यस्य दुर्वारत्वात्। अथिकरणतापर्यन्तनिवेशात् न \`ह्रदो---वह्निमान्--जलात्' इत्यादौ हेतुमत्पक्षे अतिव्याप्तिरिति विवेचनीयं सुधीभिः।  
 स्वसजातीयविशिष्टान्तरघटितं यत्स्वमिति। स्वावच्छिन्नविषयतावृत्तिहेत्वाभासविभाजकरूपवत्स्वावच्छिन्नाविषयकप्रतीतिविषयतावच्छेदकयद्रूपावच्छिन्नविषयितासामान्यं तद्रूपावच्छिन्नघटितं यत्स्वम् इत्यर्थः। तेन \`विशेषगुणवद्भिन्नो घटः--गुणसामान्यवद्भिन्न' इत्यादावाश्रयाद्धौ नाव्याप्तिः।  
 साध्यसाधनग्रहाविरोधीति। प्रतिबन्धकताघटितलक्षणाभिप्रायेणेदम्। (1)यादृशविषयतात्वं हेतौ हेतुतावच्छेदकवैशिष्ट्यावगाहित्वाभावप्रयोजकतानवच्छेदकं सत् साध्ये साध्यतावच्छेदकवैशिष्ट्यावगाहित्वाभावप्रयोजकतानवच्छेदकं तादृशविषयतात्वावच्छिन्नविषयतानिष्ठप्रयोजकताकेत्यादिपूर्वनिरुक्तविशिष्टान्तराघटितत्वाघटितव्यभिचारत्वस्यापि \`व्यभिचारनिष्ठमेयत्वम्' इति ज्ञानीयव्यभिचारविषयतानिष्ठप्रयोजकतामादाय व्यभिचारविशिष्टमेयत्वसाधारण्यं बोध्यम्।  
F.N.1.इदं लक्षणम्--ग पुस्तके एवं वर्तते=\`साध्यतावच्छेदकवैशिष्ट्यावगाहित्वाभाव--साधनतावच्छेदकवैशिष्ट्यावगाहित्वाभावप्रयोजकतानवच्छेदकरूपावच्छिन्नविषयतानिष्ठप्रयोजकताक' इति  
 बाधविशिष्टव्यभिचारादाविति। \`अयोगोलकं--धूमवत्--वह्नेः' इत्यादौ धूमाभाववदयोगोलकवृत्तिधूमाभावद्वृत्तिवह्नित्वावच्छिन्ने इत्यर्थः। अतिव्याप्तेरिति। अत्रेदं चिन्त्यम्। (2)स्ववृत्तीनि स्वविषयतावृत्तीनि वा यावन्ति हेत्वाभासविभाजकरूपाणि तावद्रूपविशिष्टं यद्विशिष्टान्तरं विशिष्टान्तरविषयतासामान्यं वा तद्धटितं यत् स्वं तदघटितत्वमिति परिष्कार एव इयमतिव्याप्तिः संभवति। यदि च \`स्ववृत्तीनि(1) स्वविषयतावृत्तीनि वा यावन्ति हेत्वाभासविभाजकरूपाणि प्रत्येकं तद्रूपविशिष्टं यद्विशिष्टान्तरं विशिष्टान्तरविषयत्वं वा तद्धटितत्वे सति तद्रूपविशिष्टं यद्विशिष्टान्तरं विशिष्टान्तरविषयत्वं वा तद्धटितं (2) यत् स्वं तदघटितत्वमिति रीत्यापरिष्क्रियते तदा नेयमतिव्याप्तिः। बाधविशिष्टव्यभिचारे स्ववृत्तिबाधत्वविशिष्टविशिष्टान्तरबाधघटितत्वे सति स्ववृत्तिव्यभिचारत्वविशिष्टविशिष्टान्तरव्यभिचारघटितत्वसत्वात् तस्य च स्वपदेन धर्तुं शक्यत्वेन (3) तदघटितत्वस्य बाधविशिष्टव्यभिचारे असत्वात्। व्यभिचारघटितबाधे स्ववृत्ति व्यभिचारत्वविशिष्टविशिष्टा(4)न्तरव्यभिचारघटितत्वसत्वेपि स्ववृत्तिबाधत्वविशिष्टविशिष्टा(5)न्तरघटितत्वासत्वेन तस्य स्वपदेनोपादानायोगात् तत्र लक्षणसमन्वयः।  
 नचैवमपि स्ववृत्तिव्यभिचारत्वविशिष्टविशिष्टान्तरव्यभिचारघटितं यत् स्वं धूमव्यभिचारिवह्निमत्वादिविशिष्ट तदघटितत्वस्य व्यभिचारघटितबाधे असत्वात् \`धूमव्यभिचारिवह्निमान्--धूमवान्--वह्नेः' इत्यादौ धूमाभाववद्धूमव्यभिचारिवह्निमत्वाव्चछिन्नरूपव्यभिचारघटितबाधाव्याप्तिर्दुर्वारैवेति वाच्यम्। तदघटितत्वमित्यनेन तदपर्याप्तिकविषयताकत्वस्य, तद्विषयकत्वाव्यापकविषयताकप्रतीतिविषयत्वस्य वा विवक्षितत्वात्।  
F.N.2.स्ववृत्तिनि स्वनिषयतावृत्तिनि---ख--अयमयुक्तः पाठः  
F.N.1.स्ववृत्तिनि स्वविषयतावृत्तिनि--ख--अयमयुक्तः पाठः  
F.N.2.यत्‌ स्वं---इति पदं ग पुस्तके नास्ति--अयमयुक्तः पाठः  
F.N.3.तदघटितत्वस्य च बाध--ग  
F.N.4.विशिष्ट--इति पदं--ख, पुस्तके नास्ति--अयमयुक्तः पाठः  
F.N.5. विशिष्ट--इति पदं--क,ख--पुस्तकयोः नास्ति----अयमयुक्तः पाठः  

यत्तु--प्रमेयत्वविशिष्टव्यभिचारवृत्तियावद्धेत्वाभासविभाजकरूपाप्रसिद्ध्या तस्य स्वपदेन ग्रहणायोगात् प्रमेयत्वविशिष्टबाधविशिष्टव्यभिचारादिकमेव तादृशं स्वं तदघटितत्वस्य प्रमेयत्वविशिष्टव्यभिचारे सत्वात् तत्रातिव्याप्तिवारणाय स्ववृत्तिहेत्वाभासविभाजकोपाधित्वव्यापकतावच्छेदकस्ववृत्तितात्व(1)कविशिष्टान्तरघटितं यत् स्वं इति स्ववृत्तियावद्धेत्वाभासविभाजकरूपेण स्वसजातीयविशिष्टान्तरघटितं यत् स्वं इत्यनेन विवक्षणीयम्। एवञ्च बाधत्वव्यभिचारत्वसाधारणबाधविशिष्ट व्यभिचारवृत्तिहेत्वाभावसविभाजकोपाधित्वव्यापकतावच्छेदकत्वस्य स्वपदग्राह्यप्रत्येकबाधव्यभिचारवृत्तितात्वे असत्वात् बाधविशिष्टव्यभिचारादिकं न तादृशं स्वं, किन्तु प्रमेयत्वविशिष्टबाधविशिष्टव्यभिचारादिकमेव तदघटितत्वस्य तत्राक्षतत्वात् तत्रातिव्याप्तिर्दुर्वारैवेति।  
F.N.वृत्तितत्वविशिष्टान्तर--ग--ख--अयमयुक्तः पाठः  
 --तदसत्--प्रमेयत्वविशिष्टव्यभिचारवारणाय अनतिरिक्तवृत्तिविषयितानिरूपिकतावच्छेदकत्वसंबन्धेन स्वविषयिताव्यापकप्रतिबन्धकतावत्व(2)रूपं यत् स्ववृत्तिहेत्वाभासविभाजकोपाधित्वं तद्व्यापकतावच्छेदक(3)स्वघटकविशिष्टान्तरवृत्तितात्वकत्वरूपतादृशविशिष्टान्तरघटितत्वस्य स्वपदार्थे विवक्षणेनैव बाधविशिष्टव्यभिचारवारणसंश्रवात्। स्वघटकविशिष्टान्तरमित्यनेन स्वविषयिताव्यापकविषयितानिरूपकतावच्छेदकस्वाविषयकप्रनीतिविषयतावच्छेदकावच्छिन्नं स्वाविषयकप्रतीतिविषयतावच्छेदकावच्छिन्नं वा \`विवक्षणीयम्(1)। तेन स्वाविषयकप्रतीत्यवृत्तिस्वविषयिताकत्वस्य स्वघटकतारूपत्वे स्वपदस्य तत्तद्व्यक्तिपरतया (2)प्रत्येकं बाधव्यभिचारवृत्तितात्वस्य तादृशोपाधित्वव्यापकतावच्छेदकत्वाभावात् बाधविशिष्टव्यभिचारे अतिव्याप्तिर्दुर्वारैवेति शङ्कानवकाशः।  
F.N.2.रूपस्ववृत्ति--ग  
F.N.3.अवच्छेदकत्वघटक--ग.  
 (3)व्यर्थं विशेषणमिति। दीधित्युक्तप्रयोजनासङ्गतिरित्यर्थः। दोषादिपदस्येति। दुष्टव्यवहारे नैतद्विशेषण प्रयोजनं सं भवतीति ध्येयम्। निरुक्तविशेषणावच्छिन्नेति विशिष्टान्तराघटितत्वविशेषणविशेषितेत्यर्थः। इदञ्च फलतः स्वपदार्थे द्रष्टव्यम्। व्युत्पन्नतयेति। व्यभिचारविशिष्टमेयत्वादौ दोषत्वव्यवहाराभावानुरोधेनेत्यादिः। अन्वयितावच्छेदकेति। दोषपदार्थान्वयितावच्छेदकेत्यर्थः। \`ह्रदो---वह्निमान्--धूमात्' इत्यादौ ह्रदनिष्ठवह्न्यभावह्रदनिष्ठाभावप्रतियोगित्वादेर्धूमे सत्वात् तावत्पर्यन्ताविवक्षणेपि धूमे दुष्टत्वव्यवहारसंभवात्--आश्रयासिद्ध्यादीति।  
F.N.3. इयं पङ्क्तिः पार्श्व (268) पुरस्थद्वितीयपङ्क्त्यवन्तरं दृश्यते घ पुस्तके---अयमयुक्तः पाठः  
 संबन्धत्वेन संबन्धस्य विशिष्टबुद्ध्यनियामकत्वात्--येनेकेनापीति। दोषस्य दुष्टपदप्रतिपाद्यतावच्छेदकत्वलाभाय व्याचष्टे--तदवच्छिन्न इति। एतल्लाभाय(1) प्रकृतो हेतुरित्युक्तमिति। तथाच एकज्ञानविषयताविशिष्टहेतुतावच्छेदकवत्वसंबन्धेन दोषवत्वमेव तादृशव्यवहारनियामकमिति भावः।  
F.N.1. लाभायैव--क,ख.  
 ह्रदत्वावच्छिन्नपक्षकत्वस्येति। ह्रदत्वावच्छिन्नह्रदनिष्ठोद्देश्यताकत्वस्येत्यर्थः। सप्तम्यर्थ उद्देश्यत्वं, तत्र प्रकृत्यर्थस्य हदस्याधेयतासंबन्धेनान्वये तद्विशेषणतापन्नं ह्रदत्वमपि स्ववच्छिन्नत्वसंबन्धेन धर्मिपारतन्त्र्येणान्वेतीति तादृशार्थलाभः वह्नित्वावच्छिन्नसाध्यकत्वस्येति। वह्नित्वावच्छिन्नवह्निनिष्ठविधेयताकत्वस्येत्यर्थः। षष्ठ्यर्थविधेयतायां प्रकृत्यर्थस्य वह्नेराधेयतासंबन्धेनान्वये तद्विशेषणतापन्नवह्नित्वस्य स्वावच्छिन्नत्वसंबन्धेन धर्मिपाटतन्त्र्येणान्वये तादृशविधेयताकत्वयोरेकत्रद्वयमिति' रित्या अनुमितावन्वये \`ह्रदो--घटवान्', \`भूतलं--वह्निमत्' इत्यनुमितिसाधारणतादृशानुमितित्वव्यापकप्रतिबध्यतानिरूपितप्रतिबन्धकतावच्छेदकस्वावच्छिन्नविषयिताकधर्मावच्छिन्नत्वस्य वह्न्यभाववद्ध्रदादावसत्वात् तदादाय \`ह्रदे वह्निसाधने धूमो दुष्ट' इति व्यवहारानुपपत्तिः, अतः तादृशोद्देश्यताकत्वविशिष्टे तादृशविधेयताकत्वान्वय एवोपगन्तव्यः।  
 तथाच सति विशिष्टान्वयस्थले विधेये उद्देश्यतावच्छेदकाबच्छिन्नत्वान्वयस्य उत्सर्गसिद्धतया तादृशोद्देश्यताकत्वावच्छिन्नतादृशविधेयताकत्वविशिष्टानुमितिलाभेनतादृशानुमितित्वस्य दर्शितसमूहालंबनानुमितिसाधारण्याभावान्नोक्तव्यवहारानुपपत्तिरिति ध्येयम्।  
 नन्वेवमपि \`पर्वते वह्निसाधने धूमो न दुष्ट' इति व्यवहारानुपपत्तिः, तादृशपक्षसाध्यहेतुकत्वान्वितानुमितिप्रतिबन्धकज्ञानविषयरूप(1)दुषधात्वर्थाप्रसिद्ध्या निरुक्तसंबन्धेन तदभावप्रत्यायनासंभवात् इति चेत्--  
F.N.1.विषयदुषधात्वर्थ--ग.  
 --न- तत्र प्रतिबन्धकत्वमात्रं दुषधात्वर्थः। उक्तरीत्या अन्वयलभ्य तादृशपक्षसाध्य(2)कानुमित्यन्वितस्य तस्यानतिरिक्तवृत्तिविषयितानिरूपकतावच्छेदकधर्मावच्छिन्नविषयकज्ञानविषयकप्रकृतहेतुतावच्छेदकवत्वरूपव्यधिकरणसंबन्धेन अथाव एव (3)हेतौ नञा प्रतीयते, क्तप्रत्ययस्य तु तात्पर्यग्राहकत्वमेव। (4)प्रतियोग्यभावान्वयौ' इति व्युत्पत्तौ आग्रहे \`अन्धः आकाशं न पश्यतीति' व्यवहार इव तादृशव्यवहारस्य अप्रामाण्यमेवोपगन्तव्यम्।  
F.N.2. साध्य हेतुकानुमिति--ग  
F.N.3. हेतौ धूमे प्रतीयते---ग--अयमयुक्तः पाठः  
F.N.4. प्रतियोग्यभावान्वयौ तुल्ययोगक्षेमौ' इति व्युत्पत्तिस्वरूपम्  
 व्याचष्टेपीति। लक्षणमप्यन्यथैव व्याचष्ट इति योजना। ननु किमर्थमन्यथा व्यारव्यानमत आह--अन्यथेति। अतिप्रसङ्गादिति। साध्याभाववद्वृत्तित्वविशिष्टसाधनादावित्यादि। ज्ञानत्वे प्रतिबन्धकतानतिरिक्तवृत्तित्वरूपप्रतिबन्धकतावच्छेदकत्वलाभायाह--ज्ञानत्वावच्छिन्नमिति। साधनीयत्वं। साधनवत्वं, साधनमिति यावत्। आधेयतायाः वृत्यनियामकतया तत्सबन्धावच्छिन्नाधेयताविरहात् इति भावः। अव्याप्तिरिति। \`पर्वतो वह्न्यभाववान्' इत्यादौ पर्वतत्वावच्छिन्ननिष्ठवह्नित्वावच्छिन्नवत्वरूपबाधादौ अवच्छेदकतापर्याप्तिघटितलक्षणसत्वात् नासंभवः। पर्वतत्वावच्छिन्नविशेष्यक वह्नित्वावच्छिन्नप्रकारकनिश्चयत्वे \`पर्वतो--वह्न्यभाववान्' इत्यनुमितिप्रतिबन्धकतावच्छेद(1)कतापर्याप्तेः।  
F.N.1.अवच्छेदकपर्याप्तेः-क,--ख,घ----अयमयुक्तः पाठः  
 पूर्वोक्तयुक्त्येति। सामान्यत अनुमितिनिष्ठप्रतिबध्यतानिरूपितप्रतिबन्धकतानिवेशे समूहालंबनानुमितिमादाय अतिप्रसङ्गः, अनुमितित्वव्यापकप्रतिबध्यतेत्यादिरीत्या निवेशे तादृशप्रतिबध्यतायाः दोषज्ञानीयाया अप्रसिद्धिः इतिरीत्येर्य्थः। वस्त्वन्तरमिति। ह्रदादिरूपमित्यर्थः। ह्रदेति। पूर्वदले तदनिवेशे ह्रदकृतिवह्न्यभावे उत्तरदले तदनिवेशे ह्रदवृत्तिधूमाभावे इति विवेकः।  
 (1)ननु किञ्चिद्रूपावच्छिन्नसाध्यहेतुकानुमितित्वव्यापकत्वनिवेशे (2)दोषोक्तापि प्रकृतसाध्यहेत्वोरनिवेशे (3)दोषानुक्तेर्न्यूनतेत्यत आह---इदमुपलक्षणमिति  
F.N.1.ननु इत्यारभ्य इदमुपलक्षणमिति इति (तृतीयपङ्क्ति) पर्यन्तं ख पुस्तके नास्ति।  
F.N.2. दोषस्योक्तावपि--क.  
F.N.3. दोषस्यानुक्ते--क.  
 वह्निशून्येति। देशान्तरप्रभामण्डलादि। व्यावर्तकविशेषणेति। वह्निमद्धृत्तित्वविशिष्टत्वपर्वतादिवृत्तित्वादिरूपेत्यर्थः।  
 उत्तरकालीनार्थकतयेति। उत्तरपदस्य उत्तरकालपरत्वे(4)जन्यमात्रस्य कालोपाधित्वाभावे अनुमितौ तदभेदः न संभवतीत्युत्तरपदस्य तादृशकालवृत्यर्थकत्वादरः द्वितीयेति। अभेदेन धात्वर्थान्वितस्वार्थबोधकपदानां द्वितीयान्तत्वम्, इत्येतदर्थकक्रियाविशेषणानां कर्मत्वम् इत्यनुशासनसिद्धेत्यादिः। अग्रिमेति। अनाहार्यमानसज्ञाने वा इत्यादिकल्पे इत्यर्थः। सार्थकमिति। ज्ञप्तिरूपज्ञाधात्वर्थक्रियाविशेषणत्वसंपादनाय--ज्ञानपदमुक्तम्। अन्यथा मानसपदेन मानसत्वव्याप्त जात्यवच्छिन्नलाभे तत्पदंव्यर्थं स्यात्। तथाच द्वितीयायाः साधुत्वार्थमेव ज्ञानपदमिति ध्येयम्।  
F.N.4.पर्वते--ख--अयमयुक्तः पाठः  
 मतान्तरमुपन्यस्यपि--उत्तरपदमिति। अव्यवहितोत्तरार्थकमिति। अव्यवहितोत्तरकालार्थकमित्यर्थः। कालाध्वनोरत्यन्तसंयोग इत्यनेनेति। अत्यन्तसंयोगविवक्षायां कालवाचकादध्ववाचकाच्च शब्दात् द्वितीया इत्येतदर्थं केनेत्यादिः। अधिकरणे। अधिकरणत्ववाचिका, आधेयत्ववाचिका वा इत्यर्थः।  
 अत्र अधिकरणत्वमात्रे न द्वितीया अत्यन्तपदवैयर्थ्यापत्तेः, किन्तु समभिव्याहतपदार्थतावच्छेदक व्यापकताविशिष्टाधिकरणत्वे तादृशाधिकरणत्वलाभश्च \`मासमधीते चैत्रः' इत्यादौ द्वितीयार्थाधिकरणत्वे प्रकृत्यर्थस्य मासस्य आधेयतावदभावप्रतियोगितावच्छेदकत्वसंबन्धेन स्वावच्छिन्नस्य यो भेदः तदाश्रयधर्मक्तासंबन्धेन अन्वयादेव, तादृशधर्मः चैत्रकर्तृकाध्ययनाधारत्वम्॥ एवञ्च प्रकृते तदुत्तरमिति द्वितीयार्थाधारत्वे उत्तरपदार्थस्य उत्तरकालस्य यद्विषयकनिश्चयोत्तरानुमित्याधारतात्वरूपधर्ममादाय तादृशसंबन्धेनान्वयः संभवति, परन्तु प्रयोजनाभावेन तद्विवक्षणाभावात् न अत्यन्तसंयोगार्थकद्वितीया संभवति इत्याशयेनाह---(1)व्यापकत्वेति।  
F.N.1.व्यापकत्वेनेति--ख--अयमयुक्तः पाठः  
 \`निर्वह्निः पर्वतो--वह्निमान्' इत्यादौ वस्तुमात्रनिश्चयोत्तरानुमितिनिष्ठोभयाभावमादाय वस्तुमात्रे अतिव्याप्तिवारणाय यद्विषयकनिश्चयनिष्ठविरोधिविषयिताप्रयुक्तत्वमुपात्तम्, तच्च व्यवहितपूर्वनिश्चयनिष्ठविरोधिविषयिताप्रयुक्तत्वमादायातिव्याप्तिं वारयितुं न समर्थमिति नियमविशेषमवलंव्यैवातिव्याप्तिवारणं कर्तव्यम्, तथाच सति विषयितायां निष्ठान्तविशेषणं व्यर्थम् इत्यत्र इष्टापत्तिमाह--अत्रेचेति। तज्ज्ञानानन्तरमिति। तज्ज्ञानाव्यवहितोतरमित्यर्थः। प्रयोजकत्वादिति। प्रयोजकत्वनियमादित्यर्थः।  
 अन्यत्र---\`निर्वह्निः पर्वतो--वह्निमान्' इत्याकाटकाहार्ये। तादृशोभयाभावस्य इच्छाघटितसामग्र्यभावमात्रप्रयक्ततया विषयिताप्रयुक्तत्वमेव नास्ति, कुतः विरोधिविषयिताप्रयुक्तत्वमिति शङ्कते--नचेति।  
 अनाहार्यस्य--इच्छानुत्तरस्येत्यर्थः। (1)तथाच \`निर्वह्निः पर्वतोवह्निमान्' इत्याकारकज्ञानस्य विरोधिज्ञानप्रयुक्तानुत्पत्तिकत्वे तदसत्वदशायां इच्छाया असत्वेपि तदुत्पत्यापत्तिरत इच्छाया एव तदुत्पत्तिप्रयोजकत्वमुपगम्य तदभावप्रयुक्तानुत्पत्तिकत्वं वाच्यम्, इति इच्छाघटितसामग्र्यभावस्यैव निर्वह्नित्वविशिष्टपर्वते। वह्नित्वविशिष्टवैशिष्ट्यावगाहित्वाभावप्रयोजकत्वमिति भावः।?  
F.N.1.तथाच निर्वहिः पर्वतो--वह्निमान्--इति ग पुस्तके नास्तिः  
 विनिगमनाविरहेण पूर्वज्ञानीयविरोधिविषयिताया अपि प्रयोजकत्वात् इति। अत्रेदं चिन्त्यम्---आहार्यज्ञानसामग्रचभावस्यैव एकस्य उभयाभावाधिकरणतासामान्ये प्रयोजकत्वकल्पने उभयाभावाधिकरणतात्वम् एकमेव प्रयोज्यतावच्छेदकं संभवतीति प्रयोज्यप्रयोजकभावैक्यम्, अधिकरणताविशेषे विरोधिविषयितायाः प्रयोजकत्वकल्पने तु अधिकरणताविशेषत्वमेव तत्प्रयोज्यतावच्छेदकम्, इति तदनालीढविशेषान्तरे आहार्यज्ञानसामग्रथभावस्य प्रयोजकत्वकल्पने लाघवमेव विनिगमकं सं भवति। अन्यथा अधिकरणताविशेषे वस्तुमात्रविषयितायाः विनिगमनाविरहेण प्रयोजकत्वं को वारयेत् इति।  
 वस्तुतस्तु--लक्षणे उभयाभावशब्देन उभयाभावप्रयोजकीभूताभावस्यैवाग्रे विवक्षणीयतया \`वह्निमत्पर्वतादि'रूपाश्रयासिद्धिविष(1)यिताया उभयाभावे तदधिकरणत्वे वा प्रयोजकत्वाभावेपि उभयाभावप्रयोजकीभूते पक्षे पक्षतावच्छेदकवैशिष्ट्यावगाहित्वाभावे प्रयोजकतायां विवादाभावेन लक्षणसमन्वयः सुघट एव। उभयाभावप्रयोजकीभूताभावेत्यत्र प्रयोजकत्वं स्वरूपसंबन्धरूपम् उभयवदवृत्तित्वपर्यवसितम्--उभयाभावव्याप्तिरूपं वा ग्राह्यम् इति तत्वम्।  
F.N.1.विषयतायाः--ख.  
 यादृश विशिष्टविषयितासामान्यप्रयुक्त इति। अत्र या दृशविशिष्टविषयित्वाव्यापकविषयिताशून्यज्ञानीयविषयितापर्यन्तनिवेशावश्यकत्वे सामान्यपदव्यावृत्तिः पूर्वरीत्या अवसेया।  
 अव्यवधाननिवेश इति। अत्र अव्यवहितत्वं यदि स्वाधिकरणकालध्वंसाधिकरणकालध्वंसानधिकरणत्वम् तदा अलौकिकदोषज्ञानात्पूर्वं(1) पञ्चक्षणैजयिमानायां अनुमितावपि तत्सत्वात् दोषविषयकलौकिकनिश्चयमादाय उत्तरत्वनिवेशव्यावृत्तिकथने बीजाभावइति स्ववृत्तिकृत्रिमत्वरूपमेव तदभिप्रेतम्। उत्तरत्वं--स्वाधिकरणक्षणध्वंसाधिकरणत्वम्। तथाच स्ववृत्तिकृत्रिमत्वे सति स्वाधिकरणक्षणध्वंसाधिकरणक्षणवृत्तित्वमुत्तरकालीनत्वम् अनुमितौविशेषणम् फलितम्।  
F.N.1. पूर्वपञ्च--ख.  
 लौकिक प्रत्यक्षस्य चेति। लौकिकत्वं दो(2)षविशेष(3)जन्यत्वं अत्र विवक्षितम्, तेन \`ह्रदो--वह्निमान्' इति प्रत्यक्षस्य विशेषणवद्विशेष्यसन्निकर्षजन्यत्वरूपलौकिकत्वस्य ह्रदे वह्नेहसत्वेन असंभवेपि न क्षतिः।  
F.N.2.दोषविषयकलौकिके अलौकिकत्वं दोषविशेष जन्यत्वम्---इति ग पुस्तके वर्तते--अयमयुक्तः पाठः  
F.N.3. जन्यमत्र--क,--ख--अयमयुक्तः पाठः  
 आहार्यस्य असार्वत्रिकत्वमभ्युपेत्याह--अव्याप्तिर्वेति। \`वह्न्यभाववान् ह्रदः---वह्निमान्' इत्याहार्ये पक्षतावच्छेदकतादिपर्याप्तिघटितोभयाभावसंभवेपि \`ह्रदो---वह्न्यभाववान्' इति निश्चयोत्तरम् इच्छाजन्ये केवलं \`ह्रदो--वह्निमान्' इत्याहार्ये \`ह्रदो धूमवान् धूमव्यभिचारि वह्निमान्' इत्याहार्ये च न तत्संभव इति ध्येयम्।  
 (1)अत्रावच्छेदकावच्छेदेन साध्यवत्स्थलीयलक्षणं(2) पक्षतावच्छेदकव्यापकत्वविशिष्टसंयोगादिसंबन्धावच्छिन्नसाध्यप्रकारकत्वघटितो भायाभावघटितसामानाधिकरण्येन (3)साध्यवत्‌स्थलीयं केवलसंयोगादिसंबन्धावच्छिन्नसाध्य(4)प्रकारकत्वघटितोभयाभाभावघटितं भिन्न भिन्नमेव वाच्यम्। उभयसाधारणं एकन्तु न संभवति, तत्र केवलसंयोगादिसंबन्धनिवेशे अवच्छेदकावच्छेदेन (5) साध्ये सामानाधिकरण्येन बाधादावव्याप्तेः। व्यापकत्वविशिष्टसंयोगादिसंबन्धनिवेशे सामानाधिकरण्येन (6)साध्ये सामानाधिकरण्येन बाधादावतिव्याप्तेरिति बोध्यम्।  
F.N.1. अवच्छेदकतावच्छेदेन--ग--अयमयुक्तः पाठः  
F.N.2.A.साध्यतास्थलीय--क,ख. (B). साध्यकस्थलीय--ग  
F.N.3. साध्यकस्थलीय--क,ख.  
F.N.4. प्रकारत्व--ग, अयमयुक्तः पाठः.  
F.N.5.साध्यके--गः  
F.N.6.A.साध्ये साध्ये सामानाधेकरण्येन--ख--अयमयुक्तः पाठः B.साध्यके--ग.  
 तादृशोभयाभावप्रयोजकविरोधिविषयितावत्वमिति। तादृशोभयाभावप्रयोजकतावच्छेदकतापर्याप्त्यथिकरणधर्मविशिष्टविरोधिविषयिताऽधिकरणत्वमित्यर्थः। तेन \`पर्वतो वह्निमान्--धूमान्' इत्यादौ पाषणमयत्वविशिष्टपर्वते नातिव्याप्तिः।  
 साध्यनिष्ठाभावा(1)प्रतियोगित्वादिरूपानुपसहारित्वे अव्यातिरिति। ननु अन्वयव्याप्तिनिवेशे साध्याभाववदवृत्तित्वरूपव्याप्तेरपि निवेशात् तत्राभावांशे साध्यभावे साध्ये अभावप्रतियोगित्वभानस्य तुल्यवित्तिवेद्यत्वसिद्धतया तज्ज्ञानविरोधितया साध्यनिष्ठात्यन्ताभावाप्रतियोगित्वरूपानुपसंहारित्वसङ्ग्रहः संभवतीति चेत्--  
F.N.1.अप्रतियोगित्वरूप--ग.प्रामादिकः पाठः  
 --न--साध्याभाववदवृत्तित्वरूपव्याप्तिशरीरे प्रतियोगितासंबन्धेन साध्यस्य निवेशात् असमानप्रकारकज्ञानस्य अविरोधितया तादृशानुपसंहारित्वसङ्ग्रहानुपपत्तेः। यद्वा साध्यनिष्ठाभावा(1)प्रतियोगित्वम् आदिः यस्य तच्च तदनुपसंहारित्वञ्च इति विग्रहे अतद्गुणसंविज्ञानबहुव्रीहिणा ग्रन्थकृता व्यवस्थापनीय साध्याभावाव्यापकत्वविशिष्टहेत्वभावरूपानुपसंहारित्व(2) एवाव्याप्तिर्विवक्षितेति न दोषः।  
F.N.1. अभावप्रतियोगित्वम्--ग--अयमयुक्तः पाठः  
F.N.2. हेत्वाभास--ख--अयमयुक्तः पाठः  

तद्रूपावच्छिन्नविषयतानिरूपिततद्रूपावच्छिन्नाभावतद्व्याप्यान्तरविषयतेति। तद्रूपावच्छिन्नविषयतानिरूपिता या तद्रूपावच्छिन्नाभावत्वावच्छिन्नविषयता तद्रूपावच्छिन्नाभावव्याप्यत्वावच्छिन्नविषयता तदन्यतरविषयतेत्यर्थः। वह्न्यभाववद्ध्रदकालीनः वह्न्यभावव्याप्यवद्ध्रदकालीनो वा \`पर्वतो--वह्निमान्' इत्यादौ सिद्धिविषयवह्निमत्पर्वते अतिव्याप्तिवारणाय निरूपितत्वान्तम्। \`वह्न्यभाववत्पाषाणमयकालीनपर्वतो वह्निमान्' इत्यादौ सिद्धिविषयवारणाय तत्र तद्रूपावच्छिन्नेति। तद्रूपपर्याप्तावच्छेदकताकेति तदर्थः। तेन \`वह्न्यभाववत्पर्वतकालीनपर्वतो--वह्निमान्' इत्यादौ सिद्धिविषये नातिव्याप्तिः। तद्रूपावच्छिन्नाभावः तद्रूपावच्छिन्नरूपाभावप्रतियोगितावच्छेदकावच्छिन्नः, तेन \`निर्वह्निः पर्वतो--वह्निमान्' इत्यादौ आश्रयासिद्ध्यात्मकवह्निमत्पर्वतविषयतासङ्ग्रहः। तद्रूपावच्छिन्नाभावनिष्ठविषयतानिवेशे \`पर्वतो--वह्निमान्--द्रव्याभावात्' इत्यादौ सिद्धिविषये अतिव्याप्तिः, अतः तद्रूपावच्छिन्नाभावत्वावच्छिन्नविषयतानिवेशः। एवं तादृशाभावव्याप्यनिष्ठविषयतानिवेशे शैवालसाध्यके वह्निहेतुके सिद्धिविषये अतिव्याप्तिरतस्तादृशव्याप्त्वावच्छिन्नविषयतानिवेशः। साध्यवद्भेदश्च पृथगेव निवेश्यः, पक्षधर्मताज्ञानकालीनज्ञानीयहेतुतावच्छेदकावच्छिन्नविषयतानिरूपितसाध्याभावव्याप्त्वावच्छिन्नविषयता पृथगेव निवेश्या तेन नासाधारण्यासङ्ग्रहः।  
 नन्वेवं विरोधिविषयतानिर्वचने \`घटः पृथिवीभिन्नः' इत्यादौ स्वरूपतः पृथिवीत्वघटितबाधे अव्याप्तिः, तद्विषयतायाः पृथिवीभेदत्वावच्छिन्नाभावत्वावच्छिन्नप्रकारतानिरूपितत्वाभावात्। एवं \`घटोऽवृत्तिः' इत्यादौ घटावच्छिन्नरूपबाधे \`काञ्चनमयपर्वतो--वह्निमान्--धूमात्' इत्यादौ काञ्चनमयत्वव्यापकीभूताभावप्रतियोगिधूमरूपाश्रयासिद्धौ ह्रदनिष्ठाभावप्रतियोगिवह्निरूपबाधे चाव्याप्तिः। एवं पर्वतत्वसामानाधिकरण्येन वह्नेः साध्यत्वे पर्वतत्वसामानाधिकरण्येन वह्न्यभावस्य हेतुत्वे पर्वतत्वसामानाधिकरण्येन सिद्धिविषये वह्निमत्पर्वते अतिव्याप्तिः, तद्विषयतायामपि निरुक्तविरोधिविषयतात्वसत्वात्। तादृशान्यतरविषयतायाम् उभयाभावप्रतियोगिकोटौ येन संबन्धेन तदवगाहिज्ञानत्वावच्छिन्ननिरूपितप्रतिबन्धकतावच्छेदकत्वविवक्षया तद्विषयतायाः विरोधिविषयतात्ववारणे \`निर्वह्निः--वह्निमान्--धूमात्' इत्यादावव्याप्तिः, तादृशविरोधिविषयत्वाप्रसिद्धेः अतो निष्कृष्टं विरोधिविषयत्वमाह--साध्यवत्पक्षविषयताबहिर्भूतेति। साध्यतावच्छेदकावच्छिन्नप्रकारतानिरूपितपक्षतावच्छेदकावच्छिन्नविशेष्यताबहिर्भूतेत्यर्थः। \`पर्वतो--वह्निमान्---द्रव्याभावात्' इत्यादौ स्वरूपासिद्धिविषयतायाः विरोधित्वनिर्वाहाय प्रकारतायां साध्यतावच्छेदकावच्छिन्नत्वनिवेशः। तच्च साध्यतावच्छेदकपर्याप्तावच्छेदकताकत्वम्। तेन \`महानसं--वह्निमत---महानसीयवह्न्यभावात्' इत्यादौ स्वरूपासिद्धिविषयतायाः न विरोधिविषयतात्वानुपपत्तिः। \`द्रव्यं---वह्निमत्---वह्न्यभावविशिष्टपर्वतात्' इत्यादौ हेत्वसिद्धिविषयतायां विरोधिविषयतात्वनिर्वाहाय तादृशप्रकारतानिरूपितविशेष्यतायां पक्षतावच्छेदकावच्छिन्नत्वनिवेशः। तच्च पक्षतावच्छेदकपर्याप्तावच्छेदकताकत्वम्। तेन \`वृत्तित्वं--घटवृत्ति--घटात्' इत्यादौ \`घटवृत्तित्वाभाववद्वृत्तित्वं घटवृत्ति' इत्याकारकव्यभिचारज्ञानीयविषयतायाः न विरोधित्वानुपपत्तिः।  
 यद्यपि तादृशविशेष्यताभिन्नत्वम न तादृशविशेष्यताबहिर्भूतत्वम्, \`पर्वतो--वह्निमान्' इति ज्ञानीयप्रकारतायाः तादृशविशेष्यताभिन्नत्वात् सिद्धिविषयातिव्याप्तेरवारणात्। तथापि तादृशविशेष्यताघटकविषयताभिन्नत्वमेव। तादृशविशेष्यताबहिर्भूतत्वम्, तादृशविशेष्यताघटकत्वञ्च तादृशविशेष्यतावन्निष्ठभेदप्रतियोगितानवच्छेदकत्वं, दर्शितवह्नित्वावच्छिन्नप्रकारतायाः तादृशविशेष्यतावन्निष्ठभेदप्रतियोगितानवच्छेदकतयाघटकविषयताभिन्नत्वाभावात् न सिद्धिविषये अतिव्याप्तिः। तादृशविशेष्यतावन्निष्ठभेदप्रतियोगितावच्छेदकत्वमेव वा बहिर्भूतान्तेन विवक्षणीयम्, अभावद्वयनिवेशे प्रयोजनाभावात्।  
 नच (1)सिद्ध्यात्मकज्ञानीयविषयतानामपि विषयभेद(2)भिन्नानां चालिनीन्यायेन तत्तद्व्यक्तित्वेन तादृशविशेष्यतावन्निष्ठभेदप्रतियोगितावच्छेदकत्वात् सिद्धिविषयातिव्याप्तिवारणं दुर्घटमिति वाच्यम्। तादृशभेदप्रतियोगितावच्छेदकतावच्छेदकोक्तोभयाभावाधिकरणताप्रयोजकता(3)वच्छेदकविषयतात्वकत्वस्य विवक्षणीयतया सिद्धिविषयतायाः तत्तद्व्यक्तित्वेन ताद-शभेदप्रतियोगितावच्छेदकत्वेपि उक्तोभयाभावाधिकरणताप्रयोजकतावच्छेदकनिरूप्यनिरूपकभावापन्नविषयतात्वस्य तादृशविशेष्यतावत्सिद्ध्यात्मकज्ञाननिष्ठभेदप्रतियोगितावच्छेदकतावच्छेदकत्वविरहेण सिद्धिविषये अतिव्याप्तिवारणात्।  
F.N.1. सिद्ध्यात्मज्ञानीय---क,ख--अयमयुक्तः पाठः  
F.N.2. भेदेनभिन्नानां--क,ख  
F.N.3. अवच्छेदकनिरूप्यनिरूपकभावापन्नविषयितात्ववत्वस्य विवक्षणी--यतया---इति ग. पुस्तके वर्तते।  
 यदि च एवमपि \`पाषाणमयः पर्वतो---वह्निमान्---पाषाणमयत्वाभाववत्पर्वतकालीनधूमात्' इत्यादौ पाषाणमयत्ववत्पर्वतरूपहेत्वसिद्धावव्याप्तिः, तद्विषयतात्वस्य तादृशविशेष्यतावन्निष्ठभेदप्रतियोगितावच्छेदकतावच्छेदकत्वाभावात्। साध्यविशिष्टपक्षविषयतान्तः पातित्वपक्षे साध्यव्याप्यहेतुवैशिष्ट्यावगाहित्वाभावाप्रयोजकत्वोभयाभावरूपं विरोधित्वं निरुच्य दर्शितहेत्वसिद्धिसङ्ग्रहे पर्वतो--वह्निमान्---धूमात्' इत्यादौ साध्यव्याप्यहेतुमत्पक्षे अतिव्याप्तिः तज्ज्ञानस्य सिद्धिविधया समूहालमबनानुमितिप्रतिबन्धकतया तद्विषयतायां पक्षे साध्यव्याप्यहेतुवैशिष्ट्यावगाहित्वाभावाप्रयोजकत्वविरहेण उभयाभावरूपविरोधित्वानपायादिति विभाव्येत--  
 तदा तादृशविशेष्यत्वावच्छिन्नभेदप्रतियोगितानवच्छेदकत्वमेव तादृशविशेष्यताबहिर्भूतत्वं वक्तव्यम्। वह्नित्वावच्छिन्नप्रकारतानिरूपिता या पर्वतत्वावच्छिन्नानिरूप्यनिरूप्पनिरूपकभावापन्नविशेष्यता(1) तस्याः तादृशविशेष्यत्वावच्छिन्नभेदप्रतियोगितावच्छेदकत्वेपि \`पाषाणमयत्ववान् पर्वतः' इति ज्ञानीयपाषाणमयत्वविशिष्ट पर्वतत्वावच्छि(2)न्नायाः हेत्वसिद्धिविषतायाः तादृशभेदप्रतियोगितानवच्छेदकत्वान्न हेत्वसिद्धावव्याप्तिः, सिद्ध्यात्मकज्ञानीयवह्नित्वावच्छिन्नप्रकारताया अवच्छेदककुक्षिप्रविष्टानामवच्छेदकतया तादृशभेदप्रतियोगितावच्छेदतया तदनवच्छेदकत्वाभावात् न सिद्धिविषयातिव्याप्तिरपि।  
1.विशेष्यतायाः तादृश--ग.  
2. अवच्छिन्नविषयतायाः तादृश---ग.  
 नचैवमपि। \`हदो--वह्न्यभाववान्--वह्नेः' इत्यादौ स्वरूपसिद्धावव्याप्तिः तद्विषयतायाः तादृशभेदप्रतियोगितानवच्छेदकत्वविरहात् इति वाच्यम्। तादृशविशेष्यत्वाव्चछिन्नभेदप्रतियोगितावच्छेदकत्वेपक्षे साध्यव्याप्यहेतुवैशिष्ट्यावगाहित्वाभावाप्रयोजकत्वोभयाभावस्यैव अनवच्छेदकत्वान्तेन विवक्षणात्। साध्यव्याप्यहेतुमत्पक्षविशेष्यत्वावच्छिन्नभेदप्रतियोगितानवच्छेदकत्वमपि विशेषणं देयम् तेन न सिद्धिविषये साध्यव्याप्यहेतुमत्पक्षे अतिव्याप्तिः।  
 अथैवमपि सुन्दरदण्डिपुरुषसाध्यके साध्यप्रकारकसिद्ध्यात्मकज्ञानीयायाः (1)सौन्दर्यनिष्ठप्रकारतानिरूपितदण्डत्वावच्छिन्नविषयतायाः सुन्दरदण्डविशिष्टपुरुषत्वरूपसाध्यतावच्छेदकावच्छिन्नप्रकारतानिरूपितविशेष्यत्वावच्छिन्नभेदप्रतियोगितावच्छेदिका(2) या तादृशपुरुषत्वावच्छिन्नप्रकारता तद्धटकत्वाभावे तादृशभेदप्रतियोगितानवच्छेदकतया उक्तविरोधिविषयतात्वेन निरूप्यनिरूपकभावापन्नायाः तस्याः तादृशोभयाभावाधिकरणताप्रयोजकत्वेन च सिद्धिविषये अतिव्याप्तिर्दुर्वारैवेति चेत्।  
F.N.1. सौन्दर्यनिष्ठप्रकारतानिरूपितदण्डत्वावच्छिन्नविषयतायाः--इति पङ्क्ति---ख पुस्तके नास्ति---अयमयुक्तः पाठः  
F.N.2. अवच्छेदकतादृशपुरुषत्वावच्छिन्नप्रकरताघटकत्वाभावेन--ग  
 --न---विशिष्टसाध्यके तद्धटकपदार्थस्य निरूप्यनिरूपकभावापन्नविषयतानिरूपितसाध्यप्रकारताया एव साध्यतावच्छेदकावच्छिन्नविशेष्यत्वादिकमपि। यद्वा साध्यतावच्छेदकावच्छिन्नप्रकारतानिरूपितपक्षतावच्छेदकावच्छिन्नविशेष्यत्वावच्छिन्नप्रतिबन्धकतानवच्छेदकत्वमेव तादृशविशेष्यताबहिभूतत्वंविवक्षितम्। निरुक्तसाध्यके सौन्दर्यनिष्ठप्रकारतानिरूपितदण्डत्वावच्छिन्नविषयतायाः निरूप्यनिरूपकभावापन्नायाः(1) तादृशविशेष्यत्वावच्छिन्नप्रतिबन्धकतायाम्(2) अवच्छेदकत्वात् न(3) सिद्धिविषये अतिव्याप्तिः।  
F.N.1. निरूपकाभावापन्नायाः--क-----अयमयुक्तः पाठः  
F.N.2. अवच्छिन्ने--ग--अयमयुक्तः पाठः  
F.N.3. न इति पदं ग पुस्तके नास्ति---अयमयुक्तः पाठः  
 नच \`ह्रदो--वह्निमान्--धूमात्' इत्यादौ धूमाभावविशिष्टह्रदरूपस्वरूपासिद्धावव्याप्तिः, तदीयविषयतायाः ह्रदत्वावच्छिन्ने \`एकत्र द्वयम्' इति रीत्या जायमानवह्निधूमान्नावावगाहिज्ञानीयवह्नित्वावच्छिन्नप्रकारतानिरूपितविशेष्यत्वाभिन्नतया तदवच्छिन्नप्रतिबन्धकतानवच्छेदकत्वविरहात् भेदस्य व्याप्यवृत्तितया धूमाभावत्वावच्छिन्नप्रकरतानिरूपितह्रदत्वावच्छिन्नविशेष्यतात्वेनापि तादृशप्रतिबन्धकतानवच्छेदकत्वायोगादिति वाच्यम्। साध्यतावच्छेदकावच्छिन्नप्रकारतानिरूपितत्वावच्छिन्नविषयतानिष्ठावच्छेदकताकप्रतिबन्धकतानवच्छेदकस्य विवक्षितत्वात्। तादृशनिरूपितत्वावच्छिन्नत्वञ्च तादृशनिरूपितत्वपर्याप्तावच्छेदकताकत्वम्, अतः \`ह्रदः--वह्निमत्वप्रकारकप्रमाविशेष्यत्ववान्--धूमात्' इत्यादौ यत्र धूमाभावस्य तादृशप्रमाविशेष्यतात्वधूमाभावत्वोभयरूपेण भानं तादृशज्ञानीयसाध्यतावच्छेदकस्वरूपसंबन्धावच्छिन्नसाध्यतावच्छेदकतादृशप्रमाविशेष्यतात्वावच्छिन्नप्रकारतानिरूपितविशेष्यत्वावच्छिन्नप्रतिबन्धकतायां धूमाभाववद्ध्रदत्वावच्छिन्नविषयताया अवच्छेदकत्वेपि न स्वरूपासिद्धावव्याप्तिः।  
 नन्वेवमपि \`घट वृत्तित्वाभाववद्वृत्तित्वं--घटवृत्ति--घटात्' इत्यादौ \`घटवृत्तित्वाभाववद्वृत्तित्वं घटवृत्ती' इत्याकारकव्यभिचारज्ञानीयविषयतायाः तादृशविशेष्यत्वावच्छिन्नप्रतिबन्धकतानवच्छेदकत्वविरहात् तादृशव्यभिचारे अव्याप्तिः, एवं \`पर्वतो--वह्निमान्--वह्न्यभाववत्पर्वतकालीनधूमात्' इत्यादौ वह्निमत्पर्वतरूपहेत्वसिद्धावव्याप्तिः, वह्निमत्पर्वतरूपहेत्वसिद्धिविषयतायाः तादृशविशेष्यत्वाबच्छिन्न(1)सिद्धिप्रतिबन्धकतायामवच्छेदकत्वात्। \`ह्रदो--वह्न्यभाववान्--वह्नेः' इत्यादौ वह्न्यभाववद्ध्रदरूपस्वरूपासिद्धावव्याप्तिश्च इति चेत्--  
F.N.1.असिद्धि--क,ख----अयमयुक्तः पाठः  
 --न- तादृशप्रतिबन्धकतावच्छेदकत्वपक्षे साध्यव्याप्यहेतुवैशिष्ट्यावगाहित्वाभावाप्रयोजकत्वोभयाभावस्यैव(2) अनवच्छेदकत्वान्तेन विवक्षणात्। साध्यव्याप्यहेतुविशिष्टपक्षविशेष्यत्वावच्छिन्नप्रतिबन्धकतानवच्छेदकत्वस्यापि स्वातन्त्र्येण विशेषणत्वात् न सिद्धिविषये साध्यव्याप्यहेतुमत्पक्षे अतिव्याप्तिरपि।  
F.N.2. अभावप्रयोजकत्व--क,ख--अयमयुक्तः--पाठः।  
 नचैवमपि \`निर्वहिः---वह्निमान्' इत्यादिस्थलीयदोषे अव्याप्तिः तादृशविशेष्यत्वावच्छिन्नप्रतिबन्धकत्वाप्रसिद्धिरिति वाच्यम्। तादृशाव्याप्तेः अत्रवदन्तीति कल्पे अस्वरसबीजत्वस्य ग्रन्थकृतैव वक्ष्यमाणत्वात्। यदि च विरोधिविषयत्वाप्रसिद्धिनिबन्धनाव्याप्ति र्न अस्वरसबीजतया वक्ष्यते, किन्तूभयाभावे विरोधिविषयताप्रयुक्तत्वाभावनिबन्धनाव्याप्तिरेवेति सूक्ष्यमीक्ष्यते---तदा प्रतिबन्धकतास्थाने (1)तादृशविशेष्यत्वावच्छिन्नकारणतैव निवेश्या(2) इति शिवम्।  
F.N.1.तादृश--इति पदं ग पुस्तके नास्ति।  
F.N.2. इतिदिक्---क, ख  

वस्तुतस्तु--अनुमितित्वाभावप्रयोजकतानवच्छेदकरूपविशेषितविषयताविरोधिविषयतापदेन विवक्षिता, \`ह्रदो वह्न्यभाववान्' इत्यादिज्ञानीयवह्न्यभावत्वावच्छिन्नविषयतायाः(3) ह्रदत्वाद्यवच्छिन्नविषयतानिरूपितवह्नित्वाद्यवच्छिन्नप्रकारकत्वाभाव एव प्रयोजकत्वं, न तु \`(4)अनुमितित्वाभाव इति वह्न्यभाववद्ध्रदादौ लक्षणसमन्वयः। सिद्धिविषयतायाश्च (5)अनुमितित्वाभाव एव प्रयोजकत्वात् न सिद्धिविषये अतिव्याप्तिः।  
F.N.3.अवच्छिन्नविशेष्यतायाः--ग-अयमयुक्तः--पाठः  
F.N.4.वह्नित्वाद्यवच्छिन्नप्रकारकानुमितित्वाभाव-ग.  
F.N.5.तादृशानुमितित्वाभाव--ग.  
 नच \`पर्वतो--वह्निमान्--वह्न्यभाववत्पर्वतकालीनधूमात्' इत्यादौ वह्निमत्पर्वतरूपहेत्वसिद्धावव्याप्तिः, तद्विषयताया अनुमितित्वाभावे प्रयोजकत्वात् इति शङ्क्यम्। उभयाभावप्रयोजकतावच्छेदकस्य अनुमितित्वाभावप्रयोजकतानवच्छेदकत्वविवक्षया अनुमितिजनकलकारणसमवधानका(1)लीनसिद्धेरेव अनुमितिप्रतिबन्धकतया तादृशयावत्कारणसमवधानकालीनाप्रामाण्यज्ञानानामेव सिद्धावुत्तेजकतया तादृशाप्रामाण्यज्ञानाभावविशिष्टसिद्धिविषयतात्वस्य अनुमितित्वाभावप्रयोजकतावच्छेदकत्वेपि उभयाभावप्रयोजकतावच्छेदकसकलाप्रामाण्यज्ञानाभावविशिष्टहेत्वसिद्धिज्ञानविषयतात्वे अनुमितित्वाभावप्रयोजकतानवच्छेदकत्वा(2)क्षतेः। हेत्वसिद्धिज्ञानप्रतिबन्धकतायां सकलकारणसमवाधानासमवधानकालीनानां(3) सर्वेषामेव प्रामाण्यज्ञानानायुत्तेजकत्वात्।  
F.N.1.कालीनसिद्धेरेव अनुमितिप्रतिबन्धकतया तादृशयावत्कारणसमवधान-इति इयं पङ्क्तिः ग.पुस्तके नास्ति--  
F.N.2. हेत्वसिद्धिज्ञानावच्छेदकत्वेप्युभयाभावप्रयोजकतावच्छेदकसकलाप्रामाण्यज्ञानाभावविशिष्टहेत्वसिद्धिज्ञानीयविषतात्वे अनुमितित्वाभावप्रयोजकतानवच्छेदकत्वेप्युभयाभावत्वाक्षते--इति ग पु स्तके अधिकतया वर्तते--अयमयुक्तः  
F.N.3.असयवधान--इति पदं, क,ख--पुस्तकयोः नास्ति--अयमयुक्तः पाठः।  
 नच बाधविषयताया अपि वह्नित्वावच्छिन्नप्रकारतानिरूपितह्रदत्वावच्छिन्नविशेष्यताशालीच्छानिष्ठवह्निप्रकारकज्ञानत्वाभावप्रयोजकत्वविशिष्टाभावप्रयोजकस्य विशेष्यवन्निष्ठविशेषणाभावप्रयोजकत्ववद्विशेषणवन्निष्ठविशेष्याभावप्रयोजकत्वादावश्यकम्। तथाच व्यापकाभावप्रयोजकस्य सुतरां व्याप्याभावप्रयोजकत्वात् बाधादिविषयतायां अनुमितित्वाभावप्रयोजकत्वादसंभव इति वाच्यम्। अनाहार्यज्ञाननिष्ठानुमितित्वाभावप्रयोजकतानवच्छेदकत्वस्यैव विवक्षितत्वात्, इच्छादिनिष्ठानुमितित्वाभावे बाधादिविषयतायाः प्रयोजकत्वेपि तादृशज्ञाननिष्ठानुमितित्वाभावे सिद्धिविषयताया एव प्रयोजकत्वात् बाधादिविषयताया अतथात्वान्नासंभवः। आहार्यज्ञाननिष्ठानाहार्यज्ञानत्वाभावे बाधादिविषयतायाः प्रयोजकत्वे अनुमितित्वाभावेपि उक्तन्यायेन प्रयोजकत्वादसंभवस्तदवस्थ एवेति ज्ञाने अनाहार्यत्वनिवेशः।  
 द्वितीयकल्पे विषयतामात्रं निवेश्यं नतु विरोधिविषयतापर्यन्तमिति। अथ पूर्वकल्पे यादृशस्थले साध्यवत्पक्षविषयकनिश्चयोत्तरं सिषाधयिषाधीनानुमितिः कस्यापि न जाता तादृशस्थलसंभवमभिप्रेत्य। तथा विषयतायां विरोधित्वनिवेशव्यावृत्तिरभिहिता। तथैव यादृशस्थले साध्यवत्पक्षविषयकनिश्चयकालेभिन्नविषयकानुमितिसामग्रीनैयत्यं तत्र तदुत्रं तादृशानुमितिरेव जायते न साध्यवत्पक्षविषयकमानसज्ञानोत्पादः इति तत्स्थलमभिप्रेत्य तत्र सिद्धिविषये अतिव्याप्तिवारकतया विरोधिविषयतापर्यन्तनिवेशव्यावृत्तिरभिधातुं शक्यैव इति चेत्--  
 -न- योगजप्रत्यासत्या सर्वदा अतीतानागतसर्वं मनसा विशिष्टापरोक्षीकृतवतः युक्तयोगिनः सिषाधयिषाबालादेव अनुमित्युत्पत्तावपि सततप्रत्ययानुवृत्तिरूपसाध्यविशिष्टपक्षविषयकनिश्चयाव्यवहितोत्तरत्वस्य अनुमितिद्वितीयक्षणे साध्यवत्पक्षज्ञाने सत्वात् तत्र च उभयाभावासत्वात् सिद्धिविषयातिव्याप्त्यभावात् न तावत्पर्यन्तनिवेशव्यावृत्तिः।  
 नच यत्र पक्षे साध्यमस्ति हेतुश्च नास्ति तत्र सिद्ध्युत्तरं अनाहार्यमानसे उभयाभाव अक्षत एव, योगिज्ञानस्य प्रमात्वनियमेन तत्र पक्षे हेतुवैशिष्ट्यावगाहित्वाभावात् इति वाच्यम्। तत्र तादृशोभयाभावस्य पक्षे हेतुवैशिष्ट्याभावप्रयुक्तत्वेनस्वरूपासिद्धिज्ञानीयविषयताप्रयुक्तत्वेन वा सिद्धिविषयताप्रयुक्तत्वाभावात्।  
 यत्तु---दोषनिश्चयव्यधिकरणानुमित्यादावुभयाभावासत्वात् असंभववारणाय विवक्षणीयसामानाधिकरण्यस्थाने असामानादिकरण्यानित्यत्वोभयाभावो निवेश्यः। तथाच तादृशोभयाभावसहिताव्यवहितोत्तरत्वाक्रान्तेश्वरीयज्ञाने उभयाभावासत्वात् नोक्तस्थलेपि सिद्धिविषये अतिव्याप्तिरिति विरोधिपदमनर्थकमेव। नचेश्वरज्ञानस्य मानसत्वाभावः शङ्क्याः। ग्रन्थकृता मानसपदेन विवक्षणीयदोषविशेषाजन्यत्वरूपस्य तस्य तत्राक्षतत्वात् इति केषञ्चित्समाधानं तत्त् \`सिद्धमन्नम्'(1)इति न्यायग्रस्तत्वात् हेयमेव।  
F.N.1.सिद्धमन्नम् परित्यज्य भिक्षामटति दुर्मतिः' इति न्यायस्वरूपम्।  
 यथाश्रुतविशिष्टान्तराघटितत्वनिवेश इति। यद्रूपावच्छिन्नविषयकनिश्चयाव्यवहितोत्तरानुमितिसामान्ये उभयाभावः स्वावच्छिन्नाविषयकप्रतीतिविषयतावच्छेदकं यत्तद्रूपं तदवच्छिन्नाघटितत्वनिवेश इत्यर्थः। विशिष्टान्तरविषयित्वाप्रयोज्येत्यादि। अत्र प्रमेयत्वविशिष्टव्यभिचारादावतिव्याप्तिवारणाय---विशिष्टान्तरविषयित्वाप्रयोज्येति। स्वावच्छिन्नाविषयकप्रतीतिविषयतावच्छेदकं यद्यद्रूपं तत्तद्रूपावच्छिन्नविषयित्वाप्रयोज्येति तदर्थः। तेन प्रमेयत्वविशिष्टव्यभिचारविषयिताप्रयोज्यायामधिकरणतायां तादृशयत्किञ्चिद्वाधादिविषयिताप्रयोज्यत्वाभावसत्वेपि न क्षतिः। व्यभिचाराग्रहकालीनघटानुमितिनिष्ठविशेषणज्ञानादिनिष्ठरूपकारणान्तराभावमात्रप्रयुक्तव्याप्त्यवगाहित्वाभावाधिकरणतायां विशिष्टान्तरविषयित्वाप्रयोज्यत्वसत्वात् प्रमेयत्वविशिष्टव्यभिचारे अतिव्याप्तिरतः--स्वविषयिताप्रयुक्तेति। स्वावच्छिन्नविषयिताप्रयुक्तेति तदर्थः। विषयिताप्रयुक्तत्वमात्रनिवेशे धूमत्वादिना धूलीपटलावगाहिव्यभिचारज्ञानोत्तरघटाघनुमितिनिष्ठव्याप्त्यवगाहित्वाभावाधिकरणतायां व्यभिचारभ्रमीयविषयिताप्रयुक्तायां धूमाभाववद्वृत्तित्वविशिष्टवह्न्यादिरूपविशिष्टान्तरविषयित्वाप्रयुक्तत्वानपायात् आधाराधेयभाववत् प्रयोज्यप्रयोजकभावस्य अनुगतरूपावच्छिन्नस्यापि आश्रयभेदेनभिन्नत्वात् प्रमेयत्वविशिष्टव्यभिचारत्वावच्छिन्ने अतिव्याप्तितादवस्थ्यमतः स्वविषयिताप्रयुक्तत्वनिवेशः।  
 नच विवक्षणीयविशिष्टान्तरविषयितावव्यापकत्वस्य दर्शितभ्रमीयविषयितासाधारणधर्मस्य अक्षतत्वात् तद्धर्मावच्छिन्नाप्रयोज्यत्वस्य भ्रमीयविषयिताप्रयुक्ताधिकरणतायामसत्वेन दर्शितातिव्याप्त्यनवकाशात् विष(1)यितायां स्वीयत्वनिवेशो व्यर्थ इति वाच्यम्। यादृशविशिष्टान्तरविषयितात्वव्यापको योधर्मः तद्धर्मावच्छिन्नतादृशविशिष्टान्तरविषयितानिष्ठप्रयोजकताकान्यत्वस्य वक्ष्यमाणव्यापकताघटितसत्प्रतिपक्षसङ्ग्रहानुरोधेनाप्रयोज्यान्तेन अवश्यं विवक्षणीयस्य भ्रमीयविषयिताप्रयुक्ताधिकरणतायां सत्वात् दर्शितातिव्याप्ते र्दुर्वारत्वात् स्वीयत्वनिवेशः आवश्यकः।  
F.N.1.विषयतायां--ख--अयमयुक्तः पाठः  
 \`पर्वतो धूमाभाववान्' इति बाधभ्रमीयविषयिताप्रयुक्तायां पक्षे साध्यवैशिष्ट्यावगाहित्वाभावाधिकरणतायां विशिष्टान्तरविषयितात्वव्यापकरूपावच्छिन्नाप्रयोज्यत्वत्वसत्वात्, विषयिताप्रुय्कतत्वसत्वाच्च प्रमेयत्वविशिष्टव्यभिचारे अतिव्याप्तिरिति विषयितायां स्वीयत्वनिवेश इत्यपि केचित्।  
 \`पर्वतो--वह्निमान्--धूमात्' इत्यादौ पाषाणमयत्वविशिष्टपर्वतत्वावच्छिन्नविषयिताप्रयोज्यायां पक्षे साध्यवैशिष्ट्यावगाहित्वाभावाधिकरणतायां विशिष्टान्तरविषयित्वाप्रयोज्यत्वसत्वात् पाषाणमयत्वविशिष्टपर्वते अतिव्याप्तिरतो विशेष्यदलमावश्यकम्। तथाच \`षाषणमयो--न वह्निमान्' इति (1)ज्ञानासमानकालीन पाषाणमयपर्वतविषयकनिश्चयोत्तरसाध्यतद्व्याप्यानुमितावुभयाभावासत्वात् न तत्रातिव्याप्तिः। नच स्वविषयिताप्रयोज्येत्यत्र विरोधिविषयतानिरूपितस्वविषयिताप्रयोज्यत्वनिवेशेन तत्राव्याप्तिवारणं(2) शङ्क्यम्। साध्यवत्पक्षविषयताबहिर्भूतत्वरूपविरोधित्वस्य पाषाणमयत्वविशिष्टपर्वतविषयतायामक्षतत्वात्।  
F.N.1.ज्ञानसमान--क,ख--अयमयुक्तः पाठः  
F.N.2.वारणशङ्क्यम्--क,ख--अयमयुक्तः पाठः  
 यदि च उभयाभावप्रतियोगितावच्छेदककोटावित्यादिनिरुक्तरूपं विरोधित्वं निवेश्यते--तदापि पर्वतत्वावच्छेदेन वह्निसाध्यके पर्वतत्वसामानाधिकरण्येन पाषाणमयत्वाभावविशिष्टपर्वतकालीनधूमहेतुके पर्वतत्वसामानाधिकरण्येन पाषाणमयत्वविशिष्टपर्वतस्य अदोषत्वात् तत्रातिव्याप्तिः। उभयाभावप्रयोजिकायां पर्वते पर्वतत्वावच्छेदेन वह्न्यवगाहित्वाभावाधिकरणतायां पाषणमयत्वावच्छेदेन वह्न्यभावावगाहिज्ञानसंमानकालीनपर्वतत्वसामानाधिकरण्येन पाषाणमयत्वविशिष्टपर्वतविषयितायाः(3) तादृशविरोधिविषयतानिरूपितत्वाक्रान्तायाः प्रयोजकत्वात् विशेष्यदलमावश्यकम्।  
F.N.3.विषयतायाः--क,ख.  
 अथैवमपि विशेष्यदले विरोधिविषयताप्रयुक्तत्वम् व्यर्थम्, \`निर्वह्निः पर्वतो--वह्निमान्' इत्यादावुभयाभावप्रयोजकीभूताभावाधिकरणतायां घटादिविषयित्वाप्रयुक्तत्वेन घटादेः स्वपदेन धर्तुमशक्यत्वात् विशिष्टान्तराघटितत्वदलेनैव(1) वारणात्।  
F.N.1. विशिष्टान्तरघटितत्व---ग--अयमयुक्तः पाठः  
 मैवम्---\`विशेष्यदले तदनिवेशे \`निर्वह्निः पर्वतो--वह्निमान्' इत्यादौ पाषाणमयत्वविशिष्टपर्वतत्वावच्छिन्ने अतिव्याप्तिः, तद्विषयितायाः पर्वतत्वावच्छिन्ने वह्न्यवगाहित्वाभावाधिकरणताप्रयोजकत्वेन व्यापकाभावस्येत्यादि न्यायेन निर्वह्निपर्वतत्वावच्छिन्ने वह्न्यवगाहित्वाभावाधिकरमतायामपि प्रयोजकत्वात्। तन्निवेशे केवलपाषाणमयत्वविशिष्टपर्वतविषयकनिश्चयोत्तरं पर्वतवह्न्यवगाह्यनुमित्युपत्या तन्निश्चयोत्तरानुमितिसामान्यनिष्ठस्य पर्वते वह्न्यवगाहित्वाभावस्य कथमपि पाषाणमयत्वविशिष्टपर्वतविषयिताप्रयुक्तत्वविरहेण तादृशपर्वतविषयितायां साध्यवत्पक्षविषयताबहिर्भूतत्वरूपविरोधित्वाक्रान्तविषयतानिरूपितत्वसत्वेपि(1) तत्रातिव्याप्त्यनवकाशः।  
F.N.1.विषयिता--क--अयमयुक्तः पाठः  
 अथैवयपि विरोधिविषयताप्रयुक्तत्वविशेषणस्य वस्तुमात्रातिव्याप्तिवारमप्रयोजनकत्वकथनासङ्गतिर्दुर्वारैव घटादावतिव्याप्तिविरहात् इति चेत्--  
 --न- \`घटादिमान्--वह्न्यभाववान्', \`घटादिमांश्च पर्वत' इति ज्ञानीयनिरूप्यनिरूपकभावापन्नघटादिनिष्ठविषयताया अप्युक्तयुक्त्या तादृशपक्षे साध्यावगाहित्वाभावाधिकरणताप्रयोजकत्वेन घटत्वादेरपि स्वपदेन धर्तुं शक्यत्वात् वस्तुमात्रे अतिव्याप्तिः दनुपादाने दुर्वारैव।  
 यत्तु---स्वविषयिताप्रयुक्तेत्यनेन स्वविषयितात्वव्यापकरूपावच्छिन्नप्रयोजकताकत्वमवश्यं निवेशनीयम्। अन्यथा \`धूमव्यभिचारिवह्निमान्--धूमवान' इत्यादौ धूमव्यभिचारिवह्निमत्वावच्छिन्ने अतिव्याप्तिः, विशिष्टान्तरव्यभिचारविषयित्वाप्रयोज्यायां पक्षे साध्यावगाहित्वाभावाधिकरणतायां \`धूमव्यभिचारिवह्निमान्--धूमाभाववान्' इति ज्ञानीया(1) या निरूप्यनिरूपकभावापन्ना स्वपदग्राह्यधूमव्यभिचारिवह्निमत्वावच्छिन्नविषयिता तत्प्रयोज्यत्वात्, विशेष्यदलसत्वाच्च। तथाच घटत्वादेः स्वपदेन ग्रहणे तदवच्छिन्नविषयितात्वव्यापिका या \`घटः' इति ज्ञानीयविषयिता तत्साधारणविषयितात्वावच्छिन्नप्रयोज्यत्वस्य तादृशोभयाभावप्रयोजकीभूताभावाधिकरणतायामसत्वात् न वस्तुमात्रे अतिव्याप्तिरिति।  
F.N.1. ज्ञानीयनिरूप्य--ग.  
 तन्न--स्वविषयितात्व्यापकरूपावच्छिन्नप्रयोजकताकत्वनिवेशेषि यथाश्रुतैतल्लक्षणस्य \`ह्रदो--धूमवान्--वह्नेः' इत्यादौ प्रमेयत्वविशिष्टो यो धूमाभावः, तद्विशिष्टह्रदे अतिव्याप्तिः--तद्धटकधूमाभाववद्ध्रदरूपबाधात्मकविशिष्टान्तरविषयितात्वव्यापकरूपावच्छिन्नाप्रयोज्यायां ह्रदत्वावच्छिन्ने पक्षे यद्वह्निरूपं हेतुमत्वं तदवगाहित्वाभावाधिकरणतायां वह्न्यभावावच्छेदकत्वेन गृहीतप्रमेयत्वविशिष्टधूमाभाववद्ध्रदविषयिताप्रयोज्यत्वात्।  
 नच तादृशाधिकरणतायां वह्न्यभावावच्छेदकधूमाभावावच्छिन्नरूपविशिष्टान्तरविषयिताप्रयोज्यत्वं शङ्क्यम्। वह्न्यभावव्याप्यधूमाभावाप्रसिद्धेः, तदवच्छिन्नस्याप्रसिद्धेः, अतोविशिष्टान्तरविषयित्वाप्रयोज्यस्वविषयिताप्रयोज्ययत्किञ्चिदधिकरणतानिरूपको यः उभयाभावप्रयोजकीभूताभावो विरोधिविषयिताप्रयुक्ततदधिकरणतावत्स्वविषयकनिश्चयाव्यवहितोत्तरानुमितिसामान्यकत्वमेवैकाधिकरणताघटितम् दलद्वयनिष्कृष्टार्थतया उपादेयम्। तथाच नोक्तातिव्याप्तिः--प्रमेयत्वविशिष्टो यो धूमाभावःतद्विशिष्टह्रदविषयकनिश्चयाव्यवहितोत्तरानुमितिसामान्यनिष्ठं यत्पक्षे साध्यावगाहित्वाभावाधिकरणत्वं तत् न विशिष्टान्तरविषयित्वाप्रयोज्यम्, यच्च विशिष्टान्तरविषयित्वाप्रयोज्यं पक्षे हेतुमत्वावगाहित्वाभावाधिकरणत्वं तत् न विरोधिविषयिताप्रयुक्तं(1) सत् स्वविषयकनिश्चयोत्तरानुमितिसामान्यनिष्ठम्,(2)धूमाभावस्य वह्न्यभावावच्छेदकत्वाग्रहकालीनविशिष्टधूमाभाववत्तानिश्चयोतरं(3) वह्निमत्वावगाह्यनुमित्युत्पादात्। एवं सति स्वविषयितात्वव्यापकरूपावच्छिन्नप्रयोज्यत्वाविवक्षणेपि \`धूमव्यभिचारिवह्निमान्--धूमवान्' इत्यादौ धूमव्यभिचारिवह्निमत्वावच्छिन्ने नातिव्याप्तिः--तद्विषयकनिश्चयोत्तरानुमितिसामान्यनिष्ठं यद्व्याप्त्यवगाहित्वाभावाधिकरणत्वं तत् न विशिष्टान्तरविषयित्वाप्रयोज्यम्, यच्च विशिष्टान्तरविषयित्वाप्रयोज्यं पक्षे साध्यावगाहित्वाभावाधिकरणत्वं तत् न विरोधिविषयिताप्रयुक्तं सत् स्वविषयकनिश्चयोत्तरानुमिति(4)सामान्यनिष्ठम्, स्वपदग्राह्यधूमव्यभिचारिवह्निमत्वावच्छिन्नविषयकनिश्चयोत्तरं तादृशवह्नित्वावच्छिन्ने साध्यानुमित्युत्पादात् इति सुधियो विदाङ्कुर्वन्तु।  
F.N.1.प्रयुक्तसत्प्रतिपक्षविषयक--ग--अयमयुक्तः पाठः  
F.N.2.धूमाभावस्य--इति पदं क, ख, पुस्तकयोः नास्ति---अयमयुक्तः पाठः  
F.N.3.अवच्छेदकत्वग्रहकालीन--क,ख--अयमयुक्तः पाठः  
F.N.4.निश्चयाव्यवहितोत्तर--ग.  

यत्किञ्चिद्विशिष्टान्तरविषयितात्वव्यापकरूपावच्छिन्नाप्रयोज्यत्वनिवेशेनेति। व्यभिचारविषयितात्वस्य सामान्यतः विशिष्टान्तरविषयितात्वव्यापकत्वासंभवात् प्रमेयत्वविशिष्टव्यभिचारे अतिव्याप्तिरतो--यत्किञ्चिदिति। स्वावच्छिन्नाविषयकप्रतीतिविषयतावच्छेदकं यद्यद्रूपं प्रत्येकं तत्तद्रूपावच्छिन्नविषयितात्वव्यापकरूपावच्छिन्नप्रयोज्यत्वाभावकूटनिवेशलाभाय।  
 अथ यत्किञ्चिद्विशिष्टा न्तरविषयितात्वव्यापकप्रयोजकतानिरूपितप्रयोज्यत्वशून्यत्वनिवेशेनापि व्यभिचारघटितबाधसङ्ग्रहः संभवति---तादृशबाधविषयिताप्रयोज्या(1)या पक्षे साध्यावगाहित्वाभावाधिकरणता(2) तन्निष्ठप्रयोज्यतानिरूपकप्रयोजकतायाः केवलव्यभिचारज्ञानीयविषयितासाधारणतादृशविषयितात्वव्यापकत्वविरहात्, इति प्रयोजकतायां तादृशविषयितात्वव्याघकरूपावच्छिन्नत्वनिवेशो अनर्थक इति चेत्--  
F.N.1.प्रयोज्यपक्षे--ग.  
F.N.2. अधिकरणतानिष्ठ--ग.  
 --न- विषयभेदभिन्नविषयितास्वरूपप्रयोजकतानां चालिनीन्यायेन तादृशविषयितात्ववन्निष्ठाभावप्रतियोगितया तादृशप्रयोजकताया अप्रसिद्धेः।  
 नच तादृशविषयितात्ववन्निष्ठाभावप्रतियोगितानवच्छेदरूपावच्छिन्ननिरूपकताक्वप्रयोज्यताशून्यत्वमेव निवेशनीयमिति वाच्यम्। तादृशप्रयोजकतात्वरूपमादाय तदवच्छिन्ननिरूपकताकप्रयोज्यताशून्यत्वस्य कस्यामप्यधिकरणतायामसत्वात् तादृशाधिकरणत्वाप्रसिद्धेः, असंभवस्यैव प्रसङ्गात्।  
 यदि च स्वनिष्ठप्रयोज्यतानिरूपकत्वसंबन्धेन तादृशविषयितात्वव्यापकाधिकरणतान्यत्वम् अप्रयोज्यान्तेन विवक्षितमित्युच्यते--तदा असंभववारणेपि एतादृशपरंपरासंबन्धस्य प्रतियोगितावच्छेदकत्वे विवादात् तथाविवक्षितुमशक्यम्, इति तादृशविषयितात्वव्यापकरूपावच्छिन्नाप्रयोज्यत्वमेव(1) निविष्टमित्यवधेयम्।  
F.N.1.अवच्छिन्नप्रयोजकत्वमेव--ग--अयमयुक्तः पाठः  
 अत्र प्रतिहेतुव्यापकसाध्याभावसमानाधिकरमप्रतिहेतुमत्पक्षरूपसत्प्रतिपक्षविषयिताप्रयोज्यायामधिकरणतायां प्रतिहेतुव्यापकसाध्याभावकालीनप्रतिहेतुमत्पक्षरूपविशिष्टान्तरविषयितात्वव्यापकं यत्प्रतिहेतुव्यापकताग्रहविशिष्टग्रहवृत्तिप्रतिहेतुमत्पक्षविषयितात्वं तदवच्छिन्नप्रयोज्यत्वनियमेन तादृशसत्प्रतिपक्षासङ्ग्रह इति यादृशविशिष्टान्तरविषयितात्वव्यापको यो धर्मः तदवच्छिन्नतादृशविशिष्टान्तरविषयितानिरष्ठप्रयोजकताकान्यत्वमेवाप्रयोज्यान्तेन विवक्षणीयम्। एवञ्च सति वह्न्यभाववज्जलादिमद्वृत्तिजलवद्ध्रदत्वावच्छिन्ने अतिव्याप्तिः---तद्विषयिताप्रयोज्यायां तादृशोभयाभावप्रयोजकाभावाधिकरणतायां विशिष्टान्तरवह्न्यभाववज्जलादिमत्कालीनजलवद्ध्रदनिष्ठविषयितानिष्ठप्रयोजकताकान्यत्वसत्वात्, तद्वारणाय यादृशविशिष्टविषयकनिञ्चयविशिष्टयादृशविशिष्टविषयकनिश्चयोत्तरानुमितिसामान्ये उभयाभावः तादृशविशिष्टद्वयविषयिताशून्यप्तीतिविषयत्वरूपं(1) विशिष्टद्वयाघटितत्वं न शक्यते निवेशयितुं, दर्शितसत्प्रतिपक्षस्य प्रतिहेतुव्यापकसाध्याभावप्रतिहेतुमत्पक्षरूपतादृशविशिष्टद्वयविषयिताशून्यप्रतीतिविषयत्वाभावात्(2) तदसङ्ग्रहापत्तेः। किन्तु विशिष्टान्तरविषयित्वाप्रयोज्याधिकरणतायामेव प्रतिहेतुव्यापकत्वप्रकारकत्व--प्रतिहेतुप्रकारकत्वोभयाप्रयोज्यज्ञानवैशिष्ट्यप्रयोज्या(3)धिकरणताभिन्नत्वमेव देयम् इति केचिद्वदन्ति।  
F.N.1. विषयता--क,ख.  
F.N.2.विषयता--क,ख  
F.N.3. वैशिष्ट्याप्रयोज्य---क,ख--अयमयुक्तः पाठः  
 तदपरे न क्षमन्ते--व्यापकसामानाधिकरण्यघटितसत्प्रतिपक्षविषयिताप्रयोज्यायामधिकरणतायां विशिष्टान्तरहेतुमत्पक्षप्रतिहेतुव्यापकसाध्याभावादिविषयिताप्रयोज्यत्वनियमेन तादृशसत्प्रतिपक्षासङ्ग्रहतादृवस्थ्यात्। हेतुमत्पक्षप्रतिहेतुव्यापकसाध्याभावादिविषयिताव्यावृत्तप्रयोजकतानिवेशे च प्रमेयत्वविशिष्टताद-शसत्प्रतिपक्षातिव्याप्तेर्दुर्वारत्वात्।  
 वस्तुतस्तु---याद-शविशिष्टान्तरविषयितात्वव्यापकं तादृशविषयितात्वावच्छिन्नव्यापकतावच्छेदकं वा यद्रूपं अनाहार्यज्ञानादिवृत्तित्वादिसहिततद्रूपपर्याप्तावच्छेदकताकतादृशविशिष्टान्तरविषयितानिष्ठप्रयोजकताकान्यत्वमेव अप्रयोज्यान्तेन विवक्षणीयम्। सत्प्रतिपक्षप्रयोज्यायामधिकरणतायां तादृशहेतुमत्पक्षविषयितात्वपर्याप्तावच्छेदकताकत्वाभावात् अप्रयोज्यान्तविशेषणवत्वात् न सत्प्रतिपक्षासङ्ग्रहः।  
 नचैवं सति प्रमेयत्वविशिष्टासाधारण्यातिव्याप्तिः--पक्षधर्मताज्ञानकालीनज्ञानवृत्यसाधारण्यविषयिताप्रयोज्याधिकरणतायां विशिष्टान्तरासाधारण्यविषयितात्वपर्याप्तावच्छेदकताकान्यत्वसत्वात्। यदि च पक्षवृत्यसाधारण्यस्यापि विशिष्टान्तरत्वात् तद्विषयितात्वव्यापकरूपपर्याप्तावच्छेदकताकत्वस्यैव प्रमेयत्वविशिष्टासाधारण्यप्रयोज्याधिकरणतायां सत्वात् न प्रमेयत्वविशिष्टासाधारण्ये अतिव्याप्तिरिति विभाव्यते--तदापि पक्षवृत्यसाधारण्ये अतिव्याप्तिर्दुर्वारा इति वाच्यम्। व्यापकसामानाधिकरण्यरूपव्याप्तिघटितस्य सत्प्रतिपक्षत्वे पक्षवृत्तित्वविशेषितस्यैव असाधारण्यरूपतास्वीकारात् तत्रातिव्याप्तेरभावात्। पक्षवृत्तित्वाघटितासाधारण्यस्य च विशेष्यदलविरहेणैव वारणात्। केचिन्मतोक्तरीत्या विशिष्टान्तरविषयित्वाप्रयोज्याधिकरणतायां भिन्नान्तविशेषणमुपादायैव विशिष्टद्वयाघटितत्वविशेषणवारणीयातिप्रसङ्गो वारणीय इति पक्षवृत्तित्वघटितासाधारण्यस्य यथाश्रुतविशिष्टद्वयाघटितत्वविरहेपि न क्षतिः।  
 यद्वा विशिष्टद्वयाघटितत्वम् विशिष्टान्तरविषयित्वाप्रयोज्याधिकरणतायां निरुक्तभिन्नान्तं वा अनिवेश्यैव लक्षणम् परिष्कार्यम्--तथाहि=उभयाभावप्रयोजकाभावाधिकरणतेत्यत्र द्वितीयम् अभावपदम् अविवक्षितार्थकम्। एवञ्च व्यापकसामानाधिकरण्यरूपव्याप्तिघटितसत्प्रतिपक्षप्रयोज्यायां पक्षे साध्यावगाहित्वाभावाधिकरणतायां पूर्वोक्तरीत्या विशिष्टान्तरविषयिताप्रयोज्यत्वसत्वेपि पक्षे साध्यावगाहित्वा(1)धिकरणतायाम् अनुमितिनिष्ठायां परामर्शीयसत्प्रतिपक्षविषयिताप्रयोज्यायां प्रतिबन्धकतावच्छेदकाधिकरणताविधया दर्शितोभयाभावप्रयोजिकायां प्रतिहेतुव्यापकसाध्याभावकालीनप्रतिहेतुमत्पक्षरूपविशिष्टान्तरविषयितात्वव्यापकरूपावच्छिन्नप्रयोजकताकान्यत्वसत्वात् तादृशसत्प्रतिपक्षसङ्ग्रहः। वह्न्यभाववज्जलादिमद्वृत्तिजलवद्ध्रदविषयिताप्रयोज्या तु न साध्याभावावगाहित्वाधिकरणता, यातु तत्प्रयोज्या साध्यावगाहित्वाभावाधिकरणता सा तु वह्न्यभाववज्जलादिमत्कालीनजलवद्ध्रदरूपविशिष्टान्तरविषयितात्वव्यापकरूपावच्छिन्नप्रयोज्यैव, िति न तत्रातिव्याप्तिरपि। स्वविषयिताप्रयोज्येत्यनेन(2) स्वविषयिताव्यापकतावच्छेदकं यद्रूपम् अनाहार्यज्ञानादिवृत्तित्वसहिततद्रूपपर्याप्तावच्छेदकताकत्वम् विवक्षणीयम्। तेन \`ह्रदोवह्निमान्--वह्न्यभाववज्जलादिमद्वृत्तिजलवद्ध्रदात्' इत्यादौ तादृशविशिष्टह्रदे नातिव्याप्तिः। इत्थञ्च पक्षवृत्तित्वघटितासाधारण्यस्य लक्ष्यत्वेपि न तदसङ्ग्रहः, न वा प्रतिहेतुव्यापकसाध्याभावकालीनप्रतिहेतुमत्पक्षसङ्ग्रहोपि इति ध्येयम्।  
F.N.1.साध्याभावावगाहित्व--घ--अयमयुक्तः पाठः  
F.N.2.विषयता--क,ख--अयमयुक्तः पाठः  
 एतेनाथैतस्मिन् लक्षणे \`ह्रदो---वह्निमान्--जलात्' इत्यादौ हेतुनिष्ठसाध्यव्यापकीभूताभावप्रतियोगित्वस्य पक्षवृत्तित्वघटितत्वस्यैव असाधारण्यरूपतामते तत्राव्याप्तिः--वह्न्यभावव्याप्यतया गृहीतस्य जलादेः वह्निमत्ताबुद्धिविशेष्ये प्रकारतया भाने तादृशसमूहालम्बनानुमितेः कार्यकालविधया प्रतिबन्धकत्वमते अनुत्पादेन तादृशासाधारण्यविषयकनिश्चयोत्तरानुमितिः घटाद्यनुमितिरेव तस्यामुभयाभावसत्वेपि पक्षधर्मताशून्यकाले केवलासाधारण्यज्ञानस्याप्रतिबन्धकतया तदुत्तरानुमितिनिष्ठोभयाभावे विरोधिविषयिताप्रयुक्तत्वाभावात्। अन्यथा \`निर्वह्निः पर्वतो--वह्निमान्' इत्यादौ पाषाणमयत्वविशिष्टपर्वतादावतिव्याप्तिप्रसङ्गात्। नच यद्विषयकनिश्चये पक्षधर्मताज्ञानसमानकालीनत्वविशेषणात् नाव्याप्तिरिति वाच्यम्। आहार्यपक्षधर्मताज्ञानकालीनासाधारण्यविषयकज्ञानस्याप्रतिबन्ध(1)कतया उक्तदोषतादवस्थ्येन अनाहार्यत्वस्य पक्षधर्मताज्ञानविशेषणत्वावश्यकत्वेन स्वरूपासिद्ध्यसङ्ग्रहप्रसङ्गात्--अनाहार्यपक्षधर्मताज्ञानकालीनानाहार्यताद्विषयकनिश्चयासंभवात्। नच अनाहार्यत्वम् असाधारण्यविषयकनिश्चयकालीनत्व--आहार्यत्वोभयाभाववत्वरूपं ग्राह्यम्, अतो नोक्तासङ्ग्रह इति वाच्यम्। \`वह्निव्यापकीभूताभावप्रतियोगिजलं--वह्निमत्--जलात्' इत्यादौ स्वरूपासिद्धिज्ञानस्य उक्तोभयाभाववत्वविरहेण तादृशस्थलीयस्वरूपासिद्ध्यसङ्ग्रहस्य दुर्वारत्वात्।  
F.N.1. प्रतिबन्धकतया--घ--अयमयुक्तः--पाठः।  
 अत्र केचित्--असाधारण्यत्वावच्छिन्नविषयितामात्रनिरूपकत्व--अनाहार्यपक्षधर्मताज्ञानाकालीनत्वोभयाभावस्ययद्विषयकनिश्चयविशेषणत्वमुपगम्योक्तस्थलीयस्वरूपासिद्धिसङ्ग्रहः--तज्ज्ञानस्य असाधारण्यविषयितातिरिक्तहेत्वभावादिविषयितानिरूपकत्वेन तद्विषयितामात्रनिरूपकत्वाभावेन अभयाभावस्याक्षतत्वात्। तद्विषयितामात्रनिरूपकत्वञ्च=तद्विषयित्वाव्यापकविषयिताशून्यत्वे सति तद्विषयितावत्वम्। तेन तद्धटकपदार्थविषयितानां (1)तद्विषयितातिरिक्तत्वेन तद्विषयितामात्रनिरूपकत्वस्य अप्रसिद्धावपि न क्षतिः। नचैवं सति असाधारण्यासङ्ग्रहो दुर्वारः--असाधारण्यघटादिविषयकनिश्चयस्य पक्षधर्मताज्ञानशून्यकालीनस्यापि निरुक्तोभयाभाववत्वेन तदुत्तरानुमितावुभयाभावस्य विरोधिविषयिताप्रयुक्तत्वविरहात् इति वाच्यम्। \`जातिमान्--वह्न्यभाववान्' इति निश्चयवारणाय अव्यापकविषयिताशून्यत्वनिवेशावश्यकतया तादृशनिश्चयस्य अतथात्वात् इति पूर्वपक्षसमाधानाडम्बरो निरवकाशः।  
F.N.1. विषयता--ख--अयमयुक्तः पाठः  
 निरवकाशश्च अथैवमप्यसाधारण्यविषयिताप्रयोज्यायामधिकरणतायां नियमेन विशिष्टान्तरहेतुमत्पक्षतिषयिताप्रयुक्तेन विशिष्टान्तराघटितत्वविरहेण तदसङ्ग्रहो दुर्वारः।  
 यत्तु--विशिष्टान्तरविषयितायां हेतुमत्पक्षविषयिताभिन्नत्वं हेतुमत्पक्षविषयितान्तः पातित्वासाधारण्यविषयिताभिन्नत्वोभयाभावो वा निवेशनीयः। नच जलव्यापकवह्न्यभावादावतिव्याप्तिः शङ्क्या। तस्य लक्ष्यत्वात् इति नोक्तदोष इति--  
 --तन्न--एवं सति धूमाभाववत्पर्वतकालीनपर्वतपक्षकवह्निसाध्यकधूमहेतुके प्रमेयत्वविशिष्टधूमवत्पर्वतरूपाश्रयासिद्धावतिव्याप्तिः--विशिष्टान्तरीभूतधूमवत्पर्वतरूपाश्रयासिद्धिविषयितायां निरुक्तोभयाभावासत्वात्।  
 मैवम्---असाधारण्ये अव्याप्तिवारणाय विशिष्टान्तरविषयितानिष्ठ(1)प्रयोजकतायां ज्ञानवैशिष्ट्यावच्छिन्नत्वासाधारण्यविषयितात्वानवच्छिन्नत्वोभयाभावोनिवेशनीयः। हेतुमत्पक्षविषयितानिष्ठप्रयोजकता च नोक्तोभयाभाववती, किन्तु दोषान्तरविपरीतासाधारण्यादिविषयितानिष्ठप्रयोजकतैव, तन्निरूपितप्रयोज्यत्वाभावस्य स्वविषयिताप्रयोज्याधिकरणतायां सत्वात् नासाधारण्ये अव्याप्तिः।  
F.N.1.निष्ठप्रयोजकतायां ज्ञानवैशिष्टावच्छिन्नत्वासाधारण्यविषयितात्वानवच्छिन्नत्वोभयाभावो निवेशनीयः, हेतुमत्पक्षविषयिता---इतियं पङ्किः--ग पुस्तके नास्ति
--अयमयुक्तः पाठः  
 नचैवमपि \`काञ्चनमयह्रदो--वह्निमान्--जलात्' इत्यादौ काञ्चनमयत्वव्यापकीभूताभावप्रतियोगिजलादेः आश्रयासिद्धित्वस्य ग्रन्थकृताव्यवस्थापनात् प्रमेयत्वविशिष्टायां तस्यामतिव्याप्तिः, विशिष्टान्तरीभूततादृशजलत्वावच्छिन्नविष(1)यितानिष्ठप्रयोजकतायामुक्तोभयाभावासत्वेन दोषान्तरविषयितानिष्ठप्रयोजकताया एवोभयाभाववत्वात् तन्निरूपितप्रयोज्यत्वाभावस्य स्वविषयिताप्रयोज्याधिकरणतायामक्षतत्वात्(2) इति वाच्यम्। ज्ञानवैशिष्ट्यावच्छिन्नत्वासाधारण्यविषयितात्वाश्रयासिद्धिसाध्यासिद्धिविषयितात्वान्यतमानवच्छिन्नत्वोभयाभावस्यैव निरुक्तोभयाभावयदेन विवक्षणेनानुपपत्यभावात्। इत्यञ्च प्रतिहेतुव्यापकसाध्याभावसमानाधिकरणप्रतिहेतुमत्पक्षादेरपि नासङ्ग्रहः--तत्रापि विशिष्टान्तरप्रतिहेतुमत्पक्षविषयितानिष्ठप्रयोजकतायामुक्तोभयाभावासत्वेन विशिष्टान्तराघटितत्वाक्षतेः।  
F.N.1.विषयता--ख--अयमयुक्तः पाठः  
F.N.2.विषयता--क,ख.--अयमयुक्तः पाठः  
 नचैवमपि प्रमेयत्वविशिष्टवह्न्यभाववज्जलादिमद्वृत्तिजलवद्ध्रदत्वावच्छिन्ने अतिव्याप्तिः--विशिष्टान्तरतादृशह्रदविषयितानिष्ठप्रयोजकतायां उभयाभावासत्वात् इति वाच्यम्। यादृशविशिष्टविषयकनिश्चयविशिष्टयादृशविशिष्टविषयकनिश्चयोत्तरानुमितावुभयाभावः तादृ-शविशिष्टद्व्याद्यटितत्वरूपविशिष्टद्वयाघटितत्वविशेषणेन तस्य वारणीयत्वात्। विशिष्टद्वयाघटितत्वशरीरे च सत्प्रतिपक्षघटकदलद्वयविषयिताभिन्नत्वं देयम् तेन न सत्प्रतिपक्षासङ्ग्रहः।  
 नचैवं सति \`ह्रदो--वह्निमान्--वह्न्यभाववज्जलादिमद्वृत्तिजलाभावात्' इत्यादौ तादृशजलवद्ध्रदरूपस्वरूपासिद्धावव्याप्तिः---(1)तस्याः वह्न्यभाववज्जलावच्छिन्नजलवद्ध्रदरूपविशिष्टघटितत्वात् इति वाच्यम्। तादृशविशिष्टद्वयविषयितयोः ज्ञानवैशि
ष्ट्याप्रयोज्याधिकरणत्वाप्रयोजकत्वेना विशेषणीयत्वात्। स्वरूपासिद्धिघटकदलद्वयविषयितयो र्ज्ञानवैशिष्ट्याप्रयोज्यहेतुवैशिष्ट्यावगाहित्वाभावाधिकरणत्वप्रयोजकतया तदभावविरहेण उक्तस्वरूपासिद्धावव्याप्तिविरहात् इत्याहुः।  
F.N.1.तस्याः इत्यारभ्य (319) तमे पुटे उभयाभाववती या इति (अष्टमपङ्क्ति) पर्यन्तं ग. पुस्तके नास्ति---अयं लेरवकप्रमादः इति मन्ये।  
 केचित्तु--असाधारण्ये अव्याप्तिवारणाय विशिष्टान्तरविषयितायामसाधारण्यविषयिताभिन्नत्वोभयाभावो निवेश्यः, हेतुमत्पक्षविषयितायाम् उक्तोभयसत्वेन उथयाभाववती दोषान्तरविपरीतासाधारण्यविषयितैव, तदप्रयोज्यत्वस्य स्वविषयिताप्रयोज्याधिकरणतायां सत्वादसाधारण्ये लक्षणसमन्वयः।  
 नचैवमपि \`ह्रदो--वह्निमान्--जलात्' इत्यादौ प्रमेयत्वविशिष्टबाधे अतिव्याप्तिः--विशिष्टान्तरकेवलबाधविषयितायां पक्षधर्माज्ञानकालीनबाधासाधारण्योभयविषयकसमूहालम्बनात्मकज्ञानीयासाधारण्यविषयिताप्रयोज्याधिकरणताप्रयोजकत्वेन निरुक्तोभयाभावविरहेण उभयाभाववती व्यभिचारविषयितैव तदप्रयोज्यत्वस्य स्वविषयिताप्रयोज्याधिकरणतायां सत्वात्। असाधारण्यस्य विशिष्टान्तरत्वेपि तद्विषयित्वाप्रयोज्यत्वस्य पक्षधर्मताज्ञानसमानकालीनबाधज्ञानोत्तरज्ञाननिष्ठपक्षे साध्यवैशिष्ट्यावगाहित्वाभावाधिकरणतायामक्षतत्वात् इति वाच्यम्। स्वविषयितायामपि निरुक्तो भयाभा(1)वो निवेशनीयः।  
F.N.1.अभावस्य निवेशनीयत्वात्--क,ख.  
 यद्वा असाधारण्यविषयिताप्रयोज्याधिकरणतानिरूपितत्व--असाधारण्यविषयितात्वानवच्छिन्नत्व--उभयाभाववती या विशिष्टान्तरविषयितानिष्ठप्रयोजकता तन्निरूपितप्रयोज्यत्वाभाव एवाप्रयोज्यान्तेन विवक्षणीयः। इत्यञ्च असाधारण्यस्थलीयप्रमेयत्वविशिष्टबाधे नातिव्याप्तिः--विशिष्टान्तरकेवलबाधविषयितानिष्ठप्रयोजकतायाम् असाधारण्याविषयकबाधज्ञानानन्तरोत्पन्नानुमितिनिष्ठसाध्यवैशिष्ट्यावगाहित्वाभावाधिकरणतानिरूपितायाम् असाधारण्यविषयिताप्रयोज्याधिकरणतानिरूपितत्वा भावेन तदभावप्रयुक्तोभयाभाववत्वात् तन्निरूपितप्रयोज्यत्वाभावस्य प्रमेयत्वविशिष्टबाधविषयिताप्रयोज्याधिकरणतायाम् अभावात्।  
  नच यत्रासाधारण्याप्रसिद्धिः तत्र \`पर्वतो--धूमवान्--वह्नेः' इत्यादौ व्यभिचारे अव्याप्तिरिति वाच्यम्। भ्रमप्रमासाधारणनिरूप्यनिरूपकभावापन्नासाधारम्यविषयिताया एव निवेशात्। \`धूमव्यापका भावप्रतियोगी वह्निः' इत्याकार(1)क्ज्ञानीयविषयितामादाय तत्ल लक्षणगमनसंभवात्। नचैवं निवेशे यत्रासाधारण्यम् अप्रसिद्धम्, अथ च असाधारण्यपक्षधर्मत्वदोषाणां समूहालम्बनमेव जातम्, तत्र प्रमेयत्वविशिष्टदोषे अतिव्याप्तिः--केवलदोषविषयितानिष्ठप्रयोजकतायां निरुक्तोभयाभावासत्वात्, तादृशोभयाभाववती विपरीतदोषविषयितानिष्ठप्रयोजकतैव, तन्निरूपितप्रयोज्यत्वाभावस्य प्रमेयत्वविशिष्टदोषविषयिताप्रयोज्याधिकरणतायां सत्वात् असाधारण्यस्य च अप्रसिद्धत्वात् तस्य विशिष्टान्तरत्वासंभवेन तद्विषयितानिष्ठप्रयोजकतायामुभयाभावसत्वेपि अनिस्तारात् इति वाच्यम्। सामानाधिकरण्येन साध्यके, अवच्छेदकावच्छेदेन साध्यकेच लक्षणभेदवत् अगत्या असाधारण्यप्रसिद्ध्यप्रचिद्धिस्थलीयलक्षणयोरपि भेदस्वीकारेण असाधारण्यप्रसिद्धिस्थलीयलक्षण एव प्रयोजकतायां उभयाभावनिवेशेनानुपपत्त्यभावात्।  
F.N.1.आकारज्ञानीय--क,ख.  
 नन्वेमपि \`वह्निव्यापकीभूताभावप्रतियोगिजलम्--वह्निमत्--जलात्' इत्यादौ प्रमेयत्वविशिष्टे वह्निव्यापकीभूताभावप्रतियोगिजलवृत्तिवह्न्यभावरूपबाधे अतिव्याप्तिः दुर्वारा, विशिष्टान्तरतादृशजलवृत्तित्वविशिष्टवह्न्यभावत्वावच्छिन्नविषयितानिष्ठप्रयोजकतायामवच्छेदककुक्षिप्रविष्टानाम् अवच्छेदकत्वानङ्गीकारनये असाधारण्यविषयिताप्रयोज्याधिकरणतानिरूपितत्वासाधारण्यविषयितात्वानवच्छिन्नत्वोभयाभावविरहात् विपरीतदोषादिविषयितानिष्ठप्रयोजकताया एव तथात्वात्।  
 नच विशिष्टान्तरविषयितात्वव्यापकरूपावच्छिन्नेत्यनेन विशिष्टान्तरविषयितात्वावच्छिन्नव्यापकतावच्छेदकरूपावच्छिन्नत्वं विवक्षणीयम्, तथाच निरुक्तस्थले तादृशं रूपं तादृशजलत्वावच्छिन्नविषयितात्वमपि, तदवच्छिन्नप्रयोजकतायां असाधारण्यविषयितात्वानवच्छिन्नत्वाभावप्रयुक्तनिरुक्तोभयाभाववत्वेन तन्निरूपितप्रयोज्यताशून्यत्वस्य स्वविषयिताप्रयोज्याधिकरणतायामसत्वात् न प्रमेयत्वविशिष्टनिरुक्तबाधे अतिव्याप्तिरिति वाच्यम्। तथापि \`ह्रदो---वह्निमान्--धूमात्' इत्यादौ प्रमेयत्वविशिष्टबाधे अतिव्याप्तिः--विशिष्टान्तरकेवलबाधविषयितानिष्ठप्रयोजकतायाः \`वह्निव्यापकीभूताभावप्रतियोगिजलह्रदः वह्न्यभाववान्' इति ज्ञानीयासाधारण्यविषयिताप्रयोज्याधिकरणतानिरूपितत्वासाधारण्यविषयितात्वानवच्छिन्नत्वोभयवत्वेन विपरीतबाधादिविषयितानिष्ठप्रयोजकताया एव तथात्वात् इति चेत्--  
 --न- असाधारण्यविषयितात्वव्यापकरूपावच्छिन्नप्रयोजकताकाधिकरणतानिरूपितत्वस्यैव निरूपितत्वान्तेन विवक्षितत्वात् उक्तविशिष्टान्तरविषयितायां तादृशाधिकरणतानिरूपितत्वविरहेण उभयाभावस्य अक्षतत्वात्।  
 यदि चैवमपि असाधारण्यविषयितात्वस्य अतिप्रसक्ततया ज्ञानवृत्तित्वविशिष्टस्यैव तस्य प्रयोजकत्वं तस्य च असाधारण्यविषयितात्वव्यापकत्वाभावात् तादृशरूपावच्छिन्नप्रयोजकताकाधिकरणत्वाप्रसिद्धिरिति विभाव्यते--तदा अधारण्यविषयितात्वव्यापकरूपावच्छिन्नत्वमेव विवक्षणीयम् शून्यान्तोपादानात् प्रमेयत्वादिना असाधारण्यतावच्छेदकावगाहिज्ञानीयविषयितासाधारणविषयितात्वव्यापकत्वस्य प्रयोजकतावच्छेदकविषयितात्वे असत्वेपि न क्षतिरिति वदन्ति।  
 तदुभयमपि न युक्तम्---प्रतिहेतुव्यापकसाध्याभावसमानाधिकरणप्रतिहेतुमत्पक्षरूपसत्प्रतिपक्षरूपविशिष्टान्तरविषयितायां निरुक्तोभयाभावविरहेण तादृशीविषयिता दोषान्तरविषयतैव(1)--स्वविषयिताप्रयोज्यायामधिकरणतायां तदप्रयोज्यत्वस्य अक्षतत्वात्, प्रमेयत्वविष्टतादृशसत्प्रतिपक्षातिव्याप्तेर्दुर्वारत्वात् इत्यादिपूर्वपक्षसमाधानतत्खण्डनकोलाहलश्च इत्यलं बहुना।  
F.N.1.विषयितैव--ख.  
 दोषज्ञानविषयविषयकज्ञानप्रतिबध्यानाहार्यज्ञानप्रसिद्धिस्थले दोषमुक्त्वा तदप्रसिद्धिस्थले अव्याप्तिमाह--एवमिति। दिधितिकृता पर्वतत्वावच्छेदेन वह्न्यभावस्य पक्षतावच्छेदकत्व एव अव्याप्तिरुद्धृता, नत्वन्यत्र इत्याशयेन आह एवमिति। तज्ज्ञानस्य। पर्वतत्वसामानाधिकरण्येन वह्न्यभावज्ञानस्य इत्यर्थः। अप्रतिबन्धकतयेति। तज्ज्ञानस्य पर्वतत्वावच्छेदेन वह्न्यवगहिज्ञानप्रतिबन्धकत्वेपि तादृवगाहितायाः निर्वह्निपर्वतत्वावच्छिन्ने वह्न्यवगाहित्वाव्यापकतया प्रकृते अनुपयोगात् इति भावः। नापीत्यादि। पर्वतत्वावच्छेदेन वह्न्यभाववत्वस्य। पर्वतत्वव्यापकस्वरूपसंबन्धेन वह्न्यभाववत्वस्य।  
 स्वरूपसंबन्धरूपप्रयोज्यप्रयोजकभावनिवेश एव उक्ताव्याप्तिः, इति तम् अनिवेश्य प्रकारान्तरेणाव्याप्तिमुद्धरतां मतमुपन्यस्य दूषयति--यत्विति। विरोधिविषयकयद्विषयकेति। तादृशयद्रूपावच्छिन्नविषयकेत्यर्थः। अत्र यद्रूपावच्छिन्नविरोधिविषयताकनिश्चयेत्युक्तौ वह्न्यभावत्वाद्यवच्छिन्ने एकदेशे अतिव्याप्तिः--निरूप्यनिरूपकभावापन्नतद्रूपावच्छिन्नविरोधिविषयताकनिश्चयोत्तरानुमितौ उभयाभावसत्वात्, अतः विरोधिविषयकयद्विषकेत्युत्युक्तम्। तथाच एकदेशविषयितायाः विवक्षणीयविरोधिविषयितानतिरिक्तवृत्तित्वविरहान्नातिव्याप्तिः।  
 नचैकदेशवारणाय स्वावच्छिन्नविषयतात्वव्यापकविरोधिताकयद्रूपावच्छिन्नविषयताकनिश्चयेत्यादिरीत्या(1) विवक्षणीयम्, विरोधिविषयतायां यद्विषयताव्यापकत्वविवक्षणे विषयतात्वनिवेशे गौरवात् विरोधित्वस्य वह्न्यभावत्वाद्यवच्छिन्नविषयतात्वव्यापकत्वाभावात् नैकदेशे अतिव्याप्तिरिति वाच्यम्। तथासति साधनसमानाधिकरणसाध्याभावरूपव्यभिचारे अव्याप्तिः--तज्ज्ञाने तुल्यवित्तिवेद्यतया भासमानं यत्साध्याभाववद्वृत्तिसाधनतावच्छेदकावच्छिन्नं(2) तद्विषयिताया एव विरोधितया विरोधित्वे उक्तव्यभिचारविषयितात्वव्यापकत्वाभावात्। एवं \`घटोऽवृत्तिः' इत्यादौ घटावच्छिन्नात्मकबाधाव्याप्तिः--तत्रापि तज्ज्ञाने तुल्यवित्तिवेद्यतया भासमानः \`वृत्तित्ववद्धटः' तद्विषयताया एव विरोधित्वेन तादृशबाधविषयितात्वव्यापकत्वस्य विरोधित्वे असत्वात्।  
F.N.1.विषयिताक--क,ख.  
F.N.2.अवच्छिन्ने विषयताया--ग--अयमयुक्तः पाठः  
 नचैवं तत्र वस्तुमात्रे अतिव्याप्तिर्दुर्वारैवेति। ननु \`ह्रदो--वह्निमान्--धूमात्' इत्यादौ सर्वत्रैव वस्तुमात्रे अतिव्याप्तिसंभवात् तत्रेत्यनेन \`निर्वह्निः वह्निमान्' इत्यत्रैव(1) वस्तुमात्रे अतिव्याप्तिकथनमसङ्गतम्। नच तत्रेत्यस्य तादृशपरिष्कारेत्यर्थकतया वस्तुमात्रे सर्वत्रैवातिव्याप्तिरिष्टा इति वाच्यम्। तथासति विरोधिविषयिताप्रयोज्यत्वविशेषणनिवर्तनीयवस्तुमात्रातिव्याप्तितादवस्थ्यसूचकदुर्वारैवेत्यस्य वैयर्थ्यापत्तेरिति चेत्--  
F.N.1.इत्यादौ--ख  
 --न-- सामानाधिकरण्येन साध्यकस्थलीयलक्षणस्य(1) अवच्छेदकावच्छेदेन साध्यकस्थलीय लक्षणस्य च पूर्वोक्तरीत्या भिन्नत्वेन सामानाधिकरण्येन साध्यवत्स्थलीयलक्षणस्य(2) सर्वत्र न उदासीने अतिव्याप्तिः--सामानाधिकरण्येन (3)साध्यवति उभयाभावप्रतियोगिकोटौ इत्यादौ विरोधित्वस्य (4)सामानाधिकरण्येन या साध्याभावविषयता तच्छालिज्ञानीयविषयितायामपि सत्वेन (5)सामानाधिकरण्येन यः साध्याभावः तद्विषयक उदासीनविषयकविरोधिविषयकनिश्चयोत्तरानुमिति(6)सामान्ये उभयाभावसत्वात्, अतः तस्यापि उदासीने अतिव्याप्तिरपेक्षिता इत्यभिप्रायेण \`निर्वह्निः वह्निमान्' इत्याद्याहार्यस्थलबोधकं(7) तत्रेत्युपन्यस्तम्। इत्थञ्च आहार्यस्थले उदासीने अतिव्याप्तेः, (8)विरोधिविषयिताप्रयुक्तत्वसार्थक्यप्रदर्शनाय उपन्यस्ततया सैवातिव्याप्तिः इदानीमपि तदवस्था इति सूचनाप दुर्वारैवेत्युक्तमपि सङ्गतम्। अत्र प्रमेयत्वविशिष्टव्यभिचारादावतिव्याप्तिवारणाय विरोधिविषयित्वानतिरिक्तवृत्तिविशिष्टान्तरविषयित्वाव्यापकस्वविषयिताव्यापकोभयाभावप्रयोजकाभाववत्वरूपविशिष्टान्तराघटितत्वम् देयम्।  
F.N.1.लक्षणावच्छेदकावच्छेदेन साध्यकस्थलीयलक्षणयोश्च पूर्वोक्त--ग.  
F.N.2.साध्यकस्थलीय--क,ख,ग  
F.N.3.साध्यक उभयाभाव--ग.  
F.N.4.सामानाधिकरण्येन साध्याभावज्ञानीयविषयितायामपि सत्वेन--ग.  
F.N.5.सामानाधिकरण्येन यः साध्याभावः तद्विषयके--इति वाक्य ग पुस्तके नास्ति।  
F.N.6.विषयकसामानाधिकरण्येन साध्याभावनिश्चयोत्तर--इति ग पुस्तके वर्तते।  
F.N.7.बोधकतत्र--क, ख--अयमयुक्तः पाठः  
F.N.8.विरोधि--इति पदं ग पुस्तके नास्ति--अयमयुक्तः पाठः  
 (1)यस्तु विरोधित्वम् अन्यथानिरुच् लक्षणमुपवर्णय(2)ति तन्मतमुपन्यस्य दूषयति--यत्विति। निरुक्तसाध्यहेतुवैशिष्ट्यावगाहीति। साध्यतावच्छेदकावच्छिन्नसाध्यतद्व्याप्तिविशिष्टहेतुतावच्छेदकावच्छिन्नहेतुवैशिष्ट्यावगाहीत्यर्थः। विशेषणेत्यादि। अत्र विशेषणविशेष्यतावच्छेदकथावानापन्नविरुद्धकोटिद्वयप्रकारक--एकधर्मिविशेष्यकज्ञानत्वम्--धर्मितावच्छेदकतान्यस्वावच्छेदकतापर्याप्त्यनुयोगितावच्छेदकधर्मावच्छिन्नानुयोगिताकपर्याप्तिप्रतियोगितावृत्तिप्रतियोगिताकाभावत्वावच्छिन्नधर्मितावच्छेदकतानात्मकप्रकारतानिरूपितत्व,स्वावच्छेदकावच्छिन्ननिरूपितविरोधिविषयतानिरूपितत्व(3)स्वनिरूपितविशेष्यतावच्छेदकतापर्याप्त्यनुयोगितावच्छेदकधर्मावच्छिन्नानुयोगिताकपर्याप्तिप्रतियोगितावृत्तित्व,स्वसामानाधिकरण्य--एतच्चतुष्टयसंबन्धेन प्रकारताविशिष्टविशेष्यतावत्वम्। अभावप्रतियोगितायां पर्याप्तिप्रतियोगितावृत्तित्वं स्वनिरूपितावच्छेदकतात्वावच्छिन्नत्वसंबन्धेन। एवमग्रे विशेष्यतायां पर्याप्तिप्रतियोगितावृत्तित्वमपि स्वनिरूपितावच्छेदकतात्वावच्छिन्नत्वसंबन्धेन बोध्यम्। तेन अन्यत्र विशेषणविशेष्यतावच्छेदकभावापन्नयोरेव वह्नितदभावयोः \`निर्वह्निः पर्वतो---वह्निमान्' इति ज्ञाने पर्वतांशे प्रकारत्वेपि न पक्षे साध्यवैशिष्ट्यावगाहितादृशनिश्चयाप्रसिद्धिः।  
F.N.1.येतु--क,ख.  
F.N.2.वर्णयन्ति--क,ख.  
F.N.3.निरूपितत्वस्वनिरूपितत्वस्वनिरूपितविशेष्यता--इति--क, ख-पुस्तकयोरस्ति--अयमयुक्तः पाठः  
 प्रथमसंबन्धनिवेशात् \`ह्रदो--वह्निमान्--शैवालात्' इत्यत्र \`ह्रदो--वह्निमान्, वह्निव्याप्यशैवालवांश्च' इति समूहालंबनात्मकज्ञानीयशैवालनिरूपितविशेष्यतायाः उक्तत्रितयसंबन्धेनवह्नित्वावच्छिन्नप्रकारताविशिष्टत्वेपि न संशयान्यतादृशज्ञानाप्रसिद्ध्या तत्रत्य दोषाव्याप्तिः।  
 (1)स्वपदार्थप्रकारतायां धर्मितावच्छेदकतानात्मकत्वस्य निवेशात् \`वह्निमान् ह्रदः---वह्न्यभाववद्ध्रदकालीनजलवान्'इत्यादौ वह्न्यभावत्वावच्छिन्निरूपितह्रदत्वावच्छिन्नविशेष्यतायां निरुक्तसंबन्धचतुष्टयेन वह्नित्वावच्छिन्नप्रकारतावत्वेपि न संशयान्यतादृशज्ञानाप्रसिद्धिः स्वावच्छेदकावच्छिन्नप्रतियोगिताकाभावत्वावच्छिन्नप्रकारतानिरूपितत्वनिवेशे \`पर्वतो--वह्निमान्--महानसीयवह्न्यभावात्' इत्यादौ संशयान्यतादृशज्ञानाप्रसिद्ध्या व्यभिचारे अव्याप्तिः, अतः तत्र स्वावच्छेदकतापर्याप्त्यवच्छेदकेत्यादिनिवेशः--महानसीयवह्न्यभावीयप्रतियोगितावच्छेदकतात्वेन तादृशाभावप्रतियोगितावच्छेदकतायाः महानसीयत्ववह्नित्वोभयपर्याप्तत्वेपि तद्व्यक्तित्वेन वह्नित्वनिष्ठतद्व्यक्तित्वावच्छेदेन वह्नित्वमात्रेपि पर्याप्तेः। स्वावच्छेदकतापर्याप्त्यवच्छेदकधर्मावच्छिन्नानुयोगिताकपर्याप्तिकावच्छेदकताकप्रतियोगिताकाभावत्वावच्छिन्नप्रकारतानिरूपितत्वनिवेशे तत्रैव वह्नित्वावच्छिन्नप्रकारताविशिष्टतादृशमहानसीयवह्न्यभावत्वावच्छिन्नप्रकारतानिरूपितविशेष्यतायाः तादृशसमूहालंबने सत्वात् तादृशसंशयान्यज्ञानाप्रसिद्ध्या व्यभिचारे अव्याप्तिः, अतः तादृशपर्याप्तिप्रतियोगितावृत्तित्वम् अभावीयप्रतियोगितायां निविष्टम्। तथाच तादृशवह्नित्वनिष्ठतद्व्यक्तित्वावच्छिन्नानुयोगिताकपर्याप्तिप्रतियोगितायां निरुक्तसंबन्धेन महानसीयवह्न्यभावीयप्रतियोगित्वासत्वात् न दोषः। \`निर्वह्निः पर्वतो--वह्निमान्' इत्यादौ पक्षे संशयान्यतादृशज्ञानाप्रसिद्धिवारणाय तत्रैव अग्रिमप्रकारतायामपि धर्मितावच्छेदकतानात्मकत्वनिवेशः।  
F.N.1.तत्र स्वपदार्थ---ख.  
 द्वितीयसंबन्धनिवेशात् \`वृक्षः--कपिसंयोगी--कपिसंयोगाभावात्' इत्यादौ न संशयान्यतादृशज्ञानाप्रसिद्ध्या व्यभिचारे अव्याप्तिः।  
 तृतीयसंबन्धनिवेशात् \`पर्वतः--अवृत्तिः--द्रव्यात्' इत्यत्र \`पर्वतः अवृत्तिः द्रव्यव्यापकावृत्तित्वसमानाधिकरमद्रव्यवांश्च' इति समूहालंबने हेत्वंशे या सामानाधिकरण्यघटकवृत्तित्वनिष्ठवृत्तित्वत्वावच्छिन्नप्रकारता, तद्विशिष्टावृत्तित्वनिष्ठप्रकारतानिरूपितपर्वतत्वावच्छिन्नविशेष्यतावत्वेपि न संशयान्यतादृशज्ञानाप्रसिद्धिः।  
 चतुर्थ संबन्धनिवेशात् \`पर्वतो--वह्न्यभाववान्' इत्यादौ वह्न्यभावत्वावच्छिन्नप्रकारतानिरूपितपर्वतत्वावच्छिन्नविशेष्यतायाः \`पर्वतो--वह्निमान्' इति विभिन्नज्ञानीयवह्नित्वावच्छिन्नप्रकारताविशिष्टत्वेपि न पक्षे संशयान्यतादृशज्ञानाप्रसिद्धिः।  
 नन्वेवमपि \`पर्वतः--वह्न्यभाववत्पर्वतकालीनवह्निमान्' इत्यादौ संशयान्यतादृशज्ञानाप्रसिद्धिः--तादृशज्ञाने निरुक्तचतुष्टयसंबन्धेन वह्नित्वावच्छिन्नप्रकारताविशिष्टायाः, वह्न्यभावत्वावच्छिन्नप्रकारताविशिष्टायाः वा पर्वतत्वावच्छिन्नविशेष्यतायाः सत्वात् इति चेत्--  
 ---न-- प्रथमसंबन्धप्रविष्टधर्मितावच्छेदकतानात्मकत्वस्थाने (1)अवच्छेदकतानात्मकत्वस्यैव निवेशात् वह्न्यभावस्यसाध्यतावच्छेदककोटिप्रविष्टत्वेन तद्विषयतायाः तथात्वाभावात्।  
F.N.1.अवच्छेदकत्वानात्मकत्वस्यैव---क,ख.  
 नचैवं सति एकधर्मावच्छिन्नविशेष्यकत्वनिवेशस्थानीय(1)तृतीयसंबन्धनिवेशनं व्यर्थम्, \`पर्वतः--अवृत्तिः--द्रव्यात्' इत्यत्र हेत्वंशे व्याप्तिघटकवृत्तित्वस्य व्याप्तिविशिष्टहेतुज्ञानीयप्रकारतावच्छेदकत्वेन तादृशसमूहालंबनज्ञानीयवृत्तित्वत्वावच्छिन्नप्रकारताया अवच्छेदकत्वानात्मकत्वविरहेणैव तादृशस्थले संशयान्यतादृशज्ञानाप्रसिद्ध्यभावात् इति वाच्यम्। परामर्शात्मकज्ञाने हेत्वंशे व्याप्तिघटकसामानाधिकरण्यस्य उपलक्षणतयैव भानस्वीकर्तृमते तादृशवृत्तित्वप्रकारताया अवच्छेदकत्वानात्मकत्वत्वस्य अव्याहतत्वात् इति दिक्।  
F.N.1.स्थलीय--ख.  
 \`वह्निव्याप्यवान् वह्निव्याप्यव्याप्यवांश्च ह्रदो वह्न्यभाववान्' (1)इत्याहार्यज्ञानोपगमेनेति। अनाहार्यसमूहालंबनस्य मतद्वयसिद्धत्वे भ्रमान्यवृत्तियदीयविषयितेत्यादिविवक्षायामप्यसंभवः--भ्रमान्यसमूहालंबनानात्मकज्ञानीयवह्न्यभाववद्ध्रदत्वाद्यवच्छिन्नविषयितायाः (2)पक्षविशेष्यकसाध्यावगाहि--\`ह्रदो--वह्निमान् वह्न्यभाववांश्च' इत्याद्याहार्यसमूहालंबनात्मकज्ञानवृत्तित्वात् समूहालंबनासमूहालंबनरूपसमानाकारज्ञानीयविषयितयोर्भेदाभावात्। शेषसार्थक्यानुपपत्तिश्च---भ्रमान्यवृत्तिवह्न्यभाववद्ध्रदत्वावच्छिन्नविषयितायाः(3) \`ह्रदो--वह्निव्याप्यवान्, वह्न्यभाववांश्च' इत्याहार्यसमूहालंबनतादृशनिश्चयावृत्तित्वविरहात्।  
F.N.1.इत्येतादृशाहार्य--क,ख.  
F.N.2.पक्षेसाध्यावगाहि--ग.  
F.N.3.विषयतायाः--ख--अयमयुक्तः पाठः  
 नच अभ्युपगमनेत्यस्य-स्वमते अभ्युपगमेनेत्यर्थः, तथाच यत्वितिमते आहार्यसमूहालंबनास्वीकारात् न असंभवशेषवैयर्थ्ये इति वाच्यम्। तथासति समूहालंबनमादायैव असंभवसंभवात् विशिष्टवैशिष्ट्यावगाह्याहार्यज्ञानमादाय असंभवप्रदर्शने बीजाभावप्रसङ्गात्।  
 एवं घटाद्युदासीने अतिव्याप्तिवारकतया सामान्यपदस्य आवश्यकत्वं प्रदर्श्य असंभवसङ्गमने बीजाभावश्च--सामान्यपदासत्वेपि समूहालंबनासमूहालंबनज्ञानीयविषयितयो र्भेदाभावेन यत्किञ्चिद्विषयिताया अपि आहार्यसमूहालंबनतादृशनिश्चयावृत्तित्वविरहात्। नच \`यत्तु' मताभिप्रायकत्वम् आहार्यसमूहालंबनस्य वक्तुं शक्यम्। भ्रमान्यवृत्तियदीयविषयितासामान्यं तादृशनिश्चयावृत्तीति विवक्षायां तन्मते दर्शितदिशा असंभवस्यैव संभवेन वक्राभिधानस्य तन्मते दोषत्वकथनासङ्गतेश्च इति चेत्--  
 अत्र केचित्--अभ्युपगमनेत्यस्य स्वमते अभ्युपगमनेत्यर्थः। विशिष्टवैशिष्ट्यावगाह्याहार्यज्ञानमादाय असंभवप्रदर्शनञ्च मतद्वयेपि तत्संभवप्रदर्शनाय, स्वमते आहार्यसमूहालंबनस्वीकारेपि यत्विति मते तदस्वीकारात् भ्रमान्यवृत्तीत्यादिविवक्षायाम् असंभवाभावात् न ग्रन्थकाररीतिविरुद्धत्वदूषणदानासङ्गतिरिटि वदन्ति।  
 वस्तुतस्तु--मतद्वयेपि आहार्यसमूहालंबनं नास्ति इत्युभ्युपगमेपि उदासीनघटादावतिव्याप्तिवारणाय यद्रूपावच्छिन्नविषयितासामान्यं तादृशनिश्चयावृत्ति इति विवक्षया वह्निव्याप्यसाध्यके हदपक्षके वह्न्यभववद्ध्रदादावतिव्याप्तिवारणेन शेषवैयर्थ्यासंभवयोः शक्योपपादकतया सर्वोपि ग्रन्थः सुसङ्गत एव। नचैवं सति एकविशिष्टापरावगाह्याहार्यस्य सर्वमतसिद्धत्वेन एतादृशाहार्या(1)भ्युपगमेनेत्येतत् अभिनवस्वीकारार्थकमसङ्गतम्, अतः अभ्युपगमेनेति वाक्यस्वरसात् समूहालंबनाहार्यस्य सर्वसंमतत्वविरहात् तस्यैव अभिनवाभ्युपगम इत्यर्थत्वं युक्तं, तथाच न ग्रन्थसङ्गमनम् इति वाच्यम्। तत्तदभावान्यतरधर्मितावच्छेदककतत्तदभावान्यतरप्रकारकज्ञानस्य आहार्यत्वप्रसिद्धावपि तत्तद्व्याप्यधर्मितावच्छेदककतत्तदभावप्रकारकज्ञानस्य आहार्यत्वं न क्वचिदप्ययुक्तम्, अतस्तस्य सर्वमतसिद्धत्वप्रदर्शनायैव तादृशाहार्याभ्युपगमेनेत्युक्तिः।  
F.N.1.आहार्यस्य अभ्युपगमेन--क,ख.  
 भ्रमान्यवृत्तियदीयविषयितासामान्यं तादृशनिश्चयावृत्ति तदीयविषयितायाः विवक्षणेन निर्वाहेपीति। अत्रेदं चिन्त्यम्--यत्वितिमते \`ह्रदो--धूमव्यापकवह्निसमानाधिकरणधूमवान्--घटात्' इत्यादौ वह्न्यभाववद्ध्रदे अतिव्याप्तिः शेषदलनिवेशेपि दुर्वारा, न हि वह्न्यभाववद्ध्रदनिश्चयोत्तरानुमितौ पक्षे दर्शितसाध्यावगाहनं संभवती--धर्मिणि धूमादिमत्ताबुद्धिं प्रति वह्न्यादौ धूमव्यापकत्वग्रहस्य धर्मिणि वह्न्यभावक्ताग्रहस्य च द्वयोरेवैकविशिष्टापरत्वादिना कार्यकालविधया प्रतिबन्धकत्वात्। यदि च शेषदलेन वह्न्यभाववद्ध्रदादेरवारणेपि न क्षतिः--अनाहार्यज्ञानीयतद्विषयितायाः धूमव्यापकत्वांशे आहार्ये पक्षे निरुक्तसाध्यहेतुवैशिष्ट्यावगाहिनिश्चये वर्तमानतया विरोधित्वानिर्वाहेणैव तदतिव्याप्तिवारणात्। नहि आहार्यात्मनः वह्निव्याप्यधूमवत्तानिश्चयस्य वह्न्यभाववत्ताग्रहे प्रतिबन्धकत्वम् येन अनाहार्यज्ञानीयवह्न्यभाववद्ध्रदविषयिता(1) दर्शिताहार्यनिश्चये न वर्तेत इति विभाव्यते---तदा वह्न्यभाववद्ध्रदातिव्याप्तिवारकया शेषसार्थक्यं वर्णयतः शिरसि शेषवैयर्थ्यदूषणपाषाणनिक्षेपः।  
F.N.1.ह्रदादिविषयिता--क,ख.  
 नच शेषदले अनुमितिनिष्ठोभयाभावे तदधिकरणतायां वा ज्ञानवैशिष्ट्याप्रयोज्यत्वासाधारण्यविषयित्वाप्रयोज्यत्वोभयाभावो निवेशानीयः। तथाच निरुक्तस्थले वह्न्यभाववद्ध्रदविषयकनिश्चयस्य वह्निव्याप्यानुमितौ ज्ञानविशिष्टज्ञानत्वेनैव प्रतिबन्धकतया तदुत्तरानुमितावुभयाभावस्य निरुक्तोभयाभावविरहात् न वह्न्यभाववद्ध्रदत्वावच्छिन्ने अतिव्याप्तिरिति वाच्यम्। एवमपि \`वह्निव्याप्याभाववान् ह्रदो वह्निव्याप्यवान्' इत्यादौ वह्न्यभाववद्ध्रदत्वावच्छिन्ने अतिव्याप्तिर्दुर्वारा, आहार्यसमूहालंबनाभावात् भ्रमान्यवृत्तितद्विषयितायाः तादृशनिश्चयावृत्तित्वात् निरुक्तशेषदलसत्वाच्च इति वक्रोक्तिदूषणदानानौचित्यमेवेति।  
 उक्तपूर्वपक्षे स्वयं समाधानमाह--परेत्विति। वह्न्यादिविशिष्टेति। वह्नित्वावच्छिन्नप्रकारताकेत्यर्थः। तथाच वह्नित्वावच्छिन्नप्रकारतानिरूपितसमवायसंबन्धावच्छिन्ननिरवच्छिन्नधर्मितावच्छेदकतासंबन्धेन वह्नित्वावच्छिन्नप्रकारताकानाहार्यतत्पुरुषीयबुद्धिं प्रति वह्न्यभावत्वावच्छिन्नप्रकारतानिरूपितसमवायसंबन्धावच्छिन्ननिखच्छिन्नधर्मितावच्छेदकतासंबन्धेन वह्न्यभावत्वावच्छिन्नप्रकारताकतत्पुरुषीयनिश्चयत्वेन प्रतिबन्धकत्वं \`चैत्रीयह्रदो वह्न्यभाववान्' इति ज्ञानोत्तरं \`मैत्रीयह्रदो वह्निमान्' इति ज्ञानोत्पत्या उभयत्रतत्पुरुषीयत्वनिवेशः।  
 नच पुरुषभेदेन प्रतिबध्यप्रतिबन्धकभावे धर्मितावच्छेदकधर्मनिवेशापेक्षया लाघवविरहः शङ्क्यः। पुरुषापेक्षया धर्माणामानन्त्यात् तद्भेदेन प्रतिबध्यप्रतिबन्धकभाव एव गौरवात्।  
 निरूपितत्वसंबन्धेन ह्रदत्वविशिष्टे वह्निसामान्याभाववत्ताज्ञानोत्तरं समवायसंबन्धेन ह्रदत्वविशिष्टे वह्निबुद्ध्युत्पत्या समवायेन (1)ह्रदत्वविशिष्टे वह्न्यभावबुद्ध्युत्तरं निरूपितत्वसंबन्धेन ह्रदत्वविशिष्टे वह्निबुद्धुत्पत्या च उभयत्र समवायसंबन्धावच्छिन्नधर्मितावच्छेदकतानिवेशः। जातिमान् वह्न्यभाववान्' इति ज्ञानोत्तरं \`ह्रदो वह्निमान्' इति बुद्धेः \`ह्रदो वह्न्यभाववान्' इति निश्चयोत्तरं \`जातिमान् वह्निमान्' इति बुद्धेश्चोत्पत्या उभयत्र धर्मितावच्छेदकतायां निरवच्छिन्नत्वनिवेशः। \`जातिमान् वह्न्यभाववान्' \`जातिमान् वह्निमान्' इति ज्ञानयोश्च पृथगेव प्रतिबध्यप्रतिबन्धकभाव ऊह्यः। \`ह्रदो वह्न्यभाववान्' इति ज्ञानो(2)त्तर--ह्रदो--घटवान् द्रव्यं वह्निमात्' इति ज्ञानस्य \`ह्रदो घटवान् द्रव्यं वह्न्यभाववत्' इति ज्ञानोत्तरं \`ह्रदो वह्निमान्' इति ज्ञानस्य च उत्पत्या उभयत्र केवलधर्मितावच्छेदकतायाः संबन्धत्वमुपेक्ष्य तद्विशेषस्य संबन्धत्वादरः। स्वनिरूपकत्वस्वभिन्नावच्छेदकत्वनिरूपकत्वोभयसंबन्धेनावच्छेदकताविशिष्टान्यत्वरूपावच्छेदकताद्वयानिरूपकत्वविशेषितविशेष्यतानिरूपितत्वेनापि निरुक्तावच्छेदकता विशेषणीया। तेन सुन्दरह्रदत्वावच्छेदेन वह्न्यभाववत्ताज्ञानोत्तरं ह्रदत्वसामानाधिकरण्येन (3) वह्निमत्ताज्ञानोत्पत्तावपि न क्षतिः। अथ ह्रदत्वसामानाधिकरण्येन वह्निमत्ताबुद्धिं प्रतिह्रदत्वसामानाधिकरण्येन वह्न्यभाववत्ताज्ञानस्य प्रतिबन्धकतावारणाय धर्मितावच्छेदकत्वव्यापकत्वविशिष्टसं(1)सर्गकबुद्धेरेव प्रतिबन्धकत्वस्य उपगन्तव्यतया धर्मितावच्छेदकभेदेन (2)प्रतिबन्धकताभेद एव एतन्मतेप्यावश्यकः इति चेत्--  
F.N.1. ह्रदविशिष्टे--ख--अयमयुक्तः पाठः  
F.N.2. उत्तरं ह्रदः--क,ख.  
F.N.3. वह्न्यभाववत्ताज्ञानस्य प्रतिबन्धकत्वेपि न क्षतिः--ग--अयमयुक्तः पाठः  
 अथ ह्रदत्वसामानाधिकरण्येन वह्निमत्ताबुद्धिं प्रति ह्रदत्वसामानाधिकरण्येन वह्न्यभाववत्ताज्ञानस्य प्रतिबन्धकतावारणाय धर्मितावच्छेदकत्वव्यापकत्वविशिष्टसं(1)सर्गकबुद्धेरेव प्रतिबन्धकत्वस्य उपगन्तव्यतया धर्मितावच्छेदकभेदेन (2)प्रतिबन्धकताभेद एव एतन्मतेप्यावश्यकः इति चेत्--  
F.N.1.संसर्गकविशिष्टबुद्धेरेव--ग.  
F.N.2. प्रतिबन्धकताभाव एव--ग--अयमयुक्तः पाठः  
 --न- धर्मितावच्छेदकावच्छेदेन विशिष्टबुद्धौ संसर्गांशे तद्व्यापकत्वमेव भासते न तु अन्यव्यापकत्वम्, इति स्वीकारात् धर्मितावच्छेदकमनिवेश्य अधिकरणनिष्ठावच्छेदकतानिरूपितवृत्तित्वनिष्ठावच्छेदकतानिरूपिताभावनिष्ठावच्छेदकतानिरूपितप्रतियोगित्वनिष्ठावच्छेदकतानिरूपितावच्छेदकतानिष्ठावच्छेदकतानिरूपिताभावनिष्ठावच्छेदकतानिरूपिता या स्वरूपत्वनिष्ठावच्छेदकता तन्निरूपिता या स्वरूपादिनिष्ठसांसर्गिकविषयता तच्छालिनिश्चयत्वेन प्रतिबन्धकत्वोपगमसंभवात्।  
 इत्यञ्च \`ह्रदो--वह्निमान्--धूमात्' इत्यादौ वह्न्यभाववद्ध्रदात्मकदोषज्ञानोत्तरज्ञाननिष्ठो यः प्रतिबध्यतावच्छेदकीभूतवह्नित्वावच्छिन्नप्रकारतानिरूपितह्रदत्वनिष्ठधर्मितावच्छेदकतासंबन्धेन ह्रदत्वनिरूपितसंबन्धित्वाभावः तत्र प्रतिबन्धकज्ञानीयवह्न्यभावत्वावच्छिन्नप्रकारतानिरूपितह्रदत्वनिष्ठधर्मितावच्छेदकतात्मकविषयितायाः प्रयोजकत्वात् लक्षणसमन्वयः, एवमेव व्यभिचारादावूह्यः।  
 \`निर्वह्निः वह्निमान्' इत्यादौ वह्न्यभाववन्निष्ठवह्न्यभावादौ लक्षणमुपपादयति--एवञ्चेति। तद्देशेत्यत्र देशपदं धर्मितावच्छेकपरम्।  
 तदवच्छेदकतावच्छेदकत्वेति। तदवच्छेदकताधर्मिताकच्छेदकावच्छिन्नत्वे तदवच्छेदकत्वञ्च धर्मितावच्छेदक इति बोध्यम्। ननु निरुक्तसंबन्धावच्छिन्नप्रतियोगिताकेच्छाविरहाधिकरणतावैशिष्ट्यस्य वह्नित्वाबच्छिन्नप्रकारतानिरूपितधर्मितावच्छेदकतायां निवेशे वह्न्यभावनिष्ठतादृशधर्मितावच्छेदकतायाः एवाप्रसिद्धिः, इच्छासत्व एव \`निर्वह्निः वह्निमान्' इत्याहार्यज्ञानोदयात् तदीयधर्मितावच्छेदकताया इच्छाविशिष्टत्वात्। इच्छाविरहदशायाञ्च तादृशज्ञानस्यैवानुपपत्तेः इति कथं \`निर्वह्निः वह्निमान्' इत्यादौ लक्षणसमन्वय इत्याशङ्क्य कलपान्तरमाह---तादृशेति। निरुक्तसंबन्धावच्छिन्नप्रतियोगिताकेच्छाविरहस्य इच्छाकालेपि प्रतिबन्धकज्ञाने सत्वादाहविशेषणताविशेषधर्मितावच्छेदकतासंबन्धघटितेति।  
 ननु निरुक्तधर्मितावच्छेदकतासंबन्धेन वह्निमत्ताज्ञानं प्रति निरुक्तधर्मितावच्छेदकताप्रत्यासत्या वह्न्यभाववत्तानिश्चयत्वेन प्रतिबन्धकत्वे धर्मितावच्छेदकमनिवेश्य वह्न्यभाववत्ताज्ञाने निश्चयत्वं दुर्वचम्। तथाहि--वह्न्यभाववत्ताज्ञाने निश्चयत्वं न तावत् वह्न्यभावाभावाप्रकारकत्वे सति वह्न्यभावप्रकारकत्वम्--\`ह्रदो--वह्निमान्' इति ज्ञानं प्रति \`महानसं वह्न्यभावाभाववत् ह्रदो वह्न्यभाववान्' इति ज्ञानस्य प्रतिबन्धकत्वानुपपत्तेः। नापि वह्न्यभावनिष्ठप्रकारतानिरूपितविशेष्यतावच्छेदकावच्छिन्नविशेष्यतानिरूपिता या वह्न्यभावाभावनिष्ठप्रकारता तच्छून्यत्वे सति वह्न्यभावप्रकारकत्वम्---दर्शितज्ञानीयवह्न्यभावाभावादिप्रकारता या \`महानसं वह्न्यभाववत्' इति ज्ञानीयवह्न्यभावप्रकारतानिरूपितविशेष्यतावच्छेदकं यत् महानसत्वम् तदवच्छिन्नविशेष्यतानिरूपितत्वानपायात् तस्यैवासङ्ग्रहतादवस्थ्यात्। नापि तादृशवह्न्यभावाभावप्रकारताशालित्व--तादात्म्योभयसंबन्धेन वह्न्यभावज्ञानविशिष्टान्यत्म्---\`महानसो वह्न्यभावाभाववान् न वा ह्रदो वह्न्यभाववान्' इति ज्ञानासङ्ग्रहात्। नापि स्वावच्छिन्नविशेष्यतानिरूपितवह्न्यभावाभावप्रकारताशून्यत्वस्वावच्छिन्नविशेष्यतानिरूपितवह्न्यभावप्रकारताकत्वोभयसंबन्धेन किञ्चिद्धर्मविशिष्टत्वम्---निरुक्तनिर्णयत्वस्य दर्शितसमूहालंबनसाधारण्येपि तद्विशिष्टस्य धर्मितावच्छेदकतासंबन्धेन महानसत्वेपि सत्वात् \`महानसं वह्नि मत् न वा' इति विशिष्टबुद्ध्यनुपपत्तेरत आह--अधिकमन्यत्रानुसन्धेयमिति। अयं भावः--प्रतिबन्धकतावच्छेदककोटौ निश्चयत्वमनिवेश्य वह्न्यभावसंशयोत्तरं वह्निविशिष्टबुद्ध्युत्पत्तिनिर्वाहाय प्रतिबन्धकतावच्छेदकनिरुक्तधर्मितावच्छेदकतारूपप्रत्यासत्तिघटकवह्न्यभावत्वाद्यवच्छिन्न(1)प्रकारतानिरूपितविशेष्यतायामेव वह्न्यभावाभावप्रकारत्वानिरूपितत्वं देयम्। तथाच तादृशविशेष्यतानिरूपित धर्मितावच्छेदकतासंबन्धेन वह्न्यभाववत्ताज्ञानत्वेनैव प्रतिबन्धकत्वं संशये समुच्चयवैलक्षण्याय प्रकारताद्वयनिरूपितैकविशेष्यता स्वीक्रियते इति \`संशयोत्तरं विशिष्टबुद्ध्युत्पत्तिः। नच समुच्चयाविषयस्य कोट्योर्विरोधस्य संशयविषयतयैव वैलक्षण्यसिद्धौ प्रकारताद्वयनिरूपितैकविशेष्यतायाः अक्लृप्तायाः स्वीकारो न युक्त इति वाच्यम्। विरोधोपस्थितिंविनापि विशेषदर्शन---कोटिस्मरण--धर्मिज्ञानादिकारणसत्वे संशयस्य अनुभवसिद्धतया निखिलसंशयायां विरोधिविषयकत्वासंभवेन समुच्चयव्यावर्तनाय संशये विलक्षणविषयतास्वीकारस्यावश्यकत्वात्, अत एव क्वचिद्विरोधभानस्यापि तत्प्रयोजकाधीनत्वात् इत्यत्र दीधितिकृता क्वचिदित्युक्तम्। संशयेकोट्योः संसर्गतया विरोधभानस्वीकारे तादृशविरोधविषयतायाः समुच्चयवैलक्षण्यानुपपत्यैव संशये स्वीकारात् किमपराद्धम् अतिरिक्तविशेष्यतया।  
F.N.1.वह्न्यभाववत्वाद्यवच्छिन्न---ख--अयमयुक्तः पाठः  
 अथ निखिलसंशयेषु प्रकारताद्वयनिरूपितैकविशेष्यत्वमपि न संभवति--नीलपर्वतत्वं धर्मितावच्छेदकीकृत्यवह्न्यभावं शुद्धपर्वतत्वं धर्मितावच्छेदकीकृत्य वह्न्यभावाभावं वह्निं वा अवगाहमानस्य संशयस्य तथात्वायोगात्, तत्र वह्न्यादिप्रकारतानिरूपितविशेष्यतायाः नैल्यानवच्छिन्नत्वेन तदवच्छिन्नवह्न्यभावप्रकारतानिरूपितविशेष्यताभिन्नत्वात्। तत्र (1)वह्न्यादिप्रकारतानिरूपितविशेष्यतायाः नैल्यावच्छिन्नत्वोपगमे नीलपर्वतत्वं धर्मितावच्छेदकीकृत्य दर्शितकोटिद्वयमवगाहमानस्य संशयस्य ततो वैलक्षण्यानुपपत्तेः। नच \`नीलपर्वतो वह्निमान् (2)पीतपर्वतो वह्न्यभाववान्' इत्याकारकसमूहालंबनवत् \`नीलपर्वतो वह्न्यभाववान् पर्वतो वह्न्यादिमान्' इति ज्ञानमपि निर्णय एवेति वाच्यम्। तथासति कार्यकाले पर्वतत्वावच्छेदेन वह्न्यादिमत्तानिर्णयस्य प्रबन्धकस्य सत्वात् नीलपर्वतत्वावच्छेदेन वह्न्यभावादिविशिष्टबुद्ध्यनुत्पत्तेः इति चेत्--  
F.N.1.वह्न्यभावादिप्रकारता--ख--अयमयुक्तः पाठः  
F.N.2.नीलपर्वतो---ख--अयमयुक्तः पाठः  
 मैवम्--दर्शितसंशयेपि उभयप्रकारतानिरूपितौकैवविशेष्यता किन्तु तस्याः पर्वतत्वावच्छिन्नत्वेन वह्न्यादिप्रकारतानिरूपितत्वं नैल्यविशिष्टपर्वतत्वावच्छिन्नत्वेन च वह्न्यभावादिप्रकारतानिरूपितत्वम् इति विशेषः। \`नीलपर्वतो वह्न्यभाववान् न वा' इति संशये च विशेष्यताता एकरूपेणैवोभयप्रकारतानिरूपितत्वम् इति ततः तस्य वैलक्षण्यनिर्वाहः।  
 यदि च संशयसमुच्चययोः वैलक्षण्यायोभयप्रकारतानिरूपितम् एकविशेष्यत्वम् अतिरिक्तम् आस्तां संशये, परन्तु तत्र प्रत्येकप्रकारतानिरूपितविशेष्यताद्वयसत्वेपि बाधकाभावः तत्प्रयोजकसामग्रया अपि तत्र सत्वात्। नच तदवच्छिन्नं प्रति संशयसामग्रयाः प्रतिबन्धकत्वकल्पनात् तत्प्रयोजकसामग्रयेव नास्तीति वाच्यम्। तत्र संशयसामग्र्याः प्रतिबन्धकत्वे मानाभावात्। नच संशयसमुच्चयवैलक्षण्यान्यन्यथाऽनुपपत्यैव तत्स्वीकार इति शङ्क्यम्। (1)संशयव्यावृत्तविषयतायाः समुच्चये अभावेपि संशयनिष्ठविलक्षणविषयतायाः तत्राभावेनैव तस्य संशयवैलक्षण्यनिर्वाहा(2)त् संशयव्यावृत्तविषयतारूपमेव तत्र वैलक्षण्यमनुभूयसंशये अतिरिक्तविषयत्वाकल्पनम्, अस्तु च उभयप्रकारतानिरूपितविशेष्यताद्वयम्, किन्तु समुच्चव्यावर्तनाय संशयीयविशेष्यतयोरवच्छेद्यावच्छेदकभावः स्वीक्रियते। तथाच वह्न्यभावाभावप्रकारतानिरूपितविशेष्यत्वावनच्छिन्नवह्न्यभावादिप्रकारतानिरूपितविशेष्यतानिरूपितधर्मितावच्छेदकतासंबन्धेन वह्न्यभाववत्ताज्ञानत्वेन प्रतिबन्धकतेति न कोपि शङ्काऽवसर इति।  
F.N.1.वैलक्षण्यनिर्वाहात्--इति पदं अधिकतयाऽत्र ग पुस्तके वर्तते--अयमयुक्तः पाठः  
F.N.2. वैलक्षणस्यनिर्वाहात्--ख.  
 अथैववमपि \`वह्न्यभावाभाववति ह्रदे वह्न्यभावप्रकारकम्' इत्यप्रामाण्यज्ञानस्यैव \`ह्रदो--वह्न्यभाववान्' इति ज्ञानप्रतिबन्धकतायामुत्तेजकत्वम्, न तु \`वह्न्यभावाभाववति घटे वह्न्यभावप्रकारकम्' इत्यप्रामाण्यज्ञानस्य इति धर्मितावच्छेदकनिवेशो दुर्वार एवेति चेत्--  
 --न- स्वीयवह्न्यभावाभाववद्वृत्तित्वप्रकरातानिरूपिता या वह्न्यभावप्रकारतानिरूपितविशेष्यतानिष्ठविशेष्यता तदवच्छेदकतावच्छेदकत्वसंबन्धावच्छिन्नप्रतियोगिताकाप्रामाण्यग्रहाभावाधिकरणताविशिष्टधर्मितावच्छेदकताया एव प्रतिबन्धकतावच्छेदकसंबन्धत्वोपगमेन, तादृशाप्रामाण्यग्रहाभावस्य विशेषणताविशेषधर्मितावच्छेदकताघटितसामानाधिकरण्यसंबन्धेन प्रतिबन्धकविशेषणत्वोपगमेन वा दोषानवकाशेन धर्मितावच्छेदकनिवेशानावश्यकत्वात् इति दिक्।  
 पक्षतेत्पादि। पक्षतासाध्यताहेतुतावच्छेदकनिवेशनम् आश्रयासिद्धिसाध्याप्रसिद्धिहेत्वसिद्ध्यादेः सङ्ग्रहार्थम्। अत्रचेति। प्रतिबन्धकतावच्छेदकत्वात्मकेति। ज्ञानवैशिष्ट्यावच्छिन्नत्वासाधारण्यविषयकज्ञानीयप्रतिबन्धकताव्यक्तिभिन्नत्वोभयाभावक्तादृशग्रहप्रतिबन्धकतावच्छेदकत्वात्मकेत्यर्थः। \`तेन पर्वतो--वह्निमान्--धूमात्' इत्यादौ पाषाणमयत्वविशिष्टपर्वते नातिव्याप्तिः।  
 इत्यभिप्राय इति। अभिप्राय इत्यनेन अस्वरसः, (1)तद्बीजं तु उक्तयुक्त्या तत्तद्धर्मावच्छिन्नभेदकूटावच्छिन्नभेदस्य अतिरिक्तत्वे घटाभावाभावत्वस्यापि अनेकघटेषु संबन्धकल्पनामपेक्ष्य तादृशाभावत्वविशिष्ट अतिरिक्तधर्मिण एवैकस्य (2)कल्पयितुं युक्तत्वेन स्वाभावाभावस्य स्वस्वरूपत्वसिद्धातन्तभङ्ग इति।  
F.N.1.तद्बीजंतूक्तयुक्त्या तत्तद्धर्मावच्छिन्नभेदकूटावच्छिन्नेभेद---इति पङ्क्तिः ग पुस्तके लुप्तः।  
F.N.2. कल्पयितुं युक्तत्वेन स्वाभावाभावस्य स्वस्वरूपत्वसिद्धान्तभङ्ग--इति पङ्क्तिः ग पुस्तके लुप्तः।  
 अधिकरणविकासकतयेति। क्ततद्धर्मावच्छिन्ननिरूपितत्वस्येत्यादिः। अधिकरणानां---विषयितानाम्। विकासकतया--परिचायकतया। तथाच तत्तद्विषयितान्यतमविषयितानिरूपकतावच्छेदकधर्मवत्वमेव लक्षणम्, विषयितायां तत्तद्धर्मावच्छिन्ननिरूपितत्वं परिचायकमात्रम्। तेन तत्तद्धर्मवत्वमात्रस्यैव लक्षणत्वसंभवे शेषवैयर्थ्यशङ्काऽनवकाश इति भावः।  
 विदुषां कण्ठभूषायै रघुनाथेन निर्मिते।  
 सन्यायरत्ने सामान्यनिरुक्तिः पूर्णतामगात्॥  
 

**इति मीमांसान्यायपञ्चास्यश्रीमद्राघवाचार्यशिष्यस्य \`पर्वते' इत्युपनामकस्य रघुनाथस्य कृतौ न्यायरत्नाभिधायां गदाधरीपञ्चवादटिप्पण्यां सामान्यनिरुक्तिः संपूर्णा॥  
       ॥ शुभम् भूयात् ॥  
             ॥ ओम् तत् सत् ॥**

** -------------- ------------ ------------------- -------------
-------------**





\]
