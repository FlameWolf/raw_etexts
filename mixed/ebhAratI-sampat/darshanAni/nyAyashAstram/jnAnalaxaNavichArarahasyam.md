+++
title = "ज्ञानलक्षणविचाररहस्यम्"
domain = "दर्शनानि"
sub-domain = "न्यायशास्त्रम्"
language = "संस्कृतम्"
editor = "हरिरामतर्कवागीशः"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-3669"
source_url = "https://www.ebharatisampat.in/readbook3.php?bookid=ODEzNjQ0MzEyMDEyMjUz&pageno=MjI0MjQyNjk5NTk="

+++
[[ज्ञानलक्षणविचाररहस्यम्	Source: [EB](https://www.ebharatisampat.in/readbook3.php?bookid=ODEzNjQ0MzEyMDEyMjUz&pageno=MjI0MjQyNjk5NTk=)]]

\[











 ***ज्ञानलक्षणविचाररहस्यम्***





 अथा(1) लौकिकप्रत्यासत्तिस्रिविधा(2)। ज्ञानलक्षणा सामान्यलक्षणा योगजधर्मलक्षणा च(3)। तत्र(4) लौकिकसन्निकर्षं विनापि सोऽयमित्यादिप्रत्यभिज्ञायां स्मरणाद्युपनीततत्तायाः(5), घटो नास्तीत्याद्यभावप्रत्यक्षादौ प्रतियोग्यादीनां(6), तदिन्द्रियग्रह(7)योग्यतां विनापि सुरभिचन्दनमित्याकारकचाक्षुषादौ सौरभादीनां घटमहं जानामीत्यकारक(8)मानसादौ घटादीनां भानाज्(9) ज्ञानस्य सन्निकर्षमुद्रया प्रत्यक्षहेतुता कल्प्यते। (10)तज्जन्यप्रत्यक्षमेवोपनीतभानमित्युच्यते। (11)यत्तु सोऽयमिति प्रत्यभिज्ञादिकं धर्मिविषयकानुभवात्मकतत्ताविषयक(12)स्मरणात्मकज्ञानद्वयमेव। तत्तास्मरणं संस्कारादनुभवस्तु लौकिकसन्निकर्षादेवोत्‌पद्यत(13) इत्युपनीतभाने मानाभावः। न च ससम्बन्धिकपदार्थस्य(14) सम्बन्धिविनिर्मोकेण भानानुपगमादभावप्रत्यक्षे प्रतियोगिन, इच्छादिप्रत्यक्षे च विषयस्य भानस्वीकार आवश्यक इति ज्ञानलक्षणायाः प्रत्यासत्तित्वमावश्यकमिति वाच्यम्। यतः सम्बन्धिज्ञानशून्यकाले ससम्बन्धिकपार्थस्य न लौकिकप्रत्याक्षमित्येव नियमो, न तु सम्बन्ध्ययविषयकं न ससम्बन्धिकलौकिक(15)प्रत्यक्षमिति नियमोऽपि प्रमाणिक इति गुरुमतम्(16)। तदसज्, ज्ञानद्वयस्य प्रवृत्त्यादिहेतुताया(17) अन्यथाख्यातिव्यवस्थापनोक्तयुक्त्या दुष्टतया तत्र तत्र विशिष्टज्ञानानुपगमे प्रवृत्त्यादिरूपकार्यविशेषाणामनिर्वाहेण(18) त(19) दुपगमस्यावश्यकत्वात्। ज्ञाऩञ्च सप्रकारकमेव प्रत्यासत्तिरिति प्राञ्चः(20)। तेषामयमाशयः। निर्विकल्पकस्य प्रत्यासत्तित्वे तस्य(21) प्रत्यक्षापत्तिः। सप्रकारकज्ञानमात्रस्य प्रत्यासत्तित्वमते तु विषयभासक(22)सामग्रीसमवहितमनःसंयुक्तसमवाय एव हि ज्ञानादिप्रत्यक्षसामग्रीति विषयभासकसन्निकर्षाभावान्न निर्विकल्पकस्य प्रत्यक्षमिति(23)। यदि च निर्विकल्पकसाधारणमेव प्रत्यासत्तित्वं तदा निर्विकल्पकस्यैव विषयभासकसामग्रीतया तत्‌प्रत्यक्षे न कापि विसामग्रीति। न च निर्विकल्पकानन्तरं विशिष्टबुद्धो जातायां तस्या एव विषयभासकतया स्वतृतीयक्षणे निर्विकल्पक(24) प्रत्यक्षापत्ति(25) र्दुर्वैरैवेति वाच्यम्। विषयस्य कार्यसहभावेन हेतुतया तृतीयक्षणे निर्विकल्पकाभावेन(26) तत्‌प्रत्यक्षासम्भवात्। न च यत्रा(27) पेक्षाबुद्ध्यात्मकनिर्विकल्पकं(28) तद्‌द्वितीयक्षणे च घठत्वादिविशिष्टबुद्धिस्तदुत्तरक्षणेऽपि तादृशनिर्विकल्पकस्य सत्त्वात्, तदानीं घटत्वादिः विषयोपरागेण निर्विकल्पकस्यापि(29) प्रत्यक्षापत्तिः तावतापि दुर्वारैवेति वाच्यम्। अपेक्षाबुद्धेः(30) क्षणत्रयावस्थायितां मन्यमानैस्तदव्यवहितोत्तरक्षणे तदधिकरणीभूतात्मनि घटत्वादिविशिष्टसप्रकारकज्ञानरूपविशेषगुणोत्‌पादस्यानभ्युपगमात्। तस्मात्(31) सप्रकारकं ज्ञानमेव प्रत्यासत्तिः। तस्य च तदुपनीतभानं प्रति न सप्रकारकाज्ञानत्वेन(32) सप्रकारकतज्‌ज्ञानत्वेन वा(33) हेतुता(34), अन्यांशे सप्रकारकघटादिनिर्विकल्पकज्ञानादपि(35)घटाद्युपनीतभानप्रसङ्गात्। न चेष्टापत्तिः। तथा सति घटादिरूपविषयोपरागेण(36) तादृशनिर्विकल्पकप्रत्यक्षापत्तेः। नापि तदंशे सप्रकारकज्ञानत्वेन, तदंशे सप्रकारकज्ञानत्वस्य तद्विशेष्यकज्ञानपर्यवसायितया घटत्वांशे किञ्चिदप्रकारकघटत्वादिप्रकारकज्ञानाद् घटत्वोपनोत(37) भानानुदयप्रसङ्गात्। नापि तत्‌प्रकारकज्ञानत्वेन, तन्मुख्यविशेष्यकज्ञानात् तदुपनीतभानानुपपत्तेः। तस्मात् सांसर्गिकविषयतानिरूपकत्वेन प्रकारत्वविशेष्यत्वेऽनुगमय्य(38) तादृशतद्‌विषयताशालिज्ञानत्वेन हेतुता वाच्या। तथाच(39) यत्र जातित्वादिना गोत्वाद्युपस्थिति र्न तु(40)स्वरूपतो गोत्वादिप्रकारकोपस्थितिस्तत्र(41) जातिमानित्येतादृशस्यैव गोत्वाद्युपनीतभानस्योत्‌पत्त्या(42) गौरित्याकारकोपनीतभानस्य तदानीं वारणाय(43) स्वरूपतस्तत्‌प्रकारकोपनीतभानं प्रति स्वरूपतस्तत्‌प्रकारकज्ञानत्वेन हेतुत्वान्तरमवश्यं(44) कल्पनीयम्। न च विशिष्टबुद्धिं प्रति विशेषणज्ञानस्य हेतुत्वात् स्वरूपतो गोत्वाद्युपस्थितिशून्य(45)काले गौरित्याकारकलौकिकप्रत्यक्षस्याप्यनुदया(46)ल्लौकिकालौकिकसाधारण्येन स्वरूपतस्तद्विशिष्टबुद्धौ स्वरूपतस्तद्विषयज्ञानत्वेन हतुताया आवश्यकत्वात्। तत एव उक्तस्थले गौरित्याकारकोपनीतभानवारणसम्भवादुपनीतभानस्थल उक्तहेतुत्वकल्पनमनर्थकमेवेति वाच्यम्। गोत्वादिनिर्विकल्पकदशायां जातित्वादिना गोत्वाद्युपस्थितिसत्त्वे च(47) गौरित्याद्युपनीतभानवारणाय तत्‌कल्पनाया आवश्यकत्वात्। येन रूपेण यस्य ज्ञानं(48) तेनैव तस्योपनय इति प्राञ्चः(49)। तस्मा(50)त्तत्‌प्रकारकतदुपनीतभानं प्रति तत्‌प्रकारकतज्‌(51)ज्ञानत्वेनैव हेतुता कल्पनीया। अतएव विशकलित(52) प्रामाण्यघटकपदार्थोपस्थितिसत्त्वेऽपि येन रूपेण(53)इत्यादिनियमात् प्रामाण्यत्वप्रकारकप्रामाण्यज्ञानविरहेण विशिष्टप्रामाण्योपनीतभानासम्भवेन साध्यप्रसिद्ध्यभावादन्वयिहेतुना(54) प्रामाण्यानुमितिर्न सम्भवतीत्याक्षिप्य व्यतिरेक्यनुमानप्रकारः प्रत्यक्षमणौ चिन्तामणिकृता(55) दर्शितः। यद्यप्येतन्मते घटत्वादिरूपसहस्रधर्मानामेकैकधर्ममन्तर्भाव्यैव(56) सहस्रघटादिव्यक्तिभेदेन कार्यकारणभावसहस्रं कल्पनीयमिति सहस्र(57)ज्ञानं(58) सहस्रकार्यकारणभावकल्पनमित्येतदपेक्षया घटत्वादिरूपैकैकधर्ममन्तर्भाव्यैकैककार्यकारणभावस्य तत्तद्‌विषयकोपनीतभानत्वतद्विषयकज्ञानत्वेन रूपेम(59) कल्पनमेवोचितम्। तथाप्येतन्मते घटवेन घटोपनीतभानं जायतामित्याकारकेच्छाविशिष्टघटत्वादिप्रकारकघटाद्युपनीतभानसामग्रा अनुमित्यादिकं प्रति प्रतिबन्धकतायां तादृशेच्छाविशिष्टघटत्वादिप्रकारक(60)घटादि(61)ज्ञानत्वमेवावच्छेदकम्, तत्र च तादृशेच्छा(62)विशिष्टत्वज्ञानत्वयोर्विशेष्यविशेषणभावे(63) विनिगमनाविरहेण प्रतिबन्धकताद्वयं विश्रृङ्खलोपस्थितिभ्यो विशिष्टोपनीतभानमते तु(64) तादृशेच्छायां स्वतन्त्रघटत्वाद्युपस्थ्तिसत्त्वेऽप्यनुमित्यादेरनुदयान्नो(65)क्तरूपेण प्रतिबन्धकत्वं सम्भवतीति तादृशेच्छाविशिष्टघटत्वादि(66)ज्ञानविशिष्टघटादिज्ञानत्वेन तथात्वं वाच्यम्(67)। एवञ्च त्रयाणां विशेष्यविशेषणभावे विनिगमनाविरहेण प्रतिबन्धकताषट्‌कं(68) ज्ञानत्वादेर्द्विधा निवेशश्चेति गौरवं स्फुटमेव। यदि च घटत्वादिविशिष्टघटज्ञानत्वं घटत्वप्रकारतानिरूपितघटविशेष्यताशालिज्ञानत्वम्, एवञ्च तेन रूपेण निवेशे घटादिविशेष्यताशालिज्ञानत्वेनेव(69) घटत्वादिप्रकारताशालिज्ञानवेनापि(70) तन्निवेशमादाय विनिगमनाविरहेण विशिष्टज्ञानस्योपनायकतामतेऽधिकमिति मन्यते तदापि तादृशविनिगमनाविरहात् प्रतिबन्दकताचतुष्टयमेवैतन्मते तावतापि लाघवमक्षुण्णमेवेति। अत्र च कल्पे वर्णनीयापूर्वविशिष्टार्थघटकपदार्थानां विश्रृङ्खलोपस्थिमूलकस्य कविकाव्यमूलीभूतविशिष्टवाक्यार्थविषयको(71) पनीतभानस्यानिर्वाहाद् दुःसमाधेयः। न च तत्रासंसर्गाग्रहसहकृतप्रत्येकपदार्थोपस्थति त एव विशिष्टव्यवहारः कवीनां, न तु विशिष्टवाक्यार्थोपनीतभानादिति वाच्यम्; गुरुमतानुप्रवेशप्रसङ्गात्(72)। ये तु तत्तादिगोचरसंस्कारादपि(73) प्रत्यभिज्ञानदिकं स्वीकुर्वते ते (74)संस्कारसाधारण्यानुरोधेन ज्ञानत्वमनन्तर्भाव्य(75) तद्‌विषयताशालित्वेनैव तदुपनायकता इत्याहुः(76)। एतन्मते च कारणतावच्छेदककोटौ ज्ञानत्वानिवेशेनावच्छेदकलाघवं(77) प्रत्यभिज्ञानव्यवहितपूर्वं नियमतस्तत्तास्मरणाकल्पनेन लाघवञ्च(78)। एवमेतन्मते इच्छाकृत्योरप्युपनायकतया(79) कृतिसाक्षात्‌कारे कृत्यैव विषयोपनयात्ततपूर्वं नियमतो विषयस्मरणाकल्पनेनापि लाघवम्। न च विशिष्टबुद्धौ विशेषणज्ञानस्य विशिष्टवैशिष्ट्यबोधे(80) च विशेषणतावच्छेदकप्रकारकज्ञानस्य च(81) हेतुतया तत्तात्वप्रकारकतत्ताज्ञानं विना सोऽयमित्याकारकप्रत्यभिज्ञाया घटत्वादिप्रकारघटादि(82)ज्ञानं विनां च घटं करोमीत्याकारककृकतिसाक्षात्‌कारस्य च सविषयकमात्रस्यो(83)पनायकतामतेऽप्यनिर्वाह(84) इति वाच्यम्। तन्मते विसेषणज्ञानहेतुतायामपि ज्ञानत्वानन्तर्भावात्। न चैतन्मत(85) अनुद्बुद्धसंस्कारादपि तत्ताद्युपनीतभानप्रसङ्ग इति वाच्यम्। संस्कारजन्योपनीतभान उद्बोधकानां हेतुताकल्पनात्। न चैतत्कल्पनाया आधिक्याज्‌ ज्ञानत्वेन हेतुताकल्प एव साधीयानिति(86) वाच्यम्। ज्ञानत्वेनोपनायकतामतेऽपि(87) प्रत्यभिज्ञानपूर्वकाल(88)कल्पनीयस्मृतिव्यक्तीः प्रत्युद्बोधकहेतुताकल्पनायाः साम्यात्(89)। न चोद्बोधकानां स्मृतिहेतुताया उभयवादिसिद्धतया(90) स्मृतिस्थले क्लप्ततया न तत्‌कल्पनाधिक्यमिति वाच्यम्। कालादिरूपोद्बोधकानामनुगतरूपेण स्मृतिहेतुत्वासम्भवात्तद्व्यक्तित्वेनैव तेषां तथात्वस्य कल्पनीयतया(91) उभयमतासिद्धस्मृतिस्थले तत्‌कल्पनाधिक्यस्यावश्यकत्वात्(92)। अनुगतोद्बोधकस्थले च संस्कारोपनायकतामतेऽपि स्मृतिं कल्पयित्वैवोपनीतभानमुपगन्तव्यम्। अतो न तत्राद्बोधकहेतुताधिक्यम्। न च संस्कारस्योपनायकतामते तत्तत्(93)स्मृतिसामग्रीदशायां नियमत एव तदुपनीतभानसामग्रीसत्त्वेन समृतिविलोपप्रसङ्ग इति वाच्यम्। संस्कारजन्योपनीतभानं प्रति उद्बोधकानामननुगतरूपेण हेतुतया यत्र स्मृतेः प्रामाणिकता तत्‌स्थलीयोद्बोधकानामुपनीतभानं प्रति हेतुत्वानभ्युपगमेन तत्रोपनीतभानसामग्र्याः सत्त्वेन स्मृत्युत्‌पत्तौ बाधकाभावात्। अत्रेदं चिन्तनीयम्। अनुद्बुद्धसंस्कारदशायां तादृशापत्तिर्वारयितुमशक्या, उद्बोधकव्यतिरेकेण सप्रकारकत्वावच्छिन्नस्य ज्ञानादेः फलोपधायकतया तादृशधर्मावच्छिन्नस्य तदानीं तत्र सत्त्वादिति। न चोद्बोधकघटितैका सामग्री, अपरा च तादृशज्ञानत्वावच्छिन्नादि(94) घटिता। तथाच तदानीं तत्र एतदन्यतराभावान्नापत्तिरिति(95) वाच्यम्। (96)ज्ञानत्वेन हेतुताया भवतानभ्युपगमात्‌तद्रूपावच्छिन्नस्य सामग्रीघटकतानुपपत्तेः। न च ज्ञानव्यक्तीनां तत्तद्‌व्यक्तित्वेन(97) तत्तदुपनीतभानव्यक्तीः(98) प्रति हेतुतायां(99) व्यक्तिपौर्वापर्यनियमायावश्यकल्पनीयतया(100) तत्तद्‌व्यक्तित्वावच्छिन्नज्ञाननानामेव ज्ञानजन्योपनीतभानसामग्रीघटकतया तत्तद्‌व्यक्तीनामभावान्नापत्तिरिति वाच्यम्। व्यक्तिपौर्वापर्यनिर्वाहकव्यक्तीनां सामान्यसामग्रीघटकत्वोपगमे सामान्यसामग्रीणां तत्तद्‌व्यक्तिभेदेनानन्त्यप्रसङ्गेन अनन्तसामग्रीणां सामान्यधर्मावच्छिन्नोत्‌पादप्रयोजकत्वकल्पनेन तादृशा(101) नन्तसामग्राभावानाञ्च सामान्यधर्मावच्छिन्नानुत्‌पादप्रयोजकत्वकल्पनेन च गौरवात्। प्रकारान्तरेणोपपत्तौ तत्तद्‌व्यक्तित्वावच्छिन्नहेतुभूततत्तद्‌व्यक्तिविरहेण सामान्यधर्मावच्छिन्नापत्तिवारणाय(102) परामर्शादिहेतुतायां प्रकृतहेतुतायञ्च(103) विषयादिनिवेशवैफल्यापाताच्च(104)। इदन्तु बोध्यम्। उपनायकज्ञानहेतुतायां ज्ञानत्वं न निवेश्यते किन्तु ज्ञानेच्छाकृतिसाधारण(105)संस्कारव्यावृत्तो जातिविशेष एव एवञ्चानुद्बुद्धसंस्कारान्नोपनीतभानप्रसङ्गः। न च तादृशजातौ मानाभावः, ज्ञानत्वेन हेतुत्वे कृतिसाक्षात्‌कारपूर्वं सर्वत्रानन्तविषयस्मृतिव्यक्तीनां(106) कल्पनीयतया गौरवेण तदपेक्षया कृतिसाधारणजातेः कारणतावच्छेदकतया कल्पने लाघवात्। वस्तुतस्तु संस्कारादृष्टादिमानसवारणाय गुणलौकिकमानसत्वावच्छिन्नं प्रति जनकतावच्छेदकतया योग्यात्मगुणवृत्तिजातिकल्पनमावश्यकम्(107)। सैव जातिरुपनायक(108)ज्ञानजनकतायामप्यवच्छेदिकेत्युपेयते। सुखादेः सविषयकत्वाभावदेव न कारणतावच्छेदकाक्रान्तत्वम्। अथ ज्ञानत्वेनोपनायकतामतेऽपि नोक्तकल्पनागौरवम्। भवन्मते तदानीं विषयस्मृत्यकल्पनेऽपि कृतिसाक्षात्‌कारस्यैव तत्‌क्षण उपगन्तव्यतया व्यक्तिकल्पनया तुल्यत्वात्। न च ज्ञानत्वेनोपनायकतामतेऽपि(109) तदुत्तरक्षणे कृतिसाक्षात्‌कारस्वीकारस्यावश्यकत्वात्। कृतिसाक्षात्‌कारकल्पनाया उभयमते तुल्यतया तन्मते विषयस्मृतिकल्पनाया आधिक्यं दुरपस्करमेवेति(110) वाच्यम्। कृतिसाधारणोपनायकतामतेऽपि यत्‌क्षणे कृतिसाक्षात्‌कारः कल्पनीयस्तत्‌क्षणे ज्ञानान्तरोत्‌पादस्यावश्यकतया साम्यादिति ज्ञानत्वेन हेतुताकल्पनमेवोचितम्। लाघवानवकाशे तादृशवैजात्यस्य व्यापकधर्मत्वेनान्यथासिद्धिनिरुपकत्वादिति चेन्(111), माभूद्विषयस्मरणाकल्पनप्रयुक्तं लाघवम्, तथापि ज्ञानत्वेनोपनायकतामते घटादुपपनीतभानेच्छाविशिष्टघटादुपपनीतभानसामग्रया भिन्नविषयकानुमित्यादिकं प्रति प्रतिबन्धकतायामुपनाकज्ञानस्य निवेशनीयतया गौरवम्। एतन्मते तु(112) घटज्ञानासत्त्वेऽपि तादृशेच्छाकाले तस्या(113) एव घटादिविषयकत्वेन तदुपनायकतया तदुपनीतभानस्योत्‌पत्त्या घटज्ञानाद्यनिवेशेन लाघवम्। एवमेतन्मत(114) इच्छावानहं कृतिमानहमित्याकारकेच्छाकृतिविषयकानुमितिशाब्दबोधौ प्रति इच्छाकृतिसाक्षात्‌कारसामग्रीप्रतिबन्धकतायास्तद्विपक्षविषयकज्ञानानिवेशेनलाघवम्। ज्ञानत्वेनोपनायकतामते तु यत्रेच्छा कृतिर्वा वर्तते न तु तद्विषयकज्ञानं, तत्र तत्‌साक्षात्कारासम्भवेन तादृशानुमित्युत्‌पादस्यावश्यकतया तदुपपत्तये तादृशसामग्रीप्रतिबन्धकतायां विषयग्रहनिवेशनमावश्यकमिति गौरवम्। एवञ्च विशेषणज्ञानहेतितायामपि तादृशवैजात्यमेव निवेश्यते न तु ज्ञानत्वम्। अतो न तदनुरोधेनाप्युपनीतभानोत्‌पत्तौ नियमतो(115) ज्ञानमपेक्ष्यते(116)। एवं संस्कारत्वेनापि पृथगुपनायकत्वं स्वीक्रियते। संस्कारस्यानुपनायकत्वे उद्बुद्धसंस्कारात्तत्तास्मरणमन्तरा कल्पयित्वा तत्र(117) सोऽयमित्याकारकप्रत्यभिज्ञा स्वीकरणीया(118)। तत्र तत्ता(119)स्मरणकल्पना(120)पूर्वक्षणे घटादिविषयकप्रत्यक्षसामग्रीसत्त्वे स्मरणकल्पनाक्षणे(121) घटादिप्रत्यक्षबाधनाय(122) तत्र तथाविधस्मृतिसाग्रीणामननुगतोद्बोधकघटितानां प्रतिबन्धकताधिक्येन गौरवात्। मन्मते तत्र घटादिविषयकस्यैव सोऽयमित्याकारकप्रत्यभिज्ञात्मक(123)प्रत्यक्षस्योपगमेन तादृशसामग्रीप्रतिबन्धकतया अकल्पनात्। अथ संस्कारादुपनीतभानोपगमे परस्याव्यभिचारेणोक्त(124)कारणताद्वयकल्पनमेव न सम्भवतीति चेन्न। अव्यवहितोत्तरत्वसम्बन्धेन(125) कारणविशेषवैशिष्ट्यस्य(126) कार्यतावच्छेदकनिवेशनीयतया व्यभिचारानवकाशात्। कार्यतावच्छेदके(127) कारणवैशिष्ट्यनिवेशनञ्च(128) संस्कारस्योपनायकतामनङ्गीकुर्वाणस्याप्या(129)वश्यकमेव। अन्यथा सामान्यप्रतयासत्तिजन्यज्ञानव्यावृत्तस्य(130) कार्यतावच्छेदकस्य निर्वचनासम्भवेन सामान्यजप्रत्यक्षे व्यभिचारात्। तथा ह्युपनीतभानत्वं(131) तज्‌ज्ञानजन्यतावच्छेदकम्। तच्च यदि लौकिकान्यतत्प्रत्यक्षत्वं तदा तादृशधर्मस्य तद्वृत्ति(132)सामान्यधर्मज्ञानजन्यतत् प्रत्यक्षसाधारणतया तत्र व्यभिचारः। न च लौकिकान्यतत्‌प्रकारकप्रत्यक्षत्वस्यैव तज्‌ज्ञानजन्यतावच्छदकत्वोपगमाद्‌ घटादिज्ञानशून्यकालीनद्रव्यत्वादिसामान्यलक्षणाजन्यघटादिप्रत्यक्षस्य घटादिमुख्यविशेष्यकतया न(133) तत्र(134) घटादिज्ञानस्य व्यभिचार इति वाच्यम्। तत्‌प्रकारकतायास्तज्जन्यतावच्छेदककोटौ निवेशे(135) तन्मुख्यविशेष्यकमानसोपनीतभानासंग्रहप्रसङ्गात्। न च तन्मुख्यविशेष्यकमानसोपनीभानस्य(136)सामान्यलक्षणात(137) एव(138) निर्वाहात्तदसंग्रहो न क्षतिकर इति वाच्यम्। पटत्वादिप्रकारक(139)घटादिमुख्यविशेष्यकमानसभ्रमस्य सामान्यप्रत्यसत्त्यजन्यतया तत्‌संग्रहस्यावश्यकत्वात्। न च तद्वृत्तिधर्मज्ञानाजन्य(140)तत्‌प्रत्यक्षत्वमेव तज्‌ज्ञानजन्यतावच्छेदकं(141) वाच्यम्। घटो नास्तीत्याकारकोपनीतभाने घटत्वादिज्ञानस्योपनायक(142)मुद्रया विशेषणज्ञानमुद्रया च हेतुतया तस्य घटादिज्ञानजन्यतावच्छेदकानाक्रान्तत्वेऽपि न क्षतिः। तस्य सामान्यप्रत्यासत्तित एव निर्वाहादिति वाच्यम्। अनन्यथासिद्धनियताव्यवहितोत्तरक्षणवृत्तित्वरूप(143) जन्यत्वघटिततादृशधर्मापेक्षया अव्यवहितोत्तरत्वसम्बन्धेन तज्‌ज्ञानविशिष्टत्वस्यैव(144) लघुत्वात्‌। एवं तद्वुत्तिधर्मस्य तस्य च ज्ञानसत्त्वे(145) तज्‌ज्ञानरूपकारणबलात्(146) तद्वृत्तिधर्मज्ञानाजन्यतत्‌प्रत्यक्षत्वावच्छिन्नत्व(147)स्याप्येतन्मत आपत्तिसम्भवाच्च। यत्तु तद्‌वृत्तिधर्मप्रकारतानिरूपितमुख्यविशेष्यताभिन्नतन्निष्ठलौकिकान्यविषयताशालिप्रत्यक्षत्वं(148) तज्‌ज्ञानजन्यतावच्छेदकं वाच्यम्। द्रव्यत्वादिसामान्यलक्षणाजन्यज्ञानीयघटादिविषयता च घटादि(149) वृत्तिद्रव्यत्वादिप्रकारतानिरूपिता मुख्यविशेष्यता एव इति(150) न तादृशज्ञानस्य घटादिज्ञानजन्यतावच्छेदकाक्रान्तता। पटत्वादिप्रकारतानिरूपित(151)घटादिमुख्यविशेष्यताशालि(152)मानसज्ञानीयघटादिनिष्ठविशेष्यतायाश्च(153) मुख्यविशेष्यतात्मकत्वेऽपि घटादिवृत्तिधर्मप्रकारतानिरूपितत्वविरहेण तत्रोक्तमुख्यविशेष्यताभेदोऽक्षत एवेति न तादृशज्ञानासंग्रहः। न च पटत्वादेरपि कालिकसम्बन्धन(154) घटादिवृत्तितया तादृशज्ञानीयघटादिविषयतापि घटादिवृत्तिधर्मप्रकारतानिरूपितैवेति(155) समवायादिसम्बन्धेन घटादिवृत्तित्वनिवेशने(156) च कालिकसम्बधेन(157) पटत्वादिरूप(158)सामान्यप्रकारकज्ञानजन्यघटादिमुख्यविशेष्यकप्रत्यक्षे कालिकसम्बन्धेन पटत्वादिप्रकारके व्यभिचार इति वाच्यम्। येन येन(159) सम्बन्धेन(160) यद्‌ यद्‌ घटादिवृत्ति, तत्तत्‌सम्बन्धावच्छिन्न(161)तदीयप्रकारतानिरूपितविशेष्यताभेदकूटस्यैव निवेशनीयत्वात्। वस्तुतस्तु स्वप्रतियोगिनिष्ठत्वस्वावच्छिन्नत्वोभयसम्बन्धेन (162)घटाद्यनुयोगिकसंसर्गविशिष्टत्वेन प्रमात्वघटकप्रकासतामनुगमय्य तन्निरूपितविशेष्यत्वावच्छिन्नप्रतियोगिताकभेदकूटनिवेशेनाप्युपपत्तेः। घटो नास्तीत्यकारकघटाद्युपनीतभानोत्‌पत्तिसमये घटादिज्ञानबलाद् घटादिवृत्तिधर्मप्रकारतानिरूपितविशेष्यताभिन्नघटादिविषयताशालिप्रत्यक्षत्वावच्छिन्नापत्तिवारणाय विशेष्यतायां मुख्यत्वनिवेशनम्। तथाच तादृशप्रत्यक्षत्य तद्वृत्तिधर्मप्रकारतानिरूपितमुख्यविशेष्यताभिन्नतत्‌प्रकारताशालित्वादुक्तधर्मावच्छिन्नापत्तिरिष्टैवेति न दोषः। एवं घटो नास्तीत्याद्याकारक(163)घटाद्युपनीतभानस्य घटादिज्ञानजन्यतावच्छेदकाक्रान्तत्वनिर्वाहायापि मुख्यत्वनिवेशनमा(164)वश्यकम्। न च सामान्यलक्षणात एव तादृशज्ञाननिर्वाहात्तगसंग्रहो न कामपि क्षतिमावहतीति वाच्यम्। सामान्यधर्मप्रकारतानिरूपितलौकिकान्यमुख्यविशेष्यताया(165) एव प्राचोननये सामान्यलक्षणाप्रत्यासत्तिजन्यतावच्छेदकत्वस्य तत्र दर्शनीयतया(166) घटत्वादिसामान्यलक्षणातो घटादिप्रकारकालौकिकप्रत्यक्षानिर्वाहादिति, तदप्यसङ्गतम्(167)। तादृशधर्मस्य जन्यतावच्छेदकत्वे जातित्वादिना घटत्वादिमुख्यविशेष्यकेण(168) द्रव्यत्वादिना च घटादिविषयकज्ञानेन जनितस्य घटत्वादिप्रकारकघटादिमुख्यविशेष्यकमानसोपनीतभानस्यासंग्रहप्रसङ्गात्। तादृशोपनीभानस्य सामान्यलक्षणया निर्वाहो न सम्भवति। प्राचीनमते सामान्यप्रकारकज्ञानस्यैव प्रत्यासत्तितया घटत्वादिमुख्यविशेष्यकज्ञानेन घटादिज्ञानजनना(169)सम्भवात्। एवं कालिकसम्बन्धेन(170) घटादौ घटादिप्रकारकज्ञानजनितस्य कुतश्चित्‌ प्रतिबन्धकात्ततत्‌(171)संसर्गानवगाहिनः समवायादिसम्बन्धेन घटत्वादिप्रकारकघटादिमुख्यविशेष्यकमानसस्यासंग्रहो बोध्यः। तस्य सामान्यप्रत्यासत्तितोऽपि(172) न निर्वाहः। तत्‌सम्बन्धेन सामान्यप्रकारकसामान्याश्रयप्रत्यक्षे तत्‌सम्बन्धेन सामान्यप्रकारकज्ञानस्यैव हेतुतया कालिकसम्बन्धेन घटत्वादिप्रकारकज्ञानेन समवायादिमात्रसंसर्गकतत्‌प्रकारकज्ञानजननासम्भवात्। तस्मादव्यवहितोत्तरत्वसम्बन्धेन तज्‌ज्ञानविशिष्टतत्‌प्रत्यक्षत्वरूपतदुपनीतभानत्वमेवा(173)गत्या तज्‌ज्ञानजन्यतावच्छेदकं वाच्यम्। अथाव्यवहितोत्तरत्वस्य जन्यतदावच्छेदकत्वेन सांसर्गिकविषयतानिरूपकत्वेन प्रकारत्वविशेष्यत्वे अनुगमय्य तयोः कारणतावच्छेदकघटकत्वमनर्थकं व्यभिचाराप्रसक्त्या(174) तदुपनीतभानं प्रति तद्विशेष्यकज्ञानत्वेन हेतुताकल्पनस्यैव(175) लाघवेनौचित्यात्‌। न चैवं तत्‌प्रकारकज्ञानात्तदुपनीतभानानुपपत्तिस्तत्‌प्रकारकज्ञानस्य हेतुत्वान्तरकल्पने च(176) कल्पनाधिक्य(177)मिति वात्यम्। तद्विशिष्टवैशिष्ट्यबोदं प्रति विशेषणतावच्छेदकप्रकारकज्ञानमुद्रया तत्‌प्रकारकज्ञानस्य हेतुतायाः क्लृप्ततया तत्‌प्रकारकज्ञानजन्यतदुपनीतभानस्य च नियमतस्तद्विविशिष्टवैशिष्ट्यबोधरूपता(178)भ्युपगमात्तादृशहेतुतयैव निर्वाहेण कारणत्वान्तराकल्पनात्। न च सौरभादिप्रकारकज्ञानात्‌ सुरभिचन्दनमित्याकारकसौरभादिविशिष्टमुख्यविशेष्यकज्ञानस्यापि सर्वानुभवसिद्धतया तत्ताप्रकारकस्मरणात् सोऽयमित्याद्याकारकतत्ता(179) विशिष्टमुख्यविशेष्यकप्रत्यभिज्ञानयाः सर्ववादिसिद्धतया तत्‌प्रकारकज्ञानजन्योपनीतभाने नियमतस्तद्‌विशिष्टवैशिष्टवैशिष्ट्यावगाहित्वाद्युपगमो न सम्भवतीति वाच्यम्। तत्र सौरभतत्तादि(180) विशिष्ट(181)धर्मिणोऽप्यभेदेन चन्दनपुरुषाद्यंशे(182) वैशिष्ट्यभानोपगमसम्भवादिति चेद्, अस्त्वेवं तद्विशेष्यकज्ञानत्वेनैवोपनायकता, तावतापि(183)क्षतिविरहादिति दिक्। नवीनास्तु(184)निर्विकल्पकस्याप्युपनाकतामङ्गीकुर्वते। तन्मते च(185) तदुपनीतभानं प्रति तद्विषयकज्ञानत्वैनैव हेतुता। न चैवं निर्विकल्पकप्रत्यक्षापत्तिः(186), ज्ञानप्रत्यक्षस्य विषयांशे विशिष्टवैशिष्ट्यावगाहित्वनियमात्। विशेष्याता(187)वच्छेदकीभूतघटत्वादिप्रकारकज्ञानविरहेणैव घटत्वादिनिर्विकल्पकस्य घटीयत्वादिना प्रत्यक्षासम्भवात्। यदि च विशिष्टवैशिष्ट्यबोधं प्रत्येव(188) विशेषणतावच्छेदकप्रकारकज्ञानस्य हेतुतया तदसत्त्वेऽपि केवलं विशेष्ये विशेषणमित्यादिरीत्या घटमहं जानामीत्याकारकनिर्विकल्पकप्रत्यक्षापत्तिरिति(189) मन्यते तदा सप्रकारकज्ञानस्योपनायकतामतेऽपि विषयमिश्रितज्ञानग्रहं प्रत्येव सप्रकारकविषय(190)ग्रहस्योपनायकज्ञान(191)मुद्रया(192) हेतुत्वेन विषयानुपरक्तनिर्विकल्पकप्रत्यक्षापत्तिः। यदिच तादृशज्ञानप्रत्यक्षस्या(193)प्रसिद्धतया(194) नापत्तिरिति विभाव्यते(195) तदास्मन्मतेऽप्येष एव समाधिः। एवं सप्रकारकज्ञानस्योपनायकतामतेऽपि निर्विकल्पकज्ञानोत्तरं(196) विशिष्टबुद्ध्युत्‌पत्तौ च तदुत्तरक्षणे निर्विकल्पकप्रत्यक्षापत्ते(197)र्दुर्वारतया विषयताप्रत्यासत्त्या घटमहं(198) जानामीत्याकारकानुव्यवसायं प्रति घटत्वादिप्रकारकज्ञानत्वेन तादात्म्यप्रत्यासत्त्यहेतुतया अवश्यकल्पनीयतया(199) तत एव नव्यमतेऽपि द्वितीयक्षणे निर्विकल्पकप्रत्यक्षापत्तिवारणसम्भवात्‌(200)। ज्ञानादुपत्पत्तिद्वितीयक्षणे ज्ञानत्वादिनिर्विकल्पकोत्‌पत्त्या(201) तृतीयक्षण एव ज्ञानत्वादिविशिष्टबुद्ध्यात्मकस्य जानामीत्याकारकानुव्यवसायस्योत्‌पत्तिसम्भवेन विषयस्य कार्यसहभावेन हेतुताया असम्भवदुक्तिकतयोक्तरीत्या प्राचीनमत आपत्तिवारणासम्भवात्(202)। यत्तु निर्विकल्पकस्योपनायकतामते विनश्यदवस्थसन्निकर्षजन्यघटत्वादिनिर्विकल्पकोत्तरं(203) ज्ञानाद्यविषयकस्यापि घटोऽयमित्याकारकमानसोत्‌पत्त्या तत्र विरोधिसामग्रयाः प्रतिबन्धकताया आधिक्यम्। सप्रकारकज्ञानोपनायकतामते च सर्वत्र मानसज्ञानभानसम्भवेन ज्ञानाद्यविषयक (204)मानसस्याप्रसिद्ध्या तत्‌स्थलीयसामग्रीप्रतिबन्धकत्वाकल्पनेन लाघवम्। न च ज्ञानाद्यविषयकघटादिमानसप्रसिद्धावपि न तत्‌स्थले सामग्रीप्रतिबन्धकताया आधिक्यं, घटमहं जानामीत्याकारकमानसस्थलीप्रतिबन्धकतायां ज्ञानाद्यविषयकमानससाधरणधर्मस्यैव (205)प्रतिबध्यतावच्छेदकत्वोपगमात् तत एवोपपत्तिरिति वाच्यम्। घटादि (206)विशिष्टज्ञानं मानसं जायतां घटविशेषेच्छामानसं (207)जायतामित्याकेच्छानां पृथक्‌ पृथक्‌ विरोधिसामग्रीप्रतिबन्धकतायामुत्तेजकत्वानुरोधेन(208) घटादिविशिष्टज्ञानमानसत्वादेरेव ज्ञानाद्यवगाहिमानसस्थलीयप्रतिबध्यतावच्छेदकत्वात्तत्‌स्थलीयप्रतिबन्धकतया ज्ञानाविषयकमानसस्य विरोधिसामग्रीकाले अशक्य(209)वारणत्वादिति। तदप्यसत्‌। निर्विकल्पकोपनायकता(210)मतेऽपि ज्ञानाविषयकघटादिमानसानभ्युपगमसम्भवात्। न चोक्तस्थले सामग्रीबलात् तदुत्‌पत्तौ बाधकाभाव इति वाच्यम्। ज्ञानलक्षणया(211) मानसजनने ज्ञानादिभासक(212)सामग्रयाः सहकारित्वेन तत्रो(213)पनीतभासनामग्रा एव(214) असिद्धत्वात्। यत्तु प्राचीनमत उक्तरीत्या तत्‌प्रकारकज्ञानस्य हेतुताया क्लृप्तत्वात्(215) तद्विशेष्यकज्ञानत्वेनैवोपनायकज्ञानस्य(216) हेतुता। तथा च न(217) तदपेक्षया नव्यमते लाघवम्। तद्विशेष्यकज्ञानत्वस्य तत्तद्विषयकज्ञानत्वापेक्षयाऽगुरुत्वात्(218)। परन्तु लाघवाभावे(219) व्याप्यधर्मावच्छेदेन हेतुताकल्पनसम्भवे व्याप्यधर्मान्यथासिद्धि(220)निरूपकत्वेन(221) तद्विशेष्यकत्वव्यापकतद्विषयकत्वस्य कारणतावच्छेदकत्वमेव न सम्भवति। न च तद्विशेष्यकत्वस्य सन्दिग्धव्यभिचारकत्वम्। कारणवैशिष्ट्यस्य कार्यतावच्छेदककोटौ(222) निवेशे व्यभिचारसंशयाभावात्(223)। न च निर्विकल्पकसाधारणोपनायकतामते तत्‌प्रकारकत्वस्यैव तज्‌ज्ञानजन्यतावच्छेदकत्वसम्भवादव्यवहितोत्तरत्वानिवेशेन लाघवं, घटमुख्यविशेष्यकमानसेऽप्यभेदसम्बन्धेन तस्मिन्नेव घटस्य प्रकारत्वोपगमेन तदसंग्रहासम्भवादिति वाच्यम्। उक्तलाघवेन संस्कारत्वेन संस्कारस्याप्युपनायकतासिद्धौ तज्जन्योपनीतभाने व्यभिचारवारणायाव्यवहितोत्तरत्वनिवेशसस्यावश्यकत्वात्। एतेन नव्यमते तन्मुख्यविशेष्यकमानससाधारणलौकिकान्यतद्विषयताशालिप्रत्यक्षत्वस्य ज्ञानलक्षणाजन्यतावच्छेदकत्वेऽव्यवहितोत्तरत्वनिवेशनं विनैव द्रव्यत्वादिसामान्यलक्षणाजन्यघटादिप्रत्यक्षे व्यभिचारवारणं सम्भवति। द्वव्यत्वादिसामान्यलक्षणयाऽनुपस्थितयावद्द्रव्यविषयकनिर्विकल्पकमुत्‌पाद्यैव(224) यावद्द्रव्यविशेष्यकप्रत्यक्षं जन्यत इत्यभ्युपगमात्तत्रापि निर्विक्लपकात्मकघटादिज्ञानस्यैव सत्त्वात्। न चैवं(225) तादृशनिर्विकल्पस्यालौकिकतया तत्रैव ज्ञानलक्षणाया व्यभिचार इति वाच्यम्। संसर्गावच्छिन्नविषयताया एव जन्यतावच्छेदकत्वोपगमात्। न च सामान्यलक्षणया निर्विकल्पकादिजनने जाचित्वादिसामान्यलक्षणया निखिलजातिगोचरनिर्विकल्पकज्ञानजनने तदुत्तरं स्वरूपतो निखिलजातिप्रकारकज्ञानस्यापि सर्वत्र सम्भवेन सार्वज्ञापत्तिरिति वाच्यम्। तदंशेऽन्याप्रकारकतत्‌प्रकारका(226) लौकिक(227)प्रत्यक्षत्वावच्छिन्नं(228) प्रति तदंशेऽन्याप्रकारकतत्‌प्रकारकज्ञानत्वेन हेतुताकल्पनात्तादृशकारणविरहेण सामान्यलक्षणाजन्यनिर्विकल्पकसत्त्वेऽपि निखिलजात्यंशेऽन्याप्रकारकनिखिलजातिप्रकारकज्ञानापत्त्यसम्भवात्, तदंशे जातित्वस्य प्रकारत्वेन बाधकभावात्(229), एतादृशकार्यकारणभावस्योक्तयुक्त्या(230) प्राचीनैरपि कल्पनीयत्वात्। न च नव्यमते घटत्वाद्यंशे(231)निर्विकल्पकादपि स्वरूपतो घटत्वादिप्रकारकोपनीतभानोपगमादीदृशकारणताकतल्पनं न सम्भवतीति वाच्यम्। एतन्मते घटत्वादिनिर्विकल्पकादुपस्थितकिञ्चिद्रूपेणैव तदुपनीतभानोपगमादित्यपि निरस्तम्। एवमप्युक्तयुक्त्याऽव्यवहितोत्तरत्वनिवेषस्यावश्यकत्वादिति। तदप्यसत्। विराधिसामग्रीदशायामभेदसंसर्गकतत्तावत्(232)प्रकारकप्रत्यक्षं जायतामित्येतादृशेच्छायामसत्याम् इदन्त्वावच्छिन्नविशेष्यकतत्ताप्रकारकप्रत्यक्षं जायतामित्येतादृशेच्छासत्त्वेऽभेदसम्बन्धेन तत्तावत्‌प्रकारक(233)प्रत्यक्षं (234)न सम्भवति तत्‌प्रतिबन्धकीभूतायास्तादृशप्रत्यक्षेच्छा(235)विरहविशिष्टविरोधीसामग्रयाः सत्त्वात्। अतस्तत्र तत्तावदभेदानवगाहिप्रत्यभिज्ञानदिकमेवीत्‌पद्यते। तथा च तत्ताप्रकारकज्ञानात्‌ तत्तादिविशिष्टवैशिष्ट्यावगाहितत्ताद्युपनीतभानस्याप्युत्‌पत्तत्या तद्विशेष्यकज्ञानत्वेनैव(236) तदुपनीतभानजनकतायाः सम्भवात्। संसर्गावच्छिन्नतद्‌विषयताशालिज्ञानत्वेनैव प्राचीनैरुपनायकताया व्यक्तव्यतया कारणतावच्छेदकलाघवानुरोधेनैव(237) निर्विकल्पकसाधारणोपनायकतासिद्धेः। एवं विभिन्नविषयकानुमित्यादिकं प्रतीच्छाविशिष्टोपनीतभानसामग्रयाः प्रतिबन्धकत्वे(238) तद्विशेष्यकज्ञानत्वेनोपनायकज्ञानसस्य निवेशो(239) न सम्भवति, तत्‌प्रकारकज्ञानघटितसामग्रासंग्रात्। अतस्तत्र संसर्गावच्छिन्न(240) तद्‌विषयताशालिज्ञानत्वेनैवोपनायकज्ञानं प्राचीनैर्निवेश्य। नवीनमते च तत्र तद्विषयकज्ञानत्वावच्छिन्नस्यैव निवेश इति लाघवम्। न च तद्विषयकज्ञानत्वेनोपनायकता(241)मते तत्‌संसर्गकज्ञानस्योपनायकतापत्तिरिति (242)संसर्गावच्छिन्नविषयताशालित्वेनोपनायकत्वं(243) व्यक्तव्यमिति वाच्यं, तत्‌संसर्गकज्ञानस्योपनायकत्वे क्षतिविरहात्। तस्माद् घटादिविषयकज्ञानत्वेन तद्विषयकविजातीयज्ञानत्वेन वा(244)(245) घटाद्युपनीतभानहेतुता। कार्यतावच्छदकन्तु लौकिकान्यघटादिप्रत्यक्षत्वं घटादिमानसत्वमेव वा। तथा वहिरिन्द्रियजन्योपनीतभाने उपनीतस्य विशेषणतानियमाद्विशिष्टबुद्धं प्रति विशेषणज्ञानहेतुतयैवोपपत्तेस्तत्रोपनायकज्ञानस्य स्वतन्त्रहेतुत्वभावे क्षतिविरहात्। विवेतनीय़ञ्चेदमधिकं विशेषणज्ञानहेतुताविचारे(246)। संस्कारस्योपनायकत्वमते सामान्यलक्षणाया निर्विकल्पकजनकत्वमते च कारणवैशिष्ट्यमेव जन्यतावच्छेदकमिति निष्कर्षः। उपनायकज्ञानोपनीतभानयोरात्म(247) निष्ठप्रत्यासत्त्यैव कार्यकारणभावः। स च(248)समवाय एव। अत्रैकपुरुषीयज्ञानान्नान्यपुरुषीयोपनीतभानापत्तिः। अथवा विषयमनिवेश्यैव(249) विषयनिष्ठविषयताप्रत्यासत्त्या कार्यकारणभावः। एतन्मते तत्‌पुरुषीयत्वादिनिवेशान्नोक्तातिप्रसङ्गः। (250)विषयमनिवेश्य ज्ञानलक्षणया हेतुत्वोपगमे घटादिरूपविशेष्यभासकसामग्रयामसत्यामपि घटत्वादिज्ञानद् घटत्वादौ विषयतासम्बन्धेन प्रत्यक्षापत्तिरिति दिक्‌ ॥o॥ श्रीहरिरामतर्कवागीशकृतं ज्ञानलक्षणाविचाररहस्यम् समाप्तम्॥o॥  
   विमर्शिनी


 समारब्धं कार्यं भवति सफलं यत्‌करुणया  
 समापत्तिर्यस्य प्रभवति महावाधहणे।  
 समासन्ने यस्मिन्नखिलजडता याति विलयं  
 स नो गौरीनाथो जयति नितरां कीर्तिवसनः॥  
 यज्‌ज्ञानलक्षणां प्रत्यासत्तिमालम्ब्य पुस्तकम्।  
 गुरुणा हरिरामेण भट्टाचार्यस्य निर्मितम्॥  
 तस्य विशदबोधार्यं ग्रथितेयं विमर्शिनी।  
 जनयेद्बुधममोदञ्चेत्तदा स्यान्मे श्रमः फली॥

 समारब्धस्य ग्रन्थस्य निर्विघ्रपरिमाप्तिकामनया मङ्गलं समाचरन् ग्रन्थकारः शिष्यशिक्षार्थं ग्रन्थादौ तन्निबध्नाति %अथे%ति। %अलौकिके%त्यादि। न लौकिक इति विग्रहे नञ्‌समासनिष्पन्नमिदमलौकिकपदं लौकिकाद्भिन्नेत्यर्थमाचष्टे। अभावप्रतीतेः प्रतियोगितावच्छ्रेदकधर्मवत्त्वेन प्रतियोगिवैशिष्ट्यावगाहित्वनियमात् प्रतियोगितावच्छ्रेदकीभूतलौकिकत्वविज्ञानं विनाऽलौकिकेतिवाकयार्थबोधासम्भवात् प्रथमतो लौकिकत्वं निरूप्यते। यद्यपि लोकप्रतिपभं यत्तदेव लौकिकमिति प्रसिद्ध एव लौकिकपदस्यार्थ इति किं नामात्र निरूपणीयमित्युच्यते, तथापि तादृशाविवेचितार्थविज्ञाने पृथग्‌जनानां सन्तोषेऽपि सूक्ष्मधियां तदभावादश्यमेव निरूपणीयतामर्हति लौकिकपदस्यार्थों विज्ञेषु। लोकेषु प्रतिपन्नमित्यत्र लोकेति प्रातिपदिकं यदि सामान्यतोत मनुष्यार्थे प्रयुक्लं तदाधिगतन्यायादिशास्रार्थानामपि जनानां तादृशार्थेऽन्तर्भावात् तेषाञ्च सविधे ज्ञानलक्षणदिप्रत्यासत्तीनामपि प्रसिद्धत्वात्तासामपि लौकिकत्वमापद्यते। यदि चार्थसंकोचेन लोकपदमत्राविदुषि जने प्रयुक्लमित्युच्यते तदाप्यव्यापकत्वापत्तिः स्यात्, संयुक्लसमवायादिप्रत्यासत्तीनामपि तस्मिन् प्रसिद्ध्यभावाल्लोकपदस्य तादृगर्थसंकोचे कारणाभावाच्च। न च साक्षात्‌कारित्वेनानुव्यवसायप्रयोजकविषयताप्रयोजकत्वमेव लौकिकत्वं तद्वद्भिन्नं यत्तदलौकिकमिति वाच्यम्। रजतत्वेनेदं साक्षात्‌करोमीत्यनुव्यवसायेन तद्विषयव्यवसायस्य रजतत्वांशेऽपि साक्षात्‌कारित्वसिद्ध्या तादृशविषयताप्रयोजकत्वाद्‌ रजतत्वप्रकारकस्मरणात्मकोपनयसन्निकर्षेऽपि सत्त्वात् तस्यापि लौकिकत्वप्रसक्तेः।  
 अथ लोकपदमत्र पारिभाषिकमेव। परिभाषा च वैशेषिकाणां लोकपदं तादात्म्यसम्बन्धावच्छन्नविपयत्वावच्छिन्नकारणताघटिसामग्रीत्वावच्छिन्नं बोधयत्वित्याकारिकेच्छैव। पूर्वक्षणावच्छेदेन संयोगादिसन्निकर्षाद्विनश्यदवस्थघटादीनां चाक्षुषादिप्रत्यक्षापत्तिवारणाय तादृशप्रत्यक्षे तादात्म्यसम्बन्धेन विषयस्य कार्यसहवर्तितया कारणत्वस्यावश्यं वक्तव्यत्वेन तादात्म्यसम्बन्धावच्छिन्नविषयत्वावच्छिन्नकारणताघटितसामग्रीत्ववत्त्वं संयोगादिसन्निकर्षेषु वर्तते। घटो भविष्यतीत्याद्याकारकचाक्षुषादौ चोपनयमर्यादयाऽनागतस्य घटस्याभावांशे विशेषणत्वेन भानात् तत्र तादात्म्येन विषयत्वेन कारणत्वासम्भवात् तादृशसामग्रीत्ववत्त्वं नोपनयादिसन्निकर्षेष्विति तेषामलौकिकत्वं निर्वहति। यद्यपि तत्तदिन्द्रियजन्यप्रत्यक्षे विशेषतस्तादात्म्यसम्बन्धेन विषयत्वेन कारणत्वं नास्ति सामान्यत एव प्रत्यक्षे तादृसकारणतायाः स्वीकृतत्वात्, तथापि व्यापकसामग्र्या व्याप्यकार्येऽप्यपेक्षणीयत्वेन विशेषतः प्रत्यक्षसामग्र्यामपि तस्या अन्तर्भावाद् विशेषसामग्रीत्वस्यापि तादात्म्यसम्बन्धावच्छिन्नविषयत्वावच्छिन्नकारणताघटितत्वमिति निरुक्तपरिभाषया लोकपदमिन्द्रियादावेव प्रवर्तेत नौपनायितादिसन्निकर्षेषु। अत्र च स्वार्थिकतद्धिताल्लोक एव लौकिकमिति व्युत्‌पत्तिः। न लौकिकमलौकिकमिति नञ्‌समासेनालौकिकेति पदं साध्विति चेन्न। सर्वमेतत् सम्भवदुक्तिकं स्याद्‌ यदि सामान्यतः प्रत्यक्षं प्रति तादात्म्यसम्बन्धेन विषयत्वेन कारणत्वं प्रमाणसिद्धं स्यात्। अपि तु तादृषकर्यकारणभावस्यैव कल्पनाया अप्रामाणिकत्वात्। तथाहि प्रत्यक्षत्वस्य नित्यानित्यसाधारणत्वेन तस्य कार्यतायामवच्छेदकत्वस्यैवासम्भवाद् विषयतासम्बन्धेन प्रत्यक्षं प्रति तादात्म्यसम्बन्धेन विषयत्वेन कारणत्वमित्येवं कार्यकारणभावस्यैव कल्पयितुमशक्यत्वात्। न वा विषयतासम्बन्धेन जन्यप्रत्यक्षं प्रति तादात्म्यसम्बन्धेन विषयत्वेन कारणत्वमित्येवमपि कार्यकारणभावः शक्यते कल्पयितुम्; जन्यप्रत्यक्षत्वस्य योगजधर्मजन्यप्रत्यक्षसाधारणत्वात्, तादृशप्रत्यक्षस्य चातीतानागतादिवस्तुविषयकत्वात्। नापि विषयतासम्बन्धेन लौकिकप्रत्यक्षं प्रति तादात्म्यसम्बन्धेन विषयत्वेन कारणत्वमित्यपि कार्यकारणभावः सम्भवदुक्तिको लौकिकत्वस्यैवेदानीमप्यनिरूपणात्। नापि प्रत्यक्षत्वव्याप्यचाक्षुषत्वादितत्तद्धर्मावच्छिन्नं प्रति तादात्म्यसम्बन्धेन विषयत्वेन कारणत्वमित्यपि पृथक्‌ पृथगेव कार्यकारणभावः कल्पयितुमुचितः। सुरभित्वेन चन्दनं पश्यामि रजतत्वेनेदं दृश्यत इत्याद्यनुव्यवसायेन तद्विषयीभूतचाक्षुषत्वस्य सौरभरजतत्वाद्यंशेऽप्यवश्यमभ्युपगन्तव्यत्वादौपनायितसन्निकर्षस्य चातीतानागतादिवस्तुभासकतायाः शास्रसम्मतत्वात्। घटो भविष्यतीत्यादिचाक्षुषे चोपनयमर्यादयैव अनागतघटस्य प्रतियोगित्वसंसर्गेणभावांशे विशेषणतया भानस्वीकारात्। न वा इन्द्रियप्रयोज्यविषयतासम्बन्धेन प्रत्यक्षं प्रति तादात्म्यसम्बन्धेन विषयत्वेन कारणत्वमित्येवं कार्यकारणभावोऽपि सम्भवति। औपनायितादिसन्निकर्षाणामप्यैन्द्रियकत्वेन शास्रसम्मतत्वात् तत्‌प्रयोज्यविषयताया अपि इन्द्रियप्रयोज्यत्वात् तेन चानागतादिवस्तूनामपि विशेषणताया भानाभ्युपगमस्य पूर्वमेवोक्तत्वात्। एवञ्च प्रत्यक्षे तादात्म्येन सम्बन्धेन विषयत्वेन कारणताया एवासम्भावात् तादृशकारणताघटितसामग्रीत्वाप्रसिद्ध्या न लोकपदस्य \`लोकपद तादत्म्यसम्बन्धावच्छिन्नविषयत्वावच्छिन्नकारणताघटितसामग्रीत्वावच्छिन्नं बोधयत्वि'ति परिभाषा सम्भवतीति तया लौकिकत्वस्य निरूपणं दुःशकमिति पूर्वपक्षतात्पर्यमित्यलमतिविस्तरेणेति चेद्, अत्रोच्यते। संयोग-संयुक्तसमवेतत्व-संयुक्तसमवेतसमवेतत्व-समवेतत्व-समवेतसमवेतत्व-विशेषणतेतिसन्निकर्षषट्‌कान्यतमत्वमेव प्रकृते लौकिकत्वमित्यनायत्याभ्युपगन्तव्यम्। अन्यतमत्वञ्च भेदकूटावच्छिन्नप्रतियोगिताकभेदत्वमखण्डोपाधिर्वेत्युन्यदेतत्। एवञ्च तादृशलौकिकत्वस्य औपनायितसन्निकर्षादौ विरहात् तद्भिन्नत्वरूपमलौकिकत्वं तेषामव्याहतमेवेति सर्वं चतुरस्रम्।  
 %प्रत्यासत्ति%रिति। सा च जन्यप्रत्यक्षजनकत्वेन सति इन्द्रियप्रतियोगिकविषयानुयोगिकः सम्बन्धः। सम्बन्धत्वञ्च परस्परावच्छेद्यावच्छेदकभावपन्नविलक्षणप्रतियोग्यनुयोगितानिरूपकत्वम्। तच्च तादात्म्यविशेषणतासंयोगसमवायेष्वेव मुख्यम्। विषयतादत्म्यस्य प्रत्यक्षजनकत्वेऽपि इन्द्रियप्रतियोगिकत्वविरहादिन्द्रियतादात्म्यस्य च प्रत्यक्षजनकत्वविरहान्न प्रत्यासत्तित्वम्। नयनप्रतियोगिकत्वस्पर्शाद्यनुयोगिकसंयुक्तसमवेतत्वस्य प्रत्यक्षं प्रति स्वरूपयोग्यत्वेन तस्यापि प्रत्यासत्तित्वमस्ति। लौकिकविषयतासम्बन्धेन चाक्षुषप्रत्यक्षं प्रति तादात्म्येन स्पर्शत्वेन प्रतिबन्धकत्वान्न तादृशप्रत्यासत्तौ सत्यामपि चाक्षुषप्रत्यक्षमित्येवं रीत्यान्यत् स्वयं विवेचनीयम्। यदि च जन्यजनकेन्द्रियत्वादिघटितत्वान्निरुक्तप्रत्यासत्तित्वस्य शरीरगौरवं मन्यते तदा अव्यवहितपूर्वक्षणावच्छेदेन प्रतिबन्धकाप्रयोज्यफलाभावव्यापकीभूताभावप्रतियोगित्वमेव प्रत्यासत्तित्वं बोध्यम्। फलत्वञ्चात्र जन्यप्रत्यक्षत्वमेव। प्रत्यक्षकारणीभूतानामिन्द्रियादीनामव्यवहितपूर्वक्षणावच्छेदेन फलाभावाधिकरणे कदाचिद् विद्यमानत्वान्न तत्तदभावानां फलाभावव्यापकत्वमिति न तेषां प्रत्यासत्तित्वापत्तिः। असति प्रतिबन्धके कदापि इन्द्रियसंयोगादीनां फलाभावाधिकरणे विद्यमानत्वाभावात् तत्तदभावानां फलाभावव्यापकत्वमिति तेषां प्रत्यासत्तित्वनिर्वाहः। सति प्रतिबन्धके फलाभावाधिकरण इन्द्रियसंयोगादीनां स्थलविशेषे विद्यमानत्वसम्भावात् फलाभावे प्रतिबन्धकाप्रयोज्यत्वमावश्यकम्। सन्निकर्षाणां फलायोगव्यवच्छिन्नत्वाद् असति प्रतिबन्धके सर्वत्रावश्यं फलोत्‌पादात्तदभावानां फलाभावव्यापकत्वं कारणान्तराणाञ्च फलायोगव्यवच्छेद्यत्वाभावान्न तदभावानां फलाभावव्यापकत्वमिति गूढाभिसन्धिः।  
 %त्रिविधे%ति। अत्रोद्देश्यतावच्छेदकधर्मसमनियतसंख्यावत्त्वं विधापदार्थः। समनैयत्यञ्च व्याप्यत्वे सति व्यापकत्वात्मकं बोध्यम्। अत्र व्याप्यत्वं व्यापकत्वञ्च स्वाश्रयाश्रयत्वरूपपरम्परासम्बन्धेनैव, सामामन्यलक्षणत्व-ज्ञानलक्षणत्व-योगजत्वगतत्रित्वसंख्याया एवाभिमतत्वात्। सामान्यलक्षणादीनां प्रत्येकं व्यक्तिभेदेनानन्तत्वात् सामान्यलक्षणादिगतत्रित्वसंख्याया उद्देश्यतावच्छेदकीभूतालौकिकप्रत्यासत्तित्वं प्रत्यव्यापकत्वात्। तादृशबहुत्वसंख्याया अलौकिकप्रत्यासत्तित्वं प्रति व्याप्यव्यापकत्वयोरपि तामादाय त्रिविधेति पदस्य प्रयोगासम्भवात्, सामान्यलक्षणत्वादिगतसंख्याया एवावश्यं धर्तव्यत्वेनानायत्या व्याप्यत्वं व्यापकत्वञ्च स्वाश्रयाश्रयत्वरूपपरम्परासम्बन्धेन वक्तव्यमित्याशयः। विधापदार्थतावच्छेदकीभूतसंख्यायामुद्देश्यतावच्छेदक्रीभूतधर्मस्य व्यापकत्वमवश्यं निवेशनीयमन्यथा सामान्यलक्षणत्वादिगतैकत्वसंख्यामुद्देश्यतावच्छेदकीभूतालौकिकप्रत्यासत्तित्वव्याप्यामादायालौकिकप्रत्यासत्तिरेकविधेति प्रयोगापत्तेः। व्यापकत्वनिवेशे च नोक्तापत्तिः सम्भवति। अलौकिकप्रत्यासतित्त्वरूपोद्देश्यतावच्छेदकधर्माधिकरणे ज्ञानलक्षणसन्निकर्षादौ निरुक्तैकत्वस्य विरहेण तत्‌संख्यायास्तादृशप्रत्यासत्तित्वं प्रत्यव्यापकत्वात्। संख्यायां व्याप्यत्वानिवेशे च सामान्य-लक्षणात्व-ज्ञानलक्षणत्व-योगजत्व-घटत्वादिगतचतुष्टयत्वसंख्यामादायालौकिकप्रत्यासत्तिश्चतुर्विधेत्यपि प्रयोगः स्यात्, तादृशचतुष्टयत्वसंख्याया उद्देश्यतावच्छेदकीभूतालौकिकप्रत्यासत्तित्वं प्रति व्यापकत्वात्। तत्र व्याप्यत्वनिवेशे च न तादृशप्रयोगापत्तिः स्यान्निरुक्तसंख्याया अलौकिकप्रत्यासत्तित्वाभाववति घटेऽपि स्वाश्रयाश्रयत्वसम्बन्धेन वृत्तितया तादृशप्रत्यासत्तित्वं प्रत्यव्याप्यत्वात्।  
 नचैवमपि सामान्यलक्षणत्व-ज्ञानलक्षणत्व-योगजधर्मत्वालौकिकप्रत्यासत्तित्वगतचतुष्टयत्वस्याप्युद्देश्यतावच्छेदकीभूतालौकिकप्रत्यासत्तित्वं प्रति समनियतत्वात्तादृशचतुष्टयत्वमादायालौकिकप्रत्यासत्तिश्चतुर्विधेति व्यवहारापत्तिरिति वाच्यम्; वस्तुमदन्यत्वस्यापि तादृशसंख्यायां पृथग्‌विशेषणत्वात्। वस्तुमत्ता च स्ववृत्तित्व-स्वसमानाधिकरणस्वभिन्नवृत्तित्वैतदुभयसम्बन्धेन। निरुक्तचतुष्टयत्वसंख्यायामलौकिकप्रत्यासत्तित्ववृत्तित्वस्य तत्‌समानाधिकरणतद्भिन्नसामान्यलक्षणत्ववृत्तिवस्य चोभयोः सत्त्वेन निरुक्तोभयसम्बन्धेन तत्‌संख्याया अलोकिकप्रत्यासत्तित्वात्मकवस्तुविशिष्टत्वेन वस्तुमदन्यत्वाभावान्न तादृशचतुष्टयत्वमादायालौकिकप्रत्यासत्तिश्चतुर्विधेति प्रयोगापत्तिः। न च तथापि सामान्यलक्षणत्व-ज्ञानलक्षणत्व-योगजधर्मत्व-गगनै-तच्चुतुष्टयगतनस्याश्रयाप्रसिद्ध्या तत्‌संख्यायाः स्वाश्रयाश्रयत्वसम्बन्धेनोद्देश्यतावच्छेदकीभूतालौकिकप्रत्यासत्तित्वव्याप्यत्वस्य व्यापकत्वस्य चोभयोः सत्त्वाद् वस्तुमदन्यत्वाच्चेति वाच्यम्। अवृत्त्यवृत्तित्वस्यापि तादृससंख्यायां पृथगपरविशेषणस्य विवक्षितत्वात्। तस्याञ्च संख्यायां गगनात्मकावृत्तिपदार्थवृत्तित्वस्य सत्त्वेन निरुक्तापरविशेषणाभावान्न तादृशव्यवहारापत्तिः सावकाशेति दिक्। अन्यत् प्रदर्शितरीत्या स्वयमूहनीयम्।  
 %ज्ञानलक्षणे%त्यादि। ज्ञानपदेन सह स्वरूपार्थकलक्षणपदस्य \`ज्ञानं लक्षणं यस्या'इति विग्रहे बहुव्रीहिसमासेन निष्पन्नं ज्ञानलक्षणेति पदं प्रत्यासत्तेर्ज्ञानात्मकतां प्रतिपादयति। %सामान्यलक्षणे%त्यत्रापि पूर्ववल्लक्षणपदस्य स्वरूपार्थकत्वे \`सामान्यं लक्षणं यस्या'इति विग्रहे निष्पन्नं सामान्यलक्षणापदमपि द्वितीयप्रत्यासत्तेः सामान्यात्मकतामेव समुपस्थापयेत्। वैशेषिकपरिभाषया सामान्यपदं यद्यपि जातिमात्रार्थे प्रवर्तत इति सत्यं तथाप्यत्र अनुगतधर्मरूपार्थेष्वेव तस्य प्रयोगो बोध्यः। घटत्वादिजातीनामिव तदतिरिक्तप्रमेयत्वादिधर्माणामपि यावत्‌स्वाश्रयोपस्थापने प्रत्यासत्तित्वाङ्गीकारात्। अनुपस्थितसामान्यधर्मस्य स्वाश्रयोपस्थापनेऽसामर्थ्याज्‌ ज्ञायमानस्यैव सामान्यस्य प्रत्यासत्तित्वं बोध्यम्। यदि च विनष्टानामपि सामान्यधर्माणां स्मृत्यादितः यावतां स्वाश्रयाणमुपस्थितिरभ्युपगम्येत तदा द्वितीयं लक्षणपदं न स्वरूपार्थे ग्राह्यमपि तु ज्ञानार्थ एव; लक्षणपदस्य ज्ञानार्थकताया अपि प्रसिद्धत्वात्। एवञ्च सामान्यानां लक्षणमिति विग्रहे षष्ठीसमासेनैव सामान्यलक्षणपदस्य निष्पत्तिर्बोध्या। यद्यप्येतन्मते द्विविधायाः प्रत्यासत्तेर्ज्ञानात्मकत्वेन स्वरूपतो भेदो नास्तीति सत्यमेव तथापि तयोः फलभेदाद्भेदोऽस्त्येव। प्रथमस्य स्वविषयीभूतपदार्थानामेव अन्यत्र ज्ञाने विषयतया समर्पणं फलं, द्वितीयस्य तु स्वविषयीभूतसामान्यधर्मस्य ज्ञानान्तरे विषयतया समर्पणं न फलमपि तु यावतां तद्राश्रयाणामुपस्थित्यन्तरमिति दिक्। योगजश्चासौ धर्मश्चेति विग्रहे कर्मधारयसमासनिष्पन्नयोगजधर्मपदेन \`योगजधर्मो लक्षणं स्वरूपं यस्य'इति विग्रहे बहुव्रीहिसमासेन निष्पन्नं %योगजधर्मलक्षणे%तिपदं यमनियमाद्यष्टङ्गयोगानामभ्यासवशादुत्पन्नमदृष्टविशेषात्मकमर्थं समर्पयति। तादृसमदृष्टमेव तृतीय प्रत्यासत्तिः। तया च प्रत्यासत्त्या योगिवर्याश्चक्षुरादिभिः करणैरतीता अनागताः सूक्ष्मा व्यवहिता वा भवन्तु अर्थास्तान् सर्वानेव साक्षात्‌कुर्वन्ति साक्षात्‌क्रर्तुमर्हन्ति वा। यद्यपीयं प्रत्यासत्तिर्नास्माकं साक्षादभिज्ञाने युक्तिसापेक्षे वा तस्मिन्नस्तीतिसत्यम्, तथापि शास्रसिद्धत्वात् सेयं प्रत्यासत्तिरवश्यमभ्युपगन्तव्या। परं प्रमाणशास्रे सा नाममात्रेणैव समुपनेया न तु सविस्तरं विवेचनीया, प्रायशः शास्रकृतां तत्र स्वयमसंवादात्। योगङ्गानि च प्रायशः क्रियात्मकानीत्यप्रयोजनाच्छासत्रेऽस्मिन्ननवकाशात्तेषु विरम्यते।  
 त्रिधा विभक्तास्वपि अलौकिकप्रत्यासत्तिषु ग्रन्थेऽस्मिन् ज्ञानलक्षणया एव विचार्यत्वात् प्रकृतमारभते ग्रन्थकारः %लोकिकसन्निकर्षं विनापी%त्यादिना। %सोऽयमित्यादी%ति। सोऽयं बालको दृश्यत इत्ययं प्रत्यभिज्ञाया आकारो बोध्यः। आदिपदात् सोऽयं घटः सोऽयं देवदत्तो दृश्यत इत्याद्याकारिकाः प्रत्यभिज्ञा गृह्यन्ते। अन्तत्र अन्यदा साक्षात्‌कृतानामर्थानां देशान्तरे अतएव कालान्तरे पुनः साक्षात्‌करणं प्रत्यभिज्ञामाहुस्तत्रभवन्तो भाष्यकारादयः। एतादृशेषु साक्षात्‌कारिविज्ञानेषु सम्मुखस्थिता अपि अर्था देशान्तरकालान्तरादिसम्बन्धत्वेन भासन्ते। निरुक्तविज्ञानजनकैरिन्द्रियैः सह देशान्तरकालान्तरादीनां लौकिकसंयोगादिसम्बन्धासम्भावात तेषां लौकिकमर्यादया पुरोऽवस्थितबालकादिषु न विशेषणत्वेन भानं भवितुमर्हति। वस्तुतश्च तानि भासन्त एव विशेषणतया तत्र तत्रार्थेषु। निरुक्तं विज्ञानञ्चैकमेव विशिष्ठविष्यकं साक्षात्‌कारात्मकमनुभवसिद्धं विद्यते। साक्षात्‌कारिविज्ञानञ्च स्वविषयेषु सर्वत्र विनेन्द्रियसन्निकर्षं नैवोत्‌पत्तुमर्हतीति। देशान्तरकालान्तराभ्यामपि स्वविषयाभ्यां चक्षुरादीनां सन्निकर्षोऽवश्यमभ्युपगन्तव्यः। तत्र च संयोगादीनामसम्भवात् स पृथगेव कश्चित् वक्तव्यः। देशान्तरे कालान्तरे च पूर्वं चक्षुरादिना करणेन दृष्टस्य वस्तुनः सम्मुखस्थदेशे वर्तमानकाले पुनर्दर्शनसमये खलु प्रथमं वस्तुविषयकमालोचनात्मकमेवाशेषविशेषानवगाहि ज्ञानमुत्‌पद्यते। तज्‌ज्ञानं निर्विकल्पकमन्यादृशं वेत्यन्यदेतत्। तेन च पूर्वदर्शजनन्यसंस्कारस्य देशान्तरकालान्तराच्छेदेन समुद्बोधात् तत्तद्देशकालयोः स्मरणं जायते। अपन्तरञ्च पुरोवर्तित्वादिना तद्वस्तुविषये यद्विशेषावगाहिज्ञानं समुत्‌पद्यते चक्षुरादिना, तत्र प्रोक्तं स्मरणमेव स्वविषयीभूतं देशान्तरं कालान्तरञ्च पूर्वदृष्टं बालादिविषये विशेषणतया समर्पयति। द्रष्टा पुरुषः पुनर्दर्शनसमये बालकादिकं तत्तद्देशकालस्थत्वेन विशेषितं सत् पश्यति। तदेव च देशान्तरस्थत्वादिकं शान्त्रे तत्ता तत्त्वं तत्तांश इत्यादिभिः पदैरुल्लिख्यते। तत्तांशे चाधुना चक्षुरादीनां स्वप्रयोज्यस्मरणं विषयतया वर्त्तमानं सद्‌ भवति सन्निकर्षः। इत्येवंरीत्या उदाहरणान्तरेषु सन्निकर्षः स्वयमूहनीयः।  
 %स्मरणाद्युपनीततत्ताया%इति। पूर्वोक्तप्रणाल्या स्मरणविषयीभूतस्य देशान्तरकालान्तरस्थत्वात्मकतत्त्वांशस्येत्यर्थः। सर्वेषामेव षष्ठ्यन्तपदोपस्थापितानामर्थानामग्रिमेन %भानात्%इत्यनेनान्वयो बोध्यः। %घटो नासतीत्याद्यभावप्रत्यक्षादा%वित्यादि। %प्रतियोग्यादीना%मिति। तत्तदभावीयप्रतियोगितावच्छेदकीभूतघटत्वादिधर्मपुरस्कारेणभावांशे विशेषणतया भासमानानां घटादीनामिति तदर्थः। तथाहि अत्र भूतले घटो नास्तीत्याद्याकारोण भूतलवृत्तितया घटाभावादीनां चक्षुरादीन्द्रियजन्यं साक्षात्‌कारिविज्ञानमस्मादृशेषु प्रसिद्धमेवास्ति। तत्र चाभावांशे भूतलाद्यधिकरणद्वारा स्वसंयुक्तविश्षणतारूपश्चक्षुरादीन्द्रियाणां लौकतिक एव सन्निकर्षो भूतलाद्यधिकरणे च स्वप्रतियोगिकसंयोगरूपः स वर्तत एवेति तज्‌विज्ञानस्य भूतलविशेषिताभावांशे साक्षात्‌कारित्वमनायासेनैव सिद्धं भवति। परं तस्य घटांशेऽपि साक्षात्‌कारितया तत्‌संग्रहो न सहजतः सम्भवति। अभाववति भूतलादिदेशे प्रतियोगिनो घटस्य सर्वथाऽविद्यमानत्वेन तत्रेन्द्रियस्य स्वप्रतियोगितसंयोगसन्निकर्षस्याभावात्। भासते च सोऽपि घट अभावांशे विशेषणतया तत्रैव साक्षात्‌कारिविज्ञाने; अभावबुद्धेः प्रतियोगितावच्छेदकीभूतधर्मपुरस्कारेण प्रतियोगिवैशिष्ठ्यावगाहित्वनियमात्। ततस्तदर्थमिन्द्रियस्य सन्निकर्ष अवश्यमभ्युपगन्तव्यः। संसर्गाभावप्रत्यक्षे अभावाधिकरणे प्रतियोगितावच्छेदकधर्मपुरस्कारेण प्रतियोगिमत्त्वोपलब्धेरारोपस्य हेतुत्वात् तस्यैव चारोपात्मकज्ञानस्य विषयतया प्रतियोगिसम्बद्धस्य स्वकालीनस्य चक्षुरादीन्द्रियैः सह विषयस्य सन्निकर्षत्वात्। एवञ्च तेन ज्ञआनात्मकसन्निकर्षेण प्रतियोगनोऽभावांशे विशेषणतया भानं साक्षात्‌कारिविज्ञानेषु भवतीति शास्रकृतामभिप्रायः।  
 निरुक्तं व्याख्यानं खलु प्रायः सर्वेषामेव पूर्ववर्तिनां वर्तमानानाञ्च नैयायिकधुरन्धराणां मतमनुसृत्यैव मया कृतम्। तेषां मते अभावशरीरे प्रतियोगितया प्रतियोगिनां प्रवेशः स्वीकृतोऽस्ति। परं प्रतियोगित्वादीनां संसर्गाँणां वृत्त्यनियमकतया अभावप्रतियोगिनोः सत्यपि संसर्गे आधाराधेयभावो नास्तीति सर्व एव नैयायिका मन्यनेत। गदाधरगुरूणां हरिरामतर्कवागीशानामपि एतद्‌ग्रन्थकृतां मतं पूर्ववर्तिनां मतादभिन्नमेव। अन्यथा अभावप्रत्यक्षे प्रतियोगितावच्छेदकधर्मपुरस्कारेण प्रतियोगिमत्त्वावगाहिताया नियमस्वीकारो नोपपद्यते; लौकिकप्रत्यक्षस्थले यदिन्द्रियप्रत्यक्षयोग्ये यस्मिन् तदिन्द्रियप्रत्यक्षयोग्यानि वस्त्वन्तराणि अन्तर्भूतानि सन्ति असति प्रतिबन्धके तदिन्द्रियजतत्‌प्रत्यक्षे तदन्तर्भूतानामपि वस्त्वन्तराणां नियमतः प्रत्यक्षत्वदर्शनात्। तथा चाभावशरीरे प्रतियोगितावच्छेदरधर्मपुरस्कारेण प्रतियोगिनामन्तर्निविष्टत्वादेव तत्तदिन्द्रियजतत्तदभावप्रत्यक्षे प्रतियोगितावच्छेदकधर्मपुरस्कारेण विशेषतया प्रतियोगिनामपि नियमतो भानमुपपद्यते; अतीतानागतव्यवहितानामपि विषयित्वप्रतियोगितादिसंसर्गेण परस्परं वैशिष्ट्यस्याभ्युपगमात्। व्यवधानादिकारणदेव अभावाश्रयेऽभावसम्बन्धिनामपि प्रतियोगिनां प्रतियोगितावच्छेदकीभूतसंयोगादिसम्बन्देनानुपस्थितिर्द्दश्यते; असमानकालव्यवधानादिस्थले संयोगादिसंसर्गेण संसर्गित्वानभ्युपगमात्। अतएव भूतलादो घटाभावादीनां चाक्षुषप्रत्यक्षस्थले अभावेन सह चक्षुषः संयुक्तविशेषणतारूपसन्निकर्षसत्त्वेऽपि तत्‌प्रतियोगिभिः सह तस्य संयोगसन्निकर्षो न सम्भवति, चक्षुःसन्निकृष्टेनाभावेन प्रतियोगितया सम्बद्धानामपि प्रतियोगिनां व्यवहितत्वाद् विनाशादनुत्‌पादाद्वा। अस्मादेव च कारणादभावप्रत्यक्षस्थले प्रतियोगिनामिन्द्रियैर्लोकतोऽसन्निकृष्टत्वेन तेषां भानार्थमलौकिको ज्ञानलक्षणः सन्निकर्षोऽभ्युपगम्यत इति नैयायिकानां प्रसिद्धं मतम्।  
 मादृसानान्त्वत्र मतमन्यादृशमास्ते। अभावशरीरे प्रतियोगितासंसर्गेण व्यवधानादिप्राप्ता अपि प्रतियागिभूताः पदार्थाः सम्बद्धा इति न मादृशेषु प्रतिभापथमारोहति। ननु यदि प्रतियोगनिनोऽभावैः सह केनापि सम्बन्धेन सम्बद्धा न स्युस्तदा अभावविज्ञाने तद्‌व्यवहारे च कथं नियमतस्तेषां भानं समुल्लेखश्चोपपन्नं भवतीति चेन्न; अभावीयत्वेन प्रतियोगितायास्तच्छरीराभिन्नत्वात्। ज्ञानस्य स्वविषयनाम्नेव अभावस्यापि प्रतियोगिनाम्ना सम्बद्धेन स्वनाम्ना विज्ञानाद् व्यवहाराच्च। तथा हि प्रतियोगिता खलु अभावशरीरादभिन्नापि प्रतियोगिघटादिनाम्ना सम्बद्धा सत्येव ज्ञायते व्यवह्रियते च। अस्ममादेव कारणाद् अत्र घटो नास्तीतिरीत्या अभावविज्ञानस्य व्यावहारो भवति; न तु तत्र विशेषणत्वेन घटस्यापि भानं भवति। प्रत्यक्षयोग्याभावशरीरेऽन्तर्निविष्टायाः प्रतियोगिताया अपि प्रत्यक्षयोग्यत्वात् स्वंसयुक्तविशेषणतारूपलौकिकसन्निकर्षेण सन्निकृष्टत्वाच्चाभावस्येव तस्या अपि लौकिकरूपेणैव भानात्तदर्थमलौकिकसन्निकर्षस्यानावश्यकत्वात्। सम्बन्धस्य वृत्त्यनियामकत्वे सम्बन्धिनोः परस्परं विच्छेद एव फलत अयाति। तादृशसम्बन्धेनैकस्मिन्नपरस्य विशेषणविशेष्यभावः सद्भूतो भवतीति विरुद्धं वचः। स्वत्वस्वामित्वजन्यत्वजनकत्वादीनामपि पदार्थानां प्रतियोगित्वानुयोगित्वविशेषात्मकत्वात् प्रतियोग्यनुयोगिनाम्नैव ज्ञानं व्यवहारश्च भवतीति नैकस्य भाने अपरस्य नियमतो विशेषमतया भानापत्तिः, परस्परं विशेषणविशेष्यभावस्यैवाभावात्। समम्बन्धानां वृत्त्यनियामकत्वे विशेषणविशेष्ययभावानिर्वाहकत्वस्य पूर्वमेव प्रतिपादितत्वात्। विज्ञाने व्यवहारे च तत्तन्नाम्नामनुप्रवेशं दृष्ट्वैवाविवेकिन एकस्मिन्नपरस्य विशेष्यविशेषणत्वयोः प्रमाद्यन्ति। सविकल्पकविज्ञाने विषयनाम्नां प्रवेशश्च सर्वतन्त्रसिद्धान्तसिद्ध एवास्ति। तादात्म्यस्य वृत्त्यनियामकत्वेऽपि विच्छेदाप्रयोजकत्वात्तस्य संसर्गत्वं विशेष्यविशेषणभावनिर्वाहकत्वञ्चावश्यमेवाभ्युपगम्यते। एतेन तादात्म्यस्य व्याप्यव्याप्यवयाव्यापकभावनिर्वाहकत्वमपि व्याख्यातम्। अस्मिन् पक्षे न्यायवैशेषिकसम्मतप्रमाणप्रमेययोरविप्लुतत्तवान्नापसिद्धान्ततादोषापातास्तादात्म्यव्यतिरिक्तस्य वृत्त्यनियामकपदार्थस्य संसर्गत्वानभ्युपगमेन गुणश्चात्र लोकानुभवपरिपालनरूपो बोध्यः। एतेन गतं ज्ञानलक्षणयेत्यपि न मन्तव्यं प्रत्यभिज्ञादिनिर्वाहार्थं तस्या अवश्यमङ्गीकरणीयत्वादित्यन्यैरद्याप्यपरिशीलितः पन्थाः।  
 %तदिन्द्रियग्रहयोग्यता%मित्यादि। यस्य च पुरुषस्य चन्द्रनसौरभे संस्कारः प्ररूढो विद्यते तस्य चन्द्रनकाष्ठेन सह चक्षुषः संयोगे सति पूर्वाघ्रातसुरभित्वेन विशेषितं सदेव चन्दनदारु चाक्षुषे साक्षात्‌कारिणि विज्ञाने प्रतिभातं भवतीति प्रायशो दृश्यते। तच्च विज्ञानं चन्दनमिदं सुरभीत्याकारेणेत्‌पद्यते। चन्दनकाष्ठस्य नयनयोग्यत्वेन तदंश इदं चन्दनमित्याकरेण चाक्षुषविज्ञानोत्‌पादस्य सत्यपि सम्भवे घ्राणयोग्मयस्यापि सुरभित्वस्य सर्वथा नयनयोरयोग्यत्वेन नायनं साक्षात्‌कारिविज्ञानं कथं सुरभिचन्दनमित्याकारेणेत्‌पद्यतामिति चेन्न। लोकतो नयनायोग्यस्यापि सौरभस्य सर्वथा तदयोग्यत्वमित्यस्य वक्तुमशक्यत्वादलौकिकमर्यादया तस्यापि चक्षुषो योग्यत्वात् कल्पनायाः फलैकनियम्यत्वात्। सुरभित्वेन विशेषितस्यापि चन्दनकाष्ठस्य साक्षात्‌कारि चाक्षुषविज्ञानं जायत इत्यनुभवसिद्धम्। लोकतश्च गन्धश्चक्षुषा न गृह्यत इत्यपि सत्यमेव। अतोऽबाधितानुभवसिद्धस्य तादृशविज्ञानस्योपपादनार्थमुपायः कश्चिदलौकिकोऽवश्यमभ्युपगन्तव्यः। विना सौरभस्य पूर्वसंस्कारं तद् विज्ञानं न भवतीति सौरभस्मरणभेवोपस्थितम्। अत्र नयनयोः सौरभेण सहालौकिकः सन्निकर्षस्तेन नयनसन्निकृष्टं सत् सौरभं चन्दनांशे विशेषणीभूय नायनेऽपि साक्षात्‌कारिविज्ञाने प्रतिभातं भवतीति न्यायसिद्धान्तविदुत्तमानां मतम्।  
 %घटमहं जानामि%त्यादि। प्रथमतस्तावद् अयं घट इत्याकरिण सम्मुखवर्तिनं घटं विषयीकृत्य चाक्षुषादि साक्षात्‌कारिविज्ञानं जायते। विज्ञानस्य स्वप्रकाशत्वासम्भावान् मनोयोग्यत्वच्च पश्चाद् व्यवसायात्मकं तद् विज्ञानं विषयीकृत्य मानसमनुव्यवसायात्मकं विज्ञानान्तरं घटमहंम जानामि पश्यामि वेत्याकारेण समुत्‌पद्यते। तेनैव चानुव्यवसायेन पूर्वोत्‌पन्नं व्यवसायात्मकं विज्ञानं विज्ञातरि प्रकाशितं भवतीति न्यायसिद्धान्तः। अथ ज्ञानस्य मनोयोग्यत्वेन तदंशेऽनुव्यवसायसम्भवेऽपि व्यवसायविषयघटादेर्बाह्यवस्तुनस्तदयोग्यत्वान्न तद्विशेषितस्य विज्ञानस्य मनसा ग्रह्यणमुपपद्यत इति चेन्न; बाह्यविषयेणाविशेषितस्य विज्ञानस्याप्रसिद्ध्या तद्विशेषितस्यैव व्यवसायात्मकविज्ञानस्य मनसा ग्रहणमित्यस्यानायत्यैव स्वीकरणीयसत्वात्। अतो लौकिकयोग्यताविरहेऽपि बाह्यार्थे मनसोऽलौकिकयोग्यतावश्यं स्वीकार्या। तत्र च बाह्यविषयसम्बद्धं व्यवसायात्मकं विज्ञानमेवोपस्थितमगत्या मनसो बाह्यविषयेण सहालौकिलसन्निकर्षत्वेनावश्यमभ्युपगन्तव्यमिति तेन सन्निकर्षेण सन्निकृष्टाः सन्त एव घटादयो ब्रह्यार्थाः स्वविषयव्यवसाये विशेषणीभूय मानसेऽप्यनुव्यवसायात्मकप्रत्यक्षविज्ञाने प्रकाशन्त इति ध्येयम्।  
 इदमस्मत्‌पूर्वजानामाचार्याणां मतमनुसृत्य व्याख्यातम्। अस्मन्मतानुसारेणात्र ज्ञानलक्षणप्रत्यासत्तेरवसरो नास्तीत्यभावप्रत्यक्षनिरूपणे सूचितम्। विषयताया वृत्त्यनियामकत्वेन संसर्गत्वाभावान्न तेन सम्बन्धेन व्यवसायज्ञाने घटस्य विशेषणत्वेन प्रवेशोऽपि तु ज्ञानशरीरान्तर्गतं विषयत्वमेव घटनाम्ना तत्र प्रविष्टम्। तस्य च लौकिकरूपेणैव ज्ञानत्वादिवन् मनोयोग्यत्वात् स्वयंयुक्तसमवेतविशेषणत्वसंसर्गेण मनसा सम्बद्धत्वाच्च घटमहं पश्यामि जानामि वेत्याद्याकरेणानुव्यवसायोपपत्तेः।  
 नन्वेवं सति घटमहं जानामीत्यादिप्रयोगान्तर्गतद्वितीयाविभक्ते र्गतिः कीदृशी स्यात्। बाह्यविषयाणां ज्ञानांशे विषयतासम्बन्धेन प्रवेशपक्षे तु तादृसप्रयोगव्याख्यानमतिशयेन सुलभं भवेत्। तथाहि तन्मते द्वितायार्थो विषयत्वं तत्र च प्रकृत्यर्थघटस्य स्वनिष्ठघटत्वावच्छिन्नत्वसम्बन्धोनान्वयाद् उभयोर्मेलनेन घटत्वावच्छिन्नविषयत्वरूपोऽर्थः प्राप्यते। तस्य च विशिष्टार्थस्य जानामीतिप्रकृत्यर्थव्यवसायात्मकज्ञानेऽन्वयात्तदन्वितज्ञानधात्वर्थघटत्वावच्छिन्नविषयताशालिज्ञानस्य आख्यातार्थाश्रयत्वे तादृशविष्टाश्रयत्वरूपाख्यातार्थस्य प्रथमान्तास्मत्‌पदार्थेऽन्वयाद्‌ घटत्वावच्छिन्नविषयताशालिज्ञानाश्रयोऽहमित्याकारकः शाब्दबोधो लभ्यते। अस्मन्मते च तादृसार्थालाभादसंगतिरिति चेन्न। अस्मन्मते घटमिति द्वितीयार्थाश्रयत्वस्य धात्वर्थेऽन्वयेनासंगतेरभावात्। घटमिति प्रकृत्यर्थस्य ज्ञानीयघटतच्वावच्छिन्नविषयत्वस्य प्रत्ययार्थाश्रयत्वे तादृशविशिष्टार्थस्य च धात्वर्थज्ञाने तादृशविशिष्टज्ञानस्य चाख्यातार्थाश्रयत्वे तस्य च प्रथमान्तासम्तपदार्थेऽन्वयेन घटत्वावच्छिविषयतावज् ज्ञानाश्रयोऽहमित्याकारक एव तादृशप्रयोगाच्छाब्दबोधः स्यादिति सर्व चतुरस्रम्।  
 %यत्त्वि%त्यादि। इतः पूर्वमुदाहरणप्रदर्शनद्वारा ज्ञानलक्षणप्रत्यासत्तेः स्वरूपं प्रयोजनञ्च ग्रन्तकृता प्रतिपादितमिदानीं प्राभाकरमीमांसकानां पक्षतस्यस्यां पूर्वपक्ष उत्थाप्येत यत्त्वित्यादि गुरुमतमित्यन्तेन सन्दर्भेण। %सोऽयमिती%त्यादि। यदुक्तुं सोऽयं बालक इति प्रत्यभिज्ञानत्मकविशिष्टचाक्षुषप्रत्यक्षानुरोधेन तत्त्वस्मरणात्मकोपनयस्यावश्यं चक्षुषस्तत्त्वांशेन सहालौकिकसन्निकर्षत्वं स्वीकार्यमन्यथा निरुक्तचाक्षुषप्रत्यभिज्ञाने बालकातमकविशेष्यांशे तत्त्वांशस्य विशेषणतया भानं नैवोपपद्यत इति तदसमीचीनम्। तस्या भवदभिमतप्रत्यभिज्ञानयास्तत्त्वांशविशेषितबालकात्मकविशिष्टविषयकत्वस्यैवाप्रामाणिकत्वात्। तत्र विज्ञानमपि नैकं विषयोऽपि न तत्त्वांशविशेषितो विशिष्टो बालकः। अपि तु तुत्त्वांशस्मरणात्मकमेकं विज्ञानमपरञ्च पुरोवर्तित्वविशिष्टबालकात्मकधर्मिमात्रविषयकं चाक्षुषप्रत्यक्षात्मकमनुभवजातीयम्। प्रथमस्य स्मरणातमकविज्ञानस्य स इत्येवमेवाकारो द्वितीयस्य तु चाक्षुषानुभवस्य अयं बालक इत्येवमेव, न तु तत्र सोऽयं बालक इत्येवमाकारकं किञ्चिदपि विशिष्टं विज्ञानमस्ति। प्रथमस्य स्मरणात्मकविज्ञानस्य तत्त्वांशविशेषितं बुद्धिस्थं वस्त्वेव किञ्चिद्विषयो, द्वितीयस्य तु चाक्षुषानुभवस्य पुरोवर्तित्वमात्रविशिष्टः किश्चिद्बालक एव विषयो न द्वयोर्ज्ञानयोः प्रत्येकं कस्यापि तत्त्वाशोपलकक्षितं पुरोवर्तित्वविशिष्ट कश्चिदपि वस्तु विषयो न द्वयोर्ज्ञानयोः प्रत्येकं कस्यापि तत्त्वशिपलक्षितं पुरोवर्तित्वविशिष्टं किञ्चिदपि वस्तु विषयः। प्रथमस्य स्मरणात्मकत्वात्तत्र सन्निकर्षस्यैवानपेक्षणात् काऽलौकिकस्य वार्ता। द्वितीयस्य सर्वांश एव लौकिकत्वान् नालौकिकस्य कस्यचित् सन्निकर्षस्यैवानपेक्षाप्रसङ्ग इति न निरुक्तप्रत्यभिज्ञानिर्वाहार्थमलौकिको ज्ञानलक्षणसन्निकर्षः कल्पयितुं योग्य इति प्राभाकराणमभिप्रायः।  
 %न च ससम्बन्धिके%त्यादि। ससम्बन्धकत्वं तावन्न प्रतियोगितानिरूपकत्वमभावीयज्ञानीयादिप्रतियोगितासाधारणप्रतियोगितात्वस्य निरूपयितुमश्यकत्यत्वेन तेन रूपेण सर्वेषां जन्यत्वजनकत्वासत्वसत्त्वामित्वाभावयोग्यात्मविशेषगुणादीनां ससम्बन्धिकत्वेन प्रसिद्धानामर्थानां समाहरणसम्भवात्। न च ससम्बन्दिकेतिपदप्रतिपाद्यत्वमेवास्त्वनुगतं ससम्बन्दिकत्वमिति वाच्यम्। तस्यानुगतससम्बन्धिकत्वरूपार्थग्रहसापेक्षग्रहकत्वेनान्योन्याश्रयकवलितत्वात्। तत्‌पदप्रवृत्तिनिमित्ततावच्छेदकीभूतधर्मज्ञानव्यतिरेकेण तत्‌पदप्रतिपाद्यत्वस्य ज्ञातुमखक्यत्वादन्यथा सर्वत्र तत्तत्पदप्रतिपाद्यत्वस्यैव तत्तल्लक्षणत्वसम्भवे तदर्तं बहुप्रयासानौचित्यात्। अत्रोच्यते। प्रत्यक्षयोग्यत्वे सति पदार्थान्तरज्ञानाभावप्रयुक्ताभावप्रतियोगिज्ञानविषयत्वमेव ससम्बन्धिकत्वम्। प्रत्यक्षायोग्यानां गुरुत्वादिपदार्थानां तदन्यलिङ्गादिपदार्थज्ञानव्यतिरेकप्रयुक्तव्यतिरेकप्रतियोगिज्ञानविषयत्ववत्त्वेन तत्रातिव्याप्तिवारणाय सत्यन्तम्। अतीन्द्रियप्रतियोगिकाभावानां निर्विकल्पकज्ञानानाञ्च सामाग्र्यसम्भवेनाप्रत्यक्षत्वेऽपि तद्‌योग्यताया अनपायेन तत्र तत्र लक्षणसमन्वयो बोधः। भावनाख्यंस्काराणाञ्च जनकज्ञानीयविषयतयैव सविषयकत्वेन मुख्यससम्बन्धिकत्वाभावादलक्ष्यतैवेतिदिक्।  
 %सम्बन्धिविनिर्मोकेण%ति सम्बन्ध्यविषयकत्वेनेति तदर्थः। तस्य चोत्तरवर्तिभानपदार्थेऽन्वयो बोध्यः। तथाचाभावभानत्वं प्रति प्रतियोगिभानत्वं व्यापकं भवति। एवञ्च व्यापकाभावेन व्याप्याभावस्य सर्वसम्मतया प्राभाकरणामप्यभावभानस्य प्रतियोगिविषयकत्वमवश्यमङगीकरणीयं भवति। तथाचाभावप्रत्यक्षस्य प्रतियोगिप्रत्यक्षात्मकत्वात् प्रतियोगिना सह चक्षुरादीन्द्रियाणां व्यवधानदिवशात् संयोगाद्यात्मकलाकिकसन्निकर्षसम्भवादसन्निकृष्टानाञ्चेन्द्रियेणग्रहणादभावपत्यक्षे प्रतियोगिभानार्थं प्रतियोगिज्ञानात्मकोऽलौकिकसन्निकर्षः प्राभाकराणमप्यवश्यमभ्युपगन्तव्य इति भावः। एवं ससम्बन्धिकत्वेनेच्छादीनां धनमहमिच्छामीत्याकारेण मानप्रत्यक्षे तद्विषयीभूतेच्छादेर्विषयस्य धानादेस्तत्र विशेषणतया भानार्थं तत्‌कारणीभूतेष्टसाधानत्वज्ञानादेरलौकिकसन्निकर्षत्वमावश्यकं तद्विषयीभूतधनादेर्मनोऽयोग्यत्वात्।  
 एवं पूर्वपक्षे प्राभकरमतमनुसृत्य समाधातुमुपक्रमते %यतः सम्बन्धिज्ञानशून्यकाल%इत्यादिना। यत्र यत्र ससम्बन्धिकपदार्थविषयकलौकिकप्रत्यक्षत्वं तत्र सम्बन्धिपदार्थविषयकत्वं, व्यतिरेकेण च यत्र यत्र सम्बन्धिपदार्थविषयकत्वाभावस्तत्र ससमबन्धिकपदार्थविषयकलौकिकप्रत्यक्षत्वभाव इत्येवं नियमे सति अवश्यमेव अभावादिससम्बन्धिकपदार्थविषयकलौकिकप्रत्यक्षे प्रतियोग्यादीनां भानार्थं ज्ञानलक्षणसन्निकर्षः स्वीकार्यो भवति। तदेव तु न,प्रमाणाभावेन तादृशनियमयोरेवानभ्युपगमात्। परं सम्बन्धीभूतपदार्थानामुपस्थितौ सत्यामेव ससम्बन्धिकपदार्थानां लौकिकं प्रत्यक्षं भवति, नत्वसत्यां तस्यां ससम्बन्धिकपदार्थविषयकं लौकिकं प्रत्यक्षमित्येवमनुभावद् यदा यदा ससम्बन्धिकपदार्थविषयकलौकिकप्रत्यक्षं तदव्यवहितपूर्वकाले सम्बन्धीभूतपदार्थविषयकोपस्थितिरित्येवं व्यतिरेकेण यदाऽव्यवहितपूर्वकाले न सम्बन्धीभूतपदार्थोपस्थिति र्न तदा ससम्बन्धिकपदार्थविषयकं लोकिकप्रत्यक्षमित्येवमेव नियमयोः स्वीकारात्। तथाच पूर्वकालीनसम्बन्धिस्मरणादिरूपोपस्थितिस्तदुत्तरकालीनञ्च ससम्बन्धिकाभावादिपदार्थविषयकलौकिकप्रत्यक्षमिति द्वे एव ज्ञाने तादृशस्थले समुत्‌पद्येते, न तु प्रतियोग्यादिविशेषिताभावादिविषयकमेकं विशिष्टविज्ञानमिति न ज्ञानलक्षणायाः प्रत्यासत्तित्वकल्पनमवर्जनीयमिति प्राभाकरामन्यन्ते। कालपदमत्र क्षणपरम्। पूर्वापरक्षणमेत्‌पन्नयोः स्मरणाद्यत्मकलौकिकप्रत्यक्षात्मकयोश्च ज्ञानयोः सत्यपि परस्परं भिन्नत्वे कुतश्चित् प्रतिबन्धाद् भेदस्याग्राहेण फलीभूतप्रवृत्त्यादेरुपत्तिर्बोध्या। ज्ञानग्रहस्थले च तत्‌पुच्छलग्नविषयभानार्थं ज्ञानलक्षणप्रत्यासत्तेः कल्पनमाकाशकुसुमायमानमेव, प्राभाकरमते ज्ञानस्य स्वप्रकाशात्मकत्वात्। इच्छादीनां मानसस्थलेऽपि तन्मते विषयस्य पूर्वोत्‌पन्नं विज्ञानमिष्टसाधनत्वादिविषयकमनन्तरोत्‌पन्नञ्चेच्छाविषयकं लौकिकमानसप्रत्यक्षमिति ज्ञानद्वयमेव ग्राह्यमिति नेच्छादीनां मानसप्रत्यक्षे तद्विशेषणतया धनादिविषयभानार्थं ज्ञानलक्षणप्रत्यासत्तिः कल्पनीयेतिदिक्।  
 प्रोक्तं प्राभाकरमतं निरस्यति ग्रन्थकारः %तदसज् ज्ञानद्वयस्ये%त्यादिना। सर्वं तत् प्राभाकरैरुक्तं सुसमञ्जसं स्याद् यद्येकं सोऽयं बालक इत्याद्याकारकं विज्ञानं विनाप्यनुभवसिद्धा तत्र तत्र लोकानां प्रवृत्तिरुपपादयितुं शक्या स्यात्। तदेव तु न सम्भवति, विभिन्नकालोत्‌पन्नाभायामत एव परस्परं विच्छिन्नाभ्यां ज्ञानाभ्यां जनानां प्रवृत्तेः कुत्राप्यद्याप्यदर्शनादिति निरासाभिप्रायः।  
 अथ भवतु नाम पूर्वोत्‌पन्नात् स इत्याकारकस्मरणात्मकज्ञानादुत्तरोत्तपन्नस्यायं बालकं इत्याकारकानुभवात्मकज्ञानस्य वस्तुतो भेदोऽत एव च तत्तद्विषययोरपि वस्तुतः परस्परमसम्बन्ध स्तथापि ज्ञानगतभेदस्य विषयगतासम्बन्धस्य च कुतश्चित् प्रतिबन्धेनाज्ञानात् तत एव जनानां स्वाभिमते बालकाद्यर्थे प्रवृत्तिरिति नास्त्यत्र किमप्यसामञ्जस्यम्। अपि च प्रत्यभिज्ञात्मकविशिष्टज्ञानाकल्पनाप्रयुक्तेन प्रवृत्त्युत्‌पत्तौ कालविलम्बाभावप्रयुक्तेन च लाघवेनास्मन्मतमेव समीचीनतरम्। तथाहि ये नैयायिकादयः सोऽयं बालक इत्याकारकविशिष्टज्ञानात्मकप्रत्यभिज्ञां स्वीकृत्य पश्चाज् जनानां बालके प्रवृत्तिर्भवतीति मन्यन्ते तेषां मते प्रथमं तत्त्वांशविनिर्मोकेणायं बालक इत्याकारकं चाक्षुषविज्ञानं सर्वांशे लौकिकमित्‌पद्यते, ततः पूर्वानुभवाहितसंस्कारस्योद्बोधात् स इत्याकारकं स्म णात्मकविज्ञानमनन्तरञ्चोपनयमर्यादया तत्त्वांशम्बलितं सोऽयं बालक इत्याकारकं प्रत्यभिज्ञात्मकविशिष्टविषयकं ज्ञानं जायते, ततश्च बालकमुद्दिश्य जनाः प्रवर्तन्त इत्येवं कल्पनीयम्। अस्मन्मते च (प्राभाकरमते च) प्रथमतः अयं बालक इति चाक्षुषं प्रत्यक्षं ततः स इति तत्त्वांशस्मरणं तदनन्तरमेव बालकमुद्दिश्य जनानां प्रवृत्तिर्भवतीति प्रक्रिया। तथाच अयं बालकं इति प्राथमिकचाक्षुषविज्ञानं स इति तत्त्वांशस्मरणञ्चेति ज्ञानद्वयमुभयमते ज्ञानद्वयमुभयमते समानं विद्यते। न्यायादिमते च सोऽयं बालक इत्याकारकप्रत्यभिज्ञात्मकविषिष्टज्ञानकल्पनाप्रयुक्तं गौरवमवर्जनीयमस्मन्मते च तदकल्पनाप्रयुक्तं लाघवम्। पुनश्च न्यायादिमते अयं बालक इति प्राथमिकसविकल्पकचाक्षुषज्ञानाव्यवहितोत्तरचुतर्थक्षणे बालकोपादानकप्रवृत्तिरुत्‌पद्यते। अस्मन्मते च अयं बालक इति प्राथमिकचाक्षुषविज्ञानाव्यवहितोत्तरतृतीयक्षणे प्रवृत्तिरुत्‌पद्यत इति कल्पनात् क्षणलाघवमिति। विवेचयन्तु भवन्त एवात्र प्रामाणिकाः सन्तः मतयोः कस्मिन् समीचीनतासमीचीनता वेति।  
 यद्यस्मन्मतनिरासार्थं नैयायिकादिभिरेवमिच्यते- प्रदर्शितं लाघवं तदैवादरणीयं स्याद् यदि भेदासंसर्गाद्यग्रहात् प्रवृत्तिरिपपद्यते, तदेव तु न। प्रत्यभिज्ञानस्थले स्मरणानुभावभ्यामथवा प्रत्यभिज्ञात्मकविशिष्टानुभावात् प्रवृत्तिर्भवतीत्यस्याधुना विवादग्रस्तत्वात् तत्‌स्थलं परित्यज्य यत्र विशिष्टं विज्ञानमेकमेवेति वादिप्रतिवादिनोरैकमत्यं तादृशभेव स्थलमवलम्ब्यैतद्विचार्थते, अन्यथा विवादानवसानात्। तथाहि सत्यरजतस्थल इदं रजतमिति इदन्ताविशिष्टरजतत्वविशिष्टविषयकं चाक्षुषं विज्ञानमुत्‌पद्यत इति वादिप्रतिवादिनोर्मतं समानम्। तत्र च रजतार्थीं पुरोवर्तिनि पदार्थे प्रवर्तत इत्यपि नैयायितप्राभाकरयोर्मतसाम्यमस्ति। पुरोवर्तिसत्यरजतस्थले रजतपूर्ववत्तौ इदन्ताविशिष्टरजतत्वविशिष्टविषयकं ज्ञानं यदि मतयोः साम्येन नियतपूर्ववत्ति स्यात्तदा तां प्रवृत्तिं दृष्टान्तीकृत्य तत्तोपलक्षितेदन्ताविशिष्टबालकोद्देश्यकप्रवृत्तावपि संवादिप्रवृतित्वेन लिङ्गेन तत्त्वोपलक्षितेदन्ताविशिष्टबालकत्वाविशिष्टविषयकं प्रत्यभिज्ञात्मकमेकमेव विशिष्टं ज्ञानं प्रवृत्तिजनकतयानुमितं स्यात्। एवञ्च तादृशविशिष्टविषयकचाक्षुषप्रत्यभिज्ञायां बालकविशेषणतया तत्त्वांशभानार्थं ज्ञानलक्षणसन्निकर्षः प्राभाकराणामप्यवश्यमङ्गीकरणीयः। अनुमानप्रयोगश्च-- तत्त्वोपलक्षितेदन्ताविशिष्टबालकोपादनकप्रवृत्तिः(तादृशप्रत्यभिज्ञात्मक)विशिष्टज्ञानजन्या संवादिप्रवृत्तित्वात् सत्यरजतस्थलीयरजतार्थिप्रवृत्तिवदित्याकारको बोध्यः।  
 अत्र प्राभाकराः- सत्यरजतस्थलीयप्रवृत्तौ इदन्तत्वविशिष्टविशयकमेकमेव इदं रजतमित्याकारकं ज्ञानं प्रवृत्त्यव्यवहितपूर्वक्षणे नियमतो विद्यत इति यदुक्तं नैयायिकैस्तत् सत्यमेव। परं तस् ज्ञानस्य विशिष्टज्ञानत्वेन तादृशप्रवृत्तिं प्रति कारणत्वमस्माकमप्यवर्जनीयमिति यदुक्तं तदसत्यमेव। अस्माभिस्तत्रापि पुरोवर्त्तिनि रजतभेदाग्रहस्यैव कारणत्वमभ्युपगम्यते न तु तादृशविशिष्टज्ञानस्य। तथा च सत्यरजतस्थलीयप्रवृत्तिरूपदृष्टान्तस्य तादृशविशिष्टज्ञानजन्यत्वरूपसाध्येन विकलतया न तेन दृष्टान्तेनानुमानं पूर्वोपन्यस्तरूपमस्मत्‌सविधे नैयायिकाः प्रयोक्तुमर्हन्तीति न तेन सोऽयं बालक इत्याकारकं विशिष्टं प्रत्यभिज्ञात्मकं विज्ञानमस्माकमप्यवर्जनीय भवति न वा तन्निर्वाहार्थं ज्ञानलक्षणाप्रत्यासत्तिरवश्यमभ्युपगन्तव्या भवति। न चैवं सति पुरोवर्तित्वरजतत्वयोरग्रहदशायामपि पुरोवर्तिरजतयोः परस्परं भेदस्याग्रहसम्भावत् तदानीमपि रजतार्थिनः पुरुषस्य पुरोवर्तिनि प्रवृत्तिः स्यात् तत्‌कारणीभूतस्य भेदग्रहाभावस्य सत्त्वादिति वाच्यम्। स्वतन्त्रतया पुरोवर्तित्वरजतत्वोपस्थित्योरपि पुरोवत्तिनि रजतार्थिपुरुषप्रवृत्तिं प्रति हेतुत्वस्वीकारात्। प्रदर्शितप्रणाल्यैव सर्वत्र प्रवृत्तिभेदाग्रहयोः कार्यकारणभावः प्राभाकरदृष्ट्या स्वयमूहनीयः।  
 न चैवमपि सोऽयं बालक इत्यादिप्रत्यभिज्ञानस्थलीयप्रवृत्तौ तत्तवांशस्मरणेत्तरं तत्त्वोपलक्षितेदन्त्वविशिष्टवालकत्वविशिष्टविषयकप्रत्यभिज्ञात्मकविशिष्टज्ञानाकल्पनप्रयुक्तलाघवसत्त्वेऽपि तत्त्वांशस्मरणस्य बालकत्वविशिष्टविषयकानुभवस्य भेदाग्रहस्य च पृथक् पृथगेव प्रवृत्तौ कारणत्वेन प्राभाकरमते कार्यकारणभावत्रयं न्यायादिमते च प्रत्यभिज्ञात्मकविशिष्टज्ञानत्वेन एको भेदाग्रहत्वेन चापर इति द्वावेव कार्यकारणभावाविति लाघवेन न्यायादिमतमेवादरणीयम्; विशिष्टज्ञानकल्पनाप्रयुक्तगौरवस्य च फलमुखतयाऽदोषत्वादिति वाच्यम्। प्रत्यभिज्ञानात्मकविशिष्टज्ञानस्य कारणत्ववादिनैयायिकादिमते च भ्रमस्वीकारात् तत्‌साधारण्यानुरोधेन परस्परं निरूप्यनरूपकभावापन्नविषयताशालित्वेनैव कार्यकारणभावस्यावश्यं कल्पनीयतया विषयतानाञ्च परस्परविशेष्यविशेषणभावे विनिगमनाविरहेणन्ततोगत्या गुरुतरचतुर्दश भेदाग्रहस्य चैक इति पञ्चदशकार्यकारणभावानामभ्युपगन्तव्यत्वेन महागौरवात्।  
 न चैवं यदि भेदाग्रहः प्रवृत्तिं प्रति कारणं भवेत् तदा यत्र दोषवशात् प्रथमं शङ्खः पीतो न श्वेत इति चाक्षुषं ज्ञानमनन्तरञ्च तादात्म्येन श्वेतत्वविशिष्टे शङ्खत्वव्यापकत्वनिश्चयेन शङ्खः श्वेत इत्यभेदानुमितिस्तत्र श्वेतार्थिनां शङ्खे प्रवृत्तिर्भवतीत्युभावादिसिद्धम्। भेदाग्रहस्य प्रवृत्तिकारणत्वे तन्नोपपद्यते पूर्वोत्‌पन्नभेदप्रतीतेस्तदानीमपि पूर्वक्षणे विद्यमानत्वात्। एवञ्च तत्रत्यायाः प्रवृत्तेरुपपादनार्थमवश्यमभेदग्रहस्य तां प्रति कारणत्वं प्राभाकराणामपि कल्पनीयम्। एवञ्च प्रत्यभिज्ञास्थलीयप्रवृत्यर्थं पुरोवर्तिबालकेन सह तत्त्वोपलक्षितस्याभेदप्रतीतिः स्वीकार्या। अतएव ज्ञानलक्षणा प्रत्यासत्तिरपि तत्रत्याभेदप्रतीत्यर्थं तैभ्युपगन्तव्या। न्यायादिमते चैभेदप्रतीतेः प्रवर्तकत्वादनुमित्यात्मकप्रोक्तश्वेताभेदप्रतीत्या श्वेतार्थिनां तत्रत्या प्रवृत्तिरनीयासेनोपपन्नऽस्तीति वाच्यम्। अभेदग्रहस्य प्रवर्तकत्ववादिनां नैयायिकादीनां मतेऽपि तत्र पीतार्थिनां प्रतीतेर्दुष्परिहार्यत्वात्। शङ्खः पीतो न श्वेत इति दोषजपीताभेदग्रहस्य च तत्रापि सत्त्वात्। यदि च भ्रमत्वास्कन्दितस्य तादृशपीताभेदग्रहस्याकिञ्चित्‌करत्वमुच्यते नैयायिकैस्तदास्माभिः
श्वेतभेदग्रहस्याकिञ्चित्‌करत्वेन प्रोक्तानुमित्यनन्तरं भेदाग्रहबलादेव श्वेतार्थिप्रवृत्तेरुपपादयितुं शक्यत्वात्। वस्तुतस्तु प्राभाकरमते न भेदाग्रहः प्रवृत्तिं प्रति कारणमपि तु इष्टभेदाविषयकं ज्ञानभेव। तथा च पूर्वोत्‌पन्नस्य शङ्खः पीतो न श्वेत इत्याकारकदोषजज्ञानस्य श्वेतात्मकेष्टभेदविष्यतत्वेऽपि परवर्तिश्वेताभेदानुमितेरिष्टबेदाविष्यकत्वेन ततः श्वेतार्थिनां प्रवृत्तेः सहजत एवोपपन्नत्वादिति चेन्न; सत्यरजस्थलीयप्रवृत्तौ तत्‌पूर्ववर्तित्वेन इदं रजतमितीदन्त्वविशिष्टरजतत्वविशिष्टविषयकस्यैकमात्रज्ञानस्य नैयायिकप्राभाकरयोरपि समानसिद्धिकतया तत्र तादृशविशिष्टज्ञानत्वेन कारणत्वस्य वर्जयितुमशक्यत्वात्। तथाहि स्वतन्त्रेदन्त्वरजतत्वप्रकारकयोर्ज्ञानयोः प्रवृत्तिकारणत्वेन पुना रजतत्वावछिन्नप्रतियोगिताकभेदत्वावछिन्नप्रकारतानिरूपितेदन्त्वावछिन्नविशेष्यताकज्ञानाभावस्यापि पृथगेव तादृशप्रवृत्तिं प्रति कारणत्वमावश्यकम्। अन्यथा परस्परासम्बद्धतयेदन्त्वरजतत्वयोः पृथक् पृथगुपस्थित्योः सत्त्वेऽपि नेदं रजमिति भेदग्रहे बाधाभावात् तादृशभेदग्रहकैलेऽपि प्रदर्शिताभ्यामिपस्थितिभ्यां रजतार्थिनः पुरुषस्य पुरोवर्तिपदार्थोपादानकप्रवृत्तोर्वारयितुमसम्भवात्। इदन्त्वविशिष्टरजतत्वविशिष्टविषयकस्य विशिष्टज्ञानस्य कारणत्वपक्षे च तादृशभेदज्ञानाभावस्य प्रवृत्तिं प्रति पृथक्‌ कारणताकल्पनस्यानावश्यकत्वात्। पूर्वं भेदग्रहसत्त्वे तदुत्तरं कारणीभूतस्यतादृशविशिष्टज्ञानस्यैवाभावात्‌ प्रवृत्त्युत्‌पत्तेरनापत्तेः पूर्वं तादृशविशिष्टज्ञानसत्त्वे च तेन प्रतिबन्धादेव तदुत्तरं भेदग्रहस्यासम्भवेन प्रवृत्युत्‌पत्तेरावयोरुभयोरपीष्टत्वात्। कारणताग्रहकाले च धर्मिग्राहकप्रमाणेने तादृशविशिष्टज्ञानत्वस्यैव तदवच्छेदकतायाः प्रथममुपस्थितत्वात्। कल्पनीयकारणतातो गुरुतरत्वेऽपि तेन तस्य परिहारासम्भवात्।  
 तथाहि कार्यमुत्‌पन्नं दृष्ट्वैव लोकास्तदुत्तरकाले कानि कानि वस्तूनि तत्र कारणत्वेन ग्राह्याणि कानि वान्यथासिद्ध्यादिना कारणत्वानापन्नानीति विवेचयितुमारभन्ते। एवं सति सत्यरजतस्थलीयप्रवृत्तिमुत्‌पन्नां जानाना एव वयं तदुत्तरकालं कारणानुसन्धाने प्रवृत्तेमहि। तत्र च प्रवृत्तेः पूर्ववर्तित्वेन विशिष्टं ज्ञानमेवास्माकं पुरतोऽनुव्यवसायः समुपस्थापयति प्रवृत्तिकारणत्वमपि तदेव धर्मिग्राहकं प्रमाणं समर्पयति। तेन चानुव्यवसायातच्मकप्रमाणेन प्रदर्शितप्रवृत्तिस्थलीयकारणीभूतं ज्ञानं विशिष्टविषयकत्वेनैवोपस्थापितं सत् तद्‌गतं कारणत्वमप्यस्मत्‌सविधे तादृशविष्टविषयकत्वेनैवोपस्थाप्यते। तथा च कारणात्मकधर्मिणो ग्राकप्रमाणेनानुव्यवसायेन प्रथमं कारणत्वस्य तादृशविशिष्टविषयकत्वावच्छिन्नतया समुपस्थापितत्वाल्‌लघुतरेणाप्यनन्तरकल्पनीयेन कारणत्वेन तदपसारणासम्भवात्। पूर्वोक्तदिशा विश्ष्टविषयकत्वावच्छन्नस्य प्रवृत्तिकारणत्वस्य प्राप्त्यनन्तरमेव ततो लघुरूपेण कारणत्वकल्पनं सम्भवति न वेति सम्भावनातस्तदर्थं विवेचना प्रवर्तते। तया च लाघवज्ञानसहकृतया विवेचनया यदि स्वतन्त्रोपस्थितिक्रमेण ज्ञानयोर्लघुतरं कारणताद्वयं कथञ्चित् प्राप्तमपि स्यात् तथापि न तेन पश्चात्‌कल्पनीयेन धर्मिग्राहकप्रमाणसिद्धमतएव प्रथमतः प्राप्तं कारणत्वं विघटितं स्यादिति भावः। एवञ्च विशिष्टज्ञानस्य प्रवृत्तिकारणत्वे सिद्धे सति प्रस्तुतप्रवृत्तिस्थले सोऽयं बालक इत्याकारकं प्रत्यभिज्ञात्मकं विज्ञानमपि प्रवृत्तिकारणत्वेनावश्यं प्राभाकरैरपि स्वीकार्यं भवति। एवं तद्‌विज्ञाने तत्त्वांशभानार्थं ज्ञानलक्षणा प्रत्यासत्तिरपि तैरवश्यमभ्युपगन्तव्या भवतीति परमार्थः।  
 केचित्तु तत्त्वांशज्ञानत्वेन इदन्ताविशिष्टबालकत्वानुभवत्वेन च कारणताद्वयमिति पक्षे लाघवमपि नास्ति। तत्‌पक्षे भेदज्ञानाभावस्य पृथक्‌कारणतयावश्यं पूर्वोक्तयुक्त्याभ्युपगम्यत्वेन भेदत्वस्य नानावच्छेदकताघटितप्रतियोतानिरूपकत्वात् तादृशभेदत्वघटितज्ञानत्वस्य चानन्तविषयतानिरूपकत्वात् तत्र च विषयत्वानां विशेष्यविशेषणभावे विनिगमनाविरहेण वर्धिततादृशज्ञानत्वावच्छिन्नप्रतियोगितानिरूपकाभावत्वेन प्रवृत्तिकारणतापक्षस्यैव वैपरीत्येन गुरुतमत्वादिति वदन्ति।  
 वस्तुतस्तु स्थलविशेषे युगपत् प्रवृत्तिनिवृत्त्योः परस्परमेकविषये विरुद्धयोः प्रसङ्गेन तादृशकार्यकारणभावस्यैव कल्पयितुमशक्यत्वात्। तथाहि यथा प्राभाकरैर्ज्ञानलक्षणप्रत्यासत्तेरस्वीकारेण सोऽयं बालक इत्याद्याकारकप्रत्यभिज्ञा नाङ्गीक्रीयते तत्‌स्थले च स इति स्मरणात्मकमयं बालक इति चाक्षुषानुभवात्मकञ्च ज्ञानद्वयं कल्पयित्वा तदिदमर्तयोर्भेदाग्रहसहकृतेन तेन ज्ञानद्वयेन लोकप्रवृत्तिरुपपाद्यते तथा ज्ञानस्य भ्रमत्वानङ्गीकाराद् इदं रजतमितिशुक्तिरजतचाक्षुषप्रत्यक्षस्थले इदन्त्वेन शुक्तिकाया इदमिति चाक्षुषप्रत्यक्षं रजतमिति च तत्तांशविनिर्मोकेण देशान्तरस्थरजतस्य स्मरणात्मकमपरं ज्ञानमिति ज्ञानद्वयं कल्पयित्वा विद्यमानस्यापि रजतेदमोरर्थयो र्भेदस्य दोषवशादग्रहेण भेदाग्रहसहकृताभ्यां निरुक्तविज्ञानाभ्यां रजतार्थिनः पुरुषस्य पुरोऽवस्थितशुक्तिकायां प्रवृत्तिर्व्याख्याते। एवमिदं रङ्गं वर्तत इति पुरोऽवस्थितरजते रङ्गभ्रमस्थलेऽपि सम्मुखावस्थितरजतस्य मन्दान्धकारादिदोषाद्‌रजतत्वात्मकविशेषांशस्याप्रकाशात् सामान्यरूपेणेदन्त्वेनायमिति चाक्षिषं प्रत्यक्षं देशान्तरस्थरङ्गस्य च तत्त्वांशविनिर्मोकेण स्मरणमिति ज्ञानद्वयं कल्पयित्वा रङ्गभेदाग्रहसहकृतेन तेन ज्ञानद्वयेन रजतार्थिनां निवृत्तिरुपपाद्यते। न तु रजतार्थिनां निवृत्तिं प्रति रजतभेदग्रहस्य प्राभाकरैर्हेतुत्वं प्रतिपादयितुं शक्यते। रङ्गभ्रमाद्रजतविषयकनिवृत्तिस्थले रजतस्य पुरोऽवस्थितत्वात्त्त्र रजतेभेदग्रहस्वीकारे च भ्रमः स्वीकृतः स्यात्। तथा च प्राभाकरमते निवृत्तिं प्रत्यपि द्विष्टभेदाग्रह एव कारणं भवेत्। एवञ्च रङ्गरजतयोरिमे रजतरङ्गे इति भ्रमस्थले रजतार्थिपुरुषस्य रङ्गे युगपदेव प्रवृत्ति र्निवृत्तिश्च प्रसज्येते। तत्र च समूहालम्बनभ्रमस्थले रङ्गे रजतार्थिपुरुषस्य प्रवृत्तत्वाद् रङ्गे रजतभेदस्य ग्रहो नास्तीत्यवश्यं प्राभाकराणां स्वीकार्यमन्यथा तत्‌प्रवृत्तेरनुपपत्तेः। तथा रङ्गभेदग्रहोऽपि नास्तीत्यप्यवश्यमङ्गीकर्तव्यम्; रङ्गे रङ्गभेदग्रहस्वीकारे भ्रमस्वीकारापत्तेः। एवञ्च सममेव रङ्गे रजतप्रवृत्तिकारणस्य रजतभेदाग्रहस्य रजतार्थिपुरुषनिवृत्तिकारणस्य च रङ्गभेदाग्रहस्य सत्त्वाद् युगपद् रजतार्थिनः पुरुषस्य एकस्मिन्नेव विषये रङ्गे युगपत् प्रवृत्तिर्निवृत्तिश्च आपद्येते। एवं वैपरीत्येने रङ्गार्थिनः पुरुषस्य रजते युगपदेव प्रवृत्तिर्निवृत्तिश्च प्रसज्येते। तत्र पुरोऽवस्थिते वस्तुनि रजते रङ्गार्थिपुरुषः सत्यमेव प्रवर्तत इति रजते सत्यपि रङ्गभेदे दोषवशात्तद्‌ग्रहो नास्तीत्यवश्यं स्वीकार्यमन्यथा प्रवृत्त्यनुपपत्तेरेवं रङ्गर्थिपुरुषीयनिवृत्तिं प्रति रजतभेदाग्रहस्य हेतुत्वेन तत्र रजभेदग्रहस्वीकारे च तद्‌ग्रहस्य भ्रान्तत्वापत्तिरिति रजतभेदग्रहोऽपि नास्तीति प्राभावकरैरवश्यमङ्गीकार्यम्। तथा च रजतेऽपि विषये सममेव रङ्गार्थिपुरुषीयप्रवृत्ते र्निवृत्तेश्च सामग्र्याः सत्त्वात् तत्रापि युगपदेव प्रवृत्तिर्निवृत्तिश्चापद्येते इत्येवंरीत्यैव अन्यथाथख्यातिवादे तत्त्वचिन्तामणिकारैः प्राभाकरमतं दूषितमिति संक्षेपः।  
 %अन्यथाथख्यातिव्यवस्थापनोक्तयुक्त्ये%ति। प्रदर्शितप्रणाल्या साधकबाधकनानायुक्तिप्रदर्शनेन तत्तवचिन्तामणिकृद्भिरन्यथाख्यातिवादनामकप्रकरणे इष्टानिष्टभेदाग्रहसहकृताभ्यां स्मरणानुभावद्यात्मकज्ञानाभ्यां लोकप्रवृत्तिनिवृत्त्योरनुपपत्तिं प्रदर्शयद्भिरख्यातिवादं प्राभाकरसम्मतं निरस्य अन्यथाख्यातिवादः सम्यक्‌तया संस्थापित इत्यधिगतमणिग्रन्थानां विदुत्तमानां प्रसिद्धमेव।  
 एतद्‌ग्रन्थकृद्भिर्ज्ञालक्षणायाः प्रत्यासत्तेर्व्यवस्थापनार्थमनेकान्युदाहरणानि स्वग्रन्थे समुपस्थापितानि, तानि प्रत्येकमस्माभिर्यथाशक्ति व्याख्यातानि च। अपरमपि चोदाहरणं भ्रमज्ञानात्मकं ग्रन्थकृद्भिरनुल्लितमस्ति। तदर्थमपि ज्ञानलक्षणा प्रत्यासत्तिरवश्यमभ्युपगन्तव्या। अन्यथा विसंवादिप्रवृत्त्यनुपपत्त्या प्रमाणितस्य भ्रमात्मकचाक्षुषप्रत्यक्षादेरनिर्वाहः स्यात्। तथाहि मन्दान्धकारचाक्‌चित्यादिदोषमहिम्रा स्थलविशेषे पुरोवर्तिनि शुक्तिखण्डे इदं रजतमिति चाक्षुषं प्रत्यक्षविक्षानमस्माकमुत्‌पद्यते। तत्र च तद्देशेऽविद्यमानस्य स्थानान्तरस्थितस्यैव रजतस्य इदमि तादात्म्येन विशेषणतया भानमुपगन्तव्यम्। तदनीञ्च देशकालदिव्यवहितेन रजतेन चक्षुरादीन्द्रियाणां लौकिकः संयोगात्मकः सन्निकर्षो न सम्भवति। इन्द्रियैरसन्निकृष्टस्य च वस्तुन ऐन्द्रियकविज्ञाने भानं न भवतीति तत्र पुरोवर्तिनि विशेषणतया रजतस्य भानार्थमवश्यं काचिदलौकिकी प्रत्यासत्तिरावश्यकीति सात्र ज्ञानलक्षणैव। तथाहि तत्र प्रथमं तावद्दोषवसाच्छक्तिकारखण्डस्य शुक्तिकात्वरूपविशेषांशं परित्यज्य इदन्त्वरूपसामान्यांशेनैवेदमित्याकारेण चक्षुःसंयुक्तस्य शुक्तिकारखण्डस्य भानं लौकिकं भवति। तत्र च भानें रजतगतशुक्तिकासादृश्य चाक्‌चिक्यस्यापि प्रकाशात् तेन ज्ञानसादृश्येन पूर्वपूर्वानुभावहितरजतसंस्कारस्य तत्त्वांशविनिर्मोकेण समुद्बोधत्तत्त्वांशविनिर्मुक्तमेव रजतमस्माकं स्मृतिपथमधिरोहति। प्रोक्तं तत्त्वांशविनिर्मुक्तरजतस्मरणमेवात्र विषयतया रजतसम्बद्धं सत् चक्षुषोऽलौकिकः सन्निकर्षः। तस्य च ज्ञानात्मकत्वात् सा ज्ञानलक्षणा प्रत्यासत्तिरित्यभिधीयते शास्रकृद्भिः। तया च प्रत्यासत्त्या प्रत्यासन्नं देशकालादिव्यवहितमपि रजतं पुनर्दर्शनकाल इदमंशे (शुक्तिखण्डे)प्रकारीभूय भासत इति तत्तद्‌भ्रमज्ञाननिर्वाहार्थमप्यवश्यं ज्ञानलक्षण प्रत्यासत्तिरभ्युपगन्तव्येति ह्रदयम्।  
 केचिच्च घटत्वादिना सामान्यधर्मप्रकारेण लौकिकसन्निकर्षवशाद् यत्र लोकतः सन्निकृष्टस्यैव घटविशेषस्यायं घट इति चाक्षुषं लौकिकं विज्ञानं भवति, तत्र तदनन्तरं सत्येव चक्षुषो लौकिकसन्निकर्षे सामान्यलक्षणप्रत्यासत्त्या घटत्वलाश्रयभूतानां यावतीनां घटव्यक्तीनां घटत्वप्रकारेण पुनरलौकिकं प्रत्यक्षं जायते। तावतीतनां घटव्यक्तीनां लोकतश्चक्षुरिन्द्रियेण सन्निकर्षासम्भवात् तत् प्रत्यक्षमलौकिकमित्यभिधीयते। आश्रयाणां घटवव्यक्तीनां भान एव सामान्यप्रत्यासत्तेर्योग्यतया सामान्यात्मकप्रकारांशे तस्य भानयोग्यता नास्तीति तत्र सामान्यसन्निकर्षजालौकिकप्रत्यक्ष आश्रयीभूतव्यक्त्यंशे विशेषणतया घटत्वाद्यात्मकसामान्यधर्माणां भानार्थमपि ज्ञानलक्षणा प्रत्यासत्तिरावश्यकी। एवं पूर्वोत्‌पन्नलौकिकचाक्षुषे तादृशसामान्यस्य ज्ञातत्वात् तत्तल्लौकिकप्रत्यक्षात्मकोपनयसन्निकर्षादेवोत्तरवर्तिनि सामान्यसन्निकर्षजाश्रयप्रत्यक्षे तत्तत् सामान्यांशस्य विशेषणतया भानं भवतीति मन्यन्ते।  
 एत्तत्तु मादृशेष्वसमीचीनमेव प्रतिभाति। सामान्यसन्निकर्षजप्रत्यक्षस्थले तदव्यवहितपूर्वक्षणे लौकिलसन्निकर्षस्य वर्तमानत्वमावश्यकम्; तत्तदिन्द्रियजन्यतत्तत्सामान्यविषयकलौकिलप्रत्यक्षजनकसामग्र्या अपि सामान्यप्रत्यासतिजन्यालौकिकप्रत्यक्षेऽपेणीयत्वात्। एवञ्च सामान्यप्रत्यासत्तिसाध्यालौकिकप्रत्यक्षाव्यवहितपूर्वक्षणे तेन सामान्येन सहेन्द्रियाणां लौकिकसन्निकर्षस्यैव विद्यमानत्वात् तेनैव चाश्रयप्रत्यक्षे सामान्यभानसम्भवात्। सामान्यसन्निकर्षजन्ययावदाश्रयालौकिकप्रत्यक्षे सामान्यांशस्य भानं लौकिकमपि सम्भवतीति न तदर्थं ज्ञानलक्षणा प्रत्यासत्तिराश्रयणीया। लौकिकप्रत्यक्षे यद्यलौकिकमर्यादया सौरभादेर्भानमिष्टं स्यात्तदाऽलौकिकेऽप्याश्रयप्रत्यक्षे लौकिकमर्यादया सामान्यांशभानं नानिष्टकरं भवेदिति ध्येयम्।  
 अन्ये च सुरभिचन्दनमिति चाक्षुषप्रत्यक्षे सौरभत्वज्ञानात्मकसामान्यलक्षणप्रत्त्यासत्त्यैव चन्दनांशे सौरभत्वश्रयीभूतसौरभविशेषस्य विशेषणत्वेन भानं स्वीकृत्य सौरभाशे पुनः सौरभत्वस्य विशेषणतया भानं प्रोक्तसामान्यज्ञानात्मकोपनयसन्निकर्षादिति वदन्ति। तेषामयमाशयः। चन्दनेन सह चक्षुरिन्द्रियस्य संयोगात्मकलौकिकसन्निकर्षात् प्रथममालोचनात्मकं चन्दनस्य ज्ञानमुत्‌पद्यते। अथ तेनालोचनज्ञानेन पूर्वपूर्वघ्राणजादिप्रत्यज्ञानाहितसौरभत्वप्रकारकसंस्कारस्य समुद्बोधात्तेन रूपेण सौरबस्य स्मरणं भवति। तच्च सौरभस्मरणं सौरभत्वप्रकारकमिति तदेव सौरभत्वाश्रयीभूतसौरभस्यालौकिकभानार्थं सामान्यलक्षणा, एवं सौरभत्वस्यालौकिकभानार्थं ज्ञानलक्षणा प्रत्यासत्तिश्चेत्युभयात्मकम्। एकस्यैव ज्ञानस्य स्वविषयीभूतं यत् सामान्यं तदाश्रयाणां भानार्थं साममान्यलक्षसन्निकर्षत्वं स्वविषयीभूतसामान्यस्यान्यत्र ज्ञाने विशेषणतया भानार्थं ज्ञानलक्षणसन्निकर्षत्वञ्च न विरुध्येते। एवञ्च प्रदर्शितसौरभत्वप्रकारकस्मरणस्याव्यवहितोत्तरकाले यच्चन्दनस्य व्यवसायात्मकं चाक्षुषं प्रत्यक्षं भवति तत्र निरुक्तसौरभत्वसामान्यस्मरणात्मकसामान्यलक्षणसन्निकर्षादलौकिकमर्यादया सौरभत्वाश्रयीभूतसौरभस्य चन्दनांशे विशेषणतया भानं भवति। तत्रैव ज्ञाने चन्दनांशे विशेषणीभूतसौरभाशं च सौरभत्वसामान्यस्यापि विशेषणतया भानम्। तच्च भानं न सामान्यलक्षणसन्निकर्षेण भवितुमर्हति। तस्य च सन्निकर्षस्य सामान्याश्रयभानं प्रत्येव हेतुत्वस्वीकारात्। तच्च सौरभत्वं सौरभांशे प्रोक्तसामान्यस्मरणत्मकज्ञानलक्षणसन्निकर्षादेव। स्वविषयीभूतवस्तुनोऽन्यस्मिन् ज्ञाने विशेषणतया भानप्रयोजकज्ञानस्य ज्ञानलक्षणसन्निकर्षत्वाभ्युपगमात्। तथा च सुरभिचन्दनमिति लौकिकचाक्षुषप्रत्यक्षे चन्दनविशेषणतया सौरभानप्रयोजकस्य सौरभत्वप्रकारकस्मरणस्य ज्ञानलक्षणसन्निकर्षानात्मकत्वेऽपि तत्रैव ज्ञाने चन्दनांशे विशेषणीभूतसौरभांशे विशेषणतया सौरभत्वसामान्यस्य भानार्थं तस्यैव सौरभत्वप्रकारकस्मरणस्य ज्ञानलक्षणसन्निकर्षत्वमिति तेषां मतम्।  
 एतदप्यसमीचीनमेव प्रतिभाति। तथाहि सामान्यज्ञानस्य प्रत्यासत्तित्वं तावत् सामान्याश्रयीभूतानां यावद्व्यक्तीनां भानार्थमभ्युपगतम्; तासां प्रत्येकं लोकत इन्दियेमासन्निकृष्टत्वात्। सुरभिचन्दनमिति चाक्षुषे च सौरभत्वाश्रयीभूतानां यावद्व्यक्तीनामभानात्। चन्दनस्य तावत्‌सौरभव्यक्त्यनाश्रयत्वात्। सौरभत्वाश्रयाणां तावतीनांव्यक्तीनां चन्दनांशे विशेषणतया भाने बाधितविषयकत्वेन तज्‌ज्ञानस्य भ्रमत्वापत्तेः।  
 यत्त्वसत्यां बाधायां सामान्यलक्षणप्रत्यासत्त्या सामान्याश्रयीभूतानां तावतीनां व्यक्तीनां भानोऽपि सत्यान्तु तस्यां योग्यस्यैव सामान्याश्रयस्य तया प्रत्यासत्त्या भानम्। चन्द्रने च कस्याश्चिदेव सौरभत्वाश्रयीभूतव्यक्तेस्तेन सन्निकर्षेण चन्दनांशे विशेषणतया भानं भवतीति तदपि तुच्छमेव। चाक्षुषज्ञाने सामान्यलक्षणसन्निकर्षादाश्रयभाने लौकिकचाक्षुषज्ञानसामग्र्या अपेक्षितत्वेन चाक्षुषप्रत्यक्षे योग्मयतारहितस्य सौरभस्य सामान्यसन्निकर्षेण स्मरणात्मकेनापि चन्दनचाक्षुषे चन्दनांशे विशेषणतया भानासम्भवात्। मुख्यविशेष्यतया आश्रयभानस्यैव सामान्यलक्षणसन्निकर्षजन्यत्वेन प्रसिद्धत्वात्तेन सन्निकर्षेण विशेषणतया सामान्याश्रयभानस्यादृष्टान्तासिद्धत्वाच्चेत्यलमतिविस्तरेण।  
 %ज्ञानञ्च सप्रकारकमेवे%त्यादि। %प्रत्यासत्ति%रिति। पूर्वप्रदर्शतप्रत्यभिज्ञादौ तत्तदिन्द्रियायोग्यस्यापि तत्त्वाद्यंशस्य लौकिकचाक्षुषादिप्रत्यक्षविषयीभूतबालकाद्यंशे विशेषणतया भानार्थं चक्षुरादीन्द्रियाणां तत्त्वादिना सह स्वप्रयोज्यज्ञानसमानधिकरणज्ञानं सन्निकर्षः। सन्निकर्षघटकीभूतस्वपदेन तत्तदिन्द्रियजन्यलौकिकप्रत्यक्षस्थले तत्तदिन्द्रियमेव बोद्यम्। किञ्चिद्विशेष्यत्वनिरूपितप्रकारतानिरूपितप्रकारतानिरूपकत्वमेव सप्रकारकत्वम्। एवकारेण तादृशप्रकारतानिरूपकत्वशून्यस्य निर्विकल्पकज्ञानस्य सन्निकर्षत्वव्यवच्छेदः। तथाच संयागाद्यन्यतमसन्निकर्षाप्रयोज्यविषयतासम्बन्धेन तत्तदिन्द्रियजन्यप्रत्यक्षं प्रति तत्तदिन्द्रियविशिष्टं ज्ञानं विषयतासम्बन्धेन कारणमित्येवं कार्यकारणभावो बोध्यः। ज्ञाने तत्तदिन्द्रियवैशिष्ट्यञ्च स्वप्रयोज्यलौकिकविषयताकालीनत्वस्वप्रयोज्यलौकिकविषयताशालिज्ञानसमानाधिकरणत्वैतदुभयसम्बन्धेन बोध्यम्। चिरविनष्टवस्तुनो वर्तमानज्ञानेन सम्बन्ध इव ज्ञानस्यापि चिरविनष्टस्य वर्तमानविषयेण सम्बन्धो यद्यभ्युपगम्येत तदा चिरविनष्टसम्रणमादाय तद्विषयस्य वर्तमानलौकिकप्रत्यक्षविषयांशे विशेषणतया भानप्रसङ्गवारणाय प्रथमसम्बन्धनिवेशः, पुरुषान्तरीज्ञानमादायातिप्रसङ्गनिरासार्थं द्वितीयसम्बन्धो बोध्यः।  
 %तेषामयमाशय% इत्यादिना निर्विकल्पकज्ञानस्यालौकिकप्रत्यासत्तित्वे दोषमाह।%निर्विकल्पकस्य प्रत्यक्षापत्ति%रिति। प्रत्यक्षेति भावप्रधाननिर्देशः, प्रत्यक्षत्वापत्तिरिति तदर्थः। इयं भावो ज्ञानत्वेन सामान्यधर्मेणालौकिकप्रत्यासत्तित्वे अयं घट इति सविकल्पकज्ञानस्येव घटघटत्वयोर्निर्विकल्पकज्ञानस्यापि ज्ञानत्वाक्रान्तत्वात् घठत्वेन रूपेण घठस्यालौकिकमर्यादया भाने सन्निकर्षत्वमावश्यकं स्यात्। एवञ्च निर्विकल्पकज्ञानस्याप्यनुव्यवसायः प्रसज्येत। अनुव्यवसाये स्वविशयीभूतव्यवासायेन सह मनस्रः स्वसंयुक्तसमवेतत्वं स्वविषयीभूतव्यवसायांशे विशेषणतया स्वविषयव्यवसायविषयसेय भानार्थं तादृशविषयस्य ज्ञानान्तरञ्चावश्यकं नान्यत् किमपि। निर्विकल्पकज्ञानात्मकेनानुव्यसायविषयेण सह मनसः स्वंयुक्तसमवेतत्वरूपसन्निकर्षस्तु स्वभावत एवास्ति। अनुव्यवसायविषयनिर्विकल्पकज्ञानांशे तदीयविषयस्य घटादेरलौकिकभानप्रयोजकञ्च तदेव पूर्वोत्‌पन्नं निर्विकल्पकं ज्ञानमप्यस्ति। तथाच स्वांशे विशेषणतया घटादिरूपस्वविषयभासकस्य स्वात्मकालौकिकसन्निकर्षस्य स्वेन मनसः स्वसंयुक्तसमवेतत्वात्मकलौकिलसन्निकर्षस्य च सत्त्वान्निर्विकल्पकविज्ञानस्यानुव्यवसायापत्तिर्दुर्निवारा स्यादिति।  
 निर्विकल्पकविज्ञानस्यानुव्यवसायो न भवतीति न्यायवैशेषिकयोः समानः सिद्धान्तः। स च सिद्धान्तस्तदैव प्रतिपालितः स्याद् यदि सप्रकारज्ञानामेवालौकिकप्रत्यासत्तित्वमभ्युपगतं स्यादिति तदेवाह %सप्रकारकज्ञानमात्रस्ये%त्यादिना। किञ्चिद्विषयतानिरूपितविषयतानिरूपज्ञानानामलौकिकप्रत्यासत्तित्वे निर्विकल्पकज्ञानस्यातथात्वेन विषयभासकप्रकत्यासत्तित्वविरहान्नानुव्यवसायेन निर्विकल्पकज्ञानस्य स्वसंयुक्तसमवेतत्वेन मनसा सन्निकृष्टस्यापि ग्रहणं स्याज्‌, ज्ञानग्राहकसामग्य्रन्तर्गतस्य ज्ञानांशे विशेषणतया तत्तद्विशयभासकस्य किञ्चिद्विषयतानिरूपिततत्तद्विषनिष्ठविषयतानिरूपकज्ञानस्याव्यवहितपूर्वक्षणेऽसत्त्वात्।  
 %यदि चे%त्यादि। तद्विषयकज्ञानत्रस्यालौकिकमर्यादया तत्तद्विषयभाननिर्वाहकसन्निकर्षत्वप्रयोजकत्वे तु तादृशन्निकर्षत्वप्रयोजकज्ञानत्वस्य सविकल्पकेष्विव तत्तद्विषयकनिर्विकल्पकेष्वपि विद्यमानत्वेन निर्विकल्पकानामपि स्वस्वविषयविशेषितत्वेनानुव्यवसायो दुर्निवारः स्यादिति भावार्थः।  
 निर्विकल्पकविज्ञानस्य ज्ञानलक्षणप्रत्यासत्तित्वविरहेऽपि स्वोत्‌पत्त्यव्यवहितोत्त्रतृतीयक्षणे तस्यानुव्यवसायमाक्षिपति %न च निर्विकल्पकानन्तरमि%त्यादिना।%विशिष्टबुद्धौ जाताया%मिति। घठघठत्वाद्योः प्रथमं निर्विकल्पकं विज्ञानमनन्तरं घटत्वादिविशिष्टतया घटादिविषयकसविसल्पकप्रत्यक्षे समुत्‌पन्ने सतीत्यर्थः। %तस्या एव विषयभासकतये%ति। निर्विकल्पकोत्तरद्वितीयक्षणे समुत्‌पन्नसविकल्पकप्रत्यक्षस्य सप्रकारकत्वेन ज्ञानलक्षणप्रत्यासत्तित्ववत्तया निर्विकल्पकज्ञानशि विशेषणत्वेन तदीयविषयस्योपनायकत्वादिति तदर्थः।  
 निरुक्तामापत्तिं निरस्यति %विषयस्य कार्यसहभावेने%त्यादिना। यद्यपि निर्विकल्पकाव्यवहितोत्तरक्षणोत्‌पन्नसविकल्पकप्रत्यक्षस्य किञ्चिद्विषयतानिरूपितविषयताकत्वेन ज्ञानलक्षणप्रत्यासत्तित्वमस्तीति सत्यमेव, तथापि स्वाव्यवहितोत्तरतृतीयक्षणे निर्विकल्पकविज्ञानानामनुव्यवसायो नापादयितुं शक्यः। आपाद्यमानानुव्यवसायस्य निर्विकल्पकविज्ञानात्मको यो विषयस्तस्यैव तदानीं विनश्यदवस्थत्वात्। लौकिकविषयतासम्बन्धेन प्रत्यक्षसामान्यं प्रति तादात्म्यसम्बन्धेन विषयत्वेन कारणत्वमित्येवं कार्यकारणभावस्य न्यायवैशेषिरादिभिरभ्युपगतत्वात्। इदञ्च विषयस्य प्रत्यक्षसामान्यकारणत्वं न कार्याव्यवहितपूर्वक्षणमात्रवृत्तित्वेनापि तु कार्यकालवृत्तित्वेनापि। तथा चापाद्यमानानुव्यवसायस्योत्‌पत्तिकाले निर्विकल्पकविज्ञानोत्‌पादक्षणादव्यवहितोत्तरतृतीयक्षणे निरुक्तानुव्यवसायविषयत्वेनाभिप्रेतस्य निर्विकल्पकविज्ञानस्यैव विनाशात्। प्रत्यक्षयोग्यानां विभुद्रव्यगतविशेषगुणानां स्वोत्‌पत्त्यव्यवहितोत्तरतृतीयक्षणेकत्‌पन्नविनाशप्रतियोगित्वस्य शास्रकृतां सम्मतत्वादिति भावार्थः। %कार्यसहभावेन हेतुतये%ति। तत्तत्‌कार्यविशिष्टत्वमेव तत्तत्‌कार्यसहभूतहेतुत्वम्। तच्च स्वसमानकालीनत्वस्वविशिष्टाभावविशिष्टत्वैतदुभसम्बन्धेन। अभावे स्ववैशिष्ट्यञ्च स्वोत्‌पत्त्यवयवहितपूर्वक्षणावच्छिन्नत्वस्वसमानाधिकरणत्वैतदुभयसम्बन्धेन। स्वविशिष्टाभाववैशिष्ट्यञ्च स्वीया(अभावत्वरूप)नुयोगितानिरूपितप्रतियोगितानवच्छेदकधर्मवत्त्वसम्बन्धेन।  
 पुनरपि निर्विकल्पकविषयोपरागेण ज्ञानस्यानुव्यवसायमापादयति %यत्रापेक्षाबुद्ध्यात्मके"त्यादिना। अयमेकोऽयमेकोऽयञ्चैक इत्याद्याकारेण विभिन्नैकत्वान्यवगाहमानं यदस्माकं विज्ञानमुत्पद्यते शास्रकृद्भिस्तदपेक्षाबुद्धीतिनाम्ना परिभाष्यते। योग्यानां विभुविशेषगुणानां प्रायशः स्वस्वतृतीयक्षणोत्‌पन्नविनाशप्रतियोगित्वेऽपि निरुक्ताया अपेक्षाबुद्धेः स्वचतुर्थक्षणोत्‌पन्नविनाशप्रतियोगित्वंतैर्मन्यते। अन्येषां योग्यानां विभुविशेषगुणानामिवापेक्षाबुद्धीनामपि स्वस्वतृतीयक्षणोत्‌पन्नध्वंसप्रतियोगित्वे द्वित्वादिसंख्यानां द्वित्वत्वादिप्रकारेण सविकल्पकविज्ञानानि नोपपद्यन्ते। तथा च द्वित्वादिसंख्यानां सविकल्पकप्रत्यक्षान्यथानुपपत्त्यैवापेक्षाबुद्धीनां त्रिक्षणास्थायित्वं स्वस्वचतुर्थक्षणवृत्तिध्वंसप्रतियोगित्वञ्च व्यवस्थाप्येते।  
 अत्र शास्रकाराणां प्रकिया खलु अधस्तादुच्यते। एकत्वसंखया इव द्रव्यगतद्वित्वबहुत्वाद्याः संख्या न स्वस्वाश्रयीभूतद्रव्योत्‌पादकसामग्रीत एवोत्‌पद्यन्ते। परं स्वस्वाश्रयीभूतद्रव्योत्‌पत्त्यनन्तरं ज्ञातृपुरुषाश्रितास्तास्ता अपेक्षाबुद्धीरपेक्षमाणास्तेषु तेषु द्रव्येषु द्वित्वादिसंख्याः समुत्‌पद्यन्ते। तत्तज्‌ज्ञानतृपुरुषाश्रितापेक्षाबुद्धिसापेक्षोत्‌पत्तिकाः खलु द्वित्वादिसंख्यास्तत्तत्‌पुरुषैरेव साक्षात्‌क्रियन्ते न त्वेकत्वसंख्या इव पुरुषान्तरेमापि। तथा च प्रथममयमेकोऽमेक इत्याकारिका ज्ञातृपुरुषाश्रितापेक्षापेबुद्धिरनन्तरं घटादिद्रव्ये द्वित्वादिसंख्या तत उत्‌पन्नसंख्यां विषयीकृत्य पुरुषस्य निर्विकल्पकं द्वित्वद्वित्वत्वविषयकं ज्ञानं क्रमेणोत्‌पद्यते। तदनन्तरञ्च इमो द्वौ घटौ इमे वा त्रयो घटा इत्याद्याकारेण पुरुषस्य द्वित्वादिसंख्याविषये सविकल्पकं प्रत्यक्षात्मकविज्ञानमुत्‌पद्यते। तदुत्‌पत्तिसमकालमेव च पूर्वोत्‌पन्नापेक्षाबुद्धिरपि विनाशमायाति। स्वोत्‌पादकारेक्षाबुद्धेर्विनाशादनन्तरमेव द्वित्वाद्याः संख्या विनश्यन्ति, स्वोत्‌पादकारेक्षाबुद्धिविनाशस्य द्वित्वादिसंख्याविनाशं प्रति हेतुत्वात्। एवञ्चापेक्षाबुद्धितोऽव्यवहितोत्तरपञ्चमक्षणे स्वतश्च चतुर्थक्षणे द्वित्वादिसंख्यानां विनाशो भवतीति प्राप्तम्।  
 यदि चापरापरजन्यविज्ञानानामिवापेक्षाबद्धीनामपि स्वस्वाव्यवहितोत्तरतृतीयक्षणे विनाशाः स्वीक्रीयेरन् तदा पूर्वप्रदर्शितक्रमानुसारेण द्वित्वादिसंख्याया निर्विकल्पकप्रत्यक्षोत्‌पत्तिकाल एवापेक्षाबुद्धेर्विनाशोऽवश्यं स्वीकृतः स्यात्। एवञ्च तदव्यवहितोत्तरक्षणे पूर्वप्रदर्शितक्रमानुसारेणा द्वित्वादिसंख्याविषयकसविकल्पकप्रत्यक्षोत्‌पत्तिणे तत्तत्‌संख्यानामपि नाशोऽवश्यमेव स्याद्‌, अपेक्षाबुद्धिविनाशस्यैव तद्विनाशे नियामकत्वात्। तथा च सति द्वित्वादिसंख्यानां सविकल्पकप्रत्यक्षं कदातचिदपि नैव भवितुमर्हति। तादृशप्रत्यक्षोत्‌पत्तिकाले तासां संख्यानां विनश्यदवस्थत्वात् प्रत्यक्षे च कार्यकालवर्तितयैव विषयस्य हेतुत्वाभ्युपगमात्। एवञ्च द्वित्वादिसंख्यायाः सविकल्पकप्रत्यक्षान्यथानुपपत्त्यापेक्षाबुद्धेस्रिक्षणस्थायित्वाभ्युपगमे यत्र प्रथमं पटादिगतनानैकत्वविषयकमयमेकोऽयमे इत्याकारकमांशिकसविकल्पकं घटघटत्वशे च निर्विकल्पकमेकमेव चाक्षुषं प्रत्यक्षमुत्‌पन्नं ततश्च घटत्वप्रकारतानिरूपितघटनिष्ठविशेष्यतचाका घटत्वविशिष्टस्य सविकल्पिका प्रत्यक्षिकी बुद्धिर्जाता; तत्र तदुत्तरक्षणे नानैकत्वानि मया ज्ञायन्त इत्याकारेण निरुक्तांशिकसविकल्पज्ञानस्यानुव्यवसायो भवति। तत्र चानुव्यवसाये निर्विकल्पकांशविषयीभूतघटविशिष्टतयापि प्रोक्तज्ञानस्य नानैकत्वानि घटश्च मया ज्ञायन्त इत्याकारेणानुव्यवसायो भवतु घटस्योपनयमर्यादया भासकस्यापि द्वितीयक्षणोत्‌पन्नघटत्वविशिष्टविषयकोपनयस्य सत्त्वादपेक्षाबुद्धपात्मकत्वेन निरुक्तज्ञानस्य तृतीयक्षणपर्यन्तस्थायित्वाभ्युपगमाच्चेति भावार्थः। %घटत्वादिविषयोपरागेणे%ति। उपनयमर्यादया घटत्वादिरूपविषयविशेषितत्वेनेति तदर्थः। %निर्विकल्पकस्यापी%ति। निरुक्तस्य नानैकत्वांशे सविकल्पकस्य घटघटत्वाद्यंशे निर्विकल्पकात्मकस्यापेक्षाविज्ञानस्येत्यर्थः। %प्रत्यक्षापत्ति%रिति। अनुव्यवसायापत्तिरिति तदर्थः। %तावतापी%ति। सविकल्पकज्ञानस्यैव ज्ञानलक्षणप्रत्यासत्तित्वस्वीकारेऽपीत्यर्थः।  
 अत्रोत्तरमारचयति %अपेक्षाबुद्धेः क्षणत्रयावस्थायिता%मित्यादि। स्वाव्यवहितोत्तरचतुर्थक्षणवृत्तिध्वंसप्रतियोगित्वमिति फलितार्थः। %तदधिकरणीभूतात्मनी%ति। अपेक्षाबुद्ध्याश्रये जीवात्मनि। %घचत्वादिविशिष्टसप्रकारकज्ञानरूपविशेषगुणोत्‌पादस्यानभ्युपगमादि"ति। रूपरसगन्धस्पर्शशब्दसांसिद्धिकद्रवत्वबुद्धिसुकदुःखेच्छाद्वेषप्रत्यत्नधर्माधर्माश्चेति चतुर्दश गुणाः शान्त्रे विशेषगुणत्वलेन परिगणिताः सन्ति। अपेक्षाबुद्धेस्रिक्षणावस्थायित्वं द्वित्वादिसंख्याविषयकसविकल्पकप्रक्षान्यथानुपपत्त्यैव स्वीकृतम्। एवं परिस्थियौ यद्यपेबक्षाबुद्धिजन्मानन्तरद्वितीयक्षणे तद्विशिष्ट आत्मनि स्वसामग्रीवशाद् घटत्वादिप्रकारकसविकल्पकज्ञानानामपि जन्म स्वीकृतं स्यात्तदुत्तरक्षणे पूर्वोत्‌पन्नबाह्यविषयकसविकल्पकज्ञानस्यानुव्यवसाय एवोत्‌पद्येत, नापेक्षाबुद्द्यनन्तरक्षणोत्‌पन्नद्वित्वद्वित्वत्वयोर्निर्विकल्पकं चाक्षुषादिप्रत्यक्षम्। निरुक्तसविकल्पकप्रत्यक्षस्य परक्षणेऽनुव्यवसायमस्वीकृत्य यदि तत्‌स्थाने द्वित्वद्वित्वत्वयोर्निर्विकल्पकमेव ज्ञानं स्वीकृतं स्यात्तदा तदनन्तरक्षणे द्वित्वसविकल्पकज्ञानस्यावर्जनीयत्वेन घटत्वादिप्रकारकसविकल्पविकल्पकस्यानुव्यवसायाविषयस्य प्रमाणसिद्धत्वेन कल्पयितुमश्यक्यत्वात्। तथा चापेक्षाबुद्ध्यनन्तरद्वितीयक्षणे तस्या अनुव्यवसायरूपमानसमेव सविकल्पकं स्यान्न कस्यापि बाह्यविषयस्य सविकल्पकं ज्ञानम्। उत्‌पत्तिक्षणावच्छिन्नापेक्षाबुद्धेरेवानायत्या तादृशसविकल्पकज्ञानं प्रति प्रतिबन्धकत्वस्यावश्यं कल्पनीयत्वादिति ग्रन्थकृतामाशयः।  
 अस्मन्मते चापेक्षाबुद्धेर्घटघटत्वाद्यपरपदाथींशे निर्विकल्पकात्मकत्वमेवानब्युपगतमस्ति। सविकल्पकप्रत्यक्षसामग्रीकाले नियमत एव निर्विकल्पकसामग्र्या विद्यमानत्वेन सर्वेषामेव सविकल्पकप्रत्यक्षाणामंशे निर्विकल्पकत्वापत्त्या सविकल्पकप्रत्यक्षसामग्र्या निर्विकल्पकज्ञानं प्रति प्रतिबन्धकत्वमेवाभ्युपगतम्। तथा च स्वात्मकसविकल्पकसामग्र्या स्वपूर्ववर्तिन्याप्रतिबन्धादेवापेक्षाबुद्धेरंशतो निर्विकल्पकात्मकत्वं न सम्भवति। एवञ्चापेक्षाबुद्धुयत्‌पत्त्यनन्तरद्वितीयक्षणे तदनुव्यवसायातिरिक्तं न किमपि सविकल्पकात्मकं विज्ञानमुत्‌पत्तुमर्हति। तद्‌द्वितीयक्षणे घटत्वादिविषयकसविकल्पकविज्ञानस्योत्‌पत्तौ तदन्तरं तस्यानुव्यवसाय एव स्यान्न त्वपेक्षाहुद्द्यनन्तरद्वितीयक्षणेत्‌पन्नद्वित्वसंख्याया निर्विकल्पकं विज्ञानम्। अनुव्यवसायातमकसविकल्पकसामण्याः प्रतिबन्धिकायाः पूर्व विद्यमानत्वात् तदभावाच्च नापेक्षाबुद्द्यनन्तरचतुर्थक्षणे तद्विषयकसविकल्पकप्रत्यक्षस्य गन्धोऽपि। तथा च यदर्थमपेक्षाबुद्धेस्रिक्षणावस्थायित्वमभ्युपगतं तस्यैव संख्याविषयकसविसविकल्पकप्रत्यक्षस्य कल्पयितुमशक्यत्वान्न तादृशस्थायित्वमभ्युपगतं तस्यैव संख्याविषयकसविकल्पकप्रत्यक्षात्मकत्वं प्रमाणसिद्धमिति नापेक्षाबुद्ध्यनन्तरद्वितीयक्षणे तदनुव्यवसायव्यतिरिक्तं किमपि सविकल्पकं विज्ञानमुत्‌पद्यत इति ध्येयम्।  
 %तस्मात् सप्रकारकं ज्ञानमेव प्रत्यासत्ति%रिति। यस्मान्निर्विकल्पकविज्ञानस्य स्वविषयविशेषितत्वेनानुव्यसायो न भवति तस्माद्धेतोः सविकल्पकमेव ज्ञानं ज्ञानलक्षणप्रत्यासत्तिर्न निर्विकल्पकमपीत्यर्थः।  
 %तस्य चे%ति। सप्रकारकज्ञानस्य च सविकल्पकज्ञानस्य चेति यावत्। षष्ठ्यन्तार्थस्य कारणत्वमित्यग्रिमेणान्वयो बोध्यः। चस्त्वर्थेः। %तदुपनीतभानं प्रती%ति। समवायसम्वन्धेनोपनयमर्यादया तद्विषयकभानं प्रतीत्यर्थः। %सप्रकारकज्ञानत्वेने%ति। विषयनामानुल्लेखेन किञ्चिन्निष्टप्रकारतानिरूपकज्ञानत्वेन सविकल्पकज्ञानत्वेनेति यावत्। समवायसम्बन्धेनेत्यपि बोध्यम्। %सप्रकारकतज्‌ज्ञानत्वेने%ति। तत्तद्विषयनामान्युल्लिख्यसविकल्पकतद्‌विषयकज्ञानत्वेन समवायसम्बन्धेन कारणत्वमिति तदर्थः। तथा च सविकल्पकज्ञानस्य ज्ञानलक्षणप्रत्यासत्तित्वस्वीकारेऽपि समवायसम्बन्धेनोपनमर्यादया तत्त्वाद्यंशभानं प्रति सविकल्पकज्ञानत्वेन समवायसम्बन्धेन कारणत्वमित्येवंरीत्या विषयनामानुल्लेखेनाथवा समवायसम्बन्धेनोपनयमर्यादया तत्त्वाद्यं शभानं प्रति समवायसम्बन्धेनतत्त्वाद्यंशविषयकसविकल्पकज्ञानत्वेन समवायसम्बन्धेन कारणत्वमित्येवंरीत्या विषयनामान्युल्लिख्य कार्यकारणभावो न कल्प्येतेति भावार्थः।  
 तादृशकार्यकारणभावस्वीकारे दोषमाह %अन्यांशे सप्रकारके%त्यादना। पटांशे पटत्वप्रतारकं यद्‌ घटघटत्वयोर्निर्विकल्पकं ज्ञानं तस्यमादित्यर्थः। समवायसम्बन्धेनोपनयमर्यादया घटत्वप्रकारेम घटभानं प्रति समवायसम्बन्धेन सविकल्पकज्ञानत्वेन कारणत्वमित्येवंरीत्य कार्यकारणभावस्वीकारे निरुक्तसविकल्पकज्ञानस्य पटज्ञानवानहं पटमहं जानामि वेत्याकारेणेव घटज्ञानवानहं घटमहं जानामीत्याद्याकारेणाप्यनुव्यवसायापत्तेः। तद्विषयीभूतव्यवसायज्ञानस्य सविकल्पकत्वेनोपनयमर्यादया घटभानं प्रत्यपि ज्ञानलक्षणप्रत्यासत्तित्वात्। समवायसम्बन्धेनोपनयमर्यादया घटनभानं प्रति समवायसम्बन्धेन घटविषयकसविकल्पकज्ञानत्वेन कारणत्वमित्येवंरीत्या कार्यकारणभावस्वीकारेऽपि पटत्वप्रकारकं यद्‌ घटघटत्वयोर्निर्विकल्पकं ज्ञानं तस्य पटमहं जानामित्याकारेणेव घटमहं जानामीत्याकारेणाप्यनुव्यवसायापत्तिः स्यात्। निरुक्तव्यवसायात्मकज्ञानस्य सविकल्पकत्वाद् घटविषयकत्वाच्च।  
 निरुक्तं दोषमुद्धर्तुमाशङ्‌कते %नापि तदंशे सप्रकारकज्ञानत्वेने%त्यादि। तथा च समवायसम्बन्धेनोपनीतमर्यादया तद्विषयकभानं प्रति समवायसम्बन्धेन तदंशे सप्रकारक ज्ञानत्वेन कारणत्वमित्येवं कार्यकारणभावः। पटांशे सप्रकारकस्य घटघटत्वांशे च निर्विकल्पकस्य ज्ञानस्य पटांशे सप्रकारकत्वेन तद्‌द्वारोक्तज्ञानस्य पटमहं जानामित्येवंरूपेण पटात्मकविषयविशेषिततयानुव्यवसायसम्भवेऽपि न तस्यैव ज्ञानस्य घटमहं जानामित्येवंरूपेणापि निर्विकल्पकतया व्यवसायगृहीतघटात्मकविषयविशेषितत्वेनाप्युव्यवासायः सम्भवेत्। पूर्ववर्तिनः प्रदर्शितव्यवसायात्मकज्ञानस्य घटांशे सप्रकारकत्वाभावात्, पीर्वप्रदर्शितकार्यकारणभावानुसारेण च घटस्योपनीतमर्यादया भानं प्रति घटांशे सप्रकारकज्ञानस्यैव कारणत्वात्। एवञ्चोपनयमर्यादया तद्विषयकभानं प्रति सप्रकारकज्ञानत्वेन कारणत्वमितिपक्षे प्राप्तस्योपनयमर्यादया तद्विषयकभानं प्रति तद्विषयकसप्रकारकज्ञानत्वेन कारणत्वमितिपक्षे प्राप्तस्य च दोषद्वयस्यानेन पक्षेण समुद्धारो जातः।  
 अत्रापि पक्षे दोषं प्रकटयति %तदंशे सप्रकारकज्ञानत्वस्ये%त्यादि। तथा हि ज्ञानस्य तदंशे सप्रकारकत्वं तावत् तदंशनिष्ठविशेष्यतानिरूपकत्वमेव। लोके यज्‌ज्ञानीययद्विषयतायां किञ्चिन्निष्ठप्रकारतानिरूपितत्वं वर्तते तादृशस्यैव ज्ञानस्य तदंशे सप्रकारकतया व्यवह्रियमाणत्वात्। %किञ्चिदप्रकारकघटत्वादिप्रकारकज्ञाना%दिति। स्वरूपतो घटत्वनिष्टविषयतायां किञ्चिन्निष्ठप्रकारतानिरूपितत्वाभावात् तस्य, ज्ञानमिदं घटत्वांशे सप्रकारकमित्येवंरूपेण व्यवहारानास्पदत्वात्। तस्यापि ज्ञानस्येमं घटमहं जानामित्याकारेणानुव्यवसायः प्रसिद्ध एवास्ते। तस्मिन्ननुव्यवसाये स्वविषयीभूतज्ञानांशे घटस्य घटांशे च घटत्वस्योपनीतभानं भवति। प्रदर्शितकार्यकारणभावस्वीकारे च घटांशे घटत्वस्योपनीतभानं न स्यात्; तदुपनीतभानकारणस्य घटत्वांशे सप्रकारकज्ञानस्य पूर्वमभावात्। अयं घट इत्याकारकव्यवसायज्ञानस्य घटांशे सप्रकारकत्वेऽपि घटत्वांशे सप्रकारकत्वाभावादन्यस्य च कस्यचिज्‌ज्ञानस्यानुवल्यवसायात् पूर्वमसत्त्वाच्च। तथा च प्रसिद्धानुव्यवसायाद्यनुपपत्त्यैवोपनयमर्यादया तद्विषयकभानं प्रति तदंशे सप्रकारकज्ञानत्वेन कारणत्वमित्येवंरीत्या कार्यकारणभावो न कल्पयितुं योग्य इति ग्रन्थकृदभिप्रायः।  
 %नापि तत्‌प्रकारकज्ञानत्वेने%त्यादि। तथा चोपनयमर्यादया तद्विषयकभानं प्रति तत्‌प्रकारकज्ञानत्वेन कारणत्वमित्येवंरीत्यात्र कार्यकारणभावो बोध्यः। अस्मिन् पक्षे पूर्वोक्तानुव्यवसाये घटत्वभानस्यानुपपत्तिभानं प्रति कारणत्वाक्रान्तत्वात्। एवमपि तत्रत्यानुव्यवसाये स्वविषयीभूतज्ञानांशे विशेणतया यद्‌घटस्याप्युपनीतभानं भवति तस्य त्वनुपपत्तिरस्त्येवेत्याह %तन्मुख्यविशेष्यकज्ञानाकत्तदुपनीतभानानुपपत्ते%रिति। तथाचोपनयमर्यादया तद्‌विषयकभानं प्रति तत्‌प्रकारकज्ञानत्वेन कारणत्वमिति पक्षे फलत उपनयमर्यादया घटस्य भानं प्रति घटप्रकारकज्ञानस्य कारणत्वमित्यायाति। एवञ्चायं घट इति व्यवसायज्ञानस्य घटाप्रकारकत्वेन घटोपनीतभानं प्रत्यकारणत्वात्तदानीं तत्‌पुरुषे घटप्रकारकस्य ज्ञानान्तरस्यासत्त्वाच्च प्रोक्तव्यवसायस्य घटमहं जानामीत्याकरेणानुव्यवसायानुपपत्तिस्तदवस्थैवेति बोध्यम्। तथाच पूर्वकथितदोषप्रस्तरप्रहारजर्जरिततया समवायसम्बन्धेनोपनयमर्यादया तद्विषयकभानं प्रत सप्रकारकज्ञानत्वेन तद्विषयकसप्रकारकज्ञानत्वेन तदंशे सप्रकारकज्ञानत्वेन तत्‌प्रकारकज्ञानत्वेन वा कार्यकारणभावानां कल्पयितुमशक्यतया तान् परित्यज्य प्रकारान्तरे तं व्यवस्थापयितुमुत्‌सहते ग्रन्थकार %स्तस्मादि%त्यादिना। %सांसर्गिकविषयतानिरूपकत्वेन प्रकारत्वविशेष्यत्वऽनुगमय्ये%ति। केचित् सम्बन्धानवच्छिन्नविषयत्वभेव सांसर्गिकविषयत्वमाहुस्तन्न समीचीनम्। विशेष्यताख्यवलिषयत्वानां निर्विकल्पकानाञ्च तेषां सांसर्गिकविषयत्वापत्तेस्तेषामपि किञ्चित्‌सम्बन्धानवच्छिन्नत्वात्। किञ्चिद्विशेष्यत्वाख्यविषयतानिरूपितत्वे सति किञ्चित्‌सम्बन्धानवच्छिन्नविषयत्वं सांसर्गितविषयत्वमितयपरे। समानाधिकरणविषयत्‌वयोः परस्परमवच्छेद्यावच्छेदकभावस्वीकारेण तयोः परस्परभिन्नत्वमिति मते विशेष्यताविशेषे तल्लक्षणातिव्याप्तेः; तादृशविशेष्यतायाः किञ्चित्‌सम्बन्धानवच्छिन्नत्वात् परम्परया किञ्चिद्विशेष्यत्वनिरूपितत्वाच्च। विशेष्यतायाः साक्षान्निरूपितत्वनिवेशे च निरूपितत्वगतसाक्षात्त्वस्य दुर्निरूप्यत्वात्। सांसर्गिकविषयताया अपि स्वनिरूपितप्रकारताद्वारेणैव विशेष्यतानिरूपितत्वमिति पक्षे तत्रासम्भवदोषापत्तेश्चेत्यनुभवसिद्धवैलक्षणयमेव विषयतागतसांसर्गिकत्वमित्येव ज्यायः। तादृशविषयतायाश्च विशेष्यतया प्रकारतया च निरूपितत्वात् तन्निरूपकत्वमुभयोर्विषयतयोरिति सांसर्गिकविषयतानिरूपकत्वेन प्रकारत्वस्य विशेष्यत्वस्य चोभयोरनुगमः सम्भवतीति ध्येयम्।  
 तथा चास्मिन् पक्षे समवायसम्बन्धेनोपनयमर्यादया तद्विषयकभानं प्रति समवायसम्बन्धेन सांसर्गिकवियतानिरुपकतन्निष्ठविषयताशालिज्ञानत्वेन कारणत्वमित्येवंरीत्या कार्यकारणभावो विनिर्मातव्यः। एवञ्च न पुर्वोक्तानां दोषणां सम्भवोऽस्ति। तथाहि घटस्योपनयमर्यादया भानं प्रति सांसर्गिकविषयतानिरूपितघटविषयताशालिज्ञानत्वेनैवं घटत्वस्योपनयमर्यादया भानं प्रति सांसर्गिकविषयतानिरूपितघटत्वविषयताशालिज्ञानत्वेन हेतुत्वाद् यत्र पटाद्यंशे सविकल्पकज्ञानमेव घटघटत्वांशे निर्विकल्पकात्मकं जातं तत्र, घटविषयताया घटत्वविषयताया वा सांसर्गिकविषयतानिरूपकत्वानाक्रान्तत्वान्न तादृसघटघटत्वविषयताशालिज्ञानस्य घटस्य घटत्वस्य वोपनयमर्यादया भानं प्रति कारणत्वमिति न तादृशघटघटत्वज्ञानात्तयोः कुत्रापि ज्ञानविषयेऽनुव्यवसायविषयज्ञाने वा विशेषणतयोपनीतभानमापादयितुं शक्यम्। एवं प्रोक्तज्ञानीयपटविषयतायाः पटत्वविषयतायाश्च सांसर्गिकविषयतानिरूपकत्वात्तत्तद्विषयताशालिज्ञानस्य पटपटत्वयोरुपनीतभानं प्रति हेतुत्वात्तेन ज्ञानेनज्ञानान्तरीयविषयेऽनुव्यवसायस्थले च तद्विषयीभूतव्यवसायज्ञाने विशेषणत्वेन तयोरुपनीतभानं स्यादेव। तथायं घट इत्याद्याकारकघ्टादिमुख्यविशेष्यताकज्ञानस्थलेऽपि घटविषयताया घटत्वविषयतायाश्च सांसर्गिकविषयतानिरूपकत्वाक्रान्तत्वात्तज्‌ज्ञानस्य घटघटत्वयोरुपनयमर्यदया भानं प्रति नियामकत्वात्तेन ज्ञानेन ज्ञानान्तरीयविषये तयोर्विशेषणतयोपनीतभानं स्यात्। एवमनुव्यवसायस्थले च तद्विषयीभूतव्यवसायात्मकज्ञानेऽपि तयोर्विशेषणतया भानं निर्बाधमेव स्यादिति भावः।  
 इममपि कार्यकारणभावमाक्षेप्तुमुपक्रमते %तथाच यत्रे%त्यादिना। %जातित्वादिना गोत्वाद्युपस्थिति%रिति। अयं जातिमानित्याकारण गोत्वाद्युपस्थितिरस्तीति भावः। %न तु स्वरूपतो गोत्वादिप्रकारकोपस्थिति%रिति। अयं गौरित्याद्यकारेण गोत्वाद्युपस्थितिर्नास्तीत्यर्थः। %तत्र जातिमानित्येतादृशस्यैव गोत्वाद्युपनीतभानस्योत्‌पत्त्ये%ति। अयं जातिमानिति व्यवसायज्ञानस्यायं जातिमान् ज्ञानये मयेत्याकारकस्य जातिमन्तमिमं जानामीत्याकारकस्य वानुव्यवसायस्योत्‌पत्तिः स्यात्। तथाचोक्तानुव्यसाये विषयीभूतं यद् व्यवसायात्मकं ज्ञानं तदंशे विशेष्यतया भासमानायमंशे विशेषणतया जातित्वेन रूपेण जातेरुपनीतभानं जातम्। पूर्ववर्तिव्यवसाज्ञानीयगोत्वादिजातिनिष्ठविषयताया जातित्वनिष्ठविषयतायाश्च सांसर्गिकविषयतानिरूपकत्वेन तादृशविषयताशालिनोऽयं जातिमानित्याकारकव्यवसायस्य जातित्वन गोत्वादेरुपनीतभानं प्रति हेतुत्वात्। अनुव्यवसायीयौपनायिकविषयताया मानसत्वेन तस्या मुख्यविशेष्यत्वात्मकत्वस्यापि सम्भवेन प्रोक्तानुव्यवसाय इदन्त्वरूपेण गवादेर्मुख्यविशेष्यतयापि भानसम्भवेनायं जातिमाने ज्ञायते मया इत्याकारस्याप्यनुव्यवसायस्य सम्भवात्। मूलस्थजातिमानितिप्रयोगानुरोधादेवानुव्यवसायस्यायं जातिमान् मया ज्ञायत इत्येवमाकारो गृहीतः। जातिमन्तमिमं जानामित्याकारेणानुव्यवसायग्रहणे च तद्‌विषयीभूतव्यवसायात्मकज्ञानांशे गोत्वादिजातिमतस्तदंशे गोत्वदिजातेस्तदंशे च जातित्वस्य विशेषाणतयैवोपनीतभानं प्राप्तं स्यात्। तस्य व्यवसायात्मकज्ञानस्य यथा जातिमन्तमिमं जानामीत्याकारेणानुव्यवसायो भवति न तथा गां जानामीत्याकारेण। अत्र चानुव्यवसाये स्वविषयीभूतव्यवसायात्मकज्ञानांशे गोस्तदंशे च स्वरूपत एव गोत्वजातेरुपनयमर्यादया विशेषणत्वेन भानं जातं नतु जातित्वादिना विशेषितत्वेन। पूर्वोक्तरीत्या कार्यकारणभावपक्षे तु निरुक्तव्यवसायस्य जातिमन्तमिमं जानामीत्याकारेणेव इमं गां जानामित्याकारेणाप्यनुव्यवसायस्यापत्तिर्दुवारा स्यात्।  
 %वारणाये%त्यादि। अयं जातिमानित्याकारकव्यवसायोत्तरं स्वरूपतो गोत्वप्रकारेण गवादेरनुव्यवसायादावुपनीतभानस्य वारणायेत्यर्थः। %स्वरूपतस्तत्‌प्रकारकोपनीतभानं प्रती%ति। स्वरूपतो गोत्वदिप्रकारेण गवादेरुपनयमर्यादया भानं प्रतीत्यर्थः। %स्वरूपतस्तत्‌प्रकारकज्ञानत्वेने%ति। स्वरूपतो गोत्वादिप्रकारेण गवादेर्ज्ञानं कारणमित्येवंरूपेण तादृशज्ञानत्वेनेत्यर्थः। %हेतुत्वान्तरमि%ति। गोत्वेन गवादेरुपनीतभानं प्रति गोत्वविषयतानिरूपितगवादिविषयताशालिज्ञानत्वेन कारणत्वमित्यादिरूपात् पूर्वप्रदर्शिताद् भिन्नः कार्यकारणभावोऽनन्तरपूर्वोक्तः इति भावार्थः। एवञ्चायं जातिमानित्यकारकव्यवसायादनन्तरं न स्वरूपतो गोत्वादिप्रकारेण गवादेरुपनयमर्यादयानुव्यवसायादौ भानस्य प्रसङ्गः स्यात्। स्वरूपतो गोत्वादिप्रकारेण गवादेरुपनीतभानं प्रति कारणत्वेनाभ्युपगतस्य स्वरूपतो गोत्वादिप्रकारेण गवादेर्ज्ञानस्य पूर्वमसत्त्वात्।  
 उपनीतभानं प्रत्यनन्तरपूर्वोक्तदिशा कल्पितस्य कार्यकारणभावान्तरस्यानतिप्रयोजनकतामाक्षिपति %न च विशिष्टबुद्धिं प्रती%त्यादिना। यथा तत्तद्विषयकज्ञानव्यतिरेकेणोपनीतमर्यादया तत्तद्विषयस्य भानं न भवति तथा घटत्वादितत्तद्विशेषणपुरस्कारेण घटाद्यात्मकतत्तद्विषयस्य लौकिकमपि भानं तत्तद्विशेषणस्य घटत्वादेर्ज्ञानं विना न भवतीति लौकिकालौकिकसाधारण्येन तत्तद्वषयतानिरूपिततत्तद्विषयताशालिज्ञानं प्रति तत्तद्विषयताशालिज्ञानत्वेन कारणत्वमित्येवंरीत्या विशिष्टबुद्धिं प्रति विशेषणज्ञानस्य कार्यकारणभावोऽवश्यं कल्पनीयः। एवमपि जातित्वादिना गोत्वादिज्ञानादुत्तरकाले लौकिकसन्निक्रषादिकारणान्तरसत्त्वे स्वरूपतो गोत्वादिना गवादेस्चाक्षुषादिप्रत्यक्षस्यापत्तिः स्यादेव गोत्वादिविशेषणक्षानस्य पूर्वं सत्त्वादिति तद्वारणार्थं विशेषणज्ञानस्य विशिष्टबुद्धिं प्रति कारणत्वं कथ़ञ्चित् संस्कृत्य स्वरूपतो गोत्वादितत्तद्विषयतानिरूपितगवादितत्तद्विषयताशालिज्ञानं प्रति स्वरूपतो गोत्वादितत्तद्विषयताशालिज्ञानत्वेन कारणत्वमित्यैवंरीत्यैव लौकिकलौकिकसाधारण्येन विशिष्टबुद्धिविशेषणज्ञानयोः कार्यकारणभावोऽवश्यं कल्पनीय इत्याह %स्वरूपतो गोत्वाद्युपस्थितिशून्यकाल% इत्यादिना। एवञ्चोक्तरीत्या विशिष्टबुद्धिं प्रति विशेषणज्ञानस्य कारणत्वे कल्पिते सति जातित्वगोत्वत्वादिना गोत्वाद्युपस्थित्यनन्तरमयं गौरित्याद्याकारेण स्वरूपतो गोत्वविशिष्टतया गवादेर्भानं लौकिकमलौकिकं वापादयितुमलम्; तत्‌कारणस्य स्वरूपतो गोत्वाद्युपस्थितेस्तत्‌पूर्वमविद्यमानत्वात्।  
 %तत एवे%ति। विशिष्टबुद्धिविशेषणज्ञानयोर्लौकिकालौकिकसाधारण्येन पूर्वोक्तदिशा कार्यकारणभावस्यवश्यमभ्युपगन्तव्यत्वादेवेत्यर्थः। %गौरित्याकारकोपनीतभानवारणसम्भवादि%ति। अयं जातिमानिति जातित्वेन रूपेण गोत्वविशिष्टतया सम्मुखस्थस्य गवादेश्चाक्षुषप्रत्यक्षात्मकव्यवसायादनन्तरं गामिमं जानामित्याकारकानुव्यवसाये स्वविषयीभूतव्यवसायांशे स्वरूपतो गोत्वविशिष्टगवादेरुपनीतभानस्य वारणसम्भवादिति तदर्थः। मूले तु प्रस्तुतोपनीतभानस्य गौरित्येवमाकारो दर्शितः। तादृशाकारेणेपनीतभानं मानसव्यतिरिक्तं नैव सम्भवति। मानसातिरिक्तस्थले ज्ञानोपनीतस्यापरपदार्थांशे विशेषणतयैव भानमिति नियमाद् बाह्यविषये मनसोऽस्वतन्त्रत्वाच्च गौर्ज्ञायते मया गां वेमं जानामीत्यनुव्यवसाय एव गवादेरुपनीतभानार्थमुदाहरणतयास्माभिर्गुहीतः। जातिमानयमिति जातित्वेन गोत्वविशिष्टस्य गवादेश्चाक्षुषादिप्रत्यक्षदशायां तदुत्तरकाले प्रदर्शितरूपेण स्वरूपतो गोत्वादेरुपनीतभानस्य प्रसक्तौ तन्निरासार्थं स्वरूपतो गोत्वादेरुपनीतभानं प्रति गवादिविषयतानिरूपितेन स्वरूपतो गोत्वादिविषयताशालिज्ञानत्वेन कारणत्वमावश्यकमित्युक्तं प्राक्। तच्चेदानीमनतिप्रयोजनकमेव भवति। गामिमं जानामीत्यनुव्यवसायस्य स्वरूपतो गोत्वादिविशिष्टगवादिविशिष्टबुद्धित्वाक्रान्तत्वात्तादृशविशिष्टबुद्धिं प्रति च स्वरूपतो गोत्वाद्युपस्थितेः कारणत्वस्य प्रमाणसिद्धत्वात्। प्रदर्शितानुव्यवसायस्थले च स्वरूपतो गोत्वाद्युपस्थितेः पूर्वमभावादेव नोक्तानुव्यसायस्य प्रसक्तिर्भवतीति तद्वरणार्थं स्वरूपतो गोत्वाद्युपनीतभानं प्रति गवादिषयतानिरूपितेन स्वरूपतो गोत्वादिविषयताशालिज्ञानत्वेन कारणत्वमित्यलौकिकमात्रस्थलीयकार्यकारणभावो निष्प्रयोदनक इति पूर्वपक्षाभिप्रायः।  
 अत्रोत्तरमारचयति %गोत्वादिनिर्विकल्पकदशाया%मित्यादि। विशिष्टबुद्धिं प्रति विशेषणज्ञानस्य निर्विकल्पकसाधारणस्य हेतुत्वेन तत्रत्यकार्यकारणभावो न परस्परनिरूप्यनिरूपकभावापन्नविषयताकज्ञानत्वेन कल्पयितुं शक्यो निर्विकल्पके तादृशज्ञानत्वस्य विरहात्। एवञ्च तद्विशिष्टबुद्धिं प्रति तद्विषयकज्ञानत्वेनाथवा स्वरूपतस्तद्विशिष्टबुद्धिं प्रति स्वरूपतस्तद्विषयकज्ञानत्वेन कारणत्वमित्येवमेव रीत्या तत्‌स्थलीयकाल्यकारणभावः कल्पनीयः।  
 तथाच सति यत्र स्थलविशेषे प्रथमं निर्विकल्पकं गोगोत्वयोः प्रात्यक्षिकं ज्ञानं ततोऽयं जातिमानित्याकारकं जातित्वेन गोत्वविशिष्टस्य गोः सविकल्पकं ज्ञानं जातं तत्र निरुक्तसविकल्पकज्ञानस्य स्वरूपतो गोत्वविशिष्टतया गामहं जानामीत्याकारेण गौर्मया ज्ञायत इत्याकारेण वानुव्यवसायः प्रसज्यत इत्याह %गोत्वादिनिर्विकल्पकदशाया%मित्यादिना। %गोत्वनिर्विकल्पकदशाया%मित्यंशेन स्वरूपतो गोत्वप्रकारेण गोविशिष्टबुद्धः कारणसमावेशः प्रदर्शितः। %जातित्वादिना गोत्वद्युपस्थितिसत्त्वे चे%त्यनेन स्वरूपतो गोत्वप्रकारेण गवादेर्ज्ञानविशिषणत्वेनोपनीतभानप्रयोजकज्ञानलक्षणप्रत्यासत्तेः समावेश आविष्कृतः। पूर्वपक्षिणा स्वरूपतो गोत्वप्रकारेण गवादेरुपनीतभानं प्रत्यपि स्वरूपतो गोत्वविषयतानिरूपितगोविषयताशालिज्ञानत्वेनैव ज्ञानलक्षणप्रत्यासत्तेः कारणत्वाभ्युपगमात्। गोगोत्वयोर्निर्विकल्पकज्ञानासत्त्वे च न प्रदर्शितस्थले स्वरूपतो गोत्वादिना गवादिविशिष्टतया ज्ञानस्यानुव्यवसायः प्रसज्यते। तादृशानुव्यसायस्य स्वरूपतो गोत्वविशिष्टबुद्धित्वेन तत्‌कारणस्य स्वरूपतो गोत्वविषयकज्ञानस्य विरहात्। ज्ञानद्वयस्य सत्त्वे च स्वरूपतो गोत्वविशिष्टबुद्धेः कारणस्य स्वरूपतो गोत्वेन गवादेरुपनीतभानकारणस्य च विद्यमानत्वेनापत्तिप्रदर्शनं संगतं भवतीति ह्रदयम्। तथाच निरुक्तानिष्टप्रसक्तेर्वारणाय स्वरूपतो गोत्वविशिष्टबुद्धिं प्रति स्वरूपतो गोत्वविषयकज्ञानत्वेन कारणत्वमित्येवंरीत्या विशिष्टानुभवविशेषणज्ञानयोः कार्यकारणभावस्वीकारपक्षेऽपि ज्ञानलक्षणप्रत्यासत्त्युपनीतभानयोः स्वरूपतो गोत्वेन गवादेरुपनीतभानं प्रति स्वरूपतो गोत्वदिविषयतानिरूपितगवादिविषयताशालिज्ञानत्वेन कारणत्वमित्येवंरीत्यावश्यं कार्यकारणभावः कल्पनीयः। अस्मिन् पक्षे च निरुक्तानिष्टप्रसक्ते र्यथा नावसरस्तथोक्तं प्रागिति नेह पुनः प्रतन्यते।  
 पूर्वोक्तप्रणाल्योपनीतभानज्ञानलक्षणप्रत्यसत्त्योः कार्यकारणभावकल्पनायां प्राचां संवादमाह %येन रूपेण यस्य ज्ञान%मित्यादि। %प्राञ्च%इति दीधितिकारादय इत्यर्थः। तत्त्वचिन्तामणेः प्रत्यक्षखण्डस्य प्रामाण्यवादप्रकारणे पञ्चमविप्रतिपत्तिव्याख्याप्रसङ्गे \`वस्तुस्तु येन रूपेण यस्योपनयस्तेनैव रूपेण तस्योपनीतभानमि'त्यक्तं दीधितिकृता। फलितमाह %तस्मा%दिति। %तत्‌प्रकारकतदुपनीतभान%मित्यादि। तथाच जातित्वगोत्वात्वादिप्रकारेण गोत्वादेरुपनीतभानं प्रति जातित्वगोत्वत्वादिप्रकारेण गोत्वादिज्ञानं कारणमित्येवंरीत्यैव कार्यकारणभावः फलतः कल्पनीयो भवतीति यावत्। अत्र चिन्तामणिकृतामपि सम्मतिमुद्धाटयति %अतएव विशकलिते%त्यादि। न्यायमतेऽयं घट इत्याद्याकारकचाक्षुषप्रत्यक्षादिरूपव्यवसायात्मकज्ञानस्येमं घटमहं जानामीत्याद्यकारेणानुव्यवसायोभवतिती प्रसिद्धम्। तत्रेदन्त्वावच्छिन्नविशेष्यतानिरुपितायाः स्वरूपतः समवायसम्बन्धवछिन्नघटत्वप्रकारताया अथवा स्वरूपतो घटत्वावच्छिन्नतादात्म्यसम्बन्धावच्छिन्नप्रकारताया जानामिति ज्ञाधत्वर्थज्ञानांशे विशेषणत्वेन प्रकाशो भवति। निरुक्तव्यवसायज्ञानीयेदन्त्वावच्छन्नविशेष्यताया वस्तुतो घटत्वात्मकप्रकाराश्रयीभूतपुरोवर्तिपदार्थनिष्टत्वेऽपि तस्याः प्रकारीभूतघटत्ववन्निष्ठत्वेनानुव्यवसाये भानं न भवति। व्यवसायज्ञानं इदमि गोत्ववैशिष्ट्यस्य भानेऽपि विषेष्यतायां गोत्ववन्निष्ठत्वस्य पूर्वमज्ञानतत्वादनुव्यवसाये ताद्रूप्येण विशेष्यताया भानं नैव भवितुमर्हति। तथाच प्रामाण्यघटकगोत्ववैशिष्ट्यादेः खण्डश उपस्थितिस्तेनैव प्रामाण्यत्वप्रकारेण प्रामाण्यस्य पूर्वमज्ञातत्वादुपनीतभाने च येन प्रकारेण यस्योपस्थितिस्तेनैव प्रकारेण तस्य भानमिति नियमसत्त्वादभ्यासदशास्थले ज्ञानप्रमाण्यं नानुव्यवसायगम्यमिति परतः प्रमाण्यग्रहवादिनां नैयायितादीनामाशयः।  
 अथैवं यदि ज्ञानप्रमाण्यमप्रत्यक्षसिद्धं स्यात्तदा तस्याप्रसिद्ध्या प्रवृत्तिसामर्थ्यादिलिङ्गेन तदनुमानं कथं स्यात्; साध्यस्याप्रसिद्धौ तद्व्याप्यत्वेन लिङ्गस्य पक्षधर्मतानिश्चयासम्भवादिति पूर्वपक्षे चिन्तामणिकाराः---प्रथमं प्रामाण्यस्य प्रामाण्यत्वप्रकारेण नान्वय्यनुमानं भवति साध्यस्याप्रसिद्धत्वात् परमिदं ज्ञानं नाप्रमा समर्थप्रवृत्तिजनकत्वात्, अथवा नात्र भ्रमत्वं समर्थप्रवृत्तिजनकत्वादित्येवं साध्यविशेष्यकमेव व्यतिरेकव्याप्तिज्ञानादप्रमात्वाभावात्मकप्रमात्वानुमानं भवति। पश्चात्तु प्रमात्वत्वप्रकारेण प्रमात्वस्य मानस्यं भानं भवतीति समादधिरे।  
 ननु न्यायमते प्रमात्ववद्‌ भ्रमत्वस्यापि परतो ग्राह्यत्वात् प्रथमतो भ्रमत्वज्ञानस्याप्यसम्भवात्तदभावात्मकोऽपि साध्यः कुतः प्रसिध्येद् विना प्रतियोगिप्रसिद्धिमभावस्य ग्रहासम्भवादिति चेन्न बाधावतारदशायां ज्ञाने भ्रमत्वस्य सुग्रहत्वात्।यद्यपि बाधावतारदशायां बाधाभावस्थलीयज्ञानात्तत्‌स्थलीयज्ञानस्य वैलक्षण्यमेव किञ्चिदस्तीति ज्ञातुं शक्यं न भ्रमत्वं तस्याप्रसिद्धित्वादित्युच्येत तथापि तद्वैलक्षण्यस्यानुसन्धाने सति विशेष्यावृत्तिप्रकारकत्वरूपमेव तत् पर्यवसितं भवति। तदेव च भ्रमत्वमप्रमात्वं वा। तादृशाप्रमात्वाभाव एव निरुक्तव्यतिरेकिणानुमानेन प्रथमतोऽनुमितं भवति। प्रोक्ताप्रमात्वाभावस्य प्रमात्वज्ञप्तेः परतस्त्वपक्षेऽनुमानात् पूर्वमनुमातुरप्रसिद्धावपि विशेष्यावृत्तिप्रकारकत्वरूपस्याप्रमात्वाभावाभावास्य बाधावतारदशायां प्रसिद्धस्य व्यापको यः समर्थप्रवृत्तिजनकत्वस्याभावस्तत्‌प्रतियोगित्वरूपव्यतिरेकव्याप्तेः समर्थप्रवृत्तिजनकत्वरूपलिङ्गे सुज्ञानत्वात् प्रदर्शितव्यतिरेकयनुमानस्य नासम्भव इति प्रथमतोऽप्रमात्वाभावरूपमेव प्रमात्वं परतो ज्ञायते। ततश्च प्रमात्वत्वरूपेण प्रमात्वस्य ज्ञानं मानसं भवतीति ध्येयम्।  
 %प्रामाण्यत्वप्रकारकप्रामाण्यज्ञानविरहेणे%ति। तद्वन्निष्ठत्वविशिष्टविशेष्यतानिरूपितत्वविशिष्टन्निष्ठप्रकारताकत्वत्वरूपेण यत् प्रमात्वस्य ज्ञानं तस्य विरहेणेत्यर्थः। %विशिष्टप्रमाण्योपनीतभानासम्भवेने%ति। तादृशप्रमात्वघटकविशेष्यत्‌वाद्यंशे तद्वन्निष्ठत्वादेरनुव्यवसाय उपनीतभानासम्भवेनेति तदर्थः। ज्ञानधर्मप्रकारतानिरूपकत्वादे र्मनोयोग्यत्वेनानुव्यवसाये तद्‌भानार्थमुनपनसन्निकर्षस्य कल्पनाया अनवकाशात्। %साध्यप्रसिद्ध्यभावादि%ति। साध्यस्य तद्वन्निष्ठत्वविशिष्टविशेष्यतानिरूपितत्वविशिष्टतन्निष्ठप्रकारताकत्वरूपप्रमात्वस्य, प्रसिद्धिरनुमानात् पूर्वं प्रात्यक्षिकं ज्ञानं, तस्या अभावादित्यर्थः। प्रमात्वज्ञप्तेः परतस्त्वपक्षेऽनुव्यवसायेन तज्‌ज्ञानासम्भवादिति भावार्थः। %अन्वयिहेतुने%ति। निरुक्तप्रमात्वनिरूपिता स्वव्यापकसाध्यसामानाधिकरण्यादिरूपा यान्वयव्याप्तिस्तद्वत्त्वेन निश्चीयमानं यत्‌ समर्थप्रवृत्तिजनकत्वादिरूपं लिङ्गं तेनेत्यर्थः। %प्रामाण्यानुमिति%रिति। इदं ज्ञानं प्रमेत्याद्यकारिका प्रामाण्यत्वप्रकारेण प्रामाण्यस्यानुमितिरिति तदर्थः। %व्यतिरेक्यनुमानप्रकार%इति। अयं वह्नित्वेनानुभावो वह्रित्वाभाववति वह्नित्वप्रकारको न दाहसमर्थविषयकप्रयत्‌नजनकत्वे सति वह्रित्वप्रकारकनिश्चयजनकत्वात् यन्नैवं तन्नैवं यथा वह्न्यप्रमा इत्याद्याकारेणानुमानानां बहवः प्रयोगाः प्रत्यक्षचिन्तामणौ प्रामण्यवादीयसिद्धान्तग्रन्थे मणिकृद्भिः समुपस्थापिता इति भावः। अधिकं प्रामाण्यवादसिद्धान्तग्रन्थेऽनुसन्धेयम्।  
 एतावता प्रबन्धेनोपनीतभानोपनयसन्निकर्षयोर्नानास्थलप्रदर्शनेन तयाः कार्यकारणभावस्य कया रीत्या कल्पनं समीचीनं स्यात् सास्मकं पुरतो ग्रन्थकृता समुपस्थापिता। इदानीं तत्र लाघवगौरवे अवतार्य प्रकारान्तरेण तद्‌व्याख्यानायोपक्रमते %यद्यप्येतन्मत%इत्यदिना। ये खलु ज्ञानलक्षणां प्रत्यासत्तिं स्वीकुर्वन्ति तानेव पूर्वोत्तरवादित्वेन द्विधा विभज्य विचारोऽयं प्रवर्तितो ग्रन्थकृता। उपनीतभानोपनयसन्निकर्षयोः कार्यकारणभावः कया रीत्या कल्पनीयः स्यादिति प्रश्ने लाघवमेव समाधानस्य नियामकम्। लाघवादरे यदि स्थलविशेषे काप्यनुपपत्तिरापतति तदा प्रकारान्तरेणैव सा समाधातव्या न तु तत्‌समाधानार्थं गुरुतरः कार्यकारणभावः प्रथमत एवादर्तव्यः। प्रकारान्तरेणानुपपत्तिसमाधाने यद् गौरवं समीयात् तत् खलु फलमुखतया नातिशयदोषावहमिति निगर्वः। %एतन्मत%इति। तत्‌प्रकारकतदुपनीतभानं प्रति तत्‌प्रकारकतज्‌ज्ञानत्वेन हेतुत्वमिति मत इत्यर्थः। %घटत्वादिसस्रधर्माणा%मित्यादि। तथाच घटत्वविषयतानिरूपितघटविषयताशाल्युपनीतभानं प्रति घटत्वविषयतानिरूपितघटविषयताशालिज्ञानत्वेन कारणत्वकल्पने घटत्वादिसहस्रधर्माणां घटादिसहस्रधर्मिणां च द्विगुणीकृत्य निवेशेन महागौरवमापतेत्। %घटत्वादिरूपैकैकधर्ममन्तर्भाव्ये%त्यादि। घटविषयकोपनीतभानं प्रति घटत्वविषयकज्ञानत्वेन घटविषयकोपनीतभानं प्रति घटविषयकज्ञानत्वेन कारणत्वमित्येवंरीत्य पृथक्‌ पृथगेव धर्मधर्मिणोरुपनीतभानं प्रति द्वौ कार्यकारणभावौ कल्पनीयौ। यद्यपि पूर्वस्मिन् पक्षे घटत्वाद्यात्मकधर्मान् घटाद्यात्मकधर्मिणश्चैकत्र सन्निवेश्य कार्यकारणभावनिर्माणेनोभयोः कृते कार्यकारणभाव एक एवापाततः प्रतीयते; उत्तरस्मिंश्च धर्मस्य कृते एको धर्मिणश्च कृते अपर इति द्वौ कार्यकारणभावौ दृश्येते इथि पूर्व एव पक्षो लाघवात् समादरणीय इति मन्येत, तथापि पूर्वस्मिन्नेव पक्षे वैपरीत्येन गौरवल्लाघवानुराधादुत्तरपक्ष एव श्रेयानित्यभिप्रायः। तथाच प्रथमपक्षे कार्यकारणभावकुक्षिनिक्षिप्तयोः परस्परं निरूप्यनिरूपकभावापन्नयो र्विषयतयोर्विशेष्यविशेषणभावे विनिगमकाभावाद् यथा घटत्वविषयतानिरूपितघटविषयताशाल्युपनीतभानं प्रति घटत्वविषयतानिरूपितघटविषयताशालिज्ञानत्वेन कारणत्वं कल्पयितुं योग्यं तथा वैपरीत्येन घटविषयतानिरूपितघटविषयताशाल्युपनीतभानं प्रित घटविषयतानिरूपितघटत्वविषयताशालिज्ञानत्वेन कारणत्वमितयेवमपि कल्पयितुं शक्यम्। तथाच तादृशगुरुतरकार्यकारणभावद्वयमपेक्ष्य लागवाद् घटत्वविषयकोपनीतभानं प्रति घटत्वविषयकं ज्ञानमेवं घटविषयकोपनीतभानं प्रति घटविषयकं ज्ञानं कारणमित्येवंरीत्या कार्यकारणभावकल्पनैव साधीयसीति ग्रन्थतात्‌पर्यम्।  
 अथ लाघवानुरोधाद् द्वितीयरीत्योपनीतभानोपनयसन्निकर्षयोः कार्यकारणभावस्वीकारे निर्विकल्पकज्ञानानामनुव्यवसायः प्रसज्येत; निर्विकल्पकज्ञानानां घटघटत्वाद्युभयविषयकत्वेन ज्ञानमानसप्रत्यक्षे तत्‌पुच्छलग्नतया घटत्वेन घटस्योपनायने समर्थत्वादिति चेन्न। विषयतासम्बन्धेन तत्तन्मानसप्रत्यक्षे तत्तन्निर्विकल्पकज्ञानानां तादात्म्येन प्रतिबन्धकत्वात्। प्रतिबन्धकत्वाकल्पनस्याधिक्येऽपि फलमुखतया तस्यादोषावहत्वात्। आंशिकनिर्विकल्पकज्ञानानामपि सविकल्पकांशे विषयोपरागेण मानसप्रत्यस्यानुभवसिद्धत्वाद् विषयतया मानसप्रत्यक्षे सामान्यतो निर्विकल्पकज्ञानस्य प्रतिबन्धकत्वे बाधाद् विशेषत एव तत्तन्निर्विकल्पकज्ञानानां प्रतिबन्धकत्वं कल्पनीयम्। न चैवमांशिकनिर्विकल्पकज्ञानस्यानुव्यवसायाप्रतिबन्धकत्वे निर्विक्लपकांशेऽपि विषयोपरागेण ज्ञानानामनुव्यवसायः स्यादिति वाच्यम्। सर्वेषामेव सविकल्पकप्रत्यक्षाणामांशिकनिर्विकल्पकात्मकत्वापत्त्या सविकल्पकप्रत्यक्षमामग्र्या अधिकबलत्वस्यावश्यकत्वेन तादृशनृसिंहाकारकज्ञानस्यैवानभ्युपगमात्। तथा च लाघवानुरोधेन तत्तद्धर्मविषयकत्वं तत्तद्धर्मिविषयकत्वञ्चावलम्ब्य पृथक् पृथगेव कार्यकारणभावद्वयं ग्राह्यं, न तु तत्तद्धर्मविषयतानिरूपिततत्तद्धर्मिविषयताशाल्युपनीतभानं प्रति तत्तद्धर्मविषयतानिरूपिततत्तद्धर्मिविषयताशालिज्ञानत्वेन कार्यकारणभावः कल्पयितुं योग्यं इति ध्येयम्।  
   
 प्रदर्शितयुक्तया कल्पितं पृथक् पृथक् कार्यकारणत्वपक्षमिदानीं दूषयितुमुपक्रमते %तथाप्येतन्मत%इत्यादिना। इच्छाघटितसामग्र्याः सर्वतोऽधिकबलत्वस्य शान्त्रेषु सिद्धान्ततत्वादिच्छाघटितोपनीतभानसामग्र्या अप्यवश्यमनुमित्यादिकं प्रति प्रतिबन्धकत्वं कल्पनीयम्। %एतन्मत%इति। घटत्वविषयतानिरूपितघटविषयताशाल्युपनीतभानं प्रति घटत्विविषयतानिरूपितघटविषयताशालिज्ञानत्वेन कारणत्वमिति विशिष्टज्ञानस्य कारणत्वमत इत्यर्थः। %घटत्वेन घटोपनीतभानं जायतामित्याकारकेच्छे%त्यादि। घटत्वविषयतानिरूपितघटविषयताशाल्युपनीतभानं जायतामित्याकारिकेच्छेत्यर्थः। %घटत्वादिप्रकारकघटाद्युपनीतभाने%ति। घटत्वादिविषयतानिरूपितघटादिविषयताशाल्युपनीतभानमिति भावः। पूर्वं विषयतात्वेनैव विषयतां गृहीत्वा कार्यकारणभावस्य कल्पितत्वात्। तथा चैतन्मते घटत्वादिविषयतानिरूपितघटादिविषयताशालिज्ञानत्वस्यैवात्मादिकारणान्तरसमवहितस्य घटत्वादिविषयतानिरूपितघटादिविषयताशाल्युपनीतभानं प्रति सामग्रीत्वदिच्छादशायामनुमित्यादिकं प्रति तादृशमामग्रयः प्रतिबन्धकत्वे कल्पनीये निरुक्तेच्छाविशिष्टं घटत्वादिविषयतानिरूपितघटादिविषयताशालिज्ञानमेव सामग्रीविधया फलतोऽनुमित्यादिकं प्रति प्रतिबन्धकत्वेन प्राप्तं भवति। एवञ्च तत्‌प्रतिबन्धकतायां घटत्वादिविषयतानिरूपितघटादिविषयताशाल्युपनीतभानं जायतामित्याकारकेच्छाविशिष्टघटत्वादिविषयतानिरूपितघटादिविषयताशालिज्ञानत्वमवच्छेदकं भवेत्। %तादृशेच्छाविशिष्टत्वज्ञानत्वयो%रित्यादि। एवञ्च यथानुमित्यादिकं प्रति तादृशसामग्र्यास्तादृशेच्छाविशिष्टतादृशज्ञानत्वेन प्रतिबन्धकत्वं कल्पयितुं योग्यम्। तथाच फलतोऽनुमित्यादिकं प्रति तादृशेच्छाविशिष्टतादृशज्ञानस्य तादृशज्ञानविशिष्टतादृशेच्छायाश्च प्रतिबन्धकत्वात् प्रतिबन्धकताद्वयं स्वीकार्यं भवति।  
 %विश्रृङ्खलोपस्थितिभ्य%इत्यादि। घटत्वादिविषयतानिरूपितघटादिविषयताशाल्युपस्थितिं विनापि घटघटत्वादेर्निर्विकल्पकोपस्थित्यादिभ्योऽपीति तदर्थः। %विशिष्टोपनीतभानमत्तेत्वि%ति। घटघटत्वादेर्निर्विकल्पकज्ञानादपि घटत्वविषयतानिरूपितघटविषयताशाल्युपनीतभानं भवेदिति मते त्वित्यर्थः। तुश्चार्थे। %तादृशेच्छाया%मिति। घटत्वादिविषयतानिरूपितघटादिविषयताशाल्युपनीतभानं जायतामित्याकारिकायामिच्छायां सत्यामित्यर्थः।%स्वतन्त्रघटत्वाद्युपस्थितिसत्त्वेऽपी%ति। घटघटत्वादेर्निर्विकल्पकज्ञानदशायामपीत्यर्थः। विनैव घटत्वादिविषयतानिरूपितघटादिविषयताशालिज्ञानमित्यादिः। %नोक्तरूपेणे%त्यादि। तादृशेच्छाविशिष्टघटत्वादिविषयतानिरूपितघटादिविषयताशालिज्ञानत्वेन प्रतिबन्धेकत्वं न सम्भवतीत्यर्थः। घटत्वादिविषयतानिरूपितघटादिविषयताशालियुपनीतभानं जायतामित्याकारकेच्छादशायां घटत्वादिविषयतानिरूपितघटादिविषयताशालिज्ञानासत्त्वेऽपि येषां मते घटघटत्वादेर्निर्विकल्पकज्ञानकाले स्वसामग्रीवशादनुमित्यादेरनुत्‌पादोऽभ्‌युपगतस्तेषां मते तादृशच्छाविशिष्टघटत्वादिविषयतानिरूपितघटादिविषयताशालिज्ञानत्वेनानुमित्यादिकं प्रति प्रतिबन्धकत्वमशक्यं कल्पयितुम्, यतः प्रोक्तस्थलेऽनुमित्यादेरुत्‌पादःप्रसज्यत इति भावार्थः।  
 तथा च विश्रृङ्खलोपस्थितितोऽप्युपनीतभानस्वीकर्तुमत इच्छाविशिष्टोपनीतभानसामग्र्या अनुमित्यादिकं प्रति प्रतिबन्धकत्वे क्लपनीये घटत्वादिविषयतानिरूपितघटादिविषयताशाल्युपनीतभानं जायतामित्याद्याकारकेच्छाविशिष्टघटत्वादिज्ञानविशिष्टघटादिज्ञानत्वेनैव सामग्रीविधया प्रतिबन्धकत्वं कल्पनीयम्। तादृशोपनीतभाने घटत्वादिज्ञानविशिष्टघटादिज्ञानत्वस्यैव सामग्रीत्वसम्पादकत्वादित्याह %तादृशेच्छाविशिष्टघटत्वादिज्ञानविशिष्टे%त्यादिना। %त्रयाणा%मिति। प्रतिबन्धकगर्भप्रविष्टानामिच्छाघटत्वादिज्ञानघटादिज्ञानानामित्यर्थः। %विशेष्यविशेषणभावे विनिगमनाविरहेणे%ति। तादृशेच्छाविशिष्टं यद् घटत्वादिज्ञानं तद्विशिष्टं यद् घटादिज्ञानं तस्यानुमित्यादिप्रतिबन्धकत्वे प्रतिबन्धकांशे घटादिज्ञानं विशेष्यम्, अपरञ्च द्वयं तत्र विशेषणं भवति। यथानुमित्यादिकं प्रति तादृशेच्छाविशिष्टघटत्वादिज्ञानविशिष्टघटादिज्ञानत्वेन प्रतिबन्धकत्वं सम्भवति तथा तादृशेच्छाविशिष्टघटादिज्ञानविशिष्टघटत्वादिज्ञानत्वेनापि तस्य कल्पनं सम्भवति। अत्र च पक्षे घटादिज्ञानं न विशेष्यमपि तु घटत्वादिज्ञानमेव, अपरञ्च द्वयं तादृशेच्छा घटादिज्ञानञ्च तत्र विशेषणमेव। एवं घटादिज्ञानविशिष्टं यद् घटत्वादिज्ञानं तद्विशिष्टतादृशेच्छात्वेनाप्यनुमित्यादिकं प्रति प्रतिबन्धकत्वं कल्पयुतुमर्हम्। एवञ्च त्रयः प्रतिबन्धप्रितबन्धकभावाः कल्पिता भवन्ति। प्रथमोक्तदिशेव घटादिज्ञानं विशेष्यत्वेन संस्थाप्यानुमित्यादिकं प्रति प्रतिबन्धकत्वं कल्पनीयं न तु द्वितीयतृतीयोक्तदिशेत्यत्र पक्षपाते युक्त्यभावात् त्रीण्येव प्रतिबन्धकत्वानि कल्पयितव्यानि। %प्रतिबन्धकताषट्‌क%मिति। प्रदर्शितप्रतिबन्धकत्वत्रयमिवात्रान्यदपि प्रतिबन्धकत्वत्रयं कल्पयितुं योग्यम्। तथाहि घटादिज्ञानविशिष्ट या तादृशीच्छा तद्विशिष्टघटत्वज्ञानत्वेन घटत्वादिज्ञानविशिष्टा या तादृशरीच्छा तद्विशिष्टघटादिज्ञानत्वेन घटत्वादिज्ञानविशिष्टं यद् घटादिज्ञानं तद्विशिष्टेच्छात्वेन चेति त्रयः प्रतिबन्धकभावः। एवञ्चैतेषां मेलनादत्रमते षट्‌ प्रतिबन्धकत्वानिलभ्यन्त इत्यर्थः। तथा च तत्तद्विषयकोपनीतभानं प्रति तत्तद्विषयकज्ञानत्वेन कारणत्वमिति मते गौरवं परिस्फुटमेवास्त इति ध्येयम्।  
 इदानीं विशिष्टज्ञानस्योपनायकतामते चरमतः प्रतिबन्धककताचतुष्टयमेव कल्पनीय स्यान्न ततोऽप्यधिकमित्याह %यदि च घटत्वादिविशिष्टज्ञानत्व%मित्यादि। %घटत्वप्रकारतानिरूपितघटविशेष्यताशालिज्ञानत्व%मिति। घटत्वविषयतानिरूपितघटविषयताशालिज्ञानत्वमित्यर्थः। प्रकारतात्वविशेष्यतात्वयोर्निवेशे प्रयोजनाभावादिदं सुरभीत्यस्येवात्र सौरभमित्यस्यापि विशिष्टज्ञानस्योपनायकतायामविशेषाच्च। %घटादिविशेष्यताशालिज्ञानत्वेनेव घटत्वादिप्रकारताशालिज्ञानत्वेनापि तन्निवेशमादाये%ति। घटत्वादिविषयतानिरूपितघटादिविशयताशालिज्ञानत्वेनेव घटादिविषयतानिरूपितघटत्वादिविषयताशालिज्ञानत्वेनापि तन्निवेशमादायेत्यर्थः। तथा च घटादिविशिष्टज्ञानस्य यथा घटत्वादिविषयतानिरूपितघटादिविषयताशालिज्ञानत्वेनोपनायकत्वं कल्पयितुं शक्यं तथा वैरीपत्येन घटादिविषयतानिरूपितघटत्वादिविशयताशालिज्ञानत्वेनापीति तयोर्विषयतायोर्विनिगमनाविरहेण द्विधोपनायकत्वमायाति। %प्रतिबन्धकताचतुष्टमेवैतन्मत%इति। इच्छादशायामनुमित्यादिकं प्रत्युपनायकसामग्र्याः प्रतिबन्धकत्वे कल्पनीये चतुर्धैव तत्‌कल्पनं पर्यवस्यतीति भावः। तथाहि तादृशेच्छाविशिष्टघटत्वादिविषयतानिरूपितघटादिविषयताशालिज्ञानत्वेनेत्येकं तादृशेच्छाविशिष्टघटादिविषयताशालिज्ञानविशिष्टतादृशेच्छात्वेनेति द्वितीयं घटत्वादिविषयतानिरूपिताघटादिविषयताशालिज्ञानविशिष्टादृशेच्छात्वेनेति तृतीयं घटादिविषयतानिरूपितघटत्वादिविषयताशालिज्ञानविशिष्टतादृशेच्छात्वेनेति चतुर्थम्। नापरः कशित् प्रकारोऽत्र सम्भवतीति विशिष्टज्ञानस्येपनायकतामत इच्छादसायामनुमितय्दिकं प्रति उपनायकसामग्र्या प्रातबन्धकत्वे कल्पनीये यत्र स्थले चत्वारि प्रतिबन्धकत्वानि कल्पितानि भवन्ति विश्रृङ्खलोपस्थितितोऽप्युपनीतभानं भवतीति मते तत्र षट्‌ प्रतिबन्धकत्वानीति लाघवाद् विशिष्टज्ञानस्योपनायकतामतमेव साधीय इति तात्‌पर्यम्।  
 लाघवप्रदर्शनेन विशिष्टविषयकज्ञाननत्वेनोपनाकत्वमिति मतं यथाकथञ्चित् समर्थ्य तत्रोदानी दोषमुद्‌घाटयति %अत्र च कल्प%इत्यादिना। कवयः खलु पूर्वं विशिष्टतयाननुभूतमेव चमत्‌कारजनकं विशिष्टार्थं मनसावधार्थ पश्चात् तादृशविशिष्टार्थप्रतिपादकं काव्यं विरचयन्ति न केवलं पूर्वप्रसिद्धानामेवार्थानां स्मरन्तः काव्येन तान् प्रतिपादयन्ति। काव्यनिर्माणे मूलीभूतं यत्‌ कविगतं नवीनविशिष्टार्थविषयकं मानसं ज्ञानं तदवश्यमुपनीतभानात्मकमेवालौकिकं स्यात् लौकिकप्रत्यक्षानुमानादेस्तत्रासम्भवात्। उपनीतभानेऽपि यदि तद्रूपेण तस्योपनीयतभानं प्रति तद्रूपेण तस्य ज्ञानं कारणं स्यात्तदा कविगतं तादृशविशिष्टार्थविषयकं मानसमुपनीभानमसम्भवं स्यात्; मानसात् पूर्वं तादृशविशिष्टार्थविषयकज्ञानस्य कवीनामभावात्। तथा चैतन्मते काव्यनिर्माणमूलीभूतस्य कविगतस्य चमत्‌कारिणोऽपूर्वविशिष्टार्थविषयतमानसोपनीतस्यानुपपत्तिरशक्यसमाधिरेव भवति। खगडशस्तत्तदर्थविषयकविश्रृङ्खलोपस्थितेरुपनायकतामते तु न काप्यनुपपत्तिः। विशिष्टार्थघटकतत्तदर्थविषयकविश्रृङ्खलोपस्थितेरुपनायकतापक्षे तु कवीनां सम्भवात्तत एव तादृशविशिष्टार्थविषयकमानसोपनीतभानस्यापि जन्मसम्भवादिति तात्‌पर्यम्।  
 चमत्‌कारसम्पादकपूर्वविशिष्टार्थबोधं विनैव कवीनां काव्यनिर्माणं सम्भवतीति प्रतिपादयितुमाह %न च तत्रासंसर्गाग्रहसहकृते%त्यादि। %तत्रे%ति। अपूर्वविशिष्टार्थप्रतिपादककाव्यनिर्माणस्थल इत्यर्थः। %असंसर्गाहे%ति। एते पदार्थाः परस्परं सम्बन्धरहिता इत्याद्याकारकज्ञानस्याभाव इत्यर्थः। %सहकृते%ति। विशेषणतासमवायघटितसामानाधिकरण्यसम्बन्धेन निरुक्तज्ञानाभावविशिष्टेत्यर्थः। अस्य चाग्रिमायां प्रत्येकपदार्थोपस्थितावन्वयः। %प्रत्येकपदार्थोपस्थितित%इति। कविकाव्यघटकानां प्रत्येकं पदानां ये येऽर्थास्तेषां या या विश्रृङ्खला उपस्थितयः कविगता इति यावत् ताभ्य इत्यर्थः। %विशिष्टव्यवहार%इति। कवीनामपूर्वविशिष्टार्थप्रतिपादककाव्यनिर्माणमित्यर्थः। तथा चापूर्वविशिष्टार्थप्रतिपादककाव्यनिर्माणे कविनां तादृशविष्टार्थविषयकं मानसं ज्ञानं नापेक्षितमस्ति, अपि तु काव्यघटकप्रत्येकपदार्थानां विश्रृङ्लोपस्थितय एवापेक्षिता भवन्ति। विशिष्टस्य काव्यार्थस्य कविभिः पूर्वमज्ञातत्वेऽपि तद्‌ङटकीभूतानामर्थानां परस्परं सम्बन्धानवगाहिस्मरणात्मकोपस्थितस्तेषामपि काव्यनिर्भाणात् पूर्वं सम्भवन्ति। तादृशोपस्थितीनां परस्परं भेदग्रहे तथा तद्विषयाणां परस्परमसम्बन्धग्रहे तेन प्रतिबन्धात् विशिष्टार्थप्रतिपादककाव्यनिर्माणां न भवति। अतः पदार्थौपस्थितावसंसर्गाग्रहसकृतत्वरूपविशेषणमावश्यकम्। एतच्च स्वरूपतो भेदाग्रहस्याप्युपलक्षणकम्। एवच्च विशिष्टार्थविषयकज्ञानस्योपनायकतामतेऽपि अपूर्वविशिष्टार्थप्रतिपादककाव्यनिर्माणेऽनुपपत्तिर्नास्तीति पूर्वपक्षाभिप्रायः।  
 एचद्दूषयियुमाह %गुरुमतानुप्रवेशप्रसङ्गादि%ति। प्राभाकराः खलु ज्ञानत्वरूपसाधारणधर्मदर्शनबलाज् ज्ञानमात्रे भ्रमत्वसंशयप्रसङ्गेन ज्ञानगतभ्रमत्ववादं प्रतिक्षिपन्तः शुक्तिरजतादिभ्रमस्थले पूरोवर्तित्वेन शुक्तेः प्रत्यक्षं देशान्तरस्थरजतस्य तत्त्वांशविनिर्मोकेण स्मरणमिति ग्रहणस्मरणात्मकाज् ज्ञानद्वयादेव स्वरूपतो विषयतश्चागृहीतभेदात् पुरोवर्त्यपादानकरजतार्थिप्रवृत्त्यादिव्यवहारजातमुपपादयन्ति। एवच्च प्राभाकरमत इव पूर्वोक्तमतेऽपि पदार्थोपस्थिनीनां स्वरूपतो भेदाग्रहात्तद्विषयाणाञ्चासंसर्गाग्रहात् कविकाव्यनिर्माणात्मकव्यवहारोपपादने तस्यापि फलतः प्राभाकरमत एवानुप्रवेशो जात इत्युत्तरपक्षग्रन्थतात्‌पर्यम्।  
 दीधितिकारादयः केचिन्नैयायिताः सोऽयं बालकं इत्याद्याकारकप्रत्यभिज्ञादौ चक्षुसंयुक्ते पुरोवर्तिदेशस्थे बालके तत्त्वांशस्योपनीतभानार्थं तदंशस्य स्मरणमनतिप्रयोजनकमाहुः। इदानीं तन्मतमुपन्यस्य विचारं प्रवर्तयति %ये तु तत्त्वादिगौचरसंस्कारादपी%त्यादि। अत्रापिर्विक्लपार्थे बाध्यः। यथा तत्त्वादिगोचरस्मरणाद्यात्मकज्ञानाच्चाक्षुषादिलौकिकप्रत्यक्षविषयीभूतबालकाद्यंशे तत्त्वाद्यंशस्योपनयमर्यादया विशेषणत्वेन भानं भवति तथा विनापि स्मरणं समुद्धुद्धात्तत्‌संस्कारादपि तदंशस्योपनयमर्यादया भानं भवतीति परमार्थः। संस्कारादेव प्रत्यभिज्ञादिकमितय्न्ययोगव्यवच्छेदार्थकैवकारसम्बलितोऽपि पाठः क्वचिद् दृश्यते। सोऽसमीचीन एव प्रतिभाति। अपूर्ववस्तुविषयकप्रत्यक्षादेरनुव्यवसायानुपपत्तेः। तद्विषयकसंस्काराभावेन लौकिकतया मानसप्रत्यक्षविषयीभूतज्ञानांशे विशेषणत्वेन तत्तद्विषयभानासम्भावात्। यद्यप्येतन्मते स्मरणस्योपनायकतास्थले स्मरणमकल्पयित्वैव तज्जनकोद्बुद्धसंस्कारादेव तत्तदर्थानामुपनीतभानं सम्भवतीति सत्यम् तथापीच्छाघटितसामग्र्याः सर्वतो बलवत्त्वेन तत्त्वांशस्य स्मरणं जायतीमितीच्छादशायां स्मरणादनन्तरमेव तदंशस्योपनीतभानं भवेदिति समुद्बुद्धसंस्कारस्थलेऽपि क्वचित् स्मरणात्मकज्ञानस्योपनायकताऽत्रापि मतेऽभ्युपगन्तव्येति ध्येयम्।  
 अस्मिन् पक्षे उपनीतभानोपनयसन्निकर्षयोः कार्यकारणभावकल्पनायां कारणतावच्छेदकांशे कालांशे च लाघवमाविष्कुरुते %एतन्मते चे%त्यादिना। यदि तत्तद्विषयकज्ञानसंस्कारयो रुभयोरेवोपनायकता स्यात्तदा तदुभयानुगतेनैव केनचिद्रूपेण सावशयं कल्पनीया। उभयानुगतञ्च तादृशं रूपं विषयत्वमेव। तथाच घटत्वादिविषयतानिरूपितघटादिविषयताशाल्युपनीतभानं प्रति घटत्वादिविषयतानिरूपितघटादिविषयताशालित्वेन कारणत्वमित्येवंरीत्या ज्ञानत्वमनन्तर्भाव्यैव कार्यकारणभावः कल्पनीयः। एवञ्चोपनायकतावच्छेदककुक्षौ ज्ञानत्वस्याप्रवेशेन ज्ञानस्यैवोपनायकतेति पक्षादत्र पक्षे लाघवम्। तथा ज्ञानस्योपनायकतापक्षे प्रत्यभिज्ञानस्थले तत्त्वांशस्मरणादनन्तरमेव प्रत्यभिज्ञनया उत्‌पत्तिः कल्पनीया, अत्र च मते समुद्बुद्धसंस्कारात् स्मरणोत्‌पत्तिक्षण एव स्मरणबाधेन तस्या उपत्‌त्तिः स्यादिति क्षणैकपूर्वमुत्‌पत्त्या कालाघवञ्च बोध्यम्। %प्रत्यभिज्ञानव्यवहितपूर्व%मित्यादि। तथाच ज्ञानस्यैवोपनायकतेति पक्षे प्रत्यभिज्ञानस्थले तदवल्यवहितपूर्वक्षणे सर्वत्र तत्त्वाद्यंशानां स्मरणमावश्यकमन्यथा ज्ञानात्मककारणबाधेन सा न स्यात्। अत्र च मते तत्त्वाद्युपनीतभानार्थं स्मरणमनावश्यकमुद्बुद्धतत्त्वासंस्कारादेव पूर्वानुभवजनितात् स्मरणोत्‌पत्तिक्षणे तद्बाधेन तस्या उत्‌पत्तिरिति काललाघवमित्यर्थः।  
 अथ तद्विषयतानिरूपिततद्विषयताशालित्वेनैव यदि संस्कारसाधारणेन तद्विषयतानिरूपिततद्विषयताशाल्युपनीतभानं प्रति जनकता स्यात्तदा घटादिविषयककृतेरपि घटत्वादिविषयतानिरूपितघटादिविषयताशालित्वात्तस्या अपि घटत्वेन घटस्योपनीतभानं प्रति कारणत्वं भवति। एवमिच्छादेरपि। तथा च विनैव घटत्वेन घटस्य ज्ञानं घटं करोमि घटमिच्छामीत्यकोपनीतभानहेतो र्घटत्वविषयतानिरूपितघटविषयताशालिन्याः कृतोरिच्छायाश्च पूर्वं सत्त्वात्। अत्रेष्टापत्तिमाह %एवमेतन्मत%इत्यादि। अत्रापि लाघवमादर्शयति %तत्‌पूर्व%मित्यादि। ज्ञानत्वेनोपनायकतामते घटं करोमीत्याद्याकारेण कृतेः साक्षात्‌कारस्थले तत्‌पूर्वं सत्यामपि तादृशकृतौ घटत्वविषयतानिरूपितघटविषयताशालिज्ञानमप्यवश्यं कल्पनीयं स्यादन्यथा कारणाभावेन मानसप्रत्यक्षे कृत्यंसे विशेषणतया घटत्वेन घटस्योपनीतभानं न स्यात्। स्वविषयानुपरागेण कृत्यादेर्मानसप्रत्यक्षस्य कुत्राप्यदर्सनाज् ज्ञानस्यैव चैततन्मत उपनायकत्वात्तद्विना कृत्यादेर्मानसस्यैवालीकत्वात्। कृत्यादिसाधारणविषयताशालित्वेनैवोपनायकतामते तु कृतच्यादेरपि तादृशविषयताशालित्वेनोपनायकत्वसम्भवात्तासां मानसप्रत्यक्षे ताभिरेव स्वांसे विषयोपरागनिर्वाहात्तदर्थं ज्ञानकल्पनाया अनवकाशात्। तथाच तत्तद्विषयस्योपनीतभानं प्रति तत्तद्विषयताशालित्वेन कृतिसंस्कारादिसाधानरणरूपेणोपनायकतामते कृत्यादिसाक्षात्‌कारस्थले विषयोपनायकज्ञानाकल्पनप्रयुक्तमपि लाघवं भवतीति धयेयम्।  
 निरुक्तं ज्ञानाकल्पनप्रयुक्तं लाघवं प्रतिक्षेप्तुं पूर्वपक्षमारचयति %न च विशिष्टबुद्धा%वित्यादि। तथाहि यद्यपि संस्कारादिसाधारणरूपेण तत्तद्विषयताशालित्वेनैवोपनायकत्वं तथापि पूर्वप्रदर्शितस्थलेषु ज्ञानाकल्पनप्रयुक्तं लाघवं न भवति। विशिष्टबुद्धौ विशेषणज्ञानस्य पृथक्‌ कारणतायाः शास्रस्रम्मतत्वेन तत्ताविशिष्टबालकस्य प्रत्यभिज्ञानार्थमेवं घटत्वप्रकारेण घटविशिष्टकृतेरिच्छायाश्च मानसप्रत्यक्षार्थं तत्ताघटत्वादिज्ञानस्यावश्यमपेक्षितत्वात्। तथाच तत्तत्‌स्थले ज्ञानस्यावश्यकल्पनीयत्वात्तदक्लपनप्रयुक्तलाघवमाकाशकुसुमायितमिति प्रतिक्षेपाभिप्रायः। %विशिष्टबुद्धा%विति घटत्वादिप्रकारतानिरूपितघटादिविशेष्यताशालिबुद्धाविति तदर्थः। %विशेषणज्ञानस्ये% ति। घटत्वादिविषयताशालिज्ञानस्य निर्विकल्पकस्यापीति तस्यार्थः। अन्वयश्चस्याग्रिमेण %हेतुतये%त्यनेन बोध्यम्; विशेषणज्ञानं निर्विकल्पकमपि विशिष्टबुद्धौ कारणं भवतीति शास्रसिद्धान्तात्। %विशिष्टवैशिष्ट्यबोधे चे%ति। घटत्वादिविशिष्टतया घटादेद्वैशिष्ट्यं तदवगाहिनि ज्ञान इत्यर्थः। %विशेषणतावच्छेदकप्रकारकज्ञानस्ये%ति। निर्विकल्पकव्यावृत्तं यद् घटत्वादिप्रकारकज्ञानत्वं तेन रूपेण ज्ञानस्य कारणत्वमित्यनयोर्विशेषः। %तत्तात्वप्रकारकतत्ताज्ञान%मिति। सोऽयं बालकं इत्याद्याकारकप्रत्यभिज्ञायां तत्तात्वेनैव रूपेण तत्ता बालकाद्यंश उपनीतमर्यादया विशेषणीभूय प्रकाशते। तथाच निरुक्तप्रत्यभिज्ञायस्तत्तात्वविशिष्टतत्तावैशिष्ट्यावगाहित्वात्तत्र विशेषणतावच्छेदकीभूततत्तात्वप्रकारकं ज्ञानं कारणत्वेनापेक्षितमस्तीति ग्रन्थकृतामभिप्रायः। %घटत्वादिप्रकारकघटादिज्ञानं%मिति। तथाहि घटं करोमीत्याद्याकारककृतिसाक्षात्‌कारे घटत्वेन विशिष्टः सन्नेव घटः कृत्यंश उपनीतमर्यादया विशेषणत्वेन भासत इति तत्रापि विशेषणतावच्छेदकीभूतघटत्वप्रकारकं ज्ञानमावश्यकमिति तात्‌पर्यम्। %सविषयकमात्रस्योपनाकतामतेऽप्यनिर्वाह इती%ति। तथाच सोऽयं बालक इत्याद्याकारकप्रत्यभिज्ञायां तत्तासंस्कारादेव विनैव तत्तास्मरणं तत्ताया बालकाद्यंशे विशेषणत्वेनोपनीतभानसम्भवेऽपि तादृशप्रत्यभिज्ञानया विशिष्टवैशिष्ट्यावगाहित्वेन तन्निर्वाहार्थं तत्तात्वप्रकारकस्मरणसापेक्षत्वं सविषयकत्वेनोपनायकतामतेऽपि स्वीकार्यमेवञ्च स्मरणाद्यकल्पनप्रयुक्तमेतन्मते यल्लाघवं पूर्वमुक्तं तद्दूरं गतमिति पूर्वपक्षाभिप्रायः। अत्रोत्तरमाह %तन्मते विशेषणज्ञाने%त्यादि। %ज्ञानत्वानस्तर्भावा%दिति। तथाच सविषयकत्वेनोपनायकतामते विशिष्टबुद्धिं प्रति विशेषणज्ञानस्य तथा विशिष्टवैशिष्ट्यावगाहिबुद्धिं प्रति विशेषणतावच्छेदकप्रकारकज्ञानस्य या कारणता तत्रावच्छेदककुक्षौ ज्ञानत्वस्य प्रवेशो नास्ति। विशिष्टबुद्धिं प्रति विशेषणविषयकत्वेन विशिष्टवैशिष्ट्यावगाहिबुद्धिं प्रति च विशेषणतावच्छेदकीभूतवस्तुप्रकारकत्वेन कृतीच्छासंस्कारादिसाधारणरूपेणैव कारणताया अभ्युपगमात्। एवञ्च निरुक्तप्रत्यभिज्ञायाः कृत्यादिमानसप्रत्यक्षस्य च विशिष्टवैश्ट्यावगाहिबुद्धित्वं तत्तात्वप्रकारकसंस्काराद् घटत्वप्रकारककृतेरेव निर्वहतीति ज्ञानाकल्पनप्रयुक्तं लाघवं पूर्वोक्तरूपमस्त्त्येवेति निगर्वः।  
 एतन्मतं परिष्कर्तुं पुनः पूर्वपक्षमुत्थापयति %न चैतन्मत%इत्यादि। तथाहि सोऽयं बालक इत्यादिप्रत्यभिज्ञानस्थले यदि संस्कारसाधारणरूपेण तत्तात्वप्रकारकत्वेन जनकत्वं कल्पितं स्यात्तदोद्बोधकासमवधानदशायामपि पूर्वानुभवजनितत्तात्वप्रकारकसंस्कारसत्त्वात्तदानीमपि निरुक्तप्रत्यभिज्ञा प्रसज्येत। उपनीतभानत्वविशिष्टवैशिष्ट्यावगाहित्वप्रयोजकसामग्र्याः सत्त्वादिति पूर्वपक्षतात्पर्यम्। अत्रोत्तरमाह %संस्कारजन्योपनीतभान%इत्यादि। तथाच संस्कारजन्योपनीतभान उद्बोधकानामपि पृथक्‌कारणत्वादुद्बोधकासमवधानदशायां संस्कारमात्रान्न प्रत्यभिज्ञापत्तिः स्यादिति तात्‌पर्यम्। पुनः शङ्कते %न चैतत्‌कल्पनाया%इत्यादि। %आधिक्या%दिति। सविषयकत्वेनोपनायकतामते संस्कारजन्योपनीतभानस्थले संस्काराणां तदुद्बोधकानाञ्च पृथक्‌करणात्वाज् ज्ञानत्वेनोपनायकतामते चोद्बोधकानां पृथक्‌कारणत्वाभावात्तेषां पृथक्‌कारणत्वकल्पनं सविषयकत्वेनोपनायकतामतेऽधिमिति भावः। शङ्कां निरस्यति %ज्ञानत्वेनोपनायकतामतेऽपी%त्यादि। %उद्बोधकहेतुताकल्पनायाःसाम्या%दिति। तथादि यद्यपि ज्ञानत्वेनोपनायकतामते सोऽयं बालकं इत्यादिप्रत्यभिज्ञानस्थले बालकांशे विशेषणीभूय तत्तादेरुपनीतभानार्थं पृथक्‌तया तत्तदुद्बोधकानां साक्षादपेक्षानास्तीति सत्यम् तथापि तत्तदुपनीतभानानां कारणीभूतानि यानि समरणानि तेषु तत्तदुद्बोधकानां कारणत्वात् प्रत्याभिज्ञानयां तत्तदुद्बोधकानमपेक्षाया उभयत्र साम्यमेव। सविषयकत्वेनोपनायकतामते प्रत्यभिज्ञानस्थलीयोपनीतभाने साक्षादेवोद्बोधकानामपेक्षा, ज्ञानत्वेनोपनकतामते तत्र तेषामिपनीतभाने साक्षादपेक्षा नास्ति परमुपनायकस्मरणे तेषामपेक्षेति विशेषः।  
 सविषयकत्वेनोपनायकतामत उपनीतभाने संस्कारोद्बोधकानां हेतुत्वकल्पनाया आवश्यकत्वाद् यदाधिक्यं प्रदर्शितं पुनस्तन्निरसितुमाशङ्कते %न चोद्बोधकाना%मित्यादि। %उभयवादिसिद्धतये%ति। ज्ञनत्वेनोपनायकत्वमिति मते सविषयकत्वेनोपनायकत्वमिति मते च स्मरणं स्वीकृतमस्ति। तत्र च संस्काराणामिव तदुद्बोधकानामपि कारणत्वं निरुक्तोभयमत् एवाभ्युपगतमस्ति। एवञ्च स्मरणसापेक्षोपनीतभानस्थल उद्बोधकानां मतभेदेन स्मरणार्थं वा भवतु उपनीतभानार्थं वा भवत्वपेक्षाया उभयवादिसम्मतत्वेन क्लृप्ततया सविषयकत्वेनोपनायकतामत उद्बोधकानां हेतुताकल्पनं नाधिकमिति शङ्कितुरभिप्रायः। अत्रोत्तरमाह %कालादिरूपोद्बोदकानामनुगतरूपेण%त्यादि। तथाहि स्मरणं प्रत्युद्बोधकानां यद्यनुगतेन केनचिद्रूपेण हेतुत्वं कल्पयितुं योग्यं स्यात्तदावश्यमेवोद्बोधकानामुपनीतभाने अपेक्षाकल्पनं पूर्वोक्तयुक्त्या नाधिकं स्यात्; वस्तुस्तु तदेव न। स्मरणे कदाचित् कालात् कदाचिज् ज्ञानात् कदाचिद्वेच्छादितः संस्काराणां समुद्बोधो भवति। कालज्ञानेच्छादिसाधारणं तदितिरिक्तव्यावृत्तञ्च किमपि रुपं नास्ति येनोद्बोधकांस्तावतः संगृह्य तेन रूपेण तेषां संस्कारोद्बोधे हेतुत्वं क्लपनास्पदं भवेत्। अतोऽनायत्या संस्कार्वयक्तिमपक्ष्यैवोद्बोधकव्यक्तीनां तत्तद्व्यक्तित्वेन हेतुत्वं कल्पनीयम्। एवञ्च स्थलविशेषे सविषयकत्वेनोपनायकतामत् उद्बोधकव्यक्तीनामुपनीतभानोष्वपेक्षाकल्पनमधिकं स्यादित्युत्तरपक्षतात्‌पर्यम्। तादृशं स्थसमाविष्करोति %उभयमतासिद्धस्मृस्थिल%इति। उभयमते असिद्धा उभयमतासिद्धा तादृशी स्मृतिर्यत्रेतितादृशं स्थलमिति व्युत्‌पत्तिः। मतयोः प्रत्येकं स्मरणास्वीकारे तयोरेकस्मिन् स्वीकारेऽन्यस्मिन्नस्वीकारे च स्मरणमुभयमतासिद्धं भवेत्। प्रथमपक्ष उपनीतभानामपि विवादग्रस्तमेव स्यात्। द्वितीयपक्षे चोपनीतभानस्वीकार उद्बोधकव्यक्तीनामप्यपेक्षा तुल्या स्यात्। एवमपि प्रथमपक्षमवलम्ब्यैव यथाकथञ्चिजद् ग्रन्थो व्याख्येयः। ज्ञानत्वेनोपनायकतामते यत्र तत्त्वांशस्य स्मरणं न भवति तचत्र प्रत्यभिज्ञापि न भवति कारणाभावात्। सविषयकत्वेनोपनायकतामते चास्मरणेऽपि सविषयकस्य संस्कारस्य सत्त्वात् प्रत्यभिज्ञायाः सम्भावना भवति। तादृशविवादग्रस्तप्रत्यभिज्ञास्थले तत्‌स्थलीयानामुद्बोधकव्यक्तीनां प्रत्यभिज्ञायां तत्त्वांशस्योपनीतभानार्थमपेक्षास्वीकारेणाधिक्यमापतति। यदि तत्रापि पूर्ववादी प्रत्यभिज्ञां न स्वीकुर्यात्तदा तूद्बोधकानामुपनीतभानेऽनपेक्षाकल्पनं मतयोस्तुल्यमेव स्यादिति ध्येयम्। %अनुगतोद्बोधकस्थले चे%त्यादि। यत्र च सम्बन्ध्यन्तरज्ञानादेव स्मरणं तत्रानुगतेन सम्बन्धिज्ञानत्वेनैवोद्बोधकानां सम्बन्धिज्ञानत्वेनैवोद्बोधकानां स्मृतिहेतुता कल्पनीया स्याल्‌लाघवानुरोधादिति तात्‌पर्यम्। %तदुपनीतभानसामग्रीसत्त्वेने%ति।%स्मरणार्थमुद्बोधकस्य संस्कारस्य चावश्यं पूर्वकालावच्छेदेनात्मनि सत्त्वात् सविषसकत्वेनोपनाययकतामते ताभ्यामेवोपनीतभानस्याप्युत्‌पादस्वीकारात् स्मरणस्थले सर्वेत्र तद्विषयस्योरनीभानसामाग्रीसत्त्वास्यावर्जनीयत्वेन समानविषये प्रत्यक्षसामग्रया बलवत्त्रत्वेन च स्मृतिबाधेनोपनीतभानोत्‌पत्तौ सविषयकत्वेन संस्कारसाधारणरूपेणोपनाकत्वमते फलतः स्मृतेर्विलय एव प्रसज्यत इति भावार्थः। अत्रोत्तरमारचयति %संस्कारजन्योपनीतभानं%त्यादि। %उद्बोधकानामननुगतरूपेण हेतुतये%ति। पूर्वोक्तयुक्त्या उद्बोधकानां केनचिदप्यनुगतरूपेणोपनीतभानं प्रति कारणत्वकल्पनाया असम्भवेन तत्तद्व्यक्तित्वेनैवाश्यं कारणत्वे कल्पनीये यत्र स्मृतिरेवानुव्यवसायेन प्रमाणिता भवति, तत्रत्योद्बोधकानां फलानुरोधेन स्मृतिहेतुत्वस्वीकारेऽप्युपनीतभानहेतुत्वास्वीकारान्न स्मृतिविलयः प्रसज्येतेति परमार्थः।  
 इदानीं सविषयकतेवेनोपनायकत्वमिति मतं दूषयति। %अत्रेदं चिन्तनीय%मित्यादि। चिन्ताबीजमुद्‌घाटयति %अनुद्धुद्धसंस्कारदशाया%मित्यादि। %तादृशापत्तिर्वारयितुमशक्ये%ति। यत्र च तत्तद्विषयतानिरूपिततत्तद्विषयताशाली संस्कारोऽस्ति, उद्बोधकानाञ्च समवधानं नास्ति तत्र तत्तद्विषयतानिरूपिततत्तद्विषयताशाल्युपनीतभानस्यापत्तिर्वारयुतुमशक्या सविषयकत्वेनोपनायकतावादिनेत्यर्थः। तादृसापत्तेर्वारणासम्भवे हेतुमाह %उद्बोधकव्यतिरेकेमे%त्यादिना। %सप्रकारकत्वावच्छिन्नस्ये%ति। निर्विकल्पकज्ञानस्योपनिरासार्थं तत्तद्विषयतानिरूपिततत्तद्विषयताशालिन इति तदर्थो बोध्यः। %ज्ञानादेः फलोपधायकतये%ति। तथाहि तद्विषयतानिरूपिततद्विषयताशाल्युपनीतभानं प्रति तद्विषयतानिरूपिततद्विषयताशालित्वेन ज्ञानसंस्कारादिसाधारणरूपेण कारणत्वपक्षे संस्कारोद्बोधकानामुपनीतभानसामग्रीघटकत्वं न सम्भवति। संस्कारोद्बोधकानामसमवधानेऽपि घटमहं जानीमित्याद्याकारकानुव्यवसायेऽयं घट इत्याद्याकारकसविकल्पकज्ञानादेवानुव्यवसायविषयीभूतज्ञानांशे घटत्वेन घटादेरुपनीतभानात्मकफलोदयस्योभयवादिसम्मतत्वात्। तादृशविषयताशालित्वेन स्मृत्यनात्मकज्ञानानामुपनायकत्वस्थलेऽपि यद्युद्बोधकानां सामग्रीघटकतया प्रवेशोऽभिप्रेतः स्यात्तदा सविकल्पकज्ञानानां विषयोपरागेणानुव्यवसाया विलोयेरन्नुद्बोधकानां तत्रासम्भवात्। एवञ्च सोऽयं बालक इत्यादिप्रत्यभिज्ञानस्थलेऽपि तत्तात्वविषयतानिरूपिततत्ताविषयताशालित्वेनैव रूपेण संस्काराणां तत्तात्वेन तत्तोपनीतभानं प्रति कारणत्वात्तत्रापि संस्कारोद्बोधकानां तत्‌सामग्र्यामप्रवेरा एवेति ज्ञानेच्छाकृतिसंस्कारसाधारणेन विषयकत्वमात्रेणोपनायकत्वमतेऽनुद्बुद्धादपि संस्कारादुपनीतभानस्यापत्तिर्दुर्वारैव स्यादिति परमार्थः।  
 प्रदर्शितं दोषं निरसितुमाशङ्कते %न चोद्बोधकघटितैके%त्यादि। परस्परनिरूप्यनिरूपकभावापन्नविषयताकवेन ज्ञानेच्छाकृतिसंस्कारादिसाधारणरूपेणोपनीतभानं प्रति यत्कारणत्वं तत् खलु सामान्यत एव बोध्यम्। तादृशविषयताकत्वेन कुत्रचित् संस्कारादयः कुत्रचिच्च ज्ञानानि गृह्यन्ते। एवञ्च ज्ञानजन्योपनीतभानव्यक्तीनां संस्कारदशायामुत्‌पादस्य संस्काररादिजन्योपनीतभानव्यक्तीनां वा ज्ञानदशायामुत्‌पादस्य प्रयक्तेर्निरासाय विशेषतोऽपि कार्यकारणभावोऽवश्यं कल्पनीयः। तथाच संस्कारस्थलीयोपनीतभानं उद्बोधकघटितैका सामग्री, अपरा च ज्ञानत्वावच्छिन्नादिघटिता। सामान्यसामग्र्या विशेषसामग्रीसहकारेणैव कार्यजनननियमादनुद्बुद्धसंस्कारदशायामुद्बोधकघटितविषसामग्र्या ज्ञानत्वावच्छिन्नादिघटितापरविशेषसामग्र्याश्च प्रत्येकं विरहादेव सामान्यसामग्रीसत्त्वेऽपि नोपनीतभानमापादयितुं शक्यमिति शङ्काभिप्रायः। अत्रोत्रमाह %ज्ञानत्वेन हेतुताया%इत्यादि। तथाहि यद्यपि सविषयकत्वेनोपनायकतामतेऽप्यनुव्यवसायादिस्थले सविषयकत्वापन्नं व्यवसायात्मकं ज्ञानमेवानुव्यसाविषयीभूतस्वंशे विषयोपनायकमिति सत्यं तथापि सविषयकत्वेनैव तेषां सामग्रीघटकता नतु ज्ञानत्वेन। एवञ्च प्रदर्शितप्रणाल्या विशेषसामग्र्यभावं समुपस्थाप्यानुद्बुद्धसंस्कारदशयामुपनीभानापत्तिर्वारयितुं शक्येत्युत्तरपक्षतात्‌पर्यम्।  
 प्रकारान्तरेण निरुक्तामापत्तिं निरसितुं पुनराशङ्कते %न च ज्ञानव्यक्तीना%मितयादि। %व्यक्तिपौर्वापर्यनियमायावश्यकल्पनीयतये%ति। यथोपनीतभानं प्रति परस्पारनिरूपकभावापन्नविषयताकत्वेन ज्ञानेच्छाकृतिसंस्कारादिसाधारणरूपेणां सामान्यतः कार्यकारणभावस्याभ्युपगभेऽपि संस्कारदसायामुत्तपन्नस्योपनीतभानस्य ज्ञानादिदशायामुत्‌पत्तिप्रसक्ते र्निरासाय तादुशोपनीतभानं प्रत्युद्बोधकसमवहितसंस्काराणं विशेषतः सामग्र्यन्तर्भावः कल्पनीयस्तथा समानविशयकज्ञानदशायां पूर्वमुत्तपन्नाया उनपीतभानव्यक्तेरेतज्‌ज्ञानानन्तरोतद्‌पत्त्यापत्तेर्वारणाय तत्तदुपनीतभानव्यक्तीः प्रति ततज्‌ज्ञानव्यक्त्यः कारणमित्येवं चरमविशेषरूपेणापि तत्तद्‌व्यक्तित्वेन कार्यकारणभावोऽवश्यमभ्युपगन्तव्यः। एवं संस्कारस्थलीयोपनीतभानानामपि चरमविशेषधर्मेण तत्तद्‌व्यक्तित्वेनैव कार्यकारणभावः क्लपनीयो युक्तेस्तौल्यात्। इदानीमनुद्बुद्धसंस्काररस्थल उपनीतभानस्य प्रसक्तिर्न पुनः सम्भवति। तथाहि संस्कारस्यानुद्बोधदशायां परस्परनिरूपकभावापन्नविषयताकस्य सामान्यत उपनीतभानकारणस्य सत्त्वेऽपि संस्कारस्थलीयोपनीतभानव्यक्तीनां कस्या अपि व्यक्तेरापत्तिर्न सम्भवति। तादृशव्क्तीनामुत्त्पादे उद्बोधका अपि सामग्र्यन्तर्गतास्तेऽत्र न सन्ति। ज्ञानादिस्थलीयोपनीतभानव्यक्तिषूद्बोधकानामपेक्षाविरहातासामेव कस्याश्चिद्‌ व्यक्तेरापत्तिर्दातव्या। सापि नात्र सम्भवति तासामुत्‌पादे ज्ञानादिव्यक्तीनां सामग्र्यन्तर्गतत्वाज् ज्ञानव्यक्तीनाञ्चात्रानुपस्थितत्वादिति शङ्काभिप्रायः।  
 अत्रोत्तरमाचयति %व्यक्तिपौर्वापर्यनिर्वाहकवयक्तीना%मित्यादि। %सामान्यसामग्रीघटकत्वोपगम% इति। उपनीतभानं प्रति परस्परनिरूप्यनिरूपकभावापन्नविषयताकत्वेन ज्ञानेच्छाकृतिसंस्कारसाधारणरूपेण कारणत्वमिति सामान्यकारणघटिता सामग्र्यास्ति, तत्र चरमविशेषकारणानां तत्तदव्यक्तित्वावच्छिन्नानां प्रवेशस्वीकार इति तदर्थः। %सामान्यसामग्रीणां तत्तद्व्यक्तिभेदेनानन्त्यप्रसङ्गेने%ति। चरमविशेषकारणानां संस्कारस्थलीयानां ज्ञानादिस्तलीयव्यक्तीनाञ्चानन्तत्वेन तद्‌घटिततया सामान्यसामग्रीणामप्यानन्ततप्रसङ्गस्तेनन हेतुनेत्यर्थः। %अनन्तसामग्रीणां सामान्यधर्मावच्छिन्नोत्‌पादप्रयोजकत्वकल्पनेते%ति। अस्य %गौरवादि%त्यग्रिमेणान्वयो बोध्यः। तथाच सामान्यसामग्र्यामनन्ततत्तद्‌व्यक्तीनां प्रवेश उपनतभानत्वरूपसामान्यधर्मावच्छिन्नस्योत्‌पत्तौ तादृशानन्तव्यक्तिघटितपरस्परनिरूप्यनिरूपकभावापन्नविषयताकत्वावच्छिन्नस्य प्रयोजकत्वं स्यादिति तत्र चरमं गौरवमापततीति परमार्थः। %तादृशानन्तसामग्राभावानञ्चे%त्यादि। यद्धर्मावच्छिन्नस्योत्तपादे यद्धर्मावच्छिन्नं प्रोयजकं तद्धर्मावच्छिन्नस्याभावे तद्धर्मावच्छिन्नप्रतियोगिताकाभावः प्रयोजक इति नियमस्य सर्ववादिसिद्धतयोपनीतभानत्वावच्छिन्नप्रतियोगितचाकाभावेऽपि तादृशानन्तव्यक्तित्वावच्छिन्नप्रतियोगिताकानामनन्ताभावानां प्रयोजकत्वकल्पनमावशष्यकमिति तत्रापि गारवं सचरमं स्यादिति भावार्थः। एवञ्च सामान्यत उपनीतभानसामग्रीशरीरे चरमविशेषसामग्रीणामप्रवेशाज् ज्ञानेच्छादिसाधारणतादृसविषयताकतेवेनोपनीभानहेतुत्वपक्षे सामान्यसामग्रीसत्त्वेनानुद्बुद्धसंस्कारदशायां सामान्यत उपनीतभानत्वेनोपनीतभानस्यापत्तिर्दुर्निवारैवेति ध्येयम्।  
 यदि चान्यथा तदापत्तिर्नैव वारणीया स्यात्तदा त्ववश्यमेव तद्वारणार्थं सामान्यसामग्रीशरीरे चरमविशेषसामग्रीं प्रवेश्यैव तदापत्तिरगत्या वारणीया स्यात्। तदेव तु न, प्रकारान्तरेणापि तदापत्तेर्निवारयितुं शक्यत्वादित्याह-- %प्रकारान्तरेणोपपत्ता% वित्यादि। सामान्यत उपनीतभानं प्रति परस्परनिरूप्यनिरूपकभावापन्निविषयताशालिज्ञानत्वेन कारणत्वमित्येवंरीत्या ज्ञानत्वान्तर्भावेन कार्यकारणभावाभ्युपगम एवानुद्बुद्धसंस्कारदशायामुपनीतभानोत्तपादापत्तेर्वारयितुं शक्यत्वात् सामान्यसामग्रीणां स्वकार्ये तरमविशेषसामग्रीसापेक्षत्वप्रयुक्तचरमगौरवस्वीकारे प्रयोजनाभावात्। %परामर्शादिहेतुताया%मित्यादि। अनुमितित्वावच्छिन्नं प्रति व्याप्तिप्रकारकपक्षधर्मतानिश्चयत्वेन कारणत्वमिति सामान्यतः कार्यकारणभावाभ्युपगमेऽपि परामर्शव्यक्तीनामनुमितिव्यक्तीनाञ्चानन्तानां पौर्वापर्यनिर्वाहाय तत्तदनुमितिव्यक्तीः प्रति तत्तत्‌परामर्शव्यक्तीनां चरमविशेषरूपेण तत्तद्‌व्यक्तित्वेनानन्ताः कार्यकारणभावा अवश्यं कल्पनीयाः। एवं परामर्शदशायां सिद्धिसत्त्वे सामान्यतोऽनुमितेरारापत्तिर्द्विधा वापयितुं शक्यते प्रथमतोऽनुमितिसामान्ये पक्षतायाः कारणत्वं स्वीकृत्य द्वितीयतश्च सामान्यसामग्र्यां चरमविशेषसामग्रीसापेक्षत्वमङ्गीकृत्य। चरमविशेषपक्षे च सिषाधयिषाविरहविशिष्टसिद्धिकालीनपरामर्शव्यक्तेः कुत्राप्यनुमितिविशेषे तद्‌वयक्तितेवेनाकारणत्वात्तादृशविशेषसामग्रीविरहादेव तत्र सामान्यतोऽनुमित्युत्‌पादाप्ततेर्वारणसम्भवात्। यदि तत्र द्वितीयदिशा सामान्यतोऽनुमित्युत्‌पादापत्तिर्वार्यते तदा परामर्शगतानुमितिकारणतायामवच्छेदकविधया विषयनिवेशोऽनतिप्रयोजनकः स्याच्, तरमविशेषकारणमवलम्ब्यैव सर्वासामापत्तीनां वारणसम्भवात्। एवमुपनीतभानकारणतायामपि विषयप्रवेशो निष्फलः स्यादिति परमार्थः।  
 इदानीं ज्ञानत्वमनन्तर्भाव्य प्रकारान्तरेण ज्ञानेच्छाकृतीरनुगमय्य तेषामुपनीतभानकारणत्वं समर्थयते %इदन्तु बोध्य%मित्यादि। अस्ति कश्चिद्वैजात्यविशेषो ज्ञानेच्छाकृतिषु यः खलु संस्कारदृष्टाद्यात्मविशेषगुणेभ्यो व्यावर्तयन् ज्ञानादीनामात्मविशेषगुणाननुगमयति। तादृशजातिसमानाधिकरणसविषयकत्वेनैवोपनीतभानं प्रति सामान्यतः कारणत्वं कल्पनीयम्। %ज्ञानत्वं न निवेश्यत%इति। उपनीतभानकारणतावच्छेदककोटावित्यर्थः। तथाचेच्छाकृत्योर्मानसप्रत्यक्षे तद्विषयीभूतेच्छाद्यंशे विशेषणतया विषयाणमुपनीतभानमिच्छादिसामर्थ्यादेव सयान्न तु तदर्थमिच्छादिविषयाणां ज्ञानकल्पनमावश्यकम्। %एवञ्चानुद्बुद्धसंस्कारान्नोपनीतभानप्रसङ्ग%इति। संस्कारे निरुक्तवैजात्यस्य विरहेण तेषां कारणतावच्छेदकानाक्रान्ततयानुद्बुद्धसंस्कारदशायामुपनीतभानापत्तिरत्र कल्पे न सम्भवतीति भावार्थः। अत्र पक्षे समुद्बुद्धसंस्कारस्थलेऽपि न तादृशसंस्कारादेवोपनीतभानमपि तु तादृशसंस्कारजन्यस्मरणादेवेति परमार्थः। तादृशवैजात्यश्रयत्वेनाभिमतानां %न च तादृशजातौ मानाभाव%इत्यादि। तादृशवैजात्याश्रयत्वेनाभिमतानां ज्ञानेच्छाकृतिसुखदुःखादीना प्रत्यक्षसिद्धत्वेऽपि तादृशजातेः प्रत्यक्षेणालाभात् सा निष्प्रामाणिकीत्याशङ्कितुरभिप्रायः। प्रत्यक्षासिद्धत्वेऽपि लाघवानुगृहीतादनुमानात् सा जातिः प्रमाणयितुं शक्येति समर्थयितुरभिसन्धिः। तादृशजातिस्वीकारे लाघवमाविष्करोति %ज्ञानत्वेन हेतुत्व%इत्यादि। यदि तादृशं वैजात्यं ज्ञानेच्छाकृत्यादिसाधारणं न स्यात्तदानुद्बद्धसंस्कारादुपनीतभानां एतेर्निरुक्तयुक्त्या दुर्वारतया सविषयकत्वेनोपनीतभानकारणत्वं कल्पयितुंमशक्यमित्यनायत्या ज्ञानत्वेनैव तदवश्यं कल्पयितव्यम्। एवञ्चेच्छाकृतिमानसप्रत्यक्षे तद्विषयीभूतेच्छाद्यंशे विषयोपरागनिर्वाहार्थं तत्तद्विषयाणमनन्तज्ञानकल्पनेन गौरवं स्यात्तदृशवैजात्यस्वीकारे च तत्तत्‌स्थलेष्वनन्तज्ञानाकल्पनप्रयुक्तं महल्लाघवमिति तदनुगृहीतादुपनीतभानकारणत्वं किञ्चिद्धर्मावच्छिन्नं कारणतात्वादित्यनुमानात्तत्‌कारणतावच्छेदकत्वन तादृशं वैजात्यं प्रमाणितं भवतीति परमार्थः। तादृशवैजात्ये युक्त्यन्तरमप्युपस्थापयति %वस्तुतस्तु संस्कारादृष्टादिमानसवारणाये%त्यादि। तथाहि मानसप्रत्यक्षमात्मविशेषगुणानां भवति, तेष्वातमविशेषगुणेष्वदृसंस्कारयोरयोग्यत्वेन तन्न भवति। तयोर्लौकिकमानसप्रत्यक्षवारणं द्विधा भवितुमर्हति,प्रथमतो विषयतासम्बन्धेन लाकिकमानसप्रतयक्षं प्रति तादात्म्यसम्बन्धेनादृष्टत्वेन संस्कारत्वेन च प्रातबन्धकत्वमितयेवंरीत्या प्रतिबन्धकत्वकल्पनेन द्वितीयतस्त्वदृष्टसंस्कारव्यावृत्तात्मविशेषगुणज्ञानादिसाधारणवैजात्यात्मकलौकिकमानसयोगद्यताकल्पनेन। प्रतिबन्धकत्वकल्पनपक्षेऽपि विषयत्वसम्बन्धावच्चिन्नलौकिकमानसत्वावच्छिन्नकार्यतानिरूपिततादात्म्यसम्बन्धावच्छिन्नकारणतायां किञ्चिदवच्छेदकत्वेनावश्यं कल्‌पनीयमेव, कारणतायाः किञ्चिद्धर्मावच्छिन्नत्वनियमात्। तथाच तादृशकारणतावच्छेदकतया सिद्धस्य वैजात्यस्य योग्यतापराभिधेयस्य विरहादेवादृशष्टसंस्कारयोर्मानसप्रत्क्षापत्तेर्वारणसम्भवेन तदर्थं प्रतिबन्धकत्वकल्पनमनावश्यकमित्येवंरीत्य यद्वैजात्यं प्रमाणितं भवति तस्यैवोपनीतभानजनकतायामप्यवच्छेदकत्वमवर्जनीयत्वादिति समर्थयितुर्गूढं रहस्यम्। सुखदुःखादीनां मानसप्रत्यक्षं न विषयज्ञानं विना भवेदित्याह %सुखादे%रित्यादि। सुखादेस्तादृसवैजात्यवत्त्वेऽपि सविषयकत्वाभावादनुपनायकत्वेन मानसप्रत्‌यक्षविषयीभूतसुखाद्यंशे विषयोपरागार्थं विषयज्ञानस्यावश्यं कल्पनीयत्वादित्यर्थः।  
 पुनरिदानीं ज्ञानत्वेनोपनायकतामतं समर्थयितुमुपक्रमते %अथ ज्ञानत्वेनोपनायकतामतेऽपी%त्यादिना। कृत्यादिसाक्षात्‌कारस्थले तद्विषयाणां ज्ञानकल्पनाप्रयुक्तं यद् गौरवं ज्ञानत्वेनोपनायकतामते सविषयकत्वेनोपनायकतावादिभिः पूरेवं समुपस्थापितं तन्निरसितुं ज्ञानोपनायकतावाद्याह %भवन्मत%इत्यादि। अत्र सविषयकत्वेनोपनायकतावादी भवत्पदार्थौ बोध्यः। %तदानी%मिति कृत्याद्युत्‌पत्त्यव्यवहितोत्तरक्षण इत्यर्थः। %विषयस्मृत्यकल्पनेऽपी%ति। मानसप्रत्यक्षविषयकृत्यंशे विषयोपरागाय कृतजिविषयाणां स्मरणकल्पनेऽपीत्यर्थः। सविषयकत्वेन पूर्वोत्‌पन्नायाः कृतेरेव सविषयोपनायिकायाः सत्त्वादिति भावः। %कृतिसाक्षात्‌कारस्यैव तत्‌क्षण उपगन्तव्यतये%त्यादि। तथाहि ज्ञानोपनायकतावादी कृत्युत्‌पत्त्यव्यवहितोत्तरक्षणे कृतिविषयाणां स्मरणं कल्पयति, सविषयकत्वेनोपनायकतावदी च तत्र कृतेर्मानसं प्रत्यक्षं स्वीकुरुत इति तत्‌क्षणे विभिन्नविषयकत्वेऽपि ज्ञानस्योत्‌पत्तिस्तुल्यैवेति न मतयोर्लाघवगौरवावकाश इति परमार्थः।  
 ज्ञानत्वेनोपनायकतामते गारवं प्रदर्शयितुं पुनरप्याशंकते %न च ज्ञानकत्वेनोपनायकतामतेऽपी%त्यादि। %तदुत्तरक्षण%इति। कृतिविषयाणां स्मरणादुत्तरक्षण इति तदर्थः। %कृतिसाक्षात्‌कारस्यावश्यकत्वा%दिति। मानसप्रत्यक्षविषयीभूतकृत्यंशे पुच्छलग्नतया विषयोपरागनिर्वाहकस्य कृतिविषयस्मरणस्य पूर्वं सत्त्वादिति भावः। %उभयमते तुल्यतये%ति। कृतिसाक्षात्‌कारोत्‌पत्तिक्षणविषये मतयाः परस्परं वैषम्येऽपि कृतिमानसप्रत्यक्षे मतद्वयं तुल्यमेव। %तन्मते विषयस्मृतिकल्पनाया आधिक्य%मिति। ज्ञानत्वेनोपनायकतामते कृतिसाक्षात्‌कारपूर्वक्षणे कृतिविषयाणां स्मरणमावश्यकमन्यथा साक्षात्‌कारविषयीभूतकृत्यंशे विषयोपरागासम्भवात्। सविषयकत्वेनोपनायकतामते कृतिसाक्षात्‌कारपूर्वक्षणे कृतिविषयाणां स्मरणमनावश्यकं सविषयकत्वेन कृत्यैव साक्षात्‌कारविषयकृत्यंसे विषयोपरागस्य निर्वाहसम्भवात्। एवञ्च कृत्यादिसाक्षात्‌कारस्थले विषयस्मरणकल्पनाप्रयुक्तं गौरवं ज्ञानत्वनोपनायकतयामतेऽशक्यापह्णवमेवेति भावार्थः। प्रदर्शितस्य कृत्यादिविषयस्मरणकल्पनाप्रयुक्तस्य गौरवस्य निरासार्थं ज्ञानत्वेनोपनायकतावादी सविषयकत्वेनोपनायकतामते प्रकारान्तरेण गौरवमाविष्कारोति %कृतिसाधारणोपनायकतामतेऽपी%त्यादि। %तत्‌क्षणे ज्ञानान्तरोत्‌पादस्यावश्यकतये%ति।कृत्यादिसाधारणोपनायकतामते कृत्युत्‌त्त्यव्यवहितोत्तरक्षण एव कृत्यादेर्मानसं प्रत्यक्षं भवेद्विषयोपरागनिर्वाहकस्य कृत्यादेः सविषयकस्य तत्‌पूर्वं सत्त्वात्। तन्मतेतत्‌क्षणे सर्वाशं एवोपनयात्मकस्यकृत्यविषयकतद्विषयविषयकमानसज्ञानान्तरस्योत्‌पादः प्रसज्यते, विषयोपनायकस्य कृत्यादेः कारणस्य सत्त्वात्। लौकिकप्रत्यक्षसामग्र्या अधिकबलत्वकल्पनया तादृशज्ञानान्तरोत्‌पादापत्तेर्वारणे लौकिकमानसप्रत्यक्षविषयीभूतकृत्यंशेऽपि विषयोपरागोबाध्येतोपनयसामग्र्या दुर्बलत्वस्य पूर्वं स्वीकृतत्वात्। तथाचोभयसामग्रयोः समानबलत्वमेवावश्यकमिति सविषयकत्वेनोपनायकत्वमते कृत्यादेर्लौकिकसाक्षात्कारक्षणे सर्वांश उपनयात्मकस्य मानसज्ञानान्तरस्योत्‌पत्त्यापत्तिर्दुर्वारा स्यात्। ज्ञानद्वययौगपद्यस्य तन्मते वारयितुमशक्यत्वादिति भावार्थः। तथाच ज्ञानत्वेनोपनायकतामत इव सविषयकत्वेनोपनायकतामतेऽपि ज्ञानान्तरकल्पनमशक्यपरिहारमिति न ज्ञानत्वेनोपनायकतामतं गौरवात् परित्यज्यमिति तात्‌पर्यम्।  
 यद्येवमुच्येत युक्तेस्तौल्याज् ज्ञानत्वेनोपनायकतामतेऽपि विषयस्मरणानन्तरोत्‌पन्नकृतिसाक्षात्‌कारक्षणे सर्वांशे मानसोपनयात्मकज्ञानान्तरोत्‌पादापत्तिः स्यादेवोपनायकसामग्र्याः पूर्वं सत्त्वादन्यथा कृतिसाक्षात्‌कारे विषयोपरागासम्भवादिति तदा ज्ञानत्वेनोपनायकतामते विषयस्मरणकल्‌पनाप्रयुक्तं गौरवं दुष्परिहरमेवेति मादृशाः। यदि च लौकिकविषयताशून्योपनीतभानं प्रति लौकिकसामग्र्याः प्रतिबन्धकत्वमङ्गीकृत्य कृतिसाक्षात्‌कारक्षणे ज्ञानान्तरोत्‌पादापत्तिर्वार्यते तदा सविषयकत्वेनोपनायकतामतेऽपि प्रोक्तं प्रतिबध्यप्रतिबन्धकभावं प्रकल्प्यैव तन्मतेऽपि ज्ञानान्तरोत्‌पादापत्तिर्वारयितुं शक्यत्वाद् गौरवानकाशः। प्रतिबध्यतावच्छेदककुक्षौ लौकिकविषयताशून्यत्वनिवेशात् कृत्यादेर्लौकिकसाक्षात्‌कारे कृत्याद्यंश उपनीतमर्यादया विषयोपरागनिर्वाहस्तादृशोपनीतभानस्य लौकिकविषयत्वशून्यत्वाभावेन प्रतिबध्यत्वानाक्रान्तत्वादिति ध्येयम्। ज्ञानत्वेनोपनायकतावादी स्वाभिप्रायमुपसंहरति %लाघवानवकाश%इत्यादि। लाघवाभावोक्तिस्तभ्युपगमवादेन। सविषयकत्वेनोपनायकतामते लाघवस्य कृत्यादिसाक्षात्‌कारस्थले कृत्यादिविषयस्मरणाकल्पनप्रत्युल्यत्वादिति बोध्यम्। %तादृसवैजात्यस्ये%ति। आत्मविशेषगुणमानसप्रत्यक्षयोग्यतात्वेन प्रमाणसिद्धस्यादृष्टसंस्कारव्यावृत्तस्य ज्ञानेच्छाकृतिसुखदुःखादिसाधारणस्य विलक्षणसामान्यस्येत्यर्थः। %व्यापकधर्मत्वेने%ति। सविषयकत्वशून्यसुखदुःखादिसाधारणत्वेनातिप्रसक्तस्येति भावार्थः।  
 पुनरपि प्रकारान्तरेण सविषयकत्वेनोपनायकतावादं समर्थयते %माभूद्विषयस्मरणाकल्प्रयुक्तं लाघव%मित्यादि। कृत्यादिसाक्षात्‌कारस्थले स्मरणाकल्पनप्रयुक्तलाघवाभावकथनं तुष्यतु दुर्जन इति न्यायेन। वस्तुतश्च तदक्लपनप्रयुक्तं लाघवं सविषयकत्वेनोपनायकतामतेऽस्त्येव तस्य प्रदर्शितत्वात्। %घटाद्युपनीतभानेच्छाविशिष्टाघटाद्यपनीतभानसामग्रा%इत्यादि। घटादेरुपनीतभानं जायतामित्याद्याकारकेच्छाकालीनात्मतन्मनः संयोगा एव मिलिताः सन्तो घटादीनामुपनीतभाने सामग्री। %भिन्नविषयकानुमित्यादिकं प्रती%ति। आदिपदाच्छब्दबोधादीनां प्रतिग्रहः। भिन्नविषयोऽनुमितिसामग्र्याः प्रत्यक्षं प्रति प्रतिबन्धकत्वेऽपीच्छाघटितसामग्राः सर्वतो बलवत्त्वाद बह्न्याद्यनुमितिसामग्रीसत्‌वेऽपि घटादेरुपनीतभानं जायतामित्‌याद्याकारकेच्छादशायां वह्न्याद्यनुमितिर्न भवेत् अतस्तदर्थमिच्छाघटितोपनीतभानसामग्र्या अनुमित्यादिकं प्रत्यवश्यं प्रतिबन्धकत्वं कल्पनीयमिति भावार्थः। % प्रतिबन्धकतायामुपनायकज्ञानस्य निवेशनीयतया गौरव%मिति। ज्ञानत्वेनोपनायकतामते घटादेरुपनीतभानं जायतामित्याकारकेच्छाघटादीनां ज्ञानमात्मा तेन सह मनः संयोगश्च परस्परं मिलिताः सन्त उपनीतभानं प्रति सामग्री स्यात्। तथा च तादृशसामग्र्यां घटादिज्ञानस्यापि प्रवेशात् सामग्रीप्रतिबन्धकतायां गौरवं भवति। सविषयकत्वेनोपनायकतामते तत्‌सामग्र्यां लाघवमुपस्थापयति %एतन्मतेत्वि%त्यादि। एतन्मतइति। सविषयकत्वेनोपनायकतामत् इत्यर्थः। %घटज्ञानासत्त्वेऽपी%त्यादि। तथाहि घटादेरुपनीतभानं जायतामित्याद्याकारकेच्छाया एव घटविषयकत्वेन घटोपनायकत्वात् पृथग्‌ घटज्ञानस्यावश्यकता नास्ति। एवञ्च सामग्रीप्रतिबन्धकतायां घटादिविषयकज्ञानस्याप्रवेशात् सविषयकत्वेनोपनायकतामते लाघवं परिस्फुटमेवास्तीति ध्येयम्।  
 भिन्नविषयकानुमितिस्थल इच्छाघटितोपनायकसामग्र्याः प्रतिबन्धकतायां लाघवं प्रदर्श्येदानी समानविषयकानुमितिस्थलेऽपि कृतीच्छादिसाक्षात्‌कारसामग्र्याः प्रतिबन्धकत्वे तदाह %एवमेतन्मत इच्छावानह%मित्यादि। तथाहि समानविषयकस्थलेनुमित्यादिसामग्रीतो लौकिकप्रत्यक्षसामग्र्या अधिकबलत्वं शास्रविदां सम्मतम्। %इच्छावानहं कृतिमानहमिती%ति। धनेच्छावानहं घटकृतिमानहमित्येवमनुमित्याकारो बोध्याः; विषयोपरागं विनेच्छादीनां भानासम्भवात्। अत्रेदं चिन्तनीयम्। तत्‌पुरूषीयधनादिविषयकेच्छाया विद्यमानकाले तत्‌प्रत्यक्षसामग्र्या अवश्यं तत्‌पुरुषे विद्यमानत्वात्त्दानीं धनमहमिच्छामित्याकारेण तस्या मानसप्रत्यक्षमेव स्यान्न धनविषयकेच्छावानहमित्याकारेण तस्या अनुमितिः ; विनष्टेच्छाया धनेच्छावानहमित्याकारेणानुमितिसम्भवेऽपि तदामनीमिच्छात्मकविषयस्य विरहेण तन्मानसप्रत्यक्षसामग्र्यसत्तवाद्धनादिविषयकेच्छावानहमित्याकारकानुमितिकाले तद्विषयकप्रत्यक्षसामग्रोवाप्रसिद्धा। अत आकारोऽत्राविवक्षितो बोध्यः। तथा च विद्यमानदशायां तत्‌पुरुषीयानुमितिविषयत्वस्य तत्‌पुरुषीयेच्छायामापत्तेर्वारणाय तादृशेच्छाविषयकमानसप्रत्यक्षसामग्र्याः प्रतिबन्धकत्वमावश्यकमिति ग्रन्थतात्‌पर्यम्। एवञ्च तादृशानुमितिविषयत्वस्य वह्न्यादौ प्रसिद्धत्वात्तदानीमिच्छामानसप्रत्यक्षसामग्र्या अपि समवधानसम्भवान्नापाद्याप्रसिद्धिनिबन्धनो दोषः। %इच्छाकृतिसाक्षात्‌कारसामग्रीप्रतिबन्धकताया%इत्यादि। तथा हि निरुक्तापत्तेर्निरासार्थमिच्छामानसप्रत्यक्षसामग्र्या अनुमितिं प्रति प्रतिबन्धकत्वं ज्ञानत्वेनोपनायकत्वमिति मते चावश्यं स्वीकार्यम्। प्रथमोक्तमते मानसप्रत्यक्षविशषयेच्छांशे तदीयविषयस्योपरागार्थं धनादिविषयकं ज्ञानमावश्यम्। तथा चास्मिन् मते धनादिविषयकं ज्ञानं तद्विषयकेच्छात्ममनः संयुक्तसमवेतत्वरूपसन्निकर्षश्चेति प्रत्येकमिच्छाविषयकमानसप्रत्यक्षसामग्र्यामन्तर्भुक्तम्। सविषयकत्वेनोपनायकत्वमते चेच्छाया एव स्वविषयोपनायकत्वसम्भवाद्विषयोपरागार्थं तत्र धनादिविषयकं ज्ञानमनावश्यकमन्यानि च पूर्वोक्तानि कारणान्यस्मिन्नपि मते तुल्यतया तत्रत्यमानसप्रत्यक्षसामग्र्यामन्तर्भुक्तानि सन्ति। तथा चेच्छादिमानसप्रत्यक्षसामग्र्याः समानविषयकानुमित्यादिकं प्रति प्रतिबन्धकतायां गौरवमपरिहार्य भवति। एवञ्च लाघवादतिप्रसक्तमपि योग्यात्मविशेषगुणसाधारणं निरुक्तवैजात्यमुपनायकतावच्छेदककुक्षौ प्रवेश्य तादृशवैजात्यविशिष्टसविषयकत्वेन सामान्यत उपनीतभानं प्रति कारणत्वमित्येष एव पक्षः साधीयानिति ध्येयम्। ज्ञानत्वेनोपनायकतामते सामग्रीप्रतिबन्धकतायां यद् गौरवं भवति, ग्रन्थकारः स्वयं तत् प्रतिपादयति %ज्ञानत्वेनोपनायकतामते वि%त्यादि। पूर्वं व्याख्यातत्वादत्र पुनः प्रतिपदं व्याख्यनमनावश्यकम्।  
 नन्वेवं यद्यपि सविषयकत्वेनोपनायकतामते कृतीच्छादिमानसप्रत्यक्षस्थले तद्विषयीभूतकृतीच्छाद्यंशे विशयोपरागार्थं विषयज्ञानस्यापेक्षा नास्‌तीति सत्यं तथापि विशिष्टानुभवे विशेषणज्ञानस्य विशिष्टवैशिष्ट्यानुभवे विशेषणतावच्छेदकप्रकारकज्ञानस्य च कारणत्वात्तदर्थं कृताच्छादिविषयाणां ज्ञानमवश्यमपेक्षितमस्ति। एवञ्च सविषयकत्वेनोपनायकतामते कृतीच्छादिसाक्षात्कारस्थले विषयोपरागार्थं कृतीच्छादिविषयाणां ज्ञानाकल्पनप्रयुक्तं यल्लाघवं प्रदर्शितं तदलीकमेवेति चेतत्रोत्तरमाह %विशेषणज्ञानहेतुतायामपी%त्यीदि। %तादृशवैजात्यमेवे%ति। अदृष्टसंस्कारव्यावृत्त्मात्मविशेषगुणसाधारणं यद्वैजात्यं पूर्वमिक्तं तदित्यर्थः। तादृशवैजात्यविशिष्टसविशषयकत्वेनैव विशिष्टानुभावादिकं प्रति विशेषणविषयकस्य हेतुत्वान्न कृतीच्छादिसाक्षात्‌कारस्थले तस्य घटत्वादिविशिष्टघटादिवैशिष्ट्यावगाहित्वनिर्वाहार्थं घटत्वादिप्रकारेण घटादिज्ञानं कल्पनीयं साक्षात्‌कारविषयीभूतकृतीच्छादेरेव घटक्वादिप्रकारेण घटादिविषयकत्वात्तेनैव साक्षात्‌कारीयविशिष्टवैशिष्ट्याद्यवागाहिताया अपि निर्वाहसम्भवादिति भावः।  
 इदानीं पुनः संस्कारस्याप्युपनायकत्वमाह %एवं संस्काररत्वेनापि पृथगुपनायकत्वं स्वीक्रियत%इति। पृथगिति। ज्ञानेच्छाकृत्यादिसाधारणेन तादृशवैजात्येन विशिष्टंयत् सविषयकत्वं तेनैकमुपनीतभानकारमत्वमपरञ्च संस्कारत्वेन। प्रतमसामग्र्यामुद्बोधकानामप्रवेशेऽपि द्वितीयसामग्र्यां तेषां प्रवेशादनुद्बुद्धसंस्कारदशायां नोपनीतभानस्य प्रसङ्गः स्यादिति भावार्थः। उद्बोधकसमवहितसंस्काराणामुपनायकत्वस्वीकारे युक्तिमाह %संस्कारस्यानुपनायकत्वे%इत्यादि। %उद्बुद्धसंस्कारात्तत्तास्मरणमन्तरा कल्पयित्वे%त्यादि। सोऽयं बालक इत्यादिप्रत्यभिज्ञानस्थले यदि समुद्बुद्धस्यापि तत्तासंस्कारस्योपनायकत्वमनभ्युपगतं स्यात्तदा निरुक्तवैजात्यविशिष्टसविषयकस्यैव तत्तांशोपनायकत्वं स्वीकार्यं स्यात्। एवञ्चात्राच्छाकृत्यादीनामसत्त्वेन प्रोक्तसंस्कारजन्यं स्मरणात्मकं ज्ञानमेव तादृशवैजात्यविशिष्टविशिष्टसविषयकत्वेन तत्तांसस्योपनीतभानं प्रति कारणं स्यात्। तच्च स्मरणात्मकं ज्ञानं तत्तासंस्कारोद्बोधादनन्तरमुपनीतभानस्य च पूर्वं कल्पनीयं स्यादिति भावार्थः। %तत्र तत्तास्मरणकल्पनापूर्वक्षण%इत्यादि। निरुक्तस्थलीयसमुद्बुद्धतत्तांससंस्कारदशायां यदि घटादिविषयेण सह चक्षुरादीन्द्रियस्य संयोगादिसन्निकर्ष उत्‌पद्येत तदा तत्तांशस्मरणयस्योत्‌पत्तिक्षणे घटादिविषयतचाक्षुषप्रत्यक्षोत्‌पत्तेर्वारणाय तादृशस्मरणसामग्रयाः प्रतिबन्धकत्वकल्पनमावश्यकम्; भिन्नविषये परोक्षसामग्र्याः प्रत्यक्षसामग्रीतोऽधिकबलत्वात्। %अननुगतोद्बोधकघटिताना%मिति। संस्कारोद्बोधकानामनुगतरूपाभावात् तत्तद्व्यक्तित्वेनैव तेषां संस्कारघटितसामग्र्यामवश्यं प्रवेश्यत्वात्तत्तास्मरणस्थलीयपरोक्षज्ञानसामग्रया घटादिप्रत्यक्षप्रतिबन्धक्तवकल्पनायां गौरवमधिकं भवेदिति तात्‌पर्यार्थः।  
 ननु ज्ञानत्वेनोपनायकतामत इव संस्कारस्योपनायकतामतेऽपि भिन्नविषयकपरोक्षज्ञानसामग्र्याः प्रत्यक्षज्ञानं प्रति प्रतिबन्धकत्वकल्पनाया अपरिहार्यत्वात्तत्तांशस्मरणसामग्र्या घटादिविषयकप्रत्यक्षज्ञानप्रतिबन्दकत्वमुभयम् एवावश्यकमिति गौरवं तुल्यमेवेति चेन्नेत्याह %मन्मते तत्रे%त्यादि। मन्मत इति। संस्कारस्य पृथगुपनायकतामत इति तदर्थः। %घटादिविषयकस्यैव सोऽयमित्यभिज्ञात्मकप्रत्यक्षस्योपगमेने%ति। तथाहि यादृशेषु यादृशेषु स्थलेषु परोक्षज्ञानं भिन्नविषयकस्मरणद्यात्मकमुभयमते प्रसिद्धं तत्र तत्र भिन्नविषयकपरोक्षज्ञानसामग्र्याः प्रत्यक्षज्ञानप्रतिबन्धकतायां लाघवगौरवयोरनवकाशेऽपि प्रकृतस्थले सोऽस्तीति संस्कारस्योपनायकताकल्पनभेव साधीयः। सोऽयं बालक इत्यादिप्रत्यभिज्ञानस्थले ज्ञानत्वेनोपनायकतामते प्रत्यभिज्ञानविषयीभूतबालकांशे विशेषणतया तत्तांशोपनयार्थं तदंशस्मरणकल्पनमावश्यकं संस्काररस्योपनायकतमते तदंशस्मरणकल्पनमनावश्यकं समुद्बुद्धेने तत्तासंस्कारेणैव तत्तांशस्य प्रत्यभिज्ञानविषयीभूतबालकांश उपनीतभानसम्भवात्। अतोऽत्र स्मरणकल्पनं नोभयमतप्रसिद्धम्। संस्कारस्योपनायकत्वपक्षे सोऽयं बालक इति प्रत्यभिज्ञार्थं स्मरणकल्पनं नासन्त अतः स्मरणेत्‌पत्तिक्षणे घटादिविषयकप्रत्यक्षज्ञानोत्‌पत्तेः प्रसक्तिरपि न भवति। एतन्मते संस्कारोद्बोधादनन्तरोत्तरक्षण उपनीततत्तांशविशेषितस्य बालकस्य प्रत्यभिज्ञात्मकं प्रत्यक्षमेव भवति। तस्याञ्च प्रत्यभिज्ञानयां स्वसामग्रीवशाद्‌ घटस्यापि मुख्यतया भानं जायते। तथा च संस्कारोस्योपनायकतामते तत्र घटविषयकसमूहालम्बनरूपाया बालकविषयकप्रत्यभिज्ञानया एवोत्‌पादात् स्मरणसामग्र्या घटादिप्रत्यक्षं प्रति प्रतिबन्धकत्वकल्पनाया अत्रावसर एव नास्तीति संस्काररस्यानुपनायकत्वे गौरवं परिस्फुटमेवेति ध्येयम्।  
 समुद्बुद्धसंस्कारस्य पृथगुपनायकतापक्षे दोषमाशंक्यं निराकरोति %अथ संस्काररादुपनीतभानोपगम%इत्यादि। %परस्ये%ति। तादृशवैजात्यविशिष्टसविषयकस्य समुद्बुद्धसंस्कारस्य च पृथक् पृथगेवोपनीतभानं प्रति हेतुत्वमितिवादिन इत्यर्थः। %व्यभिचारेणे%ति।व्यतिरेकव्यभिचारेणेत्यर्थः। तथाहि यत्र समुद्बुद्धसंस्कारात् सोऽयं बालक इत्याकारकप्रत्यभिज्ञानयां तद्विषयीभूतबालकाद्यंशे विशेषणतया तत्तांशस्योपनीतभानं भवति तत्र तादृशवैजात्यविशिष्टसविषयकस्य ज्ञानादेरभावात्। एवं यत्रेच्छाकृत्यादिमानसप्रत्यक्षे विषयीभूतेच्छाद्यंशे तादृशसविषयकेच्चादित एव विषयस्य विशेषणत्वेनोपनीतभानं भवति तत्र समुद्बद्धसंस्कारस्य विरहादुभयत्र व्यतिरेकव्यभिचारोऽस्तीति न तादृशवैजात्यविशिष्टविषयकत्वेन, नापि समुद्बुद्धसंस्कारत्वेनोपनीतभानं प्रति कारणत्वं कल्पयितुं शक्यमित्याशंकाभिप्रायः। शंकां निरस्यति %नि। अव्यवहितोत्तरत्वसम्बन्धेन कारणविशेषवैशिष्ट्यस्ये%त्यादि। तथा च निरुक्तमत उपनीतभानं प्रति तादृशवैजात्यविशिष्टसविषयकत्वेन समुद्बुद्धसंस्कारत्वेन वा कारणत्वमित्येवंरीत्या कार्यकारणभावयोरभ्युपगम एव प्रदर्शितप्रणाल्य व्यतिरेकव्यभिचारः प्रसज्यते। परमव्यवहितोत्तरत्वसम्बन्धेन तादृशविजातीयसविषयकवत्त्वमुनीतभाने निवेश्यैकस्य, तादृशसम्बन्धेन समुद्बुद्धसंस्कारवत्त्वञ्च तत्र निवेश्यापरस्येति कार्यकारणभावद्वयस्य कल्पनान्न व्यभिचारः। तथा हि अव्यवहितोत्तरत्वसम्बन्धेन तादृशसविषयकविशिष्टोपनीतभानं प्रति तादृशसविषयकं कारणमित्येवं कार्यकारणभावे स्वीकृते संस्कारस्थलीयोपनीतभानस्य तादृशसम्बन्धेन तादृशसविषयकतविशिष्टत्वाभावेन कार्यतावच्छदकानाक्रान्तत्वात्तत्र तादृशसविषयताभावस्य सत्त्वेऽपि व्यतिरेकव्यभिचारविरहात्। एवमव्यवहितोत्तरत्वसम्बन्धेन संस्कारविशिष्टोपनीतभानं प्रति संस्कारः कारणमित्यपरस्मिन् कार्यकारणभावेऽभ्युपगते तादृशसविषयकस्थलीयोपनीतभानस्य तत्‌सम्बन्धेन संस्कारविशिष्टत्वाभावेन कार्यतावच्छदकानाक्रान्तत्वात्तत्र संस्काराभावस्य सत्त्वेऽपि व्यतिरेकव्यभिचारविहाच्च न कश्चिद्दोष इति ध्येयम्।  
 ननु संस्कारणामुनपनायकत्वाभ्युगम एव परस्परजन्योपनीतभाने व्यभिचारवारणार्थमव्यवहितोत्तरत्वसम्बन्धेन तादृशसविषयकज्ञानादिविशिष्टत्वं कार्यतावच्छेदके निवेश्य कार्यकारणभावः कल्पनीयः स्यात्। तदपेक्षया संस्कारणमनुपनायकत्वपक्ष एव लाघवादादरणीय इति चेन्नेत्याह %कार्यतावच्छेदके कारणवैशिष्ट्यनिवेशनञ्चे%त्यादि। %संस्कारस्योपनायकतामनङ्गीकुर्वाणस्याप्यावश्यकमेवे%ति। ज्ञानत्वेनैवोपनाकत्वमिति यो मन्यते तस्याप्युपनीतभानरूपकार्येऽव्यवहितोत्तरत्वसम्बन्धेन ज्ञानरूपकारणवैशिष्ट्यस्य निवेशनमावश्यकं, न केवलं संकारस्याप्युपनायकत्वमिति मन्यमानस्यैव। तथा च कार्यतावच्छेदके कारणवैशिष्टनिवेशस्येभयमते तुल्यत्वान्न संस्कारस्योपनायकतामतं गौरवात्‌ परित्याज्यमिति भावार्थः। ज्ञानत्वेनैवोपनायकत्वमिति मतेऽप्युपनीतभानोपनयसन्निकर्षयोः कार्यकारणभावकल्पनायां कार्यतावच्छेदककुक्षौ यदव्यवहितोत्तरत्वसम्बन्धेन कारणवैशिष्ट्यस्य निवेशनमावश्यकं प्रतिवन्दिमुखेन तदाह %अन्यथा सामान्यप्रत्यासत्तिजन्यज्ञानव्यावृत्तस्ये%त्यादि। अन्यथेति, अग्रिमेण %सामान्यजप्रत्यक्षे व्यभिचारा%दित्यनेनान्वयि। व्याभिचारे हेतुमाह %सामान्यप्रत्यासत्तिजन्यज्ञानव्यावृत्तस्य कार्यतावच्छेदकस्य निर्वचनासम्भवेने%ति। यद्युपनीतभानोपनसन्निकर्षयोः कार्यकारणभावकल्पनायां कार्यतावच्छेदककुक्षौ निरुक्तसम्बन्धे कारणवैशिष्ट्य निवेशनं न स्यात्तदा सामान्यलक्षणसन्निकर्षजन्यभानेऽप्युपनीतभानत्वसत्त्वात्त्वात्रोपनयसन्निकर्षविरहेण व्यतिरेकव्यभिचारः स्यादित्यर्थः। प्रदर्शितव्यतिरेकव्यभिचारस्तदा न स्याद् यदि सामान्यलक्षणासन्निकर्षजन्यप्रत्यक्ष उपनीतभानत्वं न स्यात्। तदेव तु न सम्भवति निरुक्तप्रत्यक्षव्यावृत्तस्योपनीतभानत्वस्य निर्वक्तुमशक्यत्वादिति तात्‌पर्यम्।  
 सामान्यलक्षणसन्निकर्षजन्यप्रत्यक्षव्यावृत्तस्योपनीतभानत्वस्य यन्निर्वचनंन सम्भवति तदाह %तथाह्युपनीतभानत्वं तज्‌ज्ञानजन्यतावच्छेदक%मित्यादि। %तच्च यदि लौकिकान्यतत्‌प्रत्यक्षत्व%मिति। घटत्वेन रूपेणैकघटव्यक्तेः स्मरणानन्तरं यदि घटत्वेन रूपेणान्यघटव्यक्तेरुपनीतभानं न स्यात्तदा लौकिकान्यतद्‌घटविषयकप्रत्यक्षं प्रति तद्‌-- घटज्ञानं कारणमित्येवंरूपेण तत्तद् घटादिव्यक्तिमन्तर्भाव्यैवोपनीतभानोपनीयसन्निकर्षयोः कार्यकारणभावः कल्पनीयः। एवञ्च यत्र घटत्वेन रूपेण घटविशेषस्य लौकिकचाक्षुषादिप्रत्यक्षोत्तरं घटत्वात्मकसामान्यप्रत्यासत्त्या तदाश्रयीभूतयावतां घटानामलौकिकं प्रत्यक्षं जातं तत्रालौकिकं घटप्रत्यक्षं यथा तद्‌घटविषयकं तथा घटान्तरविषयकमपि। तथा च लौकिकान्यघटान्तरविषयकप्रत्यक्षं प्रति घटान्तरविषयकज्ञानत्वेन य उपनीतभानोपनयसन्निकर्षयोः कार्यकारणभावोऽवश्यं कल्पयितव्यस्तस्य व्यभिचारस्तत्र प्रसज्यते। निरुक्तसामान्यलक्षणसन्निकर्षजन्यप्रत्यक्षे कार्यतावच्छदकस्य लौकिकान्यघटान्तरविषयकप्रत्यक्षत्वस्य सत्त्वेऽपि तत्‌पूर्वं घटान्तरविषयकज्ञानस्य विरहात्। लौकिकान्यतद्विषयकज्ञानं प्रति तद्विषयकं ज्ञानं कारणमित्युपनीतभानोपनयसन्निकर्षयोः कार्यकारणभावे व्यतिरेकव्यभिचारं प्रदर्शयितं ग्रन्थकृता द्रव्यत्वप्रकारेण पटादेर्लौकिकप्रत्यक्षानन्तरं द्रव्यत्वलक्षणसामान्यसन्निकर्षेण यत्र द्रव्यत्वाश्रयाणमलौकतिकप्रत्यक्षे घटस्यापि भानं जातं तादृशं स्थलं गृहीतम्। प्रोक्तं सामान्यसन्निकर्षजन्यं ज्ञानं लौकिकान्यघटविषयकत्वेनापि ग्रहीतुं शक्यं, तत्र कारणस्य घटविषयकज्ञानस्य पूर्वमसत्त्वाद्व्यतिरेकव्यभिचारो बोध्यस्तत्‌पूर्ववर्तिलौकिकज्ञानस्य द्रव्यत्वेन पटमात्रविषयकत्वात्। एतन्नास्मभ्यं रोचते नवद्रव्यसाधारणद्रव्यत्वजातेर्लौकिकप्रत्यक्षत्वस्यास्माभिरनङ्गीकारात्।  
 निरुक्तं व्यतिरेकव्यभिचारं निरसितुमाशंकते %नच लौकिकान्यतत्‌प्रकारकप्रत्यक्षत्वस्यैवे%त्यादि। पूर्वकल्पे प्रकारविशेष्यसाधारणं यद्विषयत्वं तन्निरूपकलौकिकान्यज्ञानत्वमेवोपनीतभानत्वमित्यभिप्रायेण तस्योपनयसन्निकर्षजन्यतावच्छदकत्वे व्यभिचारः प्रदर्शितः। इदानीं विषयकत्वस्थले प्रकारकत्वस्य प्रक्षेपेण लौकिकान्यतत्‌प्रकारकप्रत्यक्षं प्रति तद्विषयकं ज्ञानं कारणमित्येवमुपनीतभानोपनसन्निकर्षयोः कार्यकारणभावो बोध्यः। %घटादिज्ञानशून्यकालीनद्रव्यत्वादिसामान्यलक्षणादन्यघटादिप्रत्यक्षस्ये%ति। यत्र द्रव्यत्वप्रकारेण पटस्य प्रत्यक्षानन्तरं ज्ञायमानद्रव्‌यत्वात्मकसामान्यप्रत्यासत्त्या तदाश्रयाणां सर्वेषां द्रव्याणामलौकिकं प्रत्यक्षं जातं तस्येत्यर्थः। %घटादिमुख्‌यविशेष्यकतये%ति। द्रव्यत्वात्मकसामान्यप्रत्‌यासत्त्या तदाश्रयीभूतानां सर्वेषां द्रव्याणां यदलौकिकं प्रत्यक्षं जातं तत्राश्रयीभूतानि सर्वाणि द्रव्याणि मुख्यविशेष्यतयैव भासन्ते, न त्वेकमपि द्रवयं तत्र प्रकारतया भासत इति। तथाच तत्रालौकिके प्रत्यक्ष उपनयसन्निकर्षकार्यतावच्छेदकस्य लौकिकान्यतत्‌प्रकारक(घटप्रकारक)-ज्ञानत्वस्य विरहेण तत्‌पूर्वं तद्विषयक(घटविषयक)- ज्ञानस्यासत्त्वेऽपि न व्यभिचार इति परमार्थः। प्रदर्शितरीत्या कल्पितमुपनीतभानोपनयसन्निकर्षयोः कार्यकारणभावं दूषयति %तत्‌प्रकारतायास्तज्जन्यतावच्छेदककोटा%वित्यादि। तथा चायं घट इत्याकारकज्ञानस्य घटमहं जानामित्याकारेणेव घटो मया ज्ञायत इत्याकारेणाप्यनुव्यवसायो भवति। प्रथमे घटस्य ज्ञानांशे विशेषणतया, द्वितीये च तस्य मुख्यविशेष्यतयैवानुव्यवसाये भानं जातम्। घटस्य स्वातन्त्रेपण मनोऽयोग्यत्वादुभयत्रौवानुव्यवसाययोस्तस्योपनमर्यादयैव भानमभ्युपगन्तव्यम्। एव़ञ्च घटो मया न ज्ञायत इत्यस्य द्वितीयानुव्‌यवसायस्य घटप्रकारकत्वाभावेन घटांशे तस्योपनीतभानत्वं न स्यादिति लौकिकान्यतत्‌प्रकारकज्ञानत्वस्योपनीतभानत्वपक्षे तस्याव्यापकत्वदोषः प्रसज्यत इति भावार्थः।  
 निरुक्तामापत्तिं निरसितुमाशंकते %नच तन्मुख्यविशेष्यकमानसोपनीतभानस्ये%त्यादि। तथाच घटो मया ज्ञायत इत्यादि घटादिमुख्यविशेष्यकानुव्यवसायस्य पूर्वोक्तकार्यकारणभावानुसारेण घटांश उपनीतभानानात्मकत्वेऽपि तदंशे सामान्यलक्षणप्रत्यासत्तिजन्यत्वसम्भवेनोपनीतभानत्वेन तस्यासंग्रहो न दोषावहः। प्रदर्शितानुव्यवसायविषयीभूतायंघटइत्याकारकव्यवसायगृहीतघटत्वात्मकसामान्यप्रत्यासत्त्यैव घटत्वाश्रयीभूतघटस्यालौकिकमर्यादया प्रोक्तानुव्यवसाये विशेष्यवेन भानसम्भवादिति शङ्कितुरभिप्रायः। शङ्कां निरस्यति %पटत्वादिप्रकारकघटादिमुख्यविशेष्यकमानसभ्रमस्ये%त्यादि। व्यवसायात्मकं ज्ञानं यत्र पटत्वादिप्रकारेण घटादिमुख्यविशेष्यकं जातं तत्रत्यस्य पटो मया ज्ञायत इत्याकारकस्यानुव्यवसायस्य पटत्वेन प्रकारेण घटमुख्यविशेष्यकत्वं बोध्यम्। पूर्वोक्तनिर्वचनानुरोधेन लौकिकान्यघटप्रकारकज्ञानत्वस्यैव घटोपनीतभानत्वरूपत्वात्त्स्य प्रोक्तानुव्यवसायेऽसत्त्वान्न तस्य घटविषयतोपनीतभानत्वेन संग्रहो भवितुमर्हति। अत्र प्रोक्तानुव्यवसाये घटस्य भानं सामान्यलक्षणात एव स्वीकार्यम्। तदपि न सम्भवति, व्यवसायेन घटत्वसामान्यस्यज्ञातत्वात् पटत्वसामान्यस्य तत्र भानेऽपि घटस्य तदनाश्रयत्वात्। अतः प्रदर्शितप्रणाल्योपनीतभानोपनयसन्निकर्षयोः कार्यकारणभावकल्पने निरुक्तानुव्यवसाये घटस्य मुख्यविशेष्यतया भानं न निर्वहतीति परमार्थः।  
 प्रदर्शितानुव्यवसाये घटस्योपनयमर्यादया भानमुपपादयितुमन्यथोपनीतभानत्वं निर्वक्तमाशंकते %न च तद्वृत्तिधर्मज्ञानाजन्यतत्‌प्रत्यक्षत्वमेवे%त्यादि। एतन्मते च घटादिवृत्तिधर्मज्ञानाजन्यं यद् घटादिविषयकप्रत्यक्षं तत्त्वमेव घटाद्युपनीतभानत्वं बोध्यम्। निरुक्तभ्रमानुव्यवसायस्य घटवृत्तिधर्मा ये घटत्वादयस्तज्‌ज्ञानाजन्यत्वाद् घटविषयकत्वाच्च घटोपनीतभानत्वमव्याहतं बोध्यम्। तथा च व्यवसाये घटस्य पटत्वप्रकारेण ज्ञातत्वात्तदात्मकोपनयसन्निकर्षादेव तस्यानुव्यवसाये मुख्यविशेष्यतया भानसम्भवात् पटत्वरूपविशेष्यतावच्छेदकांशेऽप्यनुव्यवसायस्य पटत्ववृत्तिपटत्वत्वादिरूपधर्मज्ञानाजन्यत्वात् पटत्वविषयकत्वाच्च पटत्वोपनीतभानात्मकत्वेन व्यवसाये च पटत्वस्य घटांश उपनयमर्यादया भ्रमाद्व्यवसायात्मकोपनयसन्निकर्षादेवानुव्यवसायेऽपि तस्य विशेष्यतावच्छेदकतया भानसम्भवाच्च सर्वमेतत्‌ सुष्ठुं निर्वहतीति शंकाभिप्रायः। %घटो नास्तीत्याकारकोपनीतभान%इत्यादि। तथा हि निरुक्ताभावप्रत्यक्षेऽभावांशे घटत्वेन रूपेण घटो विशेषणतया भासते घटांशे च घटत्वं स्वरूपत एव विशेषणीभूय प्रकाशते। तयोर्मध्ये घटत्वविशिष्टतया घटस्य यद्‌ भानं तदेतन्मते नोपनीतभानात्मकम्; तद्वृत्तिधर्मज्ञानाजन्यतत्‌प्रत्यक्षत्वस्यैवैतन्मत उपनीतभानत्वरूपत्वात्। उक्तल्थले च घटत्वरूपो यो घटतवृत्तिधर्मस्तज्‌ज्ञानाजन्यघटप्रत्यक्षत्वस्य विरहात् प्रतियोगितावच्छेदकीभूतधर्मप्रकारेण प्रतियोगिज्ञानस्याभावज्ञाने कारणत्वात्। तदेवाह %तस्य घटादिज्ञानजन्यतावच्छेदकानाक्रान्तत्वेऽपी%ति। उपनयमर्यादया घटज्ञानजन्यतावच्छेदकं तन्मते घटवृत्तिधर्मज्ञानाजन्यघटप्रत्यक्षतच्वमेव। तच्च नोक्ताभावप्रत्यक्ष इति तस्योपनयमर्यादया घटादिज्ञानजन्यतावच्छेदकानाक्रान्तत्वं बोध्यम्। नन्वेवं सति निरुक्ताभावप्रत्यक्षे घटत्वेन घटस्य भानं न सम्भवतीति चेन्नेत्याह %तस्य सामान्यप्रत्यासत्तित एव निर्वाहा%दिति। तथा चोपनीतमर्यादया तत्र घटत्वेन घटस्य भानासम्भवेऽपि न तत्‌ सर्वथैवासम्भवं, घटत्वात्कसामान्यप्रत्यासत्त्या घटत्वाश्रयीभूतघटस्य तत्र भानसम्भवात्। प्रदर्शितसथले च यद्यत्र घटः स्यात्तदोपलभ्येतेत्याकारकप्रसङ्गात्मकमानसज्ञानविषयत्वेन घटत्वस्य सामान्यप्रत्यासत्तित्वनिर्वाहादिति भावः। ननु प्रदर्शितरीत्या घटत्वाश्रयीभूतघटस्य सामान्यप्रत्यासत्त्या तत्राभावप्रत्यक्षे भानसम्भवेऽपि घटत्वस्य भानमसम्भवतीति चेन्नेत्याह %घटत्वादिज्ञानस्योपनायकमुद्रये%त्यादि। तथाहि निरुक्ताभावप्रत्यक्षस्थले तत्‌कारणीभूतनिरुक्तप्रसङ्गात्मकमानसबोधे स्वरूपत एव घटत्वस्य भानात्तदंशे तदभावप्रत्यक्षं घटत्ववृत्तिधर्मज्ञानाजन्यघटत्वप्रत्यक्षात्मेवेति तस्योपनयसन्निकर्षजन्यतावच्छेदकाक्रान्तत्वेन तत्र घटांशे घटत्वस्य भानं प्रदर्शितप्रसङ्गात्मकोपनयसन्निकर्षादेव जातमिति परमार्थः  
 इदानीं प्रदर्शितामाशंकां निरस्यति %अनन्यथासिद्धनियताव्यवहितोत्तरक्षणवृत्‌तित्वरूपजन्यत्वे%त्यादि। तथाहि पूर्वोक्तोपनयसन्निकर्षजन्यतावच्छेदकधर्मस्य तद्वृत्तिध्रमज्ञानजन्यत्वाभावघटितस्य तद्वृत्तिधर्मज्ञानजन्यत्वघटितत्वेन जन्यत्वस्य चानन्यथासिद्धत्वाव्यवहितोत्तरत्वादिघटितत्वादत्यन्तगुरूशरीरत्वेन तदपेक्षयाऽनन्यथासिद्धत्वविनिर्मुक्तेन केवलेनाव्यवहितोत्तरत्वेन घटितयोरव्यवहितोत्तरत्वसम्बन्धेन सविषयकविशिष्टोपनीतभानसंस्कारविशिष्टोपनीतभानयोः पृथक्‌ पृथक्‌ कार्यकारणभावकल्पनाया एव लघीयस्त्वादिति ध्येयम्। प्रकारान्तरेणोक्तमतं दूषयति %एवं तद्वृत्तिधर्मस्य तस्य च ज्ञानसत्त्व%इत्यादि। तथाहि घटवृत्ति र्यो घटत्वामकधर्मस्तत्‌प्रकारेण घटस्य आपत्तिर्भवति तत्‌कारणस्य घटविषयकज्ञानाजन्यं यद् घटविषयकं प्रत्यक्षं स्थलान्तरे प्रसिद्धं तस्य आपत्तिर्भवति तत्‌कारणस्य घटविषयकज्ञानस्य पूर्वं सत्त्वात्। न च घटवृत्तिधर्मज्ञानाजन्यं घटविषयकं प्रत्यक्षमेवाप्रसिद्धमिति कथं तादृशस्यापत्तिरलीकस्यानापानीयत्वादिति वाच्यम्। निर्विकल्पकस्य तादृशज्ञानस्य सविकल्पकस्य वा पटत्वप्रकारेण घटविषयकभ्रान्तविज्ञानस्य स्थलान्तरे प्रसिद्धत्वात्तृस्यैव घटत्वप्रकारेण घटज्ञानदशायामापादयितुं शक्यत्वादिति भावः। प्रदर्शितावत्तेर्वारणार्थं यदि तत्तज्‌ज्ञानव्यक्तिं प्रति तत्तज्‌ज्ञानव्यक्तेः कारणत्वमभ्युपगतं स्यात्तदाऽनन्तकार्यकारणभावकल्पनाया एतन्मतेऽप्यवर्जनीयत्वदिति दिक्।  
 प्रकारन्तरेणोपनीतभावनत्वं निर्वाच्योपनयसन्निकर्षोपनीतभानयोः कार्यकारणभावमाशंकते %यत्तु तद्‌वृत्तिधर्मप्रकारतानिरूपितमुख्यविशेष्यताभिन्नतन्निष्ठलौकिकान्यविषयताशालिप्रत्यक्षत्वं तज्‌ज्ञानजन्यतावच्छेदक%मित्यादि। तथाच तद्वृत्तिधर्मप्रकारतानिरूपितमुख्यविशेष्यताभिन्नतन्निष्ठलौकिकान्यविषयताशालिप्रत्यक्षं प्रति किञ्चिद्विषयतानिरूपिततन्निष्टविषयताशालिज्ञानं कारणमित्येवं कार्यकारणभावो बोध्यः। एवञ्च यत्र द्रव्यत्वप्रकारेण पटस्य लौकिकप्रत्यक्षानन्तरं द्रव्यत्वरूपसामान्यप्रत्यासत्त्या द्रव्‌यत्वाश्रयीभूतानामलौकिकप्रत्यक्षे घटस्यापि भानं जातं तत्रत्यघटविषयताया घटवृत्तिधर्मो यद् द्रव्यत्वं तन्निष्ठप्रकारतानिरूपितत्वाल्लौकिकान्यद् यद्‌ घटनिष्ठं विषयत्वं तदात्मकत्वान्मुख्यविशेष्यतास्वरूपत्वाच्च न तस्य घटनिष्ठविषयताशालिज्ञानजन्यतावच्छेदकत्वमिति तादृशसामान्यप्रत्यासत्तिजन्यज्ञानादव्यवहितपूर्वं घटनिष्ठविषयताशालिज्ञानस्यासत्त्वेऽपि न व्यतिरेकव्यभिचार इत्याह %द्रव्यत्वादिसामान्यलक्षणजन्यज्ञानीयघटादिविषयताण चे%त्यादि,%पटत्वादिप्रकारतानिरूपितघटादिमुख्यविशेष्यताशालिमानसज्ञानीययघटादिनिष्ठविशेष्यतायाश्चे%ति। यत्र दोषवशात् पटत्वप्रकारेण घटस्य भ्रमात्मकं व्यवसायविज्ञानं प्रथममुत्‌पन्नमनन्तरञ्च व्यधिकरणपटत्वावच्छिन्ना या घटनिष्ठभुख्यविशेष्यता तच्छाली पटो मया ज्ञायत इत्याकारकोऽनुव्यवसायो जातस्तत्रत्यानुव्यवसायीयघचनिशष्ठविषयतायां लौकिकान्यत्वमुख्यविशेष्यतात्वयोः सत्वेऽपि घटनिष्ठधर्मप्रकारतानिरूपितत्वाभावाद् घटनिष्टविषयताकज्ञानजन्यतावच्छेदकधर्मेण घटनिष्ठधर्मप्रकारतानिरूपितमुख्यविशष्यताभिन्नघटनिष्ठलौकिकान्यविषयताशालिप्रत्यक्षत्वेनाक्रान्तत्वात्तत्‌पूर्वं घटनिष्ठविषयताकं ज्ञानमावश्यकमिस्ति च तादृशं व्यवसायात्मकं भ्रमज्ञानमेव निरुक्तानुव्यवसायात् पूर्वमिति परमार्थः।  
 पुनरप्याशंकते %न च पटत्वादेरपि कालिकसम्बन्धेने%त्यादि। %तादृसज्ञानीयघटादिविषयतापी%ति। अयं पट इत्याकारकपटत्वभ्रमस्य यः पटो मया ज्ञायत इत्यनुव्यवसायस्तदीया या पटत्वात्मकव्यधिकरणप्रकारावच्छिन्ना मुख्यविशेष्यता सापीत्यर्थः। %घटादिवृत्तिधर्मप्रकारतानिरूपितैवेती%ति। कालिसम्बन्धेन घटादिवृत्तिर्यः पटत्वात्मकधर्मस्तन्निष्ठप्रकारतानिरूपितैवेत्यर्थः। तथा चोक्तानुव्यवसायीयस्वव्यधिकरणपटत्वप्रकारावच्छिन्नघटनिष्ठख्यविशेष्यतायाः कालिकेन घटवृत्तिर्यः पटत्वात्मकधर्मस्तन्निष्ठप्रकारतानिरूपितत्वाद् घटगता या लौकिकविषयता तद्भिन्नत्वान्मुख्यविशेष्यतात्मकत्वाच्च न तादृशी मुख्यतात्मकविषयता घटवृत्तिधर्मप्रकारतचानिरूपितमुख्यविशेष्यताभिन्नत्वे सति घटज्ञानजन्यतावच्छेदकधर्मस्य पटो मया ज्ञायत इत्यनुव्यवसाये विरहात् प्रदर्शितानुव्यवसाये घटस्य भानमुपनयसन्निकर्षाद्भवितुमर्हतीति भावार्थः। %समवायादिसम्बन्धेन घटादिवृत्तित्वनिवेशने चे%ति। घटज्ञानात्मकोपनयसन्निकर्षजन्यतावच्छेदककुक्षिप्रविष्टं यद् घटवृत्तित्वं तद् यदि समवायसम्बन्धावच्छिन्नत्वेन नियन्त्रितं स्यात्तदेत्यर्थः। एवञ्च पटो मया ज्ञायत इति पटत्वभ्रमानुव्यवसायीयसवव्यधिकरणपटत्वप्रकारावच्छिन्नघटनिष्ठमुख्यविशेष्यता घटज्ञानात्मकोपनयसन्निकर्षजन्यतावच्छेदकत्वेनावश्यं ग्राह्या स्यात्। प्रदर्शितघटनिष्ठमुक्यविशेष्यतायाः समावायसम्बन्धेन घटवृत्तिर्यो घटत्वद्रव्यत्वादिरूपधर्मस्तन्निष्ठप्रकारतानिरूपितत्वाभावेन तस्याः समवायसम्बन्धेन घटवृत्तिधर्म प्रकारतानिरूपिता या या मुख्यविशेष्यतास्ताभ्यो भिन्नत्वात्। एवमप्यत्र दोषान्तरमाह %कालिकसम्बन्धेन पटत्वादिरूपसामान्यप्रकारकज्ञाने%त्यादि। %व्यभिचारइती%ति। तथाहि यत्र कालिकसम्बन्धेन पटत्वप्रकारकघटातिरिक्तजन्यपदार्थविशेष्यकज्ञानविषयीभूतघटादिनिष्ठमुख्यविशेष्यताशालि अलौकिकं प्रत्यक्षं जातं तत्रत्यघटगतमुख्यविशेष्यतायाः समवायसम्बन्धे घटवृत्तिधर्मनिष्ठप्रकारत्वानिरूपितत्वाद् घटज्ञानजन्यतावच्छेदकत्वेन तादृशालौकिकघटविशेष्यताकप्रत्यक्षे तत्‌पूर्वक्षणावच्छेदेन घटज्ञानाभावाद्वय्तिरेकव्यभिचारो बोध्यः।  
 प्रदर्शितं व्यभिचारं निरसितुमाह %येन येन सम्बन्धेन यद् घटादिवृत्ती%त्यादि। तथाच प्रदर्शितसामान्यप्रत्यासत्तिजन्यालौकिकज्ञाननीयघटनिष्ठमुख्यविशेष्यतायाः कालिकसम्बन्धने घटवृत्तिपटत्वात्मकधर्मनिष्ठया कालिकसम्बन्धावच्छिन्नप्रकारतया निरूपितत्वेन कालिकसम्बन्धेन घटवृत्तिधर्मनिष्ठकालिसम्बन्धावच्छिन्नप्रकारतानिरूपितमुख्यविशेष्यत्वभिन्नत्वाभावाद् घटज्ञानात्मकोपनयसन्निकर्षजन्यतावच्छेदक्रान्तत्वेन तत्‌पूर्वं घटज्ञानाभावेऽपि न व्यतिरेकव्यभिचार इति भावार्थः। प्रदर्शितभ्रमज्ञानानुव्यसायीयसमवायसम्बन्धावच्छिन्नपटत्वप्रकारततानिरूपितघटगतमुख्यविशेष्यतायाः समवायसम्बन्धेन घटवृत्तिधर्मनिष्ठप्रकारतानिरूपितत्वाभावाद् घटज्ञानात्मकोपनसन्निकर्षजन्यतावच्छेदककोटिप्रविष्टत्वेन तादृशालौकिकघटविषयताशालिनि पटो मया ज्ञायत इत्याकारकानुव्यवसाये पटत्वेन घटस्य मुख्यविशेष्यतया भानार्थं घटज्ञानमेतन्मत आवश्यकमेव। अनुव्यवसायविषयीभूतमयं पट इत्याकारकव्यवसायात्मकं भ्रमज्ञानमेव घटज्ञानत्वेन ग्रहीतुं श्कयं तत्र पटत्वप्रकारेण मुख्यविशेष्यतया घटस्यैव भानात्। अनयैव दिशा स्थलान्तरेऽपि प्रदर्शितोपनयसन्निकर्षजन्यतावच्छेदकीभूतो धर्मोऽस्ति न वेति स्वयमूहनीयम्।  
 अस्मिन् पक्षेऽननुगतयत्तद्‌घटितप्रकारतानिरूपितत्वेन मुख्यविशेष्यतावानामप्यननुगतत्वात्तत्तन्मुख्यविशेष्यताभेदकूटवत्त्वस्यैव लौकिकान्यतन्निष्ठविषयतायावश्यं निवेशनीयत्वेन प्रदर्शितस्योपनयसन्निकर्षजन्यतावच्छेदकधर्मस्य गौरवं स्यादिति ताः प्रकारता अनुगमय्य जन्यतावच्छेदककुक्षौ प्रवेशयति %वस्तुतस्ति%त्यादि। तथाहि घटज्ञानात्कोपनयसन्निकर्षजन्यतावच्छेदकीभूताः प्रकारताः सर्वा एव घटानुयोगिकसंसर्गविशिष्टत्वेनानुगता भवन्ति। तादृशसंसर्गवैशिष्ट्यञ्च प्रकारतायां स्वप्रतियोगिनिष्ठत्व-स्वावच्छिन्नत्वैतदुभयसम्बन्धेन बोध्यम्। एतादृशप्रकारतानिरूपितमुख्यविशेष्यतात्वावच्छिन्नप्रतियोगिताकस्य सामान्यतो भेदस्यैव तन्निष्ठलौकिकान्यविशयतायां निवेशादयं पक्षो लघुतर इथि भावार्थः। यत्र कालिकेन पटत्वप्रकारकघटान्यजन्यजन्यवस्तुविशेष्यकज्ञानानन्तरं तादृसज्ञानविषयीभूतेन पटत्वात्मकसामान्यलक्षणसन्निकर्षेण कालिकेन तदाश्रयीभूतानां यावतां पदार्थानामलौकिके ज्ञाने घटोऽपि मुखयविशेष्यतया प्रकाशितस्तत्रत्यायां कालिकसम्बन्धावच्छिन्नपटत्वप्रकारतायां घटानुयोगिको यः कालिकः सम्बन्धस्तद्वैशिष्ट्यमस्ति। तादृशप्रकारतायां प्रोक्तकालिकसम्बन्धस्य प्रतियोगि यत् पटत्वं तन्निष्ठत्वस्य कालिकसम्बन्धावच्छन्नत्वस्य च द्वयोः सत्त्वात्। तथाच घटानुयोगिकसंसर्गविशिष्टप्रकारतानिरूपितविशेष्यताभिन्नत्वस्यप्रदर्शितसामान्यसन्निकर्षजज्ञानीयविशेष्यतायामसत्त्वात्तज्‌ज्ञानस्य घटज्ञानात्मकोपनयसन्निकर्षजन्यतावच्छेदकीभूतं यद् घटानुयोगिकसंसर्गविशिष्टप्रकारतानिरूपितमुख्यविशेष्यताभिन्नतन्निष्ठलौकिकान्यविषयताशालिप्रत्यक्षत्वं तद्वत्त्वविरहात्तत्‌पूर्वं घटज्ञानासत्त्वेऽपि न व्यतिरकव्यभिचार इति भावः। पटो मया ज्ञायत इत्याकारकभ्रमज्ञानानुव्यवसायीयपटत्वगतप्रकारताया घटानुयोगिको यः समवायसम्बन्धस्तत्‌प्रतियोगिघटत्वादिनिष्ठत्वाभावेन तादृशसंसर्गविशिष्टत्वाभावात्तन्निरूपितघटादिगतमुख्यविशेष्यतायां तादृशसंसर्गविशिष्टा या याः प्रमाज्ञानीयप्रकारतास्तत्तन्निरूपितमुख्यविशेष्यतात्वावच्छिन्नप्रतियोगिताकभेदस्य सत्त्वेन प्रदर्शितभ्रमानुव्यवसायस्य घटज्ञानात्मकोपनयसन्निकर्षजन्यतावच्छेदकीभूततादृशप्रत्यक्षत्ववत्त्वमव्याहतमिति तत्र तत्‌पूर्वं घटज्ञानमावश्यकम्।  
 %घटाद्यनुयोगिकसंसर्गविशिष्टत्वेन प्रमात्वघटकप्रकारतामनुगमय्ये%ति। स्वरूपकथनमेतत्। प्रमाज्ञानीयानामेव विभिन्नसम्बन्धावच्छिन्नघटत्वादिप्रकारत्वानां तादृशोभयसम्बन्धेन घटाद्यनुयोगिकसंसर्गवैशिष्ट्यस्य सम्भवात्। तादृशोभयसम्बन्धेन घटानुयोगिकसंसर्गविशिष्टप्रकारतानिरूपितमुख्यविशेष्यताभिन्नं यद्‌ घटनिष्ठं लौकिकान्यविषयत्वं तच्छालिप्रत्यक्षत्वममेवात्र कल्पे घटज्ञानात्मकोपनयसन्निकर्षजन्यतावच्छेदकत्वेनाभिमतम्। प्रदर्शितजन्यतावच्छेदकधर्मघटकविशेष्यतायां मुख्यत्वनिवेशे प्रयोजनमाह %घटो नास्तीत्याकारकघटाद्युपनीतभानोत्‌पत्तिसमय%इत्यादि। %घटादिज्ञानबला%दिति। घटज्ञानात्मकोपनयसन्निकर्षबलादित्यर्थः। तथाच जन्यतावच्छेदकतादृशप्रत्यक्षत्वघटकविशेष्यतायां मुख्यत्वनिवेशे स्वप्रतियोगिनिष्ठत्वस्वावच्छिन्नत्वैतदुभयसम्बन्धेन घटानुयोगिकसंसर्गविशिष्टप्रकारतानिरूपितविशेष्यताभिन्न यद् घटनिष्टं लौकिकान्यविषयत्वं तच्छालिप्रत्यक्षत्वमेव घटज्ञानात्मकोपनयसन्निकर्षस्य जन्यतावच्छेदकं स्यात्। एवञ्च यद्यत्र घटः स्यादुपलभ्येतेतिप्रसङ्गात्मकोपनयसन्निकर्षाद् यत्र घटो नास्तीत्यभावप्रत्यक्षेऽभावांसे विशेषणतया घटस्योपनीतभानमुत्‌पन्नं तत्र तन्न स्यात्, प्रदर्शिताभावप्रत्यक्षीयघटगतविषयताया लौकिकान्यत्वेऽपि निरुक्तोभयसम्बन्धेन घटानुयोगिकसंसर्गविशिष्टा या घटत्वनिष्ठप्रकारता तन्निरूपितविशेष्यतातोऽभिन्नत्वाद्। अपि च अन्यस्यैव घटनिष्टतादृशविषयताशालिनो कस्यचिज्‌ ज्ञानस्योत्‌पत्तिस्तत्र प्रसज्यते, कारणस्य घटज्ञानात्मकोपनयसन्निकर्षस्य तत्र सत्त्वादिति भावार्थः। न च तादृसोभयसम्बन्धेन घटानुयोगिकसंसर्गविशिष्टप्रकारतानिरूपितविशेष्यताभिन्नस्य लौकिकान्यघटनिष्ठविषयत्वस्यैवाप्रसिद्ध्या तादृशविषयताशालिप्रत्यक्षस्याप्रसिद्धत्वेनापाद्यस्यालीकत्वादेव नापत्तिः सम्भवतीति वाच्यम्। यत्र पटत्वप्रकारेण घटस्य व्यधिकरणधर्मावच्छिन्नप्रतियोगित्वसम्बन्धेनाभावांशे विशेषणतया भानं जातं तत्रत्यघटविषयताया एव तादृशत्वेनाप्रसिद्ध्यभावात्। %तादृशप्रत्यक्षस्ये%ति। घटोनास्तीत्याकारकस्याभावप्रत्यक्षस्येत्यर्थः। तथा चोक्तप्रत्यक्षस्य प्रदर्शितोभयसम्बन्धेन घटानुयोगिकसमवायसम्बन्धवलिशिष्टा घटत्वनिष्ठा या प्रकारता तन्निरूपितमुख्यविशेषताभिन्ना घटनिष्ठाया प्रतियोगित्वसम्बन्धावच्छिन्नप्रकारतात्मकलौकिकान्यविषयता तच्छालित्वात्तस्य प्रकृतस्थले वस्तुगत्या उत्‌पन्नत्वाच्च घटनिष्ठतादृशविषयताशालिप्रत्यक्षोपत्‌पत्तेरापत्तिरेतन्मत इष्टैव स्यादिति भावार्थः। विशेष्यतायां मुख्यत्वानिवेशे च प्रोक्तप्रतियोगित्वसन्बन्धावच्छिन्नघटनिष्ठविषयतायाघटत्वनिष्ठतादृशप्रकारतानिरूपितविशेष्यतातो भिन्नत्वाभावात्तादृसाभावप्रत्यक्षस्य प्रकृतस्थले वस्तुगत्योत्‌पत्तावपि घटनिष्ठतादृशविषयताशालिप्रत्यक्षोत्‌पत्तेरापत्तिस्तन्मत अनिष्टैवेति मन्तव्यम्।  
 यदि च पटत्वादिव्यधिकरणधर्मावच्छिन्नप्रतियोगित्वसम्बन्धेनाभावांशे घटविशेषणकभ्रान्तप्रत्यक्षीयघटनिष्ठविषयतायास्तादृशोभयसम्बन्धेन घटानुयोगिकसंसर्गविशिष्टप्रकारतानिरूपितविशेष्यतातो भिन्नायाः प्रसिद्धत्वेऽपि तादृशविषयताप्रयोजकस्य दोषादे र्घटो नास्तीत्यादिप्रत्यक्षस्थलेऽसत्त्वादेव नापत्तिः, एवं समानाधिकरणयोरपि विषयतयोः परस्परं भिन्नत्वमेवेति मते घटो नास्तीत्यदिप्रत्यक्षस्थलीयप्रतियोगित्वसम्बन्धावच्छिन्नघटत्वावच्छिन्नाया अभावत्वावच्छिन्नविशेष्यतानिरूपितप्रकारतायास्तादृशोभयसम्बन्धेन घटानुयोगिकसंसर्गविशष्टघटत्वनिष्ठप्रकारतानिरूपितत्वाभावेनोक्तघटविषयताया अपि घटत्वप्रकारतानिरूपितविशेष्यतातो भिन्नत्वच्चादृशविषयतासालिप्रत्यक्षस्य च वस्तुगत्या प्रदर्शितस्थले समुत्‌पन्नत्वाद्विशेष्यतायां मुख्यत्वानिवेशपक्षेऽपि तादृशघटनिष्ठविषयताशालिप्रत्यक्षापत्तिरिष्टैवेत्युच्येत तदापि दोषमाह %एवं घटो नास्तीत्याद्याकारघटाद्युपनीतभानस्ये%त्यादि। तथाहि यदि विशेष्यतायां मुख्यत्वमविवक्षितं स्यात्तदा तादृशोभयसम्बन्धेन घटानुयोगिकसंसग्रविशिष्टा या प्रकारता तन्निरूपितविसेष्यताभिन्नं यद् घटनिष्ठं लौकिकान्यविषयत्वं तच्छालिप्रत्यक्षत्वमेव घटज्ञानात्मकोपनयसन्निकर्षस्य जन्यतावच्छेदकं स्यात्। प्रोक्तस्थलीयघटनिष्टविषयताया निरुक्तघटत्वनिष्ठप्रकारतानिरूपितविशेष्यतातो भिन्नत्वाभावेन घटज्ञानात्मकोपनयसन्निकर्षजन्यतावच्छेदकधर्मानाक्रान्तत्वं बोध्यम्। एवं घटज्ञानसत्त्वेऽपि तस्य घटनिष्टतादृशविषयत्वं प्रत्यप्रयोजकत्वादन्यस्य तत्‌प्रयोजकस्याभावाद् घटज्ञानदशायां तस्य तादृशप्रत्यक्षस्यानुत्‌पत्तिः प्रसज्यत इति परमार्थः। एतदपि समानाधिकारणयोर्विषयतायोरभिन्नत्वमिति मते बोध्यम्। भेदपक्षे तु प्रतियोगित्वसम्बन्धावच्छिन्नघटात्वावच्छिन्नप्रकारताया अभावत्वावच्छिन्नविशेष्यतानिरूपितायास्तादृशोभयसम्बन्धेन घटानुयोगिकसम्बन्धविशिष्टघटत्वनिष्ठप्रकारतानिरूपितत्वाभावेन तादृशप्रकारतोनिरूपितविशेष्यतातो भिन्नत्वेन लौकिकान्यघटनिष्ठविषयतात्वेन च घटज्ञानात्मकोपनयसन्निकर्षजन्यतावच्छेदकीभूततादृशप्रत्यक्षत्वघटकत्वेन घटो नास्तीतिप्रत्यक्षस्य निरुक्तोपनयसन्निकर्षजन्यतावच्छेदकीभूतधर्मेणाक्रान्तत्वमेवेति ध्येयम्।  
 ननु माभूद् घटो नास्तीत्यभावप्रत्यक्षीयघटविषयतायाः प्रदर्शितरीत्या घटात्मकोपनयसन्निकर्षप्रयोज्यत्वं तथापि घटज्ञानदशायां तादृशघटनिष्ठविषयतायाः प्रयोजकस्य नासत्त्वम्। घटत्वज्ञानात्मकसामान्यप्रत्यासत्तेरेव तन्निर्वाहकस्य तत्र विद्यमानत्वादित्याशंकते %न च सामान्यलक्षणात एवे%त्यादि। तथाच घटज्ञानविषयीभूतघटत्वामिका या सामान्यलक्षणा प्रत्यासत्तिस्तत एव निरूक्ताभावप्रत्यक्षेऽलौकिकमर्यादया घटत्वाश्रयीभूतघटानामभावांशे विशेषणत्वेन भानं निर्वहतीति शंकितुरभिप्रायः।  
 प्रदर्शितां शङ्कां निरस्यति %सामान्यधर्मप्रकारतानिरूपितलौकिकान्यमुख्यविशेष्यताया एवे%त्यादि। तथाच तत्तत्‌सामान्यनिष्ठप्रकारतानिरूपितस्य तत्तत्‌सामान्याश्रयीभूतयावन्निष्टस्य लौकिकान्यमुख्यविशेष्यत्वस्यैव सामान्यलक्षणप्रत्यासत्ति
जन्यतावच्छेदककुक्षौ प्रविष्टत्वाद् घटो नास्तीत्याकारकप्रत्यक्षीयघटनिष्ठालौकिकविषयत्वस्य मुख्यविशेष्यत्वानात्मकत्वेन सामान्यप्रत्यासत्त्यप्रयोज्यत्वान्न तया प्रत्यासत्त्या घटो नास्तीत्याद्याकारकप्रत्यक्षमुपपादयितुं शक्यमिति निरासाभिप्रायः। तादृशोभयम्बन्धेन घटाद्यनुयोगिकसंसर्गविशिष्टप्रकारतानिरूपितमुख्युविशेष्यताभिन्नस्य तन्निष्ठलौकिकान्यविषयत्वस्य तज्‌ज्ञानात्मकोपनयसन्निकर्षजन्यतावच्छेदकघटकत्वे दोषमाह %तदप्यसङ्गत%मित्यादि। %तादृसधर्मस्यजन्यतावच्छेदकत्व%इति। निरुक्तविषयत्वात्मकधर्मस्योपनयसन्निकर्षजन्यतावच्छेदकघटकत्व इत्यर्थः। %जातित्वादिना घटत्वादिमुख्यविशेष्यकेण द्रव्यत्वादिना च घटादिविषयकज्ञानेने%ति। जातिर्दुव्याश्रितेत्याकारकेण व्यवसायात्मकज्ञानेनेति तदर्थो बोध्यः। %घटत्वादिप्रकारकघटादिमुकख्युविशेष्यकमानसोपनीतभानस्ये%ति। घटो मया ज्ञायत इत्याकारकस्य तादृशव्यवसायात्मकज्ञानविषयकानुव्यवसायस्येत्यर्थः। निरुक्तव्यवसायात्मकज्ञाने जातित्वप्रकारेण घटत्वांशेद्रव्यत्वप्रकारेण घटवृत्तित्वस्यावगाहनात्तज् ज्ञानं घटविषयतानिरूपितघटत्वविषयतानिरूपकत्वेनापि ग्रहीतुं शक्यमिति तस्य घटो मया ज्ञायत इत्याकारेणाप्यनुव्यवसायो भवितुमर्हतीत्यभिप्रायः। व्यवसायप्रदर्शितविषयोपरागेण ज्ञानानामनुव्यवसायस्य शास्रसम्मतत्वात्। अन्यथा तज्‌ज्ञानस्य घटविषयतानिरूपितघटत्वविषयताशालित्वमेवाप्रामाणिकं स्यादिति परमार्थः। %सामान्यप्रकारकज्ञानस्यैव प्रत्यासत्तितये%ति। तथाच प्रदर्शितानुव्यवसायस्य या घटनिष्ठालौकिकविषयता तस्या घटवृत्तिधर्मघटत्वनिष्ठप्रकारतानिरूपितघटनिष्ठमुख्यविशेष्यत्वात्मकत्वेन तद्वृत्तिधर्मनिष्ठप्रकारतानिरूपिततन्निष्टमुख्यविशेष्यताभिन्नतन्निष्ठलौकिकान्यविषयत्वरूपोपनयसन्निकर्षजन्यतावच्छेदकत्वानाक्रान्ततयानुव्यवसायीयतद्विषयतायाः सामान्यप्रत्यसत्तिरेव प्रयोजिका स्यात्। जातिर्दुव्याश्रितेति व्यवासायविषयीभूतघटत्वजातेस्तत्र प्रकारत्वेनाभानाज् ज्ञायमानापि घटत्वजातिर्न सामान्यलक्षणप्रत्यासत्तित्वेन ग्रहीतुं शक्या, प्रकारतया ज्ञायमानाय एव जातेस्तत्त्वात्। एवञ्च प्रदर्शितानुव्यवसायो नोपपद्यत इति निरासाभिप्रायः। स्थलान्तरेऽप्यनुव्यवसायस्यानुपपत्तिमाह %एवं कालिकसम्बन्धे घटोदौ घटत्वादिप्रकारकज्ञानजनितस्ये%त्यादि। अस्याग्रिमेण मानस्येति षष्ठ्यन्तपदार्थेनान्वयो बोध्यः। अत्र व्यवसायात्मकज्ञानस्य घटत्ववानयमित्याकारोबाध्यः, समवायातिरिक्तसम्बन्धेन जातेः किञ्चिद्धर्मप्रकारकत्वनियमात्। अत्र च ज्ञाने घटत्वेन रूपेण घटस्य भानं जातमतस्तस्य ज्ञानस्यानुव्यवसाये तेनैव रूपेण घटस्यालौकिकं भानं भवेत्। %कुतश्चित् प्रतिबन्धकात्तत्तत्‌संसर्गानवगाहिन%इति। कालिकविशेषणतां प्रति विद्वेषात् स्वरूपतो घटत्वप्रकारकज्ञानस्याभिप्रेतत्वाद्वा प्रदर्शितव्यवसायात्मकज्ञानस्य यत्र घटो मया ज्ञायत इत्याकारेण घटमुख्यविशेष्यताकमनुव्यवसायात्मकं मानसं ज्ञानं जातं तत्रानुव्यवसायीयघटनिष्ठालौकिकविषयताया घटवृत्तिधर्मनिष्ठप्रकारतानिरूपितमुख्यविशेष्यत्वात्मकत्वान्नोपनयसन्निकर्षजन्यतावच्छेदकत्वेन सा ग्रहीतुं शक्येति तस्याः पूर्वोत्‌पन्नव्यवसायात्मकोपनयसन्निकर्षप्रयोज्यत्वं दुर्घटम्। निरुक्तव्यवसायानुव्यवसायस्य घटमहं जानामीत्याकारेण ग्रहणेऽनुव्यवसायीयघटनिष्ठविषयतायाः प्रकारतारूपतया तत्र घटवृत्तिधर्मनिष्ठप्रकारतानिरूपितमुख्यविशेष्यताभिन्नत्वस्य लौकिकान्यत्वस्य च द्वयोः सत्त्वेन सा विषयतोपनयसन्निकर्षजन्यतावच्छेदकतया ग्राह्या स्यादिति नानुपपत्तिप्रदर्शनं सम्भवत्यतो %घटादिमुख्यविशेष्यकमानसस्ये%त्युक्तम्।  
 ननु माभूदुक्तानुव्यवसायीयघटनिष्ठमुख्यविशेष्यताया उपनयसन्निकर्षजन्यतावच्छेदकघटकत्वं तथापि न काचिदनुपपत्तिस्तुद्वियषयतायां सामान्यप्र्तयासत्तिप्रयोज्यत्वस्यैव सम्भवादिति चेन्नेत्याह %तस्य सामान्यप्रत्यासत्तितोऽपि न निर्वाह%इति। अनिर्वाहं प्रतिपादयति %तत्‌सम्बन्धेन सामान्यप्रकारकसामान्यश्रयप्रत्यक्ष%इत्यादि। तथाहि समवायसम्बन्धेन घटत्वात्मकसामान्यप्रकारकं तत्‌सम्बन्धेन तदाश्रयीभूतघटानामलौकिकप्रत्यक्षं प्रति समवायसम्बन्धेन घटत्वात्मकसामान्यप्रकारकज्ञानत्वेन कारणत्वमित्येवंरीत्या तत्तत्‌सम्बन्धान्निवेश्यैव तादृशालौकिकप्रत्यक्षसामान्यलक्षणप्रत्यासत्त्योः कार्यकारणभावस्यावश्यं कल्पनीयतया न निरुक्तानुव्यवसायीयघटनिष्ठमुख्यविशेष्यतायाः सामान्यलक्षणप्रत्यासत्तिप्रयोज्यत्वं निर्वहति। पूर्वोत्‌पन्नव्यवसायात्मकज्ञानीयघटत्वप्रकारतायाः समवायसम्बन्धेनानवच्छिन्नत्वादिति परमार्थः।  
 इदानीमव्यवहितोत्तरत्वप्रवेशेनोपनीतभानोपनसन्निकर्षयोः कार्यकारणभावकल्पनस्यापरिहार्यनां निगमयति %तस्मादवल्यवहितोत्तरत्वसम्बन्धेन तज्‌ज्ञानविशषिष्टतत्‌प्रत्यक्षत्वरूपतदुपनीतभानत्वमेवागत्या तज्‌ज्ञानजन्यतावच्छेदकं वाच्य%मिति। यस्मात् तत्‌सम्बन्धेन तद्वृत्तिधर्मनिष्ठतत्सम्बन्धावच्छिन्नप्रकारतानिरूपितमुख्यविशेष्यताभिन्नतन्निष्ठलौकिकान्यविषयताशालिप्रत्यक्षत्वमुपनीतभानत्वमित्येवंरीत्योपनीतभानत्वं परिष्कृत्य तादृषप्रत्यक्षं प्रति तत्‌संसर्गनिष्ठविषयतानिरूपिततन्निष्ठविषयताशालिज्ञानं कारणमित्यनया प्रणाल्योपनीतभानोपनयसन्निकर्षयोः कार्यकारणभावो न कल्पयितुं योग्यः। तस्मादव्यवहितोतरत्वसम्बन्धेन सांसर्गिकविषयतानिरूपिततन्निष्ठविषयताशालिज्ञानविशिष्ठज्ञानं प्रति सांसर्गिकविषयतानिरूपिततन्निष्ठविषयताशालिज्ञानं कारणमित्येवंरूपेणैव संसर्गविधयाकारणाव्यवहितोत्तरत्वं कार्यतावच्छेदके प्रवेश्योपनीतभानोपनयसन्निकर्षयोः घटत्वादिमुख्यविशेष्यताकेन द्रव्यत्वादिना घटादिप्रकारतानिरूपकेण जातिर्दुव्यवृत्तिरित्याद्याकारकज्ञानेन जनितस्य घटो मया ज्ञायत इत्याकारकानुव्यवसायस्य नानुपपत्तिः। तस्यानुव्यवसायात्मकस्यघटत्वेन घटमुख्यविशेष्यताकोपनीतभानस्य जातिर्दुव्य इत्याकारकव्यवसायात्मकज्ञानादुत्तरमुत्तपन्नत्वात्तत्‌पूर्वञ्च जातिर्द्रव्य इत्याकारकज्ञानस्य सत्त्वात्। अनयैव दिशा स्थलान्तरीयानुपपत्तिरप्युद्धरणीया। कथितप्रणाल्योपनयसन्निकर्षकार्यतावच्छेदकारणतायामवच्छेदकत्वेन साम्‌सर्गिकविषतानिरूपितत्वेनावनुगतयोः प्रकारताविशेष्यतयोरनुप्रवेशे प्रयोजनाभावमाह %अव्यवहितोत्तरत्वस्य जन्यतावच्छेदकत्व%इत्यादिना। %व्यभिचाराप्रसक्त्ये%ति। यसतस्तद्विषयकज्ञानोत्तरजायमानोपनीतभानं प्रति तद्विशेष्यकज्ञानस्य कारणत्वकल्पनेऽपि व्यभिचारो न भवत्यतः सांसर्गिकविषयतानिपरूपिततद्विषयत्वेन कारणत्वकल्पनं गौरवादश्रद्धेय भेवेति भावः।  
 %नचैव तत्‌प्रकारकज्ञानादुपनीतभानानुपपत्ति%रित्यादि। तथाहि यत्र घट इति घटत्वप्रकारकज्ञानस्य घटमहं जानामित्याकारेणानुवयवसायो जातस्तत्रत्यघटविषयताया इव घटत्वविषयताया अप्यौपनायिकत्वात्तदनुव्यवासयस्य घटविषयकज्ञानोत्तरजायमानघटविषयको पनीतभानत्वेनेव घटत्वविषयनायिकत्वात्तदनुवयवसायस्य घटविषयकज्ञानोत्तरजायमानघटविषयको पनीतभात्वेनेव घटत्विषयकज्ञाननोत्तरजायमानघटत्वविषयकोपनीतभानत्वेनापि ग्रहणं स्यात्तत्कारणस्य घटत्वविशेषयकज्ञानस्य पूर्वमसत्त्वाद्व्यतिरेकव्यभिचारेण तद्विशेष्यकज्ञानस्योपनायकतापक्षे तत्‌प्रकारकज्ञानदुपनीतभानानुपपत्तिर्बोध्याः। %तत्‌प्रकारकज्ञास्य हेतुत्वान्तरकल्पने चे%ति। प्रदर्शितव्यभिचारासार्थं यदि तद्विषयकज्ञानोत्तरजायमानेत्यंशस्य संस्कारेण तत्‌स्थले तद्विशेष्यकज्ञानोत्तरजायमानेत्य प्रवेशेनोपनीतभानं प्रति तद्विशेषयकज्ञानोत्तरजायमानेत्यस्य प्रवेशेनोपनीतभानं प्रति तद्विशेष्यकज्ञानत्वेन कारणत्वं कल्प्येत तदा पूर्वोक्तानुव्यवसायात्मकोपनीतभानस्य घटत्वविशेष्यकज्ञानात्मककारणासत्त्वप्रयुक्तव्यतिरेकव्यभइचारस्य पूर्वप्रदर्शितस्य निरासेऽपि तदनुव्यवसानिरुपिताया औपनायिकघटत्वविषयतायाः किञ्चिदप्रयोज्यत्वमापद्यते। जन्यज्ञानीयविषयतायाः किञ्चित्‌प्रयोज्यत्वनियमात्तन्निर्वाहार्थं यदि तत्‌प्रकारकज्ञानोत्तरजायमानतद्विषयकोपनीतभानं प्रति तत्‌प्रकारकज्ञानत्वेनापरः कार्यकारणभावोऽभ्युपगम्येत तदा कार्यकारणभावद्वयमिति तदपेक्षया लाघवेन तत्तद्विषयकज्ञानोत्तरजायमानतत्तद्विषयतोपनीतभानं प्रति सांसर्गिकविषयतानिरूपितत्तद्विषयताशालिज्ञानत्वेन कारणत्वमित्येवंरीत्या सांसर्गिकविषयतानिरूपितत्वेन प्रकारत्वविशेष्यत्वे अनुगमय्य लाघवादेक एव कार्यकारणभावः साधीयानिति पूर्वपक्षाभिप्रायः। अत्र ग्रन्थकारः स्वमतेनोत्तमाह %तद्विशिष्टवैशिष्ट्यबोधं प्रती%त्यादि। %विशेषणतावच्छेदकप्रकारकज्ञानमुद्रये%ति। लौकिकालौकिकसाधारणतया तद्विशिष्टवैशिष्ट्यावगाहित्वस्य कार्यतावच्छेदककुक्षौ प्रवेशेनेति तदर्थोंबोध्यः। तथाहि तद्विशेष्यकज्ञानोत्तरजायमानतद्विषयकोपनीतभानं प्रति तद्विशेष्यकज्ञानत्वेन कारणत्वमित्यवंरीत्योपनीतभानोपनयसन्निकर्षयोरेकस्यैव कार्यकारणभावस्य स्वीकारेऽपि न घट इत्याकारकव्यवसायात्मकज्ञानोत्तरजायमानस्य घटमहं जानामित्याकारकानुव्यवसायस्य घटत्वविषयत्वांशे किञ्चिद्विषयत्वाप्रयोज्यत्वमापद्यते। प्रदर्शितानुव्यवसायस्य स्वविषयीभूतव्यवसायात्मकज्ञानांशे घटत्वविशिष्टघटवैशिष्ट्यावगाहित्वनियमेन तस्य विशेषणतावच्छेदकीभूतघटत्वप्रकारणकज्ञानसापेक्षत्वात्तदीयघटत्वविशिष्टघटवैशिष्ट्यावगाहित्वेऽपि घटत्वप्रकारतासापेक्षत्वं प्राप्तं भवति। अतस्ताहशवैशिष्ट्यावगाहित्वघटकघटत्वप्रकारतायामपि व्यवसायज्ञानीयघटत्वप्रकारताप्रयोज्यत्वं तत एव निर्वहतीति न तन्निर्वाहार्थं तत्‌प्रकारकज्ञानोत्तरजायामानतद्विषयकोपनीतभानं प्रति तत्‌प्रकारकज्ञानस्य पृथक्‌कारणत्वकल्पनमवर्जनीयं भवतीति ग्रन्थकर्तुस्तात्‌पर्यम्। तत्‌प्रकारकज्ञानसापेक्षतदुपनीतभानस्य तद्विशिष्टवैशिष्ट्यावगाहित्वनियम एव तावतीनां तत्तन्निष्ठौपनायिकविषयतानां विशेषणतावच्छेदकीभूततत्तन्निष्ठप्रकारताप्रयोज्यत्वं सिद्धं भवेन्ननान्यथेति चेदत्राह %तत्‌प्रकारकज्ञानजन्यतदुपनीतभानस्य च नियमतस्तद्बिशिष्टवैशिष्ट्यबोधरूपताभ्युपगमा%दिति। तथा चायं घट इति घटत्वप्रकारकज्ञानाज्जायमानस्य घटमहं जानामित्यनुव्यवसायस्य स्वविषयीभूतव्यवसायात्मकज्ञानांशे घटत्वविशिष्टो यो घटस्तद्वैशिष्टयावगाहित्वाद्भुतलं घटवदिति घटप्रकारकज्ञानाज्जायमानस्य घटवद्भुतलमहं जानामित्यनुव्यवासायस्य च ज्ञानांशे घटविशष्टं यद्भूतलं तद्वैशिष्ट्यवागाहित्वादेवं घट इति घटत्वप्रकारकज्ञानात्तदुत्तरमुत्‌पन्नस्य भूतलं घटवदिति चाक्षुषादिप्रत्यक्षस्यापि घटत्वविशेष्टो यो घटस्तद्वैशिष्ट्यस्य भूतालांशेऽवगाहित्वात्तत्तत्‌प्रकारकज्ञानोत्तरजायमानज्ञानत्वे तत्तद्विशिष्टवैशिष्ट्यावगाहित्वस्य नियमो(व्याप्यत्वं)नायासेनैव प्रमाणितो भवतीति ग्रन्थतात्‌पर्यम्।  
 प्रदर्शितनियमे व्यभिचारमाशंक्य तन्निषेधति %न च सौरभादिप्रकारकज्ञाना%दित्यादि। न चेत्यादि न सम्भवतीति वाच्यमित्यन्तः शंकाग्रन्थः। तत्र सौरभतत्तादिविशिष्टेत्यादि वैशिष्ट्यभानोपनगमसम्भवादित्यन्तः समाधानग्रन्थः। अथ भवतु नाम प्रदर्शितेषु स्थलेषु तत्तत्‌प्रकारकज्ञानोत्तरजायमानतत्तज्‌ज्ञानत्वे विशिष्टवैशिष्ट्यावगाहित्वसामानाधिकरण्यं तथापि तादृशज्ञानत्वस्य विशिष्टवैशिष्ट्यावगाहित्वव्याप्यत्वं न सम्भवति स्थलान्तरे व्यभिचारात्। व्यभिचारमाविष्करोति %सौरभादिप्रकारकज्ञान%दित्यादिना। तथाहि यद्यपि सुरभिचन्दनमित्यादिव्यवासायात्मकज्ञानात्तदुत्तरमुत्तपन्नस्य सुरभिचन्दनं पश्यामित्यनुव्यवसायस्य तद्विषयीभूतव्यवसायात्मकज्ञानांशे सौरभविशिष्टचन्दनस्य वैशिष्ट्यावगाहित्वमेवं सोऽयंबालक इति तत्ताप्रकारकप्रत्यभिज्ञानात्तदुत्तरमुत्त्‌पन्नस्य तं बालकमहं पश्यामीत्यनुव्यवसायस्य च स्वविषयीभूतप्रत्यभिज्ञानत्मकज्ञानांशे तत्ताविशिष्टबालकवैशिष्ट्यावगाहित्वमस्ति तथापि सर्वत्र तन्न सम्भवति। सौरभप्रकारकस्मरणात् सुरभिचन्दनमित्याकारेण चन्दनमुव्यविशेष्यकमुपनीतमर्यादया सौरभप्रकारकज्ञानमेवं तत्ताप्रकारकस्मरकणादप्युपनीतमर्यादया तत्ताप्रकारकं बालकमुख्यविशेष्यताकं सोऽयं बालक इत्याकारेण प्रत्यभिज्ञानमुत्‌पद्यत इति सर्वेषामेव नैयायिकानां सम्मतम्। सुरभिचन्दनमित्याकारचाक्षुषप्रत्यक्षस्य सौरभप्रकारकज्ञानादुत्‌पन्नस्यापि सौरभविशिष्टस्य वैशिष्टयानवगाहित्वादेवं तत्ताप्रकारकस्मरणादुत्तरमुत्‌पन्नस्यापि सोऽयं बालक इत्याकारकप्रत्यभिज्ञानस्य तत्ताविशिष्टस्य वैशिष्ट्यानवगाहित्वात्तत्तत्‌स्थलेषु तत्तत्‌प्रकारकज्ञानोत्तरजमानज्ञानत्वे तत्तद्विशिष्टवैशिष्ट्यावगाहित्वस्य व्यभिचारो बोध्यः। इदमुपलक्षणम्। घट इत्याकारकचाक्षुषप्रत्यक्षस्य यथा घटमहं पश्मामीत्याकारेणानुव्यवसायो जायते तथा घटो मया दृश्यत इति घटमुख्यविशेष्यताकत्वेनाप्यनव्यवसायो भवति। तत्र घटमुख्यविशेष्यताकानुव्यवसायस्य घटत्वप्रकारकव्यवसायज्ञानादुत्तरमुत्तपन्नस्यापि घटत्वविशिष्टस्य वैशिष्ट्यानवगाहित्वाद् घटत्वप्रकारकज्ञानादुत्तरोत्‌पन्नज्ञानत्वे घटत्वविशिष्टवैशिष्ट्यावगाहित्वस्य व्यभिचारो बोध्यः। प्रदर्शितप्रणमाल्या स्थलान्तरेष्वपि ?वव्यभिचारः स्वयमूहनीयः।  
 प्रदर्शितं व्यभिचारं निषेधति %तत्र सौरभतत्तादिविशिष्टधर्मिनणोऽप्यभेदेने%त्यादि। तथादि सौरभप्रकारकस्मरणात्तदुत्तरं जायमाने चन्दनं सुरभीति चन्दनमुख्यविशेष्यताकचाक्षुषप्रत्यक्ष उपनीतमर्यादया समवायम्बन्धे स्मृतसौरभस्येव तद्विशिष्टस्य सुरभिरूपधर्मिणोऽपि तादात्म्येनोपनीतमर्यादया चन्दनांशे विशेषणत्वेन भानं भवतीति तादृशचाक्षुषविज्ञानस्य सौरभविशिष्टधर्मिणो वैशिष्ट्यावगाहित्वान्न सौरभप्रकारकज्ञानोत्तरजायमानज्ञानत्वे सौरभविशिष्टवैशिष्ट्यावगाहित्वस्य व्यभिचार एवं तत्ताप्रकारकस्मरणात्तदुत्तरमुत्‌पन्नं यत्‌ सोऽयं बालकं इत्याकारकं बालकमुख्यविशेष्यताकं प्रत्यभिज्ञानं तत्र स्वरूपसम्बन्धेन तत्ताया इवतादात्म्यसम्बन्धेन तत्ताविशिष्यस्य तदिति धर्मिणोऽपि विशेषणतया भानात्तत्र तत्ताप्रकारकज्ञानोत्तरजायमानज्ञानत्वे तत्ताविशिष्टवैशिष्ट्यावगाहित्वस्य व्यभिचार इति समाधिग्रन्थाभिप्रायः। एवमुपलक्षितस्थलेऽपि घट इति घटत्वप्रकारकचाक्षुषविज्ञानानन्तरोत्‌पन्ने घटो मया ज्ञायत इत्यनुव्यवसायात्मके समवायेन घटत्वस्येव तादात्म्येन तद्विशिष्टस्यापि धर्मिणो भानात्तत्रापि विशिष्टवैशिष्ट्यावगाहित्वं बोध्यम्। तत्रानुव्यवसायविशेष्यीभूतघटांशे घटत्वस्येव तद्विशिष्टध्रमिणोऽपि भानं किञ्चिदनवच्छिन्नविशेष्यताकमेव जातम्। तथाच तत्रत्यविशेष्यताया घटत्वानवच्छिन्नत्वाद् घटात्मकविशेष्ये घट्तवधर्मस्येव तद्वतोऽपि तादात्म्येन विशेषणतया भानं न विरुद्धमिति ध्येयम्। तथाच तत्‌प्रकारकज्ञानोत्तरजायमानतद्विषयकज्ञानत्वे तद्विशिष्टवैशिष्ट्यावगाहित्वस्य नियमसिद्धौ न किञ्चिद्बाधकमिति तद्विशेष्यकज्ञानोत्तरजायमानतद्विषयकोपनीतभानं प्रति तद्विशेष्यकज्ञानत्वेन हेतुतापक्षेऽपि न तत्‌प्रकारकज्ञानोत्तरजायमानतत्‌प्रकारज्ञानीयौपनायीकतन्निष्ठप्रकारतायाः किञ्चिदप्रयोज्यत्वनिबन्धनो दोषः। सर्वत्र तादृशप्रकारत्वे पूर्ववर्तिज्ञानीयतन्निष्ठप्रकारत्वप्रयोज्यत्वस्यैव सत्त्वादिति सर्वं चतुरस्रम्। एतदेवाह %अस्त्वेवं तद्विशेष्यकज्ञानत्वेनैवोपनायकता तावतापि क्षतिविरहादिति दि%गिति।  
 इदानीं निर्विकल्पकस्यापि ज्ञानस्योपनायकतामङ्गीर्वाणानां मतमुत्थापयति %नवीनास्तु निर्विकल्पकस्याप्युपनीयकतामङ्गीकुर्वत%इति। ये खलु सांशर्गिकविषयतानिरूपितत्वेन प्रकारत्वविशेष्यत्वे अनुगमय्य सांसर्गिकविषयतानिरूपिततत्तन्निष्ठविषयताशालिज्ञानत्वेन तत्तद्विषयताशाल्युपनीतभानं प्रति कारणत्वम्, अथवाव्यवहितोत्तरत्वसम्बन्धेन तत्तन्निष्ठविशेष्यताशालिज्ञानविशिष्टतत्तद्विषयकोपनीतभानं प्रति तत्तन्निष्ठविशेष्यताशालिज्ञानत्वेन कारणत्वमित्यनया रीत्याकार्यकारणभाव कल्पयन्ति, तेषां मते कारणतावच्छेदककुक्षिप्रविष्टविषयतायां यत्‌ सांसर्गिकविषयतानिरूपितत्वं विशेष्यतात्वं वावच्छेदकत्वेन प्रक्षिप्तमस्ति तन्निर्विकल्पकज्ञानस्योपनायकतानिषेधार्थमेव। निर्विकल्पकज्ञानीयविषयतायां सांसर्गिकविषयतानिरूपितत्वस्य विशेष्यतावत्वस्य वा विरहातादृशविषयताशालिज्ञानत्वस्योपनायकतावच्चेदकत्वे निर्विकल्पकज्ञानस्योपनायकतायोग्यत्वं निषिद्धं भवतीति ध्येयम्। नवीनास्तु केचिन्नैयायिकाः (दीधितिकारादयः)निर्विकल्पकस्यापि ज्ञानस्योपनायकतायोग्यत्वं स्वीकृत्य तत्तन्निष्ठविषयताशाल्युपनीतभानं प्रति तत्तन्निष्ठविषयताशालिज्ञानत्वेन कारणत्वमित्येवंरूत्योपनीतभानोपनयसन्निकर्षयोः कार्यकारणभावं लाघवानुगृहीतं समर्थयन्ते स्म। एतदेवाह %तन्मते च तदुपनीतभा प्रति तद्विषयतज्ञानत्वेनैव हेतुते%ति।  
 अत्र दोषमाशंकते % न चैवं निर्विकल्पकप्रत्यक्षापत्ति%रिति। घटघटत्वाभ्यां चक्षुरादीन्द्रियाणां स्वसंयुक्तत्वस्वसंयुक्तसमवेतत्वरूपसन्निकर्षादनन्तरं तयोरालोचनात्मकं यत्‌ प्रत्यक्षविज्ञानं नामजात्यादिसंसर्गविनिर्मुक्तमुत्‌पद्यते तन्निर्विकल्पकमुच्यते। अनुव्यवसायविषयीभूतव्यवसायांश उपनीतमर्यादया विषयभासकस्य घटघटत्वविषयकस्य पूर्वोत्‌पन्ननिर्विकल्पकविज्ञानस्य तदानीमपि सत्त्वादिति शंकाभिप्रायः। प्रदर्शितां प्रसक्तिं निरसितुमुपक्रते %ज्ञानप्रत्यक्षस्य विषयांशे विशिष्टवैशिष्ट्यावगहित्वनियमा%दित्यादि। ज्ञानप्रत्यक्षस्येति। व्यवसायविषयतस्यानुव्यवसायात्मकमानसप्रत्यक्षस्येत्यर्थः। विषयांशे इति। अनुव्यवसायात्मकमानसप्रत्यक्षविषयीभूतव्यवसायात्मकज्ञानांश इति तदर्थः। विशिष्टवैशिष्टवैशिष्ट्यावगाहित्वमिति नियमादित्यर्थः। %विशेष्यतावच्छेदकीभूतघटत्वादिप्रकारकज्ञानविरहेणैवे%त्यादि। तथाच घटघटत्वयोर्निर्विकल्पकज्ञानस्य यदि मानसं प्रत्यक्षं स्यात्तदा तादृशप्रत्यक्षविषयीभूतज्ञानस्य घट्तवविशिष्टघटविशेषितस्यैव तत्र प्रत्यक्षे भानं स्यात् पूर्वप्रदर्शितनियमानुरोधात्। तच्च न सम्भवति। घटत्वविशिष्टघटवैशिष्ट्यावगाहिताप्रयोजकस्य घटत्वप्रकारकज्ञानस्य तत्‌स्थले पूर्वमसत्त्वात् पूर्ववर्तिनो निर्विकल्पकस्य च घटत्वाप्रकारताकत्वात्। एवञ्च निर्विकल्पकज्ञानस्योपनायकतायोग्यत्वेऽपि ज्ञानानुव्यवसायस्य स्वविषयीभूतज्ञानांशे विशिष्टवैशिष्ट्यावगाहित्वनियमात्तादृशावगाहित्वस्य च विशेषणतावच्छेदकीभूतधर्मनिषष्ठप्रकारताप्रयोज्यत्वान्निर्विकल्पकज्ञानस्थले ताचदृशप्रकारताया विरहात् सामग्य्रभावादेव न निर्विकल्पकज्ञानस्यानुव्यवसाय आपादयितुं योग्य इति नवीनानामाशयो बोध्यः।  
 पुनः प्रकारान्तरेण नवीनमते दूषयितुमुपक्रमते %यदि च विशिष्टवैशिष्ट्यबोधं प्रत्येव विशेषणतावच्छेदकप्रकारकज्ञानस्य हेतुतये%त्यादि। %तदसत्त्वेऽपी%ति। निर्विकल्पकज्ञानदशायां विशेषणतावच्छेदकधर्मप्रकारकज्ञानस्यसत्त्वेऽपीत्यर्थः। %केवलं विशेष्ये विशेषणमित्यादि रीत्ये%त्यादि। तथाहि घटघटत्वयो र्निर्विकल्पकज्ञानानन्तरं तस्य घटत्वविषयता तन्निरूपिता या निर्विकल्पकज्ञानगतविषयता तन्निरूपकस्य निर्विकल्पकज्ञानविषयकानुव्यवसायस्यापत्तिर्भवति। तत्तदौपनायिकतविषयत्वप्रयोदकयोर्निर्विकल्पकज्ञाननीयघटघटत्वगतविषयत्वयोः पूर्वं विद्यमानत्वादिति भावार्थः। प्रदर्शितानुव्यवसायस्य स्वविषयीभूतज्ञानांशे घटत्वविशिष्टघटवैशिष्ट्यानवगाहित्वेन तदर्थं घटत्वप्रकारकज्ञानस्यानावश्यकत्वेन तदसत्त्वेऽपि तादृशानुव्यवसायोत्‌पत्तौ बाधकाभावादावश्यकस्य च घटत्वघटात्मकविशेमद्वयविषयकस्य निर्विकल्पकस्य पूर्वं सत्त्वादिति भावार्थः। न च तादृशनिरूप्यनिरूपकभावापन्नघटघटत्वविषयताशाल्यनुव्यवसायस्याप्रसिद्ध्यैव नापत्तिः सम्भवतीति वाच्यम्। घटइत्याकारकसविकल्पकज्ञानविषयकस्य घटमहं जानामित्यनुव्यवसायस्य घटत्वविशिष्टघटवैशिष्ट्यावगाहिन एव घटत्वविषयतानिरूपितघटविषयताशालिनः प्रसिद्धत्वात्‌। विशिष्टविषयताकज्ञानानां परस्परनिरूप्यनिरूपकभावापन्नसखण्डविषयतानिरूपकत्वस्य गदाधरभट्टाचार्यादिभिः पूर्वपूर्वाचार्यैः स्वीकृतत्वात्। अत्र प्रतिवन्दीमुखेन नवीनाः स्वपक्षं समर्थयन्ते %सप्रकारकज्ञानस्योपनायकतामतेऽपी%त्यादि। सप्तयन्तांशस्य विषयानुपरक्तनिर्विकल्पकप्रत्यक्षापत्तिरित्यग्रिमेणान्वयो बोध्यः। %विषयमिश्रितज्ञानग्रहं प्रत्येवे%ति। अनुव्यवसायविषयीभूतं यद्‌ व्यवसायात्मकं ज्ञानं तदंशे तद्विषयस्यानुव्यसाये यद्‌विशेषणतया भानं भवति तत्रैव, न तु व्यवसायात्मकज्ञानस्वरूपस्य भाने तस्य मनोयोग्यत्वादिति भावार्थः। %सप्रकारकविषयग्रहस्योपनायज्ञानमुद्रये%ति। व्यवसायात्मकसविकल्पकज्ञानस्योपनयसन्निकर्षत्वेन यत् कारणत्वं तत् खलु स्वविषयकमानसप्रत्यक्षे स्वांशे विशेषणतया स्वविषययाणां भानं प्रत्येव। वाह्यविषयाणां मनोऽयोग्त्वने तद्‌भाने मनसो लौकिकसन्निकर्षासम्भवात्। व्यावसायात्मकज्ञानस्वरूपस्य च मनोयोग्यत्वेन तद्भाने मनसो लौकिकस्यैव स्वसंयुक्तसमवेतत्वसम्बन्धस्य सम्भवात्। तथाच सप्रकारकज्ञानस्यैवोपनायकत्वमिति ये मन्यन्ते तेषां मतेऽपि निर्विकल्पकज्ञानस्वरूपस्य स्वांशे विषयोपरागनिर्वाहकत्वशून्यस्यापि मनसो योग्यत्वेन विषयविनिर्मुक्ततयानुव्यवसायः प्रसज्यत एव। %.यदि च तादृशज्ञानप्रत्यक्षस्याप्रसिद्धतया नापत्तिरिति विभाव्यत%इत्यादि। विषयविनिर्मोकेण ज्ञानस्वरूपमात्रविषयकस्य मानप्रत्यज्ञस्य कुत्राप्यदर्शनादापाद्याप्रसिद्ध्यैव निर्विकल्पकज्ञानस्वरूपमात्रावगाहिनस्तन्मानसप्रत्यक्षस्य नापत्तिः सम्भवतीति सप्रकारकज्ञानोपनायकतावादिभिरुच्येतेति भावार्थः। %तदास्मन्मतेऽप्येष एव समाधि%रिति। निर्विकल्पकज्ञानसाधारणसविषयकत्वेनोपनायकतावादिनामस्माकं नवीनानां मतेऽपि विषयांशे परस्परनिरूपकभावापन्नविषयतामात्रकज्ञानमानसप्रत्क्षस्याप्रसिद्धत्वेव निर्विकल्पकज्ञानविषयकस्य तादृशमानसप्रत्यक्षस्य नापत्तिः स्यादिति भावार्थः। न च भ्रमज्ञानस्यानुव्यवसायस्थले विषयांशे निरूप्यनिरूपकभावापन्नविषयतामात्रकस्य तादृशज्ञानमानसस्य प्रसिद्धत्वान्नापाद्याप्रसिद्धिरिति वाच्यम्। निर्विकल्पकज्ञानस्थले भ्रमज्ञानात्मककारणविरहादेव सामग्र्यभावेण तस्य तादृशप्रत्यक्षस्यापादयितुमशक्यत्वादिति ध्येयम्।  
 नवीनाः प्रकारान्तरेण सप्रकारकज्ञानोयकत्ववादिनां मतोपरि निर्विकल्पकज्ञानस्य मानसप्रत्यक्षमादयन्तः स्वमतं द्रढयितुमुपक्रमन्ते %एवं सप्रकारकज्ञानस्योपनायकतामतेऽपी%त्यादि। %निर्विकल्पकज्ञानोत्तरं विशिष्टबुद्धात्‌पत्ता%विति। तथाच यत्र प्रथमं घटघटत्वयोर्निर्विकल्पकं ज्ञानं जातं तदुत्तरञ्च तादृशविशेषणज्ञानबलाद् घट इति घटत्वप्रकारकं सविकल्पकं ज्ञानमुत्‌पन्नं तत्रेत्यर्थः %तदुत्तरक्षणे निर्विकल्पकप्रत्यक्षापत्तेर्दुर्वारतये%ति। तादृशसविकल्पकप्रत्यक्षादव्यवहितपरवर्तिनि निर्विकल्पकस्य स्वतृतीयक्षणे स्वांशे घटत्वविशिष्टस्य वैशिष्ट्यावगाहिनो निर्विकल्पज्ञानानुव्यवसायस्यापत्तिः स्यात्। अनुव्यवसायविषयीभूतज्ञानांशे घटत्वविशिष्टवैशिष्ट्यावगाहिताप्रयोजकस्य घटत्वप्रकारकसविकल्पकज्ञानस्य पूर्वं विद्यमानत्वात्। तथाच सप्रकारकज्ञानस्योपनायकतापक्षेऽपि प्रोक्तस्थले निर्विकल्पकज्ञानस्य विशयोपरागेण प्रत्यक्षापत्तिरस्मन्मत इव स्यादि। %विषयताप्रत्यासत्त्या घटमहं जानामित्याकारकानुव्यसायं प्रती%त्यादि। प्रदर्शितापत्तेर्निरासाय सप्रकारकज्ञानोपनायकतावदिनामवश्यं विषयतासम्बन्धेन घटमहं जानामित्याद्याकारकानुव्यवसायं प्रति तादात्मयम्बन्धेन घटत्वादिप्रकारकज्ञानस्य कारणत्वमभ्युपगन्तव्यम्। तथाच निर्विकल्पकज्ञाने तादात्मसम्भन्धेन घटत्वप्रकारकज्ञानस्यासत्त्वादेव न निर्विकल्पकज्ञानस्य घटत्वविशिष्टघटवैशिष्ट्याहितया मानसप्रत्यक्षं प्रसज्येत। अनयैव रीत्या सविषयकत्वेनोपनायकतावादिनां नवीनानां मतेऽपि निर्विक्लपकज्ञानस्यानुव्यवसायापत्ति र्निवारिता स्यादित्याह %तत एव नव्यमतेऽपि द्वितीयक्षणे निर्विकल्पकप्रत्यक्षापत्तिवारणसम्भवा%दिति। आपत्तिविषयीभूतानुव्यवसायस्य विषयतासम्बन्धेन सम्बन्धि यन्निर्विकल्पकं ज्ञानं तत्र तादात्मसम्बन्धेन घटत्वप्रकारकज्ञानस्यासत्त्वादेव सामग्रीबाधेन न स्वोत्‌पत्तिद्वितीयक्षणे निर्विकल्पकज्ञानस्यानुव्यवसाय आपादयितुं योग्य इति परमार्थः।  
 अथ यदुक्तं नवीनैः सप्रकारकज्ञानत्वेनोपनायकतावादिनामस्माकं मस्तकेऽपि निर्विकल्पकज्ञानस्य सविकल्पकज्ञानोत्‌पत्तौ सत्यां तृतीयक्षणे घटमहं जानामित्याकेणानुव्यवसायाशनिः पतेदेवेति तत्‌प्रतिरोधार्थः प्रदर्शितः कार्यकारणभावोऽस्माकमप्यवश्यमभ्युपगन्तव्य इति तदसत्। विनश्यदवस्थवस्तूनामप्रत्यक्षनिर्वाहाय विषयतासम्बन्धेन प्रत्यक्षं प्रति तादात्म्यसम्बन्धेन कार्यसहवर्तितया विषयस्य कारणत्वं यत्‌ क्लृप्तमस्ति तेनैवास्मन्मते निर्विकल्पकज्ञानस्य सविकल्पकज्ञानोत्‌पत्त्यनन्तरं स्वतृतीयक्षणेऽनुव्यवसायो नापादयितुं योग्यो, विषयविधया तत्‌कारणीभूतस्य निर्विकल्पकज्ञानस्यैव तदानीं नाशात्। नव्यमते च निर्विकल्पकस्यैव विषयोपनायकतया स्वोत्‌पत्तिद्वितीयक्षणे विषयोपरगेणानुव्यवसायप्रसक्तिर्दुर्निवारेति शंकायां नवीनास्तन्निरस्यन्ति %ज्ञानाद्युपत्तिद्वितीक्षण%इत्यादि। %ज्ञानत्वादिनिर्विकल्पकोत्‌पकत्त्ये%ति। तथाच सविकलपकज्ञानस्यापि योऽनुव्यवसायो भवति स न स्वद्वितीयक्षणे सम्भवति ज्ञानत्वात्मकविशेषणज्ञानस्य पूर्वमसत्त्वादतः सविकल्पकज्ञानद्वितीयक्षणे ज्ञानज्ञानत्वयोर्निर्विकल्पकज्ञानमेवोत्‌पद्यत इति स्वीकरणीयं, विशिष्टबुद्धौ विशेषणज्ञानस्य कारणत्वात्। अतः सविकल्पकज्ञानस्यापि स्वोत्‌पत्तितृतीयक्षण एव ज्ञानत्वप्रकारेणानुव्यवसायो भवेदिति। सप्रकारकज्ञानानामेवोपनायकत्वमिति मन्यमानानामप्यभुपगन्तव्यमिति भावार्थः। %विषयस्य कार्यसहभावेन हेतुताया असम्भवदुक्तिकतयोक्तरीत्या प्राचीनमत आपत्तिवारणासम्भवा%दिति। तथा ह्यनुव्यवसायविषयसविषकल्पकज्ञानानामनुव्यवसायोत्तपत्तिक्षणेऽवश्यं विनाशान्न लौकिकमानसप्रत्यक्षे तद्विषयस्य ज्ञानादेस्तादात्म्येन कार्यसहवर्तितया कारणत्वं सम्भवदुक्तिकमिति न तादृसकार्यकारणभावं प्रदर्श्य निर्विकल्पकज्ञानस्य सविकल्पकज्ञानद्वितीयक्षणेऽनुव्यवसायप्रसक्तिर्वारयितुं शक्या। अतस्तद्वारणार्थं विषयतासम्बन्धेनानुव्यवसायं प्रति तादात्म्येन सविकल्पकज्ञानस्य कारणत्वमेव पूर्वोक्तमङ्गीकरणीयं प्राचीनैरपीति तेनैव नवीनमतेऽपि निर्विकल्पकज्ञानानामनुव्यवसायप्रसक्तिर्निरस्ता स्यादिति निर्विकल्पकसाधारणेन तद्विषयकज्ञानत्वेनोपनायकतापक्षेऽपि न कश्चिद्दोष इति नवीनमताभिप्रायो बोध्यः।  
 प्रकारान्तरेण नवीनमतं दूषयितुमारभते %.यत्तु निर्विकल्पकस्योपनायकतामत%इत्यादिना। %विनश्यदवस्थसन्निकर्षजन्यघटत्वादिनिर्विकल्पकोत्तरं ज्ञानाद्यविषयकस्यापि घटोऽयमित्याकारकमानसोत्‌पत्ये%ति। यत्र चक्षुः सन्निकर्षस्य विनाशोत्‌पत्तिकाले घटघटत्वयोर्निर्विकल्पकं ज्ञानमुत्‌पन्नं तत्र ज्ञानांशे परित्यज्योक्तनिर्विकल्पकज्ञानविषयघटस्य घटत्वप्रकारेण मानसोपनीतभानं नवीनमते स्वीकार्यं तादृशोपनीतभानकारणस्य घटघटत्वविषयकानिर्विकल्पकज्ञानस्य तत्‌पूर्वं सत्त्वादिति भावः। तादृशनिर्विकल्पकज्ञानहेतोश्चक्षुःसन्निकर्षस्य निरुक्तज्ञानोत्‌पाददशायां विद्यमानत्वे प्रोक्तमानसज्ञानस्योत्‌पत्तिर्नि सम्भवति तद्विरोधिनो लौकिकसन्निकर्षस्य सत्त्वादिति लौकिकसन्निकर्षस्य विनश्यदवस्थत्वविशेषणम्। ज्ञानत्वरूपशेषणविसस्य ज्ञानाभावादेव तदुत्तरं ज्ञानांशस्य मानसं प्रत्यक्षं न भवितुमर्हतीति तादृशमानसज्ञानस्य ज्ञानाद्यविषयकत्वकीर्तनम्। ननु भवतु नाम तादृशं ज्ञानाद्यविषयकं घटत्वप्रकारेण घटस्य मानसमुपनीतभानं तेन का हानिरिति चेन्नेत्याह %तत्र विरोधिसामग्राः प्रतिबन्धकताया आधिक्य%मिति। तथाहि तादृशस्य ज्ञानाद्यविषयकघटादिमानसोपनीतभानस्य स्वीकारे लौकिकसन्निकर्षपरामर्शादिदशायां तादृशमानसज्ञानोत्‌पादापत्तैर्निरासार्थं तादृशमानसं प्रत्यपि पृथगेव विरोधिसामग्य्राः प्रतिबन्धकत्वं कल्पनीयं स्यादिति तादृशप्रत्तिबन्धकत्वकल्पनं निर्विकल्पकसाधारणोपनायकतावादिमतेऽधिकमिति दूषणाभिप्रायः। सप्रकारकज्ञानस्योपनायकतावादिमते निरुक्तस्थलीयपृथक्‌प्रतिबध्यप्रतिबन्धप्रतिबन्धकभावकल्पनायाः अनावश्यकत्वेन लाघवमित्याह %सप्रकारकज्ञानोपनायकतामते चे%त्यादि। %सर्वत्र मानसज्ञानभानसम्भवेने%ति। तथाहि सप्रकारकज्ञानस्यैवोपनायकतेतिमते निविकल्पकज्ञानस्य सप्रकाररकत्वाभावान्नोपनायकतेति तादृशस्थले विषयोपनीतभानस्य सामग्र्यभावादेव नापत्तिः सम्भवति। येषाञ्च ज्ञानानां विषयोपनायकत्वमस्ति तेषां सर्वेषामेव विशेषणतावच्छेदकधर्मप्रकारकत्वान्मानसोपनीतभानस्थले सर्वत्र विषयोपरागेण ज्ञानस्यापि मानसं लौकिकं प्रत्यक्षं स्यादिति तन्मते ज्ञानाविषयकस्य घटादिविषयकमानसोपनीतभानस्याप्रसिद्धत्वादेव न तदर्थं विरोधिसामग्र्याः पृथक्‌ प्रतिबन्धकत्वकल्पनमवर्जनीयमिति लाघवमित्यभिप्रायः। नवीनाः पुनरपि स्वमतं समर्थयितुमुपक्रमन्ते %न च ज्ञानाद्यविषयकटादिमानसप्रसिद्धावपि न तत्‌स्थले सामग्रीप्रतिबन्धकताया आधिक्य%मित्यादि। तदेव व्यवस्थापयन्ति %घटमहं जानामित्याकारकमानसस्थलीयप्रतिबन्धकताया%मितयादि। अत भवतु तावज् ज्ञानाविषयकं घटादीनां मानसमुपनीतभानं तथापि विरोधिसामग्रीदशायां तदुत्‌पादापत्तिनिरासार्थं तादृशस्थलेषु पृथक् प्रतिबध्यप्रतिबन्धकभावकल्पनाप्रयुक्तं गौरवमस्मन्मतेऽस्ति। सप्रकारकज्ञानोपनायकतावादिमतेऽवश्यकल्पनीयतया विरोधिसामग्रीप्रतिबन्धकतयैव विरेधिसामग्रीदशायां ज्ञानाद्यविषयकघटादिमानसोपनीतभानानामुत्‌पादापत्तेर्निराससम्भवात्। तथाहि सप्रकारकज्ञानस्योपनायकतामतेऽपि घट इत्याद्याकारकसविकलिपकज्ञानस्य घटत्वादिप्रकारेणां संयोगादिरूपो लौकिकः सन्निकर्षस्तिष्टति तावत्‌कालमविच्छिन्नधारया घटादिवाह्यवस्तुविषयकं लौकिकचाक्षुषादि प्रत्यक्षमेव भवति, न त्वन्तरान्तरा पूर्वपूर्वसविकल्पकज्ञानानां स्वस्वविषयोपरागेणानुव्यवसायात्मकं मानसप्रत्यत्रमपि ; तथा सति वहिरिन्द्रयजन्यलौकिकप्रत्यक्षधाराया विलोपः प्रसज्येत। अथवा वह्निव्याप्यधूमवान् पर्वत इत्यादिपरामर्शानां स्वोत्‌पत्त्यनन्तरक्षणेऽनुव्यवसाया आपद्यते ; अनुव्यवसाविषयीभूतपरामर्शांशे विषयभासकस्य परामर्शात्मकोपनयसन्निकर्षस्य लौकिकमानसप्रत्यक्षयोग्यपरामर्शेन सह मनसः स्वसंयुक्तसमवेतत्वात्मकलौकिकसन्निकर्षस्य च सत्त्वात्। वस्तुतश्च तत्र परामर्शानन्तरक्षणे परामर्शस्यानुव्यवसायो न भवति, भवति, च पर्वतो वह्निमानत्याद्याकारिकानुमितिरेव। तथाच प्रतमस्थलेऽनुव्यवासायापत्तिनिरीसार्थं मानसप्रत्यक्षं प्रति बहिरिन्द्रियजन्यलौकिकप्रत्यक्षसामग्राः प्रतिबन्धकत्वं सप्रकारकज्ञानोपनायकतावादिमते यदवश्यं कल्पनीयं तेनैव वहिरिन्द्रियलौकिकसन्निकर्षदशायां निर्विकल्पकज्ञानोत्तरं ज्ञानांशपरित्यागेन तद्विषयघटादीनां मानसोपनीतभानापत्तिरपि निवारिता स्यादिति न तदापत्तिनिरासार्थं ज्ञानाविषयकघटादिविषयकमानसोपनीतभानं प्रति कस्यचिदपि वस्तुनः पृथक्‌ प्रतिबन्धकत्वं निर्विकल्पकोपनायकतावादिमते स्वीकरणीयम्। एवं द्वितीयस्थले परामर्शादीनामनुव्यवसायापत्तिवारणार्थं सप्रकारकज्ञानत्वेनोपनायकतावादिभिरपि यद्‌ भिन्नविषयकस्थले प्रत्यक्षं प्रति परोक्षज्ञानसामग्र्याः प्रतिबन्धकत्वमवश्यं कल्पनीयमस्ति तेनैव परामर्शादिदशायां ज्ञानाविषयकघटादिविषयकमानसोपनीतभानापत्तिवारणसम्भवान्न तन्निरासार्थं तादृशोपनीतभानं प्रति परोक्षज्ञानसामग्र्याः पृथक्‌ प्रतिबन्धकत्वं कल्पनीयमिति न ज्ञानाविषयकघटादिविषयकमानसोपनीतभानस्वीकारे तादृशोपनीतभानं प्रति कस्यचिद् वस्तुनः पृथक्‌ प्रतिबन्धकत्वकल्पनाप्रयुक्तं गौरवं निर्विकल्पकज्ञानोपनायकतावादिमतेऽस्तीति ध्येयम्। %ज्ञानाद्यविषयतमानससाधारणधर्मस्यैवे%ति। ज्ञानाद्यविषयकमानसोपनीतभानसाधारणप्रतिबध्यतावच्छेदकधर्मश्च पूर्वप्रदर्शितं मानसप्रत्यक्षत्वं परोक्षानाविषयविषयकप्रत्यक्षत्वं वेति बोध्यम्। शेषोक्तपक्षे च प्रत्यक्षं प्रति स्वविषयातिरिक्तविषयकपरोक्षज्ञानसामग्री प्रतिबन्धिकेति प्रतिबध्यप्रतिबन्धकभावस्याकारो ज्ञेयः।





\]
