+++
TITLE = "अन्यथाख्यातिवादः (प्रत्यक्षखण्डान्तर्गतः)"
AUTHOR = "गङ्गेशोपाध्यायः"
PUBLISHER = "श्रीशङ्कर-अद्वैतशोधकेन्द्रम्"
"PUBLISH YEAR" = "२०१३"
DOMAIN = "दर्शनानि"
SUB-DOMAIN = "न्यायशास्त्रम्"
PAGES = "146"
LANGUAGE = "संस्कृतम्"
EDITOR = "नवीनहोल्लः"
"PRIMARY COMMENTATOR" = "नवीनहोल्लः"
"COMMENTARY NAME" = "दीपिका-अभिनवव्याख्या"
PRINTER = "विद्याभारती मुद्रणालयः"
"SERIAL NO." = "Ebharati-1687"
url = "https://www.ebharatisampat.in/readbook3.php?bookid=NDE5NTY5MDY2NTQ5MTYx&pageno=MjI0MjQyNjk5NTk="
title = "अन्यथाख्यातिवादः (प्रत्यक्षखण्डान्तर्गतः)"

+++
[[अन्यथाख्यातिवादः (प्रत्यक्षखण्डान्तर्गतः)	Source: [EB](https://www.ebharatisampat.in/readbook3.php?bookid=NDE5NTY5MDY2NTQ5MTYx&pageno=MjI0MjQyNjk5NTk=)]]

\[



\_\_\_\_\_\_\_\_\_\_\_\_\_\_\_\_

RApoo0000  
श्रीभारतीतीर्थवेदशास्त्रग्रन्थमाला - त्रयोदशं कुसुमम्  
अन्यथाख्यातिवादः  
अभिनवव्याख्यया दीपिकया संवलितः व्याख्याता - विद्वान् नवीनहोल्लः  
॥ श्री शङ्कर अद्वैतशोधकेन्द्रम्॥ श्रीश्रीजगद्गुरुशङ्कराचार्य महासंस्थानम् दक्षिणाम्नाय श्रीशारदापीठम् शृङ्गेरी - ५७७१३९ \_\_\_\_\_\_\_\_\_\_\_\_\_\_\_\_

श्रीभारतीतीर्थवेदशास्त्रग्रन्थमाला- त्रयोदश कुसुमम्  
नव्यन्यायप्रपञ्चप्रजापतिना मैथिलेयेन श्रीमता गणेशोपाध्यायेन  
विरचिते तत्त्वचिन्तामणौ प्रत्यक्षखण्डान्तर्गतः  
॥ अन्यथाख्यातिवादः ॥  
अभिनवव्याख्यया दीपिकया संवलितः  
व्याख्याता - विद्वान् नवीनहोल्लः  
॥ श्रीशङ्कर अद्वैतशोधकेन्द्रम् ॥ श्रीश्रीजगद्गुरुशङ्कराचार्य महासंस्थानम् दक्षिणाम्नाय श्रीशारदापीठम्  
शृङ्गगिरिः – ५७७१३९ \_\_\_\_\_\_\_\_\_\_\_\_\_\_\_\_

Anyathaa Khyaati VaadaH - from the Pratyaksha Khanda of Sri Gangeshopadhyaya's work, Tattva Chintamani along with a new commentary "Dipika" by Vidwan Naveena Holla, Sringeri. (Brought out as the 13th publication of Sri Bharati Tirtha Veda Shastra Granthamala of Sri Shankara Advaita Research Centre, Dakshinamnaya Sri Sharada Peetham, Sringeri.)  
प्रकाशकः  
श्रीशङ्कर अद्वैतशोधकेन्द्रम् श्रीश्रीजगद्गुरु शङ्कराचार्य महासंस्थानम् दक्षिणाम्नाय श्रीशारदापीठम् शृङ्गगिरिः ५७७१३९  
प्रकाशनसमयः विजयसंवत्सरीयभाद्रपदपूर्णिमा (२०१३)  
प्रतयः  
1000  
सर्वेऽधिकाराः स्वायत्तीकृताः  
मूल्यम्  
50/  
प्राप्तिस्थानम्  
श्रीश्रीजगद्गुरुशङ्कराचार्यमहासंस्थानम्, दक्षिणाम्नायश्रीशारदापीठम् , शृङ्गेरी  
Printed at  
Vidya Bharati Press (an in-house publication wing of Dakshinamnaya Sri Sharada Peetham, Sringeri 577139) \_\_\_\_\_\_\_\_\_\_\_\_\_\_\_\_

KARRRED  
MIGRSHURAM  
शृङ्गेरी श्रीशारदाम्बा \_\_\_\_\_\_\_\_\_\_\_\_\_\_\_\_

6000000  
Posc00000  
जगद्गुरु श्रीमच्छङ्करभगवत्पादाचार्याः \_\_\_\_\_\_\_\_\_\_\_\_\_\_\_\_

जगद्गुरु श्रीभारतीतीर्थमहास्वामिनः \_\_\_\_\_\_\_\_\_\_\_\_\_\_\_\_

दक्षिणाम्नायझेरीशारदापीठाधीश्वराणाम्  
अनन्तश्रीविभूषितानां जगद्गुरुश्रीभारतीतीर्थमहास्वामिनामनुग्रहसन्देशः॥  
'अप्रमा च प्रमा चेति ज्ञानं द्विविधमिष्यते' इति ज्ञानद्वैविध्यं सर्वानुभवसिद्धम् । शुक्तिं दृष्ट्वा जायमानमिदं रजतमिति ज्ञानमयथार्थज्ञानम् । तदेव अप्रमेति भ्रम इति च उच्यते । तदेव च नैयायिकमते अन्यथाख्यातिरित्युच्यते । तत्र पुरोवर्तिनि रजतत्वस्य असत्वेऽपि उपनयसन्निकर्षण तत्र तस्य भानम् । तस्य रजतत्वप्रकारकत्वादेव तदुत्तरं रजतार्थिनः तत्र प्रवृत्तिरुपपद्यते । तत्र ज्ञानद्वयमिति तु न स्वीकर्तुं शक्यम् , ज्ञानद्वयस्याननुभवादिति नैयायिकानामाशयः। अत एव ते अन्यथाख्यातिवादिन इत्युच्यन्ते। प्राभाकरास्तु भ्रमात्मक विशिष्टज्ञानं नास्ति, इदं रजतमित्यादौ ज्ञानद्वयमेवेति वदन्ति । अत एव ते अख्यातिवादिन इति व्यपदिश्यन्ते । तदिदं मतद्वयमपि श्रीमच्छङ्करभगवत्पादाचार्यैः अध्यासभाष्ये 'तं केचिदन्यत्रान्यधर्माध्यास इति वदन्ति' 'केचित्तु यत्र यदध्यासस्तद्विवेकाग्रहनिबन्धनो भ्रम' इत्यनूदितम्।  
सोऽयमन्यथाख्यातिवादः तत्त्वचिन्तामणौ गङ्गेशोपाध्यायैर्विस्तरेण निरूपितः। मणिकारा हि एकैकमपि विषयं पूर्वपक्षसिद्धान्तकथनपुरस्सरं निरूपयन्ति । तत्र क्वचित्पूर्वपक्षः संक्षेपेण क्वचिच्च विस्तरेण प्रतिपाद्यते। \_\_\_\_\_\_\_\_\_\_\_\_\_\_\_\_

अन्यथाख्यातिविषये तु पूर्वपक्षः सिद्धान्तश्च विस्तरेण न्यरूपिषाताम् । मणिकारस्य शैली प्राचीनत्वाद्दुर्बोधा । अतो मणिस्थं अन्यथाख्यातिवाद सुलभतया शिष्यानवबोधयितुं अस्मदन्तेवासी विद्वान् नवीनहोल्लः दीपिकानाम्नी व्याख्यां विरच्य अस्मानश्रावयत् । व्याख्येयं नितरां सरला । सुकुमारमतीनामपि माणवकानां अन्यथाख्यातिवादमवगन्तुं अतितरामुपकारिकेत्यत्र न संशयलेशः।  
ईदृशी विशिष्टां व्याख्यां विलिख्य छात्रेभ्यो बहूपकृतवते व्याख्यात्रे भगवान् सर्वमङ्गलाजानिः श्रेयःपरम्परास्समनुगृह्णातु व्याख्येयं व्युत्पित्सून व्युत्पन्नांश्च आनन्दयत्विति चाशास्महे ।  
इति नारायणस्मरणम्  
श्रा  
शृङ्गगिरिः विजयवत्सरीयशुचिशुक्लद्वितीया  
सौम्यवासरः-१०.०७.२०१३ \_\_\_\_\_\_\_\_\_\_\_\_\_\_\_\_

उपोद्घातः इह खलु संसारार्णवे बम्भ्रम्यमाणानामशेषजनिमतां दुःखजातस्य निदानं मिथ्याज्ञानमेव । तदुन्मूलनेन परमपुरुषार्थभूतनिश्रेयसस्याधिगमाय तत्त्वदर्शिनो महर्षयः अधिकारिभेदेन नैकानि दर्शनानि तत्त्वनिरूपणपराणि व्यरचयन् । निरसनीयस्य मिथ्याज्ञानस्य याथात्म्यनिर्धारणाय समेऽपि दार्शनिकाः भूयसो विचारान् व्यदधुः । त एव ख्यातिवाद' इति नाम्ना सम्प्रति विप्रतिपत्तिपौष्कल्येन भारतीयदर्शनेष्वसाधारणपदम् अलङ्कुर्वन्ति । सौगतेषु वैभाषिकसौत्रान्तिकयोगाचाराणां सम्मता आत्मख्यातिः, माध्यमिकानाम् असत्ख्यातिः, मीमांसकेषु प्राभाकराणाम् अख्यातिः, नैयायिकानाम् अन्यथाख्यातिः, वेदान्तिनाम् अनिर्वचनीयख्यातिः इति प्राधान्येन पञ्चधा प्रवहति ख्यातिविचारधारा । तदुक्तम् -  
आत्मख्यातिरसत्ख्यातिरख्यातिः ख्यातिरन्यथा ।  
तथानिर्वचनख्यातिरित्येतत्ख्यातिपञ्चकम् ॥' माध्यमिकव्यतिरिक्तबौद्धानां नये आत्मत्वेनाभिमतविज्ञानगतस्य रजताद्याकारस्य अन्यत्र आरोपः । वैभाषिकनये बाह्य वस्तु सत् प्रत्यक्षञ्च, सौत्रान्तिकनये बाह्यं सदपि अनुमेयम् । मतद्वयेऽपि बाह्ये शुक्तिशकले रजताकारस्य आरोपः । विज्ञानवादिनो योगाचारस्य न बाह्यमस्ति वस्तु सत्, अविद्यावासनारोपिते अलीके रजताद्याकारस्य आरोपः।  
शून्यवादिनो माध्यमिकस्य मते असतः रजतादेः आरोपः। अयं निरधिष्ठानभ्रमः । रजतस्य असत्त्वञ्च नेदं रजतम्' इति बाधकप्रत्ययेन आवेद्यते।  
प्राभाकराणां मते तु ख्यातिः - भ्रमात्मकं ज्ञानं नैवानुमतम् । शुक्तौ चक्षुस्सन्निकर्षे  
1. विभ्रमविवेकः 2. 'सौत्रान्तिकनये तावद् बाह्यमस्ति वस्तुसत्, तत्र ज्ञानाकारस्यरोपः । विज्ञानवादिनामपि  
यद्यपि न बाह्यं वस्तुसत् तथाप्यनाद्यविद्यावासनारोपितमलीकं बाह्यम्, तत्र ज्ञानाकारस्यारोपः' इति भामती । 'बाह्यास्तित्ववादिनोवैभाषिकसौत्रान्तिकयोः सत् शुक्तिशकलादिकमधिष्ठानम्, तन्नास्तित्ववादिनो योगाचारस्य त्वविद्याकल्पितं तदधिष्ठानम्' इति कल्पतरुपरिमलः । \_\_\_\_\_\_\_\_\_\_\_\_\_\_\_\_

सति 'इदं रजतम्' इति विशिष्टज्ञानमेकं न जायते । किन्तु ज्ञानद्वयमेव । 'इदम्' इति पुरोवर्तिशुक्त्यादेः प्रत्यक्षं, 'रजतम्' इति रजतस्य स्मरणम्, उभयमपि प्रमैव । तयोः ज्ञानयोः भेदो नावगतः, तद्विषययोः शुक्तिरजतयोरपि भेदो नावगतः । इत्थं सर्वत्र ज्ञानं प्रमैव, न क्वचिदपि भ्रमः।  
नैयायिकनये पुरोवर्तिशुक्तावन्यधर्मस्य रजतत्वस्य तादात्म्येन रजतस्य वा आरोपः। पुरोवर्तिशुक्तत्यादिः अधिष्ठानं सत्, आरोप्यं रजतमापणस्थं तद्गतं रजतत्त्वञ्च सदेव।  
वेदान्तिनां नये अनिर्वचनीयस्य - व्यावहारिकरजतापेक्षया विलक्षणस्य रजतस्य पुरोवर्तिशुक्तौ आरोपः। 'इदं रजतम्' इत्याद्यारोपस्थले व्यावहारिक रजतम् आपणादिस्थं नारोप्यते । तस्य देशान्तरस्थतया इन्द्रियसन्निकृष्टत्वाभावेन प्रत्यक्षासम्भवात् । अपि तु ततो विलक्षणमनिर्वचनीयं रजतम् अविद्यादिघटितसामग्रीवशादुत्पद्य शुक्तौ प्रतीयते । अत एषा अनिर्वचनीयख्यातिः । 'इदं लोहितम्' इत्याद्यारोपस्थले तु स्फटिके जपाकुसुमगतलौहित्यं व्यावहारिकमारोप्यते । लौहित्यस्य तस्य चक्षुषा सन्निकृष्टत्वेन प्रत्यक्षसम्भवात् । अतोऽत्र अन्यथाख्यातिः॥  
न्यायभाष्यकृतो मिथ्याज्ञानपदेन व्यभिचारिज्ञानपदेन चान्यथाख्यातिम् अभिप्रयन्तस्तल्लक्षणं प्रादर्शयन् 'मिथ्याज्ञानम् अनेकप्रकारं प्रवर्तते।आत्मनि तावन्नास्तीति अनात्मन्यात्मेति दुःखे सुखमिति' , 'यद् अतस्मिन् तदिति तद् व्यभिचारि' ' इति । विपर्ययपदं प्रयुञ्जानैः वार्तिककृद्भिरप्येतदेव लक्षणम् अन्यथाख्यातेः अभ्यधायि 'कः पुनरयं विपर्ययः ? अतस्मिन् तदिति प्रत्ययः । एवं प्रशस्तपादभाष्येऽपि। विपर्ययस्वरूपं विवेचयन्तस्तात्पर्यटीकाकाराः अन्यथाख्यातिपदं प्रायुञ्जत - ‘परीक्षकाणां विप्रतिपत्तेः संशयः । केचित् स्वाकारबाह्यत्वविषयं ज्ञानं विपर्यय इत्याचक्षते । अन्ये असद्विषयं ज्ञानम् । अन्ये त्वनिर्वचनीयमेव ज्ञानम् । अपरे त्वग्रहणमेव । अन्यथाख्यातिं तु वृद्धाः। तात्पर्यटीकायां न्यायमञ्जर्याञ्च विस्तरेण ख्यातिविमर्शो व्यधायि।  
3. न्यायभाष्यम् - 1.1.2 4. न्यायभाष्यम् - 1.1.4 5. न्यायभाष्यवार्तिकम् - 1.1.2 6. न्यायवार्तिकतात्पर्यटीका - 1.1.2 \_\_\_\_\_\_\_\_\_\_\_\_\_\_\_\_

विपरीतख्यातिपदं प्रयुञ्जानाः न्यायमञ्जरीकारा अन्यथाख्याति त्रेधाविकल्पपुरस्सरं विचार्य त्रयाणामपि कल्पानां साधुतां प्रत्यपीपदन् - 'विपरीतख्यातौ त्रयी गतिः रजतं वाऽन्यदेशकालमत्रालम्बनं शुक्तिका वा निगूहितनिजाकारा सती परिगृहीतरजताकारा च अथवा अन्यदालम्बनमन्यश्च प्रतिभाति आलम्बनं शुक्तिका रजतञ्च प्रतिभातीति ......... तस्मात् विपरीतख्यातौ पक्षत्रयमपि निरवद्यम्” इति।  
\_\_\_योगदर्शने अन्यथाख्यातिरनुमन्यते । तथा च पातञ्जलसूत्रम् - 'अनित्याशुचिदुःखानात्मसु नित्यशुचिसुखात्मख्यातिरविद्या' साङ्ख्यास्तु सदसत्ख्याति प्रतिपादयन्ति । तदुक्तं ‘सदसख्यातिर्बाधाबाधात् । सदसत्ख्यातेरितरवैलक्षण्यं विशदीकृतं विज्ञानभिक्षुणा 'यथा वा रजतं वणिग्वीथीस्थरूपेण सच्छुक्त्यध्यस्तरूपेण चासत्; तथैव सर्वं जगत् स्वरूपतः सत्, चैतन्यादावध्यस्तरूपेण चासद्'10 इति ।  
आर्हताः विपरीतख्यातिमनुसरन्ति । सा पुनरन्यथाख्यातिरेव । स्पष्टमेतत् जैनग्रन्थे 'तदेवं शुक्तिकायां रजतज्ञाने परोपवर्णितख्यात्यन्तराणां विचार्यमाणानामनुपपत्तेर्विपरीतख्यातिरेवात्र प्रतिपत्तव्या'11 । 'पुरुषविपरीते स्थाणौ पुरुषोऽयमिति ख्यातिर्विपरीतख्यातिः'12 । । भाट्टानामपि सम्मतैषा अन्यथाख्यातिः। तदुक्तं श्लोकवार्तिके  
तस्माद् यदन्यथासन्तम् अन्यथा प्रतिपद्यते ।  
तन्निरालम्बनं ज्ञानम् असदालम्बनं च तत् ॥ श्लोकोऽयं तात्पर्यटीकाकृद्धिः अन्यथाख्यातिसमर्थनावसरे उद्धृतः। स्पष्टीकृतश्च आशयः - 'शुक्तिरेव रजतात्मना असतीति तदाकारतया तामालम्बमानं मिथ्याज्ञानम् ................................... 7. न्यायमञ्जरी - प्रमाणप्रकरणं तृतीयाह्निकम् 8. योगसूत्रम् - 2.5 9. साङ्ख्यसूत्रं 5.56 10. साङ्ख्यप्रवचनभाष्यम् - 5.56 11. न्यायकुमुदचन्द्रः 12. प्रमेयकमलमार्ताण्डः 13. श्लोकवार्तिकम् - निरालम्बनवादः 117-118 \_\_\_\_\_\_\_\_\_\_\_\_\_\_\_\_

असदालम्बनमुच्यते । न खल्वन्यथाख्यातिवादिनोऽपि सदन्तरं सदन्तरात्मना सदभ्युपगच्छन्ति । तथाच अन्यथाख्यातिवादमास्थितवतां भाट्टानां प्राचीननैयायिकानाञ्च असत्संसर्गावगाहित्वं भ्रमस्यानुमतम् । भाट्टाः अन्यथाख्यातिमेव विपरीतख्यातिपदेन व्यपदिशन्तीतिच विशेषः । तदुक्तं शास्त्रदीपिकायां सर्वत्र संसर्गमात्रम् असदेव अवभासते। संसर्गिणस्तु सन्त एव । सेयं विपरीतख्यातिरुच्यते मीमांसकैः'15 \। माध्यमिकानाम् असख्यातिवादतो विशेषोऽपि तत्रैव स्फुटः असत्ख्यातिवादिनस्तु संसर्गिणोऽप्यपलपन्तीति विशेषः' । नव्यनैयायिकास्तु असतः संसर्गतयापि भानं नोररीकुर्वते । तदुक्तं मणौ - 'सन्मात्रविषयकत्वेऽपि तदभाववति तत्प्रकारकत्वं प्रकारव्यधिकरणविषयताकत्वं वा अयथार्थत्वमिति'16।  
\_\_\_ तत्त्वचिन्तामणौ प्रत्यक्षखण्डान्तर्गततया अन्यथाख्यातिवादं निबद्धवता श्रीमता गङ्गेशोपाध्यायेन अख्यातिवादमात्रं सप्रपञ्चं सपरिष्कारञ्चानूद्य युक्तिपाटवेनापाकृतम् । ख्यात्यन्तराणामपाकरणरीतिस्तात्पर्यटीकायां न्यायमञ्जर्याञ्च समुपलभ्यते। अत्रोपदर्शिताः अख्यात्यन्यथाख्यातिवादयोः परिपोषकयुक्तयोऽपि काश्चित्तत्रोपलभ्यन्ते। अख्यातिवादे आपादितस्य रङ्गरजतयोर्युगपत् प्रवृत्तिनिवृत्तिप्रसङ्गस्य वारणाय मणिकृतोद्भाविताः रमणीया नवधोपायास्तन्निराकरणचातुर्यञ्च नान्यत्रोपलभ्यन्ते । मूलं त्वख्यातिवादस्य प्रभाकरमिश्रानुयायिना शालिकनाथेन प्रणीतायां प्रकरणपञ्चिकायां सन्दृश्यते ।  
नव्यन्यायप्रपञ्चप्रजापतेर्मणिकृतो विचारशैल्यां नावीन्ये सत्यपि ग्रन्थशैली प्राचीनत्वमेवावहति । अल्पीयानपि ग्रन्थनिचयः दुरूहानल्पविचारगर्भितः साधारणमतीनां नाधिगमपथमारोहति । यद्यपि अन्यथाख्यातिवादप्रकरणस्यास्य सम्प्रति प्राचीनास्तिस्रष्टीकाः उपलभ्यन्ते, मथुरानाथभट्टाचार्यविरचितं 'रहस्यम्', रुचिदत्तमिश्ररचितः प्रकाशः, रामकृष्णाध्वरिप्रणीतः 'न्यायशिखामणिः' इति । तत्र प्रकाशस्य टीका शिखामणिः क्वचित् मणिमपि व्याख्याति । 'रहस्य' तु बहुत्र विस्तृतविवेचनजटिलं नितरामध्येतॄणां  
14. न्यायवार्तिकतात्पर्यटीका - 1.1.2 15. शास्त्रदीपिका - तर्कपादः पञ्चमाधिकरणं विज्ञानवादखण्डनम् 16. तत्त्वचिन्तामणिः - अन्यथाख्यातिवादप्रकरणम् \_\_\_\_\_\_\_\_\_\_\_\_\_\_\_\_

व्युत्पत्त्याधाने प्रभवति। तथापि मूलस्य प्रतिवाक्यं तात्पर्यावगमने नैकापि टीका उपकरोति । क्वचिद् दुरधिगमतां भजते, बहुत्र मौनमाचरति । अतः अध्येतॄणां सामायेण मूलतात्पर्यावगमनाय सरलया विनूतनया शैल्या व्याख्यारचनाप्रयासो मया व्यधायि । जगन्मातुः विद्याधिदेवतायाः श्रीशारदाम्बायाः असीमानुकम्पया, गुरुवर्याणां परमपूज्यानां शृङ्गेरीजगद्गुरुश्रीभारतीतीर्थमहास्वामिनामाशिषा परमानुग्रहेण च प्रयासोऽयं परिपूर्णतामवाप्नोत् । रहस्यटीकया नितान्तमेवोपकृते व्याख्याने ऽस्मिन् सावधानमसकृत्परिशीलनोत्तरमपि सम्भाव्यमानान् दोषान् कृपालवो विद्वांसः शोधयन्त्विति सविनयमभ्यर्थ्य विरमामि।  
विजयश्रावणकृष्णनवमी,  
गुरुवासरः 29.08.2013  
इति निवेदयिता वि.नवीनहोल्लः  
न्यायप्राध्यापकः राष्ट्रियसंस्कृतसंस्थानम्, राजीवगान्धीपरिसरः, शृङ्गेरी \_\_\_\_\_\_\_\_\_\_\_\_\_\_\_\_

विषयानुक्रमणी अन्यथाख्यातिवादपूर्वपक्षः 01. अन्यथाख्यातिसाधकानुमानेषु अख्यादिवादिना दोषोद्धावनम् 02. प्रथमानुमानविचारः 03. द्वितीयानुमानविचारः 04. तृतीयानुमानविचारः 05. चतुर्थानुमानविचारः 06. पञ्चमानुमानविचारः 07. षष्ठानुमानविचारः 08. सप्तमानुमानविचारः 09. अन्यथाख्यातिसाधकानाम् अनुमानान्तराणाम् उपन्यासः 10. प्रथमानुमानविचारः 11. द्वितीयानुमानविचारः 12. तृतीयानुमानविचारः 13. निरुक्तानुमानेषु बाधासिद्ध्युपाध्याशङ्का तन्निरासश्च 14. निरुक्तानुमानेषु अख्यातिवादिना अप्रयोजकत्वदोषोद्धावनम् 15. इष्टभेदाग्रहस्य प्रवृत्तिकारणतायां व्यभिचारमाशङ्क्य तन्निराकरणम् 16. अख्यातिवादे स्थलभेदेन विशिष्टज्ञानोपगमानुपगमयोः युक्तिप्रदर्शनम् 17. अख्यातिवादानुसारं संशयव्यवहारस्योपपादनम् 18. अनुमितिस्वरूपायाः अन्यथाख्यातेः उपगन्तव्यत्वमाशङ्क्य तन्निरासः । 19. अख्यातिवादे निवृत्तिकारणनिरूपणम् 20. अख्यातिवादे रगरजतयोः युगपदप्रवृत्तिनिवृत्तिप्रसङ्गोद्भावनं तन्निरासश्च 30 21. अख्यातिवादे ज्ञानानां बाध्यबाधकव्यवस्थायाः अनुपपत्तिशङ्कातन्निरासश्च 33 22. अख्यतिवादिना अन्यथाख्यातिवादे दूषणपञ्चकोद्धावनम् 23. अन्यथाख्यातौ बाधकस्य अनुमानद्वयस्य निरूपणम् । 24. अन्यथाख्यातिबाधकानुमाने सत्प्रतिपक्षशङ्का तन्निरासश्च \_\_\_\_\_\_\_\_\_\_\_\_\_\_\_\_

25\. अख्यातिवादानुसारं भ्रमव्यवहारस्योपपादनम्  
अन्यथाख्यातिवादसिद्धान्तः 26. प्रवृत्तिविशिष्टज्ञानयोः सामान्यकार्यकारणभावव्यवस्थापनम् 27. अनुमानेन अन्यथाख्यातिसाधनम्  
46 28. 'इमे रङ्गरजते' इति समूहालम्बनभ्रमस्योपगमे युक्तिप्रदर्शनं बाधकनिरसनञ्च। 48 29. अख्यातिवादे युगपत्प्रवृत्तिनिवृत्तिप्रसङ्गस्य निरासप्रयासस्तन्निराकरणञ्च 49 १. इष्टानिष्टोपस्थित्योः पुरोवर्तिवृत्तिधर्मप्रयोज्यत्वविशेषणोपगमनेन  
समाधानं तन्निरासश्च २. उत्कटानुत्कटाकाङ्क्षावदुपस्थित्योः प्रतिबद्ध्यप्रतिबन्धकभावोपगमेन समाधानं तन्निरासश्च  
52 ३. संवादिप्रवृत्तिनिवृत्त्योर्विशिष्टज्ञानस्य, विसंवादिप्रवृत्तिनिवृत्त्योस्तु \_\_\_ भेदाग्रहस्य कारणतामुपगम्य समाधानं तन्निरासश्च  
56 ४. प्रवृत्तिप्रतिबन्धकतया विशिष्टज्ञानात्मकस्य इष्टभेदग्रहस्योपगमेन \_\_\_समाधानं तन्निरासश्च  
67 ५. प्रवृत्तिप्रतिबन्धकतया असंसर्गग्रहात्मकस्य इष्टभेदग्रहस्योपगमेन समाधानं  
तन्निरासश्च ६. पुरोवर्तिवृत्तिभेदविशेष्यकेष्टभेदभेदग्रहाभावस्य प्रतिबन्धकत्वोपगमेन \_\_ समाधानं तन्निरासश्च  
71 ७. पुरोवर्तिवृत्तिभेदविशेष्यकेष्टप्रतियोगिकत्वाभावज्ञानस्य कारणत्वोपगमेन \_\_\_\_ समाधानं तन्निरासश्च  
73 ८. इष्टवृत्तितया गृह्यमाणस्य अनिष्टवृत्तितया अगृह्यमाणस्य च धर्मस्य  
ज्ञानं कारणमित्युपगम्य समाधानं तन्निरासश्च ९. पुरोवर्तिवृत्तिधर्मविशेष्यकेष्टतावच्छेदकभेदज्ञानस्य प्रतिबन्धकत्वोपगमेन समाधानं तन्निरासश्च  
77 30. अन्यथाख्यातिसामग्रीनिरूपणम 31. अन्यथाख्यातेः दोषाधीनत्वप्रतिपादनम्  
85 \_\_\_\_\_\_\_\_\_\_\_\_\_\_\_\_

32\. अन्यथाख्याती प्रत्यक्षप्रमाणोपन्यासः 33. ज्ञानानां साकारताप्रसङ्गस्य निरसनम् 34. ज्ञानानां बाध्यबाधकभावव्यवस्थापनम् 35. बाधनिर्वचनम् 36. ज्ञानेषु अविश्वासप्रसङ्गस्य परिहारः 37. अयथार्थत्वनिर्वचनम् 38. प्राचीनमतम्  
परिशिष्टम् 39. भ्रमलक्षणविमर्शः 40. बाधविमर्शः  
100 110  
41. तत्त्वचिन्तामणी अन्यथाख्यातिवादः (मूलमात्रम्)  
117 \_\_\_\_\_\_\_\_\_\_\_\_\_\_\_\_

तथा हि रजतार्थिप्रवृत्तिविषयत्वं रजतत्वप्रकारकानुभवविषयत्वव्याप्यं रजतार्थिप्रवृत्तिविषयमात्रवृत्तिधर्मत्वात् रजतमात्रवृत्तिधर्मवदित्यन्यथाख्यातिव्याप्यं सिध्यतीत्यप्राप्तकालत्वम् । रजतमात्रवृत्तित्वञ्चोपाधिः ।
-------------------------------------------  
दीपिका इत्यप्यभिधीयते । तच्च प्राभाकरमते नाङ्गीक्रियते । तथा हि 'इदं रजतम्' इत्यादि भ्रमस्थले ज्ञानद्वयं भवति। 'इदम्' इति पुरोवर्तिशुक्त्यादिविषयकं प्रत्यक्षम् । रजतम्' इति रजतविषयकस्मरणम् । तत्राद्यस्य रजतत्वप्रकारकत्वं नास्ति । द्वितीयस्य रजतत्वप्रकारकत्वेऽपि रजतत्वाभाववन्निष्ठविशेष्यतानिरूपकत्वं नास्ति । रजतत्वशून्यस्य शुक्त्यादेः तत्र रजतत्वधर्मितया अभानात् । तत्र स्थले जायमानायाः विसंवादिन्याः रजतार्थिपुरुषप्रवृत्तेस्तु रजतत्वाभाववन्निष्ठविशेष्यतानिरूपित-रजतत्वनिष्ठप्रकारताकत्वं विद्यते । तथा च तदभाववन्निष्ठविशेष्यतानिरूपिततन्निष्ठ-प्रकारताकत्वरूपं व्यधिकरणप्रकारताकत्वं प्रवृत्तौ प्रसिद्ध ज्ञाने तु नाङ्गीक्रियत इति ।  
अन्यथाख्यातिसाधकानुमानेषु अख्यातिवादिना दोषोद्धावनम्  
आद्यमनुमानम्-रजतार्थिप्रवृत्तिविषयत्वं रजतत्वप्रकारकानुभवविषयत्वव्याप्यं रजतार्थिप्रवृत्तिविषयमात्रवृत्तिधर्मत्वात् रजतमात्रवृत्तिधर्मवत् इति ।  
प्रवृत्तिं प्रति अनुभवात्मकं ज्ञानम् कारणमिति कार्यकारणभावः। रजतविषयकात् ज्ञानात् रजतविषयिणी प्रवृत्तिः, शुक्तिविषयकात् ज्ञानात् शुक्तिविषयिणी प्रवृत्तिः जायते । ततः यो यः प्रवृत्तिविशेष्यः स अनुभविशेष्य इति व्याप्यव्यापकभावः । प्रवृत्तिविशेष्यस्य रजतादेः तादात्म्यसम्बन्धेन व्याप्यत्वे तन्मात्रगतधर्मस्य अनुभवविशेष्यताया इव प्रवृत्तिविशेष्यतायाः अपि दैशिकविशेषणतासम्बन्धेन व्याप्यत्वं सम्भवति । ततश्च रजतत्वप्रकारकप्रवृत्तिविशेष्यतायाः रजतत्वप्रकारकप्रवृत्तिविशेष्यमात्रवृत्तिधर्मत्वेन हेतुना रजतत्वप्रकारकानुभवविशेष्यताव्याप्यत्वं सिद्ध्यति । निष्कर्षस्तु रजतत्वनिष्ठप्रकारतानिरूपितप्रवृत्तिविशेष्यता रजतत्वप्रकारतानिरूपितानुभवविशेष्यत्वव्याप्या रजतत्वप्रकारतानिरूपितप्रवृत्तिविशेष्यरजतमात्रवृत्तिधर्मत्वा इति । अत्र न हि रजतत्वं दृष्टान्तः, तस्य प्रवृत्यविषयीभूतेऽपि रजते सत्वेन साधनविकलत्वात् । अपि तु 'इदं रजतम्' इत्याकारकप्रमीया रजतनिष्ठविशेष्यता दृष्टान्तः । सा हि दैशिकविशेषणतासम्बन्धेन रजतत्वप्रकारकप्रवृत्तिविशेष्यीभूतरजते एव वर्तते । \_\_\_\_\_\_\_\_\_\_\_\_\_\_\_\_

दीपिका रजतत्वप्रमाविषयीभूतस्य रजतस्य रजतत्वप्रकारकप्रवृत्तिविषयत्वात् । तथा च निरुक्ता रजतत्वप्रमीयविशेष्यता रजतत्वप्रकारतानिरूपितप्रवृत्तिविशेष्यतावन्मात्रवृत्तिधर्मो भवति । किञ्च, सा प्रमीयविशेष्यता रजतत्वप्रकरतानिरूपितानुभवविशेष्यताव्याप्यापि भवति, स्वस्मिन् स्वव्याप्यतायाः अक्षतत्वात् । एवं पक्षीभूतायाः रजतत्वप्रकारतानिरूपितप्रवृत्तिविशेष्यतायाः रजतत्वप्रकारतानिरूपितानुभवविशेष्यता  
ाप्यत्वं सिद्ध्यति । ततः शुक्तिः रजतत्वप्रकारतानिरूपितानुभवविशेष्यतावती रजतत्वनिष्ठप्रकारतानिरूपितप्रवृत्तिविशेष्यतावत्त्वात् रजतवत् इत्यनुमानेन अन्यथाख्यातिः सिद्ध्यति इति नैयायिकानामाशयः ।  
अत्र प्रथमानुमानप्रयोगे दूषणमप्राप्तकालम् । तच्च समयबन्धविषयीभूतकथाक्रमविपरीतक्रमेण अभिधानम् इति निग्रहस्थानविशेषः । शुक्तिः रजतत्वप्रकारकानुभवविशेष्या रजतत्वप्रकारक प्रवृत्तिविशेष्यत्वात् इत्यनुमानप्रयोगानन्तरमेव हेतुसाध्ययोः निरुक्तप्रवृत्तिविशेष्यतानुभवविशेष्यतयोः व्याप्यव्यापकभावे जिज्ञासोत्पत्या तज्ज्ञापनाय रजतत्वप्रकारतानिरूपितप्रवृत्तिविशेष्यता रजतत्वप्रकारकानुभवविशेष्यत्वव्याप्या रजतत्वप्रकारकप्रवृत्तिविशेष्यमात्रवृत्तिधर्मत्वात् इत्यनुमानप्रयोग इत्येषः समुचितः कथाक्रमः । प्रथम व्याप्यव्यापकभावसाधकानुमानमुपन्यस्य पश्चात् शुक्तेः रजतत्वानुभवविशेष्यतासाधकानुमानस्योपन्यास इति तु विपरीतक्रमः । प्रथम निरुक्तव्याप्यव्यापकभावाकाङ्क्षायाः अनुदयात् । प्रथमं शुक्तेः रजतत्वानुभवविशेष्यतासाधकानुमानमभिधाय पश्चात् निरुक्तव्याप्यव्यापकभावसाधकानुमानस्य उपन्यासे अप्राप्तकालस्य परिहारेऽपि सोपाधिकत्वेन व्याप्यत्वासिद्धिः दूषणमापतति । रजतमात्रवृत्तित्वस्योपाधेः तत्र सम्भवात् । तच्च प्रकृते रजतान्यावृत्तित्वम् । तस्य रजतत्वप्रमीयविशेष्यताद्यन्तर्भावेण साध्यव्यापकत्वम् । भ्रमीयशुक्तिविशेष्यतान्तर्भावेण साधनाव्यापकत्वम् ।  
द्वितीयमनुमानम् - शुक्तिवृत्तिज्ञानविषयता रजतत्वप्रकारिका रजतार्थिताजन्यप्रवृत्तिविषयवृत्तिविषयतात्वात् रजतवृत्तिविषयतावत् इति । \_\_\_\_\_\_\_\_\_\_\_\_\_\_\_\_

शुक्तिवृत्तिज्ञानविषयता रजतत्वप्रकारिका रजतार्थिताजन्यप्रवृत्तिविषयवृत्तिविषयतात्वात् रजतवृत्तिविषयतावदित्यत्र रजतवृत्तित्वमुपाधिः ।  
रजतत्वम् अरजतवृत्तिज्ञानविषयतावच्छेदकम् अरजतविषयप्रवृत्तिहेतुज्ञानप्रकारत्वात् शुक्तित्ववदित्यत्र रजतावृत्तित्वमुपाधिः । ---------------------------------  
दीपिका विषयता नाम कश्चिदतिरिक्तः पदार्थः । स च ज्ञानादिवत् सविशेष्यकः सप्रकारकश्च इत्यभिमानेनेदम् । तत्प्रकारकप्रवृत्तिं प्रति तत्प्रकारकज्ञानस्य कारणत्वात् तत्प्रकारकप्रवृत्तिकारणज्ञानं तत्प्रकारकम् । एवं तत्प्रकारकप्रवृत्तिकारणज्ञानविषयतापि तत्कारिका । तथा च या या तत्प्रकारकप्रवृत्तिकारणज्ञानविषयता सा तत्कारिका इति व्याप्तिः । यथा रजतत्वप्रकारकप्रवृत्तिकारणीभूतस्य 'इदं रजतम्' इति प्रमात्मकज्ञानस्य रजतनिष्ठा विषयता रजतत्वप्रकारिका । एवं रजतत्वप्रकारकप्रवृत्तिकरणीभूतस्य शुक्तौ 'इदं रजतम्' इति ज्ञानस्य शुक्तिनिष्ठविषयतापि रजतत्वप्रकारिका भवेत् । निष्कर्षस्तु, शुक्तिवृत्तिः ज्ञानविषयता रजतत्वप्रकारिका रजतत्वप्रकारकप्रवृत्तिजनकज्ञानविषयतात्वात् ‘इदं रजतम्' इत्याकारकप्रमीयरजतनिष्ठविषयतावत् इति । रजतवृत्तिज्ञानविषयतायाम् अंशतः सिद्धसाधनस्य वारणाय पक्षकुक्षौ वृत्यन्तम् । ज्ञानविषयतात्वावच्छेदेन रजतत्वप्रकारकत्वसिद्धौ अंशतः सिद्धसाधनस्य अदोषत्वेऽपि अंशतो बाधप्रसङ्गः । इच्छादिनिरूपितायां विषयतायाम् अंशतः सिद्धसाधनस्य वारणाय ज्ञानपदम् । पक्षतावच्छेदकसामानाधिकरण्येन साध्यसिद्धेरुद्देश्यत्वात् अंशतो बाधसत्वेऽपि न क्षतिः । अत्रानुमाने दूषणं सोपाधिकत्वम् । रजतवृत्तित्वस्योपाधेः सम्भवात् । तस्य ज्ञानविषयतात्वरूपपक्षधर्मावच्छिन्नसाध्यव्यापकत्वम् । न तु शुद्धसाध्यव्यापकत्वं, रजतत्वप्रकारकशक्तीच्छादिनिरूपितविषयतायां रजतवृत्तित्वस्य विरहात् । इदं रजतम्' इति भ्रमीयशुक्तिविषयतान्तर्भावेण साधनाव्यापकत्वं बोध्यम्।  
तृतीयमनुमानम् -रजतत्वम् अरजतवृत्तिज्ञानविषयतावच्छे दकं अरजतविषयप्रवृत्तिहेतुज्ञानप्रकारत्वात् शुक्तित्ववदिति । \_\_\_\_\_\_\_\_\_\_\_\_\_\_\_\_

रजतत्वप्रकारिका ज्ञानविषयता अरजतवृत्तिः अरजतनिष्ठात्यन्ताभावाप्रतियोगिनी वा अरजतविषयप्रवृत्तिहेतुज्ञानविषयतात्वात् शुक्तिवृत्तिविषयतावदित्यत्र रजतावृत्तित्वमुपाधिः । विषयतायाः निरस्तत्वाच्च ।  
-------------------------------------------  
दीपिका  
यो यः तदन्यविषयक प्रवृत्तिहेतुभूतज्ञानप्रकारीभूतधर्मः स तदन्यवृत्तिज्ञानविषयतायाः अवच्छेदक इति व्याप्तिः । यथा रजतान्यविषयकप्रवृत्तिः शुक्तित्वप्रकारकशुक्तिविशेष्यकप्रवृत्तिः । तद्धेतुभूतज्ञानं 'इयं शुक्तिः' इति प्रमात्मकं ज्ञानम् । तत्प्रकारीभूतधर्मः शुक्तित्वम् । तच्च रजतान्यवृत्तेः ज्ञानविषयतायाः अवच्छेदक भवति । 'इयं शुक्तिः' इति निरुक्तप्रमीया या विशेष्यता तन्निरूपितप्रकारतात्मकस्य तदवच्छेदकत्वस्य शुक्तित्वे सत्वात् । एवं पक्षीभूते रजतत्वेऽपि सम्भवति । रजतान्यविषयकप्रवृत्तिः रजतत्वप्रकारकशुक्तिविशेष्यकप्रवृत्तिः, तद्धेतुभूतं ज्ञानं 'इदं रजतम्' इति ज्ञानं, तत्प्राकारीभूतधर्मः रजतत्वं भवति । अतः रजतत्वं रजतान्यशुक्तिनिष्ठायाः ज्ञानविषयतायाः अवच्छेदकं भवेदिति।  
\_\_\_अत्रानुमाने रजतावृत्तित्वमुपाधि प्राभाकारः उद्भावयति । रजतावृत्तित्वमित्यनेन रजतान्यवृत्तित्वं विवक्षितम् । यथाश्रुते साध्यव्यापकत्वं नोपपद्यते । 'शुक्तिः द्रव्यम्' इत्यादिज्ञानविषयतावच्छेदके द्रव्यत्वादौ रजतावृत्तित्वस्य बाधात् । रजतान्यवृत्तित्वं तु अक्षतमिति न दोषः । रजतत्वान्तर्भावेण तस्य साधनाव्यापकत्वम् । अरजतविषयकविसंवादिप्रवृत्तिहेतुभूते 'इदं रजतम्' इति ज्ञाने प्रकारीभूतस्य रजतत्वस्य रजतान्यवृत्तित्वाभावात् ।  
चतुर्थमनुमानम् -रजतत्वप्रकारिका ज्ञानविषयता अरजतवृत्तिः अरजतविषयक प्रवृत्तिहे तुज्ञानविषयतात्वात् शुक्तिवृत्तिविषयतावत् इति । अतिरिक्तविषयताभ्युपगमेनैव इदमनुमानम् । तदन्यविषयकप्रवृत्तिहेतुभूतज्ञानविषयता या सा तदन्यवृत्तिः इति व्याप्तिः । इयं शुक्तिः' इत्याकारकज्ञानीया शुक्तित्वप्रकारिका शुक्तिनिष्ठविशेष्यता दृष्टान्तः । सा हि रजतान्यशुक्तिविषयिणी प्रवृत्तिं प्रति हेतुभूतज्ञाननिरूपितविषयता रजतान्यशुक्तिवृत्तिश्च भवति । तथा रजतान्यशुक्तिविषयिणी विसंवादिप्रवृत्तिं प्रति हेतुभूतस्य इदं रजतम्' इति ज्ञानस्य रजतत्वप्रकारिका विषयता \_\_\_\_\_\_\_\_\_\_\_\_\_\_\_\_

दीपिका रजतान्यशुक्तिवृत्तिः भवेदिति । पक्षकुक्षौ रजतत्वप्रकारकत्वस्यानिवेशे शुक्तित्वप्रकारकज्ञानविषयतायाम् अंशतः सिद्धसाधनम् । ज्ञानपदानुपादाने रजतत्वप्रकारकशक्तीच्छादिविषयतायाम् अंशतः सिद्धसाधनम् । रजतत्वप्रकारकप्रमीयविषयतायां रजतनिष्ठायाम् अंशतो बाधस्य वारणाय पक्षतावच्छेदकसामानाधिकरण्येन साध्यसिद्धेरुद्देश्यत्वमुपगम्यते । अरजतनिरूपितवृत्तित्वं स्वरूपसम्बन्धेन । अन्यथा कालिकेन वृत्तित्वमादाय सिद्धसाधनप्रसङ्गः । अरजतविषयकप्रवृत्तिहेतुभूतज्ञानविषयतायाः अरजतत्वसामानाधिकरण्यमिव अरजतत्वव्यापकत्वमपित) सम्भवति । अतः रजतान्यत्वव्यापकतासाध्यकमपि अनुमान भवितुमर्हति । रजतत्वप्रकारिका ज्ञानविषयता अरजतनिष्ठात्यन्ताभावाप्रतियोगिनी अरजतविषयकप्रवृत्तिहेतुभूतज्ञानविषयतात्वात् शुक्तिनिष्ठविषयतावत् इति । इदमनुमानद्वयं रजतावृत्तित्वरूपोपाधिग्रस्ततया प्राभाकरो दूषयति । रजतावृत्तित्वस्य रजतारजतोभयवृत्तिधर्मान्यप्रकारकविषयतात्वरूपपक्षधर्मावच्छिन्नारजतत्वव्यापकतारूपसाध्यव्यापकत्वम् 2) 'अरजतम्' इत्यादिज्ञानीयविषयतान्तर्भावेण सम्भवति । अरजतवृत्तित्वरूपसाध्यस्यापि निरुक्तपक्षधर्मावच्छिन्नस्य उक्तदिशैव व्यापकं रजतावृत्तित्वं भवति । निरुक्तधर्मावच्छिन्नसाधनाव्यापकत्वं तु 'इमे रजते' इत्याकारकरजतारजतोभयविशेष्यकज्ञानीयविषयतान्तर्भावेण बोद्धव्यम् । तस्याः अरजतविषयकप्रवृत्तिजनकज्ञानविषयतात्वात् रजतावृत्तित्वाभावाच्च ।  
................................... ......................... (1) यत्र यत्र रजतान्यत्वं शुक्तव्यादौ तत्र रजतान्यविषयकप्रवृत्तिहेतुभूतज्ञानविषयता इति व्याप्तेः । अत्र रजतान्यविषयकप्रवृत्तिहेतुभूतज्ञानविषयतायाः तादृशज्ञानविषयतात्वेन सामान्यरूपेणैव रजतान्यत्वं प्रति व्यापकत्वम् । तथा च अवच्छे दकीभूतसामान्यधर्मस्य रजतान्यविषयकप्रवृत्तिहेतुभूतज्ञानविषयतात्वस्य अवच्छेद्यायाः रजतान्यत्वनिरूपितव्यापकतायाश्च व्याप्यव्यापकभावो घटते । यन्निरूपितव्यापकतावच्छेदकधर्मो यत्र तत्र तन्निरूपितव्यापकतेति व्याप्तेः। (2) रजतारजतोभयवृत्तिभेदावच्छिन्नसाध्यव्यापकत्वं वा । \_\_\_\_\_\_\_\_\_\_\_\_\_\_\_\_

विवादपदं रजतज्ञानं शुक्तिविषयकं शुक्तौ प्रवर्तकज्ञानत्वात् शुक्तिज्ञानवदित्यत्र ज्ञायमानेष्टभेदाग्रहे कारणतावच्छेदकं रजतज्ञानं न प्रवर्तकमित्यसिद्धिः ।  
-------------------  
दीपिका द्वितीयचतुर्थानुमानयोः दूषणान्तरमापादयति प्राभाकरः । सविशेष्यकस्य सप्रकारकस्य विषयताख्यस्य अतिरिक्तपदार्थस्य अप्रामाणिकतया निरुक्तानुमानयोः पक्षाप्रसिद्धिः दुवरिति। \_\_पञ्चममनुमानम्-विवादपदं रजतज्ञानं शुक्तिविषयकं शुक्तौ प्रवर्तकज्ञानत्वात् शुक्तिज्ञानवत् इति।  
तद्विषयकप्रवृत्तिं प्रति तद्विषयकज्ञानस्य कारणत्वात् तद्विषयकप्रवृत्तिकारणज्ञानं तद्विषयकम् इति व्याप्तिः । तथा च विसंवादिप्रवृत्तिस्थले शुक्तिविषयकप्रवृत्तिकारणीभूतस्य 'इदं रजतम्' इतिज्ञानस्य शुक्तिविषयकतायाः आवश्यकत्वात् अन्यथाख्यतिसिद्धिरिति । निष्कर्षस्तु शुक्तिविशेष्यकरजतत्वप्रकारकप्रवृत्तिपूर्वकालीनं रजतत्वप्रकारकज्ञानं शुक्तिविशेष्यकं शुक्तिविशेष्यकप्रवृत्तिजनकज्ञानत्वात् शुक्तिविशेष्यकशुक्तित्वप्रकारकज्ञानवत् इति । रजतविशेष्यकरजतत्वप्रकारकज्ञाने बाधवारणाय पक्षकुक्षौ कालीनान्तं विशेषणम् । गुरुमते विसंवादिप्रवृत्तिपूर्वकालीने 'इदम्' इति प्रत्यक्षे सिद्धसाधनस्य वारणाय रजतत्वप्रकारकत्वं पक्षविशेषणम् । 'इदं रजतम्' इति प्रमायां व्यभिचारवारणाय हेतुकुक्षौ शुक्तिविशेष्यकत्वम् ।  
अत्रानुमाने स्वरूपासिद्धि प्राभाकरः आपादयति । तन्मते प्रवृत्तिं प्रति ज्ञायमानेष्टभेदाग्रहः कारणम् । यत्र शुक्तौ रजतार्थिपुरुषस्य प्रवृत्तिः जायते, 'इदं रजतम्' इति ज्ञानद्वयं भवति, तत्र इष्टस्य रजतस्य ज्ञायमानत्वात्, रजतभेदग्रहस्य विरहात् ज्ञायमानेष्टभेदाग्रहोऽक्षत एव । तन्निष्ठकारणतायाः अवच्छेदककोटौ निविष्टम् इष्टज्ञानं कारणतावच्छेदकमेव, न तु प्रवृत्तिं प्रति कारणम् । पुरोवर्तिविषयकं 'इदम्' इति ज्ञानं प्रवृत्तिं प्रति कारणं भवति, किन्तु न तद्रजतविषयकं न वा रजतत्वप्रकारकम् । तथा च निरुक्तानुमाने पक्षीभूतस्य रजतत्वप्रकारकज्ञानस्य गुरुमते स्मरणात्मकस्य शुक्तिविशेष्यकप्रवृत्तिं प्रति जनकत्वाभावात्, पक्षे हेतुविरहेण स्वरूपासिद्धिदोषः प्रसरति इति आशयः। \_\_\_\_\_\_\_\_\_\_\_\_\_\_\_\_

शुक्तिः रजतज्ञानविषयताश्रयः रजतार्थिप्रवृत्तिविषयत्वात् रजतवदित्यत्र रजतत्वमुपाधिः । शुक्तौ रजतार्थिप्रवृत्तिः स्वधर्मिधर्मिकरजतत्वप्रकारकज्ञानसाध्या रजतार्थिप्रवृत्तित्वात् रजतप्रवृत्तिवदित्यत्र रजतविषयत्वमुपाधिः स्वपदार्थाननुगमश्च ।  
------------------  
-------  
दीपिका षष्ठमनुमानम्-शुक्तिः रजतज्ञानविषयताश्रयः रजतार्थिप्रवृत्तिविषयत्वात् रजतवत् इति । समानप्रकारविशेष्यावगाहिनोः प्रवृत्तिज्ञानयोः कार्यकारणभावात् तताकारकप्रवृत्तिविशेष्यस्य तत्प्रकारकज्ञानविशेष्यत्वमिति व्याप्तिः। विसंवादिप्रवृत्तिस्थले रजतत्वप्रकारकप्रवृत्तिविशेष्यतया शुक्तेः रजतत्वप्रकारकज्ञानविशेष्यतायाः आवश्यकत्वात् अन्यथाख्यातिसिद्धिरित्याशयः । निष्कर्षस्तु शुक्तिः रजतत्वप्रकारतानिरूपितज्ञानविशेष्यताश्रयः रजतत्वप्रकारतानिरूपितप्रवृत्तिविशेष्यताश्रयत्वात् रजतत्वप्रकारकप्रवृत्तिविशेष्यरजतवत् इति । अत्रानुमाने रजतत्वमुपाधिः । व्यधिकरणप्रकारकज्ञानस्योभयवाद्यसिद्धतया उभयवादिसम्मतं रजतत्वप्रकारतानिरूपितज्ञानविशेष्यतावत्वं रजते एव भवतीति रजतत्वस्य साध्यव्यापक त्वम् । व्यधिकरणप्रकारक प्रवृत्तेस्तु उभयवादिसिद्धतया रजतत्वप्रकारतानिरूपितप्रवृत्तिविशेष्यता शुक्तौ भवति । तत्र रजतत्वस्य विरहात् साधनाव्यापकत्वम् ।  
सप्तममनुमानम्-शुक्तौ रजतार्थिप्रवृत्तिः स्वधर्मिधर्मिकरजतत्वप्रकारकज्ञानसाध्या रजतार्थिप्रवृत्तित्वात् रजतप्रवृत्तिवत् इति ।  
शुक्तिविशेष्यकरजतत्वप्रकारकप्रवृत्तिः स्वविशेष्यविशेष्यकरजतत्वप्रकारकज्ञानसाध्या रजतत्वप्रकारकप्रवृत्तित्वात् रजतविशेष्यकरजतत्वप्रकारकप्रवृत्तिवत् इति निष्कर्षः । स्वं प्रवृत्तिः । प्रवृत्तिविशेष्यस्य प्रवृत्तिजनकज्ञाने विशेष्यत्वम् इति नियमात् विसंवादिप्रवृत्तौ विशेष्यीभूतस्य शुक्त्यादेः विसंवादिप्रवृत्तिजनकज्ञाने 'इदं रजतम्' इत्याकारके विशेष्यत्वं सिद्ध्यति । अस्मिन्ननुमाने रजतविषयकत्वरूपोपाधिः, अननुगमः, अर्थान्तरमिति त्रीणि दूषणानि आपाद्यन्ते । तथा हिस्वविशेष्यविशेष्यकरजतत्वप्रकारकज्ञानसाध्यत्वं संवादिन्यां रजतेच्छायां रजतप्रवृत्तौ च \_\_\_\_\_\_\_\_\_\_\_\_\_\_\_\_

तत्परित्यागे तु रजतार्थिप्रवृत्तिधर्मिधर्मिकरजतत्वप्रकारकज्ञानेनोभयसिद्धेन रजतस्मरणेनार्थान्तरम् ।  
उच्यते । रजतार्थिताजन्या शुक्तौ प्रवृत्तिरिष्टप्रवृत्तिविषय विशिष्टज्ञानसाध्या प्रवृत्तित्वात् शुक्तौ शुक्तयर्थिप्रवृत्तिवत् । न चेष्टविषयप्रवृत्तित्वमुपाधिः, साधनविशेषितत्वात् ।
-------------------------------------------  
दीपिका उभयवाद्युपगतम् । तत्र रजतविषयकत्वस्याक्षततया साध्यव्यापकत्वम् । रजतत्वप्रकारकप्रवृत्तित्ववत्याम् उभयसम्मतायां शुक्तिविषयकविसंवादिप्रवृत्तौ रजतविषयक त्वस्य बाधात् साधनाव्यापकत्वम् । अननुगमः-साध्यस्य पक्षदृष्टान्तो भयसाधारण्याभावः । स्वपदस्य प्रकृतपक्षपरत्वे शुक्तिविशेष्यकरजतत्वप्रकारकप्रवृत्तिविशेष्यविशेष्यकरजतत्वप्रकारकज्ञानसाध्यत्वं साध्यं पर्यवसितम् । तथा च साध्याप्रसिद्धिः । शुक्तिविशेष्यकरजतत्वप्रकारकस्य ज्ञानस्य अन्यथाख्यातिरूपतया परमतासिद्धेः । स्वपदस्य दृष्टान्तव्यक्तिपरत्वे तु रजतविशेष्यकरजतत्वप्रकारकप्रवृत्तिविशेष्यविशेष्यकरजतत्वप्रकारकज्ञानसाध्यत्वं साध्यं पर्यवस्यति । एवं सति सिद्धसाधनम् । पक्षीभूतविसंवादिप्रवृत्तेः रजतविशेष्यकरजतत्वप्रकारकस्मरणात्मकज्ञानसाध्यतायाः प्राभाकरमतसिद्धत्वात्। तथा च असिद्धिः सिद्धसाधनं वा दोषः पर्यवस्यति । स्वपदं परित्यज्य रजतत्वप्रकारकप्रवृत्तिधर्मिधर्मिकरजतत्वप्रकारकज्ञानसाध्यत्वस्य साध्यत्वोपगमे रजतस्मरणमादाय नैयायिकमते अर्थान्तरं प्रसज्यते । विसंवादिप्रवृत्ती रजतधर्मिकरजतत्वप्रकारकस्मरणस्य प्रयोजकतायाः उभयवादिसम्मतत्वात् । न्यायमते तस्य ज्ञानलक्षणासन्निकर्षविधया प्रवर्तकज्ञानहेतुत्वात्, गुरुमते च प्रवृत्तिकारणतायां भेदाग्रहनिष्ठायाम् अवच्छेदकत्वात् । अर्थान्तरम्-अनभिप्रेतार्थसिद्धिः निग्रहस्थानविशेषः । \_\_ अख्यातिवादिना अन्यथाख्यातिसाधकानुमानान्तराणाम् उपन्यासः ॥ तत्राद्यम्-रजतार्थिताजन्या शुक्तौ प्रवृत्तिः इष्टप्रवृत्तिविषयविशिष्टज्ञानसाध्या प्रवृत्तित्वात् शुक्तौ शुक्तयर्थिप्रवृत्तिवत् इति । निष्कर्षस्तु रजतत्वप्रकारकशुक्तिविशेष्यकप्रवृत्तिः \_\_\_\_\_\_\_\_\_\_\_\_\_\_\_\_

\-  
-  
-  
यद्वा रजतेच्छाजन्यशुक्तिविषयप्रवृत्तिजनकरजतत्वप्रकारकं ज्ञानं शुक्तिविशेष्यकं शुक्तिप्रवृतिप्रयोजकज्ञानत्वात् शुक्तौ शुक्तयर्थिप्रवृत्तिजनकज्ञानवत् । अवच्छेदकत्वेऽपि प्रयोजकत्वान्नासिद्धिः । हेतुत्वमपि तस्य साधयिष्यामः । -------------------------------------  
दीपिका स्वविशेष्यविशेष्यकत्वस्वप्रकारप्रकारकत्वोभयसम्बन्धेन प्रवृत्तिविशिष्टज्ञानसाध्या प्रवृत्तित्वात् शुक्तिविशेष्यकशुक्तित्वप्रकारकप्रवृत्तिवत् इति । न चात्रानुमाने इष्टविषयकप्रवृत्तित्वमुपाधिः, तस्य संवादिप्रवृत्तौ साध्यव्यापकत्वात्, विसंवादिप्रवृत्ती साधनाव्यापकत्वात् इति वाच्यम् । प्रवृत्तिविशिष्टज्ञानसाध्यत्वस्य इच्छासंस्कारादौ सत्वेन इष्टविषयक प्रवृत्तित्वस्य साध्यव्यापकताविरहात् । न च प्रवृत्तित्वरूपसाधनावच्छिन्नसाध्यव्यापकता तस्य सम्भवतीति वाच्यम् । शुद्धसाध्यव्यापकस्यैव उपाधित्वोपगमात् ।  
द्वितीयमनुमानम्-रजतेच्छाजन्यशुक्तिविषयप्रवृत्तिजनकरजतत्वप्रकारकं ज्ञानं शुक्तिविशेष्यकं शुक्तिप्रवृत्तिप्रयोजकज्ञानत्वात् शुक्तौ शुक्लयर्थिप्रवृत्तिजनकज्ञानवत् इति । निष्कर्षस्तु शुक्तिविषयकप्रवृत्तिपूर्वकालीनरजतत्वप्रकारकं ज्ञानं शुक्तिविशेष्यकं शुक्तिविषयकप्रवृत्तिप्रयोजकज्ञानत्वात् शुक्तिविशेष्यकशुक्तित्वप्रकारकज्ञानवत् इति। गुरुमते शुक्ति विषयिणी विसंवादिप्रवृत्तिं प्रति रजतत्वज्ञानस्य कारणत्वाभावेऽपि कारणतावच्छेदकतया प्रयोजकत्वमक्षतम् । शुक्तिधर्मिकशुक्तित्वप्रकारकज्ञानस्य तु शुक्तिविषयिणी संवादिप्रवृत्तिं प्रति कारणतावत्तया प्रयोजकत्वम् । इत्थं पक्षदृष्टान्तयोः निरुक्तहेतुमत्वमक्षतम् । वस्तुतः विसंवादिप्रवृत्तौ रजतत्वज्ञानस्य कारणत्वमपि साधयिष्यते। ज्ञायमानेष्टभेदाग्रहस्य अगृहीतेष्टभेदग्रहस्य वा कारणत्वमित्यत्र विनिगमनाविरहेण उभयोरपि कारणतायाः आवश्यकत्वात् । न च रजतत्वशुक्तित्वोभयप्रकारकसमूहालम्बनप्रमायाः शुक्ति विशेष्यकत्वात् अर्थान्तरमिति वाच्यम् । रजतत्वप्रकारकत्वरूपपक्षतावच्छेदकावच्छेदेन शुक्तिविशेष्यकत्वानुमितेः उद्देश्यत्वात् ।  
तृतीयमनुमानम्-तथाविधमिदं ज्ञानं रजतत्वप्रकारक रजतेच्छाजन्यप्रवृत्तिहेतुज्ञानत्वात् सत्यरजतज्ञानवत् इति । \_\_\_\_\_\_\_\_\_\_\_\_\_\_\_\_

तथाविधमिदं ज्ञानं वा रजतत्वप्रकारकं रजतेच्छाजन्यप्रवृत्तिहेतुज्ञानत्वात् सत्यरजतज्ञानवत् । न च ग्रहणस्मरणयोर्विशिष्टस्य ज्ञानस्य वा पक्षत्वे बाध आश्रयासिद्धिर्वा, उभयसिद्धेन शुक्तिनिष्ठप्रवृत्तिहेतुत्वेन पक्षत्वात् । अन्यथा साध्यतदभाववतः पक्षत्वेनानुमानोच्छेदः ।  
-------------------  
-------------  
दीपिका निष्कर्षस्तु रजतत्वप्रकारकप्रवृत्तिजनकं शुक्तिविशेष्यकज्ञानं रजतत्वप्रकारक रजतत्वप्रकारकप्रवृत्तिहेतुत्वे सति ज्ञानत्वात् रजतधर्मिकरजतत्वप्रकारकज्ञानवत् इति । पक्षकुक्षौ जनकान्तस्यानिवेशे अंशतो बाधः । इयं शुक्तिः' इत्यादिज्ञाने प्रमात्मके रजतत्वप्रकारकत्वस्य विरहात् । न च पक्षतावच्छेदकसामानाधिकरण्येन साध्यानुमितेः उद्देश्यत्वोपगमे नायं दोषः प्रसरति । तत्र अंशतोबाधस्य अविरोधादिति जनकान्तं व्यर्थमिति वाच्यम् । तथोपगमे समूहालम्बनमादाय अंशतः सिद्धसाधनस्य दुर्वारतया शुक्तिविशेष्यकत्वरूपपक्षतावच्छेदकावच्छेदेनैव रजतत्वप्रकारकत्वानुमितेः उद्देश्यतायाः उपगन्तव्यत्वात् । शुक्तिविशेष्यकत्वपरित्यागे 'इदं रजतम्' इति प्रमात्मकज्ञाने रजतधर्मिके अंशतः सिद्धसाधनम् । तस्य रजतत्वप्रकारकप्रवृत्तिजनकज्ञानत्वरूपपक्षतावच्छेदकावच्छे देन अनुमितिं प्रति प्रतिबन्धकतायाः नव्यैरनङ्गीकारेऽपि प्राचीनैरगीकारात्। शुक्तिधर्मिकरजतत्वप्रकारकेच्छायाम् अंशतः सिद्धसाधनस्य वारणाय ज्ञानमिति।  
ननु निरुक्तं तृतीयं द्वितीयञ्चानुमानं बाधितम् । तृतीयानुमाने पक्षीकृतस्य विसंवादिप्रवृत्तिस्थलीयस्य 'इदम्' इत्याकारकस्य शुक्तिविशेष्यकप्रत्यक्षस्य रजतत्वप्रकारकत्वाभावात् । द्वितीयानुमाने च पक्षतावच्छे दकाक्रान्तस्य विसंवादिप्रवृत्तिस्थलीयस्य 'रजतम्' इत्याकारकस्मरणस्य शुक्तिविशेष्यकत्वाभावात् । उभयत्र स्थले शुक्तिविशेष्यकरजतत्वप्रकारकज्ञानत्वेन पक्षत्वोपगमे तु आश्रयासिद्धिः । शुक्तिविशेष्यकरजतत्वप्रकारकत्वस्य ज्ञाने विरहादिति चेत् ।  
न। द्वितीयानुमाने उभयवादिसम्मतेन शुक्तिनिष्ठविशेष्यताकप्रवृत्तिप्रयोजक \_\_\_\_\_\_\_\_\_\_\_\_\_\_\_\_

दीपिका रजतत्वप्रकारकज्ञानत्वेनैव शुक्तिविशेष्यकरजतत्वप्रकारकभ्रमस्य पक्षत्वोपगमात् । तृतीये चरजतत्वप्रकारकप्रवृत्तिजनकज्ञानत्वेन उभयसम्मतेन रूपेण तस्यैव पक्षत्वोपगमात् । न च तस्य व्यधिकरणप्रकारकज्ञानस्य भ्रमात्मकस्य प्राभाकरमते असिद्ध्या न पक्षत्वसम्भव इति वाच्यम् । सामान्यलक्षणाप्रत्यासत्तिमनङ्गीकुर्वतां प्राभाकरणाम् अनुमितेः प्राक् पक्षव्यक्ति ज्ञानस्यानपेक्षणात् । यथा हि सामान्यलक्षणाप्रत्यासत्तिमनभ्युपगच्छता मते 'धूमो वह्निव्याप्यः' इति व्याप्तिज्ञानात् पक्षीयवह्निव्यक्त्यविषयकादपि ‘पर्वतो वह्निमान्' इत्यनुमितिः पक्षीयवह्निविषयिणी जायते । तदुपपादनाय व्यक्ति विशेषमनन्तर्भाव्य समानधर्म पुरस्कृत्य तद्धर्मावच्छिन्नविधेयताकानुमितौ तद्धर्मावच्छिन्ननिरूपितव्याप्तिज्ञानत्वेन कारणता आश्रीयते। तथा पृथिवी इतरभेदवती' इत्याकारिका निरुक्तापूर्वपक्षव्यक्तिमप्यवगाहमाना अनुमितिः बाधाभावसहकृतपक्षधर्मताबलाद् आस्थीयते । तदुपपादनाय व्यक्ति विशेषमनन्तर्भाव्य  
तद्धर्मावच्छिन्नोद्देश्यताकानु मितौ तद्धर्मावच्छिन्नोद्देश्यताकहेतुविधेयकनिश्चयत्वेन कारणता समाश्रीयते । तथा च पक्षतावच्छेदकरूपेण प्रसिद्धपक्षविषयकात् पक्षधर्मतादिज्ञानात् तेनैवरूपेण अप्रसिद्धपक्षविषयकानुमितेः उत्पादो न विरुध्यते । न च सामान्यलक्षणानभ्युपगमे अतीन्द्रियपृथिव्यादिरूपापूर्वपक्षव्यक्तीनां सामान्यरूपेण ज्ञानस्य पूर्वं दुस्सम्पादत्वेऽपि विशेषरूपेण ज्ञानस्य सम्पादने बाधकाभावात् अनुमितौ धर्मिभाननियमोपपत्तेश्च तत्पक्षव्यक्तिविषयकानुमितिं प्रति तत्पक्षविषयकनिश्चयत्वेन हेतुत्वोपगम एवोचित इति वाच्यम् । साध्यवत्वात्मकेन विशेषरूपेण पक्षव्यक्तीनां निश्चयस्य अनुमितेः प्राक् अपेक्षणोपगमे पक्षताभङ्गेन सिषाधयिषानधीनानुमितिमात्रस्य उच्छेदप्रसङ्गात् । निरुक्तपक्षनिश्चयेन सन्दिग्धसाध्यतदभाववत्तारूपायाः पक्षतायाः विघटनात् । साध्याभाववत्वेन विशेषरूपेण तदुपगमस्तु अनुमितिमात्रोच्छेदकत्वात् शङ्कापथमपि नारोहति । पक्षे साध्याभावनिश्चयस्य सिषाधयिषोत्तरानु मितिं प्रत्यपि प्रतिबन्धकत्वात् । \_\_\_\_\_\_\_\_\_\_\_\_\_\_\_\_

समवायातीन्द्रियत्ववादिनं प्रति अगृहीतासंसर्गकधर्मधर्मिविषयकमेकं ज्ञानमेव विशिष्टज्ञानं सिध्यति । न चैवमुभयख्यातिः नान्यथाख्यातिरिति वाच्यम् । व्यधिकरणप्रकारकज्ञानस्य तत्वात् ।  
-  
-  
-  
-  
-  
-  
-  
-  
-  
-  
-  
-  
-  
-  
--  
दीपिका ननु प्रथमानुमाने साध्याप्रसिद्धिः । साध्यकु क्षिप्रविष्ट स्य स्वविशेष्यविशेष्यकत्वस्वप्रकारीभूतधर्मनिष्ठसमवायसम्बन्धावच्छिनप्रकारताकत्वोभयसम्बन्धेन प्रवृत्तिविशिष्टस्य प्रत्यक्षज्ञानस्य समवायातीन्द्रियतावादिगुरुमते अप्रसिद्धत्वात् । तन्मते 'इदं रजतम्' इत्यादिप्रत्यक्षे संसर्गविधयापि समवायस्य भानाभावेन समवायसम्बन्धावच्छिन्नप्रकारताकत्वस्य प्रत्यक्षज्ञाने विरहात् । अनुमित्यादौ सत्वेऽपि अप्रतीकारः, इष्टतावच्छेदकप्रकारकाणां निरुक्तज्ञानानाम् \*उपादानप्रत्यक्षविधयैव प्रवृत्तिहेतुतया प्रत्यक्षत्वेनैव रूपेण साध्यशरीरे निवेशनीयत्वात् । अन्यथा अप्रयोजकशङ्कानिराकरणासंम्भवात् । इष्टतावच्छेदकरजतत्वादिप्रकारकप्रवृत्तिं प्रति  
\* प्रवृत्तिं प्रति चिकीर्षा कृतिसाध्यताज्ञानं उपादानप्रत्यक्षं च कारणानि । प्रवृत्तेहि विषयतात्रयी - एका साध्यत्वाख्यविषयता । सा च यनिष्ठायाः कृतिसाध्यतायाः ज्ञानात् प्रवृत्तिः जायते तन्निष्ठा । तच्च घटयागपाकाद्येव । न तु तज्जनकीभूतकपालादिसिद्धनिष्ठा । अत एव 'घटं करोमि' 'यागं करोमि' इति अनुव्यवसायः । अपरा उपादानत्वापरनाम्नी सिद्धत्वाख्यविषयता । सा च सिद्धकपालहविस्तण्डुलाधुपायनिष्ठा । 'कपालेन घटं करोमि' हविषा यागं करोमि' इति अनुव्यवसायात् । अन्या च उद्देश्यत्वाख्या विषयता । सा च यत्साधनताज्ञानात् चिकीर्षा प्रवृत्तिश्च जायते तन्निष्ठा । तच्च जलाहरणस्वगौंदनादिरूपं फलमेव । 'जलाहरणमुद्दिश्य घटं करोमि' 'स्वर्गमुद्दिश्य यागं करोमि' इत्यनुव्यवसायात् । (माथुरीयविधिवादरहस्यम्)  
अत्रेदं बोध्यम् - यत्साध्यिका प्रवृत्तिः तत्कारणेषु तदधिष्ठाने च उपादानत्वाख्यविषयता भवति । यथा घटसाध्यकप्रवृत्त्युपादानता दण्डचक्रकपालादिनिष्ठा। घटध्वंससाध्यक प्रवृत्त्युपादानता दण्डनिष्ठा यागसाध्यकप्रवृत्त्युपादानता हविर्निष्ठा तथा रजतसङ्ग्रहसाध्यक प्रवृत्त्युपादानता रजतनिष्ठा भवितुमर्हति । यथा हि हविः प्रक्षेपणात्मक एव यागः साध्यः न तु इच्छात्मकः । प्रक्षेपणञ्च देशान्तरसंयोगानुकूलव्यापारानुकूलव्यापारः। तद्घटकावान्तरव्यापारा-श्रयीभूतं हविः अधिष्ठानमुच्यते । तथा सङ्ग्रहणं स्वदेशसंयोगानुकूलव्यापारानुकूलव्यापारः, तद्घटकावान्तरव्यापाराश्रयीभूतं रजतम् अधिष्ठानं भवति । \_\_\_\_\_\_\_\_\_\_\_\_\_\_\_\_

नच विसंवादिप्रवृत्त्यजनकत्वमुपाधिः, तथाविधे इदं ज्ञाने रजतज्ञाने च त्वन्मते साध्याव्यापकत्वात् । नापि दोषाजन्यत्वं, परस्य ज्ञानमात्रे तथात्वात् ।  
दीपिका समवायादिसम्बन्धावच्छिन्नेष्टतावच्छेदकरजतत्वादिप्रकारताकप्रत्यक्षं कारणमिति कार्यकारणभाव एवात्र अप्रयोजकशङ्कानिवारकस्तर्कः । अत एव साध्यकुक्षौ प्रकारतायाः समवायसम्बन्धावच्छिन्नप्रकारतात्वेन निवेश इति चेत् ।  
न, अगृहीतासंसर्गकधर्मधर्मिविषयकत्वेन विशिष्टज्ञानस्य साध्यकुक्षौ निवेशनीयत्वात् । तथा हि धर्मधर्मिणोः इदंरजतत्वाद्योः अगृहीतासंसर्गकत्वम् अगृहीतासमवायकत्वम् अगृहीतसमवायान्यसंसर्गकत्वं धर्मिविषयतानिरूपितसमवायान्यसंसर्गानवच्छिन्नधर्मविषयताकत्वरूपं पर्यवस्यति । तत्र धर्मिविषयता विशेष्यता, धर्मविषयता प्रकारता । स्वविशेष्यतासमानाधिकरणविशेष्यतानिरूपितसमवायान्यसंसर्गानवच्छिन्नस्वप्रकारतासमानाधिकरणप्रकारताकत्वसम्बन्धेन प्रवृत्तिविशिष्टं प्रत्यक्षज्ञानमेव साध्यतावच्छेदकं, तच्च गुरुमतेऽपि प्रसिद्धमेव । समवायस्य इदम्पदार्थरजतत्वयोः सम्बन्धत्वेऽपि अतीन्द्रियतया, संयोगादेस्तु तत्सम्बन्धताविरहेण 'इदं रजतम्' इति प्रत्यक्षे अभानात् । तत्र प्रकारतायाः संसर्गसामान्यानवच्छिन्नत्वात् । अतो न साध्याप्रसिद्धिः। न्यायमतसिद्धाभ्रमीया रजतत्वप्रकारतापि समवायेनैवावच्छिन्ना नान्येनेति तस्याः समवायान्यसम्बन्धानवच्छिन्नत्वमक्षतम् ।  
न चैवम् अगृहीतासंसर्गकयोः धर्मधर्मिणोः उभयोरपि ज्ञानस्य सिद्धत्वात् उभयख्यातौ पर्यवसानं, न त्वन्यथाख्यातौ इति वाच्यम् । 'अन्यथाख्यति'रित्यनेन व्यधिकरणप्रकारकज्ञानस्य विवक्षितत्वात्, विसंवादिप्रवृत्तिस्थले धर्मधर्मिणोः इदंपदार्थरजतत्वयोः अगृहीतासमवायकस्य 'इदं रजतम्' इति प्रत्यक्षस्य सिद्धौ इदन्निष्ठविशेष्यतायाः व्यधिकरणप्रकारं रजतत्वम् अवगाहमानस्य तस्य प्रत्यक्षस्य अन्यथाख्यातिपर्यवसायितायाः निष्प्रत्यूहत्वात् ॥  
ननु द्वितीयं तृतीयञ्च अनुमानमुपाधिग्रस्तम् । द्वितीये विसंवादिप्रवृत्त्यजनकत्वस्य ‘इयं शुक्ति'रितिप्रमान्तर्भावेण पक्षधर्मज्ञानत्वावच्छिन्नशुक्ति \_\_\_\_\_\_\_\_\_\_\_\_\_\_\_\_

15  
अन्यथा तयोरेव साध्याव्यापकत्वात् । न चाप्रयोजकत्वम्, इष्टपुरोवर्तिविशिष्टज्ञानस्य प्रवृत्तिहेतुत्वात् ।  
दीपिका विशेष्यकत्वरूपसाध्यव्यापकत्वात् । इदन्त्वेन रूपेण शुक्तिप्रत्यक्षे विसंवादिप्रवृत्तिस्थलीये साधनाऽव्यापकत्वात् । तृतीयानुमानेऽपि विसंवादिप्रवृत्यजनकत्वस्य 'इदं रजतम्' इति प्रमान्तर्भावेण ज्ञानत्वावच्छिन्नसाध्यव्यापकत्वात्, रजतज्ञाने विसंवादिप्रवृत्तिस्थलीये साधनाऽव्यापकत्वादिति चेन । विसंवादिप्रवृत्यजनकत्वस्य साध्यव्यापकताविरहेण उपाधित्वासंभवात् । अख्यातिवादिमते ज्ञानत्वावच्छिन्नशुक्तिविशेष्यकत्ववति विसंवादिप्रवृत्तिस्थलीये 'इदम्' इति शुक्त्यनुभवे, ज्ञानत्वावच्छिन्नरजतत्वप्रकारकत्ववति विसंवादिप्रवृत्तिस्थलीये रजतस्मरणे च विसंवादिप्रवृत्यजनकत्वस्य बाधात् । तयोः द्वयोरपि विनिगमनाविरहेण प्रवृत्तिजनकतायाः आवश्यकत्वात् । अन्यथाख्यातिवादिमते तु 'इदं रजतम्' इति भ्रमे एव (1)उभयविधसाध्यव्यापकताभङ्गात् ॥  
न चैवमपि दोषाजन्यत्वं तत्रोभयत्र उपाधिर्भवितुमर्हति । तस्य ज्ञानत्वावच्छिन्नशुक्तिविशेष्यकत्वं प्रति ‘इयं शुक्ति' इति प्रमान्तर्भावेण, ज्ञानत्वावच्छिन्नरजतत्वप्रकारकत्वं प्रति तु 'इदं रजतम्' इति प्रमान्तर्भावेण व्यापकत्वादिति वाच्यम् । अख्यातिवादिमते सर्वेषां ज्ञानानां याथार्थ्येन दोषाजन्यतया, दोषाजन्यतायाः साधनाव्यापकत्वाभावात् । विसंवादिप्रवृत्तिस्थलीयज्ञानयोः दोषजन्यत्वोपगमे तु साध्यव्यापकताभङ्गात् । क्रमेण साध्यवति इदन्त्वेन शुक्तयनुभवे रजतस्मरणे च विसंवादिप्रवृत्तिस्थलीये दोषाजन्यत्वस्याभावात् । न च तथापि निरुक्तानुमानानाम् अप्रयोजकत्वं दुष्परिहरमेव इति शक्यं, पुरोवर्तिविशेष्यके ष्टतावच्छे दकप्रकारक प्रवृत्तित्वावच्छिन्नं प्रति पुरोवर्तिविशेष्यकेष्टतावच्छेदकप्रकारकज्ञानत्वेन कारणतायाः जागरूकत्वादिति ।  
.........................................................  
(1) शक्तिविशेष्यकत्वरूपसाध्यव्यापकतायाः रजतत्वप्रकारकत्वरूपसाध्यव्यापकतायाश्च भङ्गादित्यर्थः। \_\_\_\_\_\_\_\_\_\_\_\_\_\_\_\_

अत्र प्राभाकराः । अप्रयोजकमिदं स्वतन्त्रोपस्थितेष्टभेदाग्रहादेव प्रवृत्त्युपपत्तेः किं विशिष्टज्ञानेन । परेणाप्यारोपनियमार्थं तदभ्युपगमात् । न च रजते प्रवृत्तिं प्रति विशिष्टज्ञानस्य हेतुत्वादिहापि तत्सिद्धिः, प्रवृत्तिमात्रे भेदाग्रहे सतीष्टप्पुरोवर्तिज्ञानस्य लाघवेन हेतुत्वान्न तु सदपि विशिष्टज्ञानं तन्त्रं गौरवात् ।  
-------------------------------------------  
दीपिका निरुक्तानुमानेषु अख्यातिवादिना अप्रयोजकत्वदोषोद्भावनम्  
अन्यथाख्यातिसाधकेषु निरुक्तानुमानेषु त्रिषु अप्रयोजकत्वशङ्कानिवारकत्वेन अभ्युपगतो यः इष्टतावच्छेदकप्रकारकप्रवृत्तिज्ञानयोः कार्यकारणभावः सः असिद्ध एव । तदुपगमे, विसंवादिप्रवृत्तिस्थले शुक्तिविशेष्यकरजतत्वप्रकारकविशिष्टज्ञानस्य कल्पनीयतया गौरवात् । प्रवृत्तिं प्रति स्वतन्त्रोपस्थितेष्टभेदाग्रहस्य कारणत्वमिति कार्यकारणभावोपगमे तु निरुक्तविशिष्टज्ञानस्य कल्पनां विनैव विसंवादिप्रवृत्तेरुपपत्तेः लाघवादेतस्यैव कार्यकारणभावस्य सिद्धेः । निष्कर्षस्तु इदन्त्वावच्छिन्नविशेष्यकरजतत्वप्रकारकप्रवृत्तिं प्रति इदन्त्वावच्छिन्नोपस्थितिः स्वतन्त्ररजतत्वावच्छिन्नोपस्थितिः इदन्त्वावच्छिन्नधर्मिकरजतभेदप्रकारकज्ञानाभावश्च कारणमिति । इदंरजतयोः अनुपस्थितिदशायां निरुक्तभेदाग्र हसत्वात् रजतत्वप्रकारकप्रवृत्तिप्रसङ्गस्य वारणाय तदुपस्थित्योः कारणताकुक्षिनिवेशः । रजते 'नेदं रजतम्' इति ज्ञानस्य ज्ञानद्वयात्मकतया इदन्त्वावच्छिन्नधर्मिकरजतभेदप्रकारकज्ञानाभावस्याक्षततया इदमुपस्थितिरजतोपस्थित्योरपि विद्यमानतया प्रवृत्तिप्रसङ्गस्य वारणाय स्वतन्त्रेति रजतोपस्थितिविशेषणम् । अभावाविशेषणतया रजतोपस्थितिः हेतुः इति फलति । शुक्तौ 'नेदं रजतम्' इति रजतभेदलौकिक प्रत्यक्षदशायां इदन्त्वावच्छिन्नोपस्थितेः स्मरणादिलक्षणस्वतन्त्ररजतोपस्थितेश्च सत्वेन प्रवृत्तिप्रसङ्गस्य वारणाय भेदाग्रहस्य कारणत्वादरः । निरुक्तप्रत्यक्षे रजतस्य स्वातन्त्र्येण भानविरहेऽपि अभावलौकिकप्रत्यक्षं प्रति प्रतियोगितावच्छेदकप्रकारकप्रतियोगिज्ञानस्य हेतुतया उपदर्शिताभावप्रत्यक्षे जननीये 'रजतम्' इति स्मरणाद्यात्मकेन प्रतियोगिज्ञानेन अवश्यं भवितव्यतया तत्रैव रजतस्य स्वातन्त्र्येण भानसौलभ्यात् । नन्वेवं सति रजते नेदं रजतम्' \_\_\_\_\_\_\_\_\_\_\_\_\_\_\_\_

\_  
17  
न च रजते इष्टपुरोवर्तिभेदग्रहस्याप्रसिध्या कथं तदभाव इति वाच्यम् । पुरोवर्तिनिष्ठे भेदे रजतप्रतियोगित्वज्ञानविषयत्वाभावस्य पुरोवर्तिनिष्ठभिन्नत्वप्रकारकज्ञानविषयत्वाभावस्य वा हेतुत्वात् ।
-------------------------------------------  
दीपिका इति प्रत्यक्षस्थले प्रवृत्तिप्रसङ्गो दुर्वारः, तत्र प्रतियोगितावच्छेदकविशिष्टप्रतियोगिज्ञानविधया हेतुभूतस्य रजतस्मरणादेः सत्वात् तत्र स्वातन्त्र्येण रजतस्य भानात् । इदन्धर्मिकरजतभेदप्रकारकग्रहस्य अन्यथाख्यातिभिया अनङ्गीकारेण तदभावस्य च अक्षतत्वादिति चेन्न । रजते 'नेदं रजतम्' इति ज्ञानस्य भ्रमतया गुरुमते ज्ञानद्वयात्मकत्वात्, रजतभेदांशे च स्मरणात्मकत्वात् प्रत्यक्षानात्मकत्वात् तत्पूर्वं स्वतन्त्ररजतज्ञानस्यानपेक्षितत्वात् ।  
न च प्रवृत्तिं प्रति इष्टभेदाग्रहस्य कारणत्वं न सम्भवति, प्रवृत्तिपूर्वं सर्वत्र तत्सत्वस्य न्यायमते असिद्धेः, तत्कल्पनायां तु गौरवं समानमेव इति वाच्यम् । नैय्यायिकेनापि शुक्तौ रजतत्वप्रकारकप्रवृत्तेः पूर्वं 'इदं रजतम्' इति विशिष्टज्ञानहेतुतया 'नेदं रजतम्' इति भेदग्रहाभावस्य अवश्यमभ्युपगमात् । न च रजते रजतत्वप्रकारकप्रवृत्तिं प्रति पुरोवर्तिधर्मिकरजतत्वप्रकारकस्य विशिष्टज्ञानस्य हेतुतायाः उभयवादिसम्मततया शुक्तौ रजतत्वप्रकारकप्रवृत्तिं प्रति तस्यैव हेतुत्वस्वीकारः उचितः, इष्टभेदाग्रहत्वेन हेतुत्वान्तरोपगमे गौरवादिति वाच्यम् । प्रवृत्तिसामान्य प्रति इष्टभेदाग्रहस्यैव हेतुत्वोपगमेन गौरवपरिहारात् । रजते रजतत्वप्रकारकप्रवृत्तिं प्रत्यपि तस्यैव हेतुत्वोपगमात्, तत्र विद्यमानस्यापि पुरोवर्तिधर्मिकरजतत्वप्रकारकज्ञानस्य गौरवेण हेतुत्वानभ्युपगमात् ।  
नच पुरोवर्तिरजते रजतत्वप्रकारकप्रवृत्तिं प्रति इष्टभेदाग्रहस्य हेतुत्वं न सम्भवति, तत्प्रतियोगिनः पुरोवर्तिरजतधर्मिकरजतभेदप्रकारकग्रहस्य अन्यथाख्यातिरूपतया भवन्मते अप्रसिद्धेः इति वाच्यम् । पुरोवर्तिरजते रजतत्वप्रकारकप्रवृत्तिं प्रति पुरोवर्तिरजतनिष्ठभेदानुयोगिकस्य रजतत्वावच्छिन्नप्रतियोगिताकत्वप्रकारकज्ञानविशेष्यत्वाभावस्य हेतुत्वे तात्पर्यात्, तत्प्रतियोगिनः रजतभेदे प्रसिद्धत्वात् । निरुक्ताभावस्य पुरोवर्तिरजतनिष्ठे शुक्तिभेदादौ सम्भवात् । शुक्तौ 'नेदं रजतम्' इति भेदग्रहदशायां प्रवृत्तिप्रसङ्गश्च वार्यते यद्वारणायेष्टभेदाग्रहस्य कारणत्वमुपगतम् । तथा \_\_\_\_\_\_\_\_\_\_\_\_\_\_\_\_

18  
न चाभेदव्यवहारो व्यवहर्त्तव्यधीसाध्यो न तु तदभावाग्रहात् अन्यथा भेदाग्रहाद्मेद्व्यवहारापत्तिरिति वाच्यम् । इच्छादीनां ज्ञातपुरोवर्तिमात्रविषयत्वात् । अभेदाभिलापोऽपि ज्ञाताभेदस्यासंसर्गाग्रहादिति नाज्ञाते व्यवहारः ।  
-------------------------------------------  
दीपिका हि-पुरोवर्तिशुक्तिविषयकप्रवृत्तिं प्रति पुरोवर्तिशुक्तिनिष्ठभेदानुयोगिकः रजतत्वावच्छिन्नप्रतियोगिताकत्वप्रकारकज्ञानविषयत्वाभावः कारणम् । स च नास्ति । रजतभेदज्ञानस्य तत्र विद्यमानतया पुरोवर्तिशुक्तिनिष्ठे रजतभेदे रजतत्वावच्छिन्नप्रतियोगिताकत्वप्रकारकज्ञानविशेष्यत्वस्य सत्वात् तदभावस्य बाधात् । यद्वा पुरोवर्त्यनुयोगिकः इष्टभिन्नत्वप्रकारकज्ञानविशेष्यत्वाभावः हेतुरुपेयते । रजते 'इदं रजतम्' इति प्रतीत्या प्रवृत्तिस्थले रजतभिन्नत्वप्रकारकज्ञानविशेष्यत्वस्य शुक्तयादी प्रसिद्धस्याभावः पुरोवर्तिरजते सम्भवतीति (1)न काप्यनुपपत्तिः ।  
ननु शुक्तौ रजताभेदावगाही विसंवादीच्छादिः(2) शुक्तौ रजताभेदावगाहिज्ञानजन्यः, न तु शुक्तौ रजताभेदाभावाग्रहजन्यः । तथासति यत्र शुक्त्यादौ रजताभेदो न गृहीतः रजताभेदाभावोऽपि न गृहीतः तत्र रजताभेदावगाहीच्छादीनाम् उत्पादप्रसङ्गात् । तथा च निरुक्तानां व्यधिकरणप्रकारकाणां विसंवादीच्छादीनामुपपादनाय व्यधिकरणप्रकारक ज्ञानमुपगन्तव्यमेवेति चेन्न । ज्ञानवत् इच्छायाः अपि व्यधिकरणप्रकारकत्वस्य अनभ्युपगमात्, विसंवादिप्रवृत्तिस्थले इच्छायाः खण्डशः पुरोवर्तिशुक्तिविषयकत्वं रजतविषयकत्वञ्च, न तु पुरोवर्तिशुक्तिनिष्ठविशेष्यताकरजताभेदविषयताकत्वम् । न चैवं व्यधिकरणप्रकारकेच्छायाः अनभ्युपगमे अपसिद्धान्तः इति वाच्यम् । इच्छया पुरोवर्तिशुक्त्यादौ रजताभेदावगाहने ज्ञातस्य रजताभेदस्य ज्ञाते धर्मिणि संसर्गाभावाग्रहः अपेक्षितः न तु रजतभेदसंसर्गाग्रहमात्रमित्युपगमेन सर्वसामञ्जस्यात् । तावतैव रजताभेदाग्रहदशायां रजताभेदावगाहीच्छायाःवारणसम्भवात् ।  
(1) शुक्तौ 'नेदं रजतम्' इति भेदग्रहदशायां पुरोवर्तिशुक्तौ इष्टरजतभिन्नत्वप्रकारकज्ञानविशेष्यत्वस्य सत्वेन तदभावरूपकारणस्य विरहात् प्रवृत्तिः न जायते (2) आदिपदेन अभेदाभिलापः 'इदं रजतम्' इति वाक्यप्रयोगरूपः। \_\_\_\_\_\_\_\_\_\_\_\_\_\_\_\_

\_19  
ननु पीतः शङ्खो न श्वेत इति भेदज्ञानेऽपि श्वेताभेदानुमित्या श्वेतार्थिप्रवृत्तेरभेदधीस्तद्धेतुरिति चेत् । न । तवापि पीतःशङ्ख इत्यभेदज्ञानात् पीतार्थी न प्रवर्तते भेदानुमितेरिति भेदाग्रह एव तद्धेतुः स्यात् । भ्रमत्वेन ज्ञातमभेदज्ञानमकिञ्चित्करमिति यदि तदा भ्रमत्वेन ज्ञातं भेदज्ञानमपि तथा ।  
-  
-  
-  
-  
-  
-  
-  
-  
-  
-  
दीपिका इष्टभेदाग्रहस्य कारणतापक्षे व्यभिचारशङ्का तन्निरासश्च  
ननु प्रवृत्तिं प्रति ज्ञातेष्टभेदाग्रहस्य कारणत्वं न सम्भवति व्यभिचारात् । तथा हि- यत्र पित्तदोषवशात् शो 'अयं पीतः, न श्वेतः' इति प्रत्यक्षमुत्पन्नं, श्वैत्यव्याप्यशङ्खत्ववत्तादर्शनेन च 'अयं श्वेतः' इति (1)प्रत्यक्षनिर्णयः जायते । ततः श्वेतत्वप्रकारकप्रवृत्तिर्जायते । तत्र श्वेतत्वप्रकारकप्रवृत्तिं प्रति कारणत्वेनाभिमतः श्वेतभेदग्रहाभावो नास्ति । पुरोवर्तिशो श्वेतभेदग्रहस्य प्रत्यक्षात्मकस्य सत्वात् । इष्टाभेदावगाहिज्ञानस्य प्रवृत्तिकारणत्वे तु नोक्तदोषः । शङ्खे 'अयं श्वेतः' इति प्रत्यक्षस्य विशेषदर्शनजनितस्य पुरोवर्तिधर्मिकेष्टाभेदावगाहिज्ञानस्य सत्वादिति चेन्न ।  
इष्टाभेदज्ञानस्य कारणत्वोपगमेऽपि व्यभिचारतादवस्थ्यात् । तथा हि- यत्र दोषवशात् 'शङ्खः पीतः इति प्रत्यक्षं, पीतत्वाभावव्याप्यशङ्खत्ववत्तादर्शनेन शो 'अयं न पीतः' इति प्रत्यक्षनिर्णयो जायते, पीतार्थीन प्रवर्तते, तत्र पीताभेदावगाहिज्ञानस्य सत्वेऽपि पीतत्वप्रकारकप्रवृत्तिः न जायते । इष्टभेदाग्रहस्य हेतुत्वे तु नात्र व्यभिचारः, इष्टपीतभेदग्रहस्य सत्वेन तदभावरूपकारणस्य विरहेण प्रवृत्तिविरहोपपत्तेः।  
ननु इष्टाभेदावगाहिज्ञानस्य कारणतापक्षे अगृहीताप्रामाण्यकत्वस्य कारणतावच्छेदकत्वमुपेयते । अतो न व्यभिचारप्रसङ्गः । यतो हि दोषवशात् शङ्खे 'अयं पीतः' इति प्रत्यक्षे उत्पन्ने विशेषदर्शनवशात् 'अयं न पीतः' इति निर्णयो जायते । ततः पूर्वोत्पन्नस्य पीतत्वज्ञानस्य अप्रामाण्यं (भ्रमत्वं) निश्चीयते । तथा च अप्रामाण्यज्ञानाऽनास्कन्दितपीताभेदावगाहिज्ञानरूपकारणस्य विरहात् पीतत्वप्रकारक  
(1) संशयानन्तरमिव विपरीतभ्रमानन्तरं प्रत्यक्षनिर्णयोत्पत्तौ विशेषदर्शनस्य ग्राह्यव्याप्यवत्तावगाहिनः कारणत्वात्। \_\_\_\_\_\_\_\_\_\_\_\_\_\_\_\_

यद्वा इष्टभेदाविषयकं ज्ञानं प्रवर्तकम् । न चाभेदानुमिताविष्टभेदो विषयः । अत एव पूर्वं भेदप्रत्ययेऽपि स प्रत्ययो न भेयाहीति दिङ्मोहप्रतिबिम्बादिप्रत्ययाः।  
----  
दीपिका प्रवृत्तिविरहः सूपपद्यत इति चेन्न । तथा सति तुल्ययुक्त्या इष्टभेदाग्रहकारणतापक्षेऽपि व्यभिचारवारणसम्भवात् । तथा हि- इष्टभेदग्रहस्य प्रवृत्तिप्रतिबन्धकतायाम् अप्रामाण्यज्ञानाभावः अवच्छेदकः उपगम्यते । अप्रामाण्यज्ञानानास्कन्दितेष्टभेदग्रहाभावः प्रवृत्तिहेतुः इति फलति । अप्रामाण्यञ्च विषयतः स्वरूपतश्च भेदवज्ज्ञानद्वयत्मकत्वम् । यत्र शखे 'अयं न श्वेतः' इति प्रत्यक्षं दोषाधीनं ततः श्वैत्यव्याप्यवत्तादर्शनेन शो श्वैत्यप्रत्यक्षनिर्णयो जायते,तत्र पूर्वोत्पन्नस्य श्वेतभेदज्ञानस्य अप्रामाण्यं निर्णीयते ।तथा च प्रवृत्तिप्रतिबन्धकस्य अप्रामाण्यज्ञानानास्कन्दितस्य श्वेतभेदज्ञानस्य विरहात् तदभावरूपकारणसम्पत्या श्वेतत्वप्रकारकप्रवृत्तिरुपपद्यते ।  
\_\_\_ यद्वा इष्टभेदाविषयकज्ञानत्वेन प्रवृत्तिहेतुता उपेयते । उपदर्शितस्थले श्वेतार्थिप्रवृत्तिं प्रति हेतुभूतस्य श्वेतभेदाविषयकस्य शो 'अयं श्वेतः' इति प्रत्यक्षनिर्णयस्य सत्वेन प्रवृत्तेरुपपत्या व्यभिचारो वार्यते । न चैवं सति शखे 'अयं पीतः' इति प्रत्यक्षोत्तरं पीतत्वाभावव्याप्यवत्तादर्शनेन शो 'अयं न पीतः' इति निश्चयोत्पत्तौ पीतार्थिप्रवृत्तेरजननात् व्यभिचारो दुर्वारः । पीतभेदाविषयकज्ञानस्य प्रथमोत्पन्नपीतत्वप्रत्यक्षस्य सत्वादिति वाच्यम् । प्राथमिके पीतत्वप्रत्यक्षे पाश्चात्येन विशेषदर्शनजनितेन पीतत्वाभावनिर्णयेन अप्रामाण्यनिश्चायनात्, अगृहीताप्रामाण्यकस्यैव इष्टभेदाविषयकज्ञानस्य प्रवर्तकत्वोपगमात् ।  
ननु दोषवशात् प्रत्यक्षेण श्वेतभिन्नतया गृह्यमाणे शो विशेषदर्शनवशात् जायमानः श्वेताभेदनिर्णयः श्वेतभेदमपि विषयीकुर्यादेव । पूर्वमुपस्थितस्य तस्य उपनीतभानाभावे बीजाभावात् । तथा च निरुक्तःश्वेताभेदनिर्णयः श्वेतभेदविषयकोऽपीति श्वेतभेदाविषयकज्ञानस्य तत्र दौर्लभ्यात् श्वेतार्थिप्रवृत्तिरनुपपनैव इति चेन्न । विशेषदर्शनजनिततया निर्णयात्मकस्य शो श्वेताभेदावगाहिज्ञानस्य तत्र तद्भेदावगाहित्वासम्भवात्, भेदाभेदयोः विरोधात् । विना अव्याप्यवृत्तिताज्ञानं तत्र \_\_\_\_\_\_\_\_\_\_\_\_\_\_\_\_

नन्वेवं रजतेऽपि विशिष्टज्ञानं न सिध्येत् प्रवृत्तेर्भेदाग्रहादेवोपपत्तेः । 'इदं रजततया जानामि' 'रजततया ज्ञातम्'इत्यनुभवः शुक्तावपि तुल्यः ।
-------------------------------------------  
दीपिका तदभेदमवगाहमानं ज्ञानं यदि तद्भेदमप्यवगाहेत निर्णयत्वं जह्यात् । पूर्वमुपस्थितयोरपि विरोधिनोः विना विशेषहेतु एक धर्मिणि निर्णयेनावगाहनासम्भवादेव दिङ्मोहप्रतिबिम्बादिप्रत्ययाः निर्णयात्मकाः भवन्ति । तथा हि-प्राच्यां दिशि ‘इयं न प्रतीची' इत्याकारके प्रतीचीभेदनिर्णये सत्यपि दोषविशेषवशात् ‘इयं प्रतीची' इति प्रतीच्यभेदनिर्णयात्मको दिङ्मोहो जायते । तस्य पूर्वोपस्थितप्रतीचीभेदावगाहित्वे संशयत्वं स्यात् । एवं 'जलं न चन्द्रवत्' इत्याकारकस्य चन्द्रवद्भेदप्रत्ययस्य सत्वेऽपि दोषविशेषवशात् 'जलं चन्द्रवत्' इति तदभेदनिर्णयो भविष्यति । न हि तस्य भेदावगाहित्वमस्ति । अख्यातिवादानुसारं क्वचित् विशिष्टज्ञानस्योपगमे क्वचित्तु तदनुपगमे च  
युक्तिप्रदर्शनम् ननु इष्टतावच्छेदकप्रकारकप्रवृत्तिं प्रति इष्टभेदाग्रहस्य कारणत्वमुपगम्य विसंवादिप्रवृत्तिस्थले पुरोवर्तिनि इष्टाभेदावगाहिनो विशिष्टज्ञानस्य निराकरणे संवादिप्रवृत्तिस्थलेऽपि तादृशं विशिष्टज्ञानं न सिध्येत् । तत्रापि उपस्थितेष्टभेदाग्रहादेव प्रवृत्युपपत्तेः । रजतविशेष्यकरजतत्वप्रकारक प्रवृत्तिं प्रति स्वतन्त्रोपस्थितरजतभेदग्रहाभावस्य कारणतायाः सुवचत्वात् । पुरोवर्तिरजते रजताभेदावगाहिनो विशिष्टज्ञानस्यानभ्युपगमेऽपि क्षतिविरहात्। न च संवादिप्रवृत्तिस्थले 'इदं रजतम्' इति प्रतीत्युत्तरं 'इदं रजततया जानामि' इत्यनुव्यवसायेन पुरोवर्तिरजतविशेष्यकरजतत्वप्रकारकस्य विशिष्टज्ञानस्य विषयीकरणात् विशिष्टज्ञानसिद्धिः निर्विवादैव इति वाच्यम् । तथा सति विसंवादिप्रवृत्तिस्थलेऽपि 'इदं रजतम्' इति भ्रमोत्तरं 'इदं रजततया जानामि' इति पुरोवर्तिशुक्तिविशेष्यकरजतत्वप्रकारकस्य विशिष्टज्ञानस्य अनुव्यवसीयमानतया जदयाख्यतिसिद्धेः निष्प्रत्यूहत्वात् । \_\_\_\_\_\_\_\_\_\_\_\_\_\_\_\_

न च शुक्तौ रजतत्वबाधात् सोऽप्यसंसर्गाग्रह, बाधस्यापि विशिष्टज्ञानत्वे मानाभावदिति चेत् । न । तत्र हि रजतस्य न स्मृतिः प्रागननुभवात्, ग्रहणञ्च तस्य धर्मिविषयकं योग्यधर्मियोगेन रजतत्वजातिग्रहादित्यर्थसिद्धं धर्मधर्मिविषयकमेकं ज्ञानम् । न च रजतत्वस्य शुक्तयनुभवविषयत्वे हेतुरस्ति ।  
-------  
-  
---------  
दीपिका न च विसंवादिप्रवृत्तिस्थले अनुव्यवसायो विशिष्टज्ञानं नावगाहते। तत्र पुरोवर्तिशुक्तयादौ रजतत्वस्य बाधिततया 'इदं रजततया जानामि' इत्यनुव्यवसायः इदन्त्वावच्छिन्नज्ञाने रजतत्वप्रकारकत्वस्य \*असंसर्गाग्रहरूपः, एवं रजतत्वप्रकारकज्ञाने इदन्त्वावच्छिन्नविषयकत्वस्य असंसर्गाग्रहरूपोऽपि । न तु विशिष्टज्ञानात्मकः । तथा च इदन्त्वावच्छिन्नशुक्तिविशेष्यकज्ञानस्य रजतत्वप्रकारकत्वं नैव सिद्धमिति नान्यथाख्यातिवार्तापीति वाच्यम् । संवादिप्रवृत्तिस्थलेऽपि पुरोवर्तिनि रजते रजतत्वासंसर्गाग्रहरू पस्य बाधस्य सम्भवेन तत्र 'इदं रजततया जानामि' इत्यनुव्यवसायस्यापि असंसर्गाग्रहरूपतयैव निर्वाहेण विशिष्टज्ञानरूपतायाः असिद्ध्या 'इदं रजतम्'इति विशिष्टज्ञानस्य पुनरसिद्धिप्रसङ्गतादवस्थ्यादिति चेत्।  
न । संवादिप्रवृत्तिस्थले पुरोवर्तिरजते ‘इदं रजतम्' इति ज्ञानस्य विशिष्टैकज्ञानरूपतायाः सामग्रीबलात् सिद्धेः । तथा हि-तत्र रजतज्ञानं न तावत् स्मरणात्मक, तद्रजतस्य पूर्वमननुभूततया संस्कारविरहात् । अपि तु प्रत्यक्षम्, इन्द्रियसन्निकर्षस्य तत्र रजते सत्वात् । तच्च रजतप्रत्यक्षं पुरोवर्तीदन्त्वावच्छिन्नमपि विषयीकरोति । योग्यस्य तस्यापि सन्निकृष्टत्वात् । योग्यतदन्तर्भावेण रजतत्वे इन्द्रियस्य सन्निकर्षाच्चेति सामग्रीबलसिद्ध धर्मधर्मिविषयकमेकं प्रत्यक्षज्ञानम् । विसंवादिप्रवृत्तिस्थले तु पुरोवर्तिशुक्त्यादौ 'इदं रजतम्' इत्याद्याकारकं विशिष्टैकज्ञानं नोत्पत्तुमर्हति, सामग्रीवैकल्यात् । रजतत्वे इन्द्रियसन्निकर्षस्य विरहेण इदन्तया शुक्त्यवगाहिप्रत्यक्षे रजतत्वस्य भानासम्भवात् ।  
\* इदन्त्वावच्छिन्नज्ञानोपस्थितिः रजतत्वप्रकारकत्वोपस्थितिः इदन्त्वावच्छिन्नज्ञानरजतत्वप्रकारकत्वयोः संसर्गाभावग्रहस्य अभावः-एतत् त्रितयमित्यर्थः । \_\_\_\_\_\_\_\_\_\_\_\_\_\_\_\_

न च प्रत्यभिज्ञानवत् संस्कारेन्द्रिये हेतु, तयोरत्र भिन्नविषयकत्वात् ।  
एकदा स्वतन्त्रोपस्थितविरुद्धानेकभेदाग्रहे संशयः । न च क्रमेणोपस्थितानेकभेदाग्रहो येन स क्रमिकविपर्ययद्वयरूपः स्यात्, अन्यथा तवाप्यप्रतीकारात् ।  
दीपिका न च 'सोऽयं देवदत्त' इत्यादिप्रत्यभिज्ञायां प्रत्यक्षलक्षणायां यथा इन्द्रियेणासन्निकृष्टस्यापि तत्तांशस्य संस्कारवशात् इदन्त्वांशस्य च सन्निकर्षवशात् भानं तथा 'इदं रजतम्' इति प्रत्यक्षे इन्द्रियासन्निकृष्टस्य रजतत्वस्य संस्कारवशात् इदन्त्वावच्छिन्नशुक्तेः सन्निकर्षवशात् भानं भवितुमर्हतीति वाच्यम् । प्रत्यभिज्ञानस्थले तत्तासंस्कारेदन्त्वसन्निकर्षयोः समानाधिकरणद्वयवृत्तिविषयताद्वयप्रयोजकत्वलक्षणस्य (i)एकधर्मिविषयकत्वस्य विद्यमानतया एकप्रत्यक्षप्रयोजकत्वसम्भवेऽपि शुक्तौ 'इदं रजतम्' इति प्रतीतिस्थले रजतत्वसंस्कारे दन्त्वसन्निकर्षयोः व्यधिकरणद्वयवृत्तिविषयताद्वयप्रयोजकत्वलक्षणभिन्नधर्मिविषयकत्वेन निरुक्तस्य एकधर्मिविषयकत्वस्य विरहेण एकप्रत्यक्षप्रयोजकत्वासम्भवात् ।  
\_\_\_अख्यातिवादानुसारं संशयव्यवहारस्योपपादनम्  
संशयो हि अप्रमाविशेषः । अन्यथाख्यातिलक्षणम् अप्रमामात्रं निराकुर्वता अख्यातिवादिना गुरुणा संशयेऽपि निराकृते, लोके शास्त्रे च प्रसिद्धः संशयव्यवहारः अनुपपन्नः स्यात् । अतः गुरुः संशयव्यवहारम् उपपादयति । स्थाणुत्वावच्छिन्न  
(1) प्रत्यभिज्ञानस्थले तत्तानिष्ठविषयतां प्रति तत्तासंस्कारः प्रयोजकः । इदन्त्वनिष्ठविषयतां प्रति इदन्त्वसन्निकर्षः प्रयोजकः । तत्ताविषयतेदन्त्वविषयतोभयं परस्परसमानाधिकरणद्वयवृत्ति । तयोः विषयतयोः तत्तेदन्त्वोभयवृत्तित्वात् । तत्तेदन्त्वयोश्च पुरोवर्ति व्यक्तिवृत्तितया परस्परसमानाधिकरणत्वात् । इदं रजतम्' इति भ्रमस्थले तु रजतत्वविषयतां प्रति रजतत्वसंस्कारः प्रयोजकः । इदन्त्वविषयतां प्रति इदन्त्वसन्निकर्षः प्रयोजकः । रजतत्वविषयतेदन्त्वविषयतोभयं व्यधिकरणद्वयवृत्ति । तयोः विषयतयोः रजतत्वेदन्त्ववृत्तित्वात् । रजतत्वेदन्त्वयोश्च व्यधिकरणत्वात् (असमानाधिकरणत्वात्) । रजतत्वं हि रजते, इदन्त्वन्तु पुरोवर्तिशुक्तौ वर्तते । न तूभयम् एकत्रेति । \_\_\_\_\_\_\_\_\_\_\_\_\_\_\_\_

2A  
न च संशयानन्तरं विपर्ययदशायामुभयभेदाग्रहे संशयः एकभेदाग्रहे अन्यथाख्यातिः । दोषमहिम्ना ह्ये कस्य न स्वातन्त्र्येणोपस्थितिः, किन्त्वभावविशेषणतयेति तद्भेदाग्रहोऽप्यकिञ्चित्करः ।  
-------------------------------------------  
दीपिका पुरुषत्वावच्छिन्नादीनां विरुद्धानेकधर्माणाम्(1) एककालोत्पन्नस्वतन्त्रोपस्थितौ सत्यां इदन्त्वावच्छिन्नधर्मिणश्च ज्ञाने सति धर्मिणि धर्मभेदज्ञानाभावः संशयः इति व्यवहियते । तथा च युगपदुत्पन्ना या स्थाणुः' 'पुरुषः' इत्याद्याकारकोपस्थितिः तत्कालीनम् ‘अयम्' इत्याकारकं ज्ञानम् इदमि स्थाण्वादिभेदज्ञानविरहसहकृतं संशय इत्युच्यते। क्रमेणोत्पन्नासु विरुद्धानेकधर्मविषयकस्वतन्त्रोपस्थितिषु तैः धर्मैः अगृहीतभेदकस्य धर्मिणः ज्ञानं 'अयं स्थाणुः' 'अयं पुरुष' इत्याद्याकारकं विपर्ययद्वयमेव, न तु संशयः । न च विरुद्धानेकधर्मविषयकोपस्थितीनां युगपदवस्थानं न घटते, आत्मयोग्यविशेषगुणानां यौगपद्याभावात् । तथा च निरुक्तसंशयानुपपत्तिः, तत्र उपस्थितीनां क्रमिकत्वे च क्रमिकविपर्ययद्वयात् संशयवैलक्षण्यानुपपत्तिः इति वाच्यम् । युगपदुभयस्मृतेः समूहालम्बनात्मकतया उत्पत्तिस्वीकारात् । अन्यथा अन्यथाख्यातिवादिमतेऽपि विशिष्टैकज्ञानात्मकसंशयहेतुभूतानां कोटिद्वयोपस्थितिधर्मिज्ञानानां युगपदनवस्थानेन संशयानुपपत्तेः दुर्वारत्वात् ।  
ननु यत्र 'अयं स्थाणुः पुरुषो वा' इति संशयानन्तरम् 'अयं पुरुषः' इति भ्रमो जनितः तत्र किं धर्मिणि स्थाणुपुरुषोभयभेदाग्रहो विद्यते उत एकभेदाग्रहः ? आद्ये निरुक्तभ्रमदशायां संशयापत्तिः, विरुद्धानेकधर्माणां धर्मिणा भेदाग्रहे सति संशयः इत्युपगतत्वात् । द्वितीये अन्यथाख्यातिप्रसङ्गः, यतो हि धर्मिणि 'अयं पुरुषः' इति ज्ञानदशायां धर्मिणि 'अयं न पुरुषः' इति पुरुषभेदो न ग्रहीतुं शक्यः, विरोधात् । अतस्तत्र धर्मिणि पुरुषभेदाग्रहो भवितुमर्हति । न तु स्थाणुभेदाग्रहः, अयं पुरुषः' इति ज्ञानदशायां धर्मिणि इदन्त्वावच्छिन्ने 'अयं न स्थाणुः' इति स्थाणुभेदस्य ग्रहसम्भवात् । स च  
(1) धर्माः- प्रकाराः स्थाणुपुरुषादयः तादात्म्येन विरुद्धाः। \_\_\_\_\_\_\_\_\_\_\_\_\_\_\_\_

नच संशयानन्तरन्धूमभ्रमादस्ति क्वचिद्वन्ह्याभिप्रवृत्तिर्न तु तेन विना । न च तस्य स्वतन्त्रोपस्थितवढ्यसंसर्गाग्रहो द्वारं संशयानुरोधेन तस्य प्रागपि सत्वाद्वयनुमितिरिमिति वाच्यम् ।  
पाप्यम्।  
-----  
दीपिका धर्मिणि इदन्त्वावच्छिन्ने स्थाणौ स्थाणुभेदग्रहः अन्यथाख्यातिरेवेति चेन्न । वस्तुगत्या स्थाणौ धर्मिणि 'अयं स्थाणुः पुरुषो वा' इति संशयानन्तरं पुरुषत्वव्याप्यवानयम्' इति विशेषदर्शनादेव दोषविशेषसहकृतात् भ्रमात्मकः एककोटिनिश्चयो जायते । स च 'अयं पुरुष एव, न स्थाणुः' इत्याकारकः । तत्र स्थाणुत्वकोटेः अभावविशेषणतयैव भानात् अभावाविशेषणतया उपस्थितत्वरूपं स्वतन्त्रोपस्थितत्वं नास्ति । संशये यद्यपि तत्कोटेः स्वातन्त्रेयण भानं विद्यते तथापि विशेषदर्शनवशात् संशयो भ्रमोत्पत्तिक्षणे नष्ट एव । तथा च धर्मिणि स्थाणुपुरुषोभयभेदग्रहविरहेण उभयभेदाग्रहस्याक्षतत्वेऽपि न संशयापत्तिः स्थाणोः स्वतन्त्रोपस्थितिविरहेण स्वतन्त्रोपस्थितिसहकृतोभयभेदाग्रहस्य संशयनियामक्स्य तत्र अभावात् । न च तत्र स्थाणुभेदग्रहस्य सत्वेन स्थाणुपुरुषोभयभेदाग्रह एव नास्तीति शङ्कनीयम् । इदन्त्वावच्छिन्ने धर्मिणि स्थाणौ स्थाणुभेदावगाहिनो विशिष्टज्ञानस्य अन्यथाख्यातिरूपतया अनङ्गीकारेण ज्ञानद्वयस्यैव तत्रोपगमात् । इदन्त्वावच्छिन्नधर्मिकस्थाणुभेदप्रकारकज्ञानस्य विरहात् ।  
अनुमितिस्वरूपायाः अन्यथाख्यातेः उपगन्तव्यत्वमाशङ्क्य तन्निरासः  
ननु हृदादौ वह्निसंशयोत्तरं वह्निव्याप्यधूमवत्ताभ्रमात् वयर्थिप्रवृत्तिर्जायते । असति च निरुक्तभ्रमे न प्रवृत्तिः इत्यन्वयव्यतिरेकाभ्यां धूमवत्ताभ्रमस्य वह्नित्वप्रकारिकां वढ्यर्थिप्रवृत्तिं प्रति हेतुत्वं सिद्ध्यति । तद्धर्मप्रकारक प्रवृत्तिं प्रति तद्धर्मावच्छिन्नप्रकारताकज्ञानस्य कारणतायाः क्लृप्ततया निरुक्तवह्नित्वप्रकारकप्रवृत्तिं प्रति वह्नित्वावच्छिन्नप्रकारकज्ञानस्य कारणतायाः सिद्धौ, वह्निप्रवृत्तौ धूमवत्ताभ्रमस्य वह्नित्वावच्छिन्नप्रकारताकज्ञानद्वारकमेव हेतुत्वं पर्यवस्यति । तस्य च धूमवत्तापरामर्शद्वारभूतस्य ज्ञानस्य पुरोवर्तिहृदादौ वह्नित्वावच्छिन्नप्रकारकतया \_\_\_\_\_\_\_\_\_\_\_\_\_\_\_\_

दीपिका अनुमितिरूपा अन्यथाख्यातिः दुरपह्नवैव॥  
न च निरुक्तधूमवत्ताज्ञानस्य वह्निप्रकारकानुमितिः न द्वारम्, अपि तु असंसर्गाग्रहो द्वारम् । यथा पुरोवर्तिशुक्तौ रजतार्थिप्रवृत्तिं प्रति स्वतन्त्रोपस्थितशुक्तौ स्वतन्त्रोपस्थितरजतस्य भेदाग्रहः कारणं तथा प्रकृते पुरोवर्तिहृदे वक़्यर्थिप्रवृत्तिं प्रति स्वतन्त्रोपस्थितहदे स्वतन्त्रोपस्थितस्य वह्नित्वावच्छिन्नस्य असंसर्गाग्रहः \*कारणमिति वाच्यम् । यतो हि धूमभ्रमोत्पत्तेः प्राक् वह्निसंशयदशायामपि हृदवहन्योः स्वतन्त्रोपस्थितिः असंसर्गाग्रहश्च विद्यते । संशयस्थले सर्वत्र स्वतन्त्रोपस्थिततत्तत्कोट्योः तादृशे धर्मिणि असंसर्गाग्रहस्य स्वीकृतत्वात् । तथा च निरुक्तासंसर्गाग्रहस्य प्रवृत्तिहेतुत्वे धूमभ्रमात् प्रागिव पश्चादपि संशयप्रसङ्गः । संशयोपपादकस्य निरुक्तासंसर्गाग्रहस्य तदा सत्वादिति चेत् । मैवम् ।  
(1) ननु संशयोत्तरविशेषदर्शनात् प्रत्यक्षमेव भवति, न त्वनुमितिः। समानविषयकप्रत्यक्ष सामायाः अनुमितिप्रतिबन्धकत्वात् । तथा च हृदादौ वह्निसंशयोत्तरं वह्निव्याप्यधूमवत्ताभ्रमात् वयनुमित्युपादाभिधानमसङ्गतम् । न च निरुक्त वह्निव्याप्यवत्ताभ्रमदशायां वहिप्रत्यक्षसामग्रीविरहोपगमात् प्रतिबन्धकविरहेण अनुमित्युत्पत्तिः उपपद्यत इति वाच्यम् । एव सति स्थाणुत्वादिसंशयोत्तरं विशेषदर्शनदशायां प्रत्यक्षसामग्रीनयत्यस्य दुरुपपादतया तत्रापि अनुमितिप्रसङ्गस्य दुर्निवारत्वात् । ग्राह्यसंशयोत्तरग्राह्यव्याप्यवत्तादर्शनसमवधानस्य उभयत्र साम्यादिति चेत् ।  
न । ग्राह्यलौकिकसन्निकर्षसमवधानासमवधानाभ्यां वैषम्योपपत्तेः । तथा हि। स्थाणुत्वसंशयोत्तरव्याप्यवत्तादर्शनदशायां स्थाणुत्वचक्षुस्सन्निकर्षघटितायाः स्थाणुत्वलौकिकप्रत्यक्षसामण्याः नैयत्यात् ततः स्थाणुत्वप्रत्यक्षमेव, न त्वनुमितिः । हृदे वह्निसंशयोत्तरव्याप्यत्तादर्शनदशायां तु वहीन्द्रियसन्निकर्षघटितायाः प्रत्यक्षसामग्याः विरहात् ततो न प्रत्यक्षमपि तु अनुमितिर्जायते । न चात्र वढेः चक्षुस्सन्निकर्षस्य दौर्लभ्येऽपि उपनयसन्निकर्षः सुलभः । ततः वह्निप्रत्यक्षं स्यादिति वाच्यम् । अलौकिकप्रत्यक्षसामायाः अनुमितिसामग्रीतो दुर्बलत्वात् । \*\*\*\*\*\*\*\*\*\*\*00000000\*\*\*\*\*\*\*\*\*\*\*000wwww \* \* \* \* \* \* \* \* \* \* \* \* \* \* \* \* यत्र न्यायमते 'इदं रजतम्' इत्यादीनाम् इष्टतादात्म्यावगाहिप्रत्यक्षाणां प्रवर्तकत्वमुपगम्यते तत्र अख्यातिवादिना इष्टभेदाग्रहस्य कारणत्वमुपगतम् । यत्र तु न्याये इष्टसंसर्गावगाहिज्ञानानां 'अयं वह्निमान्' इत्याद्याकारकाणां प्रवर्तकत्वम् तत्र स्थले अख्यातिवादे इष्टासंसर्गाग्रहस्य प्रवर्तकत्वमिति विवेकः। \_\_\_\_\_\_\_\_\_\_\_\_\_\_\_\_

27 लिङ्गभ्रमस्य हि निर्वह्नित्वस्य स्वातन्त्र्येणोपस्थितिप्रतिबन्धकत्वेन नियमतः स्वतन्त्रवह्निस्मृतिरमिति न संशयान्यथाख्याती । न च पर्वतस्य प्रत्यक्षत्वे वह्वेश्च स्मरणे प्रत्यक्षभ्रमान्न विशेष इति साक्षात्करोमीति स्यान्न त्वनुमिनोमीति वाच्यम् ।  
दीपिका धूमभ्रमात् प्राक् वह्निसंशयदशायां वह्नितदभावयोः द्वयोरपि कोट्योः स्वातन्त्र्येणोपस्थितिः असंसर्गाग्रहश्च भवति । धूमभ्रमोत्तरन्तु वढेरेव स्वतन्त्रोपस्थितिः असंसर्गाग्रहश्च, न तु वल्यभावस्य स्वतन्त्रोपस्थितिः । तस्याः धूमभ्रमेण प्रतिबन्धात् । अतो न धूमभ्रमोत्तरं संशयो जायते । तथा च स्वतन्त्रोपस्थितस्य वह्नः तादृशे ह्रदे असंसर्गाग्रह एव धूमज्ञानस्य द्वार प्रवृत्तिजनकमिति नान्यथाख्यातिसिद्धिः । (स्वतन्त्रोपस्थितवल्यभावासंसर्गाग्रहविरहविशिष्टस्यैव स्वतन्त्रोपस्थितवहन्यसंसर्गाग्रहस्य वह्निप्रवृत्तिहेतुत्वोपगमात्, तस्य च धूमभ्रमात्पूर्वं (2) विरहेण तदा न वह्निप्रवृत्यापत्तिः।  
को न चैवं सति यथा 'इदं रजतम्' इति प्रात्यक्षिकभ्रमस्थले 'इदम्' इति पुरोवर्तिनः प्रत्यक्षं 'रजतम्' इति इष्टस्य स्मरणमेवं ज्ञानद्वयमुपगतम् तथा हृदे 'अयं वह्निमान्' इत्यानुमानिकभ्रमस्थलेऽपि पुरोवर्तिनः प्रत्यक्षम् इष्टवह्नः स्मरणमित्येवं ज्ञानद्वयोपगमे अत्रापि 'साक्षात्करोमि' इत्यनुव्यवसायप्रसङ्गः, 'अनुमिनोमि' इत्यनुव्यवसायानुपपत्तिश्च इति वाच्यम् । लिङ्गज्ञानानन्तरभावित्वप्रतिसन्धानस्यैव 'अनुमिनोमि'  
\_अथैवमपि स्थाणुत्वसंशयोत्तरविशेषदर्शानात् 'अयं स्थाणुः' इति भ्रमात्मकस्य प्रत्यक्षनिर्णयस्यानुपपत्तिः दुर्वारा । पुरोवर्तिधर्मिणि पुरुष भासमानस्यापि स्थाणुत्वस्य चक्षुस्सन्निकर्षाभावात् । न च विशेषदर्शनात् भ्रमो नैव जायते । लौकिकसन्निकर्षाधीनतया विशेषदर्शनस्य प्रमात्मकतया भ्रमोत्पादकत्वासम्भवादिति वाच्यम् । स्थाणुत्वव्याप्यकरादिमानयम्' इत्याद्याकारकस्य विधेयकरायंशे प्रमात्मकस्यापि व्याप्त्यंशे भ्रमात्मकस्य विशेषदर्शनस्य सम्भवेन तत एव 'अयं स्थाणु' इति भ्रमात्मकप्रत्यक्षपदानिर्णयोत्पत्तेरिति चेत् । 00000000000000022222\*\*\*\*\*\*\*\*\*\*\*\*\*800000000\*\*\*\*\*\*\*\* (1) वहिप्रवृत्तिं प्रति हेतुभूतस्य स्वतन्त्रोपस्थितवासंसर्गाग्रहस्य स्वतन्त्रधर्म्युपस्थितिसहकृतस्य मप्रमात्पूर्व वह्निसंशयदशायामक्षततया धूमनमकाले वहिप्रवृत्यापत्तिः इत्यतः तां वारयति खतबेति। 62) स्वतन्बोपस्थितवहन्यभावस्य तदसंसर्गाग्रहस्य च सत्वेन तद्विरहो नास्ति । \_\_\_\_\_\_\_\_\_\_\_\_\_\_\_\_

लिङ्गज्ञानानन्तरभावित्वप्रतिसन्धानाप्रतिसन्धानाभ्यामुभयसम्भवात् ।  
दीपिका इत्यनुव्यवसायं प्रति \*प्रयोजकतया निरुक्तज्ञानद्वयस्य च वह्निव्याप्यधूमवत्ताज्ञानानन्तरभावितायाः अक्षततया तत्प्रतिसन्धानेन तत्र 'अनुमिनोमि' इति अनुव्यवसायोपपत्तेः । 'साक्षात्करोमि' इत्यनुव्यवसायं प्रति तु लिङ्गज्ञानानन्तरभावित्वप्रतिसन्धानाभावस्य प्रयोजकतया, उक्तस्थले तस्य विरहेण नोक्तापत्तिः । 'इदं रजतम्' इति प्रत्यक्षभ्रमस्थले तावत् लिङ्गज्ञानस्य विरहेण तदनन्तरभावित्वप्रतिसन्धानाभावात् ‘साक्षात्करोमि' इत्यनुव्यवसायः उपपद्यते।  
न चैवं यत्रानुमितौ न तत्प्रतिसन्धानं तत्र ‘अनुमिनोमि' इत्यनुव्यवसायो न स्यात् । संशयोत्तरप्रत्यक्षे विशेषदर्शनाधीने च लिङ्गज्ञानानन्तरभावित्वप्रतिसन्धानात् 'अनुमिनोमि' इत्यनुव्यवसायापत्तिश्चेति वाच्यम् । गुरुमते अनुमितित्वजातेरभावेन लिङ्गज्ञानानन्तरभावित्वस्यैव तादृशानुव्यवसायविषयत्वात् । तदप्रतिसन्धाने तादृशानुव्यवसायविरहस्य इष्टत्वात् । एवं संशयोत्तरप्रत्यक्षे तत्प्रतिसन्धानदशायां तादृशानुव्यवसायस्य इष्यमाणत्वात् ।  
नास्थाणुत्वव्याप्यतया गृहीतकरादेः पुरोवर्तिनि धर्मिणि (पुरुष) दर्शनदशायां सविधवर्ति धम्यन्तरगतस्थाणुत्वे चक्षुस्सन्निकर्षस्य विद्यमानतया लौकिकप्रत्यक्षसामग्रीसम्पत्त्या स्थाणुत्व प्रत्यक्षोपपत्तेः । अन्यत्र धर्मिणि सन्निकृष्टस्य धर्मस्य सन्निकृष्ट प्रकृतधर्मिणि भानस्य 'लोहितः स्फटिकः' इत्यादिज्ञाने उपदर्शनात् । पर्वते वह्निसंशयोत्तरं वह्निव्याप्यवत्तादर्शनदशायां तु धर्म्यन्तरेऽपि वढेः चक्षुस्सन्निकर्षविरहेण तद्घटितप्रत्यक्षसामग्रीविरहात् वहिप्रत्यक्षं न जायत इति ।  
\_\_\_\_ननु वयर्थिप्रवृत्तिं प्रति पर्वतो वह्निमान्' इत्याद्यनुमितेः कारणत्वं दुर्घटम् । निरुक्तां वढ्युपादानकप्रवृत्तिं प्रति वह्रिज्ञानस्य इष्टसाधनत्वाविषयकस्य उपादानप्रत्यक्षविधयैव कारणतायाः वक्तव्यत्वात्, अनुमितेश्च अतथात्वात् । यद्यपि मणिकारैः वक्ष्यमाणदिशा \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* \* www \* स्वतन्त्रवयवगाहिस्मरणस्य उद्बोधकविधया लिङ्गज्ञानजन्यत्वेऽपि पर्वतानुभवस्य लिगज्ञानजन्यत्वाभावेन इष्टस्मरणपुरोवय॑नुभवोभयस्मिन् लिहाज्ञानजन्यत्वस्य विरहात् लिङ्गजानजन्यत्वप्रतिसन्धानस्य प्रयोजकत्वमुपेक्ष्य तदनन्तरमावित्वप्रतिसन्धानस्य तदभिहितम् । \_\_\_\_\_\_\_\_\_\_\_\_\_\_\_\_

29 एवं स्वतन्त्रोपस्थितानिष्टभेदाग्रहोऽपि निवर्तकः । तेनेदं रजतं न शुक्तिरित्यभावप्रतियोगित्वेनानिष्टोपस्थितेस्तद्भेदाग्रहो न निवर्तकः, शुक्तयभावासंसर्गाग्रहश्च नकारस्यार्थ इति नान्यथाख्यातिः ।  
-----------------------------------  
दीपिका अख्यातिवादे निवृत्तिकारणस्य निरूपणम् स्वतन्त्रोपस्थितस्यानिष्टस्य पुरोवर्तिना भेदग्रहाभावः निवृत्तिं प्रति कारणम् । 'इयं शुक्तिः' इति ज्ञानदशायां अनिष्टस्य शुक्तयादेः स्वातन्त्र्येणोपस्थितिरस्ति । शुक्तिभेदग्रहाभावोप्यस्ति । ततो निवृत्तिर्जायते। कारणतावच्छेदककुक्षौ स्वातन्त्र्यस्यानिवेशे पुरोवर्तिशुक्तौ 'इदं रजतं, न शुक्तिः' इति ज्ञानोत्तरं निवृत्तिप्रसङ्गः । यतो हि अनिष्टशुक्तिविषयकोपस्थितिः वर्तते । शुक्तिभेदाग्रहोऽपि वर्तते, पुरोवर्तिशुक्तिधर्मकस्य शुक्तिभेदग्रहस्य अन्यथाख्यातिरूपतया अनङ्गीकारात् इति । स्वातन्त्र्यनिवेशे तु नोक्तदोषः । शुक्तेः नअर्थाभावविशेषणतया उपस्थिततया अभावाविशेषणतया उपस्थितत्वरूपस्य स्वतन्त्रोपस्थितत्वस्य विरहात् ।  
न च पुरोवर्तिशुक्तौ ‘इयं न शुक्तिः' इति शब्दप्रयोगं प्रति इदन्त्वावच्छिन्नधर्मिकशुक्तिभेदप्रकारकज्ञानं कारणं वाच्यम्, ‘अर्थ बुध्वा शब्दरचने'ति न्यायात्, तथा च अन्यथख्यातिसिद्धिरिति वाच्यम् । तत्रापि स्वतन्त्रोपस्थितयोः  
उपादानाऽविषयकयथार्थप्रत्यक्षस्थले विसंवादिप्रवृत्तेरुपपादनाय प्रत्यक्षत्वदलं परित्यज्य उपादानविषयक भ्रमात्मकशाब्दबोधसाधारणम् उपादानविषयकज्ञानत्वमेव कारणतावच्छेदकमुपगन्तव्यमिति अनुमितिसंग्राहक प्रवृत्तिकारणतावच्छेदकं भवति, तथापि इदन्त्वावच्छिन्नाविषयकात् उपादानविषयकात् परोक्षात् स्मरणाच्च प्रवृत्तेः वारणाय इदन्त्वावच्छिन्नोपादाननिष्ठविशेष्यताकोपादानतावच्छेदकप्रकारक ज्ञानत्वेनैव कारणतायाः अभ्युपगन्तव्यतया तद्रूपानाक्रान्तायाः अनुमितेः सङ्ग्रहो दुरुपपन्न एवेति चेत् ।  
न । वयुपादानकप्रवृत्तिं प्रति इदन्त्वावच्छिन्नधर्मिकवह्निप्रत्यक्षस्येव तत्सम्पादकस्य महानसादौ घर्मिणि वह्निसम्बन्धमवगाहमानस्य परोक्षस्यापि उपयोगितायाः अन्वयव्यतिरेकाभ्याम् उपगन्तव्यत्वात् । इयांस्तु विशेषः, यत् 'अयं वह्निः' इति प्रत्यक्षं वयर्थिप्रवृत्तौ कारणम् । 'पर्वतो वह्निमान्' इति अनुमित्याद्यात्मकं परोक्षं तु तत्र प्रयोजकमिति । \_\_\_\_\_\_\_\_\_\_\_\_\_\_\_\_

अनिष्टाभेदग्रहस्य निवर्तकत्वे च रजत एव नेदं रजतमिति कृत्वा न निवर्तेत, अन्यथान्यथाख्यात्यापत्तेः । अत एव रजत एव नेदं रजतमिति ज्ञानेऽपि न प्रवृत्यन्यथाख्याती रजतभेदासंसर्गाग्रहात् ।  
ननु रजतरङ्गयोरिमे रगरजते इत्यत्र प्रत्येकमुभयभेदाग्रहे युगपत्प्रवृत्तिनिवृत्ती स्यातामिति चेत् ।  
--------------  
दीपिका इदन्त्वावच्छिन्नशुक्तिभेदयोः असंसर्गाग्रहस्यैव कारणत्वात् । इदन्त्वावच्छिन्नशुक्तिधर्मिकशुक्तिभेदासंसर्गज्ञानम् अन्यत्र प्रसिद्धं तदभावोऽक्षतोऽत्र । न च लाघवात् निवृत्तिं प्रति अनिष्टाभेदग्रहस्य हेतुत्वमस्त्विति वाच्यम् । तथा सति, रजते 'इदं रजतभिन्नम्' इति ज्ञानदशायां निवृत्यनुपपत्तेः । तत्रोपस्थितस्य अनिष्टस्य रजतभिन्नस्य शुक्त्यादेः पुरोवर्तिरजते अभेदावगाहनस्वीकारासम्भवात् । तत्स्वीकारे अन्यथाख्यातिप्रसङ्गात् । एवं प्रवृत्तिकारणतावच्छेदककुक्षौ स्वातन्त्र्यस्यानिवेशे, रजते 'इदं न रजतम्' इति ज्ञानदशायां रजतार्थिनः प्रवृत्तिप्रसङ्गः । इष्टरजतोपस्थितेः इष्टरजतभेदाग्रहस्य च सत्वात् । इदन्त्वावच्छिन्ने रजते रजतभेदावगाहनस्य अन्यथाख्यातिभिया अनङ्गीकारात् । स्वातन्त्र्यस्य निवेशे तु रजतस्य अभावविशेषणतयैव उपस्थित्या अभावनिष्ठविशेष्यताऽनिरूपितरजतनिष्ठविषयताकोपस्थितिविरहेण नोक्तप्रवृत्तिप्रसङ्ग इति। अख्यातिवादे रगरजतयोः युगपत्प्रवृत्तिनिवृत्तिप्रसङ्गमाशङ्क्य तन्निराकरणम्  
\_\_\_ननु यत्र पुरोवर्तिनोः रजतरङ्गयोः ‘इमे रङ्गरजते' इति भ्रमः उत्पन्नः तत्र रजतात् निवृत्तिः रङ्गे च प्रवृत्तिः जायते । अख्यातिवादे एतदुपपद्यते च । प्रवृत्तिं प्रति स्वतन्त्रोपस्थितेष्टभेदाग्रहस्य निवृत्तिं प्रति स्वतन्त्रोपस्थितानिष्टभेदाग्रहस्य च कारणत्वोपगमात् । अनिष्टस्य रङ्गस्य स्वातन्त्र्येणोपस्थितत्वात्, पुरोवर्तिरजते रङ्गभेदग्रहस्याभावात् । एवमिष्टस्य रजतस्यापि स्वातन्त्र्येणोपस्थितत्वात्, पुरोवर्तिरङ्गे रजतभेदग्रहस्याभावात् । परन्तु रजते प्रवृत्तिप्रसङ्गः, रङ्गे निवृत्तिप्रसङ्गश्च आपद्यते । \_\_\_\_\_\_\_\_\_\_\_\_\_\_\_\_

न । एवम्विधभ्रमे मानाभावात् । कार्योन्नेयधर्माणां यथा कार्यमुन्नयनात् क्रमोत्पन्नज्ञानयोर्भेदाग्रहादेकत्वाभिमानः।  
------------------------------------  
दीपिका तत्सामयाः अख्यातिवादे सौलभ्यात् । तथा हि-इष्टरजतस्य स्वातन्त्र्येणोपस्थितिरस्ति । पुरोवर्तिरजते रजतभेदाग्रहोप्यस्ति । रजते रजतभेदावगाहिज्ञानस्य अन्यथाख्यातिभिया अस्वीकारात् । ततश्च स्वतन्त्रोपस्थितरजतभेदाग्रहो रजतेऽक्षत एव । स एव रजते रजतत्वप्रकारकप्रवृत्तेः आपादकसामग्री । एवमनिष्टरङ्गस्य स्वातन्त्र्येणोपस्थितिर्विद्यते । पुरोवर्तिरङ्गे रङ्गभेदाग्रहोऽप्यक्षत एव । स एव च रङ्गे रङ्गत्वप्रकारकनिवृत्तेः आपादकसामग्री । तथा च रङ्गे युगपत्प्रवृत्तिनिवृत्तिप्रसङ्गः, रजतेऽपि तथा प्रसङ्गो दुर्वार इति चेत्।  
न । एकत्र युगपत् प्रवृत्तिनिवृत्तिलक्षणस्य आपाद्यमानकार्यस्य क्वचिदपि अप्रसिद्ध्या आपत्त्यसम्भवात् । सिद्धकारणभावानां समवधाने सति कार्योत्पत्तिः कथङ्कारं निवार्यत इति तु न शक्यम् । कार्योत्पत्तिलिङ्गेन कारणीभूतधर्माणां समवधानस्य अनुमेयत्वात् । प्रकृते आपाद्यस्य कार्यस्य रङ्गे रजते च युगपत् प्रवृत्तिनिवृत्तिलक्षणस्य अनुत्पत्त्या तत्कारणीभूतधर्माणाम् इदन्त्वावच्छिन्नरङ्गरजतप्रत्यक्षस्वतन्त्ररङ्गरजतोपस्थितिरङ्गभेदाग्रहरजतभेदाग्रहादीनां युगपत्समवधानस्य असिद्धेः।  
न च रजतरङ्गयोः 'इमे रङ्गरजते' इति भ्रमदशायां निरुक्तसकलकारणगण समवधानमुपदर्शितमेवेति वाच्यम् । नैयायिकसम्मतस्य निरुक्तभ्रमस्य गुरुमते युगपत्समवहितनिरुक्तज्ञानचतुष्टयात्मकतायाः वक्तव्यत्वात् \*तस्य चाप्रसिद्धत्वात् ।  
नच 'इमे रङ्गरजते' इत्याकारकं ज्ञानं व्यवहारबलात् सिद्धमेव । तच्च न्यायमते विशिष्टैकज्ञानं, गुरुमते तत्स्थानाभिषिक्तम् 'इदं 'रङ्गम्' 'इदं' 'रजतम्' इति ज्ञानचतुष्टयं युगपत्समवहितं निरुक्तभेदाग्रहादिना सहकृतं युगपत्प्रवृत्तिनिवृत्तिलक्षणकार्यम्  
............................... \*युगपत्समवहितनिरुक्तज्ञानचतुष्टयस्य \_\_\_\_\_\_\_\_\_\_\_\_\_\_\_\_

अन्यथा तवापि स्वतन्त्रोभयभेदाग्रहातात्येकं रजतं रङ्गं वेति संशयः स्यात् । यदेव वा तत्र विपर्ययनियामकन्तत एव प्रवृत्तिनिवृत्ती स्यातां, तद्धेतोरेवेऽति न्यायात् ।  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
दीपिका आपादयत्येवेति वाच्यम् । न्यायमतेऽपि 'इमे रङ्गरजते' इत्याकारकस्य विशिष्ट ज्ञानस्य भ्रमात्मकस्य असिद्धेः । क्रमेणोत्पन्नयोः 'इदं रङ्गम्' 'इदं रजतम्' इति ज्ञानयोः भेदस्य अगृहीततया एकं ज्ञानमुत्पन्नमिति अभिमानमात्रम् ।  
न च ज्ञानयोः भेदे अगृहीत इव ज्ञानैक्येऽपि एकत्वज्ञानमुपपद्यत इति वाच्यम् । तत्र एकज्ञानोपगमे तत्पूर्वक्षणे धर्मिणोः इदन्त्वावच्छिन्नरङ्गरजतयोः इन्द्रियसन्निकर्षस्य स्वातन्त्र्येण रङ्गरजतकोट्योरुपस्थितेः रङ्गभेदग्रहाभावरजतभेदग्रहाभावयोश्च उपगन्तव्यतया संशयसामग्रीसम्पत्या प्रत्येकं रङ्गे रजते च 'इदं रङ्गं रजतं वा' इति संशयोत्पादप्रसङ्गात् ।  
न च अन्यथाख्यातिवादे निरुक्तसामग्रीसत्वेऽपि न संशयस्यापत्तिः सम्भवति । विपर्ययनियामकदोषस्य संशयप्रतिबन्धकत्वात् । तथा हि - इदन्त्वावच्छिन्नरजते रजतत्ववैशिष्ट्यावगाहिबुद्धिं प्रति इदन्त्वावच्छिन्नरजते रङ्गत्ववैशिष्ट्यावगाहिभ्रमस्य कारणीभूतो दोषः प्रतिबन्धक उपेयते । एवम् इदन्त्वावच्छिन्नरङ्गे रङ्गत्ववैशिष्ट्यावगाहि बुद्धेरुत्पत्तौ इदन्त्वावच्छिन्नरङ्गे रजतत्ववैशिष्ट्यावगाहिभ्रमकारणीभूतो दोषः प्रतिबन्धक उपगम्यते । तावुभावपि दोषौ ‘इमे रङ्गरजते' इति भ्रमपूर्वक्षणे भवतः । तत्र रङ्गत्वप्रकारकभ्रमकारणीभूतदोषः इदन्त्वावच्छिन्नरजतधर्मिक रजतत्वप्रकारकं ज्ञानं प्रतिबभाति । रजतत्वप्रकारकभ्रमकारणीभूतदोषश्च इदन्त्वावच्छिन्नरङ्ग धर्मिक रङ्गत्वप्रकारकज्ञानं प्रतिबभाति । इत्थञ्च कोटिद्वयोपस्थिति सत्वेऽपि इदन्त्वेन धर्मिणोः रङ्गस्य रजतस्य च प्रत्यक्षसामग्रीसत्वेऽपि च इदन्त्वावच्छिन्नरजते रजतत्ववैशिष्ट्यभानस्य प्रतिबन्धात् रङ्गत्ववैशिष्ट्यभानमात्रम् । एवम् इदन्त्वावच्छिन्न रङ्गे रङ्गत्ववैशिष्ट्य भानप्रतिबन्धात् रजतत्ववैशिष्ट्यभानमात्रम् । तच्च 'इमे रङ्गरजते' इति विपर्यये पर्यवस्यति, न तु संशय इति वाच्यम् ।  
एवं सति, तयोरेव विपर्ययजनकदोषयोः प्रवृत्तिनिवृत्तिप्रतिबन्धकत्वोपगमेन \_\_\_\_\_\_\_\_\_\_\_\_\_\_\_\_

यत्तु- प्रसक्तप्रतिषेधात्मा बाधोऽख्यातौ न युज्यते ।  
साधयत्यन्यथाख्यातिं बाध एव हि नस्स्फुटम् ॥ इति तद्विपरीतं,  
दीपिका युगपत्प्रवृत्तिनिवृत्तिप्रसङ्गनिराससम्भवात् । तथा हि - रजते रङ्गत्वभ्रमदशायां समवहितो दोषः रजते रजतत्वप्रकारक प्रवृत्तिं प्रति प्रतिबन्धकः कल्प्यते । एवं रङ्गे रजतत्वप्रकारकभ्रमदशायां समवहितो दोषः रङ्गे रङ्गत्वप्रकारकनिवृत्तिं प्रति प्रतिबन्धकः कल्प्यते । प्रतिबन्धकसद्भावात् न रजते प्रवृत्तेः न वा रङ्गे निवृत्तेः आपत्तिः सम्भवति । \_\_\_न चैवमपि निरुक्तदोषयोः प्रवृत्तिनिवृत्तिप्रतिबन्धकत्वकल्पनाधिक्यात् गौरवं दुष्परिहरमेव, ज्ञानप्रतिबन्धकता तु उभयवादिसम्मततया क्लृप्तैवेति वाच्यम् । दोषस्य ज्ञानप्रतिबन्धकतापक्षे कारणताद्वयस्वीकारात् प्रवृत्तिप्रतिबन्धकतापक्षे तु एकमात्रकारणतास्वीकारेण लाघवात् । 'तद्धेतोरे'वेति न्यायेन ज्ञानकारणतायाः अस्वीकारात् । तथा हि-ज्ञानप्रतिबन्धकतापक्षे, रङ्गे रजतत्वप्रकारकप्रवृत्तिं प्रति हेतुः रङ्गे रजतत्वप्रकारकज्ञानं । तत्र हेतुः दोषः । स च रङ्गे रङ्गत्वप्रकारकज्ञानं प्रति प्रतिबन्धक इति स्वीकृतम् । अत्र विंसवादिप्रवृत्तिभ्रमयोः, भ्रमदोषयोश्च हेतुहेतुमद् भावः फलितः । तदपेक्षया निरुक्तप्रवृत्तिदोषयोरेव तथात्वमुचितम्, लाघवात् । एवं रजते रङ्गत्वप्रकारकनिवृत्तिं प्रति रजते रङ्गत्वप्रकारकज्ञानं हेतुः । तत्र दोषो हेतुः । स रजते रजतत्वप्रकारकज्ञानं प्रति प्रतिबन्धकः इत्यङ्गीकृतम् । अत्र विसंवादिनिवृत्तिभ्रमयोः भ्रमदोषयोश्च हेतुहेतुमद्भावः फलितः । तदपेक्षया च विसंवादिनिवृत्तिदोषयोरेव तथात्वमुचितं लाघवात् । अख्यातिवादे ज्ञानानां बाध्यबाधक्भाव व्यवस्थायाः अनुपपत्तिमाशङ्क्य निराकरणम्  
ननु शुक्तौ 'इदं रजतम्' इति प्रतीतवतः पुरुषस्य पश्चात् 'नेदं रजतम्' 'अपितु शुक्तिः' इति निश्चये जाते पूर्वोत्पन्नज्ञानं बाध्यते । तच्च अन्यथाख्यात्यभ्युपगममन्तरा नोपपद्यते । तथा हि - प्रसक्तस्य प्रतिषेधो बाधः । स च आरोपितस्य 'प्रामाण्यस्य  
1. प्रामाण्यं - प्रमात्वम् \_\_\_\_\_\_\_\_\_\_\_\_\_\_\_\_

परस्परविरुद्धत्वाविशेषेण बाध्यत्वाव्यवस्थितेः विरुद्धार्थकतयोत्पन्नत्वञ्च तुल्यम् । पूर्वेणापि क्वचित्परस्य बाधात् । तस्माद्भेदाग्रहात् प्रसञ्जितो व्यवहारो भेदग्रहाद्बाध्यत इति युक्तम् । उपेक्षाभ्रमे च शब्दप्रयोगो बाध्यः । -------------------.  
दीपिका अभावनिश्चयात्मकः । यथा 'इदं रजतम्' इति ज्ञानोत्पादानन्तरं विशेषदर्शनादिना जायमानस्य 'नेदं रजतम्' इति ज्ञानस्य बाधकत्वम् । प्राच्यस्य रजतमिदम्' इति ज्ञानस्य बाध्यत्वम् । तत्रारोपितस्य प्रामाण्यस्य तत्राभाववत्तानिश्चयजनकत्वं तद्बाधकत्वम् । स्वस्मिन् आरोपितस्य प्रामाण्यस्याभाववत्तया तज्ज्ञाप्यत्वं तद्बाध्यत्वम् । तथा च अन्यथाख्यातिलक्षणमारोपमन्तरा तद्धटितबाध्यबाधकभावव्यवस्था दुर्घटैव । अन्यथाख्यात्युपगमे तु व्यवस्थेयम् उक्तदिशा सुष्ठूपपद्यते । तदुक्तं -  
प्रसक्तप्रतिषेधात्मा बाधोऽख्यातौ न युज्यते ।  
साधयत्यन्यथाख्याति बाध एव हि नस्स्फुटम् ॥ (विभ्रमविवेकः 156) \*प्रसक्तप्रतिषेधात्मा - आरोपितस्य प्रामाण्यस्य अभावनिश्चयात्मकः, बाधः - बाधशब्दार्थः, अख्यातौ-आरोपे असति, न युज्यते - नोपपद्यते । बाधः - बाध्य बाधकव्यवहारान्तर्गतो बाधशब्दः, नः - अस्माकं नैयायिकानां, सम्मताम्, अन्यथाख्यातिम् - व्यधिकरणधर्मप्रकारकज्ञानलक्षणमारोपम् एव, स्फुटं - निर्विवादं यथा स्यात् तथा साधयति - गमयति इति चेत् ।  
न। अन्यथाख्यातिवादे ज्ञानानां बाध्यबाधकभावस्य अव्यवस्थित्वात् । तथा हि - उत्तरज्ञानस्य पूर्वज्ञाने प्रामाण्याभाववत्ताज्ञापकतालक्षणायां बाधकतायां प्रयोजकं तावत् विरुद्धविषयकत्वमेव वाच्यम् । अन्यस्य दुर्वचत्वात् । तच्च पूर्वज्ञानसाधारणम् । रजतभेदनिश्चये रजतज्ञानेन विरुद्धविषयकत्वमिव, रजतज्ञाने रजतभेदनिश्चयेन विरुद्धविषयक त्वस्याक्षतत्वात् । तथा च पूर्वोत्पन्ने रजतज्ञानेऽपि बाधकत्वव्यवहारप्रसङ्गः । न च तद्विरुद्धविषयकत्वे सति तदुत्तरोत्पन्नत्वमेव तद्बाधकत्वे प्रयोजक, न तु तविरुद्धविषयकत्वमात्रम् । तथा च पाश्चात्यस्य रजतभेदज्ञानस्यैव बाधकत्वं, न तु प्राक्तनस्य रजतज्ञानस्येति व्यवस्थोपपद्यत इति वाच्यम् ।  
\* प्रसक्तस्य प्रतिषेधः आत्मा-स्वरूपं यस्येति विग्रहः । \_\_\_\_\_\_\_\_\_\_\_\_\_\_\_\_

तदीयतामात्रस्वभावत्वात् तद्विषयत्वस्य कथं रजतीयमात्रज्ञानमरजतीय स्वभावव्याघातात् । न चोभयीयं, समुहालम्बनापत्तेः।  
-  
-  
-  
-  
-  
-  
-  
-  
-  
-  
-  
-  
-  
दीपिका यत्र पूर्वज्ञानेन उत्तरज्ञानस्य बाधः, तत्र बाध्ये उत्तरज्ञाने बाधकत्वव्यवहारापत्तेः । \_ अख्यातिवादे पुनरुपपन्नैव बाध्यबाधकव्यवस्था । तथा हि-प्रथममुत्पन्नात् 'इदं रजतम्' इति ज्ञानात् अगृहीतभेदकज्ञानद्वयरूपात् पुरोवर्तिनि शुक्त्यादौ रजतार्थिनः प्रवृत्तिः प्रसज्यते । सा च पश्चादुत्पन्नेन 'इदं न रजतम्' इति भेदज्ञानेन प्रतिबद्ध्यते। तथा च प्रसक्तस्य प्रवृत्त्यादेः प्रतिबन्धो बाधः । तज्जन्यप्रवृत्त्यादिप्रतिबन्धकत्वं तद्बाधकत्वम् । तत्प्रतिबद्ध्यप्रवृत्त्यादिजनकत्वं तद्बाध्यत्वम् । इत्थमारोपं विनैव बाध्यबाधकव्यवस्था उपपद्यते । पूर्वस्मिन् रजतज्ञाने उत्तरज्ञानजन्यप्रवृत्त्यादिप्रतिबन्धकतायाः विरहेण न तत्र बाधकत्वव्यवहारापत्तिः । क्वचिद् उत्तरज्ञानात् प्रसक्तस्य प्रवृत्त्यादेः पूर्वज्ञानेन प्रतिबन्धात् उत्तरस्य बाधोऽपि उपपद्यते।  
\_\_\_ 'इदं रजतम्' इत्यादीष्टतावच्छेदकज्ञानात् प्रसक्ता प्रवृत्तिरिव, ‘अयं सर्प' इत्याद्याकारकद्विष्टतावच्छे दकज्ञानात् प्रसक्ता निवृत्तिरपि पश्चाद्भाविना व्यतिरेकनिश्चयेन प्रतिबद्ध्यते । न चैवम् ‘इदं पाषाणशकलम्' इत्यादिज्ञानात् उदासीनविषयकात् उपेक्षालक्षणात् प्रवृत्तिनिवृत्त्योः अप्रसक्तया नेदं पाषाण शकलम्' इत्युत्तरज्ञानेन तस्य बाधो दुरुपपाद इति वाच्यम् । उपेक्षाज्ञानात् प्रसक्तस्य 'इदं पाषाणशकलम्' इत्यादिशब्दप्रयोगस्य उत्तरज्ञानेन प्रतिबन्धात् तस्य बाधोपपत्तेः इति । अन्यथाख्यातिवादे अख्यातिवादिना आपादितानि पञ्च दूषणानि (1) सवित्स्वभावविरोधः - ननु ज्ञानीयस्य तद्विषयत्वस्य तदीयतामात्रं \*स्वभावः । तद्विषयत्वं - तन्निरूपितविशेष्यत्वम् । तदीयतामात्रं - अतदीयत्वाभावे सति तदीयत्वम् । तदीयत्वं-तद्वद्वृत्तित्वम् । अतदीयत्वम् - तद्वदन्यवृत्तित्वम् । विशेष्यदलस्य प्रयोजन  
................................................................... 2. शङ्खः पीतो न शङ्खत्वात् इत्यानुमानिकनिर्णयस्य प्रामाण्यनिश्चयानन्तरं पित्तदोषवशात् उत्पने 'शङ्ख पीतः' इति प्रत्यक्षे अप्रामाण्यं निर्णीयते । अत्र पूर्वेणापि आनुमानिकनिश्चयेन उत्तरकालिकस्य विरुद्धार्थावगाहिनः दोषजन्यप्रत्यक्षस्य बाधः । • तद्विषयत्वं तदीयत्वमित्युभयत्र तत्पदं ज्ञानप्रकारीभूतधर्मपरम् । \_\_\_\_\_\_\_\_\_\_\_\_\_\_\_\_

तदुक्तम् -  
अन्यस्य ह्यन्यथा भानं प्रतीत्यैव पराहतम् । परस्मिन् भासमाने तु न परम्भासते यतः ॥ इति ।  
दीपिका  
विरहेण अविवक्षणात्, तद्वदन्यवृत्तित्वाभावः अवशिष्यते । तद्वदन्यवृत्तित्वाभावः तन्निरूपितविशेष्यतायाः ज्ञानीयायाः स्वभावः असाधारणधर्मः । तद्वदन्यवृत्तित्वाभाववद्विशेष्यताकत्वं प्रकारव्याप्यविशेष्यताकत्वं ज्ञानस्य स्वभावः । उभयवादिसम्मतेषु रजते 'इदं रजतम्' इत्यादिविशिष्टज्ञानेषु प्रकारव्याप्यविशेष्यताकत्वम् अनुभूयते । तत्र ज्ञाने रजतत्वनिष्ठप्रकारतानिरूपितविशेष्यतायाः रजतत्ववदन्यावृत्तित्वात् । क्वचित् अन्यथाख्यातिलक्षणस्य 'इदं रजतम्' इत्याद्याकारक शुक्तयादिविशेष्यकज्ञानस्योपगमे निरुक्तज्ञानस्वभावो व्याहन्येत । तत्र रजतत्व प्रकारतानिरूपितेदन्त्वावच्छिन्नविशेष्यतायाः रजतत्वाभाववच्छुक्तिवृत्तित्वेन प्रकारव्याप्यत्वाभावात् । न च ज्ञानीयतत्प्रकारतानिरूपितविशेष्यतायाः क्वचित् तद्वृत्तित्वं क्वचिच्च तदभाववद्वृत्तित्वम् उक्तद्विविधानुभवानुरोधेन सिद्ध्यति । तथा च तद्बद्तदभाववदुभयवृत्तित्वमेव तद्विशेष्यतायाः, तद्वत्तदभाववदुभयवृत्तिविशेष्यताकत्वं ज्ञानस्य स्वभावः स्वीकरणीय इति वाच्यम् । तथा सति ‘इमे रङ्गरजते' इत्यादिसमूहालम्बनीयायाः व्यासज्यवृत्तिद्वित्वाद्यवच्छिन्नविशेष्यतायाः तद्वत्तदभाववदुभयवृत्तेः प्रसिद्धावपि, तस्याः ‘इदं रङ्गम्' 'इदं रजतम्' इत्यादिज्ञानेष्वपि स्वीकरणीयतापत्तौ तेषां समूहालम्बनताप्रसङ्गात् । इत्थञ्च  
अन्यस्य ह्यन्यथाभानं प्रतीत्यैव पराहतम् ।  
परस्मिन् भासमाने तु न परं भासते यतः ॥ (प्रकरणपञ्चिका 4-25) अन्यस्य - तदनाश्रयस्य विशेष्यस्य, अन्यथाभानं - तत्प्रकारेण भानलक्षणा अन्यथाख्यातिः, प्रतीत्यैव - प्रतीतिस्वभावेनैव प्रकारव्याप्यविशेष्यताकत्वलक्षणेन, पराहतम् - निरस्ता भवति । यतः, परस्मिन् - तदाश्रये धर्मिणि, तत्प्रकारेण, भासमाने, सति, परं - तदनाश्रयो धर्म्यन्तरं, नियमतो, न भासते । \_\_\_\_\_\_\_\_\_\_\_\_\_\_\_\_

विषयं विनैव तदाकारं ज्ञानमिति साकारवादः । ज्ञानायथार्थत्वे च ज्ञानमात्रस्य तच्छकया न निष्कम्पप्रवृत्तिः । न च दोषाजन्यत्वादिना विश्वासः, भ्रमादविश्वासे प्रवृत्यभावापत्तेः । नापि तज्ज्ञानात्, ज्ञानत्वेन तत्राप्यविश्वासात् । तदुच्यते ।  
अहो बत महानेष प्रमादो धीमतामपि । ज्ञानस्य व्यभिचारित्वे विश्वासः किंनिबन्धनः ॥ इति ।  
दीपिका (2) साकारवादः - पुरोवर्तिनि शुक्त्यादौ 'इदं रजतम्' इत्याकारकस्य प्रत्यक्षस्योपगमे धर्मिणः इदन्त्वावच्छिन्नशक्त्यादेः प्रकारीभूतरजतत्वस्य च इन्द्रियेण सन्निकर्षः अवश्यमुपपादनीयः । सन्निकर्षमन्तरा विषयस्य प्रत्यक्षे भानाऽसम्भवात् । प्रत्यक्षविषयतायाः सन्निकर्षाश्रयत्वव्याप्यत्वात् । पुरोवर्तिशुक्तेः चक्षुस्संयोगसम्भवेऽपि रजतत्वस्य न तत्सम्भवः । तस्य चक्षुस्संयुक्तसमवायः सन्निकर्षः रजतद्वारैव हि भवति । रजतं तु चक्षुषा असन्निकृष्टम् । विना सन्निकर्षम् उपगम्यमानं रजतत्वभानं परिशेषात् स्वप्रकाशमर्यादया भानं फलिष्यति । इत्थञ्च शुक्तौ 'इदं रजतम्' इति ज्ञानस्य स्वप्रकाशमर्यादया रजतत्वावगाहित्वे स्वीकृते, स्वप्रकाशमर्यादया भासमानधर्माणां स्वनिष्ठत्वनियमदर्शनात् रजतत्वस्य निरुक्त ज्ञानधर्मत्वप्रसक्तया ज्ञानानां रजतत्वादिधर्माश्रयत्वरूपं साकारत्वम् आपतति । (3) ज्ञानमात्रे अविश्वासप्रसङ्गः - केषाञ्चित् ज्ञानानाम् अप्रमात्वमस्तीति अवगते, उत्पद्यमाने ज्ञानमात्रे 'इदं ज्ञानं प्रमात्वाप्रमात्वसहचरितज्ञानत्ववत्' इति साधारणधर्मज्ञानवशात् 'इदं ज्ञानं प्रमा न वा' इति प्रामाण्यसंशयो जायेत । तथा च प्रामाण्यनिश्चयस्य विरहात् क्वचिदपि निष्कम्पप्रवृत्तिः न स्यात् । निश्चितप्रामाण्यकस्यैव अर्थज्ञानस्य 'इदं रजतम्' इत्याद्याकारकस्य निष्कम्पप्रवृत्तिहेतुत्वात् । न चादौ ज्ञानेषु प्रामाण्यसन्देहोत्पत्तावपि पश्चात् दोषाजन्यत्वेन हेतुना तत्र प्रामाण्यनिश्चायनात् निष्कम्पप्रवृत्तिरुपपद्यत इति वाच्यम् । दोषाजन्यत्वस्य स्वरूपसतः प्रामाण्यनिश्चयहेतुतायाः व्यभिचारेण असम्भवात् । दोषजन्येऽपि ज्ञाने 'इदं ज्ञानं दोषाजन्यम्' इति भ्रमोत्तरम् ‘इदं ज्ञानं प्रमा' इति प्रामाण्यनिश्चयोत्पत्या प्रवृत्तिः यत्र \_\_\_\_\_\_\_\_\_\_\_\_\_\_\_\_

भ्रमस्य च सन्मात्रविषयकत्वेनायथार्थता, असद्विषयकत्वेऽसत्ख्यातिः ।  
न च तत्र हेतुरस्ति, शब्दस्याप्तोक्तस्य निर्दोषस्य लिङ्गस्य चाहेतुत्वात् । न च शब्दानुमानाभासात्सा । योग्यतादिमत्तया शब्दस्य लिङ्गवत्तया पक्षस्य  
-------------------------------------------  
दीपिका जायते, तत्र दोषाजन्यत्वरूपकारणविरहेऽपि प्रामाण्यनिश्चयात्मककार्यजननात् । तथा च दोषाजन्यत्वस्य स्वरूपसत्कारणत्वे उपदर्शितस्थले प्रामाण्यनिर्णयस्य प्रवृत्तेश्च अनुपपत्तिः दुर्वारा । दोषाजन्यत्वस्य ज्ञाततया प्रामाण्यनिर्णयहेतुत्वे तु प्रवृत्तिसामान्यानुपपत्तिः । यतो हि - प्रामाण्यनिश्चयोत्पत्तौ दोषाजन्यत्वज्ञानमपेक्षितमिति फलितम् । तच्च ज्ञानम् अप्रामाण्यज्ञानास्कन्दितं वर्तते । तत्र ‘इदं दोषाजन्यत्वज्ञानं प्रमात्वाप्रमात्वसहचरितज्ञानत्ववद्' इति साधारणधर्मज्ञानेन 'इदं दोषाजन्यत्वज्ञानं प्रमा न वा' इति प्रामाण्यसंशयोत्पादात् । अप्रामाण्यज्ञानास्कन्दितस्य च दोषाजन्यत्वज्ञानस्य प्रामाण्यनिश्चायकत्वं न सम्भवति । इत्थं प्रामाण्यनिश्चयविरहे प्रवृत्तिरेव न स्यादिति ।  
अहो बत महानेषः प्रमादो धीमतामपि । ज्ञानस्य व्यभिचारित्वे विश्वासः किंनिबन्धनः ॥  
(प्र.प.नयवीथिः 68-69) अहो धीमतां नैयायिकानामपि, एषः महान् प्रमादः अनवधानता, बत खेदे, ज्ञानस्य, व्यभिचारित्वे - व्यधिकरणधर्मप्रकारकत्वे, ज्ञानेषु, विश्वासः - प्रामाण्यनिश्चयः, किंनिबन्धनः - किंहेतुकः। (4) असद्भानप्रसङ्गः - इदन्त्वावच्छिन्नरजते रजतत्वमवगाहमानस्य ज्ञानस्येव इदन्त्वावच्छिन्नशुक्तौ रजतत्वमवगाहमानज्ञानस्यापि सद्वस्तुमात्रावगाहित्वे अविशेषात् यथार्थत्वमेव स्यात् । अतः अस्य असदवगाहित्वेन अयथार्थत्वमेष्टव्यम्, तथा च असत्ख्यातिप्रसङ्गः । न चेष्टापत्तिः । असख्यातेः नैयायिकैरनभ्युपगमात् । (5) हेत्वभावः - ननु अन्यथाख्यातेः शाब्दबोधस्वरूपता उत अनुमितिरूपता । सर्वथा हेतुदौर्लभ्यं दुष्परिहरमेव । तथा हि - आप्तोक्तशब्दज्ञानं यथार्थशाब्दबोधं प्रति हेतुत्वेन सिद्धं, न तु तद्विरुद्धाम् अयथार्थशाब्दबोधलक्षणाम् अन्यथाख्याति प्रति । एवं सल्लिङ्गज्ञानं यथार्थानुमितिं प्रत्येव कारणत्वेन अवधारितं, न ह्ययथार्थानुमिति \_\_\_\_\_\_\_\_\_\_\_\_\_\_\_\_

ज्ञानाच्छाब्दानुमिती।नचाभासे तज्ज्ञानमस्ति हेत्वभावादेव, किन्त्वगृहीतासंसर्गज्ञानद्वयं तत्र इन्द्रियस्य सम्बद्धग्राहकत्वात् । न च प्रत्यभिज्ञानवत्, उक्तोत्तरत्वात् । न च दोषवशादसम्बद्धेऽपि विजातीयं कार्य, दोषस्याजनकत्वात् । न हि दुष्टात् कुटजबीजाद्यवाकुरः। भस्मकञ्च न दोषः, किन्तु वहेरुद्भवः । तस्य च दाहसामर्थ्य दृष्टमेव।रसार्जनन्तु न भवति, भक्ष्यदाहात्। दवदहनदग्धवेत्रबीजञ्च नष्टमेव। तद्भस्मनः कदलिजनकत्वम् । तदुक्तम् -  
साकारपातादसतो न भानात्संविद्विरोधादथ हेत्वभावात् । धियामनाश्वासभयाच्च नेष्टा यतोन्यथाख्यातिरतो यथार्था ॥ इति ।  
--------  
-  
-  
-  
-  
-  
-  
दीपिका जनयितुमीष्टे । न च अयथार्थशाब्दबोधं प्रति शब्दाभासज्ञानस्य, अयथार्थानुमिति प्रति च लिङ्गाभासज्ञानस्य कारणत्वं भवेदिति शङ्कनीयम् । यतो हि शब्दाभासज्ञानं तावत् शब्दे योग्यतादिमत्त्वप्रकारकः भ्रमः । एवं लिङ्गाभासज्ञानमपि लिङ्गे पक्षधर्मत्वादि प्रकारकः भ्रमः । सोऽपि अयथार्थानुभवः हेतुदौर्लभ्यादेव नोत्पतुमर्हति । अतः शुक्ती 'इदं रजतम्' इति ज्ञानं न अयथार्थं विशिष्टज्ञानं, किन्तु यथार्थमेव अगृहीतासंसर्गक ज्ञानद्वयम् । न च 'इदं रजतम्' इत्याद्यन्यथाख्यातिः प्रत्यक्षरूपैवास्तु । तद्धेतुश्च इन्द्रियसन्निकर्षादिः प्रसिद्ध्यत्येवेति वाच्यम् । रजतत्वस्य चक्षुस्सम्बद्धत्वाभावेन प्रत्यक्षे भानाऽसम्भवात्। न च 'सोऽयं देवदत्त' इति प्रत्यभिज्ञायां तत्तांशस्य इन्द्रियासन्निकृष्टस्यापि संस्कारवशात् भानमिव अत्र रजतत्वस्य तथाभानं भवेदिति वाच्यम् । तत्तासंस्कारस्य इदन्त्वसन्निकर्षस्य च एकधर्मिविषयकत्वेऽपि, रजतत्वसंस्कारस्य इदन्त्वसन्निकर्षस्य च भिन्नधर्मिविषयकत्वेन एकप्रत्यक्षजनकत्वासम्भवात् । न च इन्द्रियासम्बद्धस्य रजतत्वादेः प्रत्यक्षज्ञानाऽसम्भवेऽपि तद्विजातीयम् अन्यथाख्यातिलक्षणं ज्ञानं दोषवशात् उत्पत्तुं शक्नोति । तथा च दोष एव अन्यथाख्यातौ असाधारणहेतुरास्तामिति वाच्यम् । दोषस्य कार्यजनकत्वाभावात् । कार्योत्पत्तिप्रतिबन्धक एव हि दोषः । न तु क्वचिदपि विजातीयकार्यस्य उत्पादको दृष्टः । परिदृश्यते हि लोके दोषविनिर्मुक्तात् कुटजबीजात् कुटजाङ्कुरनिष्पत्तिः दुष्टाच्च तस्मात् कुटजाङ्कुरस्य अनिष्पत्तिरेव, न तु यवाङ्कराद्युत्पत्तिरिति । \_\_\_\_\_\_\_\_\_\_\_\_\_\_\_\_

तस्माद्विवादपदं ज्ञानं न व्यधिकरणप्रकारकं ज्ञानत्वात् सत्यज्ञानवत् । भेदाग्रहजन्यरजतत्वप्रकारकशक्तीच्छायां प्रतियोगिप्रसिद्धिः।  
------  
दीपिका प्रकृते च शुक्तित्वग्रहे प्रतिबन्धको दोषः, न तु रजतत्वग्रहस्योत्पादकः । न च यथा भस्मकरूपदोषसहकारात् उदर्यानलः आहारभस्मीकरणलक्षणं विजातीयकार्य जनयति तथात्रापि दोषसहकारात् इन्द्रियम् अन्यथाख्यातिलक्षणं विजातीयकार्य जनयेदिति वाच्यम् । भस्मकस्य दोषत्वाभावात् । भस्मकं हि वह्निगतः उद्धृतोष्णस्पर्शविशेष एव । उद्भूतोष्णस्पर्शश्च दाहकारणत्वेन क्लृप्तः । बलपुष्ट्यादिकं तु नोत्पादयति, तत्सहकारिणो भक्ष्यस्य विनष्टत्वात् । न चैवमपि यथा दवदहनरूपदोषविशेषसहकृतं वेत्रबीजं कदलीवृक्षरूपं विजातीयकार्यमुत्पादयति तथा इहापि स्यादिति वाच्यम् । वेत्रबीजस्य दवदहनसहकृतत्वाभावात्, तेन तस्य नष्टत्वात् । कदलीवृक्षोत्पादक वेत्रबीजभस्मैव, न तु वेत्रबीजम् । नापि दहनः। ततश्च सिद्धम् -साकारपाताद् असतो न भानात् संविद्विरोधादथ हेत्वभावात् ।  
\_\_\_धियामनाश्वासभयाच्च नेष्टा यतोऽन्यथाख्यातिरतो यथार्था ॥  
अन्यथाख्यातौ बाधकस्य अनुमानद्वयस्य निरूपणम् आद्यमनुमानम् - विवादपदं ज्ञानं न व्यधिकरणप्रकारकं ज्ञानत्वात् सत्यज्ञानत्वात् सत्यज्ञानवत् इति । शुक्ति विशेष्यकरजतत्वप्रकारकप्रवृत्तिजनकं ज्ञानं रजतत्वाभाववन्निष्ठविशेष्यतानिरूपितरजतत्वनिष्ठप्रकारताकत्वाभाववद् ज्ञानत्वात् रजतविशेष्यकरजतत्वप्रकारकज्ञानवत् इति निष्कर्षः । साध्यीभूताभावस्य प्रतियोगी निरुक्तरजतत्वप्रकारकत्वं शुक्ति विशेष्यकरजतत्वप्रकारिकायां विसंवादिप्रवृत्तिजनकेच्छायां प्रसिद्ध्यति । अतो न गुरुमते साध्याप्रसिद्धिः । द्वितीयमनुमानम् -  
\_\_\_ज्ञानत्वं स्वव्यधिकरणप्रकारावच्छिन्नविषयताप्रतियोगिवृत्ति न भवति ज्ञानमात्रवृत्तिधर्मत्वात् प्रमात्ववत् इति । निष्कर्षस्तु - ज्ञानत्वं स्वव्यधिकरणधर्मनिष्ठप्रकारतानिरूपितविशेष्यतानिरूपकवृत्तिभिन्नं ज्ञानेतरावृत्ति \_\_\_\_\_\_\_\_\_\_\_\_\_\_\_\_

ज्ञानत्वं स्वव्यधिकरणप्रकारावच्छिन्नविषयताप्रतियोगिवृत्ति न भवति ज्ञानमात्रवृत्तिधर्मत्वात् प्रमात्ववत् । न च चक्षुश्चाक्षुषसत्यज्ञानातिरिक्तज्ञानजनकम् इन्द्रियत्वाद्रसनवदिति प्रतिरोधः, अप्रयोजकत्वात् चाक्षुषज्ञानातिरिक्तज्ञानजनकत्वोपाधेः अन्यथाख्यातेरपि धयंशे सत्यत्वात्तुल्यन्यायतया व्यापकेऽपि व्यर्थविशेषणत्वाच्च । एवं स्वरूपतः विषयतश्चागृहीतभेदं ज्ञानद्वयमेव विसंवादिप्रवृत्तिहेतुः।  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
दीपिका ज्ञानवृत्तिधर्मत्वात् प्रमात्ववत् इति । साध्यकुक्षिप्रविष्टप्रतियोगिनः प्रसिद्धिः इच्छात्वादी विज्ञेया। स्वं विशेष्यता । हेतु कुक्षौ मात्रपदलभ्यस्य ज्ञानेतरावृत्तित्वस्य निवेशस्तु गुणत्वादी व्यभिचारवारणाय । तत्र वृत्तित्वं समवायेन विवक्षितम् । अन्यथा कालिकादिसम्बन्धेन ज्ञानेतरवृत्तित्वस्य सत्वात् दृष्टान्तासिद्धिः स्वरूपासिद्धिश्च । ज्ञानवृत्तित्वस्यानिवेशे घटाभावादौ व्यभिचारः । तस्य व्यधिकरणप्रकारकेच्छादौ वृत्तितया तद्भिन्नत्वविरहात् असमवेतत्वाच्च । समवायघटितस्य ज्ञानवृत्तित्वस्य निवेशात् न तत्र व्यभिचारः । साध्यकुक्षिप्रविष्टवृत्तित्वे समवायस्य निवेशे तु व्यभिचाराप्रसक्तेः नैतद्दलं निवेशनीयम् ।  
अन्यथाख्यातिबाधकानुमाने सत्प्रतिपक्षशङ्का तन्निरासश्च  
अनुमानप्रयोगस्तु - चक्षुः चाक्षुषसत्यज्ञानातिरिक्तज्ञानजनकम् इन्द्रियत्वात् रसनवत् इति । चक्षुर्व्यतिरिक्तेन्द्रियाणि चाक्षुषसत्यज्ञानातिरिक्तज्ञानानां रासनादिप्रत्यक्षाणां जनकानि । चक्षुस्तु चाक्षुषसत्यज्ञानातिरिक्तस्य चाक्षुषमिथ्याज्ञानस्य अन्यथाख्यातिलक्षणस्य जनकं भवति इति भावः । अत्र कार्यकारणभावादिलक्षणस्य अनुकूलतर्कस्य विरहेण अप्रयोजकशङ्काग्रस्तत्वं दूषणम् । एवं सोपाधिकत्वम् । चाक्षुषज्ञानातिरिक्तज्ञानजनकत्वस्य उपाधेः सम्भवात् । चक्षुर्भिन्नेन्द्रियेष्वेव निरुक्तसाध्यवत्तायाः उभयवादिसम्मततया निरुक्तस्य साध्यव्यापकत्वं घटते । चक्षुषि साधनाऽव्यापकत्वमिति । एवं बाधोऽपि दूषणम् । यतो हि 'इदं रजतम्' इत्याद्यन्यथाख्यातेरपि इदन्त्वादिरूपधर्मितावच्छे दकांशे नियमेन यथार्थतया चाक्षुषसत्यज्ञानत्वमेव, न तु तदतिरिक्तत्वम् । तदतिरिक्तज्ञानं तु रासनादिकमेव । तज्जनकत्वं चक्षुषि बाधितम् । \_\_\_\_\_\_\_\_\_\_\_\_\_\_\_\_

तदुक्तम् -  
सन्निहितरजतशकले रजतमतिर्भवति यादृशी सत्या । भेदानध्यवसायादियमपि तादृक्परिस्फुरति ॥ इति ।  
-  
-  
-  
-  
-  
दीपिका ततश्च निरुक्तसाध्यस्य चक्षुरन्तर्भावेण इन्द्रियत्वरूपहेतुव्यापकताभङ्गात् व्यभिचारोऽपि दूषणम् । न च अन्यथाख्यातेः इदन्त्वादिधर्मितावच्छेदकांशे यथार्थत्वमिव रजतत्वादिप्रकारांशे अयथार्थत्वमप्यक्षतम् । तथा च भेदस्य अव्याप्यवृत्तित्वोपगमेन साध्यस्य हेतुव्यापकत्वघटनात् उक्तदोषो निरस्यते । 'इदं रजतम्' इत्यन्यथाख्यातौ इदन्त्वविषयकत्वावच्छेदेन चाक्षुषसत्यज्ञानस्वरूपस्य रजतत्वप्रकारकत्वावच्छेदेन चाक्षुषसत्यज्ञानभेदस्य च सत्वाद् इति वाच्यम्।  
\_\_\_ एवं सति साध्यकुक्षौ चाक्षुषसत्यज्ञानातिरिक्तत्वविशेषणवैयर्थप्रसङ्गस्य दुरुद्धरत्वात् । सत्यत्वमिति ज्ञानविशेषणस्य गुरुमते सुतरां व्यावाप्रसिद्ध्या, न्यायमते च अन्यथाख्यातिव्यावर्तनाय निवेशितस्यापि तदव्यावर्तकत्वेन परित्यागे चाक्षुषत्वविशेषणस्यापि निष्प्रयोजनत्वात् व्याघातापादकत्वाच्च ।  
अयं प्रघट्टकार्थः - विसंवादिप्रवृत्तिस्थले इष्टपुरोवद्युभयविषयकमेकं विशिष्टज्ञानं न भवति । अपि तु ज्ञानद्वयम् । इदम्' इति पुरोवर्तिविषयकप्रत्यक्षम्, 'रजतम्' इत्याद्याकारकम् इष्टविषयकस्मरणम् । तयोः ज्ञानयोः भेदो न गृह्यते । तद्विषययोः पुरोवर्तिशुक्ति रजतयोरपि भेदो न गृह्यते।  
सन्निहितरजतशकले रजतमतिः भवति यादृशी सत्या। भेदानध्यवसायादियमपि तादृक् परिस्फुरति ॥  
(प्र.प. -41) सन्निकृष्टे रजतखण्डे 'इदं रजतम्' इति रजतज्ञानं यथा प्रवृत्तिजनकं भवति तथा शुक्तिखण्डे सन्निकृष्टे सति जायमानम् इदम्' इति प्रत्यक्षम्, अगृहीततभेदं 'रजतम्' इति रजतस्मरणमपि प्रवृत्तिजनकं भवति ।  
अख्यातिवादानुसारं भ्रमव्यवहारस्योपपादनम् सर्वस्य ज्ञानस्य प्रमात्वेऽपि विसंवादिप्रवृत्तिजनकं ज्ञानम् अयथार्थमिति व्यपदिश्यते । प्रवृतेः विसंवादित्वं प्रवृत्तिजनकज्ञाने अयथार्थत्वव्यपदेशनियामकम् । \_\_\_\_\_\_\_\_\_\_\_\_\_\_\_\_

व्यवहारमात्रस्य भेदाग्रहजन्यत्वेऽपि तस्य संवादतदभावाभ्यां ज्ञाने यथार्थत्वायथार्थत्वव्यपदेशः । अत एव लोके उष्णजलमिति ज्ञाने नायथार्थत्वव्यपदेशः । उपेक्षाज्ञाने तु तद्व्यपदेशस्तयोग्यत्वात् ।  
इति श्रीमद्गङ्गशोपाध्यायविरचिते तत्वचिन्तामणौ प्रत्यक्षखण्डे  
अन्यथाख्यातिवादपूर्वपक्षः ।
-------------------------------------------  
दीपिका एवं प्रवृत्तिगतं संवादित्वं प्रवृत्तिजनकज्ञाने यथार्थत्वव्यपदेशनियमकमिति विवेकः । न चैवमपि ज्ञाने यथार्थत्वायथार्थत्वव्यपदेशौ प्रति साक्षाज्ञानगतयोः समानाधिकरणधर्मप्रकारकत्वव्यधिकरणधर्मप्रकारकत्वयोः एव नियामकत्वमुचितं, न तु परम्परया स्वाश्रयजनकत्वादिरूपया ज्ञानसम्बद्धयोः संवादित्वविसंवादित्वयोः इति वाच्यम् । व्यधिकरणधर्मप्रकारकत्ववत्वेऽपि 'उष्णं जलम्' इति प्रतीतौ लोके अयथार्थत्वव्यपदेशविरहेण विसंवादित्वस्यैव परम्परया ज्ञानसम्बद्धस्य तत्र नियामकतायाः उपगन्तव्यत्वात् । अन्यथा तत्र अयथार्थत्वव्यपदेशप्रसङ्गस्य दुर्वारत्वात् । न च तथापि 'इदं पाषाणशकलम्' इत्याद्युपेक्षात्मकज्ञाने यथार्थत्वव्यपदेशोऽनुपपन्नः । तस्य प्रवृत्तिजनकत्वाभावाद् इति वाच्यम् । स्वरूपयोग्यतारूपस्यैव जनकत्वस्य विवक्षणीयत्वात्, तस्य च तत्राक्षतत्वात् इति । \_\_\_\_\_\_\_\_\_\_\_\_\_\_\_\_

सिद्धान्तस्तु । सत्यस्थले प्रवृत्तिमात्रं प्रतीष्टपुरोवर्तिज्ञाने हेतुतया व्यवस्थितेऽतिप्रसङ्गवारणार्थं विषयतया वैशिष्ट्यमेव कारणतावच्छेदकं कल्प्यते लाघवात् । कारणताग्रहसमये ज्ञानवित्तिवेद्यतया शीघ्रोपस्थितिकत्वात् बाधकाभावाच्च ।  
दीपिका प्रवृत्तिविशिष्टज्ञानयोः सामान्यकार्यकारणभावव्यवस्थापनम्  
प्रवृत्तित्वावच्छिन्नं प्रति पुरोवृत्तिधर्मिकेष्टतावच्छेदकरजतत्वादिप्रकारकज्ञानं कारणमिति सामान्यकार्यकारणभावः संवादिप्रवृत्तिस्थले अन्वयव्यतिरेकाभ्यां निर्णीतः । पुरोवर्तिनि 'इदं रजतम्' इत्याकारके विशिष्टज्ञाने सति तत्र रजतत्वप्रकारकप्रवृत्युदयात् तद्विरहे तदभावात् । निरुक्तज्ञानस्य पुरोवर्तिविषयकज्ञानत्वेन पुरोवर्तीष्टतावच्छेदकावगाहिज्ञानत्वेन वा कारणत्वे 'नेदं रजतम्' इति भेदग्रहात् प्रवृत्तिप्रसङ्गः । तद्वारणाय रजतत्वादीष्टतावच्छे दकीयप्रकारतानिरूपितेदन्त्वावच्छिन्नविषयताकत्वेन कारणत्वमुपगम्यते।  
न च स्वतन्त्रोपस्थितेष्टभेदाग्रहत्वावच्छिन्नस्य पुरोवर्तिविषयकज्ञानत्वावच्छिन्नसहकृतस्य कारणत्वोपगमेऽपि उक्तातिप्रसंगवारणं सुशकमेवेति वाच्यम् । रजतत्वादिप्रकारतानिरूपितविशेष्यताकत्वस्य स्वतन्त्रोपस्थितरजतभेदाग्रहत्वमपेक्ष्य लघुतया बाधकाभावेन च अस्यैव कारणवावच्छेदकतायाः न्याय्यत्वात् । 'रजतत्वेन इदमहं जानामि' इत्याद्याकारकेण अनुव्यवसायेन तस्य अवगाह्यमानतया क्लृप्तोपस्थितिकत्वेन तत्र उपस्थितिकृतस्यापि लाघवस्य संभवात् । निरुक्तेष्टभेदाग्रहत्वस्य तु कल्पनीयोपस्थितिकत्वात् ।  
न च प्रवृत्तिं प्रति इष्टतावच्छेदकप्रकारकस्य विशिष्टज्ञानस्य कारणतावादिना अपि तत्र इष्टभेदाग्रहस्य कारणता अवश्यं स्वीकरणीया। 'नेदं रजतमिति' भेदग्रहे सति 'इदं रजतमिति' विशिष्टज्ञानस्य अनुत्पत्या प्रतिबन्धकाभावविधया भेदग्रहाभावस्य विशिष्टज्ञानं प्रति कारणतायाः आवश्यकत्वात् । तथा च प्रवृत्तिहेतुविशिष्टज्ञानं प्रति हेतुत्वेन अपेक्षणीयस्य भेदग्रहाभावस्य 'तद्धेतोरेवेति' न्यायेन साक्षात् प्रवृत्ति हेतुत्वमेव औचित्यं भजते इति वाच्यम् । विसंवादिप्रवृत्तेः पूर्वक्षणे विशिष्टज्ञानस्य \_\_\_\_\_\_\_\_\_\_\_\_\_\_\_\_

ननु स्वतन्त्रोपस्थितेष्टभेदाग्रहः कारणं, तादृशभेदाग्रहत्वञ्च कारणतावच्छेदकं गौरवात् कल्पनीयोपस्थितिकत्वाच्च । विशिष्टज्ञानेऽपि हेतुत्वेनावश्यककत्वाबेदाग्रह एव हेतुरिति चेत् । न । विशिष्टज्ञाने तद्धेतुत्वस्य तत्कल्पनोत्तरकल्प्यत्वेन प्रवृत्तिकारणताग्रहसमये तदनुपस्थितेः । न चैवं मिथ्याज्ञानकल्पने गौरवं, प्रमाणप्रवृत्तिसमये सिद्ध्यसिद्धिपराहतत्वेन फलमुखगौरवस्यादोषत्वात् । प्रमाणवतस्तस्य न्याय्यत्वात् ।  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
--  
---------  
दीपिका इष्टतावच्छेदकप्रकारकस्य गुरुणा अनभ्युपगतत्वेन असिद्धतया विशिष्टज्ञानं प्रति भेदग्रहाभावकारणतायाः अप्रसक्तत्वात्, विशिष्टज्ञानस्य भ्रमात्मकस्य सिद्ध्युत्तरमेव तत्सामग्रीपर्यालोचनायां तत्र भेदाग्रहकारणतायाः सिद्धिसम्भवात् । विसंवादिप्रवृत्तेः पूर्वं विशिष्टज्ञानस्य इष्टतावच्छेदकप्रकारकस्य अभ्युपगमे तु सिद्धं नस्समीहितम् ।  
न चैवमपि प्रवृत्तित्वावच्छिन्नं प्रति पुरोवर्तिविशेष्यकेष्टतावच्छेदकप्रकारकविशिष्टज्ञानत्वेन कारणतायाः उपगमे गौरव दुष्परिहरमेव । सर्वत्र विसंवादिप्रवृत्तेः पूर्वं निरुक्तकारणतावच्छेदकधर्माक्रान्तस्य विशिष्टज्ञानस्य भ्रमात्मकस्य क्वचिदपि अक्लृप्तस्य कल्पनीयतया विसंवादिप्रवृत्तिव्यक्तीनाम् आनन्त्येन तत्कारणतया कल्पनीयानां भ्रमव्यक्तीनामप्यानन्त्यादिति वाच्यम् । प्रवृत्तित्वावच्छिन्नं प्रति विशिष्टज्ञानत्वेन कारणतायाः सिद्ध्यसिद्धिभ्यां गौरवस्य व्याघातात् । तथा हि - प्रवृत्तित्वावच्छिन्नं प्रति विशिष्टज्ञानस्य कारणतायाः सिद्धौ पश्चाद् विसंवादिप्रवृत्तीनामुपपादनाय अक्लृप्तानाम् अनन्तानां भ्रमात्मक विशिष्ट ज्ञानव्यक्तीनां कल्पनया गौरवबोधस्य समुत्थितिसम्भवेऽपि कारणतासिद्धिलक्षणफलोदयोत्तरकालभाविनस्तस्य अकिञ्चित्करत्वात् । निरुक्तकारणतायाः असिद्धौ तु गौरवज्ञानस्य उत्पत्तेरेवासम्भवात् । तस्य विशिष्टज्ञानकारणतासिद्ध्यधीनत्वेन तदुत्तरकालिकत्वात्।  
\* अप्रतिबन्धकत्वादित्यर्थः । कारणतासिद्धौ गौरवज्ञानस्य बाधकत्वं हि मणिमन्त्रादिन्यायेन प्रतिबन्धकतारूपमेव वाच्यम् । अन्यस्य दुर्वचत्वात् । प्रतिबन्धकत्वञ्च पूर्वोत्पन्नज्ञानं प्रति पश्चादुत्पन्नज्ञानस्य नैव घटत इति भावः। \_\_\_\_\_\_\_\_\_\_\_\_\_\_\_\_

46  
एवञ्च विसंवादिप्रवृत्तिरपि विशिष्टज्ञानसाध्या प्रवृत्तित्वात् सत्यप्रवृत्तिवत् । क्लृप्तकारणं विनानुपपत्तेः अनन्यथासिद्धतया प्रवृत्या समानीतविशिष्टज्ञानबलात् तत्कारणं सदोषमिन्द्रियाद्येव । सर्वतो बलवती ह्यन्यथानुपपत्तिः ।  
------------------  
-------------------  
दीपिका न च विशिष्टज्ञानकारणतायाः असिद्धिदशायामेव गौरवस्य प्रतिसन्धानेन प्रतिबन्धात् विशिष्टज्ञानकारणतासिद्धिः न भवितुमर्हतीति वाच्यम् । विशिष्ट ज्ञानकारणतासिद्धिमन्तरा गौरवनिश्चयस्योत्पादासम्भवात् । विसंवादिप्रवृत्तिपूर्वक्षणत्वावच्छेदेन विशिष्टज्ञानवत्तानुमितिरूपतया गौरवनिश्चयस्य उत्पत्तौ तर्कविधया निरुक्तकारणतानिश्चयस्य अपेक्षितत्वात् । तथा हि विसंवादि प्रवृत्तिपूर्वक्षणः इष्टतावच्छेदकरजतत्वादिप्रकारकपुरोवर्तिशुक्त्यादिविशेष्यकज्ञानवान् रजतत्वप्रकारकशुक्ति विशेष्यक प्रवृत्तिपूर्वक्षणत्वात् इत्यनुमानाधीनः अनन्तभ्रमव्यक्तयनुमित्यात्मकः गौरवनिश्चयः । अत्र अनुमाने अप्रयोजकत्वशङ्कानिवर्तकतया विशिष्टज्ञानप्रवृत्योः कार्यकारणभावनिश्चयः उपजीव्यः । तेन विना गौरवनिश्चयस्य अनुत्पत्तेः । तथा च कारणतासिद्धेः पूर्वक्षणे गौरवसिद्धेः विरहेण कारणतासिद्धिरूपफलोत्पत्त्युत्तरभाविन्याः गौरवसिद्धेः कारणतासिद्धौ अविरोधेन निरुक्तगौरवम् अकिञ्चित्करमेव । इत्थञ्च प्रवृत्तित्वावच्छिन्नं प्रति विशिष्टज्ञानत्वेन हेतुत्वे न किञ्चिद् बाधकम्। अनुमानेन अन्यथाख्यातिसाधनम्  
प्रवृत्तिविशिष्ट ज्ञानयोः सामान्यकार्यकारणभावम् अवलम्ब्य विसंवादिप्रवृत्तिकारणतया अन्यथाख्यातिः साध्यते । अनुमानप्रयोगस्तु - विसंवादिप्रवृत्तिः विशिष्टज्ञानसाध्या प्रवृत्तित्वात् सत्यप्रवृत्तिवत् इति । निष्कर्षःशुक्तिविशेष्यकरजतत्वप्रकारकप्रवृत्तिः स्वप्रकारतासमानाधिकरणप्रकारतानिरूपितस्वविशेष्यतासमानाधिकरणविशेष्यताकत्वस्वसाध्यत्वोभयसम्बन्धेन ज्ञानविशिष्टा प्रवृत्तित्वात् रजतविशेष्यकरजतत्वप्रकारकप्रवृत्तिवत् इति । प्रवृत्तिं प्रति तत्समानप्रकारविशेष्यकस्य ज्ञानस्य कारणतायाः क्लृप्ततया अनुभूयमानायाः शुक्ति विशेष्यकरजतत्वप्रकारकप्रवृत्तेः शुक्ति विशेष्यकरजतत्वप्रकारकज्ञानमन्तरानुपपद्यमानतया तज्ज्ञानोपगमेन अन्यथाख्यातिसिद्धिः निष्प्रत्यूहैव॥ \_\_\_\_\_\_\_\_\_\_\_\_\_\_\_\_

नच भेदाग्रहात् प्रवृत्त्युपपत्तिरपि। \*विपरीतचतुष्के युगपठावृत्तिनिवृत्त्यापत्तेः । न च तत्र मानाभावः, इमे रङ्गरजते इतिसत्यज्ञानवत् रजतरङ्गयोः प्रत्येकभ्रमसामण्योरेकदा सत्वेन तादृशभ्रमोत्पत्तेरानुभविकत्वात् । अन्यथा समूहालम्बनोच्छेदे द्वित्वाद्यप्रत्यक्षतापत्तेः ।  
दीपिका न च तथापि विसंवादिप्रवृत्तिं प्रति कारणतया अन्यथाख्यातेः उपगमो न सम्भवति, तत्सामण्याः दुर्वचत्वात् । क्लृप्तायाः प्रत्यक्षसामण्याः अनुमित्यादि परोक्षसामण्याश्च तदुत्पादकत्वासम्भवस्य प्रागुपदर्शितत्वात् इति वाच्यम् । विसंवादिप्रवृत्तेरन्यथाऽनुपपत्त्या अन्यथाख्यातिलक्षणस्य विलक्षणकार्यस्य सिद्धौ तत एव विलक्षणकार्यात् हेतोः विलक्षणकारणस्य अनुमानात् । शुक्तिविशेष्यकरजतत्वप्रकारकज्ञानम् इन्द्रियव्याप्तिज्ञानाद्यतिरिक्तकारणजन्यम् अन्यथाख्यातित्वात् यन्नैवं तन्नैवं यथा रजतप्रमा इति ।  
अनुभवात्मकज्ञानस्य प्रत्यक्षानुमित्याद्यन्यतमरूपतया इन्द्रियाद्यसाधारणकारणजन्यतानियमेन, अनुभवलक्षणायाः अन्यथाख्याते प्रत्यक्षाद्यन्तर्गतत्वेन इन्द्रियादिहेतुकतायाः क्लृप्ततया तदतिरिक्तदोषहेतुकत्वस्य च कल्पनेन अन्यथाख्यातेः सदोषम् इन्द्रियादिकं सामग्री पर्यवस्यति ।  
न च दोषस्य ज्ञानजनकत्वं न क्वचिदपि दृष्टचरं, कथमन्यथाख्यातिरूप ज्ञानविशेषजनकत्वं तस्य कल्प्यते इति वाच्यम् । सर्वतो बलवत्या हि विलक्षणकार्याऽन्यथाऽनुपपत्या तत्कल्पनात् ॥  
न च विसंवादिप्रवृत्तेः अन्यथाख्यातिमन्तरा उपस्थितेष्टभेदाग्रहादपि उपपत्तेः अन्यथाख्यातिसिद्धिरेव दुर्घटा इति वाच्यम् । भेदाग्रहस्य प्रवृत्तिनिवृत्तिकारणत्वोपगमे 'इमे रगरजते' इति भ्रमोत्तरं युगपत् प्रवृत्तिनिवृत्तिप्रसङ्गस्य वज्रलेपायमानत्वात् । तथाहि अख्यातिवादे तद्विषयकप्रवृत्तिं प्रति तत्र स्वतन्त्रोपस्थितेष्टभेदग्रहाभावः कारणम् ।  
\*विपरीतचतुष्के इति । रजतरङ्गयोः 'इमे रङ्गरजते, नेमे रजतरङ्गे' इत्याकारक समूहलम्बनरूपभ्रमे इत्यर्थः । यद्वा प्रत्येकवृत्तीदन्त्वद्वयेन रजतत्वरङ्गत्वद्वयेन च घटितस्य विपरीतचतुष्कस्य विवक्षया 'इमे रगरजते' इत्याकारक भ्रम इत्येवार्थः । \_\_\_\_\_\_\_\_\_\_\_\_\_\_\_\_

इमे रङ्गरजते इति शब्दाभासात् एवं विधभ्रमसम्भवाच्च । मम दोषमहिम्ना रजतरङ्गयोः रजतरङ्गभेदग्रहान्नसंशयः तव चैकत्र स्वतन्त्रोभयभेदाग्रहात् प्रत्येकं रग रजतं वेति संशयः स्यात् ।  
-------------------------------------------  
दीपिका तद्विषयकनिवृत्तिं प्रति तत्र स्वतन्त्रोपस्थितानिष्टभेदग्रहाभावः कारणमित्यङ्गीकृतम् । रजतरङ्गयोः 'इमे रङ्गरजते' इति भ्रमदशायां रजतविषयकनिवृत्तिं प्रति कारणीभूतः स्वतन्त्रोपस्थितस्य अनिष्टरङ्गस्य भेदग्रहाभावो विद्यते। रजत धर्मिकस्य 'इदं न रङ्गम्' इति भेदग्रहस्य तत्र विरहात् । अतः रजतात् निवृत्तिः भवतीति स्थितिः । रजतविषयकप्रवृत्तिं प्रति कारणीभूतः स्वतन्त्रोपस्थितस्य इष्टरजतस्य भेदग्रहाभावोऽपि विद्यते । इष्टरजतभेदग्रहस्य रजतधर्मिकस्य इदं न रजतम्' इत्याकारकस्य अन्यथाख्याति रूपतया तत्र स्थले तेन कल्पयितुमप्यशक्यत्वात् । अतः रजते प्रवृत्तिः आपद्यते । एवं रगविषयकप्रवृत्तिं प्रति कारणीभूतः तत्र स्वतन्त्रोपस्थितस्य इष्टरजतस्य भेदग्रहाभावो विद्यते। रङ्गधर्मिकस्य 'इदं न रजतम्' इति भेदग्रहस्य विरहात् । अतो रङ्गे प्रवृत्तिरिति स्थितिः । रङ्गविषयकनिवृत्तिं प्रति कारणीभूतः स्वतन्त्रोपस्थितस्य अनिष्टरङ्गस्य भेदग्रहाभावो विद्यते । रङ्गभेदग्रहस्य रङ्गधर्मिकस्य 'इदं न रङ्गम्' इत्याकारकस्य अन्यथाख्यतिरूपत्वेन दुर्लभत्वात् । अतो रङ्गात् निवृत्तिः आपद्यते । तथा च रजतरङ्गयोः 'इमे रङ्गरजते' इति भ्रमदशायां रजतविषयकप्रवृत्तिरङ्गविषयकनिवृत्त्येतदुभयमनिष्टमापतितम् । रजतरङ्गयोः 'इमे रङ्गरजते' इति समूहालम्बनभ्रमस्योपगमे युक्तिप्रदर्शनं  
बाधकनिरसनञ्च ॥ ननु रजतरङ्गयोः 'इमे रङ्गरजते' इति ज्ञानमेव भवितुं नार्हति । इदन्त्वावच्छिन्न रजतरङ्गोपस्थित्योः स्वतन्त्ररङ्गरजतोपस्थित्योश्च यौगपद्यासम्भवादिति पूर्वमेव आवेदितमिति चेन्न । यथा हि रङ्गे 'इदं रङ्गम्' इति प्रत्यक्षस्य रजते ‘इदं रजतम्' इति प्रत्यक्षस्य च प्रत्येकं प्रसिद्धस्य सामग्रयोः एकत्र एकदा समवधाने सति 'इमे रङ्गरजते' इत्याकारकसमूहालम्बनप्रत्यक्षं जायते । तथा रजते 'इदं रङ्गम्' इति भ्रमस्य, रङ्गे 'इदं रजतम्' इति भ्रमस्य च गुरुमते भेदग्रहाभावसहकृततत्तदुपस्थितिरूपस्य प्रत्येक प्रसिद्धस्य सामायोः प्रत्येकं प्रसिद्धयोः क्वचिदेकत्र एकदा समवधाने सति तत्र 'इमे \_\_\_\_\_\_\_\_\_\_\_\_\_\_\_\_

दीपिका रङ्गरजते' इत्याकारकसमूहालम्बनप्रत्यक्षभ्रमोत्पत्तेः अशक्यापलापत्वात् । ‘एकमुख्यविशेष्यकधीसामग्री न अपरमुख्यविशेष्यकधियमर्जयति' इति नियमात् नानामुख्यविशेष्यकज्ञानमेव दुर्घटमिति तु नाशङ्कनीयम् । उक्तनियमस्वीकारे समूहालम्बनमात्रोच्छेदेन अपेक्षाबुद्धेः 'अयमेकः अयमेकः' इत्याद्याकारिकायाः विलये कारणविरहेण द्वित्वादिप्रत्यक्षानुत्पत्तिप्रसङ्गात् । मीमांसकैः द्वित्वादिप्रत्यक्षं प्रति अपेक्षाबुद्धेः कारणत्वोपगमात् । एवम् ‘इमे रङ्गरजते' इति शब्दाभासस्थलेऽपि 'इमे रङ्गरजते' इति समूहालम्बनभ्रमोत्पादः प्रसिध्यति । शब्दाभासात् शाब्दभ्रमोत्पादस्य दुरपह्नवत्वात् ।  
न च रजतरङ्गयोः ‘इमे रङ्गरजते' इति भ्रमोपगमे न्यायमते 'इदं रङ्ग रजतं वा' इति प्रत्येक रङ्गे रजते च संशयापत्तिः दुर्वारा । तत्र धर्मिणोः इदन्त्वावच्छिन्नरगरजतयोः ज्ञानस्य स्वतन्त्ररजतत्वरङ्गत्वात्मककोटिद्वयोपस्थितेश्च सत्वेन संशयसामग्याः अक्षतत्वादिति वाच्यम् । उक्तस्थले विद्यमानेन इदन्त्वावच्छिन्नरजते रङ्गत्वभ्रमजनकेन दोषेण तत्र 'नेदं रजतम्' इति रजतभेदग्रहजननात् । तेन च इदन्त्वावच्छिन्नरजते रजतत्वकोटिभानस्य प्रतिबन्धात् । इदन्त्वावच्छिन्नरजतधर्मिक रजतत्वादिकोटिकसंशयस्यापत्तिविरहात्। एवम् इदन्त्वावच्छिन्नरङ्गे रजतत्वभ्रमजनकेन दोषेण तत्र 'नेदं रङ्गम्' इति रङ्गभेदग्रहस्य जननात् । तेन च इदन्त्वावच्छिन्नरङ्गे रङ्गत्वकोटिभानस्य प्रतिबन्धात्, इदन्त्वावच्छिन्नरङ्गधर्मिकरङ्गत्वादिकोटिकसंशयापत्तिविरहात् । अख्यातिवादिमते पुनरेषापत्तिः दुष्परिहरैव । इदन्त्वावच्छिन्नरङ्गे रङ्गभेदग्रहस्य, इदन्त्वावच्छिन्नरजते रजतभेदग्रहस्य च अन्यथाख्यातिभिया उपगन्तुमशक्यतया प्रतिबन्धकविरहात् । स्वातन्त्र्येणोपस्थितकोटिद्वयभेदग्रहाभावस्य धर्मिज्ञानस्य चाक्षतत्वात्। ।  
\_\_अख्यातिवादे आपतितस्य रङ्गरजतयोः युगपत्प्रवृत्तिनिवृत्तिप्रसङ्गस्य निवारणाय कतिपयोपायाः आशङ्क्य अपाकरिष्यन्ते। १. इष्टानिष्टोपस्थित्योः पुरोवर्तिवृत्तिधर्मप्रयोज्यत्वविशेषणोपगमेन समाधान तन्निरासश्च ।  
केचित्- तद्विषयकप्रवृत्तिं प्रति तद्वृत्तिधर्मेण उपस्थितस्य इष्टस्य तत्र भेदाग्रहः कारणम् । एवं तद्विषयकनिवृत्तिं प्रति तद्वृत्तिधर्मेण उपस्थितस्य अनिष्टस्य तत्र भेदाग्रहः  
पातिरचा \_\_\_\_\_\_\_\_\_\_\_\_\_\_\_\_

अथ यद्धर्मज्ञानाद्यदुपस्थितिस्तत्र तद्भेदाग्रहात् प्रवृत्तिनिवृत्ती । रङ्गरजतधर्मेण रजतरङ्गे स्मारिते न तु रङ्गरजते, माषराशिस्थमसीविषये माषार्थिप्रवृत्तिः मसीनीलिमस्मारितमाषभेदाग्रहात् । अनुभूयमानारोपोऽसिद्ध एव । अन्यथा तवापि प्रत्येकमुभयज्ञानं स्यादिति चेत् ।  
--------  
दीपिका कारणमितिरीत्या कार्यकारणभावः परिष्क्रियते । उपदर्शितस्थले आपादितां रजतविषयकप्रवृत्तिं प्रति रजतवृत्तिधर्मेण उपस्थितस्य इष्टरजतस्य भेदग्रहाभावः कारणम् । रजतवृत्तिधर्माधीना रजतस्मृतिः रजतभेदग्रहाभावः उभयं कारणमिति फलितम् । तच्च नास्ति । रजतवृत्तिना चाकचक्येन धर्मेण रङ्गस्यैव स्मृतत्वात् । रजतस्मृतेः रङ्गवृत्तिचाकचक्याधीनत्वात् । अतो न रजतविषयकप्रवृत्यापत्तिः । एवं रङ्गविषयकनिवृत्तिं प्रति रङ्गवृत्तिधर्माधीना अनिष्टरङ्गविषयकोपस्थितिः रङ्गभेदग्रहाभावः उभयं कारणम् । तदपि नास्ति । रङ्गवृत्तिचाकचक्येन रजतस्मृतेः जननात्, रङ्गस्मृतेरजननात् । अतो न रङ्गविषयक निवृत्त्यापत्तिः। न चैवं मस्यां 'अयं माषराशिः' इति ज्ञानात् माषार्थिप्रवृत्तिः कथमुपपादनीयेति शङ्कनीयम् । मसीविषयक प्रवृत्तिं प्रति कारणीभूतयोः मसीवृत्तिनीलिमाधीनेष्टमाषविषयकोपस्थितिमाषभेदाग्रहयोः तत्र विद्यमानतया मस्यां माषार्थिप्रवृत्त्युपपत्तेः ।  
ननु निरुक्तरीत्यनुसरणे स्मर्यमाणस्य रजतादेः आरोपस्थले प्रवृत्तिनिवृत्त्योः उपपादनसम्भवेऽपि अनुभूयमानस्य रजतादेः आरोपस्थले तदनुपपत्तिः दुर्वारा । तत्र इष्टरजतायुपस्थितेः अनुभवात्मिकायाः इन्द्रियाद्यधीनत्वात्, पुरोवर्तिरङ्गवृत्तिचाकचक्यादिधर्माधीनत्वाभावात् । इष्टोपस्थितेः स्मृतिरूपत्वे एव चाकचक्यादिरूपसाधारणधर्माधीनत्वसम्भवादिति चेन्न । अनुभूयमानारोपात् प्रवृत्तिनिवृत्त्युत्पादस्यासिद्धत्वात् ॥  
न च 'इमे रङ्गरजते' इति स्मर्यमाणारोपस्थलेऽपि पुरोवर्तिरजतवृत्तिः चाकचक्यरूपो धर्मः रङ्गरजतोभयस्मारकः, अविशेषात्। एवं रङ्गवृत्तिचाकचक्यमपि तदुभयस्मारकम् । तथा च रजतप्रवृत्तिं प्रति कारणीभूता पुरोवर्तिरजतगतचाकचक्येन जनिता रजतोपस्थितिः अक्षतैव । एवं रङ्गविषयकनिवृति प्रति हेतुभूता पुरोवर्तिरङ्गवृत्तिचाकचक्येन रगोपस्थितिरपि अक्षतेति युगपत् प्रवृत्तिनिवृत्तिप्रसङ्गः \_\_\_\_\_\_\_\_\_\_\_\_\_\_\_\_

मैवम् । शब्दाभासात् प्रत्यक्षाद्वा इष्टानिष्टोपस्थितौ तदभावात् । मम त्वेकधर्मादुभयोपस्थितावपि रजतरङ्गयोस्तत्तया न ज्ञानं दोषादित्युभयसिद्धं विपरीतज्ञानञ्च दोषात् ।  
-  
-  
-  
दीपिका पुनस्तदवस्थ एवेति वाच्यम् । एकस्य चाकचक्यादिधर्मस्य रङ्गरजतोभयस्मारकत्वोपगमे अन्यथाख्यातिवादिमते 'इमे रङ्गरजते' इति भ्रमस्थले 'इदं रङ्गं रजतं वा' इति संशयस्यापत्तेः दुर्वारत्वात् । रङ्गरजतोभयकोटिसहचरितस्य चाकचक्यरूप साधारणधर्मस्य पुरोवर्तिनि इदन्त्वावच्छिन्ने ज्ञाततया संशयसामग्याः अक्षतत्वादिति समादधते।  
\_\_\_ इदं न साधु । उपदर्शितपरिष्कृतकार्यकारणभावस्य व्यभिचारेण असम्भवात् । तथाहि यत्र शब्दात्प्रत्यक्षाद् वा उपस्थितरजतस्य पुरोवर्तिरङ्गे आरोपः 'इदं रजतम्' इति, तत्र इष्टरजतोपस्थितेः अनुभवात्मकतया पुरोवर्तिरङ्गगतचाकचक्यादिधर्मप्रयुक्तत्वं नास्ति । एवं शब्दादिना उपस्थितस्य रङ्गस्य पुरोवर्तिरजते आरोपस्थले अनिष्टरगोपस्थितेः अनुभवात्मकतया पुरोवर्तिरजतगतचाकचक्यादिधर्मप्रयुक्तत्वं नास्ति । अपि तु शब्दादि प्रयुक्तत्वमेव । तथा च पुरोवर्तिगतधर्मप्रयुक्तयोः इष्टानिष्टोपस्थित्योः विरहेऽपि प्रवृत्तिनिवृत्ती जायेते। न चानुभूयमानारोपात् प्रवृत्त्यादिकमसिद्धमिति पूर्वमेवावेदितमिति वाच्यम् । तत्रापि प्रवृत्यादेः अनुभवसिद्धत्वात् ।  
किञ्च, एकस्यैव धर्मस्य चाकचक्यादेः रङ्गरजतोभयस्मारकत्वे युगपत् प्रवृत्तिनिवृत्तिप्रसङ्गो न निवारयितुं शक्यः । न च तथोपगमे न्यायमते संशयप्रसङ्गः अनिष्टो जागर्तीति वाच्यम् । निरुक्तस्य साधारणधर्मज्ञानस्य संशयहेतोः तत्र सम्भवेऽपि,इदन्त्वावच्छिन्नरजते रजतत्वकोटिभानं प्रति प्रतिबन्धकीभूतस्य दोषस्यापि तत्र सत्वेन इदन्त्वावच्छिन्नरजते रजतत्ववैशिष्ट्यमवगाहमानस्य 'इदं रॉ रजत वा' इति संशयस्योत्पादासम्भवात् । न चैवम् इदन्त्वावच्छिन्नरजते रजतत्वकोटेः अभानोपपत्तावपि विपरीतकोटेः रङ्गत्वस्य भानं कथमुपपद्यताम् इति वाच्यम् । रजतत्वकोटिभानप्रतिबन्धकस्य दोषस्यैव तद्विपरीतरङ्गत्वकोटिभासकत्वोपगमेन सामञ्जस्यात्। \_\_\_\_\_\_\_\_\_\_\_\_\_\_\_\_

न चैवमावश्यकदोषादेव प्रवृत्तिनिवृत्ती, सत्यस्थले तदभावात् । न च विसंवादिनी दोषात्, इन्द्रियलिङ्गशब्दादिदोषाणामननुगतत्वात् । तज्जन्यज्ञाने च जातिभेदात् ।  
दीपिका न चैवं रजतार्थिप्रवृत्तिं प्रति कारणत्वेन कल्पितम् इदं रजतम्' इति विशिष्टज्ञानं प्रति दोषस्य हेतुतायाः आवश्यकत्वे 'तद्धेतोरेव' इति न्यायेन दोषस्य साक्षात् प्रवृत्तिं प्रति कारणत्वमेव स्वीकर्तुमुचितम् । एवं रङ्गत्वप्रकारकनिवृत्तिं प्रति कारणतया कल्पितम् 'इदं रङ्गम्' इति विशिष्टज्ञानं प्रति दोषस्य हेतुतायाः आवश्यकत्वे लाघवाद् दोषस्य साक्षात् निवृत्तिं प्रत्येव कारणत्वं स्वीकर्तुमुचितमिति वाच्यम् । संवादिप्रवृतिनिवृत्तिस्थले दोषस्याभावेन प्रवृत्तौ निवृत्तौ च दोषस्य कारणतायाः व्यभिचारेण असम्भवात् ।  
न च तर्हि विसंवादिप्रवृत्तिं तादृशनिवृत्तिं प्रति च दोषः कारणमास्ताम् । तत्र तस्य नैयत्यादिति वाच्यम् । दोषाणामननुगतत्वेन एककारणतायाः दुर्वचत्वात् । यतो हि 'इदं रजतम्' इत्याकारकस्य प्रात्यक्षिकस्यैव विशिष्टज्ञानस्य प्रवृत्तिकारणत्वेऽपि 'इदं मदिष्टसाधनम्' इत्याकारकस्य परोक्षस्य अनुमितिशाब्दादिरूपस्यापि इष्टसाधनताज्ञानस्य प्रवृत्त्यादी कारणत्वमस्ति । विसंवादिप्रवृत्तिं प्रति कारणीभूतस्य अनुमितिशाब्दाद्यात्मकस्य इष्टसाधनताभ्रमस्य कारणीभूता दोषाः लिङ्गशब्दादिगताः अननुगताः । त एव इष्टतावच्छेदकप्रकारकप्रत्यक्षभ्रमं प्रत्यपि कारणीभूताः।  
न चैवं दोषाणामननुगमात् विसंवादिप्रवृत्तिं प्रति कारणतायाः असम्भवे विशिष्टभ्रमं प्रत्यपि कारणत्वम् असम्भवीति वाच्यम् । दोषाणामननुगमवत् तत् कार्यतावच्छेदकानां भ्रमनिष्ठवैजात्यानामपि नानात्वेन अननुगमात् भ्रमदोषयोः कार्यकारणभावे व्यभिचाराप्रसक्तया क्षतेरभावात् । तथा च प्रात्यक्षिकभ्रमत्वआनुमानिकभ्रमत्वशाब्दभ्रमत्वादिरूपनानावैजात्यावच्छिन्नान् प्रति इन्द्रियलिङ्गशब्दादिगतनानादोषाणां प्रत्येकं कारणत्वमुपगम्यते । प्रवृत्तिनिवृत्तीनां तु अननुगतदोषप्रयुक्तं नानावैजात्यम् अनुभवबाधात् न कल्पयितुं शक्यते । २. उत्कटानुत्कटाकाङ्क्षावदुपस्थित्योः प्रतिबद्ध्यप्रतिबन्धकभावोपगमेन समाधान तन्निरासश्च ।  
नव्याः प्राभाकरास्तु - एकस्यैव चाकचक्यादिधर्मस्य रङ्गरजतोभयवृत्तित्वेन \_\_\_\_\_\_\_\_\_\_\_\_\_\_\_\_

नव्यास्तु रङ्गवृत्तितया ज्ञातधर्मस्य रजते उत्कटाकाङ्क्षा तेन सह भूयःसहचारदर्शनात् । न रङ्गे अल्पतथात्वादिति तत्रानुत्कटा सा । एवं रजतवृत्तितया ज्ञातधर्मस्यापि, अत उत्कटाकाङ्क्षयानुत्कटाकाङ्क्षाप्रतिबन्धान्न रङ्गे निवृत्तिः । एवं रजते न प्रवृत्तिरिति।  
------  
दीपिका तदुभयोपस्थापकतायाः अङ्गीकारेऽपि युगपत्प्रवृत्तिनिवृत्तिप्रसङ्गो वार्यते । तथाहि । रङ्गवृत्तितया ज्ञातस्य चाकचक्यस्य रजतत्वेन भूयस्सहचारस्य गृहीततया उत्कटाकाङ्क्षावद्रजतत्वोपस्थितिजनकत्वम्, रङ्गत्वेन च अल्पसहचारग्रहणात् अनुत्कटाकाङ्क्षावद्रङ्गत्वोपस्थितिजनकत्वम् । उत्कटाकाङ्क्षावदुपस्थितिः अनुत्कटाकाङ्क्षावदुपस्थितेः प्रतिबन्धिका । तथा च पुरोवर्तिरङ्गवृत्तितया ज्ञातचाकचक्यात् जनिता रजतत्वोपस्थितिश्च उत्कटाकाङ्क्षावती सती तद्विपरीतां रङ्गत्वोपस्थितिं प्रतिबध्नाति । अतः रङ्गवृत्तिधर्मेण उपस्थितं रजतमात्रं, न तु  
अनिष्टरङ्गमिति रङ्गे निवृत्तिहेतुः नास्ति । एवं पुरोवर्तिरजतवृत्तितया ज्ञातस्य चाकचक्यादेः रङ्गत्वेन भूयस्सहचारदर्शनात् उत्कटाकाङ्क्षावद्रङ्गत्वोपस्थितिजनकत्वं, रजतत्वेन अल्पसहचारदर्शनात् अनुत्कटाकाङ्क्षावद्रजतत्वोपस्थितिजनकत्वम् । रजतवृत्तितया ज्ञातचाकचक्यात् जनिता उत्कटाकाङ्क्षावती रङ्गत्वोपस्थितिः तद्विपरीतां रजतत्वोपस्थिति प्रतिबधाति । अतः पुरोवर्तिरजतवृत्तिधर्मेण उपस्थितम् अनिष्टरममात्रं न त्विष्टरजतम् इति रजते प्रवृत्तिहेतुः न विद्यते इत्याहुः।  
तन मनोज्ञम् । इमे रङ्गरजते' इति शाब्दभ्रमस्थले युगपत्प्रवृत्तिनिवृत्तिप्रसङ्गस्य तादवस्थ्यात्। न हि तत्र रङ्गविषयकनिवृत्तिः रजतविषयकप्रवृत्तिश्च प्रात्यक्षिकभ्रमस्थले इव वारयितुं शक्यते । रङ्गोपस्थितेः रजतोपस्थितेश्च शब्दजन्यतया आकाङ्क्षातौल्येन, प्रतिबद्ध्यप्रतिबन्धक भावप्रयोजकयोः आकाङ्क्षौत्कट्यानौत्कट्ययोः कल्पयितुमप्यशक्यत्वात् । इष्टतावच्छेदकादिधर्मोपिस्थितेः स्मृतिरूपतया चाकचक्यादि रूपसाधारणधर्मजन्यत्वे सत्येव, साधारणधर्मस्य इष्टतावच्छेदकधर्मसहचारभूयस्त्वाल्पत्वाभ्याम् इष्टतावच्छेदकाद्युपस्थितौ आकाङ्क्षौत्कट्यानौत्कट्ययोःकल्पन सम्भवात् । ततश्च अनिष्टरङ्गोपस्थितिः अनिष्टरङ्गभेदाग्रहश्च रङ्गेऽक्षत एव । एवम् इष्टरजतोपस्थितिः तद्भेदाग्रहश्च रजतेऽक्षत इति । \_\_\_\_\_\_\_\_\_\_\_\_\_\_\_\_

तन्न । इमे रङ्गरजते इति शब्दाभासाधुगपत्प्रवृत्तिनिवृत्तिप्रसङ्गात् शब्दादुपस्थितौ आकाङ्क्षायास्तुल्यत्वात् । किञ्चैवं धर्मयोभूयोऽल्पसहचारावगमादुत्कटानुत्कटकोटिको रङ्ग रजतं वेति संशयः स्यात् । उत्कटानुत्कटाकाङ्क्षाकल्पने मानाभावात् उत्कटत्वानिरुक्तेश्च ॥  
---------------------  
दीपिका न चोपदर्शितरङ्गोपस्थितेः शब्दजन्यायाः रङ्गविषयकनिवृत्त्यापादकत्वं न सम्भवति । पुरोवर्तिरङ्गवृत्तिना चाकचक्यादिधर्मेण जनिताया एव रङ्गोपस्थितेः रङ्गविषयकनिवृत्तिहेतुत्वात् । एवं रजतोपस्थितेः रजतप्रवृत्त्यापादकत्वमपि न सम्भवति ।  
अतो नातिप्रसङ्ग इति वाच्यम् । ‘इदं रङ्गम्' इत्याद्यनुभूयमानारोपस्थले निवृत्तेरुपपादनाय अख्यातिवादिना रङ्गविषयकनिवृत्तिं प्रति स्वतन्त्ररङ्गोपस्थितेः तभेदाग्रहस्य च कारणतायाः उपगन्तव्यत्वात् । एवम्, 'इदं रजतम्' इति अनुभूयमानारोपस्थले प्रवृत्तेरुपपादनाय स्वतन्त्ररजतोपस्थितेः तद्भेदाग्रहस्य च कारणतायाः उपगन्तव्यत्वात् । उक्तसमूहालम्बनशाब्दस्थले च तस्याक्षततया अतिप्रसङ्गस्य दुर्निवारत्वात् ।  
न च तथापि निरुक्तशाब्दभ्रममादाय प्रवृत्त्यापादनं न सम्भवति । 'इदं रजतम्' इत्यादिज्ञानानाम् उपादानप्रत्यक्षविधयैव कारणतायाः अङ्गीकृतत्वात्। 'इमे रगरजते' इति ज्ञानस्य इष्टसाधनताद्यविषयकस्य शाब्दबोधात्मकत्वे उपादानप्रत्यक्षविधयापि प्रवृत्तिकारणत्वासम्भवादिति वाच्यम् । इदं रजतम्' इत्यादिभ्रमस्थले अख्यातिवादिना रजतप्रत्यक्षं विनापि रजतत्वप्रकारकप्रवृत्तेरभ्युपगततया, उपादानप्रत्यक्षविधया प्रवृत्तिहेतुतायाः तन्मतासिद्धत्वात् ।  
न च तन्मते तदुपादानकप्रवृत्तिं प्रति तदुपादानप्रत्यक्षत्वेन कारणता भवत्येव । उपदर्शितप्रत्यक्षभ्रमस्थले इदन्त्वेन रङ्गोपादानकप्रवृत्तेः रङ्गविषयकप्रत्यक्षस्य च अक्षतत्वात् । तथा च शाब्दभ्रममादाय प्रवृत्त्यापादनं तन्मतेऽपि न सम्भवतीति वाच्यम् । तथा सति तुल्ययुक्त्या शाब्दभ्रमस्थलेऽपि इदन्त्वेन रजतादिविषयकप्रत्यक्षस्य अक्षततया रजतादिविषयक प्रवृत्तेः आपादनसम्भवात् । वस्तुतस्तु इदन्त्वावच्छिन्नविशेष्यकोपादानतावच्छेदकप्रकारकाणां शाब्दज्ञानानामपि \_\_\_\_\_\_\_\_\_\_\_\_\_\_\_\_

55 स्यादेतत् । संवादि-विसंवादिप्रवृत्योर्वैचित्र्ये विशिष्टज्ञान-भेदाग्रही हेतू क्लृप्तत्वात् न तु विशिष्टज्ञानसत्यत्वासत्यत्वे गौरवादसिद्धेश्च । प्रवृत्ति-निवृत्तिमात्रे चेष्टानिष्टपुरोवर्तिज्ञानं हेतुरिति नाननुगमः, न तु विशिष्टज्ञानं गौरवात् ।  
-------------  
दीपिका प्रवृत्तिकारणत्वं मणिकृता वक्ष्यमाणदिशा उपगन्तव्यमेव ।  
----  
\* इदमत्रबोध्यम् - प्रवृत्तिं प्रति उपादानविषयकप्रत्यक्षस्य कारणत्वमावश्यकम् । अन्यथा, कपालप्रत्यक्षविरहदशायां कपालोपादानकघटसाध्यकप्रवृत्युत्पादप्रसङ्गः । कारणतावच्छेदक तावत् इदन्त्वावच्छिन्न तदुपादानधर्मिकोपादानतावच्छेदकप्रकारकप्रत्यक्षत्वम् । 'इदं कपालं' 'कपालमिदं घटसाधनम्' इत्याकारकं वा प्रत्यक्षं तद्रूपाकान्तं प्रवृत्तिहेतुरुपेयते । न तु परोक्षं समरणं वा। न च प्रत्यक्षत्वप्रवेशो व्यर्थः, इदन्त्वावच्छिन्नधर्मिकस्य परोक्षस्य स्मरणस्य च असम्भवेन अतिप्रसङ्गानवकाशादिति वाच्यम् । इदं कपालम्' इति वाक्याधीनशाब्दबोधदशायां प्रत्यक्षे चासति प्रवृत्तिप्रसङ्गवारणाय प्रत्यक्षत्वस्य अवश्यं निवेशनीयत्वात् । उपादानतावच्छेदकप्रकारकत्वस्यानुपादाने यत्र पुरोवर्तिनि रजते 'इदं रङ्गम्' इति भ्रमः तत्र रजतत्वावच्छिन्नरजतनिष्ठोपादानताकप्रवृत्त्यापत्तिः । तत्कारणतावच्छेदकाक्रान्तस्य इदन्त्वावच्छिन्नरजतनिष्ठविषयताकप्रत्यक्षस्य सत्त्वात् । अथैवं यत्र पुरोवर्तिनि रङ्गे 'इदं रङ्गम्' इति प्रत्यक्ष प्रतारकवाक्यात् 'इदं रजतम्' इति शाब्दभ्रमश्च उत्पद्यते तत्र रजतत्वावच्छिन्नरगनिष्ठोपादानताकप्रवृत्तेरनुपपत्तिः । उपदर्शितयोः द्वयोरपि ज्ञानयोः कारणता वच्छेदकानाक्रान्तत्वात् । निरुक्तप्रत्यक्षस्य उपादानतावच्छेदकरजतत्वप्रकारकत्वाभावात् शाब्दभ्रमस्य तु निरुक्तधर्मप्रकारकत्वेऽपि प्रत्यक्षत्वाभावात् । कारणतावच्छेककोटौ प्रत्यक्षत्वदलपरित्यागेन शाब्दभ्रमस्य कारणतामादाय प्रवृत्त्युपपादने कपालस्य प्रत्यक्षविरहदशायां 'इदं कमालम्' इति शाब्दात् प्रवृत्तिप्रसङ्गो दुरि इति चेन्न । इदन्त्वावच्छिन्नतदुपादाननिष्ठविषयताकप्रत्यक्षसहकृतस्य तदुपदानधर्मिकोपादानतावच्छेदक प्रकारकनिश्चयस्य कारणत्वोपगमेन उभयोपपत्तेः । शाब्दभ्रमात् प्रवृत्तिस्तले उपादानप्रत्यक्षसहकृतस्य शाब्दबोधस्य कारणतावच्छेदकाक्रान्तत्वात् । उपादानप्रत्यक्षविरह दशापन्नस्य शाब्दबोधस्य तु कारणतावच्छेदकसहकृतान्तत्वानाक्रान्तत्वात् । कार्यतावच्छेदकं तु उपादानीभूततन्निष्ठविशेष्यतनिरूपितोपादानतावच्छेदकनिष्ठ प्रकारताकप्रवृत्तित्वम्। संवादिप्रवृत्ती इष्टस्य रजतादेः उपादानविधया विषयत्वं वर्तते । विसंवादिप्रवृत्तौ अनिष्टस्य शुक्तयादेस्तथात्वम् । विषयतावच्छेदकं तु उभयत्र समवायेन इष्टतावच्छेदकरजतत्वादिकं, तादात्म्येन इष्टरजतादिकमेव वा । न तु अनिष्टं शुक्तयादि इष्टतानवच्छेदकशुक्तित्वादिकं वा । तथा च उभयत्र प्रवृत्ती उपादानतावच्छेदकं इष्टतावच्छेदकरजतत्वादिकमेव । \_\_\_\_\_\_\_\_\_\_\_\_\_\_\_\_

दीपिका 'किञ्च, 'इमे रगरजते' इति प्रत्यक्षभ्रमदशायाम् इदन्त्वावच्छिन्नरङ्गधर्मिकस्य उत्कटरजतत्वकोटिकानुत्कटरङ्गत्वकोटिकसंशयस्यापत्तिः दुर्वारा । रजतत्वेन भूयस्सहचरितस्य रङ्गत्वेनाल्पसहचरितस्य चाकचक्यरूपधर्मस्य धर्मिणि इदन्त्वावच्छिन्ने रङ्गे ज्ञातत्वात् । कोटिभ्यां प्रत्येकं भूयोऽल्पशस्सहचरितधर्मवद्धर्मिज्ञानस्य उत्कटानुत्कटकोटिकसंशयं प्रति हेतुत्वात् । एवम् इदन्त्वावच्छिन्नरजतधर्मिकस्य उत्कटरङ्गत्वकोटिकानुत्कटरजतत्वकोटिकसंशयस्यापत्तिः । तद्धेतोः प्रत्येक रङ्गत्वरजतत्वाभ्यां भूयोल्पस्सहचरितचाकचक्यप्रकारकस्य इदन्त्वावच्छिन्नरजतधर्मिक ज्ञानस्याक्षतत्वात् । ‘इदं रङ्ग रजतं वा' इत्याकारकस्य विशिष्टज्ञानात्मकस्य संशयस्य अख्यातिवादे अप्रसिद्धावपि अगृहीतासंसर्गकधर्मिज्ञानसहितस्वतन्त्ररङ्गत्वरजतत्वज्ञानात्मकस्य प्रसिद्ध्या आपादनसम्भवात् । किञ्च, रङ्गत्वरजतत्वाद्युपस्थित्योः उत्कटानुत्कटाकाङ्क्षा असिद्धैव, प्रमाणाभावात् । उत्कटत्वादेः दुर्वचत्वाच्च । ३. संवादिप्रवृत्तिनिवृत्त्योः विशिष्टज्ञानस्य, विसंवादिप्रवृत्तिनिवृत्त्योस्तु भेदाग्रहस्य कारणतामुपगम्य समाधानं तन्निरासश्च ।  
परे तु-संवादिप्रवृत्तिं प्रति इष्टतावच्छेदकप्रकारकपुरोवर्तिविशेष्यकं विशिष्टज्ञानं कारणम् । विसंवादिप्रवृत्तिं प्रति स्वतन्त्रोपस्थितेष्टभेदाग्रहः कारणम् । न तु संवादिप्रवृत्ती प्रमात्मकविशिष्टज्ञानं, विसंवादिप्रवृत्तौ भ्रमात्मकविशिष्टज्ञानं कारणं कल्प्यते भ्रमस्यासिद्धत्वात् गौरवाच्च । नापि इष्टभेदाग्रहस्य उभयत्र प्रवृत्योः कारणत्वम्, युगपत्रावृत्तिनिवृत्तिप्रसङ्गात् । तथा च ‘इमे रङ्गरजते' इति भ्रमदशायां रजतविषयक प्रवृत्तेः रङ्गविषयकनिवृत्तेश्च आपत्तिः सुदूरमपास्तैव । रजते रजतत्वप्रकारक प्रवृत्तेः संवादितया तत्कारणीभूतस्य विशिष्टज्ञानस्य रजतधर्मिकरजतत्वप्रकारकस्य तत्र विरहात् । रङ्गे रङ्गत्वप्रकारकनिवृत्तेरपि संवादितया तत्कारणीभूतस्य विशिष्टज्ञानस्य रङ्गधर्मिकरङ्गत्वप्रकारकस्य तत्र विरहात् ।  
............... 3. अख्यातिवादिनोऽनभिमतम् अनुभूयमानारोपस्थलं 'तुष्यतु दुर्जन' न्यायेन परित्यज्य स्मर्यमाणारोपस्थले तत्सम्मतम् आकाङ्क्षोत्कट्यघटित प्रतिबद्ध्यप्रतिबन्धकभावं दूषयति । \_\_\_\_\_\_\_\_\_\_\_\_\_\_\_\_

57 न च भेदग्रहेऽतिप्रसङ्गः, विशिष्टज्ञानं भेदाग्रहञ्च विशेषद्वयहेतुं विना सामान्यहेतोः कार्यानुत्पादात् । न हि निर्विशेष सामान्यं नाम । अन्यथा अन्धस्य त्वक्सम्बन्धे महत्युद्भूतरूपवति चन्द्रमहसि प्रत्यक्षतापत्तिः द्रव्यसाक्षात्कारहेतोः सत्वात् ।  
दीपिका नचैवम् अननुगमेन प्रवृत्तिसामान्ये निरुक्तयोरेकतरस्यापि कारणताया असम्भवेन सामान्यकार्यकारणभावभावानुपपत्या विशिष्टज्ञानत्वेन एककारणत्वोपगम आवश्यक इति वाच्यम् । इष्टतावच्छे दकप्रकारक प्रवृत्तित्वावच्छिन्नं प्रति इष्टतावच्छेदकप्रकारकज्ञानत्वावच्छिन्नं कारणम् इति सामान्यकार्यकारणभावसम्भवात् । एवमनिष्टतावच्छेदकताकारकनिवृत्तित्वावच्छिन्नं प्रति अनिष्टतावच्छेदकताकारकज्ञानत्वावच्छिन्नं कारणमिति ।  
न चैवं सति शुक्तौ नेदं रजतम्' इति भेदग्रहदशायां रजतार्थिनः प्रवृत्तिप्रसङ्गः । इष्टतावच्छेदकरजतत्वप्रकारकज्ञानस्य तादृशरजतत्वप्रकारकप्रवृत्तिकारणस्य सत्त्वादिति वाच्यम् । सामान्यकारणस्य सत्वेपि पुरोवर्तिधर्मिकरजतत्वप्रकारकविशिष्टज्ञानात्मकस्य उपस्थितरजतभेदग्रहाभावात्मकस्य वा विशेषकारणस्य विरहेण प्रवृत्त्यापत्त्यसम्भवात् । नच कारणविशेषस्य विरहेण प्रवृत्तिविशेषस्य आपादनासम्भवेऽपि कारणसामान्यबलात् प्रवृतिसामान्यापादनं सम्भवत्येवेति वाच्यम् । कारणविशेषमन्तरा तत्सामान्यस्य कार्याऽनुत्पादकतया कार्यसामान्यसामण्यां विशेषकारणस्यापि अन्तर्भावनीयत्वात् । अन्यथा, अन्धस्य चन्द्रप्रभायाः बहिरिन्द्रियजन्यद्रव्यप्रत्यक्षरूपसामान्यकार्योत्पादप्रसङ्गात् । तत्सामान्यकारणस्य महत्वोद्भूतरूपत्वङ्मनस्संयोगादेः सत्वात् । विशेषकारणसहकारोपगमे तु, चाक्षुषप्रत्यक्षकारणस्य चक्षुस्संयोगस्य स्पार्शनप्रत्यक्षकारणस्य उद्भूतस्पर्शस्य च विरहात् नोक्तातिप्रसङ्गः । इत्थञ्च 'इमे रङ्गरजते' इति भ्रमदशायां संवादिन्योः प्रवृत्तिनिवृत्त्योः उत्पत्तिः न भवति, तत्कारणयोः पुरोवर्तिनि रजतेरङ्गे च इष्टानिष्टाऽभेदावगाहिनोः विशिष्टज्ञानयोः विरहात्। विसंवादिन्योस्तु प्रवृत्तिनिवृत्त्योः उत्पत्तिः उपपद्यते । तत्कारणयोः पुरोवर्तिनि रङ्गे रजते च इष्टानिष्टभेदाग्रहयोः विद्यमानत्वात् । \_\_\_\_\_\_\_\_\_\_\_\_\_\_\_\_

एवं रङ्गेरजते च विसंवादिन्यौ भवतः भेदाग्रहात् । न च संवादिन्यौ विशिष्टज्ञानाभावात् । अथ रजतरङ्गयोः रजतरङ्गभेदाग्रहात् विसंवादिन्यौ बलात्स्यातां तत्सामग्रीसत्वात् । विंसवादिनी तत्र सत्यरजते न सम्भवतीति चेत् । अत एव भेदाग्रहो न तद्धेतुः तत्सत्वेऽपि तदभावात् । न च प्रवृत्तिनिवृत्तिगतं विसंवादित्वं संवादित्वमपेक्ष्य तहेतुना ते जन्येते, कारणस्य कार्यानपेक्षणादिति ।  
-------------  
-----------  
दीपिका न च रजते धर्मितासम्बन्धेन संवादिप्रवृत्तेः उत्पत्तौ कारणस्य रजतधर्मिकरजताभेदावगाहिविशिष्टज्ञानस्य विरहेण तदुत्पत्यसम्भवेऽपि रजते धर्मितया विसंवादिप्रवृत्तेः उत्पत्तौ कारणस्य रजते रजतभेदग्रहाभावस्य सत्वेन सा विसंवादिनी प्रवृत्तिस्तु दुर्वारैव । एवं रङ्गे धर्मितया संवादिनिवृत्तेः उत्पत्तौ कारणस्य रङ्गधर्मिकरङ्गाभेदावगाहिविशिष्टज्ञानस्य विरहेण तदुत्पत्यसम्भवेऽपि, रङ्गे धर्मितया विसंवादिनिवृत्तेः उत्पत्तिकारणस्य रङ्गे रङ्गभेदग्रहाभावस्य सत्वेन सा विसंवादिनिवृत्तिः दुवरिव इति वाच्यम्।  
इष्टरजते धर्मितासम्बन्धेन विसंवादिप्रवृत्तेः अप्रसिद्धत्वात् । तस्याः धर्मितासम्बन्धेन रङ्गादावेव सम्भवात् । एवं रङ्गे धर्मितासम्बन्धेन विसंवादिनिवृत्तेरपि अप्रसिद्धत्वात् । तस्याः तेन सम्बन्धेन रजतादावेव सम्भवात् ।  
न चैवम् इष्टरजते धर्मितासम्बन्धेन विसंवादिप्रवृत्तेः अप्रसिद्धत्वादेव तदापत्तिविरहात् तां विसंवादिप्रवृत्तिं प्रति निरुक्तरजतभेदाग्रहस्य कारणत्वोपगमो व्यर्थः । तत्सत्वेऽपि तस्याः अनुत्पत्या व्यभिचारेण कारणत्वमपि दुर्घटमिति वाच्यम् । अनिष्टे रङ्गादौ धर्मितासम्बन्धेन प्रसिद्धायाः विसंवादिप्रवृत्तेः उपपादनाय इष्टरजतभेदाग्रहस्य कारणतायाः आवश्यकत्वात् । इष्टे रजतादौ धर्मितासम्बन्धेन जायमानायाः प्रवृत्तेः संवादिरूपतया तत्र इष्टाभेदावगाहिविशिष्टज्ञानस्य हेतुता। अनिष्टे रङ्गादौ धर्मितासम्बन्धेन जायमानायास्तु प्रवृत्तेः विसंवादिरूपतया तत्र इष्टरजतभेदाग्रहस्य हेतुता। एवं अनिष्टे रङ्गादौ धर्मितासम्बन्धेन जायमानायाः निवृत्तेः संवादिरूपतया तत्र अनिष्टाभेदावगाहिनो विशिष्टज्ञानस्य हेतुता । इष्टे रजतादौ धर्मितया जायमानायाः निवृत्तेस्तु विसंवादिरूपतया \_\_\_\_\_\_\_\_\_\_\_\_\_\_\_\_

मैवम् । प्रवृत्तेरनिष्टविषयत्वं निवृत्तेरिष्टविषयत्वं विंसवादः, तथा चानिष्टविषयप्रवृत्ताविष्टविषयनिवृत्तौ च भेदाग्रहो हेतुरिति कथन्तत इष्टानिष्टविषयप्रवृत्ति-निवृत्ती स्यताम्, तत्र तस्यासामर्थ्यादिति ।  
-------------  
दीपिका तत्र अनिष्टरमादिभेदाग्रहस्य हेतुता।  
नचैवं कार्यभूतप्रवृत्त्यादिगतं कार्यतावच्छेदकत्वेनोपगतं संवादित्वं विसंवादित्वं च अपेक्ष्य विशिष्टज्ञानभेदाग्रहयोः प्रवृत्त्याधुत्पादकत्वोपगमे तयोः संवादित्वादिविशेषितप्रवृति प्रति कारणत्वमेव न घटते । कारणस्य कार्यतावच्छेदकनिरपेक्षत्वनियमात् । विशिष्टज्ञानादेस्तु संवादित्वादिसापेक्षत्वादिति वाच्यम् । प्रवृत्तिगतयोः संवादित्वविसंवादित्वयोः इष्टविषयकत्वानिष्टविषयकत्वरूपतया निवृत्तिगतयोस्तु तयोः अनिष्टविषयकत्वेष्टविषयकत्वरूपतया सामञ्जस्यात् । तथा हिअनिष्टविषयकप्रवृत्तिं प्रति इष्टभेदाग्रहः, इष्टविषयकप्रवृत्तिं प्रति इष्टाऽभेदावगाहिज्ञानं कारणम् । एवम् इष्टविषयकनिवृत्तिं प्रति अनिष्टभेदाग्रहः, अनिष्टविषयकनिवृत्तिं प्रति अनिष्टाभेदावगाहिज्ञानं कारणमिति फलितं कार्यकारणभावस्वरूपम् । तथा च इष्टरजतभेदाग्रहरूपकारणबलात् अनिष्टरङ्गादिधर्मिकप्रवृत्तिः आपादयितुं शक्यते, न तु इष्टरजतधर्मिक प्रवृत्तिः । तत्र तस्य अकारणत्वात् । एवम् अनिष्टरड्गभेदाग्रहरूपकारणबलात् इष्टरजतादिधर्मिक निवृत्तिः आपादयितुं शक्यते, तत्र तस्य कारणत्वात् । न तु अनिष्टरङ्गधर्मिकप्रवृत्तिः, तत्र तस्य अकारणत्वात् । कारणसत्ताया एव कार्यापादकत्वादिति प्राहुः॥  
तदपि न साधु । प्रवृत्तिसामान्य प्रति विशिष्टज्ञानत्वेन कारणतायाः आवश्यकत्वात् । तथाहि - रजतादिविषयकसंवादिप्रवृत्तिजनकं रजतादिप्रत्यक्षञ्च स्वविशेष्ये एव प्रवर्तकम् इति \*'सर्वैरवधारितम् । तथाच यज्ज्ञानं यत्प्रकारकत्वे सति यदुपादानकप्रवृत्तिजनकं तत् तन्निष्ठप्रकारतानिरूपिततन्निष्ठविशेष्यताकं भवतीति  
\*1 एवं स्तन्योपादानकाद्यप्रवृत्तिजनकं स्तन्यप्रत्यक्षमपि स्वविशेष्ये प्रवर्तकमिति सर्वैरवधारितम् । \_\_\_\_\_\_\_\_\_\_\_\_\_\_\_\_

\_\_\_\_ अत्र ब्रूमः । ज्ञानं स्वविषये प्रवर्तकमित्याद्यप्रवृत्तौ संवादिप्रवृत्तौ च सर्वैरवधारितं लाघवाद्वाधकाभावाच्च । तत इष्टज्ञानं शुक्तौ प्रवर्तकं तद्विषयकं तद्व्यवहारहेतुत्वात् स्वाविषये तस्यासामर्थ्यात् ।  
-------------------------------------------  
दीपिका यत्त्वतत्त्वाभ्यां सामान्यतो व्याप्तिः सिद्ध्यति, लाघवात् बाधकाभावाच्च । 'इदं रजतम्' इत्यादिप्रत्यक्षे च रजतादिप्रकारकत्वे सति रजताधुपादानकप्रवृत्तिजनकत्वस्य रजतत्वादिनिष्ठप्रकारतानिरूपितरजतादिनिष्ठविशेष्यताकत्वस्य च सत्वात् समन्वयः । ईदृशव्याप्तिबलेन च विसंवादिप्रवृत्तिस्थलेऽपि विशिष्टज्ञानं सिद्ध्यति । अनुमान प्रयोगस्तु शुक्तौ प्रवर्तकं रजतत्वज्ञानं तद्विषयकं तद्व्यवहारहेतुत्वात् इति । निष्कर्षः - शुक्तयुपादानकप्रवृत्तिजनक रजतत्वप्रकारकज्ञानं शुक्तिनिष्ठविशेष्यतानिरूपितरजतत्वनिष्ठप्रकारताकं रजतत्वप्रकारकत्वे सति शुक्क्युपादानकप्रवृत्तिहेतुत्वादिति ।  
न चात्र अप्रयोजकत्वमाशङ्कनीयम् । ज्ञानानां स्वाविषये प्रवर्तकत्वलक्षणसामर्थ्यविरहस्य सर्वसम्मततया, कारणतागर्भोपदर्शितव्याप्तिनिश्चयस्यैव अप्रयोजकत्वशङ्कानिरासकत्वात् ।  
न च सर्वैः प्रथमम् अवधारितायाः अपि ज्ञानं स्वविशेष्ये एव प्रवर्तकम्' इति व्याप्तेरुपगमे विसंवादिप्रवृत्तिस्थले विशिष्टज्ञानस्य शुक्तिविशेष्यकरजतत्वप्रकारकस्य कल्पनीयतया गौरवात् । तेन विना इष्टरजतादिभेदाग्रह-इदन्त्वावच्छिन्नोपादानप्रत्यक्ष इष्टतावच्छेदकरजतत्वादिप्रकारकस्मरणैः क्लृप्तैरेव विसंवादिप्रवृत्तेः निर्वाहसम्भवाच्च, ज्ञानानां स्वाविशेष्येऽपि प्रवर्तकत्वं कल्पयितुमुचितमिति वाच्यम् ।  
'ज्ञानानां स्वविशेष्ये एव प्रवर्तकत्वम्' इति व्याप्तेः सर्वैः प्रथमम् अवधारिततया क्लृप्तायाः विसंवादिप्रवृत्तिस्थले निर्वाहाय विलक्षणस्य विशिष्टज्ञानस्य कल्पनेन प्रसक्तस्य गौरवनिश्चयस्य पश्चाद्भावितया पूर्वभाविनिरुक्तव्याप्तिनिश्चयलक्षणफलं प्रत्यबाधकत्वात् । सर्वैः प्रथमम् अवधारितस्यापि लाघवलोभेन पश्चात् परित्यागोपगमे तुल्ययुक्त्या प्रथमं सर्वैः गृहीतायाः गवादिपदानां कार्यान्वितगवादौ शक्तेः पश्चात् सिद्धार्थपरवाक्यादपि अन्वयबोधदर्शनेन गौरवेण च परित्यागप्रसङ्गः । न चेष्टापत्तिः, \_\_\_\_\_\_\_\_\_\_\_\_\_\_\_\_

61 अथ भेदाग्रहात् ग्रहणस्मरणाच्चावश्यकाद्विसंवादिप्रवृत्त्युपपत्तेर्विशिष्टज्ञानकल्पने गौरवाच्च स्वाविषयेऽपि ज्ञानं प्रवर्तकमिति कल्पनात् । सर्वैः प्रथममवधारितमपि त्यज्यतामिति चेत् । न । प्रथमप्रवृत्तप्रमाणबलेन तत्रापि विशिष्टज्ञानकल्पनात् तत्र बाधकं विना तद्विरोधेन कल्पनान्तरानुदयाच्च फलमुखगौरवस्यादोषत्वात् । अन्यथा प्रथमं सर्वैर्गृहीतापि कार्यान्विते शक्तिः सिद्धार्थदर्शनात् गौरवाच्च परित्यज्येतेति साधु समर्थितगुरुमतम् ।  
-------------------------------------------  
दीपिका गवादिपदानां कार्यान्वितगवादौ शक्तिमभ्युपगच्छतां गुरूणाम् अपसिद्धान्तापातात् । 'गां नय, आनय' इत्यादिव्यवहारवशात् बालानां प्रथमं शक्तिग्रहोत्पादकाले नयनादिकार्यान्विते एव गवादौ गवादिपदानां शक्तिरिति तेषां सिद्धान्तात् । प्रथम व्याप्तिनिश्चयस्योत्पत्तौ बाधकविरहेण तदनुसारिण्या विशिष्टज्ञानकल्पनयैव पश्चात् विसंवादिप्रवृत्तेः निर्वोढुमुचितत्वात् । तत्परित्यज्य भेदाग्रहकारणताकल्पनानुसरणस्य निर्बीजत्वात् अनुचित्वाच्च॥  
नवस्तु 'ज्ञानं स्वविशेष्ये एव प्रवर्तकम्' इति व्याप्तिः । यज्ज्ञानं यत्प्रकारकत्वे सति यदुपादानकप्रवृत्तिजनकं तत् तन्निष्ठप्रकारताकतद्विशेष्यताकम् इति च निष्कर्षः । तावतापि न विशिष्टज्ञानस्य अन्यथाख्यातिलक्षणस्य सिद्धिस्सम्भवति । यतो हिविसंवादिप्रवृत्तिस्थले ‘इदम्' इति शुक्तिप्रत्यक्षस्य शुक्तयुपादानकप्रवृत्तिकारणत्वेऽपि रजतत्वप्रकारकत्वं नास्ति । 'रजतम्' इति स्मरणस्य रजतत्वप्रकारकत्वेऽपि शुक्त्युपादानकप्रवृत्तिकारणत्वं नाभ्युपगम्यते । तथा च विसंवादिप्रवृत्तिपूर्वकालीनं रजतत्वप्रकारकज्ञानं शुक्तिनिष्ठविशेष्यतानिरूपितरजतत्वप्रकारताकं रजतत्वप्रकारकत्वे सति शुक्तयुपादानकप्रवृत्तिहेतुत्वादिति पूर्वोक्तानुमानं स्वरूपासिद्धम् । शुक्तौ रजतत्वप्रकारकज्ञानविशेष्यतासाधकं रजतत्वप्रकारकज्ञानजन्यप्रवृत्त्युपादानतारूपं रजतत्वप्रतिबद्धव्यवहारानुकूलत्वमपि असिद्धमेव । ज्ञाने रजतत्वप्रकारकत्वमात्रेण शुक्तिविशेष्यकत्वसाधने संवादिप्रवृत्तिस्थलीयज्ञानस्यापि शुक्तिविषयकत्वापत्तिः । विंसवादिप्रवृत्तौ इष्टरजतादिस्मरणस्य कारणत्वानभ्युपगमस्तु न नियुक्तिकः, \_\_\_\_\_\_\_\_\_\_\_\_\_\_\_\_

ननु स्वविषये ज्ञानं प्रवर्तकमिति सत्यं किन्तु विसंवादिप्रवृत्ताविदं ज्ञानमेव प्रवर्तकं न त्विष्टज्ञानमपि, तद्धि ज्ञायमानेष्टभेदाग्रहे कारणतावच्छेदकं लाघवादिति दण्डत्ववदन्यथासिद्धम् । एवं हि तत्प्रतिबद्धव्यवहारानुकूलत्वं तद्विषयत्वं रजतज्ञानस्य शुक्तौ नास्ति । अन्यथा रजतज्ञानस्य शुक्तिविषयत्वापत्तेः । संवादिप्रवृत्तौ चेष्टज्ञानं प्रवर्तकं तस्य विशिष्टज्ञानत्वात् । अभेदेनावच्छेदकत्वाभावादिति मम सिद्धान्तसार इति चेत् ।  
-----  
दीपिका ज्ञायमानेष्टभेदाग्रहस्य विसंवादिप्रवृत्तिं प्रति कारणतायामवच्छेदककोटिप्रविष्टतया इष्टज्ञानस्य दण्डनिष्ठकारणतायाम् अवच्छेदकस्य दण्डत्वस्येव अन्यथासिद्धत्वात् । इष्टज्ञानस्य प्रवृत्तिं प्रति कारणत्वानुपगमे निरुक्तव्याप्त्यङ्गीकारवचनं मृषैवेत्यपि न चिन्तनीयम् । संवादिप्रवृत्तौ कारणीभूतेन पुरोवर्तिप्रत्यक्षेण अभिन्नतया इष्टरजतादिज्ञानस्य कारणताया एव सम्भवेन तदवच्छे दकत्वाभावात्, तदन्तर्भावेण निरुक्तव्याप्तिनिर्णयसम्भवादिति चेन्न।  
\_\_\_ इष्टज्ञानस्य स्वतन्त्रान्वयव्यतिरेकशालितया विसंवादिप्रवृत्तौ कारणतायाः दुरपह्नवत्वात् । विसंवादिप्रवृत्तिस्थले इष्टज्ञानस्य इतरहेतुतायाम् अवच्छेदकत्वस्य अन्यथासिद्धत्वस्य वा दुर्निरूपत्वात् । तथाहि - येन रूपेण यस्य कार्य प्रति अन्वयव्यतिरेको गृह्येते तन्निष्ठकारणतायां तस्यावच्छे दकत्वम् । यथा दण्डनिष्ठकारणतायां दण्डत्वस्य । न चैवम् इष्टभेदाग्रहनिष्ठकारणतायाम् इष्टज्ञानस्य अवच्छेदकत्वं सम्भवति । इष्टभेदाग्रहस्य इष्टज्ञानेन रूपेण अन्वयव्यतिरेकविरहात् । यस्य यद्घटितरूपेण कार्य प्रति अन्वयव्यतिरेकसहचारौ गृह्येते तेन तस्य अन्यथासिद्धत्वम् । यथा दण्डरूपस्य दण्डघटितेन दण्डरूपत्वेन घटं प्रति अन्वयव्यतिरेकौ भवतः, दण्डेन दण्डरूपम् अन्यथासिद्धम् । न ह्येवमपि इष्टज्ञानम् इष्टभेदाग्रहेण अन्यथासिद्धं भवति । इष्टभेदाग्रहघटितरूपेण इष्टज्ञानस्य अन्वयव्यतिरेकाज्ञानात् ।  
न च स्वतन्त्रान्वयव्यतिरेक्शालित्वेऽपि इष्टज्ञानस्य कारणविशेषणत्वात् कारणतावच्छेदकत्वं, न तु कारणत्वम् इति वाच्यम् । तथा सति विनिगमनाविरहेण \_\_\_\_\_\_\_\_\_\_\_\_\_\_\_\_

उच्यते । स्वतन्त्रान्वयव्यतिरेकादिष्टज्ञानं हेतुरेव न त्वितरहेतुतावच्छेदकमन्यथासिद्धं वा । न हीष्टज्ञानमादायैवेष्टभेदाग्रहस्यान्वयव्यतिरेको येन दण्डत्ववत्तदवच्छेदकं नापीष्टज्ञानस्य भेदाग्रहगर्भत्वेनान्वयव्यतिरेकी येन दण्डरूपवत्तदन्यथासिद्धम् । अन्यथा अगृहीतभेदेष्टज्ञानं हेतुरवच्छेदको भेदाग्रह इत्येव किं न स्यात् तस्मात्स्वतन्त्रान्वयव्यतिरेकात् उभयोरपि हेतुत्वम् । किञ्चेष्टविषयप्रवृत्तिस्थले प्रवृत्तिमात्रं प्रतीष्टज्ञानस्य हेतुत्वादियमपि प्रवृत्तिस्तज्जन्या क्लृप्तहेतुं विना कार्यानुत्पत्तेः । न चेष्टज्ञानजन्यत्वे इष्टविषयप्रवृत्तित्वमवच्छेदकं गौरवात् । बाधकं विना सामान्ययोः कार्यकारणभावनियमात् । अत एव तन्नोपाधिरपि । अथ तत्रापि इदं ज्ञानं प्रवर्तकं दैवाधीनं तस्येष्टविषयत्वमपीति चेत् । तर्हि इष्टे इदमिति ज्ञानादेव प्रवृत्तिः स्यात् । न ह्यत्रेव तत्रापि ज्ञायमानेष्टभेदाग्रहः प्रवर्तकः।  
दीपिका अगृहीतभेदेष्ट ज्ञानं कारणं, तत्र विशेषणत्वात् भेदाग्रहः कारणतावच्छेदकः इत्यप्यभ्युपगन्तव्यतया इष्टभेदाग्रह -इष्टज्ञानयोः द्वयोरपि कारणतासिद्धेः निष्प्रत्यूहत्वात् । शुक्तिविशेष्यकरजतत्वप्रकारकप्रवृत्तिः रजतत्वप्रकारकज्ञानजन्या रजतत्वप्रकारकप्रवृत्तित्वात् रजतविशेष्यकरजतत्वप्रकारकप्रवृत्तिवत् इत्यनुमानसम्भवाच्च । अत्र तत्प्रकारकप्रवृत्तिं प्रति तत्प्रकारकज्ञानं कारणमिति कार्यकारणभावः संवादिप्रवृत्तिस्थले निर्णीतः अनुकूलतर्कः उपकरिष्यति।  
न च रजतत्वप्रकारकज्ञानस्य रजतत्वप्रकारकप्रवृत्तौ कारणतायाः संवादि प्रवृत्तिस्थलेऽङ्गीकृतत्वेऽपि तत्कार्यतावच्छेदकेन रजतत्ववद्विशेष्यकप्रवृत्तित्वेन अनाक्रान्ततया विसंवादिप्रवृत्तेः रजतत्वप्रकारकज्ञानकारणकत्वं न सिद्ध्यति । तथा च निरुक्तानुमाने उपदर्शितस्यैव कार्यतावच्छेदकस्य हेतुतायाः अप्रयोजकशङ्कानिवर्तनानुरोधेन उपगन्तव्यतया स्वरूपासिद्धिः दुवरिव । रजतत्ववद्विशेष्यकत्वस्य उपाधेरुपलब्ध्या व्याप्यत्वासिद्धिरपि । तस्य संवादिप्रवृत्तौ प्रवृत्तित्वरूपपक्षधर्मावच्छिन्नसाध्यव्यापकत्वात् । विसंवादिप्रवृत्तौ साधनाव्यापकत्वात् इति वाच्यम् । \_\_\_\_\_\_\_\_\_\_\_\_\_\_\_\_

एतेन न रजतज्ञानं शुक्तिविषयकं तत्प्रतिबद्धव्यवहाराहेतुत्वादिति निरस्तम् । असिद्धेः।  
दीपिका रजतत्ववद्विशेष्यक त्वमपेक्ष्य रजतत्वप्रकारकत्वस्यैव लघुतया कार्यतावच्छेदकत्वोपगमेन स्वरूपासिद्धिनिराससम्भवात् । अवच्छेदकधर्मस्य अवच्छेद्यव्यापकतायाः आवश्यकत्वेऽपि, अनवच्छेदकधर्मस्य रजतत्ववद्विशेष्यकत्वस्य रजतत्वप्रकारकज्ञानजन्यताव्यापकत्वावश्यंभावविरहेण तत्र साध्यव्यापकत्वासिया व्याप्यत्वासिद्धेः अप्रसक्तेः । प्रत्युत 'यद्विशेषयोः कार्यकारणभावः, असति बाधके तत्सामान्ययोरपि' इति नियमेन हेतोः साध्यव्याप्यत्वस्यैव सिद्धेः । संवादिप्रवृत्तिस्थलीययोः रजतत्वप्रकारक प्रवृत्तिरजतत्वप्रकारकज्ञानयोः कार्यकारणभावबलेन रजतत्वप्रकारकप्रवृत्तित्वावच्छिन्नस्य रजतत्वप्रकारकज्ञानत्वावच्छिन्नस्य च कार्यकारणभावसिद्ध्या तेनैवानुकूलतर्केण रजतत्वप्रकारकप्रवृत्तित्वरूपप्रकृतहेतोः रजतत्वप्रकारक ज्ञानजन्यत्वरूपसाध्यव्याप्यत्वनिश्चयात् ।  
न चैवमपि शुक्ति विशेष्यकरजतत्वप्रकारकप्रवृत्तिः रजतत्वप्रकारक ज्ञानत्वावच्छिन्नजनकतानिरूपितजन्यतावती रजतत्वप्रकारक प्रवृत्तित्वात् रजतविशेष्यकरजतत्वप्रकारकप्रवृत्तिवत् इतिफलितानुमाने दृष्टान्तासिद्धिः दुर्वारा । संवादिप्रवृत्तिस्थले 'इदं रजतम्' इत्यादिविशिष्टज्ञानस्य प्रसिद्धावपि तस्य इदन्त्वावच्छिन्नविषयकज्ञानत्वेनैव प्रवृत्तिकारणत्वात्, इष्टतावच्छेदकरजतत्व प्रकारकत्वस्य कारणतानवच्छेदकतया तदवच्छिन्नजनकतानिरूपितजन्यत्वरूपसाध्यस्य संवादिप्रवृत्तौ बाधात् इति वाच्यम् । रजतत्वाज्ञानेऽपि ‘इदम्' इति ज्ञानमात्रेण रजतत्वप्रकारकप्रवृत्त्युत्पादप्रसङ्गभिया इष्टतावच्छे दकरजतत्वप्रकारकत्वस्य संवादिप्रवृत्तिकारणतावच्छेदककोटौ निवेशनीयतया दृष्टान्तासिद्धिविरहात् ।  
न च ज्ञायमानेष्टभेदाग्रहस्यापि प्रवृत्तिकारणत्वोपगमादेव उक्तातिप्रसङ्गवारणं सम्भवति । तत्र इष्टस्य रजतादेः अज्ञायमानत्वात् । तथा च इष्टतावच्छेदकप्रकारकत्वम् अनवच्छेदकमेवेति असिद्धितादवस्थ्यम् इतिवाच्यम् । संवादिप्रवृत्तौ ज्ञायमानेष्ट - \_\_\_\_\_\_\_\_\_\_\_\_\_\_\_\_

ननु ज्ञानं यथार्थमेवेति व्याप्तिरेव तद्बाधिका, अत एव प्रवृत्तिमात्रे विशिष्टज्ञानमिष्टज्ञानञ्च हेतुर्लाघवात् स्वविषये ज्ञानं प्रवर्तकं सर्वैरेवाद्यप्रवृत्ती तथावगमात् असत्यस्थले इष्टज्ञानमपि प्रवर्तकं न तु भेदाग्रहे हेतुतावच्छेदकमित्यन्यथाख्यातिसाधनं न भवतीति चेत् । न । तेषामन्यथासिद्धान्वयव्यतिरेकावधारितकारणतामूलकत्वेन तैरेव व्याप्तिबाधात् । क्लृप्तहेतुं विना कार्यानुत्पत्तेः विपक्षे बाधकाभावाच्च ज्ञानायथार्थत्वेऽपि निष्कम्पप्रवृत्याधुपायस्य वक्ष्यमाणत्वात् ।  
दीपिका भेदाग्रहकारणतायाः, समूहालम्बनभ्रमस्थले युगपत् प्रवृत्तिनिवृत्तिप्रसङ्गभीरुणा अख्यातिवादिना गुरुणैव निरस्तत्वात् ।  
\_\_\_इत्थं विसंवादिप्रवृत्तिं प्रति इष्टरजतादिज्ञानस्य कारणतायाः सप्रमाणत्वात् बाधकरहितत्वाच्च, विसंवादिप्रवृत्तिस्थले इष्टरजतादिज्ञानस्य शुक्तिविषयक त्वनिराकरणपरम् अनुमानम् आभासीक्रि यते । तथाहि - विसंवादिप्रवृत्तिपूर्वकालीनं रजतज्ञानं न शुक्तिविषयकं तत्प्रतिबद्धव्यवहारहेतुत्वात् इति प्रयोगः। विसंवादिप्रवृत्तिपूर्वकालीनं रजतज्ञानं शुक्तिविषयकत्वाभाववत् शुक्तिविषयक ज्ञानजन्यप्रवृत्तिहेतुत्वाभावात् इति निष्कर्षः । अत्र स्वरूपासिद्धिग्रस्तो हेतुः, इष्टज्ञानस्य विसंवादिप्रवृत्तिहेतुत्वात् ।  
नच ज्ञानं यथार्थमेव' इति व्याप्तिः संवादिप्रवृत्तिस्थले 'इदं रजतम्' इत्यादिज्ञानेषु अवधार्यते । तदनुसारेण विसंवादिप्रवृत्तेरुपपादनीयतया इष्टभेदाग्रहकारणताकल्पनम् अनिवार्यमापतति । विशिष्टज्ञानस्य शुक्तिविशेष्यकरजतत्वप्रकारकस्य अन्यथाख्यातिलक्षणस्य कल्पनायां व्याप्तिभङ्गात् । तथा च अन्यथाख्यतिसाधिका या प्रवृत्तिमात्रे इष्टज्ञानत्वेन विशिष्टज्ञानत्वेन वा कारणता, या च 'ज्ञानं स्वविषये एव प्रवर्तकम्' इति व्याप्तिः साऽपि परित्यक्तव्यैवेति वाच्यम् ।  
अनन्यथासिद्धान्वयव्यतिरेकाभ्याम् अवधारितकारणतामूलकैः अनुमानैः 'ज्ञानं यथार्थमेव' इति व्याप्तेरेव बाधितत्वात् । तथा हि-शुक्तिविशेष्यकरजतत्वप्रकारकप्रवृत्तिः \_\_\_\_\_\_\_\_\_\_\_\_\_\_\_\_

66  
एतेन संस्कारेन्द्रियाभ्यां प्रत्यभिज्ञानवच्छब्दाभासादितो वा परस्परं सम्बन्धविरहिणि एकं ज्ञानं न भवतीति ज्ञानं यथार्थमेवेति व्याप्तिरिति निरस्तम् । व्याप्त्याद्यसिद्धेः सामग्रीसत्वे कार्यावश्यकत्वाच्च ।  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
दीपिका रजतत्वप्रकारकज्ञानजन्या रजतत्वप्रकारकप्रवृत्तित्वात् रजतविशेष्यकरजतत्वप्रकारकप्रवृत्तिवत् इत्यनुमाने तत्प्रकारकप्रवृत्तिं प्रति तत्प्रकारकज्ञानं कारणमिति अनुकूलतर्कः । स च अनन्यथासिद्धान्वयव्यतिरेकसहचाराभ्यां निर्णीतः। द्वितीयमनुमानं - शुक्तौ प्रवर्तकं रजतत्वज्ञानं रजतत्वप्रकारताकशुक्तिविशेष्यताकं रजतत्वप्रकारकत्वे सति शुक्तयुपादानकप्रवृत्तिहेतुत्वात् इति । अत्र ज्ञानं स्वविशेष्ये एव प्रवर्तकम्' इति व्याप्तिः अनुकूलस्तर्कः । सा च प्रथमस्तन्यादिप्रवृत्तौ संवादिप्रवृत्तौ च सर्वैः अवधारिता । पुरोवर्तिनि इष्टाभेदावगाहिनो विशिष्टज्ञानस्य सत्त्वे प्रवृत्तिः, तदभावे तदभावः इत्यनन्यथासिद्धान्वयव्यतिरेकसहचाराभ्यां प्रवृत्तित्वावच्छिन्नं प्रति निरुक्तविशिष्टज्ञानत्वावच्छिन्नस्य कारणतासिद्धौ क्लृप्तकारणतावच्छेदकाक्रान्तं शुक्तिविशेष्यकरजतत्वप्रकारकविशिष्टज्ञानलक्षणं कारणमन्तरा कार्यतावच्छेदकाक्रान्तस्य विसंवादिप्रवृत्तिलक्षणस्य कार्यस्य उत्पत्त्यसम्भवात् अन्यथाख्यातिः सिद्ध्यति । 'ज्ञानं यथार्थमेव' इति व्याप्तिमुल्लङ्घ्य अयथार्थज्ञानप्रकल्पनेन कार्योपपादने बाधकाभावात् ।  
न च अयथार्थत्वे ज्ञानानां प्रमात्वाप्रमात्वसहचरितज्ञानत्वलक्षणसाधारणधर्मदर्शनात् सर्वत्रैव ज्ञाने प्रमात्वशङ्कया निष्कम्पप्रवृत्त्यनुपपत्तिरेव बाधिका वर्वर्तीति शङ्कनीयम् । ज्ञानायथार्थत्वेऽपि निष्कम्पप्रवृत्त्युत्पादस्य सम्भवात् ।  
न च अयथार्थज्ञानं शुक्तिरजतत्वादीन् विशेष्यप्रकारभावेन अवगाहमानं विशिष्टज्ञानात्मकं नैव घटते । शुक्तिरजतत्वयोः विशेष्यप्रकारभावस्य असम्भवात् । यद्यपि शुक्तौ रजतत्वस्य प्रकारतायां न हीन्द्रियसम्बन्धराहित्यं बाधकमुद्भावयितुमुचितम् । प्रत्यभिज्ञाने इदमंशे प्रकारीभूतायाः तत्तायाः संस्कारसम्बन्धवत्वेऽपि इन्द्रियसम्बन्धाभावात् । तथापि तयोः शुक्तिरजतत्वयोः परस्परसम्बन्धराहित्यमेव तत्र बाधकमाचक्ष्महे । न हि शुक्तौ सम्भवति रजतत्वस्य सम्बन्धः । परन्तु अस्ति इदमि तत्तासम्बन्धः । अत एव \_\_\_\_\_\_\_\_\_\_\_\_\_\_\_\_

-----------------------------  
एकदेशिनस्तु । रजत-रङ्गयोः रजत-रङ्गभेदग्रहान्न युगपठावृत्ति-निवृत्ती । न चान्यथाख्यातिः, दोषवशात्पुरोवर्तिनं विहाय स्मृतरजत-रगाभ्यां पुरोवर्तिनि भेदग्रहात् । न च रजतत्वेन स्मृतिः संस्कारगोचरसर्वरजतविषया स्यात् सामान्यप्रत्यासत्तेस्तुल्यत्वादिति वाच्यम् । तत्तांशे रजतत्वे च प्रत्यासत्तावपि दोषात् स्मृत्यनुभवप्रतिबन्धवदुपपत्तेः । किञ्च प्रत्यक्षे सामान्य प्रत्यासत्तिः, स्मरणे तु मनः करणं संस्कारः प्रत्यासत्तिः, न तु तस्य सामान्यं प्रत्यासत्तिरकरणत्वात् । ------  
दीपिका बाधकात् शब्दाभासतोऽपि 'हृदो वह्निमान्' इत्यादेः विशिष्टज्ञानमेकं नोदेति । तथा च 'ज्ञानं यथार्थमेव' इति व्याप्तिः निराबाधेति वाच्यम् । अनन्यथासिद्धान्वयव्यतिरेकसहचारावधारितकारणतामूलकेन उपदर्शितानुमानेन उक्तव्याप्तेः बाधितत्वात् । सदोषेन्द्रियादिरूपसामग्याः सत्वेन अयथार्थलक्षणकार्योत्पादस्य अशक्यवारणत्वात् । न हि व्याप्तिभङ्गभिया सामग्री कार्य नोत्पादयतीति कल्पयितुमुचितम् इति । ४. प्रवृत्तिप्रतिबन्धकतया विशिष्टज्ञानात्मकस्य इष्टभेदग्रहस्योपगमेन समाधानं तन्निरासश्च ।  
प्राभाकरैकदेशिनस्तु- रजतरङ्गयोः ‘इमे रङ्गरजते' इति भ्रमदशायां रजते 'नेदं रजतम्' इति रजतभेदग्रहोऽपि विद्यते। तस्य च इष्टभेदग्रहस्य प्रवृत्तिप्रतिबन्धकत्वात् इष्टभेदाग्रहरूपकारणस्य विरहात् रजते प्रवृत्तिः न जायते । एवं रङ्गे रङ्गभेदग्रहोऽपि विद्यते 'नेदं रङ्गमिति' । तस्य च अनिष्टभेदग्रहस्य निवृत्तिप्रतिबन्धकत्वात् रगविषयकनिवृत्तिः न जायते । तथा च युगपत्प्रवृत्तिनिवृत्तिप्रसङ्गो नास्ति । अत्र निरुक्तभेदग्रहश्च ‘इदं न रजतम्' इति रजतधर्मिकः नान्यथाख्यातिरूपः । पुरोवर्तिरजतव्यक्तेः विशेष्यत्वात् । तदन्यरजतव्यक्तीनां स्मृतानां रजतत्वेन भेदस्य प्रकारत्वात् । तस्य भेदस्य पुरोवर्तिरजते अबाधितत्वात् । एवं रङ्गधर्मिकः ‘इदं न रङ्गम्' इति भेदग्रहोऽपि नान्यथाख्यातिरूपः॥  
नच संस्कारात् सामान्यप्रत्यासत्तिद्वारा इतरसकलरजतव्यक्तीनां रजतत्वेन स्मरणे \_\_\_\_\_\_\_\_\_\_\_\_\_\_\_\_

तन्न । एकरगरजतमात्रज्ञानानन्तरन्तयोरेव यमजयोर्वा विपरीतचतुष्केऽतिप्रसङ्गादन्यथाख्यातेर्वा ।  
-------  
----------------------  
दीपिका जननीये पुरोवर्ति रजतव्यक्तेरपि तथाभानमनिवार्यम् । तस्याः अपि इतरेषामिव संस्कारव्यापारभूत- 'रजतत्वसामान्यज्ञानाश्रयत्वात् । तथा च निरुक्तभेदग्रहस्य अन्यथाख्यातिरूपत्वम् आपतितमिति वाच्यम्। ..  
यथा प्रमुष्टतत्ताकस्मरणस्थले 'तद् रजतम्' इत्यनुभव व्यापारस्य संस्कारस्य विषयतया तत्तायां सत्वेऽपि तज्जन्यस्मरणस्य फलीभूतस्य विषयता तत्तायां नास्ति, रजते एव । दोषेण तत्तांशस्य प्रमोषात् । यथा च रजते ‘इयं शुक्तिः' इति भ्रमस्थले पुरोवर्तिरजते इव तत्समवेते रजतत्वेऽपि चक्षुर्व्यापारस्य सन्निकर्षस्य सत्वेऽपि फलीभूतप्रत्यक्षानुभवस्य विषयता रजतत्वे न भवति, दोषात् । तथा संस्कारजन्यस्य व्यापारस्य रजतत्वरूपसामान्यधर्मज्ञानस्य स्वविषयसामान्याश्रयतासम्बन्धेन पुरोवर्तिरजते अक्षतत्वेऽपि फलीभूतस्मरणस्य विषयतायाः तत्र विरहस्य दोषादुपपत्तेः । किञ्च, विशिष्टप्रत्यक्षे एव सामान्यविषयकनिर्विकल्पकं विशेषणज्ञानविधया कारणीभूतं सत् चक्षुरादीन्द्रियस्य व्यापारो भवति, चक्षुरादि करणम् । स्मरणे जननीये तु संस्कारः व्यापारः, मनः करणम् । न तु स्मरणजनने संस्कारस्य व्यापारः सामान्यज्ञानं भवितुमर्हति । संस्कारस्य तत्कारणत्वाभावादिति वदन्ति।  
तन्न शोभनम् । रङ्गत्वेन एकमात्ररङ्गं रजते, रजतत्वेन एकमात्ररजतं रङ्गे अवगाहमानः ‘इमे रङ्गरजते' इति समूहालम्बनभ्रमो यत्र जातः, तत्र युगपत् प्रवृत्तिनिवृत्तिप्रसङ्गस्य दुर्वारत्वात् । यतो हि तत्र 'इदं न रजतम्' इति भेदग्रहस्य पुरोवर्तिरजते रजतान्तरभेदावगाहित्वं न सम्भवति, रजतान्तरस्य अनुपस्थितत्वात् । पुरोवर्तिरजतभेदावगाहित्वं न सम्भवति, अन्यथाख्यातिप्रसङ्गात् । एवं, यमलयोः भ्रात्रोः लवकुशयोः ‘इमौ कुशलवौ' इति समूहालम्बनभ्रमदशायां युगपत्प्रवृत्तिनिवृत्तिप्रसङ्गो दुर्वारः । तथा हि - लवप्रियः कुशद्वेषी पुरुषविशेषः लवकुशयोः ‘इमौ कुशलवौ' इति  
4. स्वविषयसामान्याश्रयतासम्बन्धेन । \_\_\_\_\_\_\_\_\_\_\_\_\_\_\_\_

------  
अन्ये तु रजते नेदं रजतमिति ज्ञनं रजतत्वासंसर्गासंसर्गाग्रहरूपं रजतभेदासंसर्गाग्रहरूपं प्रवृत्तिप्रतिबन्धकमिति । तन्न ।  
अन्यवृत्तितयोपस्थितस्य रजतत्वासंसर्गस्य रजतभेदस्य च रङ्गे असंसर्गाग्रहान्निवृत्तिप्रसङ्गात् रङ्गे च तयोरसंसर्गग्रहेऽन्यथाख्यातिः । रजते रजतभेदासंसर्गासंसर्गस्य असंसर्गाग्रहान्निवृत्तिरिति चेत् । न । भेदासंसर्गासंसर्गस्य  
-----------  
दीपिका विपर्यस्य लवात् निवर्तते, कुशोपसर्पणे प्रवर्तते । तत्र लवे प्रवृत्तिप्रसङ्गः कुशे निवृत्तिप्रसङ्गश्च आपद्यते । लवे 'अयं न लवः' इत्याकारकभेदग्रहस्य प्रवृत्तिप्रतिबन्धकस्य कल्पयितुमशक्यत्वात् । लवान्तरव्यक्तिविरहेण पुरोवर्तिलवे लवान्तरभेदावगाहित्वासम्भवात् । लवे लवभेदावगाहित्वे च अन्यथाख्यातिप्रसङ्गात् । एवं, कुशे'अयं न कुशः' इति भेदग्रहोऽपि अभ्युपगन्तुं न शक्यते । कुशान्तरस्याप्रसिद्ध्या तद्भेदावगाहनासम्भवात् । एतत्कुशभेदावगाहित्वे च अन्यथाख्यातिप्रसङ्गादिति । ५. प्रवृत्तिप्रतिबन्धकतया असंसर्गग्रहात्मकस्य इष्टभेदग्रहस्योपगमेन समाधानं तन्निरासश्च ।  
अन्ये तु - रजतरङ्गयोः ‘इमे रङ्गरजते' इति भ्रमदशायां रजते 'इदं न रजतम्' इति भेदग्रहस्य विद्यमानतया रजते प्रवृत्तिः न जायते । एवं रङ्गेऽपि भेदग्रहो विद्यमानः तत्र निवृत्तिं प्रतिबध्नाति । रजते 'इदं न रजतम्' इति ज्ञानं न अन्यथाख्यातिः । इदम्' इति पुरोवर्तिरजतावगाहिज्ञानं न रजतम्' इति रजतत्वात्यन्तभावं रजतसामान्यभेदं वा अवगाहमानं ज्ञानम् इत्येवं ज्ञानद्वयम् । अत्र पुरोवर्तिरजते रजतसामान्यभेदस्य संसर्गोन भासते । अतोऽस्य न विशिष्टैकज्ञानरूपता । पुरोवर्तिरजतस्य रजतभेदस्य च प्रत्येक भासमानस्य असंसर्गोन भासते। अतोऽस्य विशिष्टज्ञानकार्यकारिता। प्रवृत्तिप्रतिबन्धकः इष्टभेदग्रहो द्विविधः। प्रथमः, पुरोवर्तिनीष्टभेदसंसर्गावगाही विशिष्टज्ञानात्मकः यथा शुक्ती 'नेदं रजतम्' इत्याकारकः । द्वितीयः, विषयतः स्वरूपतश्च अगृहीतासंसर्गकः पुरोवर्तिज्ञानेष्टभेदज्ञानोभयात्मकः यथा रजते 'नेदं रजतम्' इत्याकारकः । एष एव इष्टभेदासंसर्गाग्रह इत्यभिधीयते, विशिष्टैकज्ञानरूपत्वाभावादित्याहुः। \_\_\_\_\_\_\_\_\_\_\_\_\_\_\_\_

भेदसंसर्गरूपत्वेन रजतभेदसंसर्गासंसर्गाग्रहाद्रङ्गे निवृत्तिप्रसङ्गात् । रजतभेदसंसर्गासंसर्गग्रहे चान्यथाख्यातिः ।  
रजतवृत्तितयोपस्थिते भेदे रजतभेदेन सह भेदाग्रहः प्रवृत्तिप्रतिबन्धकः, एवं रङ्गे निवृत्तावपीति चेत् ।  
-------------------------------------------  
दीपिका तन्न विचारसहम् । निरुक्तस्य इष्टभेदासंसर्गाग्रहस्य प्रवृत्तिप्रतिबन्धकत्वोपगमे, यत्र रजते 'इदं न रजतम्' इति ज्ञानानन्तरं रङ्गे 'इदं रजतम्' इति ज्ञानमुत्पन्नं ततः प्रवृत्तिः जायते तत्र रङ्गविषयकरजतत्वप्रकारकप्रवृत्तेः अनुत्पादप्रसङ्गात् । तत्प्रतिबन्धकस्य पुरोवर्तिनि रङ्गे रजतभेदासंसर्गाग्रहस्य विद्यमानत्वात् । यतोहि उदीच्यं पुरोवर्तिरङ्गस्य 'इदम्' इति ज्ञानं, प्राथमिकं रजतभेदस्य 'न रजतम्' इति ज्ञानं च विषयतः स्वरूपतश्च अगृहीतासंसर्गकमेव । रङ्गे रजतभेदासंसर्गग्रहस्य 'इदं रजतभेदसंसर्गाभाववत्' इत्याकारकस्योपगमे तु अन्यथाख्यातौ पर्यवसानम् । ननु प्रवृत्तिं प्रति पुरोवर्तिनि इष्टभेदासंसर्गासंसर्गस्य असंसर्गाग्रहः प्रतिबन्धकः उपेयते, न तु इष्टभेदासंसर्गाग्रहः । तथा च नोक्तदोषः । उपदर्शितस्थले रजते 'इदं न रजतम्' इति प्रतीत्या रजतभेदस्य उपस्थितत्वेऽपि रजतभेदासंसर्गासंसर्गस्य अनुपस्थिततया पश्चात् रङ्गे 'इदं रजतम्' इति प्रतीतिदशायां पुरोवर्तिज्ञानरजतभेदासंसर्गासंसर्गज्ञानोभयस्य विरहेण अगृहीतासंसर्गकतदुभयात्मकस्य प्रतिबन्धकस्य अभावात् प्रवृत्तिरुपपद्यते इति चेन्न।  
इष्टभेदासंसर्गासंसर्गस्य इष्टभेदसंसर्गरूपतया तद्दोषतादवस्थ्यात् । तथा हि रजतत्वप्रकारकप्रवृत्तिप्रतिबन्धकः रजतभेदासंसर्गासंसर्गस्य असंसर्गाग्रहः । स च रजतभेदसंसर्गस्य असंसर्गाग्रह एव । सोऽपिरजतभेदसंसर्गज्ञान - पुरोवर्तिज्ञानोभयात्मकः अगृहीतासंसर्गकः उक्तस्थलेऽस्त्येव । रजते 'इदं न रजतम्' इति प्रतीतिक्षणे रजतभेदस्येव तत्संसर्गस्यापि भानात्।  
न च गुरुमते तस्य ज्ञानद्वयात्मकतया रजतभेदस्य स्वातन्त्र्येण भानात् न तत्संसर्गभानमिति वाच्यम् । भेदानुयोगिकसंसर्गस्य प्रतियोगितारूपस्य तत्रापि भानाक्षतेः । \_\_\_\_\_\_\_\_\_\_\_\_\_\_\_\_

71 न । एवमपि शब्दाभासात् युगपत्प्रवृत्तिनिवृत्तित्यापत्तेः प्रवृत्तिनिवृत्तिविषयनिष्ठभेदयोः रजतरङ्गभेदयोश्च शब्दादनुपस्थित्या प्रतिबन्धकत्वाभावात् ।  
-------------------  
दीपिका  
भेदप्रतियोगिकसंसर्गस्य विवक्षणे, यत्र प्रथमं शुक्तौ 'इदं न रजतम्' इति विशिष्टज्ञानं ततः रङ्गे 'इदं रजतम्' इति ज्ञानं तत्स्थले रजतभेदप्रतियोगिकसंसर्गस्यापि उपस्थितत्वात् निरुक्तप्रतिबन्धकनैयत्येन प्रवृत्त्यनुत्पादप्रसङ्गतादवस्थ्यं विज्ञेयम् । ६. पुरोवर्तिवृत्तिभेदविशेष्यकेष्टभेदभेदग्रहाभावस्य प्रतिबन्धकत्वोपगमेन समाधान तन्निरासश्च ।  
अपरे तु - ननु तद्विषयकप्रवृत्तिं प्रति तद्वृत्तितया उपस्थितभेदे इष्टभेदस्य भेदग्रहाभावः प्रतिबन्धकः उपगम्यते। रजतविषयकप्रवृत्तिं प्रति रजतवृत्तितया उपस्थितभेदे रजतभेदस्य भेदग्रहाभावः प्रतिबन्धकः । रजते 'इदं रजतम्' इति ज्ञानदशायां पुरोवर्तिरजतवृत्तितया उपस्थितभेदः न हि रजतभेदः तत्र तस्य बाधात् अपि तु शुक्त्यादिभेदः । तत्र इष्टरजतभेदस्य भेदो गृह्यते 'पुरोवर्तिवृत्तिः रजतभेदो न' इति प्रतीतेः । तथा च इष्टभेदस्य भेदग्रहो विद्यते, तदभावरूपप्रतिबन्धकं न विद्यते । अतः रजतविषयकप्रवृत्तिः जायते । रङ्गे 'इदं रजतम्' इति प्रतीतिदशायामपि पुरोवर्ति रङ्गवृत्तितया उपस्थितभेदः न हि रजतभेदः तत्र तत्सत्त्वेऽपि दोषेण अग्रहात् । अपितु घटादिभेदः । तत्र इष्टरजतभेदस्य भेदग्रहात् तदभावरूपप्रतिबन्धकविरहात् प्रवृत्तिर्जायते । रजतरङ्गयोः 'इमे रगरजते' इति भ्रमदशायां पुरोवर्तिरजतवृत्तितया उपस्थितभेदः न हि रङ्गभेदः, तत्र तत्सत्त्वेऽपि दोषेण तदग्रहात् । नापि इष्टरजतभेदः, तत्र तस्य बाधात् । अपि तु घटादिभेदः । तत्र इष्टरजतभेदस्य भेदो न गृहीतः, 'एतद्वृत्तिः रजतभेदो न' इति प्रतीतिविरहात् । तथा च रजतभेदस्य भेदाग्रहात् रजते प्रवृत्तिः प्रतिबद्ध्यते । एवं तद्विषयकनिवृत्तिं प्रति तद्वृत्तितया उपस्थितभेदे अनिष्टभेदस्य भेदग्रहाभावः प्रतिबन्धक  
................. 5. न्यायमते दोषवशात् रो रजतत्वस्य ज्ञानं, गुरुमते तु दोषवशात् रङ्गे रजतभेदस्य अज्ञानम् । न्यायनये तत्र अन्यधर्मज्ञानं दोषात्, गुरुनये तत्र अन्यभेदाज्ञानं दोषात् इति विवेकः ।  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
.  
. \_\_\_\_\_\_\_\_\_\_\_\_\_\_\_\_

\_ अपरे तु पुरोवर्तिनिष्ठतया ज्ञाते भेदे इष्टानिष्टप्रतियोगित्वाभावग्रहात् प्रवृत्तिनिवृत्ती । तथा हि रङ्गे रजतभेदः सन्नपि दोषान भासतेऽन्यस्माद्भासत एव । तथा च रङ्गवृत्तितया ज्ञाते भेदे रजतप्रतियोगित्वाभावग्रहाद्यथार्थादेव रङ्गे प्रवृत्तिः, रङ्गप्रतियोगित्वाभावः सन्नपि दोषान्न भासते इति तत्र न निवर्त्तते ।  
-  
-  
-  
-  
-  
-  
-  
-  
-  
दीपिका आस्थीयते । निरुक्तसमूहालम्बनभ्रमदशाया रङ्गे निवृत्तिप्रसङ्गश्च वार्यते । तत्र पुरोवर्ति रङ्गवृत्तितया उपस्थितभेदः न तावत् रङ्गभेदः, तत्र तस्य बाधात् । नापि रजतभेदः, तत्र तत्सत्वेऽपि दोषेण तदज्ञानात् । अपि तु घटादिभेदः । तत्र अनिष्टरङ्गभेदस्य भेदो न गृह्यते । तत्र 'एतवृत्तिः रङ्गभेदोन' इति प्रतीत्यनुदयात् । तथा च रङ्गे विद्यमानतया गृहीतभेदे अनिष्टरङ्गभेदस्य भेदग्रहाभावरूपप्रतिबन्धकसत्वात् रङ्गे निवृत्तिः न जायते इति वदन्ति ।  
नैतत्साधीयः। 'इमेरगरजते' इति 'शब्दाभासस्थले युगपत् प्रवृत्तिनिवृत्तिप्रसङ्गस्य दुर्वारत्वात् । तत्र हि रजते प्रवृत्तिप्रसङ्गः आपद्यते । तत्प्रतिबन्धकस्य निरुक्तस्य उपपादयितुमशक्यत्वात् । पुरोवर्तिरजतवृत्तितया उपस्थिते घटादिभेदे रजतभेदस्य भेदग्रहाभावो हि प्रतिबन्धको वाच्यः । यथा रजते 'नेदं रजतम्, अपितु शुक्तिः' इति प्रत्यक्षभ्रमदशायां पुरोवर्तिवृत्तित्वेन घटादिभेदस्य उपस्थितिः रजतभेदत्वेन रजतभेदस्य उपस्थितिश्च वर्तते । उपस्थितयोः तयोः भेदो न गृह्यते। 'पुरोवर्तिवृत्तिः रजतभेदो न' इत्यप्रतीतेः । अतस्तत्र प्रवृत्तिः प्रतिबद्ध्यते । 'इमे रङ्गरजते' इति शब्दप्रयोगस्थले तु पुरोवर्तिवृत्तित्वावच्छिन्नस्य रजतभेदस्य च उपस्थापकपदाभावेन उपस्थितिविरहात् निरुक्तोपस्थितिद्वयविशिष्ट भेदाग्रहरूपं प्रतिबन्धकं नास्ति । एवं, रङ्गोपादानकनिवृत्तेः प्रतिबन्धकस्य पुरोवर्तिवृत्तित्वावच्छिन्नविषयक रङ्गभेदत्वावच्छिन्नविषयकोपस्थितिभ्यां सहकृतस्य रङ्गभेदग्रहाभावस्य तदुपस्थितिद्वयविरहेण दुरुपपादत्वात् रङ्गे निवृत्तिप्रसङ्गोऽपि दुर्वारः।  
6. न्यायमते त्वेष अतिप्रसङ्गः नापादयितुं शक्यः, तत्कारणस्य विशिष्टज्ञानस्य विरहात् । \_\_\_\_\_\_\_\_\_\_\_\_\_\_\_\_

\_\_\_73 एवं रजतनिष्ठतयोपस्थिते भेदे रङ्गप्रतियोगित्वाभावग्रहाद्रजते निवर्तते, रजतप्रतियोगित्वाभावः सन्नपि दोषान्न गृह्यते इति न युगपठावृत्ति-निवृत्ती । न च रङ्गवृत्तिभेदत्वं रजतभेदेऽप्यस्तीति तेन रूपेण सोऽपि भासते सामान्यबुद्धेः सर्वविशेषविषयत्वात् तथा च रजतभेदेऽपि तातियोगित्वाभावग्रहेऽन्यथाख्यातिरिति वाच्यम् । प्रत्यासत्तावपि रङ्गवृत्तिभेदत्वेन रजतभेदस्य दोषेणाग्रहादिति ।  
दीपिका ७. पुरोवर्तिवृत्तिभेदविशेष्यकेष्टप्रतियोगिकत्वाभावज्ञानस्य कारणत्वोपगमेन समाधान तन्निरासश्च ।  
अपरे तु - पुरोवर्तिविषयकप्रवृत्तिं प्रति पुरोवर्तिनिष्ठतया ज्ञाते भेदे इष्टप्रतियोगिकत्वाभावज्ञानं कारणम् । एवं पुरोवर्तिविषयकनिवृत्तिं प्रति पुरोवर्तिनिष्ठतया ज्ञाते भेदे अनिष्टप्रतियोगिकत्वाभावज्ञानं कारणम् । रजतरङ्गयोः ‘इमे रङ्गरजते' इति भ्रमदशायां रङ्गे प्रवृत्तिरुपपद्यते । तथा हि - पुरोवर्तिरगवृत्तितया ज्ञातभेदः न हि रजतभेदः, रङ्गे विद्यमानस्यापि रजतभेदस्य तत्र दोषवशेन अज्ञानात् । नापि रङ्गभेदः, तस्य तत्र बाधात् । किन्तु घटादिभेदः । तत्र इष्टरजतप्रतियोगिकत्वाभावस्य ज्ञानं विद्यते । तच्च यथार्थमेव 'पुरोवर्तिवृत्तिभेदः न रजतप्रतियोगिकः' इति । रङ्गे निवृत्तिप्रसङ्गो नास्ति । यतः पुरोवर्तिरङ्गवृत्तितया ज्ञातभेदः उक्तरीत्या घटादिभेदः । तत्र रङ्गप्रतियोगिकत्वाभावः विद्यमानोऽपि न गृह्यते, 'दोषात्। न हि तत्र पुरोवर्तिवृत्तिभेदः नरगप्रतियोगिक' इति प्रतीतिरुदेति। तथा च अनिष्टाप्रतियोगिकत्वज्ञानस्य कारणस्य विरहात् रङ्गे निवृत्तिः न जायते।  
रजते निवृत्तिः उपपद्यते । तथाहि - रजतवृत्तितया उपस्थितो भेदः न हि रजतभेदः, तस्य तत्र बाधात् । नापि रङ्गभेदः, रजते रङ्गभेदस्य सतोऽपि दोषवशेन  
7. न्यायमते दोषात् रङ्गे रङ्गत्वस्य अज्ञानं यथा, तथा गुरुमते दोषवशात् रङ्गगतभेदे रङ्गाप्रतियोगिकत्वस्य अज्ञानम् । न्यायमते तत्र तद्गतधर्मस्य अज्ञानं दोषात, गुरुमते तद्गतभेदे तदप्रतियोगिकत्वस्य अज्ञानं दोषात् । \_\_\_\_\_\_\_\_\_\_\_\_\_\_\_\_

74  
मैवम् । इदं रजतमिति ज्ञानमन्वय-व्यातिरेकाभ्यां प्रवर्तकमित्यनुभवसिद्धम् । तच्च सत्यस्थले विशिष्टज्ञानमन्यत्र ज्ञानद्वयमेकं वा ज्ञानमिति विवादः, तत्र तज्ज्ञानं न प्रवर्तकमित्यनुभवबाधिता तदपि हेतुरित्यपि न । तस्य सत्यस्थलेऽसिद्धत्वात् विशिष्टज्ञानापेक्षया गुरुत्वात् शब्दाभासायवृत्तौ भेदादिज्ञानाभावाच्च । एवं निवृत्तावपि ।  
दीपिका \*अज्ञानात् । किन्तु घटादिभेदः । तत्र अनिष्टरङ्गप्रतियोगिकत्वाभावज्ञानं यथार्थं जायते 'पुरोवर्तिवृत्तिभेदः न रङ्गप्रतियोगिक' इति प्रतीतेः। तच्च निवृत्तिकारणं भवति । रजते प्रवृत्तिप्रसङ्गो नास्ति । यतो हि रजतवृत्तितया उपस्थितभेदः, निरुक्तदिशा घटादिभेदः । तत्र इष्टरजताप्रतियोगिकत्वं न ज्ञायते, दोषात् । इष्टाप्रतियोगिकत्वज्ञानात्मकं प्रवृत्तिकारणं 'पुरोवर्तिवृत्तिभेदः रजताप्रतियोगिकः' इत्याकारकं नास्ति । तथा च रङ्गरजतयोर्युगपत् प्रवृत्तिनिवृत्तिप्रसङ्गो दूरापास्त एव।  
ननु पुरोवर्तिरङ्गवृत्तित्वेन ज्ञातभेदेषु रजताप्रतियोगिकत्वावगाहिज्ञानं अन्यथाख्यातिरेव । 'पुरोवर्तिवृत्तिभेदः रजताप्रतियोगिकः' इत्याद्याकारकज्ञाने पुरोवर्तिवृत्तिभेदत्वेन रङ्गगतभेदत्वेन वा सामान्यरूपेण रजतभेदस्यापि भानात् सामान्यधर्मप्रकारक्ज्ञानस्य विनिगमनाविरहेण बाधकाभावेन च सकलविशेषविषयकतायाः आवश्यकत्वात् । इन्द्रियव्यापारस्य सामान्यधर्मज्ञानस्यैव स्वविषयसामान्याश्रयत्वसम्बन्धेन यावद्विशेषभासकस्य तत्राक्षतत्वात् । तत्र च धर्मिणि रजतभेदे रजताप्रतियोगिकत्वस्य बाधितत्वादिति चेन । पुरोवर्तिवृत्तिभेदत्वादिना सामान्यरूपेण रजतभेदभासकस्य सामान्यज्ञानस्य सत्त्वेऽपि पुरोवर्तिरङ्गवृत्तितया रजतभेदस्य भाने प्रतिबन्धकस्य दोषस्यापि विद्यमानतया तदभानेन निरुक्त ज्ञानस्य अन्यथाख्यातिरूपताविरहादित्याचक्षते ।  
तदसारम् । प्रवृत्तिं प्रति 'इदं रजतम्' इत्याद्याकारकस्य इष्टतावच्छेदकप्रकारकस्य ज्ञानस्य कारणतायाः अन्वयव्यतिरेकाभ्यां सिद्धतया तदुपेक्ष्य अप्रसिद्धस्य  
'न्यायमते रजते रगत्वस्य दोषवशात् ज्ञानमिव । \_\_\_\_\_\_\_\_\_\_\_\_\_\_\_\_

\_\_\_ अन्ये तु इष्टवृत्तितया गृह्यमाणोऽनिष्टवृत्तितया चागृह्यमाणो धर्मः स्वाश्रये प्रवर्तक इति स च धर्मो रजते रजतत्वं रो रजतसादृश्यम् । एवं निवृत्तावपीति न युगपठावृत्तिनिवृत्ती इति । तन्न । एवं हि इमे रङ्ग रजते इति शब्दाभासाद्रगरजतयोः प्रवृत्तिनिवृत्ती न स्यातां रजतवृत्तिधर्मस्य च रङ्गे रङ्गवृत्तिधर्मस्य रजते शब्दादनुपस्थितेः ।  
दीपिका इष्टप्रतियोगिकत्वाभावज्ञानस्य कारणत्वकल्पनायाः अन्याय्यत्वात् । प्रवर्तकत्वेन सर्वसम्मतम् इदं रजतम्' इत्यादिज्ञानं विसंवादि प्रवृत्तिस्थले विशिष्टैकज्ञानात्मकम् उत ज्ञानद्वयात्मकम् इति विवादे प्रसक्ते, इष्टाप्रतियोगिकत्वज्ञानस्य प्रवर्तकत्वोपपादनेन समाधानस्य असाङ्गत्याच्च । ननु वयम् ‘इदं रजतम्' इत्याद्याकारकस्य ज्ञानस्य इष्टतावच्छेदकप्रकारकस्य कारणतां न निराकुर्मः, अपितुइष्टप्रतियोगिकत्वाभावज्ञानस्य कारणतां समुच्चिनुमः । तथा च तदुभयं प्रवर्तकमास्तामिति चेन्न । विकल्पासहत्वात् । तथा हि - तदुभयं प्रवृत्तिसामान्ये कारणम् उत विसंवादिप्रवृतौ । न तावदाद्यम् । संवादिप्रवृत्तिस्थले निरुक्तरजताप्रतियोगिकत्वज्ञानस्य विरहेण प्रवृत्तौ नियतपूर्ववृत्तित्वविरहात् । इष्टतावच्छे दकप्रकारकज्ञानापेक्षया पुरोवर्तिनिष्ठतया गृहीतभेदधर्मिकेष्टप्रतियोगिकत्वाभावज्ञानस्य गुरुतया अन्यथासिद्धत्वाच्च । न द्वितीयम् । 'इदं रजतम्' इति शब्दाभासस्थले शब्दजन्यरजतोपस्थितिसहकृतस्य इदन्त्वावच्छिन्नशुक्तिप्रत्यक्षमात्रस्य सत्वेन पुरोवर्तिगतभेदस्य रजताप्रतियोगिकत्वस्य च उपस्थापकपदाभावेन उपस्थितिविरहात्, प्रवृत्त्यनुत्पादप्रसङ्गात् । एवं निवृत्तिं प्रति अनिष्टतावच्छेदकप्रकारकस्य 'इदं रङ्गम्' इत्याद्याकारकस्य विशिष्टज्ञानस्य कारणतायाः अनुभवसिद्धतया, तदुपेक्ष्य तेन सह वा अनिष्टाप्रतियोगिकत्वज्ञानस्य कारणत्वोपगमे उक्तदिशैव दूषणग्रासात्। ८. इष्टवृत्तितया गृह्यमाणस्य अनिष्टवृत्तितया अगृह्यमाणस्य च धर्मस्य ज्ञानं कारणमित्युपगम्य समाधानं तन्निरासश्च ।  
\_\_\_ अन्ये तु - पुरोवर्तिनि प्रवृत्तिं प्रति इष्टवृत्तितया गृह्यमाणः अनिष्टवृत्तितया अगृह्यमाणश्च यो धर्मः तत्प्रकारकं पुरोवर्तिविशेष्यकं ज्ञानं कारणम् । स च धर्मः \_\_\_\_\_\_\_\_\_\_\_\_\_\_\_\_

न च शब्दानन्तरं प्रत्यक्षेण तयोरुपस्थितिः तत्र हेतुर्न शब्द इति वाच्यम् । अनन्यथासिद्धशब्दानुविधानात् इमे रजतरङ्ङ्गे इति स्वकीयं यथार्थज्ञानमनादृत्य तत्रैवेमे रङ्गरजते इति प्रतारकवाक्ये विश्वासेन प्रवृत्तिनिवृत्तिदर्शनाच्च ।  
--------------------  
-------------------  
दीपिका संवादिप्रवृत्तिस्थले इष्टतावच्छेदकरजतत्वादिः । विसंवादिप्रवृत्तिस्थले तु रजतसादृश्यं भेदाघटितम् । प्रवर्तकज्ञानम् आद्ये 'इदं रजतम्' इति, द्वितीये 'इदं रजतसदृशम्' इति । तदपि यथार्थमेव । अतिरिक्तस्य रजतगतभूयोधर्मवत्त्वरूपस्य वा रजतसादृशस्य पुरोवर्तिरङ्गे विद्यमानत्वात् । इष्टरजतवृत्तित्वाच्च तस्य इष्टवृत्तित्वेन ग्रहोऽपि यथार्थ एव । एवं, पुरोवर्तिनि निवृत्तिं प्रति अनिष्टवृत्तितया गृह्यमाणः इष्टवृत्तितया अगृह्यमाणश्च यो धर्मः तत्प्रकारकं पुरोवर्तिविशेष्यकं ज्ञानं कारणम् । स च धर्मः संवादिनिवृत्तिस्थले अनिष्टतावच्छेदक रङ्गत्वादि, विसंवादिनिवृत्तिस्थले इष्टतावच्छेदकरजतत्वादि ।  
रजतरङ्गयोः 'इमे रङ्गरजते' इति भ्रमस्थले रजते प्रवृत्तिप्रसङ्गे नास्ति । तत्कारणस्य रजतधर्मिकस्य रजतत्वप्रकारकस्य रजतसादृश्यप्रकारकस्य च ज्ञानस्य विरहात् । रजते निवृत्तिश्चोपपद्यते । तत्कारणस्य रजतधर्मिकस्य अनिष्टरङ्गसादृश्य प्रकारकस्य 'इदं रङ्गसदृशम्' इत्याकारकस्य यथार्थस्यैव विद्यमानत्वात् । रङ्गे प्रवृत्तिरुपपद्यते । तत्कारणस्य रङ्गधर्मिकस्य इष्टरजतसादृश्यप्रकारकस्य 'इदं रजतसदृशम्' इत्याकारकस्य यथार्थस्य विद्यमानत्वात् । रङ्गे निवृत्त्यापत्तिरपि नास्ति । तत्कारणस्य रङ्गधर्मिकस्य अनिष्टतावच्छेदकरङ्गत्वप्रकारकस्य अनिष्टरगसादृश्य प्रकारकस्य च ज्ञानस्य विरहात् । तथा चरमरजतयोः न युगपत्प्रवृत्तिनिवृत्ती इति मन्यन्ते।  
\_\_\_तन्मन्दम् । 'इमे रङ्गरजते' इति शब्दाभासस्थले रङ्गे प्रवृत्तेः रजते निवृत्तेश्च अनुपपत्तेः । तत्र हि कारणम् आद्ये रङ्गधर्मिक रजतत्वप्रकारकं रजतसादृश्यप्रकारक वा ज्ञानम् । तत्राद्यं नाभ्युपगम्यते, अन्यथाख्यातिरूपत्वात् । अतः 'इदं रजतसदृशम्' इत्याकारकं द्वितीयमेव ज्ञानम् आकाङ्क्षणीयम् । तच्च ज्ञानं तत्र भवितुं नार्हति । रङ्गे धर्मिणि रजतसादृश्यस्योपस्थापकाभावात्, रजतसदृशा'दिशब्दस्य तत्र विरहात्। द्वितीये, रजतनिवृत्तिजनने कारणं रजतधमिक रङ्गसादृश्यप्रकारकं ज्ञानमेव अभिलषणीयम् । तदपि \_\_\_\_\_\_\_\_\_\_\_\_\_\_\_\_

इतरे तु रजते रजतत्वं न गृह्यते दोषात् तथा च रजतवृत्तितया यावदुपस्थितधर्मस्य रजतत्वेन भेदाग्रहान्न प्रवर्तते रङ्गवृत्तितयोपस्थितस्य च कस्यचिद्धर्मस्य रजतत्वेन भेदाग्रहाद्रङ्गे प्रवर्तते, एवं निवृत्तावपि। यथा तवाभेदग्रहेऽपि मानान्तरात् भेदग्रहः प्रवत्तिप्रतिबन्धकः तथा रजते रजतभेदाग्रहेऽपि रजतवृत्तितया यावदुपस्थितस्य रजतत्वेन मम भेदग्रहः प्रवृत्तिप्रतिबन्धक इति । तन्न । एतदपेक्षया विशिष्टज्ञानस्य लघुत्वेनान्वय-व्यतिरेकाभ्याञ्च हेतुत्वात् ।  
--------------  
- - - - -  
-  
-  
-  
-  
-------------------  
दीपिका तत्र दुर्लभम् । रङ्गसादृश्योपस्थापकपदाभावात् ।  
नच रजतसादृश्यादिनिरुक्तधर्माणां शब्दादनुपस्थितावपि शब्दाद् रजतादीनाम् उपस्थित्यनन्तरं प्रत्यक्षेण रजतसादृश्यादीनाम् उपस्थितिः भवति । सैव प्रवृत्त्यादिहेतुः, न तु शाब्दोपस्थितिरिति वाच्यम् । शुक्तौ 'इदं रजतम्' इत्यादिशब्दप्रयोगस्थले शाब्दबोधस्य प्रवृत्त्यादेश्च अनन्यथासिद्धान्वयव्यतिरेकदर्शनेन तत्र स्थले शाब्दज्ञानस्य प्रवृत्त्यादिजनकतायाः अवधारणात् ।  
न च प्रवृत्त्यादिजनकत्वेन क्लृप्तस्य प्रत्यक्षात्मकस्य इष्टरजतसादृश्यादिधर्मप्रकारकज्ञानस्य जननोपयोगितयापि इष्टरजताभेदावगाहिनश्शाब्दबोधस्य प्रवृत्त्यादिना अन्वयव्यतिरेकानुविधानोपपत्तेः, न तावता शाब्दज्ञानस्य प्रवर्तकत्वनिर्णयसम्भव इति वाच्यम् । पुरोवर्तिनोः रजतरङ्गयोः 'इमे रजतरङ्गे' इति प्रत्यक्षं यथार्थं स्वस्य उत्पद्यमानम् अनादृत्य, तत्रैव रजतरङ्गयोः 'इमे रङ्गरजते' इति प्रतारकवाक्ये विश्वासेन प्रवृत्तिनिवृत्तिदर्शनात् । तत्र प्रवृत्तिनिवृत्त्योः शब्दाभासजनितशाब्दभ्रमहेतुकत्वोपगममन्तरा विसंवादितायाः दुरुपपादत्वात् । विशिष्ट प्रत्यक्षस्य तत्र यथार्थतया विसंवादिप्रवृत्त्यादिहेतुत्वासम्भवात्, शाब्दबोधस्य प्रवृत्त्यादिकारणतायाः दुरपह्नवत्वात् । ९. पुरोवर्तिवृत्तिधर्मविशेष्यकेष्टतावच्छेदकभेदज्ञानस्य प्रतिबन्धकत्वोपगमेन समाधान तन्निरासश्च ।  
\_\_\_ इतरे तु - तद्विषयकप्रवृत्तिं प्रति तद्वृत्तितया उपस्थितधर्मस्य इष्टतावच्छेदकभेदग्रहः प्रतिबन्धकः । तद्विषयकनिवृत्तिं प्रति तद्वृत्तितया उपस्थितधर्मस्य अनिष्टतावच्छेदकभेदग्रहः \_\_\_\_\_\_\_\_\_\_\_\_\_\_\_\_

18  
प्रतिबन्धकः । तथा च रजतरङ्गयोः 'इमे रङ्गरजते' इति भ्रमस्थले रजतविषयकप्रवृत्त्यापत्तिः निरस्यते । तत्प्रतिबन्धकस्य निरुक्तभेदग्रहस्य सत्त्वात् । तथा हि - पुरोवर्तिरजतवृत्तितया उपस्थितधर्मः न तावत् रजतत्वं, तदुपस्थिति प्रतिबन्धकदोषसद्भावात् । नापि रङ्गत्वम्, तस्य तत्र बाधात् । किन्तु द्रव्यत्वादि । तत्र इष्टतावच्छेदक रजतत्वभेदो गृह्यते, दोषात् । 'पुरोवर्तिवृत्ति रजतत्वं न' इति प्रतीतेः ।  
रङ्गे प्रवृत्तिरुपपद्यते । तत्प्रतिबन्धकस्य विरहात् । यतो हि रङ्गवृत्तितया उपस्थितधर्मे क्वचिदपि घटत्वादौ निरुक्ताकारकं रजतत्वभेदज्ञानं न जायते । एवं रगविषयकनिवृत्तेरपि नापत्तिः । तत्र हि प्रतिबन्धकं रङ्गवृत्तितया उपस्थितध रङ्गत्वभेदज्ञानं 'पुरोवर्तिवृत्ति रङ्गत्वं न' इत्याकारकं दोषवशात् जायते । दोषवशात् रङ्गे रङ्गत्वस्य अज्ञानमिव रङ्गवृत्तितया ज्ञातधर्मे रङ्गत्वभेदज्ञानं सम्भवति । एवं रजतविषयकनिवृत्तिः उपपद्यते । तत्प्रतिबन्धकस्य रजतवृत्तितया उपस्थितधर्मे घटत्वादौ अनिष्टतावच्छेदकरङ्गत्वभेदज्ञानस्य विरहात् । न हि तत्र रजते 'पुरोवर्तिवृत्ति रङ्गत्वं न' इति प्रतीतिरनुभूयते।  
ननु पूर्वं रजते प्रवृत्तिं प्रति कारणत्वेन अङ्गीकृतस्य रजते रजतभेदाग्रहस्य एतावतापि उक्तसमूहालम्बनभ्रमस्थले अवारितत्वात् रजते प्रवृत्त्यापत्तेः वारणं कथम् ? एवं रङ्गे निवृत्त्यापत्तेरपि वारणं दुश्शकम् । तत्कारणस्य रङ्गे रङ्गभेदाग्रहस्य अधुनाप्यवारितत्वादिति चेन्न । यथा न्यायमते शुक्तौ प्रवृत्तिं प्रति कारणीभूते 'इदं रजतम्' इति विशिष्टज्ञाने सत्यपि 'इदं न रजतम्' इति लौकिकप्रत्यक्षात्मकभेदनिश्चयेन प्रतिबन्धात् प्रवृत्तिः न जायते, तथा गुरुमते रजते प्रवृत्तिं प्रति कारणीभूतस्य रजतभेदाग्रहस्य सत्त्वेऽपि रजतवृत्तितया उपस्थितधर्मे रजतत्वभेदज्ञानात्मकस्य प्रतिबन्धकस्य सत्त्वेन प्रवृत्तिवारणस्य सुशकत्वात् । एवं निवृत्तिरपि वारयितुं शक्येति वदन्ति ।  
8. यथा न्यायमते, दोषात् रजते रजतत्वस्याज्ञानं तथा एतन्मते रजतवृत्तितया उपस्थितधर्मे रजतत्वभेदज्ञानम् । तत्र तद्गतधर्मस्य अज्ञानं दोषात् न्यायमते, तद्वृत्तितया उपस्थितधर्मे तद्गतधर्मभेदज्ञानं दोषात् गुरुमते । \_\_\_\_\_\_\_\_\_\_\_\_\_\_\_\_

न च हेत्वभावः, प्रत्यभिज्ञानवत् संस्कारेन्द्रियाभ्यां विशिष्टधीसम्भवात् । तस्य ज्ञानद्वयत्वेऽभेदोच्छेदः तस्य तदेकमानत्वात् ।  
------------  
दीपिका तदपि न चारु । पुरोवर्तिनिष्ठतया ज्ञातध इष्टतावच्छेदकधर्मभेदज्ञानाभावत्वम् अपेक्ष्य इष्टतावच्छेदकप्रकारकपुरोवर्तिविशेष्यकज्ञानत्वस्यैव लघुतया तदवच्छिन्नस्यैव अनन्यथासिद्धान्वयव्यतिरेकवत्तया प्रवृत्तिकारणतायाः न्याय्यत्वात् । अन्यथाख्यातिसामग्रीनिरूपणम् ।  
ननु विशिष्टज्ञानस्य प्रवर्तकत्वोपगमे विसंवादिप्रवृत्तेरनुपपत्तिः । तत्कारणस्य शुक्तिधर्मिकस्य रजतत्वप्रकारकस्य विशिष्टज्ञानस्य सामग्रीविरहेण तत्रोत्पत्यसम्भवादिति चेत् ।  
न। संस्कारेन्द्रियाभ्यां धर्मधर्मिणौ तत्तेदमंशौ अवगाहमानस्य 'सोऽयं देवदत्त' इत्यादिप्रत्यभिज्ञानस्येव संस्कारेन्द्रियाभ्यां रजतत्वेदमंशौ अवगाहमानस्य 'इदं रजतम्' इति विशिष्टप्रत्यक्षस्य उत्पादसम्भवात् ।  
न च प्रत्यभिज्ञानमपि ज्ञानद्वयात्मकम् । तत्तांशे इन्द्रियसन्निकर्षविरहेण संस्कारमात्रेण जन्यतया तज्ज्ञानस्य स्मरणात्मकत्वात् । इदमंशे तु इन्द्रियसन्निकर्षसत्वेन तज्ज्ञानस्य प्रत्यक्षात्मकत्वादिति वाच्यम् । तथा सति पूर्वोत्तरकालावस्थायिनः पदार्थस्य अभेदोच्छेदेन क्षणभङ्गवादे पर्यवसानापत्तेः । न हि प्रत्यभिज्ञानेन तदभेदानवगाहने अनुमानं तत् साधयितुमलम् ।  
ननु संस्कारेन्द्रिययोः परस्परसहकारेण विशिष्टै कज्ञानजनकत्वेऽपि तयोरे कधर्मिविषयक त्वे एव तत्सम्भवः । ‘सोऽयमिति' प्रत्यभिज्ञास्थले तत्ताविषयकसंस्कारस्य इदन्त्वविषयकस्येन्द्रियसन्निकर्षस्य च निरुक्तम् एकधर्मिविषयकत्वं समानाधिकरणद्वयवृत्तिविषयताद्वयप्रयोजकत्वलक्षणम् अक्षतम् । अतस्तयोरेकविशिष्टज्ञानजनकत्वं युज्यते । 'इदं रजतम्' इति प्रतीतिस्थले तु रजतविषयकसंस्कारस्य सहकारेण शुक्तिविषयकस्य इन्द्रियसन्निकर्षस्य विशिष्टेकप्रत्यक्षजनने सामर्थ्यविरहः । रजतशुक्तिविषयतयोः \_\_\_\_\_\_\_\_\_\_\_\_\_\_\_\_

\-  
-  
-  
-  
-  
-  
-  
------  
न चैकविषयत्वेन तयोः परस्परसहकरिता, नामविशिष्टनामिप्रत्यक्षे तत्तांशे च तदभावात् गौरवाच्च । न चातिप्रसङ्गः, भेदाग्रहस्यापि तद्धेतुत्वात् ।  
----------------------  
दीपिका समानाधिकरणद्वयवृत्तित्वाभावेन तत्प्रयोजकयोः संस्कारसन्निकर्षयोः एकधर्मि विषयकत्वाभावात् इति चेन्न । विभिन्नधर्मिविषयकत्वेऽपि संस्कारेन्द्रिययोः विशिष्टैकज्ञानजनकत्वस्य नामविशिष्टनामिप्रत्यक्षादौ दर्शनात् । तथा हि - गवि इन्द्रियसन्निकर्षात् गोपदसंस्कारसंवलितात् ‘इयं गोनाम्नी' इत्याकारकं गोविशेष्यक गोपदप्रकारकं प्रत्यक्षं जायते । अत्र गो-गोपदयोः एकधर्मिकत्वाभावेन तदुभयविषयताद्वयप्रयोजकयोः गोपदसंस्कार - गवेन्द्रियसन्निकर्षयोः निरुक्तमेकधर्मिविषयकत्वं न सम्भवति । एवं सोऽयम्' इति प्रत्यभिज्ञायाम् अपि तत्ता इदमोः एकधर्मिकत्वाभावेन तत्ताविषयते दंविषयताप्रयोजकयोः तत्ताविषयकसंस्कारेदंविषयकसन्निकर्षयोः एकधर्मिविषयकत्वं न घटते ।  
न च उपदर्शितविशिष्टनामिप्रत्यक्षे गोपद-गवोः एकधर्मिविषयकत्वाभावेऽपि गोपदेदन्त्वयोः संस्कारेन्द्रियाभ्यां भासमानयोः तथात्वमक्षतम् । एवं 'सोऽयम्' इति प्रत्यभिज्ञायामपि संस्कारेन्द्रियाभ्यां भासमानयोः तत्तेदमोः एकधर्मिकत्वाभावेऽपि तत्त्वेदन्त्वयोः तादृशयोः तथात्वमक्षतम् । 'इदं रजतम्' इति प्रतीतौ तु संस्काराद् भासमानस्य रजतत्वस्य रजतस्य वा इन्द्रियसन्निकृष्टेन केनचिदपि एकधर्मिविषयकत्वं नोपलभामह इति वाच्यम् । एवमपि निरुक्तस्य एकधर्मिविषयकत्वस्य संस्कारेन्द्रिययोः विशिष्टैकज्ञान जनकतायां प्रयोजकत्वोपगमे प्रयोजनाभावात् गौरवाच्च ।  
नचैवं संस्कारेन्द्रिययोः 'इदं रजतम्' इत्यादिविशिष्टज्ञानजनकत्वोपगमे, 'नेदं रजतम्' इति भेदग्रहे सत्यपि संस्कारेन्द्रियाभ्यां निरुक्तविशिष्टज्ञानोत्पादप्रसङ्ग इति वाच्यम् । भेदग्रहाभावस्यापि निरुक्त विशिष्टज्ञानं प्रति हेतुत्वोपगमात् ।  
अथोक्तयुक्तया संस्कारेन्द्रिययोः विशिष्टैकज्ञानजनकत्वेऽपि न विशिष्टै कप्रत्यक्षजनकत्वसम्भवः । 'सोऽयम्' इत्यादिप्रत्यभिज्ञाने इन्द्रियासन्निकृष्टतत्ताभानस्य संस्कारप्रयुक्ततया पुरोवर्तिभानस्य तदभेदभानस्य च \_\_\_\_\_\_\_\_\_\_\_\_\_\_\_\_

अथ प्रत्यभिज्ञाया एकत्वेऽपि तत्तांशे न सक्षात्कारित्वं तत्रेन्द्रियासन्निकर्षात् तज्ज्ञानजन्यत्वाच्च । किन्तु स्मृतित्त्वम् । पुरोवर्त्य भेदांशे च साक्षात्त्वं स्मृतित्वमनुभूतित्त्वञ्च न जातिरव्याप्यवृत्तिर्वेति चेत् । तर्हि संस्कारादसन्निकृष्टमपि भासत इति तवाप्यमनुमतम् । तथा च तवैव रीत्या प्रत्यभिज्ञानवदिदं रजतमित्येकं ज्ञानमस्तु तत्सामग्रीसत्त्वात् । ममत्विन्द्रियजन्यत्वात् जात्यसंस्काराच्च साक्षात्कारित्वमेवोभयत्र ।  
दीपिका इन्द्रियसन्निकर्षप्रयुक्ततया, प्रत्यभिज्ञानस्य तत्तांशे स्मृतिरूपत्वात् पुरोवयंशे प्रत्यक्षात्मकत्वात्, विशिष्टेकप्रत्यक्षात्मकत्वाभावात् । स्मृतित्वानुभवत्वप्रत्यक्षत्वादीनां जातित्वानभ्युपगमात् जातित्वेऽपि अव्याप्यवृत्तित्वोपगमाद् वा एकस्य ज्ञानस्य अंशभेदेन स्मरणप्रत्यक्षोभयरूपता उपपद्यते। इदं रजतम्' इति ज्ञानेऽपि विशेषणीभूतस्य रजतत्वस्य इन्द्रियासन्निकृष्टस्य संस्कारेण भानात् इदमंशस्य तु सन्निकर्षण भानात् इति चेत् । मैवम् । इन्द्रियसन्निकृष्टे धर्मिणि तदसन्निकृष्टस्य धर्मस्य संस्कारवशात् भाने अनुमते प्रत्यभिज्ञानवत् । इदं रजतम्' इति एकविशिष्टज्ञानसिद्धेः अप्रत्यूहत्वात् । संस्कारेन्द्रियघटितसामग्याः उभयत्र साम्यात् । इयांस्तु विशेषो न्यायनये यद् 'इदं रजतम्' इति ज्ञानम् इन्द्रियजन्यं रजतत्वशुक्तयुभयांशेऽपि प्रत्यक्षं, प्रत्यक्षत्वस्मृतित्वादीनां जातित्वात् अव्याप्यवृत्तित्वानुपगमाच्च ।  
अथैवमपि शुक्तौ 'इदं रजतम्' इति ज्ञानस्य रजतत्वांशे प्रत्यक्षत्वं नैव घटते । यो यद्विषयकसाक्षात्कारः, स तद्विषयेन्द्रियसन्निकर्षजन्यः इति नियमविरोधात् । तथा हि - ‘सोऽयम्' इति प्रत्यभिज्ञानं पुरोवर्तिविषयकसाक्षात्कारः पुरोवर्तिचक्षुस्सन्निकर्षजन्यश्च । 'इदं रजतम्' इति ज्ञानं तु न हि रजतत्वेन्द्रियसन्निकर्षजन्यम् । अतो न रजतत्वविषयकसाक्षात्कारो भवितुमर्हति । तथा चानुमानम् - शुक्तौ 'इदं रजतम्' इति ज्ञानम् रजतत्वविषयकसाक्षात्कारो न रजतत्वेन्द्रियसन्निकर्षजन्यत्वाभावात् । यनैवं तनैवं यथा रजते 'इदं रजतम्' इति प्रत्यक्षमिति चेत् । न । उक्तनियमस्य व्यभिचारेण असिद्धेः । तथा हि - 'सोऽयम्' इति \_\_\_\_\_\_\_\_\_\_\_\_\_\_\_\_

ननु यो यत्साक्षात्कारः स तदिन्द्रियसन्निकर्षजन्यः । न च रजते स इहास्ति इति चेत् । न । प्रत्यभिज्ञाया इन्द्रियजन्यतया सक्षात्कारीत्वेन तत्तायां नाम्नि च व्यभिचारात् संस्कारस्य स्मृतेर्वा सन्निकर्षत्वाच्च । नचरजतत्वप्रत्यक्षे संयुक्तसमवायस्य प्रत्यासत्तित्वेन हेतुत्वात्तं विना न तदितिवाच्यम् । तद्विशिष्ठज्ञाने विशेषणज्ञानोपक्षीणत्वेन तस्याहेतुत्वात् । न हि विशिष्टधीसामग्रीसत्वे तेन विना तद्विलम्बः ।  
-  
-  
-  
-  
-  
-  
-  
-  
--  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
दीपिका प्रत्यभिज्ञाने तत्ताविषयके इन्द्रियजन्यत्वेन साक्षात्कारात्मके तत्तेन्द्रियसन्निकर्षजन्यत्वं नास्ति । एवं, ‘इयं गोनाम्नी' इत्याकारके नामविशिष्टनामिप्रत्यक्षे गोपदविषयके इन्द्रियजन्यत्वेन साक्षात्कारात्मके गोपदसन्निकर्षजन्यत्वं नास्ति ।  
न चैवं सति न्यायमते 'सोऽयम्' इति प्रत्यभिज्ञानस्य तत्ताशे, नामविशिष्ट नामिप्रत्यक्षस्य नामांशे च प्रत्यक्षत्वं न स्यात् । तदंशे इन्द्रियसन्निकर्षजन्यत्वाभावादिति वाच्यम् । न्यायमतानुसरणे तत्तादिसंस्कारस्य तत्स्मरणस्य वा सन्निकर्षत्वस्वीकारेण, ज्ञानलक्षणासन्निकर्षजन्यतया 'सोऽयम्' इत्यादिप्रत्यक्षाणां तत्ताद्यंशेऽपि प्रत्यक्षत्वोपपत्तेः । तुल्ययुक्त्या रजतत्वसंस्कारस्य तत्स्मरणस्य वा सन्निकर्षत्वोपगमेन तज्जन्यस्य इदं रजतम्' इति ज्ञानस्य रजतत्वांशेऽपि प्रत्यक्षत्वोपपत्तेः नियमविरोधाभावात् ।  
नच रजतत्वप्रत्यक्ष प्रति इन्द्रियसंयुक्तसमवायस्य सन्निकर्षविधया हेतुत्वं तावत् रजते 'इदं रजतम्' इति प्रत्यक्षस्थले क्लृप्तम् । तस्य च क्लृप्तहेतोः शुक्तौ 'इदं रजतम्' इति ज्ञानस्थले विरहात् तत्र रजतत्वप्रत्यक्षमनुपपन्नमिति वाच्यम् ।  
विशेषणज्ञानजनकस्य विशेषणज्ञानजनने उपक्षीणतया विशिष्टज्ञानजनकत्वासम्भवात् । रजतत्वज्ञानजनकस्य इन्द्रियसंयुक्तसमवायस्य रजतत्वविशिष्टज्ञाने जनकत्वाभावात् । न हि विशिष्टज्ञानसामग्र्याः संस्कारादिघटितायाः समवधाने सति विशेषणज्ञानजनकसन्निकर्षस्य विरहेण विशिष्टज्ञानोत्पत्तौ विलम्बः सम्भवति । \_\_\_\_\_\_\_\_\_\_\_\_\_\_\_\_

किञ्च विशेषणज्ञानं विशेष्यसम्बन्धस्तयोरसंसर्गाग्रह इति प्रत्यभिज्ञासत्यप्रत्यक्षसाधारणस्य विशिष्टप्रत्यक्षहेतोभ्रंमेऽपि सम्भवात्। रजतसाक्षात्कारे रजतसंयोगस्य हेतुत्वेऽपि विशेष्यसन्निकर्षत्वेन हेतुतानतु रजतसंयोगत्वेन । यत्सामान्ये यत्सामान्यं हेतुस्तद्विशेषे तद्विशेषस्य हेतुत्वनियमात् । संयोगस्य विशेष्यभानसामायन्तरितत्वेनान्यथासिद्धतया विशेषसामयन्तराकल्पनात् गौरवाच्च । ----------- --------------  
--------------  
दीपिका न च विशेषणज्ञानजनकेन अघटिता विशिष्टज्ञानसामण्येव न भवति । विशिष्टज्ञानसामण्यां विशेषणज्ञानसामायाः नियमेन प्रवेशादिति वाच्यम् । विशेषणज्ञानं, विशेष्यसन्निकर्षः विशेष्यविशेषणयोः असंसर्गग्रहाभावः इत्यस्या एव विशिष्टप्रत्यक्षसामायाः प्रत्यभिज्ञानरजतत्वविशिष्टप्रमादिस्थले प्रसिद्धायाः अत्रापि विशिष्टप्रत्यक्षभ्रमस्थले सम्भवात्।  
न च 'इदं रजतम्' इति भ्रमस्थले विशिष्ट ज्ञानसामायाः निरुक्तायाः सत्त्वेपि रजतत्वविशिष्ट प्रत्यक्षस्य सामग्री नास्ति । रजते 'इदं रजतम्' इति रजतत्वविशिष्टप्रत्यक्षजनकस्य रजतसंयोगस्य अत्र भ्रमस्थले विरहात् । तदजन्यत्वात् नेदं तथेति वाच्यम् । रजतस्थले रजतत्वविशिष्ट प्रत्यक्षं प्रति रजतसंयोगस्य विशेष्यसन्निकर्षत्वेनैव हेतुतया, शुक्तिस्थले तद्रूपाक्रान्तस्य शुक्तिसंयोगस्याक्षततया रजतत्वविशिष्टप्रत्यक्षजनने क्षतेरभावात् ।  
न च विशेष्यसन्निकर्षत्वेन हेतुतासिद्धावपि शुक्तिसंयोगत्वेन हेतुता कथं सिद्ध्यतीति वाच्यम् । यत्सामान्ये यत्सामान्यं हेतुः तद्विशेषे तद्विशेषस्य हेतुत्वमिति नियमेन, साक्षात्कारसामान्ये सन्निकर्षसामान्यस्य हेतुत्वेन च साक्षात्कारविशेषे शुक्तिसाक्षात्कारे सन्निकर्षविशेषस्य शुक्तिसंयोगस्य हेतुतासिद्धेः निष्प्रत्यूहत्वात् ।  
न चैवमपि रजतत्ववैशिष्ट्यावगाहिप्रत्यक्षं प्रति रजतसंयोगत्वेन कारणत्वम् आवश्यकम् । रजते 'इदं रजतम्' इति विशिष्ट प्रत्यक्षस्थले तदन्वयव्यतिरेकानुविधानदर्शनात् । तथा च शुक्तौ रजतत्ववैशिष्ट्यावगाहिप्रत्यक्षं दुर्घटमेव, रजतसंयोगस्य विरहादिति वाच्यम् । रजतत्वविशिष्टप्रत्यक्षे \_\_\_\_\_\_\_\_\_\_\_\_\_\_\_\_

प्रत्यक्षहेतुत्वेन क्लृप्तविशेष्यसम्बन्धादेव तदुपपत्तेः । अपि च प्रवृत्ती स्वतन्त्रोपस्थीतेष्टभेदाग्रहकारणत्वापेक्षया रजतसाक्षात्कारे विशेष्यसन्निकर्षत्वेन हेतुत्वस्य लघुत्वात् ।  
दीपिका रजतसंयोगान्वयव्यतिरेकानुविधानस्य क्लुप्तेन कारणान्तरेण चरितार्थत्वात् । रजतविशेष्यकसाक्षात्कारं प्रति रजतसंयोगस्य कारणतायाः स्वीकृततया, रजते रजतत्ववैशिष्ट्यवगाहिप्रत्यक्षस्य रजतविशेष्यकसाक्षात्कारात्मकतया तत्र विशिष्टप्रत्यक्षे रजतसंयोगान्वयव्यतिरेकानुविधानदर्शनस्य तयैव क्लृप्तया कारणतया चरितार्थत्वात् कारणतान्तरासिद्धेः । रजतत्वविशिष्टप्रत्यक्ष प्रति रजतसंयोगत्वेन कारणतान्तरकल्पने गौरवाच्च ।  
न चैवमपि लाघवात् रजतविषयकप्रत्यक्षत्वावच्छिन्नं प्रति रजतसंयोगत्वेन कारणता उपेयते । तत्र रजतविशेष्यकप्रत्यक्षत्वस्य कार्यतावच्छेदकत्वे गौरवात् । तथा च रजतचक्षुस्संयोगस्य विरहेण शुक्तौ 'इदं रजतम्' इत्याकारकस्य तादात्म्येन रजतप्रकारकस्य प्रत्यक्षस्यानुपपत्तिः तदवस्थैवेति वाच्यम् । रजतविशेष्यकप्रत्यक्षत्वावच्छिन्नं प्रति रजतसंयोगत्वेन हेतुताया एव लाघवेन आदरणीयत्वात् । तत्पक्षे हिशुक्तौ रजतार्थिप्रवृत्तिः क्लृप्तकारणतावता पुरोवर्तिविशेष्यक तादात्म्यसम्बन्धावच्छिन्नरजतप्रकारताकज्ञानेनैव निर्वहति । तस्य ज्ञानस्य रजतविशेष्यकत्वाभावेन रजतसंयोग विनापि सम्भवात् । अतः प्रवृत्तिं प्रति नातिरिक्तकारणता कल्पनीयेति लाघवम् । रजतविषयकप्रत्यक्षत्वावच्छिन्नं प्रति रजतसंयोगस्य हेतुतायां तु शुक्तौ रजतार्थिप्रवृत्तिः निरुक्तक्लृप्तकारणतया निर्वोढुं न शक्यते । निरुक्तस्य तादात्म्येन रजतप्रकारकप्रत्यक्षस्य रजतविषयकतया रजतसंयोगहेतुकत्वात्, तस्य च तत्र विरहेण रजतविषयकप्रत्यक्षोत्पादासम्भवात् । किञ्च शुक्तौ प्रवृत्तिं प्रति स्वतन्त्रोपस्थितेष्टभेदाग्रहः कारणम् इत्यतिरिक्तायाः प्रवृत्तिकारणतायाः कल्पनीयतया गौरवम् । \_\_\_\_\_\_\_\_\_\_\_\_\_\_\_\_

वस्तुतस्तु दोषाभ्रम इत्युभयसिद्धं, तत्र भ्रमो नासंसर्गग्रहाभावः, तस्याधिकरणरूपत्वे असाध्यत्वात्, तज्ज्ञानरूपत्वे च तस्य प्रमात्वेन दोषाजन्यत्वात् । भ्रमस्थानाभिषिक्तप्रमा दोषजन्यैवेति चेत् । न । तस्याः क्लृप्तसामण्यन्तरजन्यत्वादिति भ्रमोऽसत्यज्ञानमित्यसन्निकृष्टमपि दोषाभासत इत्युपेयम् ।  
----------------------------------------  
दीपिका अन्यथाख्यातेः दोषाधीनत्वप्रतिपादनम्  
लोके 'दोषात् भ्रमः' इति व्यवहारः प्रसिद्धः उभयवादिसम्मतश्च । तत्र भ्रमपदार्थः असंसर्गग्रहाभावः इति पक्षो न निर्दुष्टः । तथा हि, शुक्तौ रजतभ्रमः - शुक्तिरजतयोः असंसर्गस्य ज्ञानाभावः इति हि सम्मतम्। एवं सति भ्रमस्य ज्ञानाभावरूपत्वात् 'अभावोऽधिकरणात्मक' इति गुरुमते ज्ञानाभावस्य अधिकरणीभूतात्मस्वरूपत्वात् भ्रमस्य आत्मस्वरूपत्वं स्यात् । आत्मनश्च नित्यत्वेन तत्स्वरूपपर्यवसितस्य भ्रमस्य दोषजन्यत्वं न स्यात् । न च भ्रमपदार्थः असंसर्गज्ञानाभावः तज्ज्ञानस्वरूपः । तज्ज्ञानं च न नित्यम्, दोषजन्यं भवितुमर्हतीति वाच्यम् । 'शुक्तिरजतयोः असंसर्गज्ञानं नास्ति' इति ज्ञानस्य यथार्थतया दोषजन्यत्वासम्भवात् ।  
न च भ्रमपदेन अभिधीयमानं ज्ञानं प्रमात्मकं सदपि दोषजन्यमेवेति वाच्यम् । प्रमात्मकज्ञानोत्पत्तौ दोषाघटितस्य क्लृप्तस्य सामग्रयन्तरस्य प्रसिद्धतया दोषस्य तत्र कारणताकल्पनस्य व्यर्थत्वात् अनुचितत्वाच्च ।  
तस्मात् भ्रमपदार्थः अप्रमात्मकज्ञानम् । तच्च दोषवशात् इन्द्रियासन्निकृष्टं वस्त्ववगाहत इत्युपेयम्।  
न च 'दोषाभ्रेम' इत्यत्र भ्रमपदेन विसंवादिप्रवृत्तिः अभिधीयते । तस्याः दोषजन्यत्वम् इष्टभेदाग्रहद्वारा सम्भवतीति न काप्यनुपपत्तिः। तथा चान्यथाख्यात्युपगमो नावश्यक इति वाच्यम् । दोषात् विसंवादिप्रवृत्तिजनने विशिष्टज्ञानस्य व्यापारत्वकल्पनायां लाघवात्, इष्टभेदाग्रहस्य व्यापारत्वे गौरवात् । यतः निरुक्तव्यापारत्वघटकं प्रवृत्तिकारणत्वं विशिष्टज्ञानस्य क्लृप्तमेव । संवादिप्रवृत्तिस्थले सर्वैरवधारितत्वात् । इष्टभेदाग्रहस्य तु कल्पनीयमिति । \_\_\_\_\_\_\_\_\_\_\_\_\_\_\_\_

अपि च दोषस्य विशिष्टमेव ज्ञानं व्यापारः प्रवृत्तौ तद्धेतुत्वस्य क्लृप्तत्वात् । न च भेदाग्रहः, कल्पनीयकारणभावत्वात् । यत्तु दुष्टात्कार्यन्नेति, तत्र बीजेन्द्रियसाधारणं न दुष्टत्वमेकमस्ति।  
\_\_ एवं प्रत्यक्षमप्यन्यथाख्यातौ मानं कारणबाधाभावात् । तथाहि इदं रजततया जानामीत्यनुव्यवसायसाक्षिकमेवान्यस्यान्यथा भानम् । न हि विषयत्वेऽनुव्यवसायादन्यत्प्रमाणम् ।  
-------------------------------------------  
दीपिका न च दुष्टात् कुटजबीजात् यवाङ्कुराद्युत्पत्तेः अदर्शनात् दोषाणां कार्यप्रतिरोधकत्वमेव, न तु विलक्षणकार्योत्पादकत्वम् । तथा च दुष्टेन्द्रियात् अप्रमाजननं न सम्भवतीति वाच्यम् । बीजेन्द्रियसाधारणस्य दुष्टत्वस्य एकस्य विरहेण दुष्टत्वावच्छिन्नस्य कार्यानुत्पादनियामकतायाः वक्तुमशक्यत्वात् । दुष्टाद्बीजात् कार्योत्पत्तेरदर्शनात् तस्य कार्यानुत्पादकत्वम् । दुष्टादिन्द्रियात्तु कार्योत्पत्तिदर्शनात् अस्य कार्योत्पादकत्वम् । अन्यथाख्यातौ प्रत्यक्षप्रमाणोपन्यासः ।  
प्रत्यक्षमपि अन्यथाख्यातौ प्रमाणमुपलभ्यते । तथाहि - शुक्तौ 'इदं रजतम्' इति प्रतीत्युदयानन्तरम् ‘इदं रजततया जानामि' इत्यनुव्यवसायो जायते । तेन च पुरोवर्तिविशेष्यकरजतत्वप्रकारकज्ञानं विषयीक्रियते । तदेव ज्ञानं पुरोवर्तिनं शुक्त्यादिकम् अन्यथा-रजतत्वादिना अवगाहमानम् अन्यथाख्यातिरित्यभिधीयते । इत्थम् अनुव्यवसायसाक्षिकमेव अन्यस्य अन्यथाभानम् ।  
न च अनुव्यवसायस्याप्रामाण्यमाशङ्कनीयम् । अनुव्यवसायस्य प्रमात्वनियमात् । यो व्यवसायो हि येन प्रकारविशेष्यभावेन यान् विषयान् अवगाहते, तानेव विषयान् तदुपरक्तं तमेव प्रकारविशेष्यभावं तदुपरक्तं तमेव व्यवसायञ्च अवगाहते अनुव्यवसायः। 'अयं घटः' इति व्यवसायोत्तरं जायमानः अनव्यवसायः घटत्वप्रकारकव्यवसायाऽविशेष्यान् पटादीन् न घटत्वप्रकारकज्ञानविशेष्यत्वेन अवगाहते। \_\_\_\_\_\_\_\_\_\_\_\_\_\_\_\_

87  
न ह्यतद्विषयस्तज्ज्ञानविषयत्वेन, न वा तदविषयकं तद्विषयकत्वेनानुव्यवसीयते । अनुव्यवसायस्य प्रमात्वनियमात् । अन्यथा घटज्ञानेऽपि कदाचित् पटञानामीति स्यात् । न च भेदाग्रहदशायां रजतज्ञानविषयत्वासंसर्गाग्रहः, शुक्तौ भेदग्रहेऽपि शुक्तीरजतत्वेन मया ज्ञाता शुक्तौ रजतज्ञानं मे वृत्तमित्यनुव्यवसायात् ।  
अथ विचारसाध्यासंसर्गग्रहबाध्योऽयमसंसर्गाग्रहस्तेन विचारं विना भेदग्रहेऽप्यवतिष्ठत इति चेत् ।  
-------------------------------------------  
दीपिका नापि घटत्वाऽविषयकं 'अयं पट' इति ज्ञानं घटत्वविषयकत्वेन अवगाहते । अनुव्यवसायस्य भ्रमत्वे कदाचित् घटज्ञानोत्तरं ‘पटं जानामि' इत्यनुव्यवसायप्रसङ्गः । तथा च भ्रमात्मकस्य विशिष्टज्ञानस्यानुपगमे 'इदं रजततया जानामि' इत्यनुव्यवसायः नोपपद्येत।  
न च भ्रमोत्तरं जायमानः 'इदं रजततया जानामि' इत्याकारकः अनुव्यवसायः शुक्तिरजतभेदाग्रहकालीनः रजतत्वप्रकारतानिरूपितज्ञानीयविशेष्यतायाः पुरोवर्तिशुक्तौ असंसर्गाग्रह एव । न तु रजतत्वप्रकारकपुरोवर्तिविशेष्यकज्ञानावगाहि विशिष्टज्ञानम् इति वाच्यम् । शुक्तौ 'इदं रजतम्' इति प्रतीत्यनन्तरं 'नेदं रजतं, किन्तु शुक्तिः' इति बाधनिश्चयोत्तरं 'शुक्तिं रजततया अज्ञासिषम्' इत्यनुव्यवसायस्योत्पादात् । तत्पूर्वक्षणे शुक्तिरजतभेदग्रहस्य विद्यमानतया बाधितेन तद्भेदाग्रहात्मना अनुव्यवसायस्य स्थातुमशक्यत्वात्।  
ननु तर्हि शुक्तौ रजतत्वप्रकारतानिरूपितज्ञानीयविशेष्यतायाः असंसर्गाग्रहमात्रम् अनुव्यवसायः, न तु भेदाग्रहसहितम् । असंसर्गाग्रहश्च पूर्वक्षणेऽबाधित एव । यतो हि 'इदं न रजतम्' इति शुक्तौ रजतभेदे गृहीते पश्चात् 'रजतत्वप्रकारतानिरूपितज्ञानीयविशेष्यताभावव्याप्यरजतभेदवती इयं शुक्तिः' इति परामर्शलक्षणेन विचारेण 'इयं शुक्तिः रजतत्वप्रकारतानिरूपितज्ञानीयविशेष्यताभाववती' इत्यनुमितिलक्षणः असंसर्गग्रहो जायते । तेन बाधात् असंसर्गाग्रहरूपः अनुव्यवसायः न भवति । तथा च 'नेदं रजतं, किन्तु शुक्तिः' इति भेदग्रहे सत्यपि निरुक्तपरामर्शलक्षणस्य \_\_\_\_\_\_\_\_\_\_\_\_\_\_\_\_

--------  
न । इदं रजततया जानमीत्यत्र शुक्तिकर्मकरजतत्वप्रकारकज्ञानासंसर्गाग्रहस्यात्मन्यसम्भवात् तादृशज्ञानाप्रसिद्धेः । न चेदं जानामीति रजतं जानामीति तदाकारः, तृतीयार्थस्य प्रकारत्वेन प्रकारिणोऽभानेऽभानप्रसङ्गात् । विशिष्टज्ञानञ्च सर्वत्र विशेषणविशेष्यीयमित्यन्यथा भानमपि तथा ।  
---------------  
दीपिका विचारस्य विरहदशायाम् असंसर्गग्रहानुत्पत्त्या बाधकविरहेण असंसर्गाग्रहलक्षणः निरुक्तानुव्यवसायः स्थातुं प्रभवति । तथा च अनुव्यवसायस्यानुपपत्तिः नास्तीति चेन्न । अख्यातिवादे शुक्तौ 'इदं रजततया जानामि' इति अनुव्यवसायस्य असंसर्गाग्रहरूपतायाः अप्रसिद्धेः । तथा हि - विशेष्ये प्रकारस्य असंसर्गग्रहाभाव एव असंसर्गाग्रह इत्यनेन विवक्षितः । यथा हृदादौ 'अयं धूमवान्' इति ज्ञानं विशेष्यीभूतस्य ह्रदस्य प्रकारीभवतः धूमस्य च असंसर्गाग्रहः, तथा 'इदं रजततया जानामि' इत्यनुव्यवसायः विशेष्यीभूतस्यात्मनः प्रकारीभूतस्य पुरोवर्तिशुक्तिविशेष्यकरजतत्वप्रकारकज्ञानस्य च असंसर्गाग्रहरूपो वाच्यः । स च गुरुमतेऽप्रसिद्धः। शुक्तिविशेष्यकरजतत्वप्रकारकज्ञानस्य अन्यथाख्यातिरूपत्वात् ।  
नच 'इदं रजतत्वेन जानामि' इति वाक्येन 'इदं जानामि, रजतत्वेन जानामि' इत्याकारक एवानुव्यवसायः अभिलप्यते । स च शुक्ति विशेष्यकज्ञान - रजतत्वप्रकारकज्ञानयोः आत्मनि असंसर्गाग्रहरूपः प्रसिद्ध्यत्येवेति वाच्यम् । विशेष्यमनवगाह्य प्रकारमात्रमवगाहमानस्य रजतत्वेन जानामि' इत्याधुनव्यवसायस्य अप्रसिद्धत्वात् । इत्थं च शुक्तिस्थले 'इदं रजततया जानामि' इत्यनुव्यवसायबलेन शुक्तिविशेष्यकरजतत्वप्रकारकज्ञानस्य अन्यथाख्यातिलक्षणस्य सिद्धिः निष्प्रत्यूहैव ।  
न चास्तु शुक्तौ रजतत्वसम्बन्धावगाहि ज्ञानं, तथापि तस्य शुक्ति विशेष्यतानिरूपितरजतत्वप्रकारताकत्वं नियुक्तिकमिति वाच्यम् । पूर्वमनुपस्थितं संसर्गम् अवगाहमानस्य ज्ञानस्य विशिष्टज्ञानात्मकतया सप्रकारकत्वसविशेष्यकत्वनियमात् । पूर्वमनुपस्थितसंसर्गनिष्ठायाः ज्ञानीयविषयतायाः सांसर्गिकविषयतारूपत्वात् । तस्याश्च स्वनिरूपकज्ञानीयप्रकारताविशेष्यतानिरूपितत्वनियमात् । तथा च शुक्तौ रजतस्य \_\_\_\_\_\_\_\_\_\_\_\_\_\_\_\_

ज्ञाने रजतत्वानभ्युपगमाद्विशेषणविशेष्यविषयकत्वाच्च न साकारवादः ।  
यत्तु ज्ञानमिथ्यात्वे बाध्यबाधकव्यवस्था न स्यादविशेषादिति । तन्न । अनन्यथासिद्धाया धियो बाधकत्वात् ।  
-------------------------------  
दीपिका रजतत्वस्य वा सम्बन्धम् अवगाहमाने 'इदं रजतम्' इति ज्ञाने सम्बन्धनिष्ठविषयतायाः संसर्गतारूपत्वेन प्रकारताविशेष्यतानिरूपितत्वं सेत्स्यति । इन्द्रियासन्निकृष्टस्य रजतत्वस्य प्रत्यक्षविशेष्यत्वासम्भवेन प्रकारतया, तत्सन्निकृष्टस्य पुरोवर्तिशुक्त्यादेः विशेष्यतया, शुक्ति निष्ठविशेष्यतारजतत्वनिष्ठप्रकारतानिरूपितसमवायनिष्ठसंसर्गताकत्वं भ्रमस्य सिद्ध्यति । ज्ञानानां साकारताप्रसङ्गस्य निरसनम्  
\_\_\_ साकारवादिनः सौगताः सौत्रान्तिकापरनामानः रजतज्ञाने समवायसम्बन्धेन रजतत्वम् अभ्युपगच्छन्ति । रजतस्य ज्ञानस्य च विषयविषयिभावसम्बन्धं नाभ्युपगच्छन्ति । नैयायिकास्तु रजतज्ञाने रजतत्वस्य समवायं नाङ्गीकुर्वन्ति । रजततज्ज्ञानयोः विषयविषयिभावम् उररीकुर्वन्ति । 'इदं रजतम्' इति भ्रमेऽपि रजतत्वस्य समवायः नैतदनुमतः । अतः अन्यथाख्यातिवादे ज्ञानानां साकारताप्रसङ्गो नावतरति । ज्ञानानां बाध्यबाधकभावव्यवस्थापनम्  
ननु पुरोवर्तिशुक्तौ दोषवशात् 'इदं रजतम्' इति प्रतीतौ पश्चात् 'नेदं रजतम्' इत्यवगते पूर्वोत्पन्नं रजतज्ञानं बाध्यते । पूर्वोत्तरकालिकयोः रजतत्वतदभावावगाहिनोः अनयोः ज्ञानयोः बाध्यबाधकभावः सर्वानुभवगोचरः । अत्र प्रमाया इव भ्रमस्य विशिष्टज्ञानरूपताया उपगमे विरोधिविषयकत्वस्य बाधकत्वप्रयोजकस्य 'नेदं रजतम्' इति ज्ञाने इव 'इदं रजतम्' इति ज्ञानेऽप्यक्षततया, \*तस्यापि बाधकत्वप्रसङ्गेण  
\*तस्यापि - 'इदं रजतम्' इति ज्ञानस्यापि । बाधकत्वप्रसङ्ग इति । ननु यत्र रजते 'नेदं रजतम्' इति भ्रमानन्तरं विशेषदर्शनादिना 'इदं रजतम्' इति ज्ञानमुत्पन्नं तत्र 'इदं रजतम्' इति ज्ञानस्य बाधकत्वमिष्यत एवेति रजतत्वतदभावावगाहिनोः द्वयोरपि ज्ञानयोः बाधकत्वं तत्र तत्र स्थले आवश्यकमेवेति चेन्न । एकत्र स्थले रजतत्वतदभावज्ञानयोः द्वयोरपि बाधकत्वस्यानिष्टत्वात्, तस्यैव आपादनात् । यस्याः रजतत्वज्ञानव्यक्तेः रजतत्वाभावज्ञानबाध्यत्वं तस्याः व्यक्तेः रजतत्वाभावज्ञानबाधकत्वं नास्तीति भावः। \_\_\_\_\_\_\_\_\_\_\_\_\_\_\_\_

तथा हि यत्र दुष्टादुष्टेन्द्रियजन्यं परस्परनिरपेक्ष्यमेकत्र विरुद्धं ज्ञानद्वयमुत्पद्यते, तत्र प्रथममनुपजातविरोधित्वान्नानागतं बाधते तस्याप्राप्तत्वात् । उत्तरन्तु स्वकारणादुत्पद्यमानमुपजातविरोधितया नानुपमृद्य पूर्वमुत्पत्तुमर्हतीति पूर्व बाधात्मकमुत्पद्यते, अन्यथा नोत्पद्येतैव । न चैवमेवेति वाच्यम् । अनुभवविरोधात् ।  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-----------  
दीपिका बाध्यबाधकव्यवस्थैव उच्छिद्येत इति चेत् । उच्यते - न हि विरोधिविषयकत्वं बाधकत्वे तन्त्रम्, उक्तदोषात् । अपि तु अनन्यथासिद्धत्वम् । तच्च विशेषदर्शनलौकिकसन्निकर्षादिरूपोत्तेजकाधीनत्वम् । दोषवशात् पुरोवर्तिशुक्तौ रजतज्ञानोत्पादानन्तरं रजतत्वाभावव्याप्यलिङ्गविशेषस्य धर्मिणि शुक्तौ दर्शनात् 'नेदं रजतं, किन्तु शुक्तिः' इति निश्चयः समुत्पद्यते । एषः विशेषदर्शनाधीनस्सन् पूर्वोत्पन्न रजतज्ञानं बाधते । तत्तु न बाधकं, विशेषदर्शनादिकं विना उत्पन्नत्वात् । यत्र दूरस्थे धर्मिणि 'स्थाणुत्वव्याप्यवक्रकोटरादिमानयम्' इति भ्रान्त्या 'अयं स्थाणुः' इति प्रत्यक्षभ्रमः । पश्चात् सन्निहिते तत्रैव धर्मिणि 'अयं न स्थाणुः, किन्तु पुरुषः' इति निर्णयो जायते, तत्र उत्तरकालिकं लौकिकसन्निकर्षजन्यं स्थाणुत्वाभावज्ञानं पूर्वकालिकं स्थाणुत्वज्ञानं बाधते । विशेषदर्शनापेक्षया लौकिकसन्निकर्षस्य प्राबल्यात् । विशेषदर्शनाधीनमपि दोषायत्तं स्थाणुत्वज्ञानं लौकिकसन्निकर्षाधीनेन स्थाणुत्वाभावज्ञानेन बाध्यते । लौकिकसन्निकर्षश्चात्र विधेये विवक्षितः । अत एव 'इदं रजतम्' इत्याकारकस्य शुक्तिविशेष्यकस्य रजतत्वज्ञानस्य धयंशे लौकिकसन्निकर्षाधीनत्वेऽपि विधेयांशे तदधीनत्वाभावात् न बाधकत्वम् । यद्वा अप्रामाण्यज्ञानानास्कन्दितत्वे सति विरोधिविषयकत्वमेव तत् ।  
\_\_\_ इत्थञ्च यत्र परस्परनिरपेक्षम् एकत्रधर्मिणि विरुद्धधर्मप्रकारकं ज्ञानद्वयं क्रमेण उत्पद्यते यथा रजततद्भेदावगाहि उपदर्शितज्ञानद्वयं तत्र पूर्वज्ञानं बाध्यम, उत्तरं बाधकम् । युक्तं चैतत् । प्रथमं हि ज्ञानम् अनुत्पन्नविरोधित्वात् विशेषदर्शनादिकं विना उत्पत्तुं प्रभवति । अनुत्पन्नविरोधित्वात् अनागतविरोधित्वाच्च न बाधते । अनुत्पन्नस्य अनागतस्य च बाधनाऽसम्भवात् । उत्तरं तु ज्ञानम् उत्पन्नविरोधित्वेन \_\_\_\_\_\_\_\_\_\_\_\_\_\_\_\_

यदाहुः । पूर्वात्परबलीयस्त्वं तत्र नाम प्रतीयते । अन्योन्यनिरपेक्षाणां यत्र जन्मधियां भवेत्' । इति यत्र पूर्वापेक्षमुत्तरं ज्ञानमुत्पत्तुमुन्मुखं तत्रोपजीव्यपूर्वविरोधेनोत्तरं नोत्पद्यते, अतोऽजातं सत्पूर्व कथं बाधताम् । यथा प्रत्यक्षादिविरुद्धानुमितिः ।  
ननु भ्रमस्य किं बाध्यते । न स्वरूपं तस्य सत्वात् ।
--------------------------------------------  
दीपिका कारणविशेषमवलम्ब्यैवोत्पद्यमानं पूर्वं ज्ञानमबाधित्वा उत्पत्तुं नाहतीति बाधकं सदेव उत्पद्यते । अबाधकत्वे तस्य उत्पत्तिरेव न स्यात्, विरोधिनः पूर्वज्ञानस्य सद्भावात् । तदुक्तं' 'पूर्वात् परबलीयस्त्वं तत्र नाम प्रतीयते । अन्योन्यनिरपेक्षाणां यत्र जन्म धियां भवेत्' इति । यत्र तु ज्ञानयोः सापेक्षता तत्र बाध्यबाधकभावो न घटते । यथा - 'अग्निः उष्णः' इति प्रत्यक्षं पूर्वमुत्पन्नं सत् उष्णत्वाभावव्याप्यवत्तानिश्चयजन्यायाः ‘अग्निः अनुष्णः' इत्यनुमित्तेः बाधकं न भवति । नाप्येषा अनुमितिः पूर्वस्य औष्ण्यप्रत्यक्षस्य बाधिका भवति । तत्रानुमितेरेव अनुत्पादात् । अनुमितेः प्रत्यक्षोपजीवकतया, उपजीव्यं पूर्व प्रत्यक्षं विरुद्ध्य उपजीवकस्य अनुमित्यादेः उत्पत्त्यसम्भवात् । न ह्यनुत्पन्नायाः अनुमितेः बाधकं प्रत्यक्षं भवितुं शक्नोति ।  
पूर्वमुत्पन्ना अनुमितिः उत्तरोत्पन्नप्रत्यक्षेण बाधिता स्यादिति तु न वाच्यम् । प्रत्यक्षात् पूर्वम् अनुमितेरुत्पादासम्भवात् । अनुमितेः प्रत्यक्षोपजीवकत्वात् । न च 'अग्निरुष्णः' इति प्रत्यक्षम् ‘अग्निरनुष्णः' इत्यनुमितेः उपजीव्यं कथं ? विरोधि विषयकयोः तयोः कार्यकारणभावलक्षणोपजीव्योपजीवकभावविरहादिति वाच्यम् । यतो हि ‘अग्निरनुष्ण' इत्यनुमितिः अनुष्णत्वव्याप्तिनिश्चयमपेक्षते । स च घटादौ अनुष्णत्व द्रव्यत्वाद्योः सहचारज्ञानमपेक्षते । तच्च ‘घटः उष्णस्पर्शाभाववान्' इत्याद्यभाव प्रत्यक्षात्मकं ज्ञानं प्रतियोगिज्ञानविधया उष्णस्पर्शस्य ज्ञानमपेक्षते । स च अग्नौ उपलभ्यते इति क्रमेण अग्नौ अनुष्णत्वस्य अनुमितिः अग्नौ उष्णत्वस्य प्रत्यक्षमुपजीवति । इत्थञ्च परस्परनिरपेक्षतया उत्पन्नयोरेव विरोधिविषयकयोः भ्रमप्रमयोः बाध्यबाधकभावः पर्यवसितः । तत्र भ्रमस्य बाध्यत्वं, प्रमायाः बाधकत्वमिति विवेकः ।  
...................................  
\* तन्त्रवार्तिकम् (3-3-1)। वाचस्पतिमित्रैः तात्पर्यटीकायां (1-1-2) उद्धृतोऽयं श्लोकः । \_\_\_\_\_\_\_\_\_\_\_\_\_\_\_\_

नापि रजतत्वप्रकारकत्वं, शुक्तिविषयकत्वं वा तयोरपनेतुमशक्यत्वात् । ज्ञातं हि तद्रजतत्वेन शुक्तिं विषयीकृत्य नापि व्यवहारः, प्रवृत्यादेवृत्तत्वात् । नाप्यनागतव्यवहारजनकत्वं, तस्य कारणाभावादेवासम्भावात् । उच्यते । बाधकेन भ्रमस्य भ्रमत्वबुद्धिरेव बाधः।  
---------  
दीपिका बाधनिर्वचनम्  
ननु रजतत्वाभावादिप्रमया रजतत्वादिभ्रमस्य बाधो हि न तावत् स्वरूपनिवृत्तिः। उत्पन्ने 'इदं रजतम्' इत्यादिभ्रमे तत्स्वरूपस्य ज्ञानत्वात्मकस्य भ्रमत्वात्मकस्य वा नित्यतया ज्ञानान्तरेण नाशयितुमशक्यत्वात् स्वरूपनिवृत्तेरसम्भवात् । तभ्रमव्यक्तयात्मकस्य स्वरूपस्य नाशो बाध इत्यपि न । योग्यविभुविशेषगुणानां स्वोत्तरवर्तिविशेषगुणनाश्यत्वनियमेन तदुत्तरवर्तिना उदासीनज्ञानादिनापि तन्नाशसम्भवात् ।  
नापि रजतत्वादिप्रकारकत्वस्य शुक्तयादिविशेष्यकत्वस्य वा निवृत्तिः बाधः । उत्पन्ने 'इदं रजतम्' इति ज्ञाने ततः रजतत्वप्रकारकत्वशुक्तिविशेष्यकत्वयोः निवर्तयितुम् अशक्यत्वेन पुनरसम्भवप्रसङ्गात् । तयोः अनित्यत्वोपगमेऽपि तदाश्रयज्ञाननिवर्तकस्यैव तन्निवर्तकतायाः वक्तव्यतया अतिप्रसङ्गात् ।  
नापि तत्र प्रवृत्त्यादिजनकतायाः नाशः। शुक्तौ 'इदं रजतम्' इति प्रतीत्युदयानन्तरं तत्र रजतार्थिनः प्रवृत्त्यादेरुत्पन्नतया तत्र प्रवृत्त्याद्युपधायकतायाः अक्षतत्त्वात् । प्रवृत्त्याधुत्पत्युत्तरमपि तस्या आश्रयनिवर्तकेनैव निवर्तनीयत्वात् । तन्निवृत्तेश्च क्लृप्तेन निरुक्तकारणेनापि सम्भवेन अतिप्रसङ्गात् ।  
नापि अनागतप्रवृत्त्यादिजनकतायाः नाशः । रजतभ्रमस्य भाविप्रवृत्तिं प्रति कारणतायाः एव विरहेण तत्र तन्नाशासम्भवात् । रजतत्वज्ञानस्य अनागतप्रवृत्तिं प्रति कारणतात्यन्ताभावे तु रजतत्वाभावनिश्चयस्य प्रयोजकत्वाभावेन रजतत्वाभावनिश्चयं विनापि रजतत्वज्ञाने बाधव्यवहारप्रसङ्गादिति चेत् ।  
उच्यते भ्रमत्वबुद्धिरेव बाधः । विशेषदर्शनवशात् पुरोवर्तिशुक्त्यादौ 'इदं न रजतं किन्तु शुक्तिः' इति निश्चये उत्पन्ने पूर्वजातस्य 'इदं रजतम्' इति ज्ञानस्य भ्रमत्वं निर्णीयते । तथा हि-'इदं रजतम्' इति ज्ञाने रजतत्वनिष्ठप्रकारतानिरूपितपुरोवर्तिनिष्ठविशेष्यताकत्वम् अनुव्यवसायात् अवगतम् । पुरोवर्तिनः रजतत्वाभाववत्त्वं \_\_\_\_\_\_\_\_\_\_\_\_\_\_\_\_

यत्तु धियामयथार्थत्वे कथमाश्वास इति । तन्न । प्रामाण्यग्रहोपायस्य दर्शितत्वात् । सत्त्यत्वनियमेऽपि सदसंसर्गाग्रहस्यागृहीतासंसर्गस्य ज्ञानद्वयस्य च बहुषु दर्शनात् कथमाश्वासः।  
----------------------------------  
दीपिका तु 'नेदं रजतम्' इति बाधनिश्चयगोचरः । इत्थं रजतत्वनिष्ठ प्रकारतानिरूपितपुरोवर्तिनिष्ठविशेष्यताकत्वे सति रजतत्वाभाववत्पुरोवर्तिविशेष्यकत्वरूपस्य हेतोः पक्षे 'इदं रजतम्' इति ज्ञाने अवगमात् रजतत्वाभाववन्निष्ठविशेष्यतानिरूपितरजतत्वनिष्ठप्रकारताकत्वरूपभ्रमत्वव्याप्यनिरुक्तहेतुमत्ताज्ञानेन 'इदं रजतम् इति ज्ञानं भ्रम' इत्यनुमितिः जायते । 'इदं रजतम्' इति ज्ञानं रजतत्वाभाववन्निष्ठविशेष्यतानिरूपितरजतत्वनिष्ठप्रकारताकं रजतत्वनिष्ठप्रकारता निरूपितपुरोवर्तिनिष्ठविशेष्यताकत्वे सति रजतत्वाभाववत्पुरोवर्तिविशेष्यकत्वात् इत्यनुमानप्रयोगः । तथा च ‘इदं रजतम्' इत्यादिज्ञानस्य तत्र बाध्यत्वं तज्ज्ञानज्ञाप्यभ्रमत्ववत्त्वम् । 'नेदं रजतम्' इत्यादि ज्ञानस्य तद्बाधकत्वञ्च तत्र भ्रमत्वज्ञापकज्ञानजनकत्वम् । इत्थं च भ्रमत्वघटितो बाधः बाध्यबाधकभावश्च तेन विना अनुपपन्न एव। ज्ञानेषु अविश्वासप्रसङ्गस्य परिहारः  
ज्ञानस्य भ्रमत्वसम्भवे सर्वत्र ज्ञाने प्रमात्वभ्रमत्वसहचरितज्ञानत्ववत्ताज्ञानेन 'इदं ज्ञानं प्रमान वा' इति प्रामाण्यसंशयोदयात् प्रामाण्यनिश्चयलक्षणस्य विश्वासस्य विरहेण प्रवृत्तिसामान्यस्योच्छेदप्रसङ्ग इति यदाशङ्कितं तन्न युक्तम् ।  
ज्ञानेषु सामान्यतः प्रामाण्यसंशयोत्पत्तावपि प्रामाण्यनिश्चयसामण्याः संवादिप्रवृत्तिजनकत्वलिङ्गकानुमानादेः प्रसिद्धतया तत एव ज्ञानेषु प्रामाण्यनिश्चयसम्पादनसम्भवेन प्रवृत्त्युपपत्तेः ।  
\* भ्रमत्वज्ञापकं ज्ञानं - भ्रमत्वानुमितिजनकः परामर्शः । तज्जनकं नेदं रजतम्' इति ज्ञानम् । अस्य निरुक्तपरामर्शजनकत्वं तु विशेषणज्ञानविधया । हेतुकुक्षिगतस्य पुरोवर्तिनि रजतत्वाभाववत्त्वरूपविशेषणस्य उक्तज्ञानेन लाभात् । \_\_\_\_\_\_\_\_\_\_\_\_\_\_\_\_

अथ सदसंसर्गाग्रहस्य प्रतिसन्धानं विलम्बितं सद्विषयत्वञ्च शीघ्रोपस्थितमित्यौत्सर्गिकसद्विषयत्वज्ञानाद्विश्वासः । यत्र तु कदाचित् संशयस्तत्र ज्ञानान्तरादेव संशयनिर्वृत्तिरिति चेत । ममाप्यौत्सर्गिकन्धियां सत्यत्वं बाधकेनापनोद्यत इति तदनवतारात्सत्यत्वविश्वासः । किञ्च तव ज्ञानान्तरेऽप्यविश्वासः । विशेषदर्शनाद्विश्वासस्तुल्य एव । यथा च तत्रापि न सन्देहस्तथोक्तं परतः प्रामण्ये ।  
-  
-  
-  
-  
-  
--  
दीपिका ज्ञानसामान्यं प्रमेति अख्यातिवादानुसरणेऽपि शुक्तौ 'इदं रजतम्' इति प्रतीतिस्थले सत्ययोः शुक्तिरजतयोः 'असंसर्गाग्रहस्य अगृहीतासंसर्गकज्ञानद्वयस्य च विद्यमानतया रजतधर्मिकतादाम्यसम्बन्धावच्छिन्नरजतनिष्ठप्रकारताकज्ञानविरहस्य तुल्यतया तादाम्येन रजतवन्निष्ठविशेष्यतानिरूपितरजतनिष्ठप्रकारताकत्वलक्षणप्रमात्वस्य अभावदर्शनेन ज्ञानसामान्ये प्रामाण्यसंशयस्य दुरितया अविश्वासप्रसङ्गसाम्याच्च । यतो हि - शुक्तौ 'इदं रजतम्' इति प्रतीतेः भ्रमत्वे इव ज्ञानद्वयात्मकत्वेऽपि तत्र तादात्म्येन रजतवन्निष्ठविशेष्यतानिरूपिततादात्म्यसम्बन्धावच्छिन्नरजतनिष्ठप्रकारताकत्वाभावोऽक्षत एव।  
ननु क्वचिदेव पुरोवर्तिशुक्त्यादौ 'इदं रजतम्' इत्यादिप्रतीतिस्थले 'नेदं रजतं' इत्यादिबाधनिश्चयोत्तरं धर्मधर्मिणोः असंसर्गाग्रहस्य अगृहीतासंसर्गकज्ञानद्वयस्य च दर्शनात्, सद्वस्तुविषयकत्वरूपस्य प्रमात्वस्य तु ज्ञानेषु बहुत्र दर्शनात् सामान्यतो ज्ञाने उत्पद्यमाने सद्विषयकत्वमेव शीघ्रमुपतिष्ठते । असंसर्गाग्रहादिस्तु क्वचिदेव विलम्बेन चोपतिष्ठते । तथा च सामान्यतः सद्विषयकत्वे ज्ञाते असति च बाधे असंसर्गाग्रहादि प्रतिसन्धानाभावात् प्रमात्वम् अबाधितार्थविषयकत्वरूपं निश्चीयते । यत्र तु "ज्ञाने  
9. भेदाग्रहस्येत्यर्थः । उपदर्शिते तादात्म्यरोपस्थले भेदाग्रहः, हृदादौ 'अयं धूमवान्' इत्यादी संसर्गारोपस्थले हृदधूमाद्योः संसर्गारोपः। 10. गुरुमते ज्ञानानां स्वप्रकाशत्वात् व्यवसायस्यैव प्रामाण्यावगाहित्वं नियतम् । तथापि यत्र दोषप्राबल्यं तत्र प्रामाण्यभानप्रतिबन्धात् अप्रामाण्यसंशयः उपपद्यते । \_\_\_\_\_\_\_\_\_\_\_\_\_\_\_\_

अन्ये तु स्मृतयोग्यवैधाभावोऽधिकरणं तज्ज्ञानं वा तच्च प्रत्यक्षत एव गृहीतम् इति युक्तो विश्वासः। अयोग्ये भेदकेऽधिकरणेच भेदसंशये ज्ञानान्तराद्विश्वास इति । तन्न । उभयत्रापि ज्ञानान्तराद्विश्वासतुल्यत्वेन शिष्यधन्धनमात्रत्वात् । वस्तुतस्तु भेदाग्रहादेवाभेदव्यवहारोपपत्तावभेदविषयत्वं क्वापि न सिद्धमस्तीति कथं सद्विषयत्व सिद्धिः।  
-  
-  
-  
दीपिका उत्पद्यमाने असंसर्गाग्रहस्य प्रतिसन्धानात् निरुक्तप्रमात्वस्य संशयो जायते, तत्र ज्ञानान्तरेण अन्ततः संवादिप्रवृत्तिजनकत्वलिङ्गकानुमानात्मकेन प्रमात्वं निश्चेतव्यम् । अतः संशयो निवर्तनीय इति चेत् ।  
न। तुल्यरीत्या अन्यथाख्यातिवादेऽपि प्रामाण्यनिश्चयसम्पादनसम्भवात् । तथा हि - कस्यचिदेव ज्ञानस्य भ्रमत्वात् बाहुल्येन तु ज्ञानानां प्रमात्वात्, ज्ञाने उत्पद्यमाने सामान्यतो गृह्यमाणं प्रमात्वं बाधानवतारदर्शनात् निश्चीयते । ततः निष्कम्पप्रवृत्तिरुपपद्यते । यस्य ज्ञानस्य उत्तरकाले बाधनिश्चयः तत्र पश्चात् भ्रमत्वं निश्चीयते । ततश्च तस्य प्रवर्तकत्वं विहन्यते।  
किञ्च अख्यातिवादे यत्र क्वचित् ज्ञाने प्रामाण्यसंशयो जातः तत्र ज्ञाने ज्ञानान्तरात् प्रामाण्यं निश्चेतुमशक्यम् । ज्ञानान्तरेऽपि तुल्ययुक्त्या प्रामाण्यसंशयजननात्। स्वयं सन्दिग्ध प्रामाण्यकस्य च अन्यत्र प्रामाण्यनिश्चायकत्वासम्भवात् । संवादिप्रवृत्तिजनकत्वादिरूपविशेषदर्शनेन परामर्शात्मकेन क्लृप्तेन प्रामाण्यनिश्चायकेन तन्निश्चयोपगमे तु लाघवात् सर्वत्र तत एव तदुपगमसम्भवेन पूर्व प्रामाण्यनिश्चयसम्पादनप्रयासस्य तन्निर्वाहकतया सर्वज्ञानप्रामाण्योपगमस्य च वैपापातात् । किञ्च, यत्र ज्ञाने अनभ्यासदशापन्ने प्रामाण्यसंशयः सर्वानुभवसिद्धः तत्र अख्यातिवादे प्रामाण्यसंशयानुपपत्तिः दुष्परिहारा।  
एकदेशिनस्तु 'इदं रजतम्' इति प्रतीतिस्थले धर्मिणि पुरोवर्तिरजतादौ  
\* असंसर्गाग्रहादिप्रतिसन्धानेन । \_\_\_\_\_\_\_\_\_\_\_\_\_\_\_\_

यत्तु दोषो न हेतुरिति । तन्न । फलबलेन तथात्वात् ।  
अथेदं रजतमिति ज्ञानकथमयथार्थम् इदं - रजतयोः सत्त्वात् । न च तदुभयतादात्म्यमसत् उभयन्तादात्म्यञ्चेति अतोऽधिकस्याभावात् । तयोश्च सत्त्वात् । असत्त्वे वा असत्ख्यातिः, एवं संसर्गारोपोऽपीति ।  
दीपिका प्रकारीभूतरजतस्य भेदाभावनिश्चयात् निरुक्तरजतज्ञाने प्रामाण्यनिश्चयो जायते । शुक्त्यादौ 'इदं रजतम्' इति प्रतीत्युत्तरकाले तु धर्मिणि स्मृतयोग्यरजतस्य भेदज्ञानात् तदभावज्ञानस्य विरहात् प्रामाण्यनिश्चयो न जायते इत्यनुभवसिद्धम् । तथा च स्मृतयोग्यवैधाभावस्य ज्ञान प्रामाण्यनिश्चायकमुपगन्तव्यम् । स च वैधाभावः रजतभेदाभावादिः अधिकरणीभूत रजतादिस्वरूपः । रजतादेश्च प्रत्यक्षत्वात् सोऽपि प्रत्यक्षः । निरुक्ताभावस्य तज्ज्ञानरूपत्वेऽपि रजतभेदाभावादिज्ञानस्य प्रत्यक्षत्वात् स अभावः प्रत्यक्षः। यत्र तु ज्ञाने धर्मिणः अयोग्यता यथा 'गुरुत्वं गुणः' इति ज्ञाने गुरुत्वस्य यत्र च प्रकारवैधर्म्यस्यायोग्यता यथा 'इदं गुरु' इति ज्ञाने गुरुत्ववद्भेदस्य, तत्र ज्ञाने धर्मिणि गुरुत्वादौ गुणभेदाद्यभावस्य प्रत्यक्षतो निर्णयः न सम्भवति, गुणभेदतदभावादिकोटिकसंशयश्च जायते। तत्र पूर्वोक्तदिशा ज्ञानान्तरात् प्रामाण्यनिश्चयः उपगन्तव्य इति वदन्ति ।  
तन चारु । प्रामाण्यनिश्चायकत्वं निरुक्तवैधाभावज्ञानस्य सद्विषयकत्वज्ञानस्य वा भवतु उभयथापि, क्वचित् स्थले ज्ञानान्तरात् संवादिप्रवृत्तिजनकत्वादिरूपविशेषदर्शनात् प्रामाण्यनिश्चयसम्पादनस्यावश्यकतया उक्तप्रयासवैफल्यात् । किञ्च, सद्विषयकत्वं प्रामाण्यनिश्चायकम् इति पक्षे तस्य असिद्धिरेव । सद्विषयकत्वस्य सदभेदावगाहितारूपत्वात्, पुरोवर्तिरजते ‘इदं रजतम्' इति ज्ञानस्य रजताभेदावगाहितायाश्च असिद्धत्वात् । तत्र रजतभेदग्रहाभावेन रजतार्थिप्रवृत्तेः रजताभेदव्यवहारस्य चोपपादनसम्भवात्।  
यत्तु अयथार्थज्ञानम् उत्पादकाभावात् उत्पतुं नार्हति । दोषस्य क्वचिदपि कार्योत्पादकत्वादर्शनेन निरुक्तज्ञानं प्रति कारणतायाः कल्पयितुमप्यशक्यत्वात् इति । \_\_\_\_\_\_\_\_\_\_\_\_\_\_\_\_

g7  
उच्यते । सन्मात्रविषयत्वेऽपि तदभाववति तत्प्रकारकत्वं प्रकारव्यधिकरणविषयताकत्वं वा अयथार्थत्वम् ।  
प्राञ्चस्तु । तादात्म्यसंसर्गयोरसतोरेव मन्यन्ते विषयत्वम् । न चैवमसत्ख्यातिः, सदुपरक्तस्यात्यन्तासतः ख्यात्यभ्युपगमात् ।  
------------------  
दीपिका तन्न । फलानुसारित्वात् कल्पनायाः । विसंवादिप्रवृत्तिलक्षणस्य फलस्योत्पत्त्यनुरोधेन विसंवादिज्ञानस्य अयथार्थरूपस्य, तदुत्पत्त्यनुरोधेन च अवधारितान्वय व्यतिरेकसहचाराणां दोषाणाञ्च कारणतायाः कल्पनीयत्वात् । अयथार्थत्वनिर्वचनम्  
अथेदन्त्वेन पुरोवर्तिनीं शुक्तिमवगाहमानस्य 'इदं रजतम्' इति ज्ञानस्य अयथार्थतास्वरूपं विविच्यते । तद्धि न तावत् असद्विषयकत्वम् । निरुक्तज्ञानविषययोः शुक्तिरजतयोः द्वयोरपि सत्यत्वेन उक्तलक्षणस्य असम्भवात् । न च निरुक्तज्ञानविषयस्य शुक्तिरजतोभयतादात्म्यस्य असत्त्वात् समन्वय इति वाच्यम् । यतः तदुभयतादात्म्यं हि शुक्तिरजतोभयं तादात्म्यञ्च इत्येव वाच्यम् । शुक्तिरजतोभयं तत्र तत्र प्रसिद्धम् । तादात्म्यञ्च नीलघटाद्योः प्रसिद्ध्यति इत्यसम्भवतादवस्थ्यम् । न च शशविषाणवत् असदेव शुक्तिरजतयोस्तादात्म्यं निरुक्तज्ञानविषयः । अतो नाऽसम्भव इति वाच्यम् । तथा सति असख्यातौ पर्यवसानेन अपसिद्धान्तापातात् । एवं हृदादौ 'अयं धूमवान्' इति संसर्गारोपेऽपि अयथार्थत्वं न असद्विषयकत्वम् । हृदधूमसंयोगानां प्रत्येकं प्रसिद्धत्वेन असम्भवात् । असतो हृदधूमसंयोगस्य तद्विषयत्वे असत्ख्यातिप्रसङ्गात् ॥  
अत्रोच्यते - तदभाववति तत्प्रकारकत्वं प्रकारव्यधिकरणविशेष्यताकत्वं वा अयथार्थत्वम् । प्रमायाम् इव भ्रमेऽपि सदेव वस्तु भासते। न तु क्वचिदपि शशविषाणवत् असद् भासते । इयांस्तु विशेषः, प्रमायां धर्मिणि भासमानः विशेषणसम्बन्धः तस्मिन् धर्मिणि अस्त्येव । भ्रमे तु धर्मिणि भासमानो विशेषणसम्बन्धः तस्मिन् धर्मिणि नास्ति, अन्यत्र धर्मिणि प्रसिद्ध्यति । 'इदं रजतम्' इति भ्रमे धर्मी पुरोवर्तिशुक्तिः । तत्र रजतत्वसमवायः रजततादात्म्यं वा विशेषणसम्बन्धो नास्ति, किन्तु भासते। \_\_\_\_\_\_\_\_\_\_\_\_\_\_\_\_

सदनुपरक्तस्याखण्डस्यात्यन्तासतः ख्यातिरसत्ख्याति भ्युपेयते। कारणभावात् । तदनुपपत्तिस्तुल्यैवेति चेत् । न । अत्र विशिष्टज्ञानसामण्या दर्शितत्वात् । तदुक्तं वाचस्पतिमित्रैः । तस्माद्यन्यथा सन्तमन्यथा प्रतिपद्यते । तन्निरालम्बनं ज्ञानमसदालम्बनञ्च तत्' ॥ इति । इति श्रीमद्गोशोपाध्यायविरचिते तत्वचिन्तामणौ प्रत्यक्षखण्डे  
अन्यथाख्यातिवादः ॥  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
-  
--  
दीपिका लक्षणस्थतत्पदेन प्रकारीभूतधर्मो विवक्षितः । सप्तम्यर्थः विशेष्यत्वं निरूपितत्वसम्बन्धेन प्रकारतायामन्वेति। तदभाववन्निष्ठविशेष्यतानिरूपिततन्निष्ठ प्रकारताकत्वे सति ज्ञानत्वं भ्रमलक्षणं लभ्यते । निरुक्तज्ञानस्य रजतत्वाभाववन्निष्ठविशेष्यतानिरूपितरजतत्वनिष्ठप्रकारताकत्वात् लक्षणसमन्वयः । तत्पदार्थाघटितमपि अनुगतं लक्षणं सम्भवति-प्रकारव्यधिकरणविशेष्यताकज्ञानत्वम् इति । व्यधिकरणत्वं अनधिकरणवृत्तित्वम् । प्रकारानधिकरणवृत्तिविशेष्यताकत्वे सति ज्ञानत्वं लक्षणं लभ्यते । 'इदं रजतम्' इति भ्रमे प्रकारीभूतरजतत्वस्य समवायेन अनधिकरणं शुक्तिः । तद्वृत्तिविशेष्यतानिरूपकत्वं निरुक्तभ्रमेऽस्तीति समन्वयः। प्राचीनमतम्  
प्राचीननैयायिकास्तु भ्रमे संसर्गविधया असतो भानमुररीकुर्वते । तद्यथा - 'इदं रजतम्' इति तादात्म्यारोपे विशेष्यप्रकारयोः सतोः शुक्तिरजतयोः असत् तादात्म्यं संसर्गतया भासते। अयं धूमवान्' इति संसर्गारोपे विशेष्यप्रकारयोः सतोरेव हृदधूमयोः असन् संयोगः संसर्गविधया भासते । तथा च असत्संसर्गकत्वे सति ज्ञानत्वं भ्रमलक्षणमेतत्सम्मतम् । पूर्वोक्तं तु उभयसाधारणम् ।  
नच प्राचां मतम् अपसिद्धान्तकबलितम्, अन्यथाख्यातिं परित्यज्य असत्ख्याति समाश्रयणात् इति वाच्यम् । असतोः ख्यातेः अनभ्युपगमात् । सा हि शून्यवादिनो माध्यमिकस्यैव सम्मता । तन्मते संसर्गस्येव प्रकारविशेष्ययोरपि असत्त्वोपगमेन, असतः अखण्डस्य अत्यन्तासतः, ख्यातिः-प्रत्यक्षम् असत्ख्यातिः इत्यर्थवर्णनस्य \_\_\_\_\_\_\_\_\_\_\_\_\_\_\_\_

दीपिका आञ्जस्येनोपपत्तेः । न चैषा प्राचीननैयायिकसम्मता\* । सन्निकर्षव्याप्तिज्ञानादीनां क्लृप्तानां ज्ञानकारणानां विरहेण असतो रजतादेः शशशृङ्गस्येव भानासम्भवात् । न चैवं सति असत्संसर्गस्यापि भानम् अनुपपन्नं, निरुक्तसामग्रीवैकल्यादेवेति वाच्यम् । सतोः विशिष्टज्ञानस्य उत्पादकसामग्याः एव दोषरूपकारणविशेषघटितायाः सद्विशेष्यकसत्प्रकारकासत्संसर्गकभ्रमोत्पादकत्वसम्भवात् । अन्यथाख्यातेः असदवगाहित्वं वाचस्पतिमित्रैरन्नूदितम् । 'यथाहुरन्यथाख्यातिवादिनः  
तस्मात् यदन्यथासन्तम् अन्यथा प्रतिपद्यते । तन्निरालम्बनं ज्ञानम् असदालम्बनं च तत्' ॥ इति ।  
(श्लोकवार्तिके निरालम्बनवादः 117-8) निरालम्बनम् अयथार्थम् । असदालम्बनम् असद्विषयकम् ।  
............................................ \* असत्ख्यात्यन्यथाख्यात्योः वैलक्षण्यं स्पष्टीकृतं वाचस्पतिमिरैः असत्ख्यातिनिराकरणावसरे - “अत्रेदमालोचनीयम् किमेतन्मिथ्याज्ञानमसत् सदात्मना गृह्णातीत्यसद्विषयमुपेयते, आहोस्वित् सदेव सदन्तरात्मना गृह्णाति, सतश्च सदन्तरात्मत्वेन असत्त्वादसद्विषयमुच्यते ? न तावत् पूर्वः कल्पः, रजतात्मना चेदसदालम्बेत, न सर्ती शुक्तिकाम्, कथं पुनरसौ रजतार्थी शुक्ती प्रवर्तते न पुना रजताभावे ? कस्माच्चेदमिति पुरोवर्तिद्रव्यमङ्गुल्या निर्दिश्य तस्य रजतत्वं निषेधति - ‘नेदं रजतम्' इति, यदि तत्र न प्रसञ्जितं रजतत्वं पूर्वविज्ञानेन ? अथ शुक्तिरेव रजतात्मना असतीति तदाकारतया तामालम्बमानं मिथ्याज्ञानमसदालम्बनमुच्यते ? तत्रानुज्ञया वर्तामहे । न खल्वन्यथाख्यातिवादिनोऽपि सदन्तरं सदन्तरात्मना सदभ्युपगच्छन्ति । तथा सत्यन्यथेत्येव न स्यात् ।" (तात्पर्यटीका 1.1.2) \_\_\_\_\_\_\_\_\_\_\_\_\_\_\_\_

100  
दीपिका  
परिशिष्टम् भ्रमलक्षणविमर्शः  
तदभाववनिष्ठविशेष्यतानिरूपिततनिष्ठप्रकारताकत्वं भ्रमलक्षणम् । अत्र तदभावे प्रकारतावच्छेदकधर्मावच्छिन्नप्रतियोगिताकत्वं विशेषणं देयम् । अन्यथा 'पृथिवी रूपवती' इत्यादौ प्रमायामतिव्याप्तिः । तत्र हि विशेष्यीभूतपृथिव्यादौ रूपस्नेहोभयत्वावच्छिन्नप्रतियोगिताकस्य जलवृत्तित्वविशिष्टरूपत्वावच्छिन्नप्रतियोगिताकस्य च रूपाभावस्य सत्त्वात् ।  
न चैवम् ‘इदं रजतम्' इत्यादिभ्रमेऽव्याप्तिः। तत्र रजतत्वस्य स्वरूपतो भानेन रजतत्वनिष्ठप्रकारतायाम् अवच्छेदकीभूतधर्मस्याप्रसिद्धेरिति वाच्यम् । तत्र तादात्म्येन रजतस्य प्रकारत्वोपगमेन रजतत्वस्यैव प्रकारतावच्छेदकत्वात् । तदवच्छिन्नतादात्म्य सम्बन्धावच्छिन्नप्रतियोगितानिरूपकाभावस्य रजतभेदात्मकस्य विशेष्ये पुरोवर्तिशुक्त्यादौ सत्त्वेन अव्याप्तिविरहात्।  
प्रकारतावच्छेदकसम्बन्धावच्छिन्नत्वेनापि प्रतियोगिता विशेषणीया । अन्यथा 'इदं रजतम्' इत्यादिप्रमायामतिव्याप्तिः । विशेष्यीभूते इदन्त्वावच्छिन्नरजतादौ रजतत्वावच्छिन्नसंयोगादिसम्बन्धावच्छिन्नप्रतियोगिताकरजताभावस्याक्षतत्वात् । प्रतियोग्यनधिकरणत्वम् अभाववति विशेषणं देयम् । अन्यथा, 'वृक्षः कपिसंयोगी' इत्यादिप्रमायाम् अतिव्याप्तिः। कपिसंयोगस्य अव्याप्यवृत्तितया तदभावस्य विशेष्यीभूते वृक्षेऽक्षतत्वात् । न चैवं सति 'वृक्षो मूलावच्छेदेन कपिसंयोगी' इति भ्रमेऽव्याप्तिः । कपिसंयोगाभाववतः विशेष्यीभूतवृक्षस्य कपिसंयोगाभावप्रतियोग्यनधिकरणत्वाभावादिति वाच्यम् । निरुक्तस्य व्याप्यवृत्तिप्रकारकभ्रमलक्षणत्वोपगमेन उपदर्शितक पिसंयोगप्रकारकभ्रमस्यालक्ष्यतया तत्र अव्याप्त्यप्रसक्तेः । अव्याप्यवृत्तिप्रकारकभ्रमाणां लक्षणं तु तदनवच्छेदकावच्छेद्यतन्निष्ठप्रकारताकज्ञानत्वमिति । तच्च कपिसंयोगानवच्छेदकीभूतमूलावच्छिन्नकपिसंयोगनिष्ठप्रकारताके \_\_\_\_\_\_\_\_\_\_\_\_\_\_\_\_

दीपिका 'वृक्षो मूलावच्छेदेन कपिसंयोगी' इति भ्रमेऽक्षतमेव ।  
i) प्रकारव्यधिकरणविषयताकत्वे सति ज्ञानत्वं भ्रमलक्षणम् । प्रमासु सर्वत्र प्रकारीभूतधर्मस्य विशेष्यतायाश्च सामानाधिकरण्यं भवति - यथा घटो नीलः' इत्यत्र घटनिष्ठविशेष्यतायाः नीलत्वस्य च । भ्रमेषु तावत् विशेष्यताप्रकारयोः सामानाधिकरण्यं न भवति । विशेष्ये भासमानस्यापि प्रकारस्य तत्रासत्वात् । यथा 'गगनं नीलम्' इति भ्रमे गगननिष्ठविशेष्यतायाः नैल्यस्य च । इत्थञ्च प्रकारव्यधिकरणविशेष्यताकत्वं भ्रमेषु अनुगतं भवति । विशेष्यतायां प्रकारव्यधिकरणत्वं प्रकारासमानाधिकरणत्वम् । तच्च प्रकारानधिकरणवृत्तित्वं प्रकाराधिकरणावृत्तित्वं वा इत्यन्यदेतत् । न च प्रकाराधिकरणावृत्तित्वस्य निवेशे 'पृथिवीजलोभयं गन्धवत्' इत्यादिभ्रमे अव्याप्तिः । निरुक्तोभयत्वावच्छिन्नविशेष्यतायाः गन्धाधिकरणावृत्तित्वाभावादिति वाच्यम् । तत्र जलत्वावच्छिन्नविशेष्यतायाः उभयत्वनिष्ठावच्छेदकताकायाः पृथिव्यवृत्तितया तामादायैव तत्र लक्षणगमनसम्भवात् । तत्र विशेष्यताभेदस्य समूहालम्बनवैलक्षण्यस्य च अग्रे व्यवस्थापनीयत्वात् । प्रकाराधिकरणत्वं प्रकारतावच्छेदकसम्बन्धेन विवक्षितम् । अन्यथा 'कालः समवायेन रूपवान्' इत्यादिभ्रमे अव्याप्तिः । विशेष्यस्य कालादेः कालिकादिसम्बन्धेन रूपाधिकरणतया रूपानधिकरणत्वाभावात्, कालनिष्ठ विशेष्यतायाः रूपाधिकरणावृत्तित्वाभावात् । प्रकारतावच्छेदकधर्मोऽपि तत्र विवक्षणीयः । अन्यथा ‘कालो गुणवान्' इत्यादिप्रमायामतिव्याप्तिः । कालनिष्ठविशेष्यतायाः रूपत्वात्मकयत्किञ्चिद्धर्मावच्छिन्नाधेयतानिरूपिताधिकरणतावद्भिन्नवृत्तित्वात् । एतल्लक्षणस्य ‘वृक्षः कपिसंयोगी' इत्यादिप्रमायाम् अतिव्याप्तिः नावतरति । विशेष्यीभूतवृक्षादेः कपिसंयोगाभाववत्त्वेऽपि कपिसंयोगत्वावच्छिन्नाधेयता निरूपिताधिकरणतावद्भिन्नात्वाभावात् । एतेन अभावप्रतियोगिवैयधिकरण्योभयघटितप्रथमलक्षणापेक्षया लाघवमेव अभावाऽघटि तद्वितीयलक्षणानुसरणे बीजमाविष्कृतम् ।  
....................................  
• नन्वेवमपि 'गुणः कपिसंयोगी' इत्याकारके अव्याप्यवृत्तिप्रकारकभ्रमे उक्तलक्षणाव्याप्तिरिति चेन । अव्याप्यवृत्तिप्रकारकाव्याप्यवृत्तितानिर्वाहकाधिकरणधर्मिकभ्रमाणमेवोक्तलक्षणलक्ष्यत्वात् । निरुक्तस्य तु अतथात्वेन अलक्ष्यतया अव्याप्तिविरहात् । \_\_\_\_\_\_\_\_\_\_\_\_\_\_\_\_

102  
दीपिका न चास्य लक्षणस्य व्यधिकरणसम्बन्धावगाहिनि ‘घटः संयोगेन रूपवान्' इत्यादिभ्रमेऽव्याप्तिः । तत्र प्रकारतावच्छेदकधर्मेण रूपत्वेन तथाविधसम्बन्धेन संयोगेन च अवच्छिन्नायाः आधेयतायाः अप्रसिद्ध्या तद्धटितनिरुक्तलक्षणाप्रसिद्धेरिति वाच्यम्।  
प्रकारताविशिष्ट विशेष्यताकत्वस्य विवक्षितत्वात् । वैशिष्टयं च 1"स्वविशिष्टान्यत्वस्वनिरूपितत्वोभयसम्बन्धेन । तत्र स्ववैशिष्टयं स्वावच्छेदकधर्मावच्छिन्नस्वावच्छेदकसम्बन्धावच्छिन्नाधेयतानिरूपिताधिकरणतासामानाधिकरण्यसम्बन्धेन । उपदर्शितस्थले रूपनिष्ठ प्रकारतायाः अवच्छे दकीभूतधर्मसम्बन्धावच्छिन्नायाः आधेयतायाः अप्रसिद्धतया स्वावच्छेदकेत्यादिसम्बन्धः तस्याः प्रकारतायाः व्यधिकरणसम्बन्धः, रूपस्य संयोग इव । किन्तु स सम्बन्धः प्रसिद्ध एव, 'समवायेन रूपवान् घटः' इत्यादिज्ञानीयप्रकारतायाः तेन सम्बन्धेन स्वावच्छेदकेत्यादिना घटादौ वृत्तेः । तथा च तेन सम्बन्धेन रूपप्रकारक निरुक्तभ्रमीयप्रकारतायाः वैशिष्ट्यस्य विशेष्यतायां विरहात्, तत्र विशेष्यतायां निरुक्तप्रकारताविशिष्टान्यत्वं सम्भवति । 'हृदः संयोगेन वह्निमान्' इत्यादिभ्रमेषु वढ्यादिप्रकारतायाः स्वावच्छे दके त्यादिसम्बन्धेन वैशिष्टयम् अन्यत्र पर्वतादिनिष्ठविशेष्यतायां प्रसिद्ध्यति । न तु प्रकृतह्रदनिष्ठविशेष्यतायाम् । अतः तेन सम्बन्धेन तत्प्रकारताविशिष्टान्यत्वं तद्विशेष्यतायाः घटते । 'हृदो जलवान्' इत्याकारकज्ञान प्रकारीभूत जलव्यधिकरणत्वस्य ‘पर्वतो वह्निमान्' इति प्रमीयविशेष्यतायां सत्वेन तत्र प्रमायामतिव्याप्तिवारणाय स्वनिरूपितत्वस्य प्रकारतावैशिष्ट्यघटकतया निवेशः । दर्शितप्रमीयपर्वतनिष्ठविशेष्यतायां 'हृदो जलवान्' इति ज्ञानीयजलनिष्ठप्रकारतायाः स्वविशिष्टान्यत्वसम्बन्धेन वैशिष्ट्यस्य सत्वेऽपि स्वनिरूपितत्वविरहात् अतिप्रसङ्गनिरासः। 'वृक्षो मूलावच्छेदेन कपिसंयोगवान्' इति भ्रमे ऽव्याप्यवृत्तिधर्मप्रकारके समन्वयो भवति । कपिसंयोगस्य मूलावच्छिन्नसमवायसम्बन्धावच्छिन्नाधेयतानिरूपिताधिकरणतासम्बन्धेन वृक्षादौ अवर्तमानतया कपिसंयोगनिष्ठनिरुक्तज्ञानीयप्रकारतायाः स्वावच्छेदकधर्म  
11. स्वनिष्ठावच्छेदकताकप्रतियोगिकताभेदवत्त्वं वा प्रथमसम्बन्धः । स्वनिष्ठावच्छेदकता च स्वावच्छेदकधर्मावच्छिन्नेत्यादि सामानाधिकरण्य सम्बन्धेन । \_\_\_\_\_\_\_\_\_\_\_\_\_\_\_\_

दीपिका सम्बन्धावच्छिन्नाधेयतानिरूपिताधिकरणतासामानाधिकरण्यसम्बन्धेन वैशिष्ट्यं वृक्षनिष्ठविशेष्यतायां न सम्भवति । अतः तेन सम्बन्धेन कपिसंयोगनिष्ठप्रकारताविशिष्टान्यत्वं वृक्षवृत्तिविशेष्यतायां घटते इति । अव्याप्यवृत्तिप्रकारकभ्रमाणां तु प्रकारानवच्छेदकावच्छिन्नप्रकारताकज्ञानत्वम् इत्यपि लक्षणं सम्भवति ।  
(i) भ्रमलक्षणमनुगतं तु स्वानुयोगिनिष्ठविशेष्यतानिरूपितत्वस्वप्रतियोगिनिष्ठत्वस्वावच्छिन्नत्वैतत्रितयसम्बन्धेन सम्बन्धविशिष्टान्यप्रकारतानिरूपकत्वम् अवयवग्रन्थे गदाधरभट्टाचार्यैरुपदर्शितम्॥  
'घटो नीलः' इत्यादिप्रमीयप्रकारताः सर्वा अपि निरुक्तसम्बन्धत्रयेण सम्बन्धविशिष्टा भवन्ति । भ्रमीयायां तु प्रकारतायाम् एकत्र अवश्यमेव सम्बन्धवैशिष्ट्यस्य विघटनात् सम्बन्धविशिष्टान्यत्वमुपपद्यते । तद्यथा हृदे 'अयं धूमवान्' इति भ्रमीयायां धूमनिष्ठसंयोगसम्बन्धावच्छिन्नप्रकारतायां धूमप्रतियोगिकसंयोगसम्बन्धस्य स्वानुयोगिनिष्ठविशेष्यतानिरूपितत्वसम्बन्धेन वैशिष्ट्यं नास्ति । अतः सम्बन्धविशिष्टान्यत्वं सम्भवति । वैशिष्टयघटकतया प्रथमसम्बन्धस्यानुपादाने, धूमप्रतियोगिकसंयोगमवगाहमाने 'हृदो धूमवान्' इत्यादिभ्रमेऽव्याप्तिः । द्वितीयसम्बन्धस्य अनुपादाने ह्रदानुयोगिकसंयोगमवगाहमाने 'हृदो धूमवान्' इत्यादिभ्रमे अव्याप्तिः । तृतीयसम्बन्धानुपादाने 'पर्वतः समवायेन वह्निमान्' इत्यादिभ्रमे अव्याप्तिः। अतस्सम्बन्ध त्रयोपादानम्।  
नन्वस्य लक्षणस्य 'वायुः समवायेन रूपवान्' इति भ्रमेऽव्याप्तिः । समवायस्य ऐक्येन रूपनिष्ठप्रकारतायां समवायसंसर्गवैशिष्ट्यस्य सम्बन्धत्रयेणापि सुघटतया संसर्गविशिष्टान्यत्वविरहात् । किञ्च, ‘लोहितः स्फटिकः' इति प्रमायां स्वसमवायिसंयोगेन लौहित्यप्रकारिकायाम् अतिव्याप्तिः । यतः लौहित्यप्रकारतायां स्वानुयोगिनिष्ठविशेष्यतानिरूपितत्वसम्बन्धेन समवायसम्बन्धस्य वैशिष्ट्यं नास्ति । संयोगसम्बन्धस्य तु स्वप्रतियोगिनिष्ठत्वसम्बन्धेन वैशिष्टयं नास्ति । स्वसमवायिसंयोगरूपपरम्परा तु निरुक्ताभ्यां प्रत्येकसम्बन्धाभ्यां नातिरिच्यते । तथा च निरुक्तप्रकारतायां सम्बन्धत्रयेण संसर्गवैशिष्ट्यस्य विरहेण संसर्गविशिष्टान्यत्वमक्षतम् । \_\_\_\_\_\_\_\_\_\_\_\_\_\_\_\_

104  
दीपिका न चस्वनिरूपकसम्बन्धावच्छिन्नप्रकारतानिरूपितविशेष्यतानिरूपितसंसर्गताविशिष्टानुयोगितासमानाधिकरणविशेष्यतानिरूपितत्व स्वनिरूपितप्रतियोगिताश्रयवृत्तित्व स्वनिरूपकसम्बन्धावच्छिन्नत्वैतत्रितयसम्बन्धेन संसर्गानुयोगिताविशिष्टान्यप्रकारताकत्वस्य विवक्षणान्न दोषः । समवायैक्येऽपि तदीयप्रतियोगितानुयोगितयोः भिन्नत्वात् 'वायुः रूपवान्' इति भ्रमेऽव्याप्तिः न प्रसज्यते। तथा हि - रूपनिष्ठप्रकारतायां समवायसंसर्गानुयोगितायाः वायुनिष्ठायाः स्वनिरूपितप्रतियोगिताश्रयवृत्तित्वसम्बन्धेन वैशिष्ट्यं बाधितम् । यतः समवायसंसर्गनिरूपिता या वायुनिष्ठानुयोगिता सा स्पर्शादिनिष्ठप्रतियोगितया निरूप्यते, न तु रूपनिष्ठप्रतियोगितया । रूपनिष्ठप्रतियोगितया निरूपिता समवायानुयोगिता घटादिनिष्ठा, न तु वायुनिष्ठेति वाच्यम् ।  
एवमपि घटनिष्ठां समवायानुयोगितामादाय रूपप्रकारतायां वैशिष्ट्यस्य सम्बन्धत्रयेणापि सूपपादतया अव्याप्तितादवस्थ्यात् । तथा हि - तन्निरूपकसमवायसम्बन्धावच्छिन्नरूपनिष्ठप्रकारतानिरूपितवायुनिष्ठविशेष्यता निरूपितसमवायनिष्ठसंसर्गताविशिष्टा अनुयोगिता वायुनिष्ठा । तत्समानाधिकरणवायुनिष्ठविशेष्यतानिरूपितत्वं रूपप्रकारतायां विद्यते । तन्निरूपितप्रतियोगिताश्रयरूपवृत्तित्वं प्रकारतायामक्षतम् । तन्निरूपकसमवायावच्छिनत्वमपि प्रकारतायामक्षतम् । तथा च निरुक्तभ्रमेऽव्याप्तितादवस्थ्यम् ।  
अथ स्वनिरूपकनिष्ठसंसर्गताऽनिरूपितविशेष्यतानिरूपितसंसर्गता\*विशिष्टानुयोगितासमानाधिकरणविशेष्यतानिरूपितत्वस्यैव वैशिट्यघटकप्रथमसम्बन्धतया विवक्षणीयतया न दोषः। घटनिष्ठायाः समवायानुयोगितायाः स्वपदेन परिग्रहे तन्निरूपकसमवायनिष्ठसंसर्गताऽनिरूपितविशेष्यता वायुनिष्ठविशेष्यता न भवति । तथा च प्रथमसम्बन्धस्य विरहेण निरुक्तानुयोगिताविशिष्टान्यत्वं रूपप्रकारतायां सम्भवतीति नाऽव्याप्तिः । परम्परया लौहित्याद्यवगाहिन्यां लोहितः स्फटिकः' 'शीतं शिलातलम्' इत्यादिप्रमायां नातिव्याप्तिः । तथा हि - तदीयलौहित्यादिप्रकारतायां संसर्गानुयोगितावैशिष्ट्यं सम्बन्धत्रयेण विद्यते । समवायिसंयोगमवगाहमाने अत्र ज्ञाने  
\* संसर्गतावैशिष्ट्यम् अनुयोगितायां स्वाश्रयनिरूपितत्त्वसम्बन्धेन । \_\_\_\_\_\_\_\_\_\_\_\_\_\_\_\_

दीपिका द्वयी संसर्गता, एका समवायनिष्ठा लौहित्यप्रकारतानिरूपिता, न तु विशेष्यतानिरूपिता । अपरा संयोगनिष्ठा स्फटिकविशेष्यतानिरूपिता, न तु प्रकारतानिरूपिता । अत्र लक्षणे समवायसंसर्गीयानुयोगिता गृह्यते । तन्निरूपकसमवायनिष्ठसंसर्गताऽनिरूपितविशेष्यता स्फटिकनिष्ठा विशेष्यता, तन्निरूपितसंयोगनिष्ठसंसर्गताविशिष्टानुयोगिता स्फटिकनिष्ठा । तत्समानाधिकरणस्फटिकनिष्ठविशेष्यतानिरूपितत्वं लौहित्यप्रकारतायामक्षतम् । समवायानुयोगितानिरूपितप्रतियोगिताश्रयलौहित्यवृत्तित्वं प्रकारतायां विद्यते । समवायानुयोगितानिरूपकसमवायसम्बन्धावच्छिन्नत्वमपि प्रकारतायामस्तीति चेन्न ।  
एवमपि ‘पर्वतः संयोगेन वह्निमान्' इत्यादिप्रमायामतिव्याप्तेः । तदीयवह्निप्रकारतायां वह्निसंयोगानुयोगितायाः द्वितीयतृतीयसम्बन्धाभ्यां वैशिष्ट्यस्य सत्त्वेऽपि प्रथमसम्बन्धेन विरहात् । निरुक्तानुयोगितानिरूपकसंयोगनिष्ठसंसर्गताऽनिरूपितत्वस्य पर्वतनिष्ठविशेष्यतायाम् अभावात् ।  
न च निरुक्तसंसर्गताऽनिरूपिता या ‘पर्वतः समवायेन रूपवान्' इत्यादिज्ञानान्तरीया पर्वतविशेष्यता तन्निरूपितसमवायनिष्ठसंसर्गताविशिष्टायाः पर्वतनिष्ठानुयोगितायाः सामानाधिकरण्यस्य प्रकृतज्ञानीयायां पर्वतनिष्ठविशेष्यतायामक्षतत्वेन तन्निरूपितत्वमादाय वह्निप्रकारतायां प्रथमसम्बन्धेनापि संयोगानुयोगिता वैशिष्ट्यस्य उपपादनसम्भवात् नातिव्याप्तिरिति वाच्यम् ।  
एवं सति वह्निप्रतियोगिकसंयोगावगाहिनि 'हृदो वह्निमान्' इति भ्रमे अव्याप्तिप्रसङ्गात् । तदीय वह्निप्रकारतायां संयोगानुयोगितावैशिष्ट्यस्य प्रथमसम्बन्धेनापि अक्षतत्वात् । तथा हि - उक्तयुक्तया वह्निसंयोगानुयोगितानिरूपकसंयोगनिष्ठसंसर्गतानिरूपितापि प्रकृतज्ञानीया हृदविशेष्यता 'हृदः समवायेन रूपवान्' इति ज्ञानान्तरीयह्रदविशेष्यताद्वारा निरुक्तसंसर्गताविशिष्टानुयोगितासमानाधिकरणा भवत्येव । तन्निरूपितत्वं वह्निप्रकारतायामक्षतमिति चेत् ।  
मैवम् । संसर्गानुयोगितायाः वैशिष्टयघटकप्रथमसम्बन्धतया स्वविशिष्टविशेष्यतानिरूपितत्वस्य विवक्षणेन सर्वसामञ्जस्यात् । तत्र वैशिष्ट्यञ्च स्वसामानाधिकरण्यस्वसमानाधिकरणावच्छेदकताकसंसर्गताविशिष्टत्वान्यतरसम्बन्धेन । संसर्गतावैशिष्ट्यं स्वनिरूपितत्वस्वविशिष्टानुयोगितासामानाधिकरण्योभयसम्बन्धेन । \_\_\_\_\_\_\_\_\_\_\_\_\_\_\_\_

106  
दीपिका स्ववैशिष्टयं स्वाश्रयनिरूपितत्वसम्बन्धेनेति । 'हृदो वह्निमान्' इति भ्रमे वह्निप्रतियोगिकसंयोगावगाहिनि नाव्याप्तिः । तदीयवह्निप्रकारतायां निरुक्तप्रथमसम्बन्धस्य बाधात् । यतः वह्निसंयोगानुयोगितायाः पर्वतादिवृत्तितया तत्सामानाधिकरण्यं हृदनिष्ठविशेष्यतायां न घटते । वह्निसंयोगानुयोगिनः पर्वतादेः संसर्गतावच्छेदकत्वमपि अत्र ज्ञाने नास्ति । स्वसंयुक्तसंयोगेन ‘वह्निमान् अयं देशः' इत्यादिज्ञानीया निरुक्ता संसर्गतावच्छे दकता प्रसिद्ध्यति । तन्निरूपकसंसर्गताविशिष्ट त्वं निरुक्तज्ञानीयदेशनिष्ठविशेष्यतायां वर्तते, न तु प्रकृतज्ञानीय हृदनिष्ठविशेष्यतायाम् । इत्थं हृदविशेष्यतायां वह्निसंयोगानुयोगितावैशिष्ट्यं निरुक्तान्यतरसम्बन्धेन नास्ति ।  
‘पर्वतः संयोगेन वह्निमान्' इति प्रमायां नातिव्याप्तिः । तदीयवह्निप्रकारतायां वह्निसंयोगानुयोगितावैशिष्ट्यस्य प्रथमसम्बन्धेनाप्यक्षतत्वात् । वह्निसंयोगानुयोगितायाः पर्वतविशेष्यतायाश्च समानाधिकरणतया निरुक्तान्यतरान्तर्गतेन स्वसामानाधिकरण्यसम्बन्धेन अनुयोगितावैशिष्ट्यस्य विशेष्यतायां सुघटत्वात् ।  
‘लोहितः स्फटिक' इत्यादिप्रमायामपि नातिव्याप्तिः। तदीयलौहित्यप्रकारतायां हि लौहित्यसमवायानुयोगिता स्वविशिष्टविशेष्यतानिरूपितत्वसम्बन्धेन भवति । स्फटिकनिष्ठविशेष्यतानिरूपितायां संयोगनिष्ठसंसर्गतायां लौहित्यसमवायिनः जपाकुसुमादेः अवच्छे दकतया लौहित्यसमवायानुयोगितासमानाधिकरणा जपाकुसुमनिष्ठावच्छेदकता । तन्निरूपकसंसर्गता स्फटिकजपाकुसुमसंयोगनिष्ठा । तन्निरूपिता स्फटिकनिष्ठविशेष्यता । तन्निरूपितत्वं लौहित्यप्रकारतायाम् । इत्थं लौहित्यप्रकारतायां लौहित्यसमवायानुयोगितायाः प्रथमसम्बन्धेनापि वैशिष्ट्यमक्षतम् ।  
वायू रूपवान्' इति भ्रमे नाऽव्याप्तिः । तदीयरूपनिष्ठप्रकारतायां समवायानुयोगितायाः घटनिष्ठायाः वैशिष्ट्यघटकप्रथमसम्बन्धस्य बाधात् । तथा हिअनुयोगितायाः घटनिष्ठतया तत्सामानाधिकरण्यं वायुनिष्ठविशेष्यतायां नास्ति । निरुक्तानुयोगितासमानाधिकरणा संसर्गतावच्छेदकता च नैतज्ज्ञानीया । अत्र ज्ञाने समवायसंसर्गविशेषणतया घटादेः अभानात् । अपि तु ‘स्वसमवायिसंयोगेन रूपवत् भूतलम्' इत्यादिज्ञानीया सा अवच्छेदकता । तन्निरूपकसंसर्गता संयोगादिनिष्ठा \_\_\_\_\_\_\_\_\_\_\_\_\_\_\_\_

107 दीपिका तज्ज्ञानीयैव । तन्निरूपित्वं भूतलादिविशेष्यतायां, न तु प्रकृतज्ञानीयवायुनिष्ठविशेष्यतायाम् । इत्थञ्च वायुनिष्ठविशेष्यतायां घटनिष्ठानुयोगितायाः स्वविशिष्टत्वस्य निरुक्तान्यतरसम्बन्धेनापि विरहेण, स्वविशिष्टविशेष्यतानिरूपितत्वं रूपनिष्ठप्रकारतायां बाधितमेव।  
अत्र लक्षणे दलत्रयसार्थक्यं पूर्ववदेव । प्रथमसम्बन्धे अन्यतरत्वघटकतया स्वसमानाधिकरणावच्छेदकताकसंसर्गताविशिष्टत्वस्य प्रवेशनं तु परम्परावगाहिप्रमायां 'लोहितः स्फटिकः' इत्याद्याकारिकायाम् अतिव्याप्तिनिरासाय । संसर्गवैशिष्ट्यनिवेशं परित्यज्य, संसर्गानुयोगितावैशिष्ट्यनिवेशानुसरणं च 'वायू रूपवान्' इत्यादिभ्रमे समवायैक्यमते अव्याप्तिनिरासाय ।  
\_\_\_ अथैवमपि यत्र भूतले घटे च दण्डसंयोगौ भवतः तत्र ताभ्यां संयोगाभ्यां भूतलं दण्डवत्' इत्यादिभ्रमेऽव्याप्तिः । तदीयदण्डप्रकारतायां दण्डभूतलसंयोगानुयोगितायाः सम्बन्धत्रयेणापि वैशिष्ट्यस्य अक्षतत्वात् ।  
न चोक्तदोषवारणाय स्वनिरूपकसंसर्गवृत्तिस्वानिरूपकावृत्तिसंसर्गतानिरूपितत्वं तृतीयसम्बन्धतया वैशिष्ट्यशरीरे निवेशनीयम् । उपदर्शितस्थले सम्बन्धद्वयसाधारणतया संसर्गतायाः तृतीयसम्बन्धघटकत्वाभावात् नाऽव्याप्तिः। तथा हि - 'भूतलं संयोगाभ्यां दण्डवत्' इति ज्ञाने संसर्गता भूतलानुयोगिकदण्डसंयोग - घटानुयोगिकदण्डसंयोगोभयवृत्तिः । सा च भूतलानुयोगिकसंयोगानुयोगितायाः अनिरूपकसम्बन्धे घटानुयोगिकदण्डसंयोगे अवृत्तिः न भवतीति वाच्यम् ।  
विभिन्नानुयोगिकसमानप्रतियोगिकसम्बन्धौ यत्र भासेते तत्र उपदर्शितभ्रमे उक्तदिशा अव्याप्तिपरिहारेऽपि विभिन्नप्रतियोगिकसमानानुयोगिकसम्बन्धौ अवगाहमाने भ्रमेऽव्याप्तितादवस्थ्यात् । तथा हि - यत्र भूतले घटसंयोगः पटसंयोगश्च वर्तते तत्र तदुभयसंयोगावगाहिनि भूतलं घटवत्' इति भ्रमे समन्वयो दुश्शकः । तदीयघटप्रकारतायां घटसंयोगानुयोगितावैशिष्ट्यस्य सम्बन्धत्रयेणापि सुघटत्वात् । संसर्गतायाः समानानुयोगिकसम्बन्धमात्रवृत्तितया तृतीयसम्बन्धघटकत्वात् ।  
न च तर्हि स्वनिरूपकसंसर्गवृत्तिसंसर्गतानिरूपितत्वं तृतीयसम्बन्धोऽस्तु वैशिष्ट्यघटकः । तत्र संसर्गतायां द्वित्वविशिष्टान्यत्वं विशेषणं देयम् । तावता उक्तस्थलद्वयेपि अव्याप्तिर्वार्यते । तदुभयत्रापि संसर्गतायाः व्यासज्यवृत्तितया \_\_\_\_\_\_\_\_\_\_\_\_\_\_\_\_

108  
दीपिका द्वित्वविशिष्टत्वात् । वैशिष्ट्यमत्र स्वावच्छेद्यत्वसम्बन्धेनेति वाच्यम् । एवं सति 'घटः समवायकालिकाभ्यां महत्त्ववान्' इत्यादिप्रमासु अतिव्याप्तिप्रसङ्गात् । तत्रापि संसर्गतायाः व्यासज्यवृत्तित्वेन तृतीयसम्बन्धघटकत्वाभावात् ।  
न च द्वित्ववैशिष्ट्यं स्वावच्छेद्यत्वसंयोगवृत्तित्वोभयसम्बन्धेन विवक्षणीयम् । तच्च कालिकसमवायोभयगतसंसर्गतायां बाधितम्, संयोगद्वयसाधारणसंसर्गतायाञ्च अक्षतम् । अतो नातिव्याप्त्यव्याप्ती इति वाच्यम्। कालिकसमवायाभ्यां गगनं शब्दवत्' इति भ्रमेऽव्याप्तेः । तदीयशब्दनिष्ठप्रकारतायां समवायानुयोगितावैशिष्ट्यस्य अक्षतेः । तत्र संसर्गतायाः व्यासज्यवृत्तेरपि संयोगावृत्तितया निरुक्तो भयसम्बन्धेन द्वित्वविशिष्टत्वाभावादिति ।  
अत्रोच्यते - स्वविशिष्टसंसर्गतानिरूपितत्वमेव तृतीयसम्बन्धो विवक्षणीयः। तत्र वैशिष्ट्यञ्च स्वानिरूपकसंसर्गावृत्तित्वस्वनिरूपितप्रतियोगित्वानिरूपकसंसर्गावृत्तित्वोभयसम्बन्धेन । दण्डभूतलसंयोगदण्डघटसंयोगोभयवृत्तिसंसर्गतायां भूतलनिष्ठायाः दण्डसंयोगानुयोगितायाः निरुक्तप्रथमसम्बन्धो बाधितः । घटभूतल संयोगपटभूतलसंयोगोभयवृत्तिसंसर्गतायां भूतलनिष्ठायाः घटसंयोगानुयोगितायाः द्वितीयसम्बन्धो बाधितः । कालिकसमवायोभयनिष्ठसंसर्गतायां गगननिष्ठायाः समवायानुयोगितायाः प्रथमसम्बन्धो बाधितः । तथा च उक्त त्रिविधभ्रमेषु अव्याप्तिर्वार्यते । 'समवायकालिकाभ्यां घटो महत्त्ववान्' इति प्रमायां नातिव्याप्तिः । तदीयमहत्त्वनिष्ठप्रकारतायां महत्त्वसमवायानुयोगितावैशिष्ट्यस्याक्षतेः । तयोः द्वयोरपि सम्बन्धयोः घटानुयोगिकतया महत्त्वप्रतियोगिकतया, तन्निष्ठसंसर्गतायां महत्त्वसमवायानुयोगिताऽनिरूपकसंसर्गावृत्तित्वस्य महत्त्वसमवायानुयोगितानिरूपितप्रतियोगिताऽनिरूपकसंसर्गावृत्तित्वस्य चाक्षतत्वात् । व्यासज्यवृत्तिसंसर्गतायाः तृतीयसम्बन्धघटकत्वात् । तथा च फलितं संसर्गनुयोगितावैशिष्ट्यं प्रकारतायाम् -  
स्वविशिष्टविशेष्यतानिरूपितत्वस्वनिरूपितप्रतियोगिताश्रयवृत्तित्व  
स्वविशिष्टसंसर्गतानिरूपितत्वैतत्रियसम्बन्धेन । तृतीये स्ववैशिष्ट्यं स्वानिरूपकसम्बन्धावृत्तित्वस्वनिरूपितप्रतियोगित्वानिरूपकसम्बन्धावृत्तित्वोभयसम्बन्धेनेति । \_\_\_\_\_\_\_\_\_\_\_\_\_\_\_\_

109  
दीपिका अथैवमपि 'भूतलं घटपटोभयवत्' इति प्रमायामतिव्याप्तिः । तत्र हि घटसंयोगपटसंयोगाभ्यां घटपटयोः प्रकारता । सा च घटप्रतियोगिक - संसर्गानुयोगिताविशिष्टा न भवति, तृतीयसम्बन्धबाधात् । घटसंयोगानुयोगितानिरूपितप्रतियोगित्वानिरूपके पटसंयोगे वर्तमानतया निरुक्तज्ञानीयसंसर्गतायाः व्यासज्यवृत्तेः तृतीयसम्बन्धघटकत्वाभावात् । एवं ‘पर्वतमहानसोभयं वह्निमत्' इति प्रमायाम् अतिव्याप्तिः । तत्र हि पर्वतानुयोगिक महानसानुयोगिकाभ्यां वह्निप्रतियोगिकसंयोगाभ्यां वह्नेः प्रकारता। तत्रापि वह्निसंयोगानुयोगितायाः पर्वतनिष्ठायाः तृतीयसम्बन्धेन वैशिष्ट्यं बाधितम् । पर्वतनिष्ठानुयोगिताऽनिरूपके महानसानुयोगिकसंयोगे वृत्तितया निरुक्तज्ञानीयसंसर्गतायाः तृतीयसम्बन्धघटकत्वाभावादिति चेत् ।  
न । 'भूतलं घटपटोभयवत्' इति ज्ञाने व्यासज्यवृत्तिसंसर्गताविरहात् प्रत्येकसंसर्गताद्वारा प्रत्येकप्रकारतायां प्रत्येकसंसर्गानुयोगितावैशिष्ट्यघटनसम्भवेन अतिव्याप्तेरनवतारात् । तथा हि - ‘भूतलं घटपटोभयवत्' इति ज्ञाने घटप्रकारतापटप्रकारतोभयनिरूपिता एका भूतलविशेष्यता । घटप्रकारतानिरूपिता संसर्गता घटभूतलसंयोगनिष्ठा । पटप्रकारतानिरूपितसंसर्गता पटभूतलसंयोगनिष्ठा चेति संसर्गता द्वयम् । अत्र ज्ञाने प्रकारताभेदः, तदवच्छेदकभेदात् सिद्ध्यति । उभयत्वं तावत् उभयत्र प्रकारतयोः अवच्छेदकम् । संसर्गभेदोऽपि आवश्यकः । संसर्गभेदाभावे भ्रमत्वापत्तेः । एकस्य संयोगस्य घटपटोभयप्रतियोगिकत्वाभावात् । एवं संसर्गताभेदोऽपि । तदभावे तद्दोषतादवस्थ्यात् । निरुक्तसंयोगद्वयस्य एकप्रतियोगिकत्वाभावात् । विशेष्यताभेदो नास्ति, तदवच्छेदकभेदविरहात्, समूहालम्बनतापत्तेश्च । आस्तां वा विशेष्यताभेदोऽपि", तन्निरूपकप्रकारतादिभेदसत्वात् । मुख्यविशेष्यताभेदेऽपि उभयत्वनिष्ठायाः प्रकारतावच्छेदकतायाः ऐक्येनैव समूहालम्बनवैलक्षण्योपपत्तेः । तथा च  
12. पृथिवीत्वावच्छेदेन रूपाभावनिश्चये 'पृथिवी रूपाभाववती' इत्याकारके सति 'पृथिवी गन्धाभाववती' इति तथाविधगन्धाभावनिश्चये सति वा 'पृथिवी रूपगन्धोभयवती' इति बुद्धेरनुदयेन तत्र लाघवात् पृथिवी रूपवती' इत्याद्याकारकप्रत्येकज्ञानीय प्रतिबद्ध्यतायाः सिद्धी तदवच्छेदकतया पृथिवीत्वावच्छिन्नविशेष्यताकं समवायसंसर्गताकं रूपत्वाद्यवच्छिन्नं प्रकारताद्वयं सिद्ध्यति । \_\_\_\_\_\_\_\_\_\_\_\_\_\_\_\_

110  
दीपिका घटसंयोगानुयोगितानिरूपितप्रतियोगित्वानिरूपके पटसंयोगे अवर्तमानतया घटभूतलसंयोगनिष्ठसंसर्गतायाः तृतीयसम्बन्धघटकत्वं सम्भवति । तन्निरूपितायां घटत्वावच्छिन्नप्रकारतायां घटसंयोगानुयोगितायाः स्वसमानाधिकरणविशेष्यतानिरूपितत्वस्य स्वनिरूपितप्रतियोगित्वाश्रयघटवृत्तित्वस्यपि अक्षततया आद्यसम्बन्धाभ्यां वैशिष्ट्यं सुघटमेव । एवं, ‘पर्वतमहानसोभयं वह्निमत्' इति ज्ञानेऽपि व्यासज्यवृत्तिसंसर्गतायाः विरहात् नातिव्याप्तिः । तथा हि - अत्र ज्ञाने विशेष्यताद्वयम्,तदवच्छेदकभेदात्। उभयत्वम् उभयत्र विशेष्यतयोः अवच्छेदकम्। संसर्गो नैकः, भ्रमत्वापत्तेः । संसर्गतापि नैका पर्वतवह्निसंयोगमहानसवह्निसंयोगयोः एकानुयोगिकत्वाभावेन भ्रमत्वप्रसङ्गतादवस्थ्यात् । तथा च प्रकारतापि नैका निरूपकसंसर्गताभेदात् । समूहालम्बनवैलक्षण्यं तु मुख्यविशेष्यताभेदेऽपि तदवच्छेदकतायाः उभयत्वनिष्ठायाः उभयनिरूपितायाः ऐक्यादुपपद्यते । तथा च वह्निप्रकारतायां वह्निसंयोगानुयोगितायाः पर्वतनिष्ठायाः सम्बन्धत्रयेण वैशिष्ट्यं घटते । तृतीयसम्बन्धघटकतया वह्निपर्वतसंयोगनिष्ठसंसर्गतायाः ग्रहणसम्भवात् । तत्र हि संसर्गतायां निरुक्तपर्वतनिष्ठानुयोगिताऽनिरूपकजलादिसंयोगावृत्तित्वं निरुक्तानुयोगिता निरूपितप्रतियोगित्वानिरूपकजलसंयोगाद्यवृत्तित्त्वं चाक्षतम् ।  
नचात्र ज्ञानेऽपि पर्वतो वह्निमान्' इत्यत्रेव पर्वतत्वावच्छिन्नविशेष्यतानिरूपित वह्नित्वावच्छिन्नप्रकारताकत्वोपगमे तत्र पर्वतत्वसामानाधिकरण्येन वयभावावगाहिनो निश्चयस्य प्रतिबन्धकत्वापत्तिरिति वाच्यम् । धर्मिणि अधिकस्य उभयत्वस्य भानेन शुद्धपर्वतत्वावच्छिन्नविशेष्यताकत्वाभावेन उपदर्शितज्ञानस्य शुद्धपर्वतत्वव्यापकत्वावच्छिन्नसंसर्गताकत्वविरहेण सामानाधिकरण्यमात्रावगाहिविपरीतनिश्चयप्रतिबद्ध्यतावच्छेदकानाक्रान्तत्वादिति दिक् ।  
..  
बाधविमर्शः परस्परविरुद्धार्थावगाहिनोः द्वयोः ज्ञानयोः भवति विरोधः । स द्विविधः । प्रतिबद्ध्यप्रतिबन्धकभावः बाध्यबाधकभावश्च । आद्यस्थले, एकं ज्ञानमुत्पद्यते, \_\_\_\_\_\_\_\_\_\_\_\_\_\_\_\_

दीपिका तदुत्तरक्षणे द्वितीयम् उत्पत्त्युन्मुख नोत्पद्यते । भ्रमप्रमोभयसाधारणश्च प्रतिबद्ध्यप्रतिबन्धकभावः । उत्पन्नोत्पत्त्युन्मुखयोः अव्यवधान एव घटते प्रतिबद्ध्यप्रतिबन्धकभावः । प्रतिबन्धोऽनुत्पादः । तत्प्रयोजकत्वं प्रतिबन्धकत्वम् । अनुत्पादप्रतियोगित्वं प्रतिबद्ध्यत्वम् । द्वितीये, क्रमेण व्यवधानेन अव्यवधानेन वा ज्ञानद्वयमुत्पद्यते । भ्रमस्य बाध्यत्वं, प्रमायाः बाधकत्वम् । ज्ञानयोः व्यवधानेऽपि घटते बाध्यबाधकभावः । यथा शुक्तौ 'इदंरजतम्' इति ज्ञानोत्पत्त्यनन्तरं प्रवृत्त्युत्पत्तौ तद्विसंवादे अवगते 'इदं न रजतम्' इत्यनुमाय पूर्वोत्पन्नरजतज्ञानस्य भ्रमत्वं निर्णीयते । एषः भ्रमत्वनिर्णयः एव बाधः । व्यवहितं विनष्टमपि पूर्वज्ञानम् उत्तरेण बाध्यते । न च रजतज्ञानानन्तरम् इच्छाप्रवृत्त्यादिक्रमेण विपरीतनिश्चये जननीये प्रथमोत्पन्नरजतज्ञानस्य क्षणिकतया अवस्थानासम्भवेऽपि तत्समानविषयकज्ञानान्तरव्यक्ते : उत्पादः तदव्यवधानञ्च विरोधिनिश्चयस्य भवितुमर्हतीति बाधोऽपि ज्ञानयोरव्यवधान एवेति वाच्यम् । महता कालेन व्यवहितेषु विनष्टेषु च अयथार्थज्ञानेषु उदीच्ययथार्थज्ञानोदयानन्तरं प्रामाणिकानां बाधितत्वव्यवहारस्य अनुभूयमानस्य अपलापानौचित्यात् । यत्र बाधनिश्चयदशायां प्राथमिकरजतादिज्ञानसमान विषयकस्य ज्ञानान्तरस्य सामग्रीविरहेण अनुत्पादः तत्र बाधितत्वव्यवहारस्योपपादनाय व्यवहितज्ञानानामपि बाधस्य अवश्यमुपेयत्वाच्च । सति रजतज्ञाने 'नेदं रजतम्' इति बाधनिश्चयस्य प्रतिबन्धात् अव्यवधानेन बाधो नैव घटते इति तु नाशङ्कनीयम् । सत्यपि रजतज्ञाने लौकिकसन्निकर्षाधीनस्य 'इदं न रजतम्' इति बाधनिश्चयस्य सम्भवात् ॥  
बाधश्च प्रायः उत्तरज्ञानेन पूर्वज्ञानस्य, क्वचिद् पूर्वज्ञानेनोत्तरस्य । आद्यो यथा - रजतज्ञानस्य उदीच्येन रजतभेदनिश्चयेन । उत्पन्ने प्रथमज्ञाने प्रामाण्यनिश्चयविरहदशायां "स्वसामग्रीवशात् उत्पद्यमाने तद्विरुद्धार्थावगाहिनि उदीच्यज्ञाने प्रामाण्यनिश्चायनेन पूर्वज्ञानस्य भ्रमत्वलक्षणम् अप्रामाण्यं निर्णीयते । अत्र उत्तरेण पूर्वस्य  
13. सामग्री - रजतत्वाभावव्याप्यलिङ्गविशेषदर्शनम् आप्तवाक्यं दूरत्वादिदोषविरहसहकृत लौकिकसन्निकर्षो वा। \_\_\_\_\_\_\_\_\_\_\_\_\_\_\_\_

दीपिका  
बाधः । प्रामाण्यनिश्चयश्च संवादिप्रवृत्तिजनकत्वाप्तोक्तवाक्यजन्यत्वादिलिगकानुमानेन । एवं रज्जौ सर्पत्वप्रत्यक्षस्य उत्तरकालीनेन 'नायं सर्प' इति प्रत्यक्षेण परोक्षेण वा बाधः । अत्र पूर्वज्ञानं दोषाधीनं प्रत्यक्षम्, उत्तरं दोषाजन्यं लौकिकप्रत्यक्षं सत्तर्कमनुमानम् आप्तवाक्यजशाब्दं वा । सदोषप्रत्यक्षस्य उत्तरेण निर्दोषेण परोक्षेण प्रत्यक्षेण वा बाध इति यावत् । 'नद्यास्तीरे फलानि सन्ति' इति विप्रलम्भकवाक्यजनितशाब्दबोधस्य पाश्चात्येन तत्र फलाभावदर्शनेन बाधः । मेघाभावेन वृष्ट्यभावमनुमाय गृहात् प्रस्थितवतः मध्येमार्ग वृष्टिदर्शनेन पूर्वानुमानस्य बाधः। अत्र सदोषपरोक्षस्य उत्तरेण निर्दोषप्रत्यक्षेण बाधः।  
द्वितीयो यथा - नभसि नैल्याभावानुमानेन शाब्देन वा उत्तरस्य नभोनैल्यप्रत्यक्षस्य सदोषस्य बाधः । चन्द्रतारकादौ प्रादेशिकत्वाभावस्य अनुमित्या शाब्देन वा उत्तरस्य तत्र प्रादेशिकत्वप्रत्यक्षस्य दोषजन्यस्य बाधः। आत्मनो देहाद्यतिरिक्तताया अनुमानेन शाब्देन वा उत्तरस्य देहात्मैक्यप्रत्यक्षस्य वासनादोषजनितस्य बाधः । अत्र निर्दोषपरोक्षण निश्चितप्रामाण्यकेन उत्तरस्य सदोषप्रत्यक्षस्य अप्रामाण्यं निर्णीयते ।  
निर्दोषप्रत्यक्षेण उत्तरस्य सदोषपरोक्षस्य बाधस्तु न घटते । नद्यास्तीरे फलाभावस्य दर्शनोत्तरं 'नद्यास्तीरे फलानि सन्ति' इति विप्रलम्भकवाक्यश्रवणे सति अयोग्यतानिश्चयेन शाब्दबोधस्य अनुदयात् । अनुमितिरपि नोदेति, विपरीतनिश्चयेन प्रतिबन्धात् । न च तन्नाशोत्तरम् उदियादेव परोक्षभ्रमः प्रतिबन्धकाभावात् । अत एव तत्र वाक्ये 'इदं वाक्यम् अप्रमाणम्' इति व्यवहार उपपद्यते । अजनितबोधे वाक्ये अप्रमाणत्वानुपपत्तेः इति वाच्यम् । असति विपरीतनिश्चये परोक्षभ्रमोत्पत्तावपि तत्र वाक्यार्थबाधस्य पूर्वदृष्टस्य प्रतिसन्धानेनैव अप्रामाण्यं निर्णीयत इति उत्तरेण पूर्वस्य बाधोऽयम् । अनुत्पन्नबोधेऽपि वाक्ये अप्रमाणमिति व्यवहारस्तु अयोग्यतानिश्चय निबन्धनः, 'वह्निना सञ्चिति' इतिवाक्य इव । न च प्रतिसन्धानं स्मृतिः, सा नानुभवं बाधते दुर्बलत्वादिति प्रतिसन्धीयमानस्य पूर्वानुभवस्यैव बाधकत्वमुपेयमिति वाच्यम् । पूर्वदृष्टस्य वाक्यार्थबाधस्य तद्दर्शनस्य वा प्रतिसन्धानं विना विप्रलम्भकादिवाक्ये \_\_\_\_\_\_\_\_\_\_\_\_\_\_\_\_

दीपिका अप्रामाण्यनिश्चयानुदयेन तत्प्रतिसन्धानस्य बाधकत्वोपगमस्य आवश्यकत्वात् । यत्र पूर्वानुभूतविषयमात्रस्य स्मरणं न तु पूर्वानुभवस्य, तत्रैव स्मृतेः दुर्बलत्वात् । न च यत्र विप्रलम्भकादिवाक्ये अनाप्तोच्चरितत्वनिश्चयो वर्तते तत्र निरुक्तप्रतिसन्धानं विनैव अप्रामाण्यनिश्चयोदयात् पूर्वभाविप्रत्यक्षस्य बाधकत्वमावश्यकमिति वाच्यम् । तत्र अनाप्तोच्चरितत्वलिङ्गकानुमानात्मकस्य पूर्वपरोक्षस्यैव बाधकत्वात् ।  
न चैवं सति नैल्याभावादिपरोक्षेण उत्तरस्य नैल्यादिप्रत्यक्षभ्रमस्य बाधोऽपि न घटते युक्तितौल्यादिति वाच्यम् । यतः साहजिकदोषविशेषजनितानाम् आकाशादौ नैल्यादिप्रत्यक्षभ्रमाणम् उपदर्शितानां निश्चितप्रामाण्यके परोक्षेनिश्चये सत्यपि उत्पत्तिर्भवति दोषप्राबल्यात्, पित्तदोषवतः शङ्खः पीतत्वाभाववान्' इति निश्चये सत्यपि 'शङ्खः पीतः' इति प्रत्यक्षस्येव । फलाभावादिप्रत्यक्षे सति तु तद्विपरीतावगाहि परोक्षं न जायते। \_\_\_अथ पूर्वेण उत्तरस्य बाधो न संजाघटीति । नभसि नैल्यप्रत्यक्षस्य सहज दोषमूलकत्वेन पूर्वभावित्वनियमात् । तत्र तदभावनिश्चयस्य विशेषदर्शनाधीनस्य आप्तोक्तवाक्याधीनस्य वा पश्चाद्भावित्वात् । तत्र प्रामाण्यावधारणोत्तरं पूर्वज्ञानस्य बाधात् । एवं चन्द्रतारकादौ प्रादेशिकत्वस्य, आत्मनि देहात्मतायाश्च भ्रमोऽपि स्वाभाविकदोषाधीनत्वात् पूर्वभाव्येव उत्तरकालिकेन तत्तद्व्यतिरेकनिश्चयेन परोक्षात्मकेन बाध्यते । अत एव 'पूर्वात्परबलीयस्त्वं तत्र नाम प्रतीयते' इत्याधुक्तिः सङ्गच्छते। न च शो पीतत्वाभावनिश्चयोत्तरं पित्तदोषवतः पुरुषस्य 'शङ्खः पीत' इति प्रत्यक्षोदयवत् उपदर्शितानां नैल्यादिप्रत्यक्षभ्रमाणां तदभावनिश्चयोत्तरमुत्पत्तिः सम्भवतीति वाच्यम् । पित्तादिकादाचित्कदोषाधीनत्वेन पीतिमादिभ्रमाणां  
\*वस्तुतस्तु स्मृतेः अनुभवाहुर्बलत्वमिति प्रवादः अनुभवत्वं परोक्षव्यावृत्तमिति मताभिप्रायकः । तन्मते शाब्दबोधस्य अनुभवानात्मकतया तत्र स्मृतेः बाधकत्वं नानुपपन्नमिति । \*1 युक्तितौल्यादिति - सति नैल्याभावादिपरोक्षे तेन प्रतिबन्धात् नैल्यादिप्रत्यक्षं नैव जायते । विनष्टे च तस्मिन् नैल्यादिप्रत्यक्षोत्पत्तावपि तत्र पश्चान्नैल्याभावादेः प्रतिसन्धानेनैव अप्रामाण्यं निर्णीयते इति उत्तरेण पूर्वस्य बाधोऽयमिति । \_\_\_\_\_\_\_\_\_\_\_\_\_\_\_\_

114  
दीपिका विपरीतनिश्चयोत्तरमुत्पत्युपपत्तावपि उपदर्शितनैल्यादिप्रत्यक्षभ्रमाणां साहजिकदोषा धीनत्वेन परोक्षनिश्चयात् पूर्वभावितायाः दुष्परिहरतया उत्तरभावित्वानुपपत्तेरिति चेत् सत्यम् । नैल्याभावादिपरोक्षनिश्चयोत्पत्तेः प्रागपि एषां स्वाभाविकदोषजन्यानां नैल्यादि प्रत्यक्षभ्रमाणामुत्पत्तिः भवति । ते च उत्तरेण परोक्षनिश्चयेन बाध्यन्ते । तद्यथा आदौ नभसि नैल्यप्रत्यक्षे जाते पश्चात् तत्र नैल्याभावनिश्चयात् तत्र च प्रामाण्यग्रहणात् पूर्वमुत्पन्नस्य नैल्यप्रत्यक्षस्याप्रामाण्यं निश्चीयते । सत्यपि व्यतिरेकपरोक्षनिश्चये दोषप्राबल्यात् पुनरुत्पद्यमानाः नैल्यादिप्रत्यक्षभ्रमाः पूर्वेण परोक्षनिश्चयेन बाध्यन्ते । तन्नाशोत्तरमुत्पद्यमानाः नैल्यादिप्रत्यक्षभ्रमाः तत्तदुत्तरभाविना व्यतिरेकनिश्चयेन बाध्यन्ते । वस्तुतः नभसि नैल्याभावनिश्चये तत्र च प्रामाण्यग्रहे नभोविशेष्यकनैल्यप्रकारकज्ञानत्वावच्छेदेन अप्रामाण्यस्यानुमानात् ततः पश्चाद् भाविनोऽपि नैल्यादिभ्रमाः बाध्यन्ते । पूर्वात् परबलीयस्त्ववचनं तु विरुद्धार्थावगाहिज्ञानयोः पूर्वात्परबलीयस्त्वस्य निदर्शनपरम्। न तु तन्नियमपरम् । परस्परविरुद्धार्थावगाहिज्ञानयोः पूर्वसापेक्षतायामुत्तरस्य दुर्बलत्वेऽपि पूर्वनिरपेक्षतायां बलीयस्त्वं सम्भवतीति तदाशयः । पूर्वनिरपेक्षतायामुत्तरस्य बलीयस्त्वनियमपरत्वं तु नाभ्युपगन्तुं शक्यते । शो पीतत्वाभाववत्तानिश्चये सत्यपि पित्तदोषवशाद् उत्पद्यमानस्य पीतिमप्रत्यक्षस्य पूर्वनिरपेक्षस्यापि दुर्बलत्वस्यानुभूयमानस्यापलपितुमशक्यत्वात् । पूर्वेण विशेषदर्शन जनितेन बलीयसा पीतत्वाभावनिश्चयेन तस्य बाधात् ।  
न च तस्यापि पीतिमादिभ्रमस्य तदुदीच्येन व्यतिरेकनिर्णयेन परोक्षेन पुनरनुसन्धानात्मकेन वा बाधोपगमात् नियमपरमत्वमुक्तवचनस्योपपद्यते । एवं नभसि नैल्यस्य चन्द्रतारकादौ प्रादेशिकत्वस्य आत्मनि देहात्मतायाश्च प्रत्यक्षविपर्ययाः विपरीतपरोक्षप्रमोत्तरं पुनरुत्पन्ना अपि तदुदीच्येन व्यतिरेकनिर्णयान्तरेण बाध्यन्त इत्येव कल्पयितुमुचितमिति वाच्यम् । बाधकतया क्लृप्तेन पूर्वेण विशेषदर्शनजनितेन व्यतिरेकपरोक्षनिश्चयेनैव पश्चाद्भाविभ्रमाणामेषां बाधोपपत्तौ बाधकतया निश्चयान्तरस्य तदुदीच्यस्य कल्पनं नावश्यकम् इति तु युक्तमुत्पश्यामः ।  
परस्परविरुद्धार्थावगाहिनोः ज्ञानयोः सापेक्षतायां तु बाध्यबाधकभावो न घटते । \_\_\_\_\_\_\_\_\_\_\_\_\_\_\_\_

115  
तथा हि - पूर्वज्ञानस्य उत्तरज्ञानसापेक्षता तावन्नैव सम्भवति । उत्तरस्य पूर्वज्ञानसापेक्षतासम्भवेऽपि पूर्वज्ञानं विरुद्ध्य तस्योत्पादो न सम्भवति । यतोऽहि पूर्वज्ञानसापेक्षता पूर्वज्ञानकारणकत्वरूपा सति पूर्वज्ञाने अव्यवहितोत्तरक्षणावच्छेदेन उत्पद्यमानस्यैव ज्ञानस्य भवितुमर्हति । तस्य च विरुद्धार्थावगाहित्वे पूर्वज्ञानप्रतिबद्ध्यतावच्छेदकाक्रान्ततया उत्पादो दुर्घटः। तथा चात्र प्रतिबध्यप्रतिबन्धकभाव एव । यथा 'अग्निरुष्णः' इति प्रत्यक्षेण अग्नौ अनौष्ण्यानुमितेः प्रतिबन्धः ।  
न च समाननिरूपकककारणत्वप्रतिबन्धकत्वोभयम् एकस्य विरुद्धमिति कथं पूर्वज्ञानसापेक्षस्य पूर्वज्ञानेन तेनैव प्रतिबन्ध इति वाच्यम् । एकस्यापि विभिन्नरूपाभ्यां समाननिरूपकककारणताप्रतिबन्धकतयोः सम्भवात् ।  
औष्ण्यप्रत्यक्षस्य अनौष्ण्यानुमितिं प्रति तदभाववत्तानिश्चयत्वेन प्रतिबन्धकत्वम्, साध्यप्रसिद्धिसम्पादकत्वेन कारणत्वम् । न हि औष्ण्यस्य प्रत्यक्षमन्तरा तदभावस्य हेतौ व्याप्तिनिश्चयः अनुमितिश्च सम्भवति । एवं, शब्दः श्रावणः इन्द्रियान्तराग्राह्यत्वे सति ग्राह्यत्वात् इत्यनुमानेन शब्दः अश्रावणः गुणत्वात् इत्यनुमानस्य प्रतिबन्धः । अत्र श्रावणत्वानुमितेः अश्रावणत्वानुमितौ उक्तरीत्यैव प्रतिबन्धकत्वं कारणत्वञ्च । 'नारं स्पृष्ट्वास्थि'15 इत्याद्यागमेन 'नरशिरः कपालं शुचि प्राण्यङ्गत्वात् इत्यनुमानस्य प्रतिबन्धः । शौचरूपसाध्यविषयकप्रसिद्धेः शौचाचारविधायकागमस्मृत्यधीनत्वात् आगमजशाब्दबोधस्य आशौचविषयकस्य शौचानुमितौ कारणत्वम् । प्रतिबन्धकता पूर्ववत् । इत्थं प्रत्यक्षानुमानागमैः साध्यग्राहकैः विपरीतावगाहिनः अनुमानस्य प्रतिबन्धः।  
'अत्र घटः' इति प्रत्यक्षं घटो व्यापकः सत्त्वात् आकाशवत् इत्यनुमानस्य प्रतिबन्धकम् । अत्र घटप्रत्यक्षस्य घटे व्यापकत्वानुमितिं प्रति घटात्मकपक्षग्राहकत्वेन कारणत्वम् । व्यणुकं सावयवं महदारम्भकत्वात् इत्यनुमानं परमाणुः सावयवः मूर्तत्वात् घटवत् इत्यनुमानस्य प्रतिबन्धकम् । अत्र परमाणोः सावयवत्वे अनवस्थारूपबाधक प्रतिसन्धानसहकृतात् परामर्शात् परमाणुसाध्यकात् जायमानायां 'व्यणुकं  
15. नारं स्पृष्ट्वाऽस्थि सस्नेहं स्नात्वा विप्रो विशुद्ध्यति ।  
आचाम्यैव तु निस्स्नेहं गामालभ्यार्कमीक्ष्य वा ॥ (मनुस्मृतिः 5 अ.87) 16. न्यायभाष्यवार्तिकम् (1.1.1) \_\_\_\_\_\_\_\_\_\_\_\_\_\_\_\_

116 सावयवम्' इत्यनुमितौ परमाण्वंशे निरवयवत्वभानेन तस्याः परमाणौसावयवत्वसाध्यकानुमिति प्रति प्रतिबन्धकत्वम् । सुमेरुकाञ्चनमयत्वबोधकागमेन\* मेरुः पाषाणमयः पर्वतत्वात् विन्ध्यवत् इत्यनुमानस्य प्रतिबन्धः । निरुक्तागमस्य मेरौ पाषाणमयत्वसाध्यकानुमितिं प्रति पक्षग्राहकतया कारणत्वम् । पाषाणमयत्वाभावावच्छेदकतया गृहीतकाञ्चनमयत्वरूपधर्मदर्शनविधया आगमजन्यबोधस्य प्रतिबन्धकत्वम् इत्थं धर्मिग्राहकैः । प्रत्यक्षानुमानागमैः तदुपजीविनोऽनुमानस्य प्रतिबन्ध इति ।  
\* जम्बूद्वीपः समस्तानामेतेषां मध्यसंस्थितः ।  
तस्यापि मेरुमैत्रेय मध्ये कनकपर्वतः ॥ (विष्णुपुराणम् 2-2) 17. तात्पर्यटीकापरिशुद्धिः - (1.2.9)  
तदुदीच्चस्य कल्पनं नावश्य  
परस्परविरुद्धार्थावाहिनी  
स्मृतिः 5 अ.87) \_\_\_\_\_\_\_\_\_\_\_\_\_\_\_\_

तत्त्वचिन्तामणिः  
अन्यथाख्यातिवादपूर्वपक्षः ननु सर्वज्ञानानां यथार्थत्वात्प्रमालक्षणे विशेषणव्यावाप्रसिद्धेर्विशेषणवैयर्थ्यमन्यथाख्यातौ मानाभावात् । तथा हि रजतार्थिप्रवृत्तिविषयत्वं रजतत्वप्रकारकानुभवविषयत्वव्याप्यं रजतार्थिप्रवृत्तिविषयमात्रवृत्तिधर्मत्वात् रजतमात्रवृत्तिधर्मवदित्यन्यथाख्यातिव्याप्यं सिध्यतीत्यप्राप्तकालत्वम् । रजतमात्रवृत्तित्वञ्चोपाधिः । शुक्तिवृत्तिज्ञानविषयता रजतत्वप्रकारिका रजतार्थिताजन्यप्रवृत्तिविषयवृत्तिविषयतात्वात् रजतवृत्तिविषयतावदित्यत्र रजतवृत्तित्वमुपाधिः । रजतत्वम् अरजतवृत्तिज्ञानविषयतावच्छे दकम् अरजतविषयप्रवृत्तिहेतुज्ञानप्रकारत्वात् शुक्तित्ववदित्यत्र रजतावृत्तित्वमुपाधिः । रजतत्वप्रकारिका ज्ञानविषयता अरजतवृत्तिः अरजतनिष्ठात्यन्ताभावाप्रतियोगिनी वा अरजतविषयप्रवृत्तिहेतुज्ञानविषयतात्वात् शुक्तिवृत्तिविषयतावदित्यत्र रजतावृत्तित्वमुपाधिः । विषयतायाः निरस्तत्वाच्च । विवादपदं रजतज्ञानं शुक्तिविषयकं शुक्तौ प्रवर्तकज्ञानत्वात् शुक्तिज्ञानवदित्यत्र ज्ञायमानेष्टभेदाग्रहे कारणतावच्छेदकं रजतज्ञानं प्रवर्तकमित्यसिद्धिः । शुक्तिः रजतज्ञानविषयताश्रयः रजतार्थिप्रवृत्तिविषयत्वात् रजतवदित्यत्र रजतत्वमुपाधिः । शुक्तौ रजतार्थिप्रवृत्तिः स्वधर्मिधर्मिकरजतत्वप्रकारकज्ञानसाध्या रजतार्थिप्रवृत्तित्वात् रजतप्रवृत्तिवदित्यत्र रजतविषयत्वमुपाधिः स्वपदार्थाननुगमश्च । तत्परित्यागे तु रजतार्थिप्रवृत्तिधर्मिधर्मिकरजतत्वप्रकारकज्ञानेनोभयसिद्धेन रजतस्मरणेनार्थान्तरम् । उच्यते । रजतार्थिताजन्या शुक्तौ प्रवृत्तिरिष्टप्रवृत्तिविषय विशिष्टज्ञानसाध्या प्रवृत्तित्वात् शुक्तौ शुक्त्यर्थिप्रवृत्तिवत् । न चेष्टविषयप्रवृत्तित्वमुपाधिः, साधनविशेषितत्वात् । यद्वा रजतेच्छाजन्यशुक्तिविषयप्रवृत्तिजनकरजतत्वप्रकारकं ज्ञानं शुक्तिविशेष्यकं शुक्तिप्रवृतिप्रयोजकज्ञानत्वात् शुक्तौ शुक्तयर्थिप्रवृत्तिजनकज्ञानवत् । अवच्छेदकत्वेऽपि प्रयोजकत्वान्नासिद्धिः । हेतुत्वमपि तस्य साधयिष्यामः । तथाविधमिदं ज्ञानं वा रजतत्वप्रकारकं रजतेच्छाजन्यप्रवृत्तिहेतुज्ञानत्वात् सत्यरजतज्ञानवत् । न च ग्रहणस्मरणयोर्विशिष्टस्य ज्ञानस्य वा पक्षत्वे बाध आश्रयासिद्धिर्वा, उभयसिद्धेन \_\_\_\_\_\_\_\_\_\_\_\_\_\_\_\_

118 शुक्तिनिष्ठप्रवृत्तिहेतुत्वेन पक्षत्वात् । अन्यथा साध्यतदभाववतः पक्षत्वेनानुमानोच्छेदः । समवायातीन्द्रियत्ववादिनं प्रति अगृहीतासंसर्गकधर्मधर्मिविषयकमेकं ज्ञानमेव विशिष्टज्ञानं सिध्यति । न चैवमुभयख्यातिः नान्यथाख्यातिरिति वाच्यम् । व्यधिकरणप्रकारकज्ञानस्य तत्त्वात् । न च विसंवादिप्रवृत्त्यजनकत्वमुपाधिः, तथाविधे इदं ज्ञाने रजतज्ञाने च त्वन्मते साध्याव्यापकत्वात् । नापि दोषाजन्यत्वं, परस्य ज्ञानमात्रे तथात्वात् । अन्यथा तयोरेव साध्याव्यापकत्वात् । न चाप्रयोजकत्वम्, इष्टपुरोवर्तिविशिष्टज्ञानस्य प्रवृत्तिहेतुत्वात् ।  
\_\_\_\_ अत्र प्राभाकराः । अप्रयोजकमिदं स्वतन्त्रोपस्थितेष्टभेदाग्रहादेव प्रवृत्त्युपपत्तेः किं विशिष्टज्ञानेन । परेणाप्यारोपनियमार्थं तदभ्युपगमात् । न च रजते प्रवृत्तिं प्रति विशिष्टज्ञानस्य हेतुत्वादिहापि तत्सिद्धिः, प्रवृत्तिमात्रे भेदाग्रहे सतीष्टपुरोवर्तिज्ञानस्य लाघवेन हेतुत्वान्न तु सदपि विशिष्टज्ञानं तन्त्रं गौरवात् । न च रजते इष्टपुरोवर्तिभेदग्रहस्याप्रसिध्या कथं तदभाव इति वाच्यम् । पुरोवर्तिनिष्ठे भेदे रजतप्रतियोगित्वज्ञानविषयत्वाभावस्य पुरोवर्तिनीष्टभिन्नत्वप्रकारकज्ञानविषयत्वाभावस्य वा हेतुत्वात् । न चाभेदव्यवहारो व्यवहर्त्तव्यधीसाध्यो न तु तदभावाग्रहात् अन्यथा भेदाग्रहाद्देदव्यवहारापत्तिरिति वाच्यं । इच्छादीनां ज्ञातपुरोवर्तिमात्रविषयत्वात् । अभेदाभिलापोपि ज्ञाताभेदस्यासंसर्गाग्रहादिति नाज्ञाते व्यवहारः । ननु 'पीतः शङ्खोन श्वेत' इति भेदज्ञानेऽपि श्वेताभेदानुमित्या श्वेतार्थिप्रवृत्तेरभेदधीस्तद्धेतुरिति चेत् । न । तवापि ‘पीतः शङ्ख' इत्यभेदज्ञानात् पीतार्थी न प्रवर्तते भेदानुमितेरिति भेदाग्रह एव तद्धेतुः स्यात् । भ्रमत्वेन ज्ञातमभेदज्ञानमकिञ्चित्करमिति यदि तदा भ्रमत्वेन ज्ञातं भेदज्ञानमपि तथा।  
यद्वा इष्टभेदाविषयकं ज्ञानं प्रवर्तकम् । न चाभेदानुमिताविष्टभेदो विषयः । अत एव पूर्वं भेदप्रत्ययेऽपि स प्रत्ययो न भेदग्राहीतिदिङ्मोहप्रतिबिम्बादिप्रत्ययाः । नन्वेवं रजतेऽपि विशिष्टज्ञानं न सिध्येत् प्रवृत्तेर्भेदाग्रहादेवोपपत्तेः । इदं रजततया जानामि रजततया ज्ञातमित्यनुभवः शुक्तावपि तुल्यः । न च शुक्तौ रजतत्वबाधात् सोऽप्यसंसर्गाग्रहः, बाधस्यापि विशिष्टज्ञानत्वे मानाभावदिति चेत् । न । तत्र हि रजतस्य न स्मृतिः प्रागननुभवात्, ग्रहणञ्च तस्य धर्मिविषयकं योग्यधर्मियोगेन \_\_\_\_\_\_\_\_\_\_\_\_\_\_\_\_

119 रजतत्वजातिग्रहादित्यर्थसिद्धधर्मधर्मिविषयकमेकंज्ञानम्। न चरजतत्वस्य शुक्त्यनुभवविषयत्वे हेतुरस्ति । न च प्रत्यभिज्ञानवत् संस्कारेन्द्रिये हेतू, तयोरत्र भिन्नविषयकत्वात् । एकदा स्वतन्त्रोपस्थितविरुद्धानेकभेदाग्रहे संशयः । न च क्रमेणोपस्थितानेकभेदाग्रहो येन स क्रमिकविपर्ययद्वयरूपः स्यात्, अन्यथा तवाप्यप्रतीकारात् । न च संशयानन्तरं विपर्ययदशायामुभयभेदाग्रहे संशयः एकभेदाग्रहे अन्यथाख्यातिः । दोषमहिम्ना ह्येकस्य न स्वातन्त्र्येणोपस्थितिः, किन्त्वभावविशेषणतयेति तद्भेदाग्रहोऽप्यकिञ्चित्करः । न च संशयानन्तरन्धूमभ्रमादस्ति क्वचिद्वन्ह्यार्थिप्रवृत्तिर्न तु तेन विना । न च तस्य स्वतन्त्रोपस्थितवयसंसर्गाग्रहो द्वारं संशयानुरोधेन तस्य प्रागपि सत्वाद्वयनुमितिरिमिति वाच्यम् । लिङ्गभ्रमस्य हि निर्वह्नित्वस्य स्वातन्त्र्येणोपस्थितिप्रतिबन्धकत्वेन नियमतः स्वतन्त्रवह्निस्मृतिरिमिति न संशयान्यथाख्याती । न च पर्वतस्य प्रत्यक्षत्वे वह्वेश्च स्मरणे प्रत्यक्षभ्रमान्न विशेष इति साक्षात्करोमीति स्यान्न त्वनुमिनोमीति वाच्यम् । लिङ्गज्ञानानन्तरभावित्वप्रतिसन्धानाप्रतिसन्धानाभ्यामुभयसम्भवात् । एवं स्वतन्त्रोपस्थितानिष्टभेदग्रहोऽपि निवर्तकः । तेनेदं रजतं न शुक्ति रित्यभावप्रतियोगित्वेनानिष्टोपस्थिते -स्तद्भेदाग्रहो न निवर्तकः, शुक्त्यभावासंसर्गाग्रहश्च नकारस्यार्थ इति नान्यथाख्यातिः । अनिष्टाभेद - ग्रहस्य निवर्तकत्वे च रजत एव नेदं रजतमिति कृत्वा न निवर्तेत, अन्यथान्यथाख्यात्यापत्तेः । अत एव रजत एव नेदं रजतमिति ज्ञानेऽपि न प्रवृत्यन्यथाख्याती रजतभेदासंसर्गाग्रहात् । ननु रजतरङ्गयोरिमे रङ्गरजते इत्यत्र प्रत्येकमुभयभेदाग्रहे युगपत्प्रवृत्तिनिवृत्ती स्यातामिति चेत् । न । एवंविधभ्रमे मानाभावात् । कार्योन्नेयधर्माणां यथा कार्यमुन्नयनात् क्रमोत्पनज्ञानयोर्भेदाग्रहादेकत्वाभिमानः। अन्यथा तवापि स्वतन्त्रोभयभेदाग्रहात्प्रत्येक रजतं रङ्ग वेति संशयः स्यात् । यदेव वा तत्र विपर्ययनियामकन्तत एव प्रवृत्तिनिवृत्ती स्यातां, तद्धेतोरेवेति न्यायात् । यत्तु  
प्रसक्तप्रतिषेधात्मा बाधोऽख्यातौ न युज्यते ।  
साधयत्यन्यथाख्यातिं बाध एव हि नः स्फुटम् ॥ इति तद्विपरीतं, परस्परविरुद्धत्वाविशेषेण बाध्यत्वाव्यवस्थितेः विरुद्धार्थकतयोत्पन्नत्वञ्च \_\_\_\_\_\_\_\_\_\_\_\_\_\_\_\_

120 तुल्यम् । पूर्वेणापि क्वचित्परस्य बाधात् । तस्माद्भेदाग्रहात् प्रसञ्जितो व्यवहारो भेदग्रहाबाध्यत इति युक्तम् । उपेक्षाभ्रमे च शब्दप्रयोगो बाध्यः । तदीयतामात्रस्वभावत्वात् तद्विषयत्वस्य कथं रजतीयमात्रज्ञानमरजतीयं स्वभावव्याघातात् । न चोभयीयं, समुहालम्बनापत्तेः । तदुक्तम् ।  
अन्यस्य ह्यन्यथा भानं प्रतीत्यैव पराहतम् ।  
परस्मिन् भासमाने तु न परम्भासते यतः॥ इति । विषयं विनैव तदाकारं ज्ञानमिति साकारवादः । ज्ञानायथार्थत्वे च ज्ञानमात्रस्य तच्छकया न निष्कम्पप्रवृत्तिः । न च दोषाजन्यत्वादिना विश्वासः, भ्रमादविश्वासे प्रवृत्यभावापत्तेः । नापि तज्ज्ञानात्, ज्ञानत्वेन तत्राप्यविश्वासात् । तदुच्यते ।  
अहोवत महानेष प्रमादो धीमतामपि।  
ज्ञानस्य व्यभिचारित्वे विश्वासः किं निबन्धनः ॥ इति । भ्रमस्य च सन्मात्रविषयकत्वेनायथार्थता, असद्विषयकत्वेऽसत्ख्यातिः । न च तत्र हेतुरस्ति, शब्दस्याप्तोक्तस्य निर्दोषस्य लिङ्गस्य चाहेतुत्वात् । न च शब्दानुमानाभासात्सा । योग्यतादिमत्तया शब्दस्य लिङ्गवत्तया पक्षस्य ज्ञानाच्छाब्दानुमिती। न चाभासे तज्ज्ञानमस्ति हेत्वभावादेव, किन्त्वगृहीतासंसर्गज्ञानद्वयं तत्र इन्द्रियस्य सम्बद्धग्राहकत्वात् । न च प्रत्यभिज्ञानवत्, उक्तोत्तरत्वात् । न च दोषवशादसम्बद्धेऽपि विजातीयं कार्य, दोषस्याजनकत्वात् । न हि दुष्टात् कुटजबीजाद्यवाङ्कुरः । भस्मकञ्च न दोषः, किन्तु वढेरुद्भवः, तस्य च दाहसामर्थ्य दृष्टमेव । रसार्जनन्तु न भवति, भक्ष्यदाहात् । दवदहनदग्धवेत्रबीजञ्च नष्टमेव । तद्भस्मनः कदलिजनकत्वम् । तदुक्तम् ॥  
साकारपातादसतो भानात्संविद्विरोधादथ हेत्वभावात् ।  
धियामनाश्वासभयाच्च नेष्टा यतोऽन्यथाख्यातिरतो यथार्था ॥ इति । तस्माद्विवादपदं ज्ञानं न व्यधिकरणप्रकारकं ज्ञानत्वात् सत्यज्ञानवत् । भेदाग्रहजन्यरजतत्वप्रकारकशक्तीच्छायां प्रतियोगिप्रसिद्धिः । ज्ञानत्वं स्वव्यधिकरणप्रकारावच्छिन्नविषयताप्रतियोगिवृत्ति न भवति ज्ञानमात्रवृत्तिधर्मत्वात् प्रमात्ववत् । न च चक्षुश्चाक्षुषसत्यज्ञानातिरिक्तज्ञानजनकम् इन्द्रियत्वाद्रसनवदिति प्रतिरोधः, अप्रयोजकत्वात् चाक्षुषज्ञानातिरिक्तज्ञानजनकत्वोपाधेः अन्यथाख्यातेरपि \_\_\_\_\_\_\_\_\_\_\_\_\_\_\_\_

भदानमा  
121 धयंशे सत्यत्वात्तुल्यन्यायतया व्यापकेऽपि व्यर्थविशेषणत्वाच्च । एवं स्वरूपतः विषयतश्चागृहीतभेदं ज्ञानद्वयमेव विसंवादिप्रवृत्तिहेतुः । तदुक्तम् ।  
सन्निहितरजतशकले रजतमतिर्भवति यादृशी सत्या।  
भेदानध्यवसायादियमपि तादृक्परिस्फुरति ॥ इति । व्यवहारमात्रस्य भेदाग्रहजन्यत्वेऽपि तस्य संवादतदभावाभ्यां ज्ञाने यथार्थत्वायथार्थत्वव्यपदेशः । अत एव लोके उष्णञ्जलमिति ज्ञाने नायथार्थत्वव्यपदेशः । उपेक्षाज्ञाने तु तद्व्यपदेशस्तद्योग्यत्वात् । इति श्रीमद्गङ्गेशोपाध्यायविरचिते तत्वचिन्तामणौ प्रत्यक्षखण्डे  
अन्यथाख्यातिवादपूर्वपक्षः।  
॥ अथान्यथाख्यातिवादसिद्धान्तः॥ सिद्धान्तस्तु । सत्यस्थले प्रवृत्तिमात्रं प्रतीष्टपुरोवर्तिज्ञाने हेतुतया व्यवस्थितेऽतिप्रसङ्गवारणार्थं विषयतया वैशिष्ट्यमेव कारणतावच्छेदकं कल्प्यते लाघवात् । कारणताग्रहसमये ज्ञानवित्तिवेद्यतया शीघ्रोऽपस्थितिकत्वात् बाधकाभावाच्च । ननु स्वतन्त्रोपस्थितेऽष्टभेदाग्रहः कारणं, तादृशभेदाग्रहत्वञ्च कारणतावच्छेदकं गौरवात् कल्पनीयोपस्थितिकत्वाच्च । विशिष्टज्ञानेऽपि हेतुत्वेनावश्यकत्वाद्भेदाग्रह एव हेतुरितिर चेत् । न । विशिष्टज्ञाने तद्धेतुत्वस्य तत्कल्पनोत्तरकल्प्यत्वेन प्रवृत्तिकारणताग्रहसमये तदनुपस्थितेः । न चैवं मिथ्याज्ञानकल्पने गौरवं, प्रमाणप्रवृत्तिसमये सिद्ध्यसिद्धिपराहतत्वेन फलमुखगौरवस्यादोषत्वात् । प्रमाणवतस्तस्य न्याय्यत्वात् । एवञ्च विसंवादिप्रवृत्तिरपि विशिष्टज्ञानसाध्या प्रवृत्तित्वात् सत्यप्रवृत्तिवत् । क्लृप्तकारणं विनानुपपत्तेः अनन्यथासिद्धतया प्रवृत्या समानीतविशिष्टज्ञानबलात् तत्कारणं सदोषमिन्द्रियाद्येव । सर्वतो बलवती ह्यन्यथानुपपत्तिः। न च भेदाग्रहात् प्रवृत्त्युपपत्तिरपि । विपरीतचतुष्के युगपत्प्रवृत्तिनिवृत्त्यापत्तेः । न च तत्र मानाभावः, इमे रगरजते इतिसत्यज्ञानवत् रजतरङ्गयोः प्रत्येक भ्रमसामग्योरेकदा सत्वेन तादृशभ्रमोत्पत्तेरानुभविकत्वात् । अन्यथा समूहालम्बनोच्छेदे द्वित्वाद्यप्रत्यक्षतापत्तेः । इमे रगरजते इति शब्दाभासात् एवं विधभ्रमसम्भवाच्च । मम दोषमहिम्ना रजतरङ्गयोः \_\_\_\_\_\_\_\_\_\_\_\_\_\_\_\_

122 रजतरङ्गभेदग्रहान्नसंशयः तव चैकत्र स्वतन्त्रोभयभेदाग्रहात् प्रत्येकं रॉ रजतं वेति संशयः स्यात् । अथ यद्धर्मज्ञनाद्यदुपस्थितिस्तत्र तद्भेदाग्रहात् प्रवृत्तिनिवृत्ति । रङ्गरजतधर्मेण रजतरङ्गे स्मारितेन तुरङ्गरजते, माषराशिस्थमसीविषये माषार्थिप्रवृत्तिः मसीनीलिमस्मारितमाषभेदाग्रहात् । अनुभूयमानारोपोऽसिद्ध एव । अन्यथा तवापि प्रात्येकमुभयज्ञानं स्यादिति चेत् । मैवम् । शब्दाभासात् प्रत्यक्षाद्वा इष्टानिष्टोपस्थिती तदभावात् । मम त्वेकधर्मादुभयोपस्थितावपि रजतरङ्गयोस्तत्तया न ज्ञानं दोषादित्युभयसिद्धं विपरीतज्ञानञ्च दोषात् । न चैवमावश्यकदोषादेव प्रवृत्तिनिवृत्ती, सत्यस्थले तदभावात् । न च विसंवादिनी दोषात्, इन्द्रियलिङ्गशब्दादिदोषाणामननुगतत्वात् । तज्जन्यज्ञाने च जातिभेदात् ।  
नव्यास्तु रङ्गवृत्तितया ज्ञातधर्मस्य रजते उत्कटाकाङ्क्षा तेन सह भूयःसहचारदर्शनात् । न रङ्गे अल्पतथात्वादिति तत्रानुत्कटा सा । एवं रजतवृत्तितया ज्ञातधर्मस्यापि, अत उत्कटाकाङ्क्षयानुत्कटाकाङ्क्षाप्रतिबन्धान्न रङ्गे निवृत्तिः । एवं रजते न प्रवृत्तिरिति । तन्न । इमे रङ्गरजते इति शब्दाभासाद्युगपत्प्रवृत्तिनिवृत्तिप्रसङ्गात् शब्दादुपस्थितौ आकाङ्क्षायास्तुल्यत्वात् । किञ्चैवं धर्मयोभूयोऽल्पसहचारावगमादुत्कटानुत्कटकोटिको रङ्गं रजतं वेति संशयः स्यात् । उत्कटानुत्कटाकाङ्क्षा कल्पने मानाभावात् उत्कटत्वानिरुक्तेश्च ।  
स्यादेतत् । संवादिविसंवादिप्रवृत्योर्वैचित्र्ये विशिष्टज्ञानभेदाग्रही हेतू क्लृप्तत्वात् न तु विशिष्टज्ञान-सत्यत्वासत्यत्वे गौरवादसिद्धेश्च । प्रवृत्तिनिवृत्तिमात्रे चेष्टानिष्टपुरोवर्तिज्ञानं हेतुरिति नाननुगमः, न तु विशिष्टज्ञानं गौरवात् । न च भेदग्रहेऽतिप्रसङ्गः, विशिष्टज्ञानं भेदाग्रहञ्च विशेषद्वयहेतुं विना सामान्यहेतोः कार्यानुत्पादात् । न हि निर्विशेषं सामान्यं नाम । अन्यथा अन्धस्य त्वक्सम्बन्धे महत्युद्भतरूपवति चन्द्रमहसि प्रत्यक्षतापत्तिः द्रव्यसाक्षात्कारहेतोः सत्वात् । एवं रङ्गे रजते च विसंवादिन्यौ भवतः भेदाग्रहात् न च संवादिन्यौ, विशिष्टज्ञानाभावात् । अथ रजतरङ्गयो रजतरङ्गभेदाग्रहात् विसंवादिन्यौ बलात्स्यातां तत्सामग्रीसत्वात् । विंसवादिनी तत्र सत्यरजते न सम्भवतीति चेत् । अत एव भेदाग्रहो न तद्धेतुः तत्सत्वेऽपि तदभावात् । न च प्रवृत्तिनिवृत्तिगतं विसंवादित्वं संवादित्वमपेक्ष्य तद्धेतुना ते जन्यते, \_\_\_\_\_\_\_\_\_\_\_\_\_\_\_\_

123  
कारणस्य कार्यानपेक्षणादिति। मैवम्। प्रवृत्तेरनिष्टविषयत्वं निवृत्तेरिष्टविषयत्वं विंसवादः, तथा चानिष्टविषयप्रवृत्ताविष्टविषयनिवृत्तौ च भेदाग्रहो हेतुरिति कथन्तत इष्टानिष्टविषयप्रवृत्तिनिवृत्ती स्याताम्, तत्र तस्यासामर्थ्यादिति । अत्र ब्रूमः । ज्ञानं स्वविषये प्रवर्तकमित्याद्यप्रवृत्तौ संवादिप्रवृत्तौ च सर्वैरवधारितं लाघवाद्वाधकाभावाच्च । तत इष्टज्ञानं शुक्तौ प्रवर्तकं तद्विषयकं तद्व्यवहारहेतुत्वात् स्वाविषये तस्यासामर्थ्यात् । अथ भेदाग्रहात् ग्रहणस्मरणाच्चावश्यकाद्विसंवादिप्रवृत्त्युपपत्तेर्विशिष्टज्ञानकल्पने गौरवाच्च स्वाविषयेऽपि ज्ञानं प्रवर्तकमिति कल्पनात् । सर्वैः प्रथममवधारितमपि त्यज्यतामिति चेत् । न । प्रथमप्रवृत्तप्रमाणबलेन तत्रापि विशिष्टज्ञानकल्पनात् तत्र बाधकं विना तद्विरोधेन कल्पनान्तरानुदयाच्च फलमुखगौरवस्यादोषत्वात् । अन्यथा प्रथमं सर्वैर्गृहीतापि कार्यान्विते शक्तिः सिद्धार्थदर्शनात् गौरवाच्च परित्यज्येतेति साधु समर्थितगुरुमतम् । ननु स्वविषये ज्ञानं प्रवर्तकमिति सत्यं किन्तु विसंवादिप्रवृत्ताविदं ज्ञानमेव प्रवर्तकं न त्विष्टज्ञानमपि, तद्धि ज्ञायमानेष्टभेदाग्रहे कारणतावच्छे दकं लाघवादिति दण्डत्ववदन्यथासिद्धम् । एवं हि तत्प्रतिबद्धव्यवहारानुकूलत्वं तद्विषयत्वं रजतज्ञानस्य शुक्तौ नास्ति। अन्यथा रजतज्ञानस्य शुक्तिविषयत्वापत्तेः। संवादिप्रवृत्तौ चेष्टज्ञानं प्रवर्तकं तस्य विशिष्टज्ञानत्वात् । अभेदेनावच्छेदकत्वाभावादिति मम सिद्धान्तसार इति चेत् । उच्यते । स्वतन्त्रान्वयव्यतिरेकादिष्टज्ञानं हेतुरेव न त्वितरहेतुतावच्छेदकमन्यथासिद्धं वा । न हीष्टज्ञानमादायैवेष्टभेदाग्रहस्यान्वयव्यतिरेकी येन दण्डत्ववत्तदवच्छेदकं नापीष्टज्ञानस्य भेदाग्रहगर्भत्वेनान्वयव्यतिरेकौ येन दण्डरूपवत्तदन्यथासिद्धम् । अन्यथा अगृहीतभेदेष्टज्ञानं हेतुरवच्छेदको भेदाग्रह इत्येव किं न स्यात् तस्मात्स्वतन्त्रान्वयव्यतिरेकात् उभयोरपि हेतुत्वम् । किञ्चेष्टविषयप्रवृत्तिस्थले प्रवृत्तिमात्रं प्रतीष्टज्ञानस्य हेतुत्वादियमपि प्रवृत्तिस्तज्जन्या क्लुप्तहेतु विना कार्यानुत्पत्तेः । न चेष्टज्ञानजन्यत्वे इष्ट विषयप्रवृत्तित्वमवच्छे दकं गौरवात् । बाधकं विना सामान्ययोः कार्यकारणभावनियमात् । अत एव तनोपाधिरपि। अथ तत्रापीदं ज्ञानं प्रवर्तकं दैवाधीनं तस्येष्टविषयत्वमपीति चेत् । तर्हि इष्टे इदमिति ज्ञानादेव प्रवृत्तिः स्यात् । न ह्यत्रेव तत्रापि ज्ञायमानेष्टभेदाग्रहः प्रवर्तकः । एतेन न रजतज्ञानं शुक्तिविषयक तत्प्रतिबद्धव्यवहाराहेतुत्वादिति निरस्तम् । असिद्धेः । ननु ज्ञानं यथार्थमेवेति व्याप्तिरेव \_\_\_\_\_\_\_\_\_\_\_\_\_\_\_\_

124  
तद्बाधिका, अत एव प्रवृत्तिमात्रे विशिष्टज्ञानमिष्टज्ञानञ्च हेतुर्लाघवात् स्वविषये ज्ञानं प्रवर्तकं सर्वैरेवाद्यप्रवृत्तौ तथावगमात् असत्यस्थले इष्टज्ञानमपि प्रवर्तकं न तु भेदाग्रहे हेतुतावच्छेदकमित्यन्यथाख्यातिसाधनं न भवतीति चेत् । न । तेषामन्यथासिद्धान्वयव्यतिरेकावधारितकारणतामूलकत्वेन तैरेव व्याप्तिबाधात् । क्लृप्तहेतुं विना कार्यानुत्पत्तेः विपक्षे बाधकाभावाच्च ज्ञानायर्थार्थत्वेऽपि निष्कम्पप्रवृत्याधुपायस्य वक्ष्यमाणत्वात् । एतेन संस्कारेन्द्रियाभ्यां प्रत्यभिज्ञानवच्छब्दाभासादितो वा परस्परं सम्बन्धविरहिणि एकं ज्ञानं न भवतीति ज्ञानं यथार्थमेवेति व्याप्तिरिति निरस्तम् । व्याप्त्याद्यसिद्धेः सामग्रीसत्वे कार्यावश्यकत्वाच्च।  
एकदेशिनस्तु । रजतरङ्गयोः रजतरङ्गभेदग्रहान्न युगपत्प्रवृत्तिनिवृत्ती । न चान्यथाख्यातिः, दोषवशात्पुरोवर्तिनं विहाय स्मृतरजतरङ्गाभ्यां पुरोवर्तिनि भेदग्रहात् । न चरजतत्वेन स्मृतिः संस्कारगोचरसर्वरजतविषया स्यात् सामान्यप्रत्यासत्तेस्तुल्यत्वादिति वाच्यम् । तत्तांशे रजतत्वे च प्रत्यासत्तावपि दोषात् स्मृत्यनुभवप्रतिबन्धवदुपपत्तेः । किञ्च प्रत्यक्षे सामान्यं प्रत्यासत्तिः, स्मरणे तु मनः करणं संस्कारः प्रत्यासत्तिः, न तु तस्य सामान्यं प्रत्यासत्तिरकरणत्वात् । तन्न । एकरङ्ग-रजतमात्रज्ञानानन्तरन्तयोरेव यमजयोर्वा विपरीतचतुष्केऽतिप्रसङ्गादन्यथाख्यातेर्वा ।  
\_\_\_अन्ये तु रजते नेदं रजतमिति ज्ञानं रजतत्वासंसर्गासंसर्गाग्रहरूपं रजतभेदासंसर्गाग्रहरूपं प्रवृत्तिप्रतिबन्धकमिति । तन्न । अन्यवृत्तितयोपस्थितस्य रजतत्वासंसर्गस्य रजतभेदस्य च रङ्गे असंसर्गाग्रहान्निवृत्तिप्रसङ्गात् रङ्गे च तयोरसंसर्गग्रहेऽन्यथाख्यातिः। रजते रजतभेदासंसर्गासंसर्गस्य असंसर्गाग्रहान्निवृत्तिरिति  
चेत् । न । भेदासंसर्गासंसर्गस्य भेदसंसर्गरूपत्वेन रजतभेदसंसर्गासंसर्गाग्रहाद्रङ्गे निवृत्तिप्रसङ्गात् । रजतभेदसंसर्गासंसर्गग्रहे चान्यथाख्यातिः । रजतवृत्तितयोपस्थिते भेदे रजतभेदेन सह भेदाग्रहः प्रवृत्तिप्रतिबन्धकः, एवं रङ्गे निवृत्तावपीति चेत् । न । एवमपि शब्दाभासात् युगपत्प्रवृत्ति-निवृत्तित्यापत्तेः प्रवृत्तिनिवृत्तिविषयनिष्ठभेदयोः रजतरङ्गभेदयोश्च शब्दादनुपस्थित्या प्रतिबन्धकत्वाभावात् ।  
अपरे तु पुरोवर्तिनिष्ठतया ज्ञाते भेदे इष्टानिष्टप्रतियोगित्वाभावग्रहात् प्रवृत्तिनिवृत्ती । तथा हिरङ्गे रजतभेदः सन्नपि दोषान्न भासतेऽन्यस्माद्भासत एव । तथा चरगवृत्तितया \_\_\_\_\_\_\_\_\_\_\_\_\_\_\_\_

125 ज्ञाते भेदे रजतप्रतियोगित्वाभावग्रहाद्यथार्थादेव रङ्गे प्रवृत्तिः, रङ्गप्रतियोगित्वाभावः सन्नपि दोषान्न भासते इति तत्र न निवर्त्तते । एवं रजतनिष्ठतयोपस्थिते भेदे रङ्गप्रतियोगित्वाभावग्रहाद्रजते निवर्तते, रजतप्रतियोगित्वाभावः सन्नपि दोषान्न गृह्यते इति न युगपत्प्रवृत्तिनिवृत्ती । न च रङ्गवृत्तिभेदत्वं रजतभेदेऽप्यस्तीति तेन रूपेण सोऽपि भासते सामान्यबुद्धेः सर्वविशेषविषयत्वात् तथा च रजतभेदेऽपि तत्प्रतियोगित्वाभावग्रहेऽन्यथाख्यातिरिति वाच्यम् । प्रत्यासत्तावपि रङ्गवृत्तिभेदत्वेन रजतभेदस्य दोषेणाग्रहादिति । मैवम् । इदं रजतमिति ज्ञानमन्वयव्यातिरेकाभ्यां प्रवर्तकमित्यनुभवसिद्धम् । तच्च सत्यस्थले विशिष्टज्ञानमन्यत्र ज्ञानद्वयमेकं वा ज्ञानमिति विवादः, तत्र तज्ज्ञानं न प्रवर्तकमित्यनुभवबाधितम् । तदपि हेतुरित्यपि न । तस्य सत्यस्थलेऽसिद्धत्वात् विशिष्टज्ञानापेक्षया गुरुत्वात् शब्दाभासात्प्रवृत्ती भेदादिज्ञानाभावाच्च । एवं निवृत्तावपि।  
अन्ये तु इष्टवृत्तितया गृह्यमाणोऽनिष्टवृत्तितया चागृह्यमाणो धर्मः स्वाश्रये प्रवर्तक इति स च धर्मो रजते रजतत्वं रङ्गे रजतसादृश्यम् । एवं निवृत्तावपीति न युगपत्प्रवृत्तिनिवृत्ती इति । तन्न । एवं हि इमे रङ्ग रजते इति शब्दाभासाद्रङ्गरजतयोः प्रवृत्तिनिवृत्ती न स्यातां रजतवृत्तिधर्मस्य च रङ्गे रङ्गवृत्तिधर्मस्य रजते शब्दादनुपस्थितेः । न च शब्दानन्तरं प्रत्यक्षेण तयोरुपस्थितिः तत्र हेतुर्न शब्द इति वाच्यम् । अनन्यथासिद्धशब्दानुविधानात् इमे रजतरङ्गे इति स्वकीयं यथार्थज्ञानमनादृत्य तत्रैवेमे रङ्गरजते इति प्रतारकवाक्ये विश्वासेन प्रवृत्तिनिवृत्तिदर्शनाच्च।  
\_\_\_इतरे तु रजते रजतत्वं न गृह्यते दोषात् तथा चरजतवृत्तितया यावदुपस्थितधर्मस्य रजतत्वेन भेदाग्रहान्न प्रवर्तते रङ्गवृत्तितयोपस्थितस्य च कस्यचिद्धर्मस्य रजतत्वेन भेदाग्रहाद्रङ्गे प्रवर्तते, एवं निवृत्तावपि । यथा तवाभेदग्रहेऽपि मानान्तरात् भेदग्रहः प्रवत्तिप्रतिबन्धकः तथा रजते रजतभेदाग्रहेऽपिरजतवृत्तितया यावदुपस्थितस्य रजतत्वेन मम भेदग्रहः प्रवृत्तिप्रतिबन्धक इति । तन्न । एतदपेक्षया विशिष्टज्ञानस्य लघुत्वेनान्वयव्यतिरेकाभ्याञ्च हेतुत्वात् । न च हेत्वभावः, प्रत्यभिज्ञानवत् संस्कारेन्द्रियाभ्यां विशिष्टधीसम्भवात् । तस्य ज्ञानद्वयत्वेऽभेदोच्छेदः तस्य तदेकमानत्वात् । न चैकविषयत्वेन तयोः परस्परसहकरिता, नामविशिष्टनामिप्रत्यक्षे तत्तांशे च तदभावात् \_\_\_\_\_\_\_\_\_\_\_\_\_\_\_\_

126  
गौरवाच्च । न चातिप्रसङ्गः, भेदाग्रहस्यापि तद्धेतुत्वात् । अथ प्रत्यभिज्ञाया एकत्वेऽपि तत्तांशे न साक्षात्कारित्वं तत्रेन्द्रियासन्निकर्षात् तज्ज्ञानजन्यत्वाच्च । किन्तु स्मृतित्त्वम् । पुरोवर्त्यभेदांशे च साक्षात्त्वं स्मृतित्वमनुभूतित्त्वञ्च न जातिरव्याप्यवृत्तिर्वेति चेत् । तर्हि संस्कारादसन्निकृष्टमपि भासत इति तवाप्यमनुमतम् । तथा च तवैव रीत्या प्रत्यभिज्ञानवदिदं रजतमित्येकं ज्ञानमस्तु तत्सामग्रीसत्त्वात् । ममत्विन्द्रियजन्यत्वात् जात्यसंस्काराच्च साक्षात्कारित्वमेवो भयत्र । ननु यो यत्साक्षात्कारः स तदिन्द्रियसन्निकर्षजन्यः । न च रजते स इहास्ति इति चेत् । न । प्रत्यभिज्ञाया इन्द्रियजन्यतया सक्षात्कारीत्वेन तत्तायां नाम्नि च व्यभिचारात् संस्कारस्य स्मृतेर्वा सन्निकर्षत्वाच्च । न च रजतत्वप्रत्यक्षे संयुक्तसमवायस्य प्रत्यासत्तित्वेन हेतुत्वात्तं विना न तदितिवाच्यम् । तद्विशिष्टज्ञाने विशेषणज्ञानोपक्षीणत्वेन तस्याहेतुत्वात् । न हि विशिष्टधीसामग्रीसत्वे तेन विना तद्विलम्बः । किञ्च विशेषणज्ञानं विशेष्यसम्बन्धस्तयोरसंसर्गाग्रह इति प्रत्यभिज्ञासत्यप्रत्यक्षसाधारणस्य विशिष्ट प्रत्यक्षहेतोभ्रंमेऽपि सम्भवात् । रजतसक्षात्कारे रजतसंयोगस्य हेतुत्वेऽपि विशेष्यसन्निकर्षत्वेन हेतुता न तु रजतसंयोगत्वेन । यत्सामान्ये यत्सामान्यं हेतुस्तद्विशेषे तद्विशेषस्य हेतुत्वनियमात् । संयोगस्य विशेष्यभानसामग्यन्तरितत्वेनान्यथासिद्धतया विशेषसामग्यन्तराकल्पनात् गौरवाच्च । प्रत्यक्षहेतुत्वेन क्लृप्तविशेष्यसम्बन्धादेव तदुपपत्तेः । अपि च प्रवृत्तौ स्वतन्त्रोपस्थीतेष्टभेदाग्रहकारणत्वापेक्षया रजतसाक्षात्कारे विशेष्यसन्निकर्षत्वेन हेतुत्वस्य लघुत्वात् । वस्तुतस्तु दोषाभ्रम इत्युभयसिद्धं, तत्र भ्रमो नासंसर्गग्रहाभावः, तस्याधिकरणरूपत्वे असाध्यत्वात्, तज्ज्ञानरूपत्वे च तस्य प्रमात्वेन दोषाजन्यत्वात् । भ्रमस्थानाभिषिक्तप्रमा दोषजन्यैवेति चेत् । न । तस्याः क्लृप्तसामण्यन्तरजन्यत्वादिति भ्रमोऽसत्यज्ञानमित्यसन्निकृष्टमपि दोषाद्भासत इत्युपेयम् । अपि च दोषस्य विशिष्टमेव ज्ञानं व्यापारः प्रवृत्तौ तद्धेतुत्वस्य क्लृप्तत्वात् । न च भेदाग्रहः, कल्पनीयकारणभावत्वात् ।  
यत्तु दुष्टात्कार्यन्नेति, तत्र बीजेन्द्रियसाधारणं न दुष्टत्वमेकमस्ति । एवं प्रत्यक्षमप्यन्यथाख्यातौ मानं कारणबाधाभावात् । तथाहि इदं रजततया जानामीत्यनुव्यवसायसाक्षिकमेवान्यस्यान्यथा भानम् । न हि विषयत्वेऽनुव्यवसायादन्यत्प्रमाणम् । न ह्यतद्विषयस्तज्ज्ञानविषयत्वेन, न वा तदविषयक \_\_\_\_\_\_\_\_\_\_\_\_\_\_\_\_

127  
तद्विषयकत्वेनानुव्यवसीयते । अनुव्यवसायस्य प्रमात्वनियमात् । अन्यथा घटज्ञानेऽपि कदाचित् पटञ्जानामीति स्यात् । न च भेदाग्रहदशायां रजतज्ञानविषयत्वासंसर्गाग्रहः, शुक्तौ भेदग्रहेऽपि शुक्तीरजतत्वेन मया ज्ञाता शुक्तौ रजतज्ञानं मे वृत्तमित्यनुव्यवसायात् । अथ विचारसाध्यासंसर्गग्रहबाध्योऽयमसंसर्गाग्रहस्तेन विचारं विना भेदग्रहेऽप्यवतिष्ठत इति चेत् । न । इदं रजततया जानमीत्यत्र शुक्तिकर्मकरजतत्वप्रकारकज्ञानासंसर्गाग्रहस्यात्मन्यसम्भवात् तादृशज्ञानाप्रसिद्धेः । न चेदं जानामीति रजतं जानामीति तदाकारः, तृतीयार्थस्य प्रकारत्वेन प्रकारिणोऽभानेऽभानप्रसङ्गात् । विशिष्टज्ञानञ्च सर्वत्र विशेषणविशेष्यीयमित्यन्यथा भानमपि तथा । ज्ञाने रजतत्वानभ्युपगमाद्विशेषणविशेष्यविषयकत्वाच्च न साकारवादः।  
\_\_\_ यत्तु ज्ञानमिथ्यात्वे बाध्यबाधकव्यवस्था न स्यादविशेषादिति । तन्न । अनन्यथासिद्धाया धियो बाधकत्वात्। तथा हि यत्र दुष्टादुष्टेन्द्रियजन्यं परस्परनिरपेक्ष्यमेकत्र विरूद्ध ज्ञानद्वयमुत्पद्यते, तत्र प्रथममनुपजातविरोधित्वान्नानागतं बाधते तस्याप्राप्तत्वात् । उत्तरन्तु स्वकारणादुत्पद्यमानमुपजातविरोधितया नानुपमृद्य पूर्वमुत्पत्तुमर्हतीति पूर्व बाधात्मकमुत्पद्यते, अन्यथा नोत्पद्येतैव । न चैवमेवेति वाच्यम् । अनुभवविरोधात् । यदाहुः।  
'पूर्वात्परबलीयस्त्वं तत्र नाम प्रतीयते ।  
अन्योन्यनिरपेक्षाणां यत्र जन्मधियां भवेत् ॥ इति यत्र पूर्वापेक्षमुत्तरं ज्ञानमुत्पत्तुमुन्मुखं तत्रोपजीव्यपूर्वविरोधेनोत्तरं नोत्पद्यते, अतोऽजातं सत्पूर्वं कथं बाधताम् । यथा प्रत्यक्षादिविरुद्धानुमितिः । ननु भ्रमस्य किं बाध्यते । न स्वरूपं तस्य सत्वात् । नापि रजतत्वप्रकारकत्वं, शुक्ति विषयकत्वं वा तयोरपनेतुमशक्यत्वात् । ज्ञातं हि तद्रजतत्वेन शुक्तिं विषयीकृत्य नापि व्यवहारः, प्रवृत्यादेर्वृत्तत्वात् । नाप्यनागतव्यवहारजनकत्वं, तस्य कारणाभावादेवासम्भावात् । उच्यते । बाधकेन भ्रमस्य भ्रमत्वबुद्धिरेव बाधः ।  
यत्तु धियामयथार्थत्वे कथमाश्वास इति । तन्न । प्रामाण्यग्रहोपायस्य दर्शितत्वात् । सत्त्यत्वनियमेऽपि सदसंसर्गाग्रहस्यागृहीतासंसर्गस्य ज्ञानद्वयस्य च बहुषु दर्शनात् कथमाश्वासः । अथ सदसंसर्गाग्रहस्य प्रतिसन्धानं विलम्बितं सद्विषयत्वञ्च \_\_\_\_\_\_\_\_\_\_\_\_\_\_\_\_

128 शीघ्रोपस्थितमित्यौत्सर्गिकसद्विषयत्वज्ञानाद्विश्वासः । यत्र तु कदाचित् संशयस्तत्र ज्ञानान्तरादेव संशयनिर्वृत्तिरिति चेत । ममाप्यौत्सर्गिकन्धियां सत्यत्वं बाधकेनापनोद्यत इति तदनवतारात्सत्यत्वविश्वासः । किञ्च तव ज्ञानान्तरेऽप्यविश्वासः । विशेषदर्शनाद्विश्वासस्तुल्य एव । यथा च तत्रापि न सन्देहस्तथोक्तं परतः प्रामण्ये ।  
अन्ये तु स्मृतयोग्यवैधाभावोऽधिकरणं तज्ज्ञानं वा तच्च प्रत्यक्षत एव गृहीतम् इति युक्तो विश्वासः । अयोग्ये भेदकेऽधिकरणे च भेदसंशये ज्ञानान्तराद्विश्वास इति । तन्न । उभयत्रापि ज्ञानान्तराद्विश्वासतुल्यत्वेन शिष्यधन्धनमात्रत्वात् । वस्तुतस्तु भेदाग्रहादेवाभेदव्यवहारोपपत्तावभेदविषयत्वं क्वापि न सिद्धमस्तीति कथं सद्विषयत्वसिद्धिः।  
यत्तु दोषो न हेतुरिति । तन्न । फलबलेन तथात्वात् ।  
अथेदं रजतमिति ज्ञानङ्कथमयथार्थम् इदं-रजतयोः सत्त्वात् । न च तदुभयतादात्म्यमसत उभयन्तादात्म्यञ्चेति अतोऽधिकस्याभावात् । तयोश्च सत्त्वात् । असत्त्वे वा असख्यातिः, एवं संसर्गारोपोऽपीति । उच्यते । सन्मात्रविषयत्वेऽपि तदभाववति तत्प्रकरकत्वं प्रकारव्यधिकरणविषयताकत्वं वा अयथार्थत्वम् ॥  
प्राञ्चस्तु । तादात्म्यसंसर्गयोरसतोरेव मन्यन्ते विषयत्वम् । न चैवमसख्यातिः, सदुपरक्तस्यात्यन्तासतः ख्यात्यभ्युपगमात् । सदनुपरक्तस्याखण्डस्यात्यन्तासतः ख्यातिरसत्ख्याति भ्युपेयते कारणाभावात् । तदनुपपत्तिस्तुल्यैवेति चेत् । न । अत्र विशिष्टज्ञानसामग्या दर्शितत्वात् । तदुक्तं वाचस्पतिमित्रैः।  
तस्माद्यन्यथा सन्तमन्यथा प्रतिपद्यते।  
तन्निरालम्बनं ज्ञानमसदालम्बनञ्च तत्' ॥ इति । इति श्रीमद्गङ्गशोपाध्यायविरचिते तत्वचिन्तामणौ प्रत्यक्षखण्डे  
अन्यथाख्यातिवादः ॥ \_\_\_\_\_\_\_\_\_\_\_\_\_\_\_\_

॥ श्रीभारतीतीर्थवेदशास्त्रग्रन्थमालायां प्रकाशिताः ग्रन्थाः॥  
प्रथमं कुसुमम् - लघुचन्द्रिकाप्रकाशः (प्रथममिथ्यात्वनिरूपणात्मकः प्रथमभागः ) अद्वैतसिद्धिव्याख्यायाः गौडब्रह्मानन्दीति प्रथितायाः लघुचन्द्रिकायाः अभिनवा व्याख्यातारः- वेदान्तकेसरी के. नारायणभट्टाः  
द्वितीयं कुसुमम् – सामवेदः ऊहउह्यगानम् (प्रथमद्वितीयभागौ) \। तृतीयं कुसुमम् - लघुचन्द्रिकाप्रकाशः (द्वितीयमिथ्यात्वनिरूपणात्मकः द्वितीयो भागः) व्याख्याता - वेदान्तकेसरी के. नारायणभट्टाः  
\। चतर्थ कुसुमम्-तत्त्वचिन्तामणिविवेचनम् ( अनुमानखण्डम्) \।
गणेशोपाध्यायकृत तत्त्वचिन्तामणेः परमहंसश्रीचन्द्रशेखरभारतीस्वामिकृता अभिनवा व्याख्या  
\। पञ्चमं कुसुमम् - A peep into Advaita  
A series of discourses by Sri. R Krishnaswami Aiyar on the the essence of Advaita  
\। षष्ठं कुसुमम् - उपयुक्तांशसङ्ग्रहः नित्यपूजाविधीनां वेदसूक्तानां, रुद्रप्रश्नचमकप्रश्नमहान्यासलघुन्यासादि उपयुक्तमन्त्राणां, देवताष्टोत्तरशतनामावलीना, प्रसिद्धस्तोत्राणां च सङ्ग्रहः ।  
सप्तमं कुसुमम् - बृहद्धातुरूपावलिः धातुसंज्ञा, लकारोत्पत्तिक्रमः, आत्मनेपदपरस्मैपदविचारः, दशगण्यामुपात्तानां षट्पत्या अपि अधिकानां धातूनां कर्तरि, भावकर्मणोः, हेतुमण्णिचि, सनि, यव्यङ्लुकोलडादिषु, कृत्सु च रूपाणि, उपसर्गादिभेदेनार्थभेदः, अकारादिक्रमेण सकलधातूनां धातुकोशश्च ग्रन्थेऽस्मिन् समुपलभ्यन्ते  
\। अष्टमं कुसुमम् - तत्त्वचिन्तामणिविवेचनम् (शब्दखण्डम् ) गङ्गेशोपाध्यायकृत तत्त्वचिन्तामणेः परमहंसश्रीचन्द्रशेखरभारतीस्वामिकृता अभिनवा व्याख्या \_\_\_\_\_\_\_\_\_\_\_\_\_\_\_\_

नवमं कुसुमम् - वक्तव्यकाशिका पद्मपादाचार्यकृत पञ्चपादिकायाः अभिनवा व्याख्या व्याख्यातारः-उत्तमज्ञयतयः  
१०  
दशमं कुसुमम् - गुरुस्तुतिशतकम् शृङ्गगिरिजगद्गुरु श्रीसच्चिदानन्दभारतीमहास्वामिविरचितम् व्याख्यातारः-श्रीलक्ष्मणशर्माणः एकादशं कुसुमम् - न्यायशेखरी अन्नंभट्टविरचित तर्कसङ्ग्रहस्य अभिनवा व्याख्या व्याख्यातारः - कुणिगल यज्ञनारायणशास्त्रिणः द्वादशं कुसुमम् - श्रीशिवगीताभाष्यम् दक्षिणाम्नाय-शृङ्गेरी-शारदापीठस्य जगद्गुरुपरम्परायां चतुर्विंशतितमैः आचार्यैः जगद्गुरु श्रीमदभिनवनृसिंहभारतीमहास्वामिभिः विरचितम्  
१२

----------



![](include/loader.gif) **Please Wait....**

**End Of Book**

\]
