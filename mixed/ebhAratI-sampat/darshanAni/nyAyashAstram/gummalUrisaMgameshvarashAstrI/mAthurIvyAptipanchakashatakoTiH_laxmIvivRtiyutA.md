+++
title = "माथुरीव्याप्तिपञ्चकशतकोटिः लक्ष्मीविवृतियुता"
author = "गुम्मलूरिसंगमेश्वरशास्त्री"
domain = "दर्शनानि"
sub-domain = "न्यायशास्त्रम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"primary commentator" = "पाण्डुरङ्गीवीरनारायणाचार्य"
"commentary name" = "लक्ष्मीविवृतिः"
"serial no." = "Ebharati-4061"
source_url = "https://www.ebharatisampat.in/read_chapter.php?bookid=MjQ3NTc0MDQ3MDQ4OTgz"

+++
[[माथुरीव्याप्तिपञ्चकशतकोटिः लक्ष्मीविवृतियुता	Source: [EB](https://www.ebharatisampat.in/read_chapter.php?bookid=MjQ3NTc0MDQ3MDQ4OTgz)]]

\[











** । श्रीगुरुराजो विजयते।**

**श्रीमद्धनुमद्भीममध्वान्तर्गतरामकृष्णवेदव्यासात्मक-लक्ष्मीहयग्रीवाय नमः।**

**पं. गुम्मलूरिसंगमेश्वरशास्त्रिविरचिता **

**माथुरीव्याप्तिपञ्चकशतकोटिः।**



**श्रीरामाह्वय एव रक्तमनसां स्वस्मिन् भवद्वेषिणाम्। **

**रामोऽभून्मुनिमानसार्दनकृतां भीमोऽभवद्रक्षसाम्।**

**रामो भीम इति द्वयं च दधते नाम्नोर्जनामोदनात्। **

**रामायैव समस्तवेदशिरसां तत्त्वाय तस्मै नमः॥**



**पाण्डुरङ्गीवीरनारायणाचार्यरचिता लक्ष्मीविवृतिः**

**** वन्दे गोविन्दमानन्दज्ञानदेहं पतिं श्रियः।

श्रीमदानन्दतीर्थार्यवल्लभं परमक्षरम्॥

यद्विद्याधीशगुरोः शुश्रूषान्या न रोचते तस्मात्।

अस्त्वेषा भक्तियुक्ता श्रीविद्याधीशपादयोस्सेवा॥

दुर्वादिध्वान्तरवये वैष्णवेन्दीवरेन्दवे। 

श्रीराघवेन्द्रगुरवे नमोऽत्यन्तदयालवे॥

श्रीमन्मध्वमताम्भोधिभास्करं करुणालयम्।

श्रीमद्विद्यामान्यतीर्थात्प्राप्तविद्यामहानिधिम्॥

आचार्यचरणं नौमि **विश्वेशाख्ययतिं** सदा।

यदनुग्रहलेशेन प्राप्ता विद्या विमुक्तिदा॥

**नृसिंहं** पितरं, **लक्ष्मीं** नौम्यम्बां सर्वसिद्धये।

याभ्यां हि दर्शितो मार्गः पूर्णप्रज्ञमताभिधः॥

**माणिक्यशास्त्रिणं** वन्दे न्यायपञ्चाननं गुरुम्।

कृपयोन्मीलितं येन मदीयं न्यायलोचनम्॥

अथ तत्कृपया सर्वगुर्वनुग्रहतस्तथा।

करिष्ये विवृतिं व्याप्तिपञ्चके शतकोटिषु॥

संगमेश्वरशास्त्रिणः व्याप्तिपञ्चकरहस्ये शतकोटिं वितन्वानाः तत्र मङ्गलं विदधते- **श्रीरामाह्वय** इत्यादिना। तत्र प्रथमतः रामशास्त्रीति प्रसिद्धानां पण्डितानां सविधे न्यायशास्त्रमधीत्य ततः भीमाचार्याख्यविद्वद्भ्यः महती व्युत्पत्तिरेतैरधिगता ग्रन्थकारैः। अत एव गुरुद्वयं तद्गतं भगवन्तं च प्रार्थयते मङ्गलाचरणेन इति अस्म-द्गुरुचरणाः।





**प्रथमलक्षणम्**

(पक्षतावच्छेदकनिर्वचनम्)

**न तावदिति इत्यारभ्य विभावनीयमित्यन्तं[**\[1\]**](\%22#_ftn1\%22 "\"\"") माथुरी (माथुरी पृ.1)। **

**तस्यायमाशयः— “व्याप्तिः अव्यभिचरितत्वशब्दप्रतिपाद्यभिन्ना, साध्या-भाववदवृत्तित्वरूपाव्यभिचरितत्वशब्दप्रतिपाद्यभेद-साध्यवद्भिन्नसाध्याभाववदवृत्तित्व-रूपाव्यभिचरितत्वशब्दप्रतिपाद्यभेदादिरूपविशेषभेदकूटवत्त्वात्” इत्यनुमानं मूलाभि-प्रेतम्। नास्याप्रयोजकत्वम्। “यो यदीययावद्विशेषाभाववान् स तत्सामान्याभाववान्” इति सामान्यतो गृहीतव्याप्तेरुक्तकूटात्मकहेतौ सत्त्वादिति। **

** अथात्र किमिदं पक्षतावच्छेदक[**\[2\]**](\%22#_ftn2\%22 "\"\"")व्याप्तित्वम्। न तावद्धेतुव्यापकसाध्यसामाना-धिकरण्यत्वम्, तदवच्छिन्नेऽव्यभिचरितत्वशब्दप्रतिपाद्यभेदनिश्चयात् सिद्धसाधनप्रस-ङ्गात्। नापि साध्याभाववदवृत्तित्वत्वादिकं, तदवच्छिन्ने अव्यभिचरितत्वशब्दप्रति-पाद्यभेदरूपसाध्यस्य विरहेण बाधप्रसङ्गादिति चेत्, **

** न। न व्यापकसामानाधिकरण्यत्वरूपं व्याप्तित्वं प्रकृते विवक्षितम्, उक्त-दोषसंभवात्। किन्तु अनुमितिजनकतावच्छेदकहेतुप्रकारतानिरूपितप्रकारतावत्त्वमेव। तथा चाव्यभिचरितत्वशब्दप्रतिपाद्यविशिष्टहेतुमत्ताज्ञानस्य अनुमितिजनकत्वं वा, व्याप-कताघटितव्याप्तिविशिष्टहेतुमत्ताज्ञानस्य अनुमितिजनकत्वं वेति संशयात् अनुमिति-जनकतावच्छेदकहेतुप्रकारतानिरूपितप्रकारतावच्छिन्ने अव्यभिचरितत्वशब्दप्रतिपाद्य-भेदस्संदिग्ध इति न सिद्धसाधनं, न वा बाध इति। **

**न च साध्याभाववदवृत्तित्वादिप्रत्येकव्याप्तिविशिष्टहेतुमत्ताज्ञानानामनुमिति-जनकतासंशयात् उक्तभेदकूटसंदेहेन संदिग्धासिद्धिरित्याशङ्कायां कूटघटकप्रत्येक-भेदसाध्यसाधकत्वेन “केवलान्वयिन्यभावात्” इत्यनेनोपन्यस्तकेवलान्वयिवृत्तित्वा-भावहेतौ स्वरूपासिद्धिर्दुर्वारैव, वस्तुतोऽनुमितिजनकज्ञानविषयस्य केवलान्वयिवृत्तित्व-नियमादिति वाच्यम्।**

**अनुमितिजनकतावच्छेदकहेतुप्रकारतानिरूपितप्रकारत्वावच्छिन्नं पक्षीकृत्य न केवलान्वयिवृत्तित्वाभावरूपहेतुना साध्याभाववदवृत्तित्वादिभेदस्साध्यते। किन्तु साध्याभाववदवृत्तित्वत्वावच्छिन्नं पक्षीकृत्य तेन हेतुना तादृशप्रकारत्वावच्छिन्नभेद एव । तथा च साध्याभाववदवृत्तित्वादौ तादृशकेवलान्वयिवृत्तित्वाभावरूपहेतोस्सत्वेन न स्वरूपासिद्धिरिति। **

**न चैतादृशानुमानेन साध्याभाववदवृत्तित्वे तादृशप्रकारत्वावच्छिन्नभेदसिद्धा-वपि तादृशप्रकारत्वरूपप्रथमानुमानपक्षतावच्छेदकावच्छिन्ने साध्याभाववदवृत्तित्वादि-भेदासिद्ध्या न तदनुमाने संदिग्धासिद्धिशङ्कानिराससंभव इति वाच्यम्। साध्याभाव-वदवृत्तित्वत्वाद्यवच्छिन्ने तादृशप्रकारत्वावच्छिन्नभेदसिद्धौ तदुत्तरं तादृशप्रकारत्वाव-च्छिन्ने साध्याभाववदवृत्तित्वत्वाद्यवच्छिन्नभेदस्य मानससिद्धिसंभवात्।**

(साध्याभाववदिति मत्वर्थीयप्रत्ययविचारः)

** ननु साध्याभाववदवृत्तित्वमिति मूले साध्याभाववदिति मत्वर्थीयोऽसङ्गतः। तत्प्रतिपादितसाध्याभावाश्रयरूपार्थबोधकस्य “साध्यस्याभावो यत्र” इति बहुव्रीहे-स्सत्त्वात्। न च तत्सत्त्वेऽपि मत्वर्थीयस्य नासाधुत्वमिति वाच्यम्। बहुव्रीहिप्रति-पादितार्थप्रतिपादकस्य
कर्मधारयोत्तरमत्वर्थीयस्यासाधुत्वबोधकस्य “न कर्मधारया-न्मत्वर्थीयो बहुव्रीहिश्चेत्तदर्थप्रतिपत्तिकरः” इत्यनुशासनस्य विरोधापत्तेः। तादृशानु-शासनस्यानित्यत्वमभ्युपगम्य साध्याभाववानिति मत्वर्थीयस्य साधुत्वोपपादने ‘साध्या-भाववतोऽवृत्तम्’ इति षष्ठीतत्पुरुषानन्तरं ‘साध्याभाववदवृत्तम् अस्यास्ति इति साध्या-भाववदवृत्ति’ इति मत्वर्थीयस्यापि साधुत्वसंभवेन एतदनुशासनविरोधमुपदर्श्य ग्रन्थ-कृतां तत्खण्डनस्यासङ्गतेरिति चेत्, **

**न। मतुपः प्राशस्त्ये विधानात्। साध्याभाववत् इति मत्वर्थीयेन साध्यताव-च्छेदकावच्छिन्नप्रतियोगिताकत्वरूपप्राशस्त्याश्रयसाध्याभाववानेव प्रतिपाद्यते, ‘साध्य-स्याभावो यत्र’ इति बहुव्रीहिणा तु साध्याभावाश्रय एवेति मत्वर्थीयार्थबोधकबहुव्रीहे-र्मत्वर्थीयासाधुत्वसंपादकस्याभावेन मत्वर्थीयबाधकाभावादिति। **

**न च साध्याभाववदवृत्तीति मत्वर्थीयेनापि अवश्यविवक्षणीयसाध्याभाववद्-वृत्तित्वत्वावच्छिन्नप्रतियोगिताकत्वरूपप्राशस्त्याश्रयतादृशवृत्तित्वाभावाश्रय एव प्रति-पाद्यते, न तु तादृशवृत्तित्वनिष्ठप्रतियोगिताकाभावाश्रयमात्रम्। तथा चैतादृशप्राशस्त्य-घटितार्थबोधकत्वं “साध्याभाववतो न वृत्तिर्यत्रासौ साध्याभाववदवृत्तिः” इति बहुव्रीहौ न संभवत्येवेति तत्खण्डनासङ्गतितादवस्थ्यमिति वाच्यम्। **

**नञाद्युपस्थाप्येऽन्वयितावच्छेदकावच्छिन्नप्रतियोगिताकत्वसंबन्धेनैव अन्वयि-तावच्छेदकावच्छिन्नस्यान्वयः, न तु तदाश्रयनिष्ठप्रतियोगिताकत्वसंबन्धेन। तथा सति “नीलो घटो न घटः” इति वाक्यस्यापि प्रामाण्यापत्तेः । तथा च “साध्याभाववतो न वृत्तिर्यत्र” इति बहुव्रीहौ नञ्सत्वेन तदर्थेऽभावे साध्याभाववत इति षष्ठ्यन्तार्थ-साध्याभाववन्निरूपितत्वविशेषितवृत्तिपदार्थवृत्तित्वस्य तादृशवृत्तितात्वावच्छिन्नप्रति-योगिताकत्वेनैवान्वयात्, तादृशवृत्तितात्वावच्छिन्नप्रतियोगिताकत्वरूपप्राशस्त्यघटित-मत्वर्थीयार्थस्य बहुव्रीहिणा प्रतिपादनसंभवेन तत्खण्डनोपपत्तेः। न ह्यभावादिपद-समभिव्याहारस्थलेऽपि अभावपदोपस्थाप्ये अभावेऽन्वयितावच्छेदकावच्छिन्नप्रति-योगिताकत्वसंबन्धेनैव तदवच्छिन्नस्यान्वय इति नियमः। प्रयोजनाभावात्। तथानियमे एकघटवति घटाभाववानिति[**\[3\]**](\%22#_ftn3\%22 "\"\"") व्यवहारस्य प्रामाण्यानुपपत्तेः । तथा चावश्यविवक्षणीय-साध्यतावच्छेदकावच्छिन्नप्रतियोगिताकत्वरूपप्राशस्त्यस्य विना मत्वर्थीयम् अलाभात् “साध्याभाववत्” इति मत्वर्थीयसङ्गतिरिति ध्येयम् । **



“न तावदिति। ....तथा च व्याप्तिः यतः साध्याभाववदवृत्तित्वादिरूपाऽ-व्यभिचरितत्वशब्दप्रतिपाद्यरूपा न, अतोऽव्यभिचरितत्वशब्दप्रतिपाद्यरूपा न” इति माथुरीपङ्क्तिः। अनेन “व्याप्तिः अव्यभिचरितत्वशब्दप्रतिपाद्यभिन्ना, साध्याभाववद-वृत्तित्वरूपाव्यभिचरितत्वशब्दप्रतिपाद्यभेद-साध्यवद्भिन्नसाध्याभाववदवृत्तित्वरूपाव्य-भिचरितत्वशब्दप्रतिपाद्यभेदादिरूपपञ्चविशेषभेदकूटवत्त्वात्” इत्यनुमानं मूलाभिप्रेतम्। अत्र विचारः आरभ्यते।

(शं) अत्र पक्षतावच्छेदकं व्याप्तित्वं किं हेतुव्यापकसाध्यसामानाधिकरण्यत्वं स्वीक्रियते,
साध्याभाववदवृत्तित्वत्वादिरूपं वा। नाद्यः। हेतुव्यापकसाध्यसामानाधि-करण्यस्य पूर्वपक्षव्याप्तिलक्षणकर्त्रा अव्यभिचरितत्वरूपत्वास्वीकारेण (व्याप्तित्वान-ङ्गीकारेण) हेतुव्यापकसाध्यसामानाधिकरण्यत्वरूपव्याप्तित्वविशिष्टे अव्यभिचरित-त्वशब्दप्रतिपाद्यभेदस्य सिद्धत्वेन सिद्धसाधनताप्रसङ्गात्। नापि द्वितीयः। साध्याभाव-वदवृत्तित्वे अव्यभिचरितत्वशब्दप्रतिपाद्यत्वाङ्गीकारेण तत्र अव्यभिचरितत्वशब्द-प्रतिपाद्यभेदाभावेन बाधप्रसङ्गात्।

(शं.स.) नेदं द्वयमपि पक्षतावच्छेदकम्। किन्तु अनुमितिजनकताव-च्छेदकहेतुप्रकारतानिरूपितप्रकारतावत्त्वमेव। तथा हि साध्यव्याप्यहेतुमान् पक्षः इति परामर्शस्य अनुमितिजनकत्वेन तादृशपरामर्शनिरूपिता हेतुनिष्ठप्रकारता अनुमिति-जनकतावच्छेदिका। हेतौ प्रकारीभूता तु व्याप्तिरेव। तथा च हेतुप्रकारतानिरूपिता प्रकारता व्याप्तिनिष्ठा। प्रकारतावती व्याप्तिः। तादृशप्रकारतावत्त्वमेव व्याप्तित्वं, तदेव च पक्षतावच्छेदकम्। तथा च ‘अव्यभिचरितत्वशब्दप्रतिपाद्यविशिष्टहेतुमत्ताज्ञानस्य अनु-मितिजनकत्वं वा, हेतुव्यापकसाध्यसामानाधिकरण्यरूपव्याप्तिविशिष्टहेतुमत्ताज्ञानस्य अनुमितिजनकत्वं वा’ इति एतावत्पर्यन्तमनिर्णयात् अनुमितिजनकतावच्छेदकहेतु-प्रकारतानिरूपितप्रकारताविशिष्टे अव्यभिचरितत्वशब्दप्रतिपाद्यभेदस्य एतावता सिद्धेर्वा बाधस्य वा अभावात् न
सिद्धसाधनं, न वा बाध इति।

(शं) ननु साध्याभाववदवृत्तित्वादिप्रत्येकव्याप्तिविशिष्टहेतुमत्ताज्ञानाना-मनुमितिजनकत्वाभावस्य एतावता सिद्धत्वाभावात् अनुमितिजनकतावच्छेदकहेतु-प्रकारतानिरूपितप्रकारताविशिष्टे “साध्याभाववदवृत्तित्वरूपाव्यभिचरितत्वशब्दप्रति-पाद्यभेद-साध्यवद्भिन्नसाध्याभाववदवृत्तित्वरूपाव्यभिचरितत्वशब्दप्रतिपाद्यभेदादि-रूपविशेषभेदकूटवत्त्व”रूपहेतोः वृत्तित्वसंदेहेन संदिग्धासिद्धिरित्याशङ्का भवति। तादृ-शशङ्कायाश्च “केवलान्वयिन्यभावात्” इति हेतुना परिहारः प्रदर्शनीयः। एवं च “अनुमितिजनकतावच्छेदकहेतुप्रकारतानिरूपितप्रकारतावती (व्याप्तिः) साध्याभाव-वदवृत्तित्वादिरूपविशेषभेदकूटवती, केवलान्वयिन्यवृत्तित्वात्” इत्यनुमानाकारः संप-द्यते। परन्तु अनुमितिजनकतावच्छेदकहेतुप्रकारतानिरूपितप्रकारताविशिष्टे पक्षे केव-लान्वयिन्यवृत्तित्वरूपहेतुरेव नास्तीति स्वरूपासिद्धिः। वस्तुतः अनुमितिजनकज्ञान-विषयस्य (व्याप्तेः) केवलान्वयिन्यपि अवश्यं वर्तमानत्वात्। तथा च कथं केवला-न्वयिन्यभावात् इति हेतुः?

(शं.स.) उच्यते। अनुमितिजनकतावच्छेदकहेतुप्रकारतानिरूपितप्रकारता-विशिष्टे पक्षे केवलान्वयिवृत्तित्वाभावरूपहेतुना साध्याभाववदवृत्तित्वादिभेदो न साध्यते। किन्तु साध्याभाववदवृत्तित्वत्वावच्छिन्नमेव पक्षीकृत्य तादृशप्रकारत्वाव-च्छिन्नभेद एव साध्यते। तथा च “साध्याभाववदवृत्तित्वत्वावच्छिन्नम् अनुमिति-जनकतावच्छेदकहेतुप्रकारतानिरूपितप्रकारताविशिष्टं न भवति, केवलान्वयिन्य-वृत्तित्वात्” इत्यनुमानाकारः संभवति। तथा च साध्याभाववदवृत्तित्वादौ तादृश-केवलान्वयिवृत्तित्वाभावरूपहेतोस्सत्वेन न स्वरूपासिद्धिरिति।

अत्रेदमुदाहरणमुखेन प्रदर्श्यते- “मनुष्यः पृथिवीभिन्नः, पृथिवीविशेषघटादि-भिन्नत्वात्” इत्यनुमाने हेतुभूतं पृथिवीविशेषघटादिभिन्नत्वं साधयितुं प्रयुक्ते “मनुष्यः पृथिवीविशेषघटादिभिन्नः, चैतन्याभावात्” इत्यनुमाने स्वरूपासिद्धिः, मनुष्ये चैतन्यस्यैव सत्त्वात्। तदर्थं “घटादिः मनुष्यभिन्नः, चैतन्याभावात्” इत्येव द्वितीया-नुमानं प्रयोक्तव्यम्। तद्वदत्रापीति भावः।

तथा च द्वितीयानुमानपक्षीभूते साध्याभाववदवृत्तित्वत्वाद्यवच्छिन्ने अनुमिति-जनकतावच्छेदकहेतुप्रकारतानिरूपितप्रकारताविशिष्टभेदः सिध्यति चेत् तदुत्तरं मनसैव प्रथमानुमानपक्षीभूते अनुमितिजनकतावच्छेदकहेतुप्रकारतानिरूपितप्रकारताविशिष्टेपि साध्याभाववदवृत्तित्वत्वाद्यवच्छिन्नभेदः सिध्यतीति न कोपि दोषः।



**(साध्याभाववदवृत्तित्वमिति समासविचारः)**

साध्याभाववदवृत्तित्वम् इति प्रथमलक्षणम्। तत्र साध्याभाववत् इति समासः कथं भवति इति विचारः।

(श.) ‘साध्यस्याभावः साध्याभावः। साध्याभावः अस्यास्तीति साध्याभाववान्’ इति मत्वर्थीयप्रत्ययेन इदं रूपं निष्पादनीयम्। परन्तु नैवं संभवति। ‘न कर्मधारयान्मत्वर्थीयो बहुव्रीहिश्चेत्तदर्थप्रतिपत्तिकरः’ इत्यनुशासनविरोधात्। तत्र हि अनुशासने कर्मधारयपदं बहुव्रीहीतरसमासपरम्। तथा च ‘बहुव्रीहीतरसमासोत्तरं कोप्यन्यः मत्वर्थीयप्रत्ययो न भवति, यदि बहुव्रीहिसमासेन तत्कार्यं भवितुं शक्नोति’ इति तदर्थः। तथा चात्रापि ‘साध्यस्याभावः’ इति तत्पुरुषसमासानन्तरं मत्वर्थीयः मतुप्प्रत्ययः करणीयः। तेन च ‘साध्याभाववत्’ इति रूपं निष्पादनीयम्। परन्तु ‘साध्यस्याभावो यत्र’ इति लघुना बहुव्रीहिणैव तादृशकार्यसंभवे प्रथमतः तत्पुरुषं कृत्वा अनन्तरं मत्वर्थीयप्रत्ययकरणमसंगतमेव। तथा च कथं समासः?

यदि च ‘न कर्मधारयान्मत्वर्थीयो बहुव्रीहिश्चेत्तदर्थप्रतिपत्तिकरः’ इत्यनुशासनस्य अनित्यतां स्वीकृत्य तद्विरोधो नास्तीत्युच्यते, तदा तु मथुरानाथविरोधः। तथा हि ‘साध्याभाववदवृत्तित्वम्’ इत्यस्मिन् ‘अवृत्ती’ इत्यस्य ‘साध्याभाववतः अवृत्तं साध्याभाववदवृत्तम्, तदस्य अस्तीति साध्याभाववदवृत्ती’ इति प्राचीनैः व्याख्यायां कृतायां मथुरानाथेन एतदनुशासनविरोधं प्रदर्श्य तत्खण्डनं कृतम्। यदि चैतदनुशासनस्य अनित्यता मथुरानाथपक्षेपि स्वीक्रियते तर्हि तद्विरोधः। तथा च नेदमनुशासनम् अनित्यम् इति स्वीकरणीयम्। तथा च भवत्पक्षेपि साध्याभाववान् इत्यत्र समासानुपपत्तिस्तथैव इति चेत्

(शं.स.) न। अत्र साध्यस्याभावो यत्रेति बहुव्रीहिणा अस्मदभिमत-कार्यसिद्ध्यसंभवेन तदर्थं मत्वर्थीयप्रत्ययाश्रयणात्। तथा हि ‘साध्यस्याभावो यत्र’ इति बहुव्रीहिणा तावत् साध्याभावाश्रय एव प्रतीयते, न तु साध्यतावच्छेदकावच्छिन्न-प्रतियोगिताकाभावाश्रयः। प्राशस्त्यार्थकेन मत्वर्थीयेन तु साध्यतावच्छेदकावच्छिन्न-प्रतियोगिताकत्वरूपप्राशस्त्याश्रयसाध्याभावाश्रयः प्रतीयते। तस्मात् मत्वर्थीयप्रत्यया-श्रयणेन दोषाभावात्।

(शं) ननु तथापि ‘साध्याभाववदवृत्ती’ इत्यत्र दोषो भवत्येव। तथा हि मत्वर्थीयेन यत्प्रयोजनं संभावितं तत् बहुव्रीहिणा संपादयितुं शक्यते
चेदेव मत्वर्थीयोऽनेन अनुशासनेन निषिध्यते। बहुव्रीहिणा तदर्थसंपादनस्य अशक्यत्वे तु नैव निषिध्यते। अत्र च मत्वर्थीयेन प्रतिपाद्यमानोर्थः नैव बहुव्रीहिणा संपादयितुं शक्यः। तथा हि ‘साध्याभाववदवृत्ती’ इति प्राशस्त्यबोधकमत्वर्थीयेन साध्याभाववद्वृत्तित्व-त्वावच्छिन्नप्रतियोगिताकत्वरूपप्राशस्त्याश्रयाभाववान् एव प्रतिपाद्यते। ‘साध्याभाव-वतो न वृत्तिर्यत्र’ इति बहुव्रीहिणा तु नैतादृशकार्यं संपादयितुं शक्यते। तेन साध्याभाव-वद्वृत्तित्वनिष्ठप्रतियोगिताकाभावाश्रयस्य एव बोधनात्। तथा च नैतदनुशासनविरोधः इति चेत्

(शं.स.) न। यत्र नञ्पदं श्रूयते तत्र प्रतियोगितावच्छेदकावच्छिन्नप्रति-योगिताकत्वसंबन्धेनैव प्रतियोगिनः अभावे अन्वयः, न तु प्रतियोगितावच्छेदकाश्रय-प्रतियोगिताकत्वसंबन्धेन। अन्यथा ‘नीलो घटो न घटः’ इत्यपि प्रयोगापत्तेः। घटस्य घटत्वाश्रय(पीतघट)प्रतियोगिताकत्वसंबन्धेन भेदे अन्वयेन तादृशभेदस्य (पीतघट-प्रतियोगिकभेदस्य) नीलघटे अबाधात्। तथा च ‘साध्याभाववतो न वृत्तिर्यत्र’ इति बहुव्रीहौ अपि एतन्नियमानुसारेण वृत्तेः वृत्तित्वावच्छिन्नप्रतियोगिताकत्वसंबन्धेनैव नञ्पदोपस्थाप्ये अभावे अन्वयः। तथा च बहुव्रीहिणापि साध्याभाववद्वृत्तित्वत्वा-वच्छिन्नप्रतियोगिताकत्वरूपप्राशस्त्याश्रयाभावाधिकरणमेव प्रतिपाद्यते। तथा च बहुव्रीहेरेव मत्वर्थीयकार्यकारित्वेन ‘न कर्मधारयात्’ इत्यनुशासनविरोधेन (अवृत्ती इत्यस्मिन्नंशे) प्राचीनमतखण्डनं मथुरानाथस्य संगतमेव।

 परन्तु ‘साध्याभाववान्’ इत्यत्र तु मत्वर्थीयः संगत एव। अत्र नञ्पदाभावेन ‘साध्यस्याभावो यत्र’ इति बहुव्रीहिणा साध्यतावच्छेदकावच्छिन्नप्रतियोगिताकत्व-रूपप्राशस्त्याश्रयाभावाधिकरणस्य प्रतीत्यभावात्। एकघटसत्त्वेपि ‘घटाभाववान्’ इति व्यवहारो दृश्यते, परन्तु ‘घटो नास्ति’ इति प्रयोगस्तु न दृश्यते इति एतदेव अस्य वैषम्यस्य नियामकम्। तथा च ‘साध्याभाववान्’ इत्यत्र मत्वर्थीयः संगतः, परंतु ‘अवृत्ती’ इत्यत्र तु प्राचीनमतेन मत्वर्थीयः असंगत इति ध्येयम्।

****

(हेतुतावच्छेदकसंबन्धावच्छिन्नत्वविचारः)

**साध्याभाववदवृत्तित्वमिति मणिः। अत्र वृत्तित्वं[**\[4\]**](\%22#_ftn4\%22 "\"\"") हेतुतावच्छेदकसंबन्धेन बोध्यम्। तेन वह्न्यभाववति धूमावयवे धूमस्य समवायेन वृत्तावपि न क्षतिः इति माथुरी (पृ.10) । **

**हेतुतावच्छेदकसंबन्धावच्छिन्नत्वं च हेतुतानिरूपितसंसर्गतावच्छेदकता-पर्याप्त्यधिकरणधर्मावच्छिन्नत्वे सति हेतुतानिरूपितसंसर्गतानवच्छेदकानवच्छिन्ना या संसर्गता तन्निरूपकत्वम्। **

**अत्र सत्यन्तानुपादाने वह्निसाध्यके पर्वतानुयोगिकसमवायेन सद्धेतौ द्रव्यत्वे वह्न्यभाववद्ध्रदादिनिरूपितहेतुतावच्छेदकसंसर्गतावच्छेदकघटकशुद्धसमवायत्वावच्छि-न्नसंसर्गताकवृत्तितामादायाव्याप्तिः, अतः तदुपात्तम्। **

**न च तदुपादानेऽपि वह्न्यभाववन्निरूपितनिरुक्तपर्याप्त्यधिकरणपर्वतानु-योगिकत्व-समवायत्वरूपधर्मद्वयावच्छिन्नसंसर्गताकवृत्तित्वाप्रसिद्धिः। तादृशधर्मद्वयाव-च्छिन्नसंसर्गताकवृत्तितायाः साध्यवन्निरूपितत्वनियमादिति वाच्यम्। वक्ष्यमाण ‘सत्ता-वान् द्रव्यत्वात्’ इत्यादौ अव्याप्तिवारकप्रकारस्य अत्राप्यनुसंधेयत्वात्। **

**संसर्गतायामनवच्छिन्नत्वानुपादाने वह्निमान् धूमादित्यादौ संयोगेन हेतौ धूमे हेतुतानिरूपितसंसर्गतावच्छेदकतापर्याप्त्यधिकरणसंयोगत्वघटितसंयोगकालिकान्यत-रत्त्वावच्छिन्नसंसर्गताकनिर्वह्निवृत्तितामादायाव्याप्तिरतस्तस्याप्युपादानम्। **

**न च अन्यतरत्त्वेन संसर्गत्वे मानाभावः । ‘संयोगकालिकान्यतरसंबन्धेन धूमवान्’ इति प्रतीतेरेव मानत्वात्। अत एवोक्तं महादेवभट्टैः[**\[5\]**](\%22#_ftn5\%22 "\"\"") समवाय-सामानाधि-करण्यान्यतरत्त्वेन प्रतियोगितावच्छेदकसंबन्धत्वं स्वीकृत्य तादृशान्यतरत्वावच्छिन्न-संसर्गताकसत्तात्वावच्छिन्नप्रतियोगिताकाभावोऽभावत्वमिति। उक्तं च चन्द्रनारायण-भट्टैः[**\[6\]**](\%22#_ftn6\%22 "\"\"") विषयत्व-समवायान्यतरत्वेन साध्यतावच्छेदकताघटकसंबन्धत्वमभ्युपगम्य तादृ-शान्यतरत्त्वावच्छिन्नसंबन्धेन रूपत्वादेः साध्यतावच्छेदकतायाम् आत्मघटान्यतरत्व-हेतावव्याप्तिवारणं सिद्धान्तलक्षणप्रविष्टप्रतियोगितावच्छेदकतायां साध्यतावच्छेदक-तावच्छेदकसंबन्धावच्छिन्नत्वघटकसाध्यतावच्छेदकसंबन्धतावच्छेदकतापर्याप्तेः प्रयो-जनम्। **

**अथास्त्वन्यतरत्वेन संसर्गत्वम्। तथापि संयोगकालिकान्यतरसंबन्धेन धूम-वानितिप्रतीतिसिद्धाधेयतानिरूपित-अन्यतरत्वावच्छिन्नसंसर्गतायां हेतुतावच्छेदक-संसर्गतावच्छेदकतापर्याप्त्यधिकरणसंयोगत्वावच्छिन्नत्वं न संभवति । तत्प्रतीताव-न्यतरत्वावच्छिन्ने तस्याविशेषणत्वात्। संसर्गविशेषणीभूत-अन्यतरत्वात्मकभेदप्रति-योगितावच्छेदकीभूतभेदप्रतियोगिन्येव तस्य विशेषणत्वात्, संसर्गसाक्षाद्विशेषणीयस्यैव संसर्गतावच्छेदकत्वात्। परंपरया संसर्गविशेषणस्य संसर्गतावच्छेदकतायामेवाव-च्छेदकत्वात्। तथा च तादृशसंसर्गताकवृत्तितामादाय नोक्तदोष इति चेत् **

**न। परंपरया संसर्गविशेषणस्य संसर्गतायां संसर्गतावच्छेदकतायां वाऽव-च्छेदकत्वमित्यत्र विनिगमनाविरहात्। परंपरया संसर्गविशेषणस्यापि संसर्गताव-च्छेदकत्वेन निरुक्तप्रतीतौ परंपरयाऽन्यतरविशेषणस्यापि संयोगत्वस्य आधेयता-निरूपितसंसर्गतावच्छेदकत्वसंभवेन तादृशाधेयतामादायाव्याप्तिसंभवात्। **

**अत एवोक्तं गदाधरभट्टैः अनुमितिग्रन्थे[**\[7\]**](\%22#_ftn7\%22 "\"\"") परामर्शजन्यतायाः साक्षादवच्छेदक-जातिमत्त्वरूपानुमितिलक्षणविचारे “परामर्शकार्यवह्नित्वावच्छिन्नविधेयताशाल्यनुमितौ परंपरया विशेषणीभवद्वह्नित्वस्य परामर्शजन्यतावच्छेदकत्वमादाय वह्नौ अतिव्याप्ति-वारणाय साक्षादिति, परंपरया विशेषणव्यावृत्तविलक्षणावच्छेदकतालाभाय” इति। **

**वस्तुतस्तु अन्यतरत्वेन संसर्गत्वविरहेऽपि, परंपरया संसर्गविशेषणस्य संसर्गतावच्छेदकताऽभावेऽपि न क्षतिः। “स्वाश्रयसामानाधिकरण्यसंबन्धेन वह्निमान्, संयोगसंबन्धावच्छिन्नाधेयतासंबन्धेन पर्वताश्रयात्” इत्यादौ निरुक्तपर्याप्त्यधिकरण-संयोगसंबन्धावच्छिन्नवृत्तितात्वघटितस्वाभाववन्निरूपितसंयोगावच्छिन्नवृत्तितात्वाव-च्छिन्नसंसर्गताकनिर्वह्निशैवालादिनिरूपितवृत्तित्वमादाय अव्याप्तिवारकतयैव अनव-च्छिन्नान्तसार्थक्यात्। व्यभिचारस्य संसर्गत्वम् “इहोपाधिः, नेहोपाधिः” इति प्रतीत्या निर्विवादमित्यवधेयम् ।**



अत्र हेतुतावच्छेदकसंबन्धावच्छिन्नत्वं परिष्क्रियते- **हेतुतानिरूपितसंसर्गता-वच्छेदकतेत्यादिना** । अत्र मूलग्रन्थानुसारेण वृत्तित्वसामान्याभावस्य प्रथमं परिष्कर-णीयत्वेऽपि हेतुनिष्ठवृत्तितायां हेतुतावच्छेदकसंबन्धावच्छिन्नत्वानिवेशे वृत्तित्वसा-मान्याभावस्य निवेशेपि कृत्यं नैव संभवति। तस्य दानेऽपि पर्वतो धूमवान् वह्नेः इत्यादौ तादृशसाध्याभाववति अयोगोलकादौ वह्न्यादेः समवायसंबन्धेन अवृत्तित्वादिति पुन-रतिव्याप्तिस्स्यात्। तद्वारणाय हेतुनिष्ठवृत्तितायां हेतुतावच्छेदकसंबन्धावच्छिन्नत्वनिवेशे अयोगोलकादिनिरूपितसंयोगसंबन्धावच्छिन्नवृत्तित्वसत्त्वान्नातिव्याप्तिः इत्येवं हेतुता-वच्छेदकसंबन्धावच्छिन्नत्वस्यैव प्रथमं परिष्करणमिति संप्रदायः।

**हेतुतावच्छेदकसंबन्धावच्छिन्नत्वं हेतुतानिरूपितसंसर्गतावच्छेदकतापर्याप्त्य-धिकरणधर्मावच्छिन्नत्वे सति हेतुतानिरूपितसंसर्गतानवच्छेदकानवच्छिन्ना या संसर्गता तन्निरूपकत्वम् इति क्रोडपत्रम्।**

वह्निमान् धूमादित्यादौ धूमादिहेतुनिष्ठा या हेतुता तदवच्छेदकसंबन्धस्संयोगः, तेनैव पर्वते तस्य हेतुत्वात्। तथा च धूमादिनिष्ठहेतुतानिरूपितसंसर्गता संयोगे, संसर्गतावच्छेदकं संयोगत्वं, संसर्गतावच्छेदकतापर्याप्तिश्च संयोगत्वे इति संसर्गताव-च्छेदकतापर्याप्त्यधिकरणधर्मः संयोगत्वं, तदवच्छिन्ना या संयोगनिष्ठसंसर्गता, तथा हेतुता धूमस्य संयोगेनैव न तु समवायादिनेति धूमादिनिष्ठहेतुतानिरूपित-संसर्गतायामनवच्छेदकीभूतं समवायत्वादिकं, तदनवच्छिन्नाऽपि धूमादिनिष्ठहेतुता-निरूपितसंयोगादिनिष्ठसंसर्गता भवति, तादृशसंसर्गतानिरूपिका हेतुनिष्ठा आधेयता, तत्त्वमेव धूमनिष्ठाधेयतायामिति समन्वयः।

अत्र हेतुतानिरूपितसंसर्गतावच्छेदकतापर्याप्त्यधिकरणधर्मावच्छिन्नत्वस्य संसर्गतायाम् अदाने “पर्वतो वह्निमान्, पर्वतानुयोगिकसमवायसंबन्धेन
द्रव्यत्वात्” इत्यत्राव्याप्तिः। समवायसंबन्धेन द्रव्यत्वस्य व्यभिचारित्वेऽपि पर्वतानुयोगिकत्व-विशिष्टसमवायेन तस्य पर्वतमात्रे वर्तित्वात् सद्धेतुत्वम्। अत्र साध्याभाववति ह्रदादौ हेतुतावच्छेदकेन शुद्धसमवायसंबन्धेन हेतोः द्रव्यत्वस्य सत्त्वात् अव्याप्तिः। तथा हि हेतुतावच्छेदकसंबन्धो हि हेतुतानिरूपितसंसर्गतानवच्छेदकानवच्छिन्ना या संसर्गता तद्वान्। स चेदानीं शुद्धसमवायोपि भवति। तथा हि या शुद्धसमवायनिष्ठा संसर्गता सा द्रव्यत्वनिष्ठहेतुतानिरूपितपर्वतानुयोगिकसमवायनिष्ठसंसर्गतायामनवच्छेदकीभूतं सं-योगत्वादि, तदनवच्छिन्ना भवति, तद्वांश्च शुद्धसमवायः। तथा च
वह्निरूपसाध्या-भाववद्ध्रदनिरूपिता या हेतुतानिरूपितसंसर्गतानवच्छेदकीभूतसंयोगत्वानवच्छिन्न-समवायनिष्ठसंसर्गतानिरूपकाधेयता सैव हेतौ वर्तते। साध्याभाववति ह्रदे शुद्धसमवायेन द्रव्यत्वसत्त्वात्।
तथा चाव्याप्तिः। तद्वारणाय सत्यन्तदलोपादाने द्रव्यत्वनिष्ठहेतुता-निरूपितसंसर्गता पर्वतानुयोगिकसमवाये, संसर्गतावच्छेदकं पर्वतानुयोगिकत्व-समवायत्वरूपधर्मद्वयम्, तदवच्छेदकतापर्याप्त्यधिकरणधर्मः पर्वतानुयोगिकत्व-सम-वायत्वोभयं, तत्रैव संसर्गतावच्छेदकतायाः पर्याप्तत्वात्, तदवच्छिन्नसंसर्गतानिरूपिका साध्याभाववद्ध्रदनिरूपिता आधेयता नैव द्रव्यत्वे, पर्वतानुयोगिकसमवायेन
द्रव्यत्वस्य तत्राभावात् नाव्याप्तिः।

 (शं) नन्वेवं हेतुतानिरूपितसंसर्गतावच्छेदकतापर्याप्त्यधिकरणधर्माच्छिन्न-संसर्गताकाधेयतानिवेशे अप्रसिद्धिनिबन्धना अव्याप्तिः। ‘पर्वतो वह्निमान्, पर्वतानु-योगिकसमवायेन द्रव्यत्वात्’ इत्यादौ साध्याभाववद्ध्रदनिरूपित-हेतुतानिरूपित-संसर्गतावच्छेदकतापर्याप्त्यधिकरणपर्वतानुयोगिकत्वसमवायत्वरूपधर्मद्वयावच्छिन्नसं-सर्गताकाधेत्वाप्रसिद्धेः, पर्वतानुयोगिकसमवायसंबन्धेन ह्रदादौ कस्यापि वस्तुनः अवृत्तेः इति साध्याभाववन्निरूपितपर्वतानुयोगिकसमवायनिष्ठसंसर्गताकवृत्तित्वमेव अप्रसिद्धमिति तदप्रसिद्धिनिबन्धनाव्याप्तिर्दुष्परिहारा इति चेत्

 (शं.स) न। उपरिष्टात् (पृ.44) ‘सत्तावान् द्रव्यत्वात्’ इत्यादौ साध्याभाव-वति सामान्यादौ कस्यापि वस्तुनः समवायेन अवृत्त्या साध्यतावच्छेदकीभूतसत्तात्वाव-च्छिन्नप्रतियोगिताकाभाववत्सामान्यादिनिरूपितहेतुतावच्छेदकीभूतसमवायसंबन्धाव-च्छिन्नवृत्तित्वाप्रसिद्ध्या अव्याप्तिपरिहाराय ‘हेतुतावच्छेदकसंबन्धावच्छिन्नहेतुनिष्ठा-धेयताप्रतियोगिकविशेषणतासंबन्धेन साध्याभावत्वविशिष्टनिरूपितनिरुक्तसंसर्गक-निरवच्छिन्नाधिकरणताश्रयवृत्तित्वसामान्याभाववत्त्वं व्याप्तिः’ इति वक्ष्यते। साध्या-भावाधिकरणनिरूपिता या वृत्तिता तन्निष्ठा या हेतुतावच्छेदकसंबन्धावच्छिन्न-हेतुनिष्ठाधेयताप्रतियोगिकविशेषणतासंबन्धावच्छिन्नप्रतियोगिता तन्निरूपकाभाव इति तदर्थः।

 ‘सत्तावान् द्रव्यत्वात्’ इत्यादौ अव्याप्तिपरिहारक्रम एवम्— ‘सत्तावान् द्रव्यत्वात्’ इत्यादौ
सत्ताभावाधिकरणताश्रयसामान्यादिनिरूपितवृत्तित्वस्य हेतुताव-च्छेदकसमवायसंबन्धावच्छिन्नाधेयताप्रतियोगिकविशेषणताविशेषसंबन्धेनाभावः
द्रव्य-त्वे भवति, हेतुतावच्छेदकसमवायसंबन्धावच्छिन्नाधेयताप्रतियोगिकविशेषणताविशे-षसंबन्धेन सत्ताभावाधिकरणताश्रयसामान्यादिवृत्तित्वं क्वचिदपि कदाचिदपि नास्तीति हेतुतावच्छेदकसमवायसंबन्धावच्छिन्नाधेयताप्रतियोगिकविशेषणताविशेषसंबन्धावच्छिन्नप्रतियोगिताकसत्ताभावाधिकरणताश्रयवृत्तित्वाभावस्य व्यधिकरणसंबन्धावच्छिन्न-प्रतियोगिताकाभावतया संयोगसंबन्धावच्छिन्नगुणाभावादेरिव केवलान्वयित्वात्। 

 अत्र च पर्वतानुयोगिकत्वविशिष्टसमवायसंबन्धावच्छिन्नद्रव्यत्वनिष्ठाधेयता-प्रतियोगिकविशेषणताविशेषसंबन्धः वह्न्यभावनिरूपितनिरवच्छिन्नाधिकरणताश्रय-ह्रदादिनिरूपितवृत्तित्वस्य व्यधिकरणस्संबन्ध इति साध्याभावाधिकरणताश्रयनिरू-पितवृत्तित्वनिष्ठतादृशविशेषणताविशेषसंबन्धावच्छिन्नप्रतियोगिताकाभावः संयोग-संबन्धावच्छिन्नगुणाभावादिरिव व्यधिकरणसंबन्धावच्छिन्नप्रतियोगिकाभावत्वेन प्रसिद्ध एवेति न कापि क्षतिः।

 अत्र हेतुतानिरूपितसंसर्गतायां संसर्गतानवच्छेदकानवच्छिन्नत्वानुपादाने ‘पर्वतो वह्निमान् धूमात्’ इत्यादावव्याप्तिः। धूमादिनिष्ठहेतुतानिरूपितसंयोगनिष्ठ-संसर्गतावच्छेदकतापर्याप्तिः संयोगत्वे, पर्याप्त्यधिकरणसंयोगत्वावच्छिन्ना संसर्गता संयोगकालिकान्यतरनिष्ठापि भवति। तत्रापि धूमनिष्ठहेतुतानिरूपितसंयोगनिष्ठसंस-र्गतावच्छेदकतापर्याप्त्यधिकरणसंयोगत्वावच्छिन्नत्वस्य सत्त्वात्। तथा च संयोग-कालिकान्यतरनिष्ठा या संसर्गता तन्निरूपिका या वृत्तिता तादृशवृत्तिता धूमे वर्तते, साध्याभावाधिकरणीभूतह्रदेऽपि धूमस्य संयोगकालिकान्यतरान्तर्गतकालिकसंबन्धेन सत्त्वात् इति। तथा चैतादृशाव्याप्तिपरिहाराय संसर्गतायां संसर्गतानवच्छेदकानव-च्छिन्नत्वविशेषणे दत्ते संयोगकालिकान्यतरनिष्ठा या संसर्गता सा धूमादिनिष्ठहेतुता-निरूपितसंसर्गतानवच्छेदकीभूतकालिकत्वावच्छिन्नाऽपि भवतीति तदनवच्छिन्न-त्वाभावात् नैव ग्रहीतुं शक्या, किन्तु कालिकत्वानवच्छिन्ना या संयोगनिष्ठा संसर्गता सैव, तन्निरूपिका वृत्तिता च नैव धूमे, ह्रदादौ संयोगेन धूमाभावादिति नाव्याप्तिः॥

नन्वत्र संयोगकालिकान्यतरनिष्ठा संसर्गता गृहीता, तस्यां किं मानमिति चेत्, ‘संयोगकालिकान्यतरसंबन्धेन धूमवान् पर्वतः’ इति प्रतीतेरेव मानत्वात्। अत एव **दिनकर्या**मुक्तमभावनिरूपणे **समवायसामानाधिकरण्यान्यतरसंबन्धावच्छिन्नसत्तानिष्ठ-प्रतियोगिताकाभावः अभावत्वमिति।** द्रव्यगुणकर्मसु त्रिषु सत्ता समवायेन वर्तते, सामान्यविशेषसमवायेषु सामानाधिकरण्यसंबन्धेन वर्तते, सत्ताधिकरणद्रव्यादि-वृत्तित्वात् सामान्यस्य, सत्ताधिकरणपरमाणुवृत्तित्वात् विशेषस्य, सत्ताधिकरण-गुणादिवृत्तित्वात्समवायस्येत्यादिरूपेण। तादृशान्यतरसंबन्धेनापि अभावे सत्ता नैव वर्तते इति तादृशान्यतरसंबन्धावच्छिन्नप्रतियोगिताकसत्ताऽभावः अभावत्वमिति परिष्कृतं महादेवभट्टैः। तथा च तैः तादृशान्यतरस्य संसर्गत्वमङ्गीकृतमित्याशयः।

उक्तं च **चन्द्रनारायणभट्टैरिति**॥

**सिद्धान्तलक्षणे दीधितौ** हेतुसमानाधिकरणाभावप्रतियोगितानवच्छेदकं यत्साध्यतावच्छेदकं तदवच्छिन्नसाध्यसामानाधिकरण्यं व्याप्तिरित्यत्र साध्यतावच्छेदके प्रतियोगितानवच्छेदकत्वं कीदृशमिति प्रश्ने, यादृशप्रतियोगितावच्छेदकावच्छिन्नान-धिकरणत्वं हेतुमतस्तादृशप्रतियोगितानवच्छेदकत्वं साध्यतावच्छेदकस्य इति निरू-पितम्। **जागदीश्यां[**\[8\]**](\%22#_ftn8\%22 "\"\"")** च “प्रतियोगितावच्छेदकधर्मावच्छिन्नत्वं साध्यतावच्छेदकता-घटकसंबन्धेन बोध्यम्। तेन अयःपिण्डस्य कालिकादिसंबन्धेन यद्धूमत्वविशिष्टं तृणादिकं संयोगेन तदधिकरणत्वेपि धूमवान् वह्नेरित्यादौ नातिव्याप्तिः। प्रतियोगिताव-च्छेदकताघटकसंबन्धेन तदवच्छिन्नत्वनिवेशे तु प्रतियोगितानवच्छेदकत्वमित्यत्र अनवच्छेदकत्वं साध्यतावच्छेदकताघटकसंबन्धेन ग्राह्यम्। अन्यथा विषयितासंबन्धेन रूपत्वावच्छिन्नस्य ज्ञानादेः पृथिव्यादौ समवायेनाभावस्य सत्त्वात् रूपवान् पृथिवीत्वादित्यादौ अव्याप्तिप्रसङ्गात्” इत्युक्तम्।

तथा हि हेतुसमानाधिकरणाभावप्रतियोगितानवच्छेदकसाध्यतावच्छेदकाव-च्छिन्नसाध्यसामानाधिकरण्यं व्याप्तिरित्यत्र ‘रूपवान् पृथिवीत्वात्’ इत्यादावव्याप्तिः। पृथिव्यां विषयितासंबन्धेन रूपत्वविशिष्टस्य ज्ञानस्याभावात्, तादृशाभावप्रति-योगितावच्छेदकत्वमेव रूपत्वे इत्याशङ्कायाम्; साध्यतावच्छेदकताघटकसंबन्धावच्छि-न्ना या प्रतियोगितावच्छेदकता तदभाववत्साध्यतावच्छेदकावच्छिन्नसामानाधिकर-ण्यमिति परिष्कृतम्। तथा च पृथिवीत्वाधिकरणवृत्तिः यः विषयितया रूपत्वविशिष्ट-ज्ञानस्याभावः तदभावप्रतियोगिता रूपत्वविशिष्टे (तस्यैव रूपपदेन साध्यत्वात्), तदवच्छेदकतायाः रूपत्वे सत्त्वेऽपि साध्यतावच्छेदकताघटकसमवायसंबन्धाव-च्छिन्नायाः तादृशाभावप्रतियोगितावच्छेदकतायाः रूपत्वे अभावात्[\[9\]](\%22#_ftn9\%22 "\"\"") नाव्याप्तिरिति।

तथा च प्रतियोगितावच्छेदकता साध्यतावच्छेदकताघटकसंबन्धेन ग्राह्या इत्युक्तम्। तत्परिष्कारश्च न्यूनेतरवारकपर्याप्तिघटिततया **चन्द्रनारायणभट्टैः** कृतः। तादृशाभावप्रतियोगितानिरूपिता या
साध्यतावच्छेदकताघटकसंबन्धतावच्छेदकता-पर्याप्त्यधिकरणधर्मावच्छिन्नसंसर्गतानिरूपिका या अवच्छेदकता तादृशावच्छेदकत्वा-भाववत्साध्यतावच्छेदकम् इति। एवम् इतरवारकपर्याप्तिरपि तादृशाभावप्रतियोगिता-निरूपिता या साध्यतावच्छेदकताघटकसंबन्धतानवच्छेदकानवच्छिन्नसंसर्गतानिरू-पिका या अवच्छेदकता तदभाववत्साध्यतावच्छेदकमिति।

तत्र न्यूनवारकपर्याप्तेः प्रयोजनं **चन्द्रनारायणभट्टै**रेवं प्रदर्शितम्। ‘विषयित्व-समवायान्यतरसंबन्धेन रूपत्वविशिष्टवान्, आत्मघटान्यतरत्त्वात्’ इत्ययं सद्धेतुः। हेतुमति आत्मनि विषयितया रूपत्वविशिष्टस्य ज्ञानस्य समवायेन सत्त्वात्, हेतुमति घटे च समवायेन रूपत्वविशिष्टस्य रूपस्य घटे समवायेन वृत्तेः। तथा च यदि साध्यतावच्छेदकताघटकसंबन्धतावच्छेदकतापर्याप्त्यधिकरणधर्मावच्छिन्नसंसर्गताका-वच्छेदकत्वमिति न दीयते, तर्हि विषयितया रूपत्वविशिष्टज्ञानस्य आत्मघटा-न्यतरत्त्वाधिकरणे घटेऽभावात् तादृशाभावप्रतियोगितावच्छेदकत्वमेव रूपत्वे स्यात्, न तु तदनवच्छेदकत्वम्। (साध्यतावच्छेदकताघटकविषयितासंबन्धावच्छिन्नरूपत्वनिष्ठा-वच्छेदकताकप्रतियोगिताकाभावस्य विषयितया रूपत्वविशिष्टाभावस्यापि साध्यताव-च्छेदकताघटकसंबन्धावच्छिन्नावच्छेदकताकप्रतियोगिताकाभावत्वेन लक्षणघटकत्वा-त्)। तादृशविशेषणदाने तु नाव्याप्तिः। साध्यतावच्छेदकताघटकसंबन्धः समवाय-विषयितान्यतरसंबन्धः, साध्यतावच्छेदकताघटकसंबन्धतावच्छेदकं समवाय-विषयि-त्वान्यतरत्त्वम्, तादृशसंबन्धतावच्छेदकतापर्याप्त्यधिकरणीभूतसमवाय-विषयित्वान्य-तरत्त्वावच्छिन्ना समवाय-विषयित्वान्यतरनिष्ठसंसर्गता, तन्निरूपिका यावच्छेदकता तदभावस्य साध्यतावच्छेदके रूपत्वे सत्त्वात् (समवाय-विषयित्वान्यतरसंबन्धेन रूपत्वविशिष्टस्य रूपस्य समवायेन घटे सत्त्वात् तदभावस्य ग्रहीतुमशक्यत्वात्) । तथा च नाव्याप्तिरिति समवाय-विषयित्वान्यतरसंबन्धस्यापि संबन्धत्वमङ्गीकृत्य तत्कृत्य-मूचुः **चन्द्रनारायणभट्टाः**।

एवमत्रापि संयोग-कालिकान्यतरस्यापि संबन्धत्वं वर्तते एव।

(शं) एवमपि संयोगकालिकान्यतरनिष्ठसंसर्गतायां धूमादिनिष्ठहेतुतानिरू-पितसंयोगनिष्ठसंसर्गतावच्छेदकतापर्याप्त्यधिकरणीभूतसंयोगत्वावच्छिन्नत्वं नैवास्ति। संयोगनिष्ठसंसर्गतायामेव संयोगत्वावच्छिन्नत्वम्, न तु अन्यतरनिष्ठसंसर्गतायाम्। परंपरया संसर्गविशेषणीभूतस्यार्थस्य
संसर्गतानवच्छेदकत्वात्। अन्यतरनिष्ठसंसर्ग-तायां संयोगत्वं परंपरयैव विशेषणम्। न तु साक्षात्। अन्यतरत्त्वं हि भेदद्वयाव-च्छिन्नप्रतियोगिताकभेदवत्त्वम्। घटपटान्यतरत्त्वं नाम यत् घटपटप्रति-योगिकभेदद्वयविशिष्टं= तदितरत्सर्वम्, तादृशभेदावच्छिन्नसर्वप्रतियोगिताकभेदवत्त्वम्। तादृशभेदश्च घटपटयोरेव वर्तते। तथा च संयोग-कालिकान्यतरनिष्ठसंसर्गतायामव-च्छेदकीभूतधर्मः अन्यतरत्त्वम्। तच्च भेदद्वयावच्छिन्नप्रतियोगिताकभेदरूपम्। तादृश-भेदप्रतियोगि भेदद्वयविशिष्टं जगत्, प्रतियोगितावच्छेदकं भेदद्वयम्[\[10\]](\%22#_ftn10\%22 "\"\""), तत्प्रतियोगी संयोगः, प्रतियोगितावच्छेदकत्वमेव संयोगत्वे वर्तते। एवं च परंपरया अन्यतरस्मिन् संयोगत्वं विशेषणमित्यर्थः।

अन्यत्सर्वं स्पष्टमेव।

वस्तुतस्तु अन्यतरत्त्वेन संसर्गत्वविरहेऽपि परंपरया संसर्गविशेषणस्य संसर्गतावच्छेदकत्वविरहेऽपि अनवच्छिन्नान्तदलस्यान्यथैव कृत्यं प्रदर्शयितुं शक्यते।

तथा हि अनवच्छिन्नान्तदलनिवेशाभावे “पर्वतः स्वाश्रयसामानाधिकरण्य-संबन्धेन वह्निमान्, संयोगसंबन्धावच्छिन्नाधेयतासंबन्धेन पर्वताश्रयात्” इत्यादौ
अव्याप्तिः। साध्यं वह्निः पर्वते वर्तते। तथा हि स्वपदगृहीतवह्न्याश्रयपर्वताधिकरणी-भूतदेशवृत्तित्वं पर्वते इति तेन संबन्धेन वह्निः पर्वते वर्तते। एवं पर्वते हेतुरपि वर्तते। पर्वताश्रयनिरूपितसंयोगसंबन्धावच्छिन्नाधेयता पर्वते वर्तते (पर्वताश्रयदेशे पर्वतस्य संयोगेन आधेयत्वात् = सत्त्वात्) इति पर्वताश्रयरूपहेतुरपि पर्वते वर्तते इत्ययं सद्धेतुः।

अत्र च संसर्गतायां हेतुतानिरूपितसंसर्गतानवच्छेदकानवच्छिन्नत्वानिवेशे साध्याभाववति शैवालादौ पर्वताश्रयरूपहेतोः स्वाभाववन्निरूपितसंयोगसंबन्धाव-च्छिन्नाधेयतासंबन्धेन वृत्तेरव्याप्तिः। तथा हि हेतुतानिरूपितसंसर्गतावच्छेदकता-पर्याप्त्यधिकरणीभूतः संयोगसंबन्धावच्छिन्नाधेयतात्वं, तदवच्छिन्ना यथा संयोग-संबन्धावच्छिन्नाधेयतानिष्ठसंसर्गता भवति तथा स्वाभाववन्निरूपितसंयोगसंबन्धाव-च्छिन्नाधेयतानिष्ठसंसर्गतापि भवति, (तत्र स्वाभाववन्निरूपितत्वांशस्य अधिकस्य प्रविष्टत्वेपि ‘अधिकं तु प्रविष्टं न तद्धान्यै’ इति न्यायेन तस्यां हेतुतानिरूपितसंसर्गता-वच्छेदकतापर्याप्त्यधिकरणीभूतसंयोगसंबन्धावच्छिन्नाधेयतात्वावच्छिन्नत्वानपायात्) तन्निरूपिका साध्याभाववन्निरूपितवृत्तिता, सा पर्वताश्रयरूपहेतौ वर्तते। स्वाश्रय-सामानाधिकरण्यसंबन्धेन वह्निमत्त्वं
(स्वपदगृहीतवह्निमत्पर्वताश्रयवृत्तित्वं) पर्वते एव, नैव शैवालादौ, वह्निमत्पर्वताश्रयदेशे शैवालस्याविद्यमानत्वात्, तथा च साध्यताव-च्छेदकसंबन्धेन साध्याभाववान् शैवालादिः। तत्र शैवालादौ स्वाभाववन्निरूपित-संयोगसंबन्धावच्छिन्नाधेयतासंबन्धेन पर्वताश्रयरूपहेतोः सत्त्वादव्याप्तिः। तथा हि स्वं पर्वताश्रयो देशः, स्वाभाववान् ह्रदः, तत्र पर्वताश्रयदेशस्याभावात्, तन्निरूपित-संयोगसंबन्धावच्छिन्नाधेयता शैवालादौ, ह्रदे शैवालादेः संयोगेन सत्त्वात्। तथा चाव्याप्तिः। तत्परिहाराय निवेशितायां चेतरवारकपर्याप्तौ हेतुतानिरूपितसंसर्गतानव-च्छेदकीभूतं स्वाभाववन्निरूपितत्वं तदवच्छिन्नैव स्वाभाववन्निरूपितसंयोगसंबन्धाव-च्छिन्नाधेयतानिष्ठसंसर्गता, हेतुतानिरूपितसंसर्गतानवच्छेदकीभूतस्वाभाववन्निरूपित-त्वानवच्छिन्ना च शुद्धसंयोगसंबन्धावच्छिन्नाधेयतानिष्ठसंसर्गतैव। तथा च शुद्धसंयोग-संबन्धावच्छिन्नाधेयतासंबन्धेन तादृशपर्वताश्रयरूपहेतुः साध्याभावाधिकरणे शैवालादौ न वर्तते, पर्वताश्रये शैवालादेः संयोगेन वृत्तित्वाभावात् इत्यव्याप्तिपरिहारः।

ननु स्वाभाववन्निरूपितसंयोगसंबन्धावच्छिन्नाधेयतायाः परम्परासम्बन्धतया न वृत्तिनियामकत्वमिति चेत्- न। स्वाभाववन्निरूपितसंयोगसंबन्धावच्छिन्नाधेयता नाम स्वाभाववद्वृत्तित्वम्। तदेव चाव्याप्यत्वम्। इहोपाधिः नेहोपाधिरिति प्रतीत्या च अव्याप्यत्वसम्बन्धस्य वृत्तिनियामकत्वमवश्यमङ्गीकर्तव्यमेव। तथा हि **इह** ‘धूमवान् वह्नेः’ इत्यत्र दुष्टानुमाने वह्निरूपहेतौ स्वाभाववद्वृत्तित्वसम्बन्धेनार्द्रेन्धनसंयोगरूप **उपाधिः** वर्तते, **इह** ‘वह्निमान्धूमात्’ इत्यत्र धूमरूपसद्धेतौ **उपाधिः**= निरुक्तसम्बन्धेन आर्द्रेन्धनसंयोगरूप उपाधिः **न** वर्तते इत्यर्थः। तथा च इहोपाधिरिति प्रतीत्या स्वाभाववन्निरूपितसंयोगसंबन्धावच्छिन्नाधेयतासंबन्धस्यापि वृत्तिनियामकताङ्गी-कर्तव्या।

(साध्यतावच्छेदकावच्छिन्नत्वविचारः)

**प्रतियोगितायां साध्यतावच्छेदकावच्छिन्नत्वं विशेषणम्। तेन तत्तद्वह्नित्व-वह्निजलोभयत्वावच्छिन्नाभावमादाय नाव्याप्तिः इति माथुरी (पृ.14)। **

**अत्र साध्यतावच्छेदकावच्छिन्नत्वं च साध्यतावच्छेदकनिष्ठावच्छेदकता-निरूपकत्वम्। **

**तत्रावच्छेदकतायां साध्यतावच्छेदकतावच्छेदकसंसर्गावच्छिन्नत्वं देयम्। अन्यथा विषयितया वह्नित्वविशिष्टं संयोगेन नास्ति इति प्रतीतिविषयाभावमादाय वह्निमान् धूमादित्यादावव्याप्तिप्रसङ्गात्। **

**न च तत्संबन्धेन स्वरूपतः भानयोग्यस्यैव तत्संबन्धेन स्वरूपतः प्रतियोगितावच्छेदकत्वम्, अन्यथा घटादीनामपि स्वरूपतः प्रतियोगितावच्छेद-कत्वापत्तेः। तथा च वह्नित्वरूपजातेः समवायमात्रेण स्वरूपतो भानयोग्यायाः वह्नि-त्वत्वरूपेणैव निरुक्ताभावीयप्रतियोगितायां विषयितया अवच्छेदकत्वस्वीकारावश्य-कतया, तस्य च साध्यतावच्छेदककेवलवह्नित्वापर्याप्ततया न विषयितया वह्नित्व-विशिष्टाभावमादायाव्याप्तिः। निवेशनीया च प्रतियोगितावच्छेदकतायाः पर्याप्तिः महा-नसीयवह्न्यभावमादाय अव्याप्तिवारणाय इति वाच्यम्।**

**वह्नित्वजातेः समवायेन विषयितयापि स्वरूपतः भानावश्यकत्वेन तस्य समवायमात्रेण स्वरूपतः भानयोग्यत्वस्यैवासिद्धेः। कथमन्यथा गोत्वत्वाग्रहदशाया-मपि “अयं गौः” इति ज्ञानोत्तरं “गोत्वेनामुं जानामि” इति विषयितया ज्ञानांशे गोत्वमवगाहमानः प्रत्ययः। जातेर्विषयितया स्वरूपतः भानानङ्गीकारे तत्प्रत्यये गोत्वत्वेनैव विषयितया गोत्वप्रकारकत्वस्यैव वाच्यत्वात् गोत्वत्वविशिष्टवैशिष्ट्याव-गाहितापत्त्या तत्प्रयोजकीभूतगोत्वत्वप्रकारकज्ञानस्य पूर्वमभावात्। विषयितयापि स्वरूपतो भानाङ्गीकारे च तत्प्रत्ययस्य स्वरूपतो गोत्वप्रकारकत्वेनैव उपपत्तेः। **

**वस्तुतो जातेर्विषयितया स्वरूपतो भानानङ्गीकारेऽपि न क्षतिः। “वह्नित्वविशिष्टवान् धूमात्” इत्यादौ वह्नित्वत्वेन वह्नित्वसाध्यतावच्छेदकस्थले एव तादृशाभावमादाय अव्याप्तिसंभवात्। तत्र प्रतियोगितावच्छेदकतापर्याप्त्यधिकरणीभूत-वह्नित्वत्वविशिष्टस्यैव साध्यतावच्छेदकत्वात्।**



मूले साध्यनिष्ठप्रतियोगितायां निविष्टं साध्यतावच्छेदकावच्छिन्नत्वं साध्यतावच्छेदकनिष्ठावच्छेदकतानिरूपकत्वम्।

अत्र साध्यतावच्छेदकनिष्ठा अवच्छेदकता साध्यतावच्छेदकताघटकसंबन्धाव-च्छिन्ना ग्राह्या। अन्यथा ‘वह्निमान् धूमात्’ इत्यादौ ‘विषयितया वह्नित्वविशिष्टं (ज्ञानं) नास्ति’ इत्याकारकप्रतीतिसिद्धाभावमादाय साध्यतावच्छेदकीभूतवह्नित्व-निष्ठावच्छेदकताकप्रतियोगिताकाभाववत्पर्वतनिरूपितवृत्तित्वं धूमे अस्तीत्यव्याप्तिः। तन्निवेशे साध्यतावच्छेदकीभूतवह्नित्वनिष्ठा या साध्यतावच्छेदकताघटकसमवायसंब-न्धावच्छिन्ना अवच्छेदकता तन्निरूपकप्रतियोगिताकाभावः नैव विषयितया वह्नित्व-विशिष्टं नास्तीत्याकारकः। किन्तु समवायेन वह्नित्वविशिष्टं नास्तीत्याकारक एव। स च पर्वते न वर्तते इति तमादाय नाव्याप्तिः।

(शं) ननु साध्यनिष्ठप्रतियोगितायां साध्यतावच्छेदकसंबन्धावच्छिन्नत्वमिव साध्यतावच्छेदकातिरिक्तधर्मानवच्छिन्नत्वं निवेशनीयम्, अन्यथा ‘पर्वतो वह्निमान्, धूमात्’ इत्यत्र साध्यतावच्छेदकतापर्याप्त्यधिकरणवह्नित्वधर्मावच्छिन्नप्रतियोगिताक-महानसीयवह्न्यभावम् आदायाव्याप्तिः। साध्यतावच्छेदकातिरिक्तधर्मानवच्छिन्नत्व-निवेशे च महानसीयवह्न्यभावस्य साध्यतावच्छेदकातिरिक्तमहानसीयत्वावच्छिन्न-प्रतियोगिताकत्वमेवेति तमादाय नाव्याप्तिः। साध्यतावच्छेदकातिरिक्तधर्मानवच्छिन्नत्वं च साध्यतावच्छेदकतापर्याप्त्यधिकरणधर्मपर्याप्तावच्छेदकताकत्वम्। (द्र पृ.18)

इत्थं च ‘पर्वतो वह्निमान्, धूमात्’ इत्यत्र वह्नित्वस्य स्वरूपेणैव साध्यतावच्छेदकतया साध्यतावच्छेदकतापर्याप्त्यधिकरणशुद्धवह्नित्वपर्याप्तावच्छेदक-ताका या प्रतियोगिता तन्निरूपकाभाव एवात्र लक्षणघटकाभावो ग्राह्यः। तथा च “विषयितया वह्नित्वविशिष्टं नास्ति” इत्यभावमादाय न अव्याप्तिसंभवः। तथा हि- ‘येन संबन्धेन यद्वस्तु स्वरूपतो भानयोग्यं तस्यैव वस्तुनः तेन संबन्धेन प्रतियोगितावच्छेदकत्वम्’ इति नियमोस्ति, घटत्वादेः समवायेन स्वरूपतो भानयोग्यस्यैव समवायेन स्वरूपतः प्रतियोगितावच्छेदकत्व-दर्शनात्। अन्यथा घटस्यापि स्वरूपतः प्रतियोगितावच्छेदकत्वापत्तिः। “विषयितया वह्नित्वविशिष्टं नास्ति” इत्याकारकाभावग्रहणे च वह्नित्वस्य विषयितासंबन्धेन स्वरूपतः भानयोग्यत्वाभावेन तस्य विषयितासंबन्धेन स्वरूपतः प्रतियोगितावच्छेदकत्वं न संभवति, किन्तु वह्नित्वत्वावच्छिन्नतयैव प्रतियोगितावच्छेदकत्वम्। तथा च “विषयितया वह्नित्वविशिष्टं नास्ति” इत्यभावीयप्रतियोगितावच्छेदकतायाः वह्नित्वत्वावच्छिन्नवह्नित्वपर्याप्तत्वेपि साध्यतावच्छेदकतापर्याप्त्यधिकरणशुद्धवह्नित्व-पर्याप्तत्वाभावात् कथं तादृशाभावमादाय अव्याप्तिः।

(शं.स) वह्नित्वादिजातीनां विषयितयापि स्वरूपतो भानमङ्गीकरणीयमेव। अत एव “अयं गौः” इति ज्ञानानन्तरं “गोत्वेन अमुं जानामि” इत्यनुव्यवसायो भवति। तत्र च गोत्वस्य विषयितासंबन्धेन स्वरूपतः एव भानम्, न तु गोत्वत्वेन, गोत्वत्वाग्रहदाशयामपि “अयं गौः” इति ज्ञानानन्तरं “गोत्वेनामुं जानामि” इति अनुव्यवसायोदयात्। तथा च जातेः स्वरूपतो विषयितासंबन्धेन भानाङ्गीकारात् “विषयितया वह्नित्वविशिष्टं नास्ति” इत्याकारकाभावप्रतियोगितावच्छेदकतायाः शुद्धवह्नित्वे पर्याप्तत्वात् तादृशाभावमादाय अव्याप्तिवारणाय साध्यतावच्छेदक-निष्ठावच्छेदकतायां साध्यतावच्छेदकताघटकसंबन्धावच्छिन्नत्वं देयमेव।

वस्तुतस्तु जातेर्विषयितया स्वरूपतो भानानङ्गीकारेऽपि “पर्वतो वह्नित्व-विशिष्टवान् धूमात्” इत्यत्र सद्धेतौ अव्याप्तिवारणाय साध्यतावच्छेदकताघटक-संबन्धावच्छिन्नत्वम् आवश्यकम्। तथा हि वह्नित्वस्य उल्लिखितत्वात् वह्नित्वत्वेनैव साध्यतावच्छेदकता, “विषयितया वह्नित्वविशिष्टं नास्ति” इत्यभावग्रहणे तस्य साध्यतावच्छेदकतापर्याप्त्यधिकरणवह्नित्वत्वावच्छिन्नवह्नित्वपर्याप्तावच्छेदकताकप्रति-योगिताकत्वात् तमादायाव्याप्तिवारणाय साध्यतावच्छेदकताघटकसंबन्धावच्छिन्नत्वं साध्यतावच्छेदकनिष्ठावच्छेदकतायां देयम्।



(साध्यतावच्छेदकतावच्छेदकसंबन्धावच्छिन्नत्वविवृतिः)

**साध्यतावच्छेदकतावच्छेदकसंबन्धावच्छिन्नत्वं च साध्यतावच्छेदकता-निरूपितसंसर्गतावच्छेदकतापर्याप्त्यधिकरणधर्मावच्छिन्नत्वे सति तादृशसंसर्गताव-च्छेदकेतरानवच्छिन्ना या संसर्गता तन्निरूपकत्वम् । अत्र सत्यन्तानुपादाने विषयत्व-समवायान्यतरसंबन्धेन वह्नित्वविशिष्टस्य संयोगेन साध्यतायां धूमहेतौ, स्वाभाववन्निरूपितसंयोगावच्छिन्नाऽधेयतासंबन्धेन वह्निविशिष्टस्य संयोगेन साध्यतायां वा जलरूपसद्धेतौ विषयितासंबन्धेन वह्नित्वविशिष्टं नास्तीति प्रतीतिविषयाभावं, संयोगावच्छिन्नाधेयतासंबन्धेन वह्निविशिष्टं नास्तीति प्रतीतिविषयाभावं चादायाव्याप्तिः, अतस्तदुपादानम्। अनवच्छिन्नान्तोपादानेन महानसीयवह्न्यनुयोगिकसमवायेन वह्नित्वविशिष्टस्याभावमादाय न वह्निमान् धूमादित्यादावव्याप्तिः। **

**न चैवमपि तादात्म्येन द्रव्यस्य साध्यतायां गगनत्वहेतौ समवायेन द्रव्यत्ववत्-कालिकेन द्रव्यत्ववद्भेदमादायाव्याप्तिः। तद्भेदप्रतियोगितावच्छेदकतानिरूपितयोः कालिक-समवायनिष्ठसंसर्गतयोः भेदेन तत्र समवायसंसर्गतायाः निरुक्तपर्याप्त्यधि-करणीभूतसमवायत्वावच्छिन्नत्वात्, तादृशसंसर्गतानवच्छेदकानवच्छिन्नत्वाच्च, तादृश-भेदस्य लक्षणघटकतया गगने हेतोस्सत्त्वादिति वाच्यम्। **

**साध्यतावच्छेदकतानिरूपितसंसर्गतानवच्छेदकावच्छिन्नसंसर्गत्वानिरूपकत्वे सति तादृशसंसर्गतावच्छेदकतापर्याप्त्यधिकरणधर्मावच्छिन्नसंसर्गतानिरूपकत्वस्य साध्यतावच्छेदकतावच्छेदकसंबन्धावच्छिन्नपदार्थत्वोपगमेन निरुक्तभेदीयप्रतियोगिता-वच्छेदकतायां द्रव्यत्वनिष्ठायां निरुक्तसंसर्गतावच्छेदकतापर्याप्त्यधिकरणीभूतसम-वायत्वावच्छिन्नसंसर्गतानिरूपकत्वेऽपि तादृशसंसर्गतानवच्छेदकीभूतकालिकत्वाव-च्छिन्नसंसर्गत्वानिरूपकत्वाभावेन तादृशभेदव्युदासात् । **

**यद्यपि संसर्गताद्वयनिरूपकैकावच्छेदकतायाः प्रमाणासंस्पृष्टत्वेन तद्भेदीय-प्रतियोगितानिरूपितयोः कालिकावच्छिन्नावच्छेदकत्व-समवायावच्छिन्नावच्छेदकतयोः भेदात् तत्र समवायावच्छिन्नावच्छेदकतायां निरुक्तसंसर्गतानवच्छेदकीभूतकालिकत्वा-वच्छिन्नसंसर्गत्वानिरूपकत्वमपि शक्यते संभावयितुम् । **

**तथापि साध्यतावच्छेदकतानिरूपितसंसर्गतानवच्छेदकधर्मावच्छिन्नसंसर्गता-कावच्छेदकत्वानिरूपकत्वे सति साध्यतावच्छेदकतानिरूपितसंसर्गतावच्छेदकतापर्या-प्त्यधिकरणधर्मावच्छिन्नसंसर्गताकसाध्यतावच्छेदकनिष्ठावच्छेदकतानिरूपकत्वं प्रति-योगितायां साध्यतावच्छेदकतावच्छेदकसंबन्धावच्छिन्नसाध्यतावच्छेदकनिष्ठावच्छेद-कताकत्वमित्यनेन विवक्ष्यते। तथा च समवायेन द्रव्यत्ववत्-कालिकेन द्रव्यत्ववद्-भेदीयप्रतियोगितायाः निरुक्तसंसर्गतानवच्छेदकीभूतकालिकत्वावच्छिन्नसंसर्गताकाव-च्छेदकताकत्वादेव न तद्भेदमादायोक्तस्थलेऽव्याप्तिः।**



साध्यतावच्छेदकतायां साध्यतावच्छेदकताघटकसंबन्धावच्छिन्नत्वं च साध्य-तावच्छेदकतानिरूपितसंबन्धतावच्छेदकतापर्याप्त्यधिकरणधर्मावच्छिन्नत्वे सति साध्य-तावच्छेदकतानिरूपितसंबन्धतानवच्छेदकानवच्छिन्ना या संसर्गता तन्निरूपकत्वम्। तथा च साध्यतावच्छेदकतानिरूपितसंसर्गतावच्छेदकतापर्याप्त्यधिकरणधर्मावच्छिन्ना साध्यतावच्छेदकतानिरूपितसंसर्गतानवच्छेदकानवच्छिन्ना या संसर्गता तन्निरूपिका या साध्यतावच्छेदकतापर्याप्त्यधिकरणधर्मनिष्ठा अवच्छेदकता
तन्निरूपकप्रति-योगिताकाभावाधिकरणवृत्तित्वाभावो व्याप्तिरिति पर्यवसितम्।

 अत्र साध्यतावच्छेदकतानिरूपितसंसर्गतायां साध्यतावच्छेदकतानिरूपित-संसर्गतावच्छेदकतापर्याप्त्यधिकरणधर्मावच्छिन्नत्वरूपस्य
सत्यन्तस्य अनुपादाने “पर्वतो विषयिता-समवायान्यतरसंबन्धेन वह्नित्वविशिष्टं यत् संयोगेन तद्वान्,[\[11\]](\%22#_ftn11\%22 "\"\"") धूमात्” इत्यत्र सद्धेतावव्याप्तिः। “विषयितया वह्नित्वविशिष्टं (ज्ञानं) नास्ति” इति प्रतीतिसिद्धाभावस्य साध्यतावच्छेदकीभूतवह्नित्वनिष्ठा या साध्यतावच्छेदकता-निरूपितसंसर्गतानवच्छेदकीभूतसंयोगत्वाद्यनवच्छिन्नसंसर्गताकावच्छेदकता तादृशाव-च्छेदकताकप्रतियोगिताकत्वेन लक्षणघटकत्वात् तदधिकरणपर्वतवृत्तित्वाद्धूमस्य इति अव्याप्तिः।

 यदि चान्यतरत्त्वेन संसर्गता नास्तीत्युच्यते, तदापि “ह्रदः स्वाभाववन्निरू-पितसंयोगसंबन्धावच्छिन्नाऽऽधेयतासंबन्धेन वह्निविशिष्टवान् जलात्” इत्यत्र सद्धेतावव्याप्तिः। जलं हेतुः ह्रदरूपपक्षे वर्तते। तथा साध्यमपि अस्ति। अत्र साध्यताव-च्छेदकसंबन्धः संयोगः। साध्यतावच्छेदकतावच्छेदकसंबन्धः स्वाभाववन्निरूपित-संयोगसंबन्धावच्छिन्नाधेयता। स्वं वह्निः। अत्र
स्वपदगृहीतवह्न्यभाववति ह्रदे संयोगेन शैवालादेस्सत्त्वात् वह्न्यभाववद्ध्रदनिरूपितसंयोगसंबन्धावच्छिन्नाऽऽधेयता शैवाले। तथा च स्वपदगृहीतवह्निः स्वाभाववन्निरूपितसंयोगसंबन्धावच्छिन्नाधेयतासंबन्धेन शैवाले वर्तते इति उक्तसंबन्धेन वह्निविशिष्टं शैवालम्। तथा च उक्तसंबन्धेन वह्निविशिष्टं शैवालादिकं साध्यमपि संयोगसंबन्धेन पक्षे वर्तते इति अयं सद्धेतुः।

 अत्र च स्वाभाववन्निरूपितसंयोगसंबन्धावच्छिन्नाधेयता यथा साध्यताव-च्छेदकताघटकसंबन्धः, तथा केवलं संयोगसंबन्धावच्छिन्नाधेयतापि। तथा हि साध्यतावच्छेदकं वह्निः, साध्यतावच्छेदकतानिरूपिता संसर्गता स्वाभाववन्निरूपित-संयोगसंबन्धावच्छिन्नाधेयतानिष्ठा, तादृशसंसर्गतानवच्छेदकं समवायत्वादि, तदनव-च्छिन्ना संसर्गता संयोगसंबन्धावच्छिन्नाधेयतानिष्ठा संसर्गता, तन्निरूपिका अवच्छे-दकता वह्निनिष्ठा, तन्निरूपकप्रतियोगिताकत्वात् संयोगसंबन्धावच्छिन्नाधेयतासंब-न्धेन वह्निविशिष्टं नास्तीत्यभावोऽपि लक्षणघटकः। तादृशाभावाधिकरणं ह्रदः। तस्मिन् संयोगसंबन्धावच्छिन्नाधेयतासंबन्धेन वह्निविशिष्टस्य दण्ड-घटादेः अभावात्। तथा च तादृशसाध्याभावाधिकरणवृत्तित्वात् जलरूपसद्धेतावव्याप्तिः।

एतद्दोषपरिहाराय निविष्टे सत्यन्तदले **प्रथमस्थले** ‘विषयितया वह्नित्वविशिष्टं संयोगेन नास्ति’ इत्यभावस्य साध्यतावच्छेदकीभूतवह्नित्वनिष्ठा या साध्यतावच्छेदकतानिरूपितसंसर्गतावच्छेदकतापर्याप्त्यधिकरणसमवाय-विषयित्व-अन्यतरत्त्वावच्छिन्नसंसर्गताका अवच्छेदकता, तन्निरूपकप्रतियोगिताकत्वाभावान्ना-व्याप्तिः । “समवाय-विषयित्वान्यतरसंबन्धेन वह्नित्वविशिष्टं नास्ति” इति प्रतीतिसिद्धलक्षणघटकाभावस्य च पर्वते ग्रहीतुमशक्यत्वात्। समवायसंबन्धेन वह्नित्वविशिष्टस्य तत्र सत्त्वात्।

एवं **द्वितीयस्थलेऽपि** साध्यतावच्छेदकीभूतवह्निनिष्ठा या साध्यतावच्छे-दकतानिरूपितसंसर्गतावच्छेदकतापर्याप्त्यधिकरणीभूतस्वाभाववन्निरूपितसंयोगसंब-न्धावच्छिन्नाधेयतात्वावच्छिन्न(स्वाभाववन्निरूपितसंयोगसंबन्धावच्छिन्नाधेयतासंबन्ध-निष्ठ)संसर्गताका या अवच्छेदकता, तन्निरूपकप्रतियोगिकत्वाभावात्
“संयोग-संबन्धावच्छिन्नाधेयतासंबन्धेन वह्निविशिष्टं नास्ति” इति प्रतीतिसिद्धाभावस्य साध्याभावपदेन ग्रहणं न संभवति। किन्तु स्वाभाववन्निरूपितसंयोगावच्छिन्नाधेयता-संबन्धेन वह्निविशिष्टाभाव एव
लक्षणघटकः। स च न ह्रदे। तादृशसंबन्धेन वह्नि-विशिष्टस्य शैवालादेः ह्रदे सत्त्वात्। किन्तु तादृशाभावः पर्वतादावेव। तत्र च जलं नास्ति। तथा च साध्याभावाधिकरणे हेतुर्नास्तीति नाव्याप्तिः।

एवं साध्यतावच्छेदकतानिरूपितसंबन्धतानवच्छेदकानवच्छिन्नत्वरूपविशेष्य-दलनिवेशाभावे वह्निमान् धूमादित्यादावव्याप्तिः। समवायेन वह्नित्वविशिष्टस्य पर्वते सत्त्वेऽपि महानसीयवह्न्यनुयोगिकत्वविशिष्टसमवायेन वह्नित्वविशिष्टस्य महानसीय-वह्नेः पर्वते अभावात्। तादृशाभावश्च लक्षणघटकः, साध्यतावच्छेदकीभूतवह्नित्वनिष्ठा साध्यतावच्छेदकतानिरूपितसंसर्गतावच्छेदकतापर्याप्त्यधिकरणसमवायत्वघटितमहा-नसीयवह्न्यनुयोगिकत्वविशिष्टसमवायत्वावच्छिन्नसंसर्गताका या अवच्छेदकता तन्निरूपकप्रतियोगिताकत्वात्। तादृशाभावाधिकरणपर्वतवृत्तित्वाद्धूमेऽव्याप्तिः।

निविष्टे च विशेष्यदले लक्षणघटकाभावः समवायेन वह्नित्वविशिष्टं नास्ती-त्यभाव एव, न तु महानसीयवह्न्यनुयोगिकसमवायेन वह्नित्वविशिष्टं नास्तीत्यभावः। वह्नित्वनिष्ठायाः तदीयाभावप्रतियोगितावच्छेदकतायाः साध्यतावच्छेदकता-निरूपितसंसर्गतानवच्छेदकीभूतमहानसीयवह्न्यनुयोगिकत्वानवच्छिन्नसंसर्गताकत्वा-भावात्। किन्तु साध्यतावच्छेदकतानिरूपितसंसर्गतानवच्छेदकमहानसीयवह्न्यनु-योगिकत्वानवच्छिन्ना या शुद्धसमवायनिष्ठा संसर्गता, तन्निरूपकावच्छेदकताकप्रति-योगिताकः
समवायेन वह्नित्वविशिष्टं नास्तीत्यभाव एव। तथा च महानसीयवह्न्य-नुयोगिकसमवायेन वह्नित्वविशिष्टं नास्तीत्यभावस्य लक्षणघटकत्वाभावात् नाव्याप्तिः।

(शं.) नन्वेवमपि “गगनं तादात्म्येन द्रव्यवत् गगनत्वात्” इत्यत्राव्याप्तिः। अयं हि सद्धेतुः। गगनत्ववति गगने तादात्म्येन गगनरूपद्रव्यस्य सत्त्वात्। अत्र समवायेन द्रव्यत्ववत् कालिकेन द्रव्यत्ववच्च यत् अनित्यघटपटादिकं तद्भेदस्यापि लक्षणघटकत्वात् तद्वति गगने हेतोर्वृत्तेः अव्याप्तिः।
साध्यतावच्छेदकीभूतद्रव्यत्वनिष्ठ-साध्यतावच्छेदकतानिरूपितसंसर्गतावच्छेदकतापर्याप्त्यधिकरणसमवायत्वावच्छिन्ना तथा साध्यतावच्छेदकतानिरूपितसंसर्गतानवच्छेदककालिकत्वानवच्छिन्ना या सम-वायनिष्ठसंसर्गता, तादृशसंसर्गताकावच्छेदकताकप्रतियोगिताकत्वात् तद्भेदस्य। तादृ-शभेदश्च गगनेऽपि वर्तते (तत्र कालिकेन द्रव्यत्वाभावात्, नित्येषु कालिकायोगात्)। तत्र च गगने गगनत्वमपि वर्तते इति साध्याभावाधिकरणे हेतोर्वृत्तेरव्याप्तिः।

(अ.शं.) ननु समवायेन द्रव्यत्ववत्-कालिकेन द्रव्यत्ववद्भेदीयप्रति-योगितावच्छेदकतानिरूपितसंसर्गता साध्यतावच्छेदकतानिरूपितसंसर्गतानवच्छेद-कीभूतकालिकत्वावच्छिन्नैव। समवायेन द्रव्यत्ववत्-कालिकेन द्रव्यत्ववत्प्रतियोगिक-भेदस्य समवायकालिकोभयसंबन्धावच्छिन्ना या द्रव्यत्वनिष्ठा अवच्छेदकता तन्निरूपक-प्रतियोगिताकत्वात्। तथा च संसर्गतायाम् अनवच्छिन्नान्तदलाभावादेवाव्याप्तिविरह इति चेत्

(अ.शं.स.) न। तत्र समवायेन द्रव्यत्ववत्-कालिकेन द्रव्यत्ववद्भेदग्रहणे समवायेन द्रव्यत्ववतः, कालिकेन द्रव्यत्ववतश्च ग्रहणात्, समवायसंबन्धावच्छिन्ना या द्रव्यत्वनिष्ठावच्छेदकता तन्निरूपितसंसर्गता समवायत्वावच्छिन्ना अन्या, कालिक-संबन्धावच्छिन्ना या द्रव्यत्वनिष्ठावच्छेदकता तन्निरूपितसंसर्गता कालिकत्वावच्छिन्ना अन्यैवेति साध्यतावच्छेदकीभूतद्रव्यत्वनिष्ठावच्छेदकतानिरूपितयोः संसर्गतयोर्भेदात्, या संसर्गता समवायत्वावच्छिन्ना सा नैव कालिकत्वावच्छिन्ना इति तादृशसंसर्गता-निरूपकावच्छेदकता द्रव्यत्वनिष्ठा, तन्निरूपकप्रतियोगिताकत्वात् तादृशभेदस्य तमादायाव्याप्तिरेव इति चेत्

(शं.स.) अत्रोच्यते। साध्यतावच्छेदकतानिरूपितसंसर्गतावच्छेदकतापर्या-प्त्यधिकरणधर्मावच्छिन्नसंसर्गतानिरूपकत्वे सति साध्यतावच्छेदकतानिरूपितसंस-र्गतानवच्छेदकावच्छिन्नसंसर्गत्वानिरूपिका या साध्यतावच्छेदकनिष्ठावच्छेदकता, तन्निरूपकप्रतियोगिताकाभाव एव लक्षणघटक इति निवेशे नाव्याप्तिः। अत्र सम-वायत्वावच्छिन्नसंसर्गता-कालिकत्वावच्छिन्नसंसर्गतयोर्भेदेऽपि तादृशसंसर्गताद्वयनिरू-पिका द्रव्यत्वनिष्ठावच्छेदकता एकैव। तस्यां च साध्यतावच्छेदकतानिरूपित-संसर्गतावच्छेदकतापर्याप्त्यधिकरणसमवायत्वावच्छिन्नसंसर्गतानिरूपकत्वस्य, तथा साध्यतावच्छेदकतानिरूपितसंसर्गतानवच्छेदकीभूतकालिकत्वावच्छिन्नसंसर्गतानिरूप-कत्वस्य च सत्त्वात् अनिरूपकत्वदलाभावात् नाव्याप्तिः।

(शं.) ननु समवायेन द्रव्यत्ववत्-कालिकेन द्रव्यत्ववद्भेदग्रहणे, यथा समवायत्वावच्छिन्नसंसर्गता-कालिकत्वावच्छिन्नसंसर्गतयोर्भेदः, तथा तादृशसंस-र्गतानिरूपकयोः द्रव्यत्वनिष्ठावच्छेदकतयोरपि भेदस्संभाव्यते। तयोरपि (समवायेन) द्रव्यत्ववत् कालिकेन द्रव्यत्ववदिति प्रत्येकं ग्रहणात्। तथा चात्रापि समवायत्वाव-च्छिन्नसंसर्गतानिरूपिका द्रव्यत्वनिष्ठावच्छेदकता अन्या। तस्यां च कालिकत्वाव-च्छिन्नसंसर्गतानिरूपकत्वं नास्त्येवेति अनिरूपकत्वदलस्यापि सत्त्वादव्याप्तिः।

(शं.स.) मैवम्। साध्यतावच्छेदकतानिरूपितसंसर्गतावच्छेदकतापर्याप्त्य-धिकरणधर्मावच्छिन्नसंसर्गतानिरूपकावच्छेदकतानिरूपकत्वे सति साध्यतावच्छे-दकतानिरूपितसंसर्गतानवच्छेदकधर्मावच्छिन्नसंसर्गतानिरूपकावच्छेदकत्वानिरूपकत्वं प्रतियोगितायां निवेश्यते। एवं च पूर्वोक्तरीत्या संसर्गतयोर्भेदेऽपि अवच्छेदकतयो-र्भेदेऽपि प्रतियोगितायाः भेदाभावात्, (समवायेन द्रव्यत्ववत्-कालिकेन द्रव्यत्ववच्च यत् तत्प्रतियोगिकभेदस्योपादानात्[\[12\]](\%22#_ftn12\%22 "\"\"") न प्रतियोगितायाः तादृशभिन्नावच्छेदकताद्वय-निरूपिकाया अपि भेदः। तथा च प्रतियोगितायाः भेदाभावात्) समवायेन द्रव्यत्वत्- कालिकेन द्रव्यत्ववद्भेदग्रहणे समवायत्वावच्छिन्नसंसर्गतानिरूपकावच्छेदकतानिरू-पकत्वं यथा प्रतियोगितायां वर्तते, (तथा) एवमेव कालिकत्वावच्छिन्नसंसर्गता-निरूपकावच्छेदकतानिरूपकत्वमपि वर्तते इति प्रतियोगितायाम् अनिरूपकत्व-दलाभावान्नाव्याप्तिः।



पूर्वपक्षः

**अथैवमपि कालिकेन महानसानुयोगिकसंयोगविशिष्ट-समवायेन वह्नित्व-विशिष्टस्य संयोगेन साध्यतायां धूमादिहेतौ समवायेन महानसानुयोगिकसंयोगविशिष्ट-कालिकेन वह्नित्वविशिष्टस्य संयोगेनाभावमादायाव्याप्तिः। तदभावप्रतियोगिताव-च्छेदकतानिरूपितसंसर्गतावच्छेदकयोः समवायत्व-कालिकत्वयोः साध्यतावच्छेदक-तानिरूपितसंसर्गतावच्छेदकतापर्याप्त्यधिकरणत्वात्। **



अवान्तरपूर्वपक्षः

**न च साध्यतावच्छेदकतानिरूपितसंसर्गतावच्छेदकतापर्याप्त्यधिकरणधर्माव-च्छिन्नसंसर्गताकसाध्यतावच्छेदकनिष्ठावच्छेदकताकेत्यनेन साध्यतावच्छेदकता-विशिष्टावच्छेदकतानिरूपकत्वं विवक्षितम्। वैशिष्ट्यं च (1) स्वसामानाधिकरण्य- (2) स्वनिरूपितसंसर्गतावच्छेदकतापर्याप्त्यधिकरणधर्मावच्छिन्नसंसर्गताकत्वोभयसंबन्धेन। स्वपदं साध्यतावच्छेदकतापरम्। तथा च पूर्वोक्तस्थले समवायेन महानसानु-योगिकसंयोगविशिष्ट-कालिकेन वह्नित्वविशिष्टस्य संयोगेन अभावस्य न लक्षणघटकत्वम्। तदभावीयप्रतियोगितावच्छेदकतयोः स्वसामानाधिकरण्य-साध्यतावच्छेदकतावच्छेदकसंबन्धानवच्छिन्नत्वात्। तथा च न तदभावमादायाव्याप्तिः। **

**(अ.शं.) “समवायेन महानसानुयोगिकसंयोगविशिष्ट-समवायेन वह्नित्व-विशिष्टाभावीयप्रतियोगितानिरूपितमहानसानुयोगिकसंयोगनिष्ठावच्छेदकतायां साध्य-तावच्छेदकताविशिष्टत्वासंभवेऽपि तदभावीयप्रतियोगित्वीयवह्नित्वनिष्ठसमवायाव-च्छिन्नावच्छेदकतायां प्रागुक्तोभयसंबन्धेन समवायावच्छिन्नवह्नित्वनिष्ठावच्छेदकता-वैशिष्ट्यसत्वात्, तादृशाभावस्य अपि लक्षणघटकत्वात्, तद्वति हेतोस्सत्त्वादव्याप्तिः” इति तु **

**(अ.शं.स.) न देश्यम्। साध्यतावच्छेदकताविशिष्टान्यावच्छेदकत्वानिरूपक-त्वस्यैव प्रतियोगितायां निवेशनीयत्वात्। वैशिष्ट्यञ्च प्रगुक्तोभयसंबन्धेन। तथा च सम-वायेन महानसानुयोगिकसंयोगविशिष्ट-समवायेन वह्नित्वविशिष्टाभावीयप्रतियोगिताव-च्छेदकत्वयोर्मध्ये वह्नित्वनिष्ठावच्छेदकतायाः साध्यतावच्छेदकतावैशिष्ट्येऽपि संयोग-निष्ठावच्छेदकताया अतथात्वेन तन्निरूपकप्रतियोगिताकस्य तदभावस्य लक्षणा-घटकत्वात्। **

**इत्थञ्च निरुक्तसत्यन्तं[**\[13\]**](\%22#_ftn13\%22 "\"\"") प्रतियोगितायां नोपादेयमेव। समवायेन द्रव्यत्ववत्-कालिकेन द्रव्यत्ववद्भेदीयप्रतियोगितायाः साध्यतावच्छेदकताविशिष्टान्यकालिकसम्ब-न्धावच्छिन्नावच्छेदकताकत्वादेव तद्भेदमादाय तादात्म्येन द्रव्यसाध्यक-गगनत्वहेतुक-स्थले अव्याप्तिनिरासात् । **

**महानसीयवह्न्यनुयोगिकसमवायेन वह्नित्वविशिष्टाभावमादाय अव्याप्तेरपि साध्यतावच्छेदकतावैशिष्ट्यनियामकसंबन्धमध्ये लघुतरस्वनिरूपितसंसर्गताविशिष्ट-संसर्गताकत्वस्य द्वितीयसंबन्धत्वेनैव वारणात्, तदनुरोधेन गुरुतरसत्यन्तनिवेशा-नौचित्यात्। संसर्गतावैशिष्ट्यं च संसर्गतायां (1) स्वावच्छेदकतापर्याप्त्यधिकरणधर्माव-च्छिन्नत्व- (2) स्वानवच्छेदकानवच्छिन्नत्व-उभयसंबन्धेनेति वाच्यम्।**



अवान्तरपूर्वपक्षसमाधानम्

**कालिकेन गन्धविशिष्ट-समवायेन गुणविशिष्टस्य तादात्म्येन साध्यतायां जन्यद्रव्यत्वहेतौ समवायेन गन्धविशिष्ट-कालिकेन गुणविशिष्टभेदमादायाव्याप्तेर्दुष्परि-हारत्वात्। गन्धनिष्ठतद्भेदीयप्रतियोगितावच्छेदकतायाः गुणनिष्ठसाध्यतावच्छेदकता-विशिष्टत्वात्। गुणनिष्ठतत्प्रतियोगितावच्छेदकताया अपि गन्धनिष्ठसाध्यतावच्छेदकता-विशिष्टत्वात्। **

**यदि च वैशिष्ट्यनियामकसंबन्धमध्ये सामानाधिकरण्यस्थले व्यापकत्वं निवेश्य गन्धनिष्ठप्रतियोगितावच्छेदकतायाः गुणनिष्ठसाध्यतावच्छेदकताव्यापकत्वाभावेन साध्यतावच्छेदकताविशिष्टान्यतया तद्भेदमादायाव्याप्तिर्निवार्यते, **

**तदा विषयितया स्वरूपतो ज्ञानत्वविशिष्ट-समवायेन ज्ञानत्वत्वावच्छिन्न-विशिष्टस्य तादात्म्येन साध्यतायां ज्ञानमित्याकारकज्ञानत्वहेतौ विषयितया ज्ञानत्वत्वा-वच्छिन्नविशिष्ट-समवायेन स्वरूपतो ज्ञानत्ववद्भेदमादायाव्याप्तिरपरिहार्यैव। तद्भेदीय-प्रतियोगितावच्छेदकतयोः ज्ञानत्वमात्रनिष्ठयोः स्वव्यापकत्व-साध्यतावच्छेदकताव-च्छेदकसंबन्धावच्छिन्नत्वादिति चेत्,**



**पूर्वपक्षः**

नन्वेवमपि ‘पर्वतः कालिकेन महानसानुयोगिकसंयोगविशिष्टं- समवायेन वह्नित्वविशिष्टं च यत् (वह्निः) संयोगेन तद्वान्, धूमात्’ इत्यादावव्याप्तिः। अयं च सद्धेतुः। महानसानुयोगिकसंयोगस्य कालिकेन पर्वतीयवह्नावपि सत्त्वात्। समवायेन वह्नित्वस्यापि वह्नौ सत्त्वात्। तादृशसाध्यवति धूमस्यापि सत्त्वात्।

**अत्र समवायेन महानसानुयोगिकसंयोगविशिष्टः कालिकेन वह्नित्वविशिष्टो यः (महानसीयवह्निः) तस्य संयोगेनाभावोऽपि लक्षणघटकः।** तत्र साध्यतावच्छेदकद्वय-सद्भावात् साध्यतावच्छेदकतावच्छेदकसंसर्गोपि द्विविधः, समवायः कालिकश्चेति। विशिष्ट(महानसीयवह्नि)निष्ठप्रतियोगितानिरूपितमवच्छेदकताद्वयं महानसानुयोगि-कसंयोगनिष्ठं वह्नित्वनिष्ठं च, तन्निरूपितं संसर्गताद्वयं समवायनिष्ठं कालिकनिष्ठं च, तादृशसंसर्गते च साध्यतावच्छेदकतानिरूपितसंसर्गतावच्छेदकतापर्याप्त्यधिकरणी-भूतसमवायत्व-कालिकत्वावच्छिन्ने (एका समवायत्वावच्छिन्ना, अपरा कालिकत्वा-वच्छिन्ना)। तथा च साध्यतावच्छेदकतानिरूपितसंसर्गतावच्छेदकतापर्याप्त्यधि-करणधर्मावच्छिन्नत्वं संसर्गतायामस्ति। तथा साध्यतावच्छेदकतानिरूपितसंसर्गतान-वच्छेदकनवच्छिन्नत्वमपि संसर्गतायामस्ति। कालिकत्व-समवायत्वयोः द्वयोरपि (क्रमव्यत्यासेपि) तादृशसंसर्गतावच्छेदकत्वानपायात्। तथा च साध्यतावच्छेद-कतावच्छेदकसंबन्धयोरेव क्रमव्यत्यासेन उपादानात् साध्यतावच्छेदकतानिरूपित-संसर्गतावच्छेदकतापर्याप्त्यधिकरणीभूतसमवायत्वावच्छिन्नकालिकत्वावच्छिन्नसंसर्ग-ताकावच्छेदकताकप्रतियोगिताकाभावस्येदानीमुपादानात् तादृशमहानसीयवह्न्यभा-वाधिकरणपर्वतवृत्तित्वस्य धूमे सत्त्वादव्याप्तिः।



**अवान्तरपूर्वपक्षः**

तत्परिहाराय साध्यतावच्छेदकताविशिष्टावच्छेदकताकत्वं प्रतियोगितायां निवेशनीयम्। साध्यतावच्छेदकतावैशिष्ट्यं च अवच्छेदकतायां (1) स्वसामानाधि-करण्य-(2) स्वनिरूपितसंसर्गतावच्छेदकतापर्याप्त्यधिकरणधर्मावच्छिन्नसंसर्गता-कत्वोभयसंबन्धेन।

वह्निमान् धूमात् इत्यत्र लक्षणघटकीभूतोऽभावः समवायेन वह्नित्वविशिष्टः वह्निः संयोगेन नास्तीत्यभावः। तदभावीयप्रतियोगितायां साध्यतावच्छेदकता-विशिष्टावच्छेदकताकत्वं वर्तते। साध्यतावच्छेदकता वह्नित्वनिष्ठा। तदधिकरणं वह्नित्वम्। तद्वृत्तित्वम् प्रतियोगितावच्छेदकतायाम्। तथाच स्वसामानाधिकरण्यरूपः प्रथमसंबन्धः प्रतियोगितावच्छेदकतायामागतः। एवं साध्यतावच्छेदकतानिरूपित-संसर्गतावच्छेदकतापर्याप्त्यधिकरणीभूतसमवायत्वावच्छिन्नसंसर्गतानिरूपकत्वमपि वह्नित्वनिष्ठप्रतियोगितावच्छेदकतायां वर्तते इति द्वितीयसंबन्धोपि प्रतियोगितावच्छे-दकतायामागतः। तथा च तादृशोभयसंबन्धेन साध्यतावच्छेदकताविशिष्टा वह्नित्वनिष्ठा प्रतियोगितावच्छेदकता, तन्निरूपकोऽभावः समवायेन वह्नित्वविशिष्टो नास्तीत्यभावः। तदधिकरणह्रदाद्यवृत्तित्वाद्धूमस्य लक्षणसमन्वयः।

प्रकृतस्थले च साध्यतावच्छेदकतापदेन वह्नित्वनिष्ठसाध्यतावच्छेदकतायाः ग्रहणे कालिकसंबन्धावच्छिन्नवह्नित्वनिष्ठप्रतियोगितावच्छेदकतायां
साध्यतावच्छेद-कताधिकरणीभूतवह्नित्ववृत्तित्वसत्त्वेऽपि (प्रथमसंबन्धसत्त्वेपि) वह्नित्वनिष्ठसाध्यताव-च्छेदकतानिरूपितसंसर्गतावच्छेदकतापर्याप्त्यधिकरणीभूतसमवायत्वावच्छिन्नसंसर्ग-ताकत्वाभावात् (द्वितीयसंबन्धाभावेन) उक्तोभयसंबन्धेन साध्यतावच्छेदकताविशि-ष्टावच्छेदकतापदेन कालिकसंबन्धावच्छिन्नवह्नित्वनिष्ठप्रतियोगितावच्छेदकता उपा-दातुं न शक्यते। तथा महानसानुयोगिकसंयोगनिष्ठप्रतियोगितावच्छेदकतायां वह्नि-त्वनिष्ठसाध्यतावच्छेदकतानिरूपितसंसर्गतावच्छेदकतापर्याप्त्यधिकरणसमवायत्वाव-च्छिन्नसंसर्गताकत्वसत्त्वेऽपि (द्वितीयसंबन्धसत्त्वेपि) तादृशसाध्यतावच्छेदकताधिक-रणवह्नित्ववृत्तित्वाभावात्
(प्रथमसंबन्धाभावेन) न तादृशावच्छेदकताकप्रतियोगि-ताकाभावमादायाव्याप्तिः। साध्यतावच्छेदकतापदेन महानसानुयोगिकसंयोगनिष्ठ-साध्यतावच्छेदकताया ग्रहणे साध्यतावच्छेदकताधिकरणवृत्तित्वस्य समवायेन महा-नसानुयोगिकसंयोगनिष्ठप्रतियोगितावच्छेदकतायां सत्त्वेऽपि (प्रथमसंबन्धसत्त्वेपि) साध्यतावच्छेदकतानिरूपितसंसर्गतावच्छेदकतापर्याप्त्यधिकरणकालिकत्वावच्छिन्नसं-सर्गताकत्वस्याभावात् (द्वितीयसंबन्धाभावेन) तस्यां साध्यतावच्छेदकतावैशिष्ट्य-स्याभावात्, वह्नित्वनिष्ठप्रतियोगितावच्छेदकतायाश्च महानसानुयोगिकसंयोगनिष्ठ-साध्यतावच्छेदकतासामानाधिकरण्यं नास्ति इति प्रथमसंबन्धाभावेन न तन्निष्ठाव-च्छेदकताकप्रतियोगिताकाभावमादायाव्याप्तिः। समवायसंबन्धावच्छिन्नवह्नित्वनिष्ठाव-च्छेदकतायाम् एव उक्तोभयसंबन्धेन वह्नित्वनिष्ठसमवायसंबन्धावच्छिन्नसाध्यताव-च्छेदकतावैशिष्ट्यसत्त्वात् तस्या एवोपादेयतया, तादृशवह्नित्वनिष्ठावच्छेदकताक-प्रतियोगिताकाभावस्य पर्वतेऽभावान्नाव्याप्तिः।

(अ.शं.) **नन्वेवमपि उक्तस्थले एव समवायेन महानसानुयोगिकसंयोग-विशिष्टः समवायेन वह्नित्वविशिष्टो यः तदभावमादायाव्याप्तिः।** यद्यपि तत्र महानसानु-योगिकसंयोगनिष्ठा या समवायसंबन्धावच्छिन्नावच्छेदकता तादृशावच्छेदकतायां साध्यतावच्छेदकताधिकरणसंयोगवृत्तित्वसत्त्वेऽपि साध्यतावच्छेदकतानिरूपितसंसर्ग-तावच्छेदकतापर्याप्त्यधिकरणीभूतकालिकत्वावच्छिन्नसंसर्गताकत्वस्याभावात्तस्याः उ-क्तोभयसंबन्धेन साध्यतावच्छेदकताविशिष्टावच्छेदकतापदेन ग्रहणं न संभवति, तथाऽपि समवायसंबन्धावच्छिन्नवह्नित्वनिष्ठावच्छेदकतायां साध्यतावच्छेदकताधिकरणवह्नि-त्ववृत्तित्व-साध्यतावच्छेदकतानिरूपितसंसर्गतावच्छेदकतापर्याप्त्यधिकरणीभूतसम-वायत्वावच्छिन्नसंसर्गताकत्वोभयसंबन्धेन समवायसंबन्धावच्छिन्नवह्नित्वनिष्ठसाध्य-तावच्छेदकतावैशिष्ट्यस्य सत्त्वात् तादृशवह्नित्वनिष्ठावच्छेदकताकप्रतियोगिताका-भावः समवायेन महानसानुयोगिकसंयोगविशिष्टः-समवायेन वह्नित्वविशिष्टो यः तत्प्र-तियोगिकाभावोऽपि (महानसीयवह्न्यभावोऽपि), तदधिकरणपर्वतवृत्तित्वमादाय धूमेऽव्याप्तिर्वर्तते एव।

(अ.शं.स.) अत्रोच्यते। तत्परिहाराय साध्यतावच्छेदकताविशिष्टान्याव-च्छेदकत्वानिरूपकत्वं प्रतियोगितायां निवेशनीयम्। (अन्यत्सर्वं त्याज्यमेव)। वैशिष्ट्यं च प्रागुक्तोभयसंबन्धेन। ‘वह्निमान् धूमात्’ इत्यादौ उक्तोभयसंबन्धेन साध्यताव-च्छेदकताविशिष्टा या समवायसंबन्धावच्छिन्नवह्नित्वनिष्ठावच्छेदकता, तद्भिन्नविषयि-तादिसंबन्धावच्छिन्नवह्नित्वनिष्ठावच्छेदकतानिरूपकत्वं “समवायेन वह्नित्वविशिष्टं नास्ति” इत्यभावीयप्रतियोगितायां नास्तीति तादृशाभावाधिकरणह्रदादिनिरूपित-वृत्तित्वाभावः धूमे इति समन्वयः।

 प्रकृतस्थले च उक्तोभयसंबन्धेन वह्नित्वनिष्ठसाध्यतावच्छेदकताविशिष्टाव-च्छेदकता समवायसंबन्धावच्छिन्नवह्नित्वनिष्ठावच्छेदकता, तदन्या समवायसंबन्धाव-च्छिन्नमहानसानुयोगिकसंयोगनिष्ठावच्छेदकता (तत्तु पूर्वमेव दर्शितम्), तादृशाव-च्छेदकतानिरूपकत्वमेव ‘समवायेन महानसानुयोगिकसंयोगविशिष्टः समवायेन वह्नित्वविशिष्टो नास्ति’ इत्यभावीयप्रतियोगितायां, न तु तादृशावच्छेदकत्वानिरूप-कत्वम्। किन्तु ‘समवायेन वह्नित्वविशिष्टं नास्ति’ इत्यभावीयप्रतियोगितैव तथा। तादृशप्रतियोगिताकाभाववदवृत्तित्वमेव धूमे इति नाव्याप्तिः।

 इत्थं च पूर्वं यत् ‘तादात्म्येन द्रव्यवत्, गगनत्वात्’ इत्यत्राव्याप्तिपरिहाराय निविष्टं प्रतियोगितायां साध्यतावच्छेदकतानिरूपितसंसर्गतानवच्छेदकधर्मावच्छिन्न-संसर्गताकावच्छेदकत्वानिरूपकत्वं तन्न देयमेव। तथा हि ‘तादात्म्येन द्रव्यवत्, गगनत्वात्’ इत्यत्र समवायेन द्रव्यत्ववत्-कालिकेन द्रव्यत्ववत् यत्, तत्प्रतियोगिक-भेदस्य नैव लक्षणघटकत्वम्। तदीयप्रतियोगितायाः एकत्वेन साध्यतावच्छेदकताधि-करणीभूतद्रव्यत्ववृत्तित्व-साध्यतावच्छेदकतानिरूपितसंसर्गतावच्छेदकतापर्याप्त्यधि-करणसमवायत्वावच्छिन्नसंसर्गताकत्वोभयसंबन्धेन समवायसंबन्धावच्छिन्नद्रव्यत्व-निष्ठसाध्यतावच्छेदकताविशिष्टा या समवायसंबन्धावच्छिन्नद्रव्यत्वनिष्ठप्रतियोगिता-वच्छेदकता, तदन्या या अवच्छेदकता कालिकसंबन्धावच्छिन्नद्रव्यत्वनिष्ठावच्छेदकता तन्निरूपकत्वमेव तस्यां प्रतियोगितायां वर्तते, न तु तदनिरूपकत्वमिति तत्प्रति-योगिकभेदस्य न लक्षणघटकत्वमिति न तमादायाव्याप्तिः।

 (अ.शं.) नन्वेवमपि ‘वह्निमान् धूमात्’ इत्यादौ ‘महानसीयवह्न्यनुयो-गिकसमवायेन वह्नित्वविशिष्टं (महानसीयवह्निः) नास्ति’ इत्यभावमादाय पूर्वोक्ता-व्याप्तिः तदवस्थैव। साध्यतावच्छेदकताधिकरणवह्नित्ववृत्तित्व-साध्यतावच्छदकता-निरूपितसंसर्गतावच्छेदकतापर्याप्त्यधिकरणसमवायत्वावच्छिन्नसंसर्गताकत्वोभयसंब-न्धेन समवायसंबन्धावच्छिन्नवह्नित्वनिष्ठसाध्यतावच्छेदकताविशिष्टा या महानसी-यवह्न्यनुयोगिकसमवायसंबन्धावच्छिन्नवह्नित्वनिष्ठप्रतियोगितावच्छेदकता तन्निरूप-कत्वमेव महानसीयवह्निनिष्ठप्रतियोगितायां वर्तते इति तत्प्रतियोगिताकाभावमादाय तद्वत्पर्वतनिरूपितवृत्तित्वस्य धूमे सत्त्वात् अव्याप्तिरिति चेत्

 (अ.शं.स.) न। तत्परिहाराय साध्यतावच्छेदकताविशिष्टान्यावच्छेदकत्वा-निरूपकत्वमित्यत्र
वैशिष्ट्यनियामकः द्वितीयः संबन्धः न स्वनिरूपितसंसर्गताव-च्छेदकतापर्याप्त्यधिकरणधर्मावच्छिन्नसंसर्गताकत्वम्, अपि तु स्वनिरूपितसंसर्गता-विशिष्टसंसर्गताकत्वमिति विवक्ष्यते। **तथा च साध्यतावच्छेदकतावैशिष्ट्यं (1) स्वसामानाधिकरण्य-(2) स्वनिरूपितसंसर्गताविशिष्टसंसर्गताकत्वोभयसंबन्धेन। संसर्गतावैशिष्ट्यं च संसर्गतायां (1) स्वावच्छेदकतापर्याप्त्यधिकरणधर्मावच्छिन्नत्व-(2) स्वानवच्छेदकानवच्छिन्नत्वोभयसबन्धेन।**

 वह्निमान् धूमात् इत्यादौ समवायसंबन्धावच्छिन्नवह्नित्वनिष्ठसाध्यताव-च्छेदकताविशिष्टा समवायसंबन्धावच्छिन्नवह्नित्वनिष्ठप्रतियोगितावच्छेदकता। (स्वपद-गृहीतसाध्यतावच्छेदकतानिरूपित)संसर्गतावच्छेदकतापर्याप्त्यधिकरणसमवायत्वाव-च्छिन्नत्व-तादृशसंसर्गतानवच्छेदकसंयोगत्वाद्यनवच्छिन्नत्वोभयसंबन्धेन साध्यताव-च्छेदकतानिरूपितसमवायनिष्ठसंसर्गताविशिष्टसंसर्गतानिरूपकत्वात् द्वितीयसंबन्धः, तथा साध्यतावच्छेदकताधिकरणवह्नित्ववृत्तित्वात् प्रथमसंबन्धश्च वह्नित्वनिष्ठप्रति-योगितावच्छेदकतायां वर्तते इति तादृशोभयसंबन्धेन समवायसंबन्धावच्छिन्न-वह्नित्वनिष्ठसाध्यतावच्छेदकतावैशिष्ट्यं समवायसंबन्धावच्छिन्नवह्नित्वनिष्ठप्रतियोगि-तावच्छेदकतायां वर्तते इति तादृशावच्छेदकताकप्रतियोगिताकाभावस्य समवायेन वह्नित्वविशिष्टो नास्तीत्यभावस्यैव लक्षणघटकता।

 महानसीयवह्न्यनुयोगिकसमवायेन वह्नित्वविशिष्टो नास्तीत्यभावस्य तु न लक्षणघटकत्वम्। महानसीयवह्न्यनुयोगिकसमवायसंबन्धावच्छिन्नवह्नित्वनिष्ठप्रति-योगितावच्छेदकतायाः साध्यतावच्छेदकतावैशिष्ट्यं नास्ति, स्वनिरूपितसंसर्गता-विशिष्टसंसर्गताकत्वरूपद्वितीयसंबन्धाभावात्। तदपि संसर्गतावैशिष्ट्यनियामक-द्वितीयसंबन्धाभावात्। तथा हि तत्र महानसीयवह्न्यनुयोगिकसमवायनिष्ठसंसर्गतायां संसर्गतावच्छेदकतापर्याप्त्यधिकरणसमवायत्वावच्छिन्नत्वसत्त्वेऽपि संसर्गतानवच्छेद-कीभूतमहानसीयवह्न्यनुयोगिकत्वानवच्छिन्नत्वाभावात्, निरुक्तोभयसंबन्धेन साध्य-तावच्छेदकतानिरूपितसंसर्गताविशिष्टसंसर्गतापदेन महानसीयवह्न्यनुयोगिकसमवाय-निष्ठसंसर्गता धर्तुं न शक्यते। तथा च साध्यतावच्छेदकतासामानाधिकरण्य-साध्यता-वच्छेदकतानिरूपितसंसर्गताविशिष्टसंसर्गताकत्वोभयसंबन्धेन साध्यतावच्छेदकता-वैशिष्ट्यस्य महानसीयवह्न्यनुयोगिकसमवायसंबन्धावच्छिन्नवह्नित्वनिष्ठप्रतियोगिताव-च्छेदकतायामभावेन निरुक्तोभयसंबन्धेन साध्यतावच्छेदकताविशिष्टावच्छेदकता-भिन्नत्वस्यैव
महानसीयवह्न्यनुयोगिकसमवायावच्छिन्नवह्नित्वनिष्ठावच्छेदकतायां सत्त्वेन तन्निरूपकत्वमेव तादृशाभावीयप्रतियोगितायां वर्तते इति नाव्याप्तिः।

 इति चेत्

**अवान्तरपूर्वपक्षसमाधानम्**

 न। एवमपि कालिकेन गन्धविशिष्टः समवायेन गुणविशिष्टः यः (जन्यद्रव्य-मात्रं) तस्य तादात्म्येन साध्यतायां जन्यद्रव्यत्वरूपसद्धेतौ ‘घटः कालिकेन गन्ध-विशिष्टं-समवायेन गुणविशिष्टं च यत्, तादात्म्येन तद्वान्, जन्यद्रव्यत्वात्’ इत्यत्र अव्याप्तिः।

 तत्र समवायेन गन्धविशिष्ट-कालिकेन गुणविशिष्टो यः (पृथिवीमात्रं) तद्भेदस्यापि लक्षणघटकत्वात् तद्वति जलादौ जन्यद्रव्यत्वसत्त्वेन साध्याभाववद्वृत्तित्वात् अव्याप्तिः। तथा हि समवायेन गन्धविशिष्टभेदग्रहणे प्रतियोगितावच्छेदकता गन्धनिष्ठा, सा च गुणनिष्ठसाध्यतावच्छेदकताविशिष्टा। तथा हि गुणनिष्ठसाध्यतावच्छेदकता-धिकरणीभूतो गन्धरूपगुणः, तन्निष्ठत्वं गन्धनिष्ठप्रतियोगितावच्छेदकतायाम्। एवं गुणनिष्ठसाध्यतावच्छेदकतानिरूपितसंसर्गतावच्छेदकतापर्याप्त्यधिकरणीभूतसमवाय-त्वावच्छिन्नसंसर्गताकत्वं गन्धनिष्ठप्रतियोगितावच्छेदकतायाम्। गन्धस्यापि गुणत्वात्, गुणनिष्ठसाध्यतावच्छेदकतायाः समवायसंबन्धावच्छिन्नत्वे गन्धरूपगुणनिष्ठप्रति-योगितावच्छेदकताया अपि समवायसंबन्धावच्छिन्नत्वावश्यंभावात्। तथा गुणनिष्ठ-साध्यतावच्छेदकतानिरूपितसंसर्गतानवच्छेदककालिकत्व-संयोगत्वाद्यनवच्छिन्नसंस-र्गताकत्वमपि तत्र वर्तते। तथा च प्रागुक्तोभयसंबन्धेन स्वनिरूपितसंसर्गताविशिष्ट-संसर्गतानिरूपकत्व-स्वसामानाधिकरण्योभयसंबन्धेन गुणनिष्ठसाध्यतावच्छेदकता-विशिष्टा गन्धनिष्ठा प्रतियोगितावच्छेदकता, तन्निरूपकप्रतियोगिताकाभावः समवायेन गन्धविशिष्ट-कालिकेन गुणविशिष्टस्य भेदः इति अव्याप्तिः।

 एवमेव कालिकसंबन्धावच्छिन्नगुणनिष्ठप्रतियोगितावच्छेदकतायामपि कालि-कसंबन्धावच्छिन्नगन्धनिष्ठसाध्यतावच्छेदकतावैशिष्ट्यं बोध्यम्। गुणस्य गन्धरूपत्वेन प्रतियोगितावच्छेदकतायाः साध्यतावच्छेदकताधिकरणगन्धवृत्तित्वेन स्वसामानाधि-करण्यम्, कालिकसंबन्धावच्छिन्नत्वेन तद्भिन्नसंबन्धानवच्छिन्नत्वेन च स्वनिरूपित-संसर्गताविशिष्टसंसर्गतानिरूपकत्वं चेति संबन्धद्वयसद्भावात्।

एतादृशाव्याप्तिपरिहाराय यदि स्वसामानाधिकरण्यसंबन्धस्थाने स्वव्यापकत्वं निवेश्यते, तदा गुणनिष्ठप्रतियोगितावच्छेदकतायां गन्धनिष्ठसाध्यतावच्छेदकता-व्यापकत्वसत्त्वेऽपि गन्धनिष्ठप्रतियोगितावच्छेदकतायाः गुणनिष्ठसाध्यतावच्छेदकता-व्यापकत्वाभावात् (गुणनिष्ठसाध्यतावच्छेदकताधिकरणेषु त्रयोविंशतिगुणेषु गन्धनिष्ठ-प्रतियोगितावच्छेदकताया अभावात्) नाव्याप्तिरित्युच्यते,

तदापि विषयितया स्वरूपतो ज्ञानत्वविशिष्टं- समवायेन ज्ञानत्वत्वावच्छि-न्नविशिष्टं यत् तस्य तादात्म्येन साध्यतायां ज्ञानमित्याकारज्ञानत्वरूपहेतावव्याप्तिः। तत्र ज्ञानमित्याकारकज्ञानत्ववत् ज्ञानं, तत्र स्वरूपतो विषयितया ज्ञानत्वविशिष्टं ज्ञानं तादात्म्येन अस्ति। एवं समवायेन ज्ञानत्वत्वावच्छिन्नं यत् ज्ञानत्वं तद्विशिष्टमपि ज्ञानं तादात्म्येन वर्तते इत्ययं सद्धेतुः।

अत्र (व्युत्क्रमेण) विषयितया ज्ञानत्वत्वावच्छिन्नविशिष्टं-समवायेन स्वरूपतो ज्ञानत्वविशिष्टं यत् तद्भेदः पक्षे ज्ञाने वर्तते। (तत्र विषयितया ज्ञानत्वत्वेन ज्ञानत्वस्य भानाभावात्, किन्तु स्वरूपत एव विषयितया भानात्)। तादृशभेदवज्ज्ञानरूप-पक्षवृत्तित्वमेव ज्ञानमित्याकारज्ञानत्वे वर्तते इत्यव्याप्तिः।

तथा हि विषयितया ज्ञानत्वत्वावच्छिन्नविशिष्ट-स्वरूपतः समवायेन ज्ञानत्वविशिष्टभेदः लक्षणघटकः। तादृशभेदीयप्रतियोगितानिरूपिते अवच्छेदकते द्वे अपि ज्ञानत्वमात्रनिष्ठे इति साध्यतावच्छेदकताव्यापकता सुलभैव। तयोश्च ज्ञानत्व-मात्रनिष्ठसाध्यतावच्छेदकतावैशिष्ट्यं संबन्धव्यत्यासाकरणात् वर्तते एव। ज्ञानत्वनिष्ठ-साध्यतावच्छेदकताव्यापकत्वम्, एवं ज्ञानत्वनिष्ठसाध्यतावच्छेदकतानिरूपितसंस-र्गतावच्छेदकतापर्याप्त्यधिकरणीभूतविषयितात्व-समवायत्वोभयावच्छिन्नत्व-तादृश-संसर्गतानवच्छेदकसंयोगत्वाद्यनवच्छिन्नत्वोभयसंबन्धेन स्वनिरूपितसंसर्गताविशिष्ट-संसर्गताकत्वमित्युभयसंबन्धेन स्वरूपतो ज्ञानत्वनिष्ठसाध्यतावच्छेदकतावैशिष्ट्यं विषयितया ज्ञानत्वत्वावच्छिन्नज्ञानत्वनिष्ठप्रतियोगितावच्छेदकतायां वर्तते इति तादृशावच्छेदकताकप्रतियोगिताकभेदाधिकरणपक्षवृत्तित्वमादायाव्याप्तिः।



समाधानम्

**सत्यम्।  तथापि साध्यतावच्छेदकताविशिष्टान्यावच्छेदकत्वानिरूपकत्व-मित्यत्र साध्यतावच्छेदकतावैशिष्ट्यं न प्रागुक्तोभयसंबन्धेन। किन्तु (1) स्वसजातीयत्व- (2) स्वव्यापकत्व- (3) स्वनिरूपितसंसर्गताविशिष्टसंसर्गतानिरूपकत्व-एतत्त्रितय-संबन्धेन। **

**तथा च विषयितया ज्ञानत्वत्वावच्छिन्न-ज्ञानभेदीयप्रतियोगितानिरूपित-ज्ञानत्वनिष्ठविषयितासंबन्धावच्छिन्नावच्छेदकतायां ज्ञानत्वनिष्ठविषयितासंबन्धाव-च्छिन्ननिरवच्छिन्नसाध्यतावच्छेदकतायाः द्वितीयतृतीयसंबन्धयोस्सत्त्वेऽपि स्वसजाती-यत्वरूपप्रथमसंबन्धाभावेन न निरुक्तत्रितयसंबन्धेन वैशिष्ट्यमिति न तादृशभेदमादाय विषयितया स्वरूपतोज्ञानत्वविशिष्ट-समवायेन ज्ञानत्वत्वावच्छिन्नविशिष्टस्य तादात्म्येन साध्यतायां ज्ञानमित्याकारकज्ञानत्वहेतावव्याप्तिः। साजात्यं सावच्छिन्नत्व-निरवच्छि-न्नत्वान्यतररूपेण। तेन न प्रमेयत्वादिना साजात्यमादाय तद्दोषतादवस्थ्यम्। **

**यद्यपि वह्निमतस्तादात्म्येन साध्यतायां धूमादिहेतावव्याप्तिः। अवच्छेद्य-भेदेनावच्छेद्यताभेदात् वह्निमद्भेदीयप्रतियोगितावच्छेदकतायां वह्निनिष्ठ-वह्नित्वावच्छिन्न-साध्यतावच्छेदकतावृत्तिनिरुक्तान्यतरान्तर्गतसावच्छिन्नत्वविरहेण साजात्यघटितत्रि-तयसंबन्धेन साध्यतावच्छेदकताविशिष्टत्वासंभवात् तादृशभेदस्य लक्षणाघटकत्वात्। **

**तथापि निरुक्तान्यतरान्तर्गतसावच्छिन्नत्वं न तावदवच्छेद्यरूपं, येन त्वदुक्त-दोषस्स्यात्। परन्तु यावन्ति सावच्छिन्नानि तावदन्यतमत्वरूपम्। तच्च नावच्छेद्यभेदेन भिन्नमिति साध्यतावच्छेदकतावृत्त्येतादृशान्यतमत्वस्य प्रतियोगितावच्छेदकतायामपि संभवेन नोक्तदोषः । **

**नन्वेवमपि वह्नित्ववद्वान्[**\[14\]**](\%22#_ftn14\%22 "\"\"") धूमात् इत्यादौ वह्नित्वत्वेन वह्नित्वस्य साध्यताव-च्छेदकतायां सामानाधिकरण्यसंबन्धेन महानसीयत्ववद्वह्नित्ववान् नास्तीति प्रतीति-विषयाभावमादाय अव्याप्तिः।
तदभावीयप्रतियोगितानिरूपितवह्नित्व[**\[15\]**](\%22#_ftn15\%22 "\"\"")निष्ठवह्नित्वत्वाव-च्छिन्नावच्छेदकतायाः सावच्छिन्नत्वेन साजात्यस्य, व्यापकत्वस्य, अवच्छेदकसंबन्धाव-च्छिन्नत्वस्य च सत्त्वेन साध्यतावच्छेदकतावैशिष्ट्यसत्त्वात्। महानसीयत्वनिष्ठसामाना-धिकरण्यसंबन्धावच्छिन्नावच्छेदकतायाः साध्यतावच्छेदकताविशिष्टान्यत्त्वेऽपि तदनि-रूपकत्वस्य प्रतियोगितायामबाधात्, प्रतियोगितावच्छेदकताया एव तन्निरूपकत्वात् इति चेत् **

**न। महानसीयत्वोपलक्षितवह्नित्वावच्छिन्नाभावस्य पर्वतादौ अभावात्। महा-नसीयत्वविशिष्टवह्नित्वावच्छिन्नाभावस्य पर्वतादौ सत्त्वेऽपि वह्नित्वनिष्ठतत्प्रतियोगि-तावच्छेदकतायाः विशिष्टप्रतियोगिकसमवायेनैव अवच्छिन्नत्वात्, साध्यतावच्छेद-कतावच्छेदकीभूतशुद्धसमवायावच्छिन्नत्वाभावेन उक्तत्रितयसंबन्धेन साध्यतावच्छेदक-ताविशिष्टत्वाभावात्, तदभावस्य लक्षणाघटकत्वात्।**



**समाधानम् **

एतादृशदोषपरिहाराय साध्यतावच्छेदकतावैशिष्ट्यनियामकसंबन्धः तृती-योऽपि निवेशनीयः। स च स्वसजातीयत्वम्। तच्च सावच्छिन्नत्व-निरवच्छिन्नत्वान्य-तररूपेण। तथा चेदं लक्षणं संपन्नम्- **साध्यतावच्छेदकताविशिष्टान्यावच्छेदकत्वा-निरूपकप्रतियोगिताकाभाववदवृत्तित्वं व्याप्तिः। साध्यतावच्छेदकतावैशिष्ट्यं (1) स्वसजातीयत्व-(2) स्वव्यापकत्व-(3) स्वनिरूपितसंसर्गताविशिष्टसंसर्गतानिरू-पकत्व-एतत्त्रितयसंबन्धेन**। **संसर्गतावैशिष्ट्यं च संसर्गतायां (1) स्वावच्छेदकता-पर्याप्त्यधिकरणधर्मावच्छिन्नत्व- (2) स्वानवच्छेदकानवच्छिन्नत्वोभयसबन्धेन।** वह्नि-मान् धूमात् इत्यत्र वह्नित्वनिष्ठयोः साध्यतावच्छेदकताप्रतियोगितावच्छेदकतयोः निरवच्छिन्नत्वात् स्वसजातीयत्वसंबन्धेनापि साध्यतावच्छेदकतावैशिष्ट्यं प्रतियोगि-तावच्छेदकतायामिति लक्षणसमन्वयः।

तथा च विषयितासंबन्धावच्छिन्नज्ञानत्वत्वावच्छिन्नज्ञानत्वनिष्ठप्रतियोगि-तावच्छेदकतायां प्रागुक्तोभयसंबन्धेन स्वरूपतः विषयितासंबन्धावच्छिन्नज्ञानत्व-निष्ठसाध्यतावच्छेदकतावैशिष्ट्यसत्त्वेऽपि स्वसजातीयत्वसंबन्धेन न तद्वैशिष्ट्यम्। स्वरूपतः विषयितासंबन्धावच्छिन्नज्ञानत्वनिष्ठसाध्यतावच्छेदकता निरवच्छिन्ना। (न हि किंचिदपि ज्ञानत्वत्वादिकं तत्र विशेषणतया भासते)। प्रतियोगितावच्छेदकता तु सावच्छिन्ना। ज्ञानत्वत्वेन ज्ञानत्वस्य तत्र प्रतियोगितावच्छेदकत्वात्। एवमेव समवायेन स्वरूपतः ज्ञानत्वनिष्ठप्रतियोगितावच्छेदकतायाम् इतरसंबन्धद्वयेन ज्ञानत्वत्वाव-च्छिन्नज्ञानत्वनिष्ठसाध्यतावच्छेदकतावैशिष्ट्यसत्त्वेऽपि न तत्सजातीयत्वं, प्रतियोगि-तावच्छेदकताया निरवच्छिन्नत्वात्, साध्यतावच्छेदकतायाः सावच्छिन्नत्वात् इति न तादृशभेदमादायाव्याप्तिः संभवति।

साजात्यं च सावच्छिन्नत्व-निरवच्छिन्नत्वादिरूपेण, न तु प्रमेयत्वादिरूपेण, तेन प्रतियोगितावच्छेदकतायां निरवच्छिन्नायामपि सावच्छिन्नसाध्यतावच्छेदकता-साजात्यं प्रमेयत्वादिना न शङ्कनीयम्।

नन्वेवमपि ‘तादात्म्येन वह्निमान् धूमात्’[\[16\]](\%22#_ftn16\%22 "\"\"") इत्यादावव्याप्तिः। तत्र लक्षण-घटकाभावः वह्निमद्भेदः वक्तव्यः। तत्प्रतियोगितावच्छेदकता वह्निनिष्ठा। तस्यां च
वह्नित्वावच्छिन्नवह्निनिष्ठसाध्यतावच्छेदकतावैशिष्ट्यं संबन्धत्रितयान्तर्गतसाजात्य-संबन्धेन न भवति। (इतरसंबन्धद्वयेन तु भवति इति तु स्पष्टम्)। तथा हि अवच्छेद्यभेदेन अवच्छेद्यता भिद्यते। अवच्छेद्यं नाम अवच्छिन्नम्। प्रतियोगितावच्छेदकता साध्यता-वच्छेदकता वा अवच्छेद्या भवति (सावच्छिन्नत्वावच्छिन्ना निरवच्छिन्नत्वावच्छिन्ना वा)। यद्यवच्छिन्नं भिन्नं तर्हि अवच्छेद्यतापि (वह्नित्वाद्यवच्छिन्नता) भिन्ना।

प्रकृतस्थले वह्निनिष्ठप्रतियोगितावच्छेदकतायां वह्नित्वावच्छिन्नत्वं वर्तते, वह्निनिष्ठसाध्यतावच्छेदकतायामपि वर्तते। परन्तु साध्यतावच्छेदकता-प्रतियोगिता-वच्छेदकतारूपावच्छेद्यभेदात् साध्यतावच्छेदकतागतं यत् वह्नित्वावच्छिन्नत्वरूपं सावच्छिन्नत्वं (तादृशसावच्छिन्नत्वव्यक्तिः) तत् प्रतियोगितावच्छेदकतायां नास्ति। तथा च सावच्छिन्नत्वादिरूपसाजात्यं प्रतियोगितावच्छेदकतायां नास्ति इति
उक्त-संबन्धत्रितयेन वह्निनिष्ठसाध्यतावच्छेदकतावैशिष्ट्यं प्रतियोगितावच्छेदकतायां नैव भवति। तदुभयवृत्त्यवच्छिन्नत्वयोः परस्परं भिन्नत्वात्। तथा च वह्निनिष्ठावच्छेदक-ताकभेदरूपसाध्याभावाप्रसिद्ध्या अव्याप्तिः इति चेत्

न। तत्र अवच्छिन्नत्वं नाम नावच्छेद्यस्वरूपं, किन्तु यावन्ति सावच्छिन्नानि तावदन्यतमत्त्वरूपम्। अत्र प्रतियोगितावच्छेदकतासाध्यतावच्छेदकतयोः एकस्यैव सावच्छिन्नत्वस्य अभावेपि, वह्निनिष्ठा प्रतियोगितावच्छेदकता वह्नित्वावच्छिन्ना, साध्यतावच्छेदकतापि सावच्छिन्नैवेति तावदन्यतमत्त्वरूपं सावच्छिन्नत्वमुभयोरपि वर्तते। तथा च संबन्धत्रितयेन साध्यतावच्छेदकताविशिष्टावच्छेदकता वह्निनिष्ठ-प्रतियोगितावच्छेदकता भवतीति तन्निरूपकप्रतियोगिताकभेदः वह्निमान्नेत्याकारकः। तादृशभेदवद्ध्रदादिनिरूपितवृत्तित्वाभावः धूमरूपहेतावस्तीति नाव्याप्तिः।

नन्वेवमपि ‘वह्नित्ववद्वान् धूमात्’ इत्यादावव्याप्तिः। तत्र वह्नित्वत्वेन वह्नित्वस्य साध्यतावच्छेदकता। लक्षणघटकाभावश्च सामानाधिकरण्यसंबन्धेन महानसीयत्वविशिष्टं यत् वह्नित्वं तद्वान् नास्तीत्यभावः। तदभावीयप्रतियोगिता वह्नौ। तन्निरूपितावच्छेदकता वह्नित्वे। वह्नित्वनिष्ठप्रतियोगितावच्छेदकतायां साध्यताव-च्छेदकतासाजात्यं प्रथमसंबन्धः वर्तते। प्रतियोगितावच्छेदकता-साध्यतावच्छेदकत-योरुभयोरपि सावच्छिन्नत्वात्। समवायत्वावच्छिन्न-संयोगत्वाद्यनवच्छिन्नसंसर्गताक-त्वस्यापि विद्यमानत्वात् द्वितीयसंबन्धोप्यस्ति। एवं तृतीयसंबन्धः व्यापकत्वमपि वर्तते। यद्यपि महानसीयत्वनिष्ठसामानाधिकरण्यसंबन्धावच्छिन्नावच्छेदकतायां साध्यताव-च्छेदकताव्यापकत्वादिकं नास्तीति सा साध्यतावच्छेदकताविशिष्टान्या, तथापि महा-नसीयत्वनिष्ठावच्छेदकतानिरूपकत्वं न प्रतियोगितायां, किन्तु वह्नित्वनिष्ठप्रति-योगितावच्छेदकतायामेव। तथा च साध्यतावच्छेदकताविशिष्टान्यावच्छेदकत्वानिरू-पकप्रतियोगिताकमहानसीयत्वविशिष्टवह्नित्ववद्वान् नास्तीत्यभावाधिकरणवृत्तित्व-मादायाव्याप्तिः इति चेत्

न। महानसीयत्वनिष्ठावच्छेदकतानिरूपकवह्नित्वनिष्ठावच्छेदकतायाः साध्य-तावच्छेदकतानिरूपितसंसर्गतावच्छेदकतापर्याप्त्यधिकरणशुद्धसमवायत्वावच्छिन्नसंस-र्गताकत्वं नास्ति। किन्तु महानसीयत्वविशिष्टवह्नित्वप्रतियोगिकसमवायत्वावच्छिन्न-संसर्गताकत्वमेव। एवं च वह्नित्वनिष्ठप्रतियोगितावच्छेदकतानिरूपितसंसर्गतायाः स्वा-नवच्छेदकानवच्छिन्नत्वसंसर्गेण शुद्धवह्नित्वनिष्ठसाध्यतावच्छेदकतानिरूपितसंसर्गता-वैशिष्ट्यं नास्तीति तादृशावच्छेदकताकप्रतियोगिताकाभावमादाय न अव्याप्तिः। शुद्ध-समवायसंबन्धावच्छिन्नवह्नित्वनिष्ठप्रतियोगितावच्छेदकताग्रहणे तस्यां महानसीयत्व-निष्ठावच्छेदकतानिरूपकत्वसत्त्वेऽपि तादृशावच्छेदकताकप्रतियोगिताकाभावः महान-सीयत्वोपलक्षितवह्नित्ववान्नास्तीत्येव प्राप्तः। स च न पर्वते वर्तते। महानसी-यत्वोपलक्षितवह्नित्वविशिष्टस्य पर्वतीयवह्नेरेव सत्त्वात्। तथा च नाव्याप्तिः।



(यत्तुकारमतम्)

**यत्तु विषयितया वह्नित्वत्वावच्छिन्नवतः तादात्म्येन साध्यतायां तज्ज्ञानत्वा-दिहेतावव्याप्तिः। विषयितया जातिमद्भेदीयप्रतियोगितावच्छेदकतायाः जातिसामान्य-निष्ठायाः वह्नित्वत्वावच्छिन्नसाध्यतावच्छेदकतासजातीयत्वेन तद्व्यापकत्वेन च उक्त-त्रितयसंबन्धेन साध्यतावच्छेदकताविशिष्टत्वात्, तादृशाभावस्य लक्षणघटकतया तद्वति जातित्वाविषयक-वह्नित्वत्वावच्छिन्नविषयकज्ञाने हेतोस्सत्त्वात्। **

**न च साध्यतावच्छेदकतावैशिष्ट्यनियामकसंबन्धे स्वव्याप्यत्वमपि निवेश-नीयम्। तथा चोक्तस्थले विषयितया जातिमद्भेदीयप्रतियोगितावच्छेदकताया वह्नित्व-निष्ठसाध्यतावच्छेदकताव्यभिचारित्वेन न स्वव्याप्यत्वघटितसंबन्धचतुष्टयेन साध्यताव-च्छेदकतावैशिष्ट्यमिति न तादृशाभावमादाय अव्याप्तिरिति वाच्यम्। **

**तावतापि विषयितया वह्नित्वत्वप्रकारकप्रमाविशेष्यवद्भेदमादाय अव्याप्ते-र्दुष्परिहारत्वात् इति, **

(यत्तुकारमतदूषणम्)

**तत्तुच्छम्। (1)स्वसजातीयत्व-(2) स्वानवच्छेदकानवच्छिन्नत्व-(3)स्वसामा-नाधिकरण्य- (4) स्वावच्छेदकसंबन्धावच्छिन्नत्व-एतच्चतुष्टयसंबन्धेन साध्यतावच्छे-दकताविशिष्टान्यावच्छेदकत्वानिरूपकत्वस्य प्रतियोगितायां निवेशनीयत्वात्। विषयि-तया वह्नित्वत्वावच्छिन्नविशिष्टसाध्यकस्थले जातित्ववह्नित्वत्वप्रकारकप्रमाविशेष्यत्वा-द्यवच्छिन्नावच्छेदकतायां साध्यतावच्छेदकतानवच्छेदकीभूततादृशधर्मावच्छिन्नत्व-सत्त्वेन न साध्यतावच्छेदकतावैशिष्ट्यमिति तादृशावच्छेदकताकप्रतियोगिताकाभाव-मादाय दोषाभावात्। **

**कालिकेन गन्धविशिष्ट-समवायेन गुणविशिष्टसाध्यकस्थले समवायेन गन्ध-विशिष्ट-कालिकेन गुणविशिष्टभेदीयप्रतियोगितानिरूपितगन्धनिष्ठावच्छेदकतायाः गन्ध-निष्ठसाध्यतावच्छेदकतावच्छेदककालिकावच्छिन्नत्वाभावेन गुणनिष्ठसाध्यतावच्छेद-कतानवच्छेदकगन्धत्वानवच्छिन्नत्वाभावेन च साध्यतावच्छेदकताविशिष्टान्यतया तद्भेदमादाय अव्याप्त्यसंभवात्, तद्वारकं व्यापकत्वं वैशिष्ट्यशरीरे न निवेशनीयमेव। **

**परन्तु वह्निमान् धूमात् इत्यादिनिरवच्छिन्नसाध्यतावच्छेदकवत्स्थले साध्यता-वच्छेदकतावच्छेदकाप्रसिद्ध्या स्वानवच्छेदकानवच्छिन्नत्वघटितचतुष्टयसंबन्धेन साध्य-तावच्छेदकताविशिष्टस्याप्रसिद्धेरव्याप्तिः परम् अवशिष्यते। सापि स्वानवच्छेदकानव-च्छिन्नमित्यनेन अवच्छेदकतासंबन्धावच्छिन्नस्वनिष्ठप्रतियोगिताकाभाववद्धर्मानवच्छि-न्नत्वविवक्षया परिहरणीया।**



**(यत्तुकारमतम्)**

यत्तुकाराणामिदं मतम्- (1)स्वसजातीयत्व-(2)स्वव्यापकत्व-(3)स्वनि-रूपितसंसर्गताविशिष्टसंसर्गतानिरूपकत्वरूपसंबन्धत्रयेण साध्यतावच्छेदकताविशिष्टा-न्यावच्छेदकत्वानिरूपकत्वनिवेशेऽपि विषयितया वह्नित्वत्वावच्छिन्न(वह्नित्व)वतः (ज्ञानस्य) तादात्म्येन साध्यतायां विषयितया वह्नित्वत्वावच्छिन्नवज्ज्ञानत्वरूपहेतौ अव्याप्तिः। अनुमानं तु ‘ज्ञानं तादात्म्येन वह्नित्वत्वावच्छिन्नवत्, वह्नित्वत्वावच्छिन्न-विषयकज्ञानत्वात्’ इति। अयं तु सद्धेतुरेव।

तत्र विषयितया जातिमान्न इति प्रतीतिसिद्धः भेदः लक्षणघटकाभावः। तदीयप्रतियोगितानिरूपितजातिनिष्ठावच्छेदकतायां (जातिसामान्यनिष्ठायां) वह्नित्व-निष्ठसाध्यतावच्छेदकताव्यापकत्वम्, तथा जातित्वावच्छिन्नत्वेन सावच्छिन्नत्वात् वह्नित्वत्वावच्छिन्नवह्नित्वनिष्ठसाध्यतावच्छेदकतासजातीयत्वम्, तन्निरूपितविषयिता-निष्ठसंसर्गताविशिष्टविषयितानिष्ठसंसर्गताकत्वं चेति संबन्धत्रयेण साध्यतावच्छेदकता-वैशिष्ट्यसत्त्वात्, तदन्यावच्छेदकत्वानिरूपकजातिमन्निष्ठप्रतियोगिताकभेदः पक्षीकृत-ज्ञानेऽपि अस्ति (तत्र विषयितया जातिमद्भेदसत्त्वात्। तज्ज्ञानव्यक्तौ वह्नित्वत्वेनैव वह्नित्वं विषयः, न तु जातित्वेनेति तद्भेदसत्त्वात्)। तादृशभेदाधिकरणपक्षे तज्ज्ञानत्व-रूपहेतोः वर्तमानत्वात् अव्याप्तिः।

(अ.शं.) अथ तद्वारणाय स्वव्याप्यतारूपः चतुर्थोऽपि संबन्धः
वैशिष्ट्य-नियामकतया अङ्गीकरणीयः। तथा च उक्तसंबन्धत्रितयेन साध्यतावच्छेदकतावैशि-ष्ट्यस्य जातिनिष्ठप्रतियोगितावच्छेदकतायां सत्त्वेऽपि तत्र वह्नित्वनिष्ठसाध्यताव-च्छेदकताव्याप्यत्वं नास्ति। वह्नित्वनिष्ठसाध्यतावच्छेदकत्वाभाववद्घटत्वादिजाति-निष्ठत्वात् प्रतियोगितावच्छेदकतायाः। तथा च संबन्धचतुष्टयेन साध्यतावच्छेदकता-विशिष्टान्या एव जातिनिष्ठप्रतियोगितावच्छेदकतेति न तादृशावच्छेदकताकप्रति-योगिताकभेदमादायाव्याप्तिरिति यद्युच्यते,

(अ.शं.स.) तदापि प्रकृतस्थले एव विषयितया वह्नित्वत्वप्रकारकप्रमा-विशेष्य(वह्नित्व)वद्भेदमादाय अव्याप्तिः। तथा हि- तदीयप्रतियोगितावच्छेदकतायाः वह्नित्वत्वप्रकारकप्रमाविशेष्य(वह्नित्व)निष्ठायाः वह्नित्वनिष्ठसाध्यतावच्छेदकत्वाभाव-वज्जात्यादिवृत्तित्वाभावात् साध्यतावच्छेदकताव्याप्यत्वस्य, तथा सावच्छिन्नत्वेन साजात्यस्य, साध्यतावच्छेदकताव्यापकत्वस्य, स्वनिरूपितसंसर्गताविशिष्टसंसर्गता-कत्वस्य,
(विषयितासंबन्धावच्छिन्नत्वात् समवायादिसंबन्धानवच्छिन्नत्वाच्च), इत्येवं संबन्धचतुष्टयेन साध्यतावच्छेदकताविशिष्टत्वात् तादृशावच्छेदकताकप्रतियोगिताक-भेदस्य विषयितया वह्नित्वत्वप्रकारकप्रमाविशेष्य(वह्नित्व)वान् नेति भेदस्य पक्षीकृत-ज्ञानेऽपि सत्त्वेन तद्वृत्तित्वाद्धेतोरव्याप्तिरेव (इति **यत्तुकारमतम्**)

**(यत्तुकारमतदूषणम्)**

**तत्तुच्छम्।** गुरुतरव्याप्त्यादिपदार्थघटितौ स्वव्याप्यत्व-स्वव्यापकत्वसंबन्धौ विहाय **(1) स्वसजातीयत्व-(2) स्वानवच्छेदकानवच्छिन्नत्व-(3) स्वसा-मानाधिकरण्य-(4) स्वावच्छेदकसंबन्धावच्छिन्नत्व-एतत्संबन्धचतुष्टयेन
साध्यताव-च्छेदकताविशिष्टान्यावच्छेदकत्वानिरूपकप्रतियोगिताकाभावस्य** निवेशनेऽव्याप्त्यति-व्याप्त्यादिदोषासंभवात्। तथा हि- विषयितया वह्नित्वत्वावच्छिन्नवतस्तादात्म्येन साध्यतास्थले पूर्वोक्तरीत्या विषयितया जातिमद्भेदः न लक्षणघटकः। तथा हि जाति-निष्ठप्रतियोगितावच्छेदकतायां स्वसजातीयत्व-स्वसामानाधिकरण्य-स्वावच्छेदक-संबन्धावच्छिन्नत्वरूपसंबन्धत्रयेण वह्नित्वनिष्ठसाध्यतावच्छेदकतावैशिष्ट्यसंभवेऽपि प्रतियोगितावच्छेदकतायां जातिनिष्ठायां वह्नित्वनिष्ठसाध्यतावच्छेदकतानवच्छेदकी-भूतजातित्वानवच्छिन्नत्वाभावेन संबन्धचतुष्टयेन साध्यतावच्छेदकतावैशिष्ट्यासंभवात्। एवं विषयितया वह्नित्वत्वप्रकारकप्रमाविशेष्यवद्भेदोपि न लक्षणघटकः। तथा हि विषयितया वह्नित्वत्वप्रकारकप्रमाविशेष्यनिष्ठप्रतियोगितावच्छेदकतायां वह्नित्वनिष्ठ-साध्यतावच्छेदकतानवच्छेदकीभूतवह्नित्वत्वप्रकारकप्रमाविशेष्यत्वानवच्छिन्नत्वं नैव वर्तते इति न संबन्धचतुष्टयेन साध्यतावच्छेदकतावैशिष्ट्यमिति तादृशावच्छेदकताक-प्रतियोगिताकभेदमादाय नाव्याप्तिः।

एवमत्र स्वव्यापकत्वं विहाय स्वसामानाधिकरण्यमेव निविष्टम्। स्वव्यापक-त्वानिवेशेऽपि कालिकेन गन्धविशिष्ट-समवायेन गुणविशिष्टसाध्यकस्थले, समवायेन गन्धविशिष्ट-कालिकेन गुणविशिष्टभेदमादाय नाव्याप्तिः। तत्र समवायसंबन्धावच्छि-न्नगन्धनिष्ठप्रतियोगितावच्छेदकतायां कालिकसंबन्धावच्छिन्नगन्धनिष्ठसाध्यतावच्छे-दकतावच्छेदककालिकसंबन्धावच्छिन्नत्वाभावात्, एवं गन्धनिष्ठप्रतियोगितावच्छेद-कतायां गुणनिष्ठसाध्यतावच्छेदकतानवच्छेदकीभूतगन्धत्वानवच्छिन्नत्वाभावाच्च
सम-वायसंबन्धावच्छिन्नगन्धनिष्ठप्रतियोगितावच्छेदकता संबन्धचतुष्टयेन न साध्यताव-च्छेदकताविशिष्टेति तादृशावच्छेदकताकप्रतियोगिताकभेदमादाय नाव्याप्तिः।

परमत्र वह्निमान् धूमादित्यादिनिरवच्छिन्नवह्नित्वादिसाध्यतावच्छेदककस्थले स्वानवच्छेदकानवच्छिन्नत्वसंबन्धाप्रसिद्धिः। तत्र हि साध्यतावच्छेदकतावच्छेदकमेवा-प्रसिद्धम्। वह्नित्वस्य समवायेन स्वरूपतो भासमानत्वात्। तथा चैतादृशाप्रसिद्धि-निबन्धनैवाव्याप्तिः।

तादृशाव्याप्तिपरिहाराय अवच्छेदकतासंबन्धावच्छिन्नस्वनिष्ठप्रतियोगिताका-भाववद्धर्मानवच्छिन्नत्वमेव स्वानवच्छेदकानवच्छिन्नत्वं विवक्षणीयम्। अवच्छेदकता-संबन्धेन साध्यतावच्छेदकत्ववच्च वह्नित्वत्वेन साध्यतावच्छेदकस्थले वह्नित्वत्वमेव। प्रकृतस्थले च वह्नित्वस्य निरवच्छिन्नत्वेन वह्नित्वत्वस्य स व्यधिकरणसंबन्ध इति अवच्छेदकतासंबन्धेन साध्यतावच्छेदकत्वाभाववत् जातित्वादि वह्नित्वत्वं वा ग्राह्यम्। तदनवच्छिन्नत्वं च वह्नित्वनिष्ठसाध्यतावच्छेदकतायां वर्तते इति समन्वयः।



(स्वानवच्छेदकानवच्छिन्नत्वविचारः)

**अथ वृत्त्यनियामकसंबन्धस्याभावप्रतियोगितानवच्छेदकतया अवच्छेदकता-संबन्धस्यापि वृत्त्यनियामकतया तत्संबन्धावच्छिन्नप्रतियोगित्वाप्रसिद्धिः। न च वृत्त्य-नियामकसंबन्धावच्छिन्नप्रतियोगिताकाभावाङ्गीकारे किं बाधकमिति वाच्यम्। वृत्त्य-नियामकसंबन्धावच्छिन्नाभावस्याधिकस्य स्वीकारे गौरवस्यैव बाधकत्वात्। न च धन-स्वामित्वत्वावच्छिन्नाश्रयतासंबन्धावच्छिन्नाभावे एव स्वामित्वसंबन्धावच्छिन्नधनत्वाव-च्छिन्नाभावत्वकल्पनान्नाधिक्यमिति वाच्यम्। स्वामित्वसंबन्धावच्छिन्नप्रतियोगितायाः आधिक्येन गौरवस्य दुर्वारत्वात्। न च स्वामित्वनिष्ठप्रतियोगितायामेव स्वामित्व-संबन्धावच्छिन्नधनत्वावच्छिन्नप्रतियोगितात्वं शक्यते कल्पयितुम्। धनत्वस्य स्वामित्वा-वृत्तित्वात्। वक्ष्यति च मणिकारः “प्रतियोग्यवृत्तिश्च” इत्यादिना व्यधिकरणस्य प्रति-योगितानवच्छेदकत्वमिति चेत् **

**न। स्वानवच्छेदकानवच्छिन्नत्वमित्यनेन स्वनिष्ठनिरूपितत्वसंबन्धावच्छिन्न-प्रकारतानिरूपित-अवच्छेदकत्वनिष्ठप्रकारतानिरूपित-अवच्छेदकनिष्ठप्रकारतानिरूपित-भेदनिष्ठप्रकारतानिरूपित-धर्मनिष्ठप्रकारतानिरूपित-अवच्छिन्नत्वनिष्ठप्रकारतानिरूपित-विशेष्यतायाः प्रमीयविशेष्यताप्रतियोगिकस्वरूपसंबन्धावच्छिन्नाभाववत्त्वविवक्षणेन वह्नित्वनिष्ठनिरवच्छिन्नसाध्यतावच्छेदकतायाः अनवच्छेदकानवच्छिन्नत्वस्याप्रसिद्धावपि “स्वावच्छेदकधर्मभिन्नधर्मावच्छिन्नत्ववत्” इत्याकारकभ्रमे प्रसिद्धस्वनिष्ठप्रकारतेत्यादि-क्रमेण अवच्छिन्नत्वप्रकारतानिरूपितविशेष्यत्वस्य प्रमाविशेष्यत्वप्रतियोगिकस्वरूप-संबन्धात्मकव्यधिकरणसंबन्धावच्छिन्नाभावात्मकसंबन्धस्य वह्न्यभावीयप्रतियोगिताव-च्छेदकतायां सत्त्वेन दोषाभावात्। **

**कालिकेन गन्धविशिष्ट-समवायेन गुणविशिष्टस्य तादात्म्येन साध्यतायां समवायेन गन्धविशिष्ट-इत्यादिभेदीयप्रतियोगितानिरूपितगन्धत्वावच्छिन्नावच्छेदक-तायां “गुणनिष्ठसाध्यतावच्छेदकतानवच्छेदकीभूतगन्धत्वावच्छिन्नत्ववत्” इत्याकारक-प्रमीयगुणनिष्ठसाध्यतावच्छेदकतानिष्ठप्रकारतया[**\[17\]**](\%22#_ftn17\%22 "\"\"") परंपरया निरूपितविशेष्यतायाः प्रमा-विशेष्यताप्रतियोगिकस्वरूपसंबन्धेन सत्त्वात्, तत्संबन्धावच्छिन्नाभावघटितचतुष्टय-संबन्धेन गुणनिष्ठतादृशावच्छेदकतायाः असत्त्वेन गन्धनिष्ठसाध्यतावच्छेदकतावच्छे-दकसंबन्धावच्छिन्नत्वविरहेण च साध्यतावच्छेदकताविशिष्टान्यत्त्वसत्त्वान्न तद्भेद-मादाय दोषः। **

(निष्कृष्टानुगमः)

**तथा च साध्यतावच्छेदकताविशिष्टान्यावच्छेदकत्वानिरूपकसाध्यताव-च्छेदकसंबन्धावच्छिन्नप्रतियोगिताकाभाववन्निरूपितहेतुतावच्छेदकसंबन्धावच्छिन्नवृत्ति-त्वाभावो व्याप्तिः। वैशिष्ट्यं च (1)स्वसजातीयत्व-(2)स्वनिष्ठप्रकारतानिरूपित-अव-च्छेदकत्वनिष्ठप्रकारतानिरूपित-अवच्छेदकनिष्ठप्रकारतानिरूपित-भेदनिष्ठप्रकारतानिरू-पित-धर्मनिष्ठप्रकारतानिरूपित-अवच्छिन्नत्वनिष्ठप्रकारतानिरूपित-विशेष्यतानिष्ठप्रमी-यविशेष्यत्वप्रतियोगिकस्वरूपसंबन्धावच्छिन्नप्रतियोगिकाभाववत्त्व- (3) स्वनिरूपित-संसर्गताविशिष्टसंसर्गतानिरूपकत्व- (4) स्वसमानाधिकरणत्व-एतच्चतुष्टयसंबन्धेन। स्वपदं साध्यतावच्छेदकतापरम्। तृतीयसंबन्धघटकवैशिष्ट्यं च (1)स्वावच्छेदकता-पर्याप्त्यधिकरणधर्मावच्छिन्नत्व-(2)स्वानवच्छेदकानवच्छिन्नत्वोभयसंबन्धेन। अत्र स्वपदं साध्यतावच्छेदकतानिरूपितसंसर्गतापरमिति ध्येयम्।**



(शं) अथ वृत्त्यनियामकस्य अवच्छेदकतासंबन्धस्य अभावप्रतियोगिताव-च्छेदकत्वाभावात् कथं तत्संबन्धावच्छिन्नप्रतियोगिताकसाध्यतावच्छेदकत्वाभावः जातित्वादौ इति शङ्का अवतरति।

ननु वृत्त्यनियामकसंबन्धस्य अभावप्रतियोगितावच्छेदकत्वाङ्गीकारे किं बाधकमिति चेत् वृत्तिनियामकसंबन्धावच्छिन्नप्रतियोगिकाभावादन्यस्य तस्य कल्पने गौरवमेव बाधकम्।

(अ.शं) ननु कथं गौरवम्?। ‘चैत्रो धनी न’ इत्यादौ यः भवद्भिः धन-स्वामित्वत्वावच्छिन्नाश्रयतासंबन्धावच्छिन्नस्वामित्वप्रतियोगिताकाभावः (आश्रयता-रूपवृत्तिनियामकसंबन्धावच्छिन्नप्रतियोगिताकाभावः) अङ्गीक्रियते, अस्माभिः त-स्मिन्नेवाभावे स्वामित्वसंबन्धावच्छिन्न-धनत्वावच्छिन्नप्रतियोगिताकाभावत्वं (वृत्त्य-नियामकस्वामित्वसंबन्धावच्छिन्नप्रतियोगिताकाभावत्वं) कल्प्यते, तथा च कथं गौरवम्। अतिरिक्ताभावाकल्पनात् इति चेत्

(अ.शं.स) न। अतिरिक्ताभावकल्पनाप्रयुक्तगौरवाभावेऽपि तादृशाभावीया या स्वामित्वसंबन्धावच्छिन्नधनत्वावच्छिन्ना प्रतियोगिता तत्कल्पनाप्रयुक्तं गौरवम् अस्त्येव। न हि स्वामित्वत्वावच्छिन्नप्रतियोगितायामेव धनत्वावच्छिन्नप्रतियोगितात्वं कल्पयितुं शक्यते। येन लाघवम्। धनत्वस्य स्वामित्वावृत्तित्वेन स्वामित्वनिष्ठ-प्रतियोगितानवच्छेदकत्वात्। वक्ष्यति च मणिकारः ‘प्रतियोग्यवृत्तिश्च धर्मो न प्रति-योगितावच्छेदकः’ इति । तथा च गौरवात् वृत्त्यनियामकसंबन्धावच्छिन्नाभाव-कल्पनाऽसंभवात् कथमत्रापि अवच्छेदकतासंबन्धावच्छिन्नप्रतियोगिताकाभाव इति चेत्

(शं.स) मैवम्। वृत्त्यनियामकसंबन्धावच्छिन्नप्रतियोगिताकाभावानङ्गीकारेऽ-पि स्वानवच्छेदकानवच्छिन्नत्वम् अन्यथा परिष्क्रियते। तथा हि स्वनिष्ठनिरूपितत्व-संबन्धावच्छिन्नप्रकारतानिरूपित-अवच्छेदकत्वनिष्ठप्रकारतानिरूपित-अवच्छेदकनि-ष्ठप्रकारतानिरूपित-भेदनिष्ठप्रकारतानिरूपित-धर्मनिष्ठप्रकारतानिरूपित-अवच्छिन्न-त्वनिष्ठप्रकारतानिरूपितविशेष्यतायाः प्रमीयविशेष्यताप्रतियोगिकस्वरूपसंबन्धेन अभाववत्त्वमेव स्वानवच्छेदकानवच्छिन्नत्वम्।

वह्नित्वनिष्ठनिरवच्छिन्नावच्छेदकतायाः अवच्छेदकाप्रसिद्ध्या अनवच्छेदका-नवच्छिन्नत्वाप्रसिद्धावपि ‘वह्नित्वनिष्ठावच्छेदकतावच्छेदकधर्मभिन्नधर्मावच्छिन्ना जा-त्यादिनिष्ठावच्छेदकता’ इत्याकारकः यो भ्रमः, तस्मिन् भ्रमे प्रसिद्धं निरूप्य-निरूपकभावापन्नविषयताशालिज्ञानविषयत्वरूपं स्वानवच्छेदकावच्छिन्नत्वं (स्वनिष्ठ-प्रकारतानिरू-पितेत्यादिक्रमेणावच्छिन्नत्वनिष्ठप्रकारतानिरूपितविशेष्यत्वं) यज्जाति-निष्ठावच्छेदकतायां वर्तते तत् नैव प्रमीयविशेष्यत्वप्रतियोगिकस्वरूपसंबन्धेन वर्तते, किन्तु भ्रमीयविशेष्यत्वप्रतियोगिकस्वरूपसंबन्धेनैव। तथा हि- वह्नित्वनिष्ठसाध्यता-वच्छेदकतानवच्छेदकधर्मावच्छिन्नत्वप्रकारकज्ञानविशेष्यत्वं जातिनिष्ठावच्छेदकतायां स्वरूपसंबन्धेन वर्तते। विशेष्यत्वादेः स्वरूपसंबन्धेनैव वर्तमानत्वात्। अत्र स्वरूप-संबन्धश्च न प्रमीयविशेष्यत्वप्रतियोगिकः, किन्तु भ्रमीयविशेष्यत्वप्रतियोगिक एव। वह्नित्वनिष्ठावच्छेदकतावच्छेदकस्यैवाप्रसिद्धत्वेन तादृशानवच्छेदकधर्मावच्छिन्नत्व-प्रकारकज्ञानस्य भ्रमत्वात्।

तथा च भ्रमीयविशेष्यताप्रतियोगिकस्वरूपसंबन्धेन विशेष्यता जात्यादि-निष्ठावच्छेदकतायां वर्तते। प्रमीयविशेष्यत्वप्रतियोगिकस्वरूपसंबन्धेन तादृशविशेष्यता नैव क्वचिदपि वर्तते इति प्रमीयविशेष्यत्वप्रतियोगिकस्वरूपसंबन्धः तादृशावच्छिन्नत्व-निष्ठप्रकारतानिरूपितविशेष्यतायाः व्यधिकरणः संबन्धः
गुणादेस्संयोगादिरिव। तथा च प्रमीयविशेष्यत्वप्रतियोगिकस्वरूपसंबन्धावच्छिन्न-स्वनिष्ठेत्यादिक्रमेणावच्छिन्नत्व-निष्ठप्रकारतानिरूपितविशेष्यत्वप्रतियोगिकाभावः
वह्नित्वनिष्ठप्रतियोगितावच्छेदक-तायामपि वर्तते एवेति एतादृशस्वानवच्छेदकानवच्छिन्नत्वरूपचतुर्थसंबन्धेनापि साध्य-तावच्छेदकतावैशिष्ट्यं वह्नित्वनिष्ठप्रतियोगितावच्छेदकतायां वर्तते इति संबन्धचतु-ष्टयेन साध्यतावच्छेदकताविशिष्टावच्छेदकता वह्नित्वनिष्ठा, न तु तदन्या इति तादृशा-वच्छेदकताकप्रतियोगिताकाभावाधिकरणह्रदादिवृत्तित्वाभावस्य धूमे सत्त्वात् समन्वयः।

एवं कालिकेन गन्धविशिष्ट-समवायेन गुणविशिष्टसाध्यकस्थले समवायेन गन्धविशिष्टभेदीयप्रतियोगितावच्छेदकतायाः समवायसंबन्धावच्छिन्नायाः गन्धनिष्ठायाः स्वानवच्छेदकानवच्छिन्नत्वम् एतादृग्रूपं नास्त्येव। तत्र गन्धनिष्ठप्रतियोगितावच्छेदक-तायां गन्धत्वावच्छिन्नायां ‘गुणनिष्ठसाध्यतावच्छेदकतानवच्छेदकीभूतगन्धत्वावच्छि-न्नत्ववत्’ इत्याकारकज्ञानीयस्वनिष्ठनिरूपितत्वसंबन्धावच्छिन्नेत्यादिक्रमेण तादृशाव-च्छिन्नत्वनिष्ठप्रकारतानिरूपितविशेष्यतायाः प्रमीयविशेष्यत्वप्रतियोगिकस्वरूपसंब-न्धेनैव वर्तमानत्वात्। (‘गुणनिष्ठसाध्यतावच्छेदकतानवच्छेदकीभूतगन्धत्वावच्छिन्नत्व-वत्’ इति ज्ञानस्य प्रमात्वात्)। तथा च तादृशप्रमीयविशेष्यत्वप्रतियोगिकस्वरूप-संबन्धावच्छिन्नप्रतियोगिकाभावः गन्धनिष्ठप्रतियोगितावच्छेदकतायां गन्धत्वावच्छि-न्नायां नैवास्तीति संबन्धचतुष्टयेन अवच्छेदकताविशिष्टान्यत्त्वात् तादृशावच्छेदक-ताकप्रतियोगिताकभेदमादाय नाव्याप्तिः।

एतादृशव्याप्तेः परिष्कृतं स्वरूपं तु **संगमेश्वरीये** प्रदर्शितम्। यथा
साध्यता-वच्छेदकताविशिष्टान्यावच्छेदकत्वानिरूपकसाध्यतावच्छेदकसंबन्धावच्छिन्नप्रतियोगि-ताकाभाववन्निरूपितहेतुतावच्छेदकसंबन्धावच्छिन्नवृत्तित्वाभावो व्याप्तिः। वैशिष्ट्यं च (1)स्वसजातीयत्व-(2)स्वनिष्ठप्रकारतानिरूपित-अवच्छेदकत्वनिष्ठप्रकारतानिरू-पित-अवच्छेदकनिष्ठप्रकारतानिरूपित-भेदनिष्ठप्रकारतानिरूपित-धर्मनिष्ठप्रकारता-निरूपित-अवच्छिन्नत्वनिष्ठप्रकारतानिरूपित-विशेष्यतानिष्ठप्रमीयविशेष्यत्वप्रतियो-गिकस्वरूपसंबन्धावच्छिन्नप्रतियोगिताकाभाववत्त्व-(3) स्वनिरूपितसंसर्गताविशिष्ट-संसर्गतानिरूपकत्व-(4)स्वसमानाधिकरणत्व-एतत्संबन्धचतुष्टयेन। स्वपदं साध्यता-वच्छेदकतापरम्। तृतीयसंबन्धघटकवैशिष्ट्यं च (1) स्वावच्छेदकतापर्याप्त्यधिकरण-धर्मावच्छिन्नत्व-(2)स्वानवच्छेदकानवच्छिन्नत्वोभयसंबन्धेन। अत्र स्वपदं साध्यताव-च्छेदकतानिरूपितसंसर्गतापरम्। एतत्सर्वं पूर्वोक्तरीत्या अतिस्पष्टमेवेति न लिख्यते।



**अथ शतकोटिप्रारम्भः**



प्रतियोगितायां साध्यतावच्छेदकावच्छिन्नत्वं विशेषणम्। तेन तत्तद्वह्नित्वाव-च्छिन्नाभावमादाय नाव्याप्तिरित्यर्थकमाथुरी (माथुरी पृ. 14, गङ्गा. 29)।

**1. ननु “संभवति च लघुधर्मे गुरौ तदभावात्” इत्यनेनातिप्रसङ्गाद्यनापादकलघुसमाना-धिकरणगुरोरनवच्छेदकत्वस्य **[\[18\]](\%22#_ftn18\%22 "\"\"")**दीधितिकारैरभिधानात् तादृशवह्नित्वसमानाधिकरण-प्रमेयवह्नित्वावच्छिन्नसाध्यके प्रमेयवह्निमान् धूमादित्यादावव्याप्तिः। साध्यतावच्छेदक-प्रमेयवह्नित्वावच्छिन्नप्रतियोगित्वाप्रसिद्धेः। **

**2. [**\[19\]**](\%22#_ftn19\%22 "\"\"")न च साध्यतावच्छेदकप्रमेयवह्नित्वावच्छिन्नप्रतियोगितायाः अप्रसिद्धावपि तद्धटक-वह्नित्वावच्छिन्नप्रतियोगितायाः प्रसिद्ध्या तामादायैव लक्षणसङ्गतिः।**

**3. न च महानसीयवह्निमान् धूमादित्यादौ साध्यतावच्छेदकघटकवह्नित्वावच्छिन्न-प्रतियोगिताकवह्निसामान्याभाववद्वृत्तित्वाभावमादायातिव्याप्तिः। अतः साध्य-तावच्छेदकतापर्याप्त्यधिकरणधर्मावच्छिन्नप्रतियोगितायाः विवक्षणीयतया प्रमेय-वह्नित्वरूपतादृशधर्मावच्छिन्नप्रतियोगित्वाप्रसिद्ध्या प्रमेयवह्निमान् धूमादित्यादाव-व्याप्तिर्दुर्वारैवेति वाच्यम्।**

**4. साध्यतावच्छेदकावच्छिन्नप्रतियोगिताकाभाववद्वृतित्वत्वावच्छिन्नप्रतियोगिता-काभावस्यैव धूमाभाववद्व्यक्तिविशेषवृत्तित्वाभावमादाय धूमसाध्यकवह्नावतिव्याप्ति-वारणाय विवक्षणीयतया साध्यतावच्छेदकावच्छिन्नप्रतियोगिताकमहानसीय-वह्न्यभाववति वर्तमाने धूमे तादृशसामान्याभावविरहादतिव्याप्तिव्युदासात् न्यूनवारक-पर्याप्तेरनावश्यकत्वेन गुरुधर्मावच्छिन्नसाध्यकेऽव्याप्तिविरहादिति।**

**5. न च साध्याभाववद्यत्किञ्चिद्व्यक्तिवृत्तित्वाभावमादाय व्यभिचारिण्यतिव्याप्तिवारणाय साध्यतावच्छेदकावच्छिन्नप्रतियोगिताकत्वोपलक्षितयत्किञ्चिदभाववद्वृत्तित्वत्वावच्छिन्न-प्रतियोगिताकाभाव एव निवेश्यते। तथा च महानसीयवह्नित्वावच्छिन्नसाध्यके साध्यतावच्छेदकवह्नित्वावच्छिन्नप्रतियोगिताकवह्निसामान्याभावव्यक्तिमद्वृत्तित्वाभाव-मादाय अतिव्याप्तिवारणाय एकदेशावच्छिन्नाभावव्यावृत्तसाध्यतावच्छेदकतापर्याप्त्य-धिकरणावच्छिन्नप्रतियोगिताकत्वस्यैव अभावोपलक्षणतायाः आवश्यकतया प्रमेय-वह्निसाध्यकेऽव्याप्तिर्दुर्वारैवेति वाच्यम्।**

**6. ‘रूपसामान्याभाववान् अनुष्णाशीतस्पर्शात्’ इत्यादौ साध्याभावव्यक्तिविशेषात्मक-जलरूपवद्वृत्तित्वाभावमादायातिव्याप्तिभिया प्रतियोगिताकत्वान्तस्यापि विशेषणत्व-ध्रौव्येण वह्निसामान्याभावव्यक्तिमद्वृत्तित्वाभावमादाय अतिव्याप्तेरुक्तस्थलेऽसत्त्वेन न्यूनवारकपर्याप्तेरनावश्यकत्वात्।**

**7. वस्तुतस्तु अभावांशे उपलक्षणतया साध्यतावच्छेदकतापर्याप्त्यधिकरणधर्मावच्छिन्न-प्रतियोगिताकत्वघटितलक्षणे प्रमेयवह्नित्वावच्छिन्नस्थलेऽव्याप्तिभियैव तन्नाद्रियते। किन्त्वभावांशे विशेषणतया पर्याप्त्यघटितसाध्यतावच्छेदकावच्छिन्नप्रतियोगिताकत्व-घटितमेवेति नाव्याप्तिगन्धोऽपि। **

**8. एतेन “अभावांशे प्रतियोगिताकत्वपर्यन्तं नोपलक्षणम्। किन्तु प्रतियोगितायां साध्यतावच्छेदकावच्छिन्नत्वमेव। तथा च साध्यतावच्छेदकावच्छिन्नत्वोपलक्षित-यत्किञ्चित्प्रतियोगिकाभाववद्वृत्तित्वत्वावच्छिन्नप्रतियोगिताकाभाव एव व्याप्तिः। तथा चाभावांशे प्रतियोगित्वाघटितधर्मावच्छिन्नाभावस्य लक्षणाघटकतया तादृशजलरूप-वद्वृत्तित्वाभावमादाय न रूपसामान्याभावसाध्यकेऽतिव्याप्तिः। तथा च वह्नित्वावच्छिन्ना या वह्निसामान्याभावीया प्रतियोगिता तन्निरूपकाभाववद्वृत्तित्वाभावमादाय महानसीय-वह्निमान् धूमात् इत्यादावतिव्याप्तिवारणाय न्यूनवारकपर्याप्तिरावश्यकी” इति परास्तम्। उपलक्षणघटितलक्षणस्याव्याप्तिभिया अनादरणादिति वाच्यम् ।**

**9. वह्निघटान्यतरवान् धूमादित्यादौ साध्यतावच्छेदकघटकघटत्वावच्छिन्नाभावमादाय अव्याप्तेर्वारणाय न्यूनवारकपर्याप्तेरावश्यकत्वेन प्रमेयवह्निसाध्यकधूमहेतुस्थलेऽव्याप्ते-रावश्यकत्वात्।**

**10. यत्तु “साध्यतानिरूपितसाक्षादवच्छेदकताश्रयधर्मावच्छिन्नत्वं निवेश्य अन्यतर-त्त्वघटकभेदप्रतियोग्यंशे विशेषणतया परंपरया साध्यतावच्छेदकघटत्वावच्छिन्ना-भाववारणेन न्यूनवारकपर्याप्तेर्नैष्फल्यम्” इति वदन्ति। तत्तुच्छम्।**

**11. तत्राव्याप्तिवारणेऽपि विषयितया वह्नित्वत्वावच्छिन्नविशिष्टस्य तादात्म्येन साध्य-तायां तज्ज्ञानत्वरूपहेतौ, साध्यतायां साक्षादवच्छेदकवह्नित्वनिष्ठनिरवच्छिन्नप्रतियोगि-तावच्छेदकताकस्वरूपतो विषयितया वह्नित्ववद्भेदमादायाव्याप्तिवारणाय न्यूनवारक-पर्याप्तेरावश्यकत्वात्।**



1. ‘संभवति लघुधर्मेऽवच्छेदकत्वे तत्समानाधिकरणगुरुधर्मस्यावच्छेदकत्वं नास्ति’ इति दीधितिकारैरभिधानात् ‘प्रमेयवह्निमान् धूमात्’ इत्यादावव्याप्तिः। साध्यताव-च्छेदकीभूतप्रमेयवह्नित्वसमानाधिकरणवह्नित्वस्य प्रतियोगितावच्छेदकत्वे संभवति प्रमेयवह्नित्वस्य तदभावात् साध्यतावच्छेदकीभूतप्रमेयवह्नित्वावच्छिन्नप्रतियोगित्वा-सिद्ध्या तादृशप्रतियोगिताकाभावघटितलक्षणस्याव्याप्तिः।

2. (पू.प. [\[20\]](\%22#_ftn20\%22 "\"\"")) ननु तत्र प्रमेयवह्नित्वस्य प्रतियोगितावच्छेदकत्वासंभवेऽपि तद्घटक-वह्नित्वस्य प्रतियोगितावच्छेदकत्वसंभवात् तन्मात्रेण साध्यतावच्छेदकघटक-वह्नित्वावच्छिन्नप्रतियोगिताकाभावप्रसिद्ध्या तावतैवाव्याप्तिपरिहारसंभवः।

3. (अ.शं) एवं साध्यतावच्छेदकघटकवह्नित्वावच्छिन्नप्रतियोगिताकाभावमादाया-व्याप्तिपरिहाराङ्गीकारे ‘महानसीयवह्निमान् धूमात्’ इति व्यभिचारिण्यपि साध्यताव-च्छेदकघटकवह्नित्वावच्छिन्नप्रतियोगिताकाभावाधिकरणह्रदादिवृत्तित्वाभावमादायाति-व्याप्तिः। तस्मात् तत्र न्यूनेतरवारकपर्याप्तिघटनेन साध्यतावच्छेदकतापर्याप्त्यधिक-रणधर्मावच्छिन्नप्रतियोगिताकाभावः एव लक्षणघटकत्वेन निवेशनीयः। तथा च महा-नसीयवह्निमान् धूमादित्यत्र न शुद्धवह्न्यभावो लक्षणघटकः, साध्यतावच्छेदकता-पर्याप्त्यधिकरणमहानसीयवह्नित्वावच्छिन्नप्रतियोगिताकत्वाभावात्। तथा च साध्य-तावच्छेदकतापर्याप्त्यधिकरणप्रमेयवह्नित्वावच्छिन्नप्रतियोगिताया अप्रसिद्धेः प्रमेय-वह्निमान् धूमात् इत्यत्राव्याप्तिस्तदवस्थैव इति चेत्

4. (अ.शं.प) न। धूमवान् वह्नेरित्यादौ धूमाभाववद्ध्रदादिरूपव्यक्तिविशेषवृत्तित्वा-भावमादायातिव्याप्तिवारणाय
साध्यतावच्छेदकावच्छिन्नप्रतियोगिताकाभावववद्वृत्ति-त्वत्वावच्छिन्नप्रतियोगिताकाभावस्यैव (अर्थात् वृत्तित्वसामान्याभावस्यैव[\[21\]](\%22#_ftn21\%22 "\"\"")) लक्षण-घटकत्वेन विवक्षणीयतया महानसीयवह्निमान् धूमादित्यादौ साध्यतावच्छेदकीभूत-महानसीयवह्नित्वावच्छिन्नप्रतियोगिताकाभाववत्सामान्यान्तर्गतपर्वतादिनिरूपितवृत्ति-त्वस्यैव धूमे सत्त्वेन वृत्तित्वसामान्याभावस्य अभावेनातिव्याप्तिवारणसंभवात् तदर्थं साध्यतावच्छेदकतापर्याप्त्यधिकरणधर्मावच्छिन्नप्रतियोगिताकत्वम् अभावे न विव-क्षणीयम्। तथा च साध्यतावच्छेदकघटकवह्नित्वावच्छिन्नप्रतियोगिताकाभावप्रसिद्धेः न प्रमेयवह्निमान् धूमादित्यादावव्याप्तिः। (पर्याप्तिनिवेशे तादृशपर्याप्त्यधिकरणप्रमेय-वह्नित्वावच्छिन्नप्रतियोगिताकाभावाप्रसिद्ध्या अव्याप्तिः स्यात्। न त्विदानीम्। साध्यतावच्छेदकत्वस्य वह्नित्वेऽपि सत्त्वात् तदवच्छिन्नप्रतियोगिताकाभावप्रसिद्धेः।)।

5. (अ.शं) धूमवान् वह्नेरित्यादौ धूमाभाववद्ध्रदादिनिरूपितवृत्तित्वाभावमादायाति-व्याप्तिवारणाय साध्यतावच्छेदकावच्छिन्नप्रतियोगिताकत्वोपलक्षितयत्किंचिदभाववद्वृ-त्तित्वत्वावच्छिन्नप्रतियोगिताकाभावो विवक्ष्यते। धूमवान् वह्नेरित्यादौ तादृशधूमाभाव-वदयोगोलकवृत्तित्वमेव वर्तते वह्निरूपहेताविति नातिव्याप्तिः। परमेवमपि ‘महानसीय-वह्निमान् धूमात्’ इत्यत्र साध्यतावच्छेदकीभूतमहानसीयवह्नित्वावच्छिन्नप्रति-योगिताकत्वोपलक्षितयत्किंचिदभावः वह्न्यभावः, तादृशाभाववद्ध्रदादिनिरूपित-वृत्तित्वाभावः धूमेऽस्तीति पुनरतिव्याप्तिः स्यादेव। तत्परिहाराय च साध्यता-वच्छेदकतापर्याप्त्यधिकरणधर्मावच्छिन्नप्रतियोगिताकत्वोपलक्षिताभावनिवेशे महान-सीयवह्निमान् धूमादित्यत्र साध्यतावच्छेदकतापर्याप्त्यधिकरणमहानसीयत्वविशिष्ट-वह्नित्वावच्छिन्नप्रतियोगिताकाभावः महानसीयवह्न्यभावः, तद्वत्पर्वतादिवृत्तित्वमेव धूमेऽस्तीति अतिव्याप्तिपरिहारः। परन्तु प्रमेयवह्निमान् धूमादित्यत्र साध्यतावच्छेदक-तापर्याप्त्यधिकरणप्रमेयवह्नित्वावच्छिन्नप्रतियोगित्वाप्रसिद्ध्या अव्याप्तिस्स्यादेवेति।

6. (अ.शं.प) मैवम्। साध्यतावच्छेदकावच्छिन्नप्रतियोगिताकत्वमभावांशे विशेषण-मित्येव वक्तव्यम्, न तु पूर्वोक्तरीत्या उपलक्षणम्। अन्यथा ‘रूपसामान्याभाववान् अनुष्णाशीतस्पर्शात्’ इति व्यभिचारिण्यतिव्याप्तिः। रूपसामान्याभावाभाववत्यां पृथिव्याम् अनुष्णाशीतस्पर्शसद्भावादयं व्यभिचारिहेतुः।

 अत्र च रूपसामान्याभावत्वावच्छिन्नप्रतियोगिताकत्वोपलक्षिताभावो हि
यत्किंचिद्रूपात्मकोपि भवति। तथा हि- रूपसामान्याभावत्वावच्छिन्नप्रतियोगिताक-त्वविशिष्टाभावो हि रूपसामान्यात्मकः। रूपाभावाभावस्य रूपसामान्यस्वरूपत्वात्। रूपविशेषश्च रूपसामान्याभिन्न इति कृत्वा रूपसामान्याभावाभावः रूपविशेषात्मकोपि भवति। परन्तु रूपविशेषात्मकः सः अभावः रूपसामान्याभावत्वावच्छिन्नप्रतियोगि-ताकत्वविशिष्टः न, किन्तु रूपसामान्याभावत्वावच्छिन्नप्रतियोगिताकत्वोपलक्षितः। रूपसामान्यात्मकस्यैव रूपसामान्याभावाभावस्य रूपसामान्याभावत्वावच्छिन्नप्रति-योगिताकत्वात्, रूपविशेषात्मकस्य च रूपसामान्याभावाभावस्य रूपसामान्या-भावत्वावच्छिन्नप्रतियोगिताकाभावत्वाभावात्। अयमर्थः- यथा कदाचिदपचत्येव कस्मिंश्चित्पुरुषे कालान्तरे वर्तमानस्य पाचकत्वादेः उपलक्षणत्वम्, तथा रूपसामान्याभावाभावस्य रूपसामान्यावस्थापन्नस्यैव
रूपसामान्याभावत्वावच्छिन्न-प्रतियोगिताकत्वम्, न तु रूपविशेषावस्थापन्नस्येति रूपविशेषात्मकस्य रूप-सामान्याभावाभावस्य रूपसामान्याभावत्वावच्छिन्नप्रतियोगिताकत्वोपलक्षितत्वम्। तथा च रूपसामान्याभावत्वावच्छिन्नप्रतियोगिताकत्वोपलक्षितः अभावः रूपविशेष-स्वरूपोपि भवति। रूपविशेषश्च जलीयरूपादिः।
तादृशजलीयरूपवज्जलवृत्तित्वाभावः अनुष्णाशीतस्पर्शे वर्तते इत्यतिव्याप्तिः। तादृशातिव्याप्तिपरिहाराय साध्यतावच्छे-दकावच्छिन्नप्रतियोगिताकत्वम् अभावांशे विशेषणं, न तु उपलक्षणमिति स्वीकरणीयम्। तथा च रूपसामान्याभावत्वावच्छिन्नप्रतियोगिताकत्वविशिष्टाभावः रूपसामान्या-त्मकः, तदधिकरणपृथिवीवृत्तित्वं हेताविति नातिव्याप्तिः। तथा च महानसीयवह्नि-साध्यके धूमे वह्निसामान्याभाववद्ध्रदादिवृत्तित्वाभावसत्त्वेपि साध्यतावच्छेदकाव-च्छिन्नप्रतियोगिताको यो महानसीयवह्न्यभावः, तदधिकरणपर्वतवृत्तित्वमेव वर्तते धूमरूपहेताविति नातिव्याप्तिः। तथा च तादृशातिव्याप्तिवारणार्थं न न्यूनवारक-पर्याप्तिनिवेशस्यावश्यकतेति कथं प्रमेयवह्निमान् धूमादित्यत्राव्याप्तिः।

7. वस्तुतस्तु साध्यतावच्छेदकतापर्याप्त्यधिकरणधर्मावच्छिन्नप्रतियोगिताकत्वोप-लक्षिताभावनिवेशे
‘प्रमेयवह्निमान् धूमात्’ इत्यत्र
साध्यतावच्छेदकतापर्याप्त्यधि-करणप्रमेयवह्नित्वावच्छिन्नप्रतियोगिताया अप्रसिद्ध्यैव अव्याप्तिः स्यात्। एतादृशा-व्याप्तिभियैव साध्यतावच्छेदकतापर्याप्त्यधिकरणधर्मावच्छिन्नप्रतियोगिताकत्वोप-लक्षिताभावो न विवक्षणीयः इत्युच्यते। पूर्वं ‘रूपसामान्याभाववान् अनुष्णाशीत-स्पर्शात्’ इत्यत्रातिव्याप्तिभिया तन्न निवेशनीयमित्युक्तम्। इदानीं रूपसामान्या-भावपर्यन्तानुधावनं विहाय प्रमेयवह्निमान् धूमात् इत्यत्राव्याप्तिभियैव तन्नाङ्गीक्रियते इत्युच्यते इति भेदः। उपलक्षणविधया पर्याप्तिघटितं प्रतियोगिताकत्वमभावांशे न निवेशनीयं, किन्तु अभावांशे पर्याप्त्यघटितं केवलं साध्यतावच्छेदकावच्छिन्न-प्रतियोगिताकत्वं विशेषणविधया निवेश्यते। कथं तदा प्रमेयवह्निमान् धूमादित्यत्रा-व्याप्तिः?।

8. (कोटावस्यां पुनः केषांचिन्मतं निराकरोति)। तन्मतमित्थम्- पूर्वोक्तरीत्या साध्य-तावच्छेदकावच्छिन्नप्रतियोगिताकत्वमभावे नैव
उपलक्षणं, किन्तु प्रतियोगितायां साध्यतावच्छेदकावच्छिन्नत्वम् उपलक्षणम्। तथा च साध्यतावच्छेदकावच्छिन्नत्वो-पलक्षितयत्किंचित्प्रतियोगिताकाभाववद्वृत्तित्वत्वावच्छिन्नप्रतियोगिताकाभावः व्याप्तिः। ‘वह्निमान् धूमात्’ इत्यादौ तादृशप्रतियोगिता वह्नित्वावच्छिन्ना वह्निनिष्ठा। ‘धूमवान् वह्नेः’ इत्यत्र धूमत्वावच्छिन्ना धूमनिष्ठा प्रतियोगिता इति नाव्याप्त्यतिव्याप्ती भवतः। ‘रूपसामान्याभाववान् अनुष्णाशीतस्पर्शवत्त्वात्’ इत्यत्र तु न जलीयरूपात्मका-भावस्य लक्षणघटकता। जलीयरूपात्मकाभावनिरूपितप्रतियोगितायाः रूपसामान्या-भावत्वरूपसाध्यतावच्छेदकावच्छिन्नत्वोपलक्षितत्वाभावात्। जलीयरूपात्मकाभाव-निरूपितायां जलरूपाभावनिष्ठप्रतियोगितायां कदाचिदपि कस्यामप्यवस्थायां रूप-सामान्याभावत्वावच्छिन्नत्वाभावात्। तथा च रूपसामान्याभावत्वावच्छिन्नत्वोप-लक्षितप्रतियोगिताकाभावः रूपसामान्यात्मकः, तदधिकरणपृथिवीवृत्तित्वमेव हेता-विति नातिव्याप्तिः। परमेवमपि महानसीयवह्निमान् धूमादित्यादौ
तादृशवह्नित्वाव-च्छिन्नप्रतियोगिताकाभाववद्ध्रदादिवृत्तित्वाभावमादायातिव्याप्तिर्दुर्वारा इति साध्यताव-च्छेदकतापर्याप्तिनिवेशनमावश्यकमेवेति। (इदमन्येषां मतम् **एतेन** इत्यादिना संगमे-श्वरीये प्रारब्धम्। **परास्त**मित्यादिना तन्निराकरोति)।

 तदपि नैव संभवति।
साध्यतावच्छेदकतापर्याप्त्यधिकरणधर्मावच्छिन्नप्रति-योगिताकत्वोपलक्षिताभावनिवेशे, साध्यतावच्छेदकतापर्याप्त्यधिकरणधर्मावच्छिन्न-त्वोपलक्षितप्रतियोगिताकाभावनिवेशे वा पूर्वोक्तरीत्या प्रमेयवह्निमान् धूमादित्यत्र साध्यतावच्छेदकतापर्याप्त्यधिकरणप्रमेयवह्नित्वावच्छिन्नप्रतियोगित्वाप्रसिद्ध्या अव्या-प्तिः स्यात्। अतः पर्याप्तिमनिवेश्य साध्यतावच्छेदकावच्छिन्नप्रतियोगिताकाभाव-वद्वृत्तित्वत्वावच्छिन्नप्रतियोगिताकाभावस्य व्याप्तित्वेन विवक्षणस्यावश्यकतया महा-नसीयवह्निमान् धूमात् इत्यादावतिव्याप्तिवारणसंभवेन प्रमेयवह्निमान् धूमात् इत्यत्र प्रमेयवह्नित्वावच्छिन्नप्रतियोगित्वाप्रसिद्धावपि न क्षतिरिति चेत्

9. (पूर्वं द्वितीयकोटावारब्धशङ्कां निराकरोति) न । पर्याप्त्यनिवेशे
‘वह्निघटान्यतर-वान् धूमात्’ इति सद्धेतौ साध्यतावच्छेदकघटकीभूतघटत्वावच्छिन्नप्रतियोगिता-काभाववत्पर्वतनिरूपितवृत्तित्वं धूमे इत्यव्याप्तिः। तत्परिहाराय साध्यतावच्छेदकता-पर्याप्त्यधिकरणधर्मावच्छिन्नप्रतियोगिताकाभावनिवेश आवश्यकः। तथा च वह्निघटा-न्यतरसाध्यके साध्यतावच्छेदकतापर्याप्त्यधिकरणवह्निघटान्यतरत्त्वावच्छिन्नप्रतियोगि-ताकाभाव एव लक्षणघटकः, स च नैव पर्वते, तत्र घटस्याभावेपि वह्नेः सत्त्वेन अन्यतराभावासंभवात्, किन्तु ह्रदादौ, तदवृत्तित्वं धूमे इति समन्वयः। तथा चैवं पर्याप्तिनिवेशे प्रमेयवह्निमान् धूमादित्यत्राव्याप्तिः।

10. (यत्तुपक्षः) ननु ‘वह्निघटान्यतरवान् धूमात्’ इत्यत्राव्याप्तिपरिहाराय न पर्याप्ति-र्निवेश्या। किन्तु साध्यतानिरूपितसाक्षादवच्छेदकताश्रयधर्मावच्छिन्नत्वं प्रतियोगितायां निवेशनीयम्। तथा च घटत्वस्य साध्यतावच्छेदकत्वेऽपि न साक्षात्साध्यताव-च्छेदकत्वम्, किन्तु साक्षात्साध्यतावच्छेदकीभूतान्यतरत्त्वरूपभेदप्रतियोगितावच्छेदक-भेदद्वयप्रतियोगितावच्छेदकतया घटत्वस्य परंपरयैव अवच्छेदकत्वमिति साध्यता-निरूपितसाक्षादवच्छेदकताश्रयान्यतरत्त्वावच्छिन्नप्रतियोगिताकाभावस्य ह्रदादौ सत्त्वात् तदवृत्तित्वाद्धूमस्य अव्याप्तिविरहात् तदर्थं पर्याप्तिर्न निवेशनीया इति चेत्

11. (यत्तुपक्षनिरासः) न। एवं साक्षात्साध्यतावच्छेदकताश्रयधर्मावच्छिन्नत्वनिवेशनेन ‘वह्निघटान्यतरवान् धूमात्’ इत्यत्राव्याप्तिवारणेऽपि विषयितया वह्नित्वत्वा-वच्छिन्न(वह्नित्व)विशिष्टस्य (ज्ञानस्य) तादात्म्येन साध्यतायां तज्ज्ञानत्वरूपसद्धेतौ ‘ज्ञानं विषयितया वह्नित्वत्वावच्छिन्नवत्, तज्ज्ञानत्वात्’ इत्यत्र[\[22\]](\%22#_ftn22\%22 "\"\"") अव्याप्तिस्स्यादेव। वह्नित्वत्वावच्छिन्नं वह्नित्वं, विषयितया वह्नित्ववत् ज्ञानं, तादृशज्ञानमेव तादात्म्येन साध्यम्। वह्नित्वत्वावच्छिन्नवह्नित्वं साध्यतावच्छेदकमिति स्थितिः। साध्यतानिरूपित-साक्षादवच्छेदकताश्रयवह्नित्वनिष्ठनिरवच्छिन्नावच्छेदकताकप्रतियोगिताकाभावः विष-यितया स्वरूपतो वह्नित्ववान्नेत्याकारकभेदः। तज्ज्ञाने विषयितया वह्नित्वत्वावच्छि-न्नवह्नित्वविशिष्टं ज्ञानमेव तादात्म्येनास्ति, न तु विषयितया स्वरूपतो वह्नित्वविशिष्टं ज्ञानम्, किन्तु तद्भेद एवेति तदधिकरणे तज्ज्ञानरूपपक्षे तज्ज्ञानत्वरूपहेतुसत्त्वा-दव्याप्तिः। तद्वारणाय पर्याप्तिनिवेशे साध्यतावच्छेदकतापर्याप्त्यधिकरणवह्नित्वत्वाव-च्छिन्नवह्नित्वनिष्ठावच्छेदकताकप्रतियोगिताकाभावः न विषयितया स्वरूपतो वह्नित्व-वान्नेत्याकारकभेदः, तत्र वह्नित्वस्य स्वरूपतो भासमानत्वेन वह्नित्वत्वानवच्छिन्नत्वात् इति अव्याप्तिवारणम्। तथा च ‘प्रमेयवह्निमान् धूमात्’ इत्यत्राव्याप्तिस्तदवस्थैव।



**12. अथ विषयितया स्वरूपतो वह्नित्वविशिष्टस्य तादात्म्येन साध्यतायां तज्ज्ञानत्वहेतौ साध्यतावच्छेदकतापर्याप्त्यधिकरणवह्नित्वघटितवह्नित्वत्वविशिष्टावच्छिन्नभेदमादायाव्या-प्तिवारणाय साध्यतावच्छेदकताविशिष्टावच्छेदकताकप्रतियोगिताकत्वं विवक्षणीयम्। वैशिष्ट्यं च (1) स्वसजातीयत्व-(2) स्वसमानाधिकरणत्व-(3) स्वावच्छेदकसंबन्धाव-च्छिन्नत्व-एतत्त्रितयसंबन्धेन। तथा च स्वरूपतो वह्नित्वस्य साध्यतावच्छेदकतास्थले वह्नित्वत्वावच्छिन्नावच्छेदकताया इव वह्नित्वत्वेन वह्नित्वस्य साध्यतावच्छेदकतायां वह्नित्वनिष्ठनिरवच्छिन्नावच्छेदकतायाः साध्यतावच्छेदकतासाजात्यविरहेण तादृशाव-च्छेदकताकप्रतियोगिताकाभावमादायाव्याप्तिविरहात् व्यर्था न्यूनवारकपर्याप्तिः।**

**13. यदि च विषयितया वह्नित्वत्वेन वह्नित्वस्य साध्यतावच्छेदकतायां स्वरूपतो वह्नित्वावच्छिन्नभेदमादाय दोषासंभवेऽपि विषयितया जातित्वविशिष्टावच्छिन्नभेद-मादायाव्याप्तिः दुर्वारा। जातित्वावच्छिन्नतद्भेदप्रतियोगितावच्छेदकतायां वह्नित्वत्वाव-च्छिन्नसाध्यतावच्छेदकतासाजात्यघटितसंबन्धत्रयस्य सत्त्वादिति न्यूनवारकपर्याप्ति-रावश्यकीति मन्यते।**

**14. तथापि तत्रैव विषयितया वह्नित्वत्वावच्छिन्नविशिष्ट-विषयितया जातित्वावच्छिन्न-विशिष्टभेदस्य साध्यतावच्छेदकताविशिष्टसाध्यतावच्छेदकतापर्याप्त्यधिकरणीभूतवह्नि-त्वत्वविशिष्टनिष्ठावच्छेदकताकस्य हेतुमति सत्त्वादव्याप्तिभिया स्वसजातीयत्व-घटितपूर्वोक्तसंबन्धत्रयेण साध्यतावच्छेदकताविशिष्टावच्छेदकताकत्वं विहाय (1)स्वस-जातीयत्व-(2)स्वानवच्छेदकानवच्छिन्नत्व-(3)स्वावच्छेदकसंबन्धावच्छिन्नत्व-(4)स्व-सामानाधिकरण्य-एतच्चतुष्टयसंबन्धेन साध्यतावच्छेदकताविशिष्टान्यावच्छेदकत्वा-निरूपकत्वस्य निवेशनीयतया साध्यतावच्छेदकतानवच्छेदकीभूतजातित्वावच्छिन्ना-वच्छेदकताकजातिमद्भेदवारणात् तदनुरोधेन न्यूनवारकपर्याप्तेरनावश्यकत्वात्। तथा च प्रमेयवह्निमान् धूमादित्यादौ निरुक्तचतुष्टयसंबन्धेन (प्रमेय)वह्नित्वनिष्ठसाध्यताव-च्छेदकताविशिष्टवह्नित्वनिष्ठनिरवच्छिन्नावच्छेदकतामात्रनिरूपकप्रतियोगिताकाभावमा-दाय लक्षणसंगतिरिति चेत्, न।**

**15. विषयितया वह्नित्वत्वेन वह्नित्वस्य साध्यतावच्छेदकतायां विषयितया (स्वरूपतो[**\[23\]**](\%22#_ftn23\%22 "\"\"")) वह्नित्ववद्भेदमादायाव्याप्तेः साध्यतावच्छेदकतात्वावच्छिन्नप्रतियोगिताकपर्याप्त्यनुयोगि-तावच्छेदकरूपावच्छिन्नानुयोगिकपर्याप्तीयावच्छेदकतात्वावच्छिन्नप्रतियोगितानिरूपित-निरूप्यत्वनिष्ठावच्छेदकतानिरूपित-निरूपकतानिष्ठावच्छेदकतानिरूपित-अवच्छेदकता-वत्त्वरूपस्य न्यूनेतरवारकपर्याप्तिघटितसाध्यतावच्छेदकावच्छिन्नत्वस्य निवेशेनैव वारणसंभवात्, तदनुरोधेन प्रागुक्तगुरुतरविशेषणस्य अनावश्यकत्वात्। तथा च प्रमेयवह्निमान् धूमादित्यादौ अव्याप्तिर्दुर्वारैवेति चेत् न।**

**16. विषयितया स्वरूपतो ज्ञानत्वविशिष्ट-समवायेन ज्ञानत्वत्वावच्छिन्नविशिष्टस्य तादात्म्येन साध्यतायां तज्ज्ञानत्वहेतौ विषयितया ज्ञानत्वत्वावच्छिन्नविशिष्ट-समवायेन स्वरूपतो ज्ञानत्वविशिष्टभेदस्य स्वप्रतियोगितावच्छेदकतात्वावच्छिन्नप्रतियोगिताक-पर्याप्त्यनुयोगितावच्छेदकीभूतज्ञानत्वत्वावच्छिन्नसाधारणसमुदायत्वात्मकसाध्यतावच्छे-दकतात्वावच्छिन्नप्रतियोगिताकपर्याप्त्यनुप्रतियोगितावच्छेदकताकस्य निरुक्तन्यूनेतर-वारकपर्याप्तिघटितसाध्यतावच्छेदकावच्छिन्नत्वनिवेशेऽप्यवारणात् प्रागुक्तचतुष्टयसंब-न्धेन साध्यतावच्छेदकताविशिष्टान्यावच्छेदकत्वानिरूपकत्वस्यावश्यं निवेशनीयत्वात्। **

** वस्तुतस्तु निरुक्ताच्छेदकत्वानिरूपकत्वस्य पर्याप्तिद्वयघटितसाध्यतावच्छेद-कावच्छिन्नत्वापेक्षया गुरुत्वेऽपि प्रमेयवह्निमान् धूमादित्यादिस्थलसंग्राहकतया तस्यैव लक्षणघटकत्वम्। न तु लघुनोऽपि पर्याप्तिद्वयघटितसाध्यतावच्छेदकावच्छिन्नत्वस्य, तदसंग्राहकत्वात्।**



12. अथ विषयितया वह्नित्वत्वावच्छिन्नविशिष्टसाध्यकस्थलेऽव्याप्तिवारणाय पर्याप्ति-निवेशेपि विषयितया स्वरूपतो वह्नित्वविशिष्टस्य तादात्म्येन साध्यतायां तज्ज्ञानत्व-रूपसद्धेतावव्याप्तिः। तथा हि साध्यतावच्छेदकतापर्याप्त्यधिकरणवह्नित्वघटितवह्नित्व-त्वावच्छिन्नवह्नित्वविशिष्टभेदस्य पक्षीकृते तज्ज्ञाने सत्त्वात् तद्वृत्तित्वस्य तज्ज्ञानत्व-रूपहेतौ सत्त्वात्। एतादृशाव्याप्तिवारणार्थं साध्यतावच्छेदकताविशिष्टावच्छेदकताक-प्रतियोगिताकत्वमभावे विवक्षणीयम्। वैशिष्ट्यं च (1) स्वसजातीयत्व-(2)स्वस-मानाधिकरणत्व-(3)स्वावच्छेदकसंबन्धावच्छिन्नत्व-एतत्संबन्धत्रितयेन। तथा च स्वरूपतो वह्नित्वविशिष्टसाध्यके वह्नित्वत्वावच्छिन्नवह्नित्वनिष्ठप्रतियोगितावच्छेदक-तायां वह्नित्वनिष्ठनिरवच्छिन्नसाध्यतावच्छेदकतावैशिष्ट्यं न निरुक्तसंबन्धत्रितयेन। साध्यतावच्छेदकताप्रतियोगितावच्छेदकतयोः एकत्र वह्नित्वे एव सत्त्वात् विषयिता-संबन्धावच्छिन्नत्वाच्च वह्नित्वत्वावच्छिन्नवह्नित्वनिष्ठप्रतियोगितावच्छेदकतायां स्वस-मानाधिकरणत्व-स्वावच्छेदकसंबन्धावच्छिन्नत्वरूपद्वितीयतृतीयसंबन्धाभ्यां वह्नि-त्वनिष्ठसाध्यतावच्छेदकतावैशिष्ट्यसत्त्वेपि न प्रथमसंबन्धेन तद्वैशिष्ट्यम्। साध्यता-वच्छेदकतायाः निरवच्छिन्नत्वात्, प्रतियोगितावच्छेदकतायाः किंचिदवच्छिन्नत्वात्। तथा च निरुक्तसंबन्धत्रितयेन साध्यतावच्छेदकतावैशिष्ट्यस्य वह्नित्वत्वावच्छिन्न-वह्नित्वनिष्ठप्रतियोगितावच्छेदकतायाम् अभावेन नाव्याप्तिः। एवमेव वह्नित्वत्वेन वह्नित्वविशिष्टसाध्यकेऽपि स्वरूपतो वह्नित्वनिष्ठप्रतियोगितावच्छेदकतायां वह्नित्व-त्वावच्छिन्नवह्नित्वनिष्ठसाध्यतावच्छेदकतावैशिष्ट्यं न स्वसजातीयत्वसंबन्धेन वर्तते इति अव्याप्तिवारणसंभवे पर्याप्तिनिवेशनमफलम्। तथा च कथं गुरुधर्मावच्छिन्नसाध्यके अव्याप्तिः? (अस्योत्तरं तु 15 कोटौ दीयते।)।

13. (पूर्वोक्तोपरि शङ्का अस्यां कोटौ, तदुत्तरं तु उत्तरकोटौ) ननु न्यूनवारकपर्याप्ति-रावश्यकी। अन्यथा विषयितया वह्नित्वत्वेन वह्नित्वविशिष्टसाध्यके पूर्वोक्तरीत्या स्वरू-पतो वह्नित्वविशिष्टभेदमादायाव्याप्त्यसंभवेऽपि जातित्वविशिष्टवह्नित्ववान्नेति भेद-मादायाव्याप्तिस्स्यादेव। वह्नित्वनिष्ठायां जातित्वावच्छिन्नप्रतियोगितावच्छेदकतायां किंचिदच्छिन्नत्वेन वह्नित्वत्वावच्छिन्नवह्नित्वनिष्ठसाध्यतावच्छेदकतासाजात्यस्यापि सत्त्वात् संबन्धत्रयेण साध्यतावच्छेदकतावैशिष्ट्यसत्त्वात् साध्यतावच्छेदकताविशिष्टा-वच्छेदकता जातित्वावच्छिन्ना वह्नित्वनिष्ठा प्रतियोगितावच्छेदकता। तन्निरूपकप्रति-योगिताकभेदः जातित्वविशिष्टवन्नेति भेदः, तदधिकरणे तज्ज्ञाने तज्ज्ञानत्वरूपहेतोः सत्त्वात् अव्याप्तिः।
तत्परिहाराय पर्याप्तिनिवेशे साध्यतावच्छेदकतापर्याप्त्यधिकरण-वह्नित्वत्वावच्छिन्नवह्नित्वनिष्ठावच्छेदकताकप्रतियोगिताकाभावस्य जातित्वविशिष्टव-द्भेदरूपत्वासंभवादव्याप्तिपरिहार इति पर्याप्तिरावश्यकी । तथा च गुरुधर्मावच्छिन्न-साध्यकस्थलेऽव्याप्तिस्तदवस्थैव इति चेत्

14. न। पर्याप्तिनिवेशेऽपि विषयितया वह्नित्वत्वावच्छिन्नविशिष्टसाध्यकस्थले एव विषयितया वह्नित्वत्वावच्छिन्नविशिष्टं-विषयितया जातित्वावच्छिन्नविशिष्टं यत् तद्भेद-मादायाव्याप्तिः। तत्र वह्नित्वत्वावच्छिन्नवह्नित्वनिष्ठप्रतियोगितावच्छेदकतायाः साध्य-तावच्छेदकतापर्याप्त्यधिकरणवह्नित्वत्वावच्छिन्नवह्नित्वनिष्ठत्वात् तादृशावच्छेदकताक-प्रतियोगिताकभेदः विषयितया वह्नित्वत्वावच्छिन्नविशिष्टं-विषयितया जातित्वाव-च्छिन्नविशिष्टं नेति भेदः, तदधिकरणपक्षवृत्तित्वाद्धेतोरव्याप्तिस्तदवस्थैव भवेत्। अतः (1) स्वसजातीयत्व-(2) स्वानवच्छेदकानवच्छिन्नत्व-(3) स्वावच्छेदकसंबन्धाव-च्छिन्नत्व-(4) स्वसामानाधिकरण्यैतत्संबन्धचतुष्टयेन
साध्यतावच्छेदकताविशिष्टा-न्यावच्छेदकत्वानिरूपकत्वं प्रतियोगितायां निवेशनीयम्।

 तथा च पूर्वोक्तविषयितया वह्नित्वत्वावच्छिन्नवह्नित्वनिष्ठप्रतियोगितावच्छे-दकतायां संबन्धचतुष्टयेन साध्यतावच्छेदकतावैशिष्ट्यसंभवेऽपि जातित्वावच्छिन्नजाति-निष्ठप्रतियोगितावच्छेदकतायां साध्यतावच्छेदकतानवच्छेदकीभूतजातित्वावच्छिन्नत्व-सत्त्वेन निरुक्तचतुष्टयान्तर्गतद्वितीयसंबन्धेन स्वानवच्छेदकानवच्छिन्नत्वसंबन्धेन न साध्यतावच्छेदकतावैशिष्ट्यमिति साध्यतावच्छेदकताविशिष्टान्यतया तदनिरूपकत्वस्य तद्भेदीयप्रतियोगितायामभावान्नाव्याप्तिः। एवं च विषयितया वह्नित्वत्वावच्छिन्नसाध्यके एव विषयितया जातित्वविशिष्टवान्नेति
भेदीयजातित्वावच्छिन्नजातिनिष्ठप्रतियोगि-तावच्छेदकताया अपि साध्यतावच्छेदकतानवच्छेदकीभूतजातित्वावच्छिन्नत्वेन न
साध्यतावच्छेदकतावैशिष्ट्यमिति साध्यतावच्छेदकताविशिष्टान्यत्त्वेन तदनिरूपकत्वस्य प्रतियोगितायामभावेनैव अव्याप्तिवारणसंभवे किं पर्याप्तिनिवेशेन?। तथा च गुरुधर्मावच्छिन्नसाध्यकेऽव्याप्तिर्नास्तीति चेत्[\[24\]](\%22#_ftn24\%22 "\"\"")

15. न। तथा हि पूर्वं विषयितया वह्नित्वत्वेन वह्नित्वविशिष्टसाध्यके विषयितया (स्वरूपतो) वह्नित्ववद्भेदमादायाव्याप्तिपरिहारार्थं गुरुतरः साध्यतावच्छेदकताविशिष्टा-वच्छेदकताकप्रतियोगिताकत्वकल्प आदृतः। परं विषयितया वह्नित्वत्वेन वह्नित्व-विशिष्टसाध्यके अव्याप्तिरन्यथा लघुनोपायेन परिहर्तुं शक्यते।

तथा हि साध्यतावच्छेदकतात्वावच्छिन्नप्रतियोगिताकपर्याप्त्यनुयोगिताव-च्छेदकरूपावच्छिन्नानुयोगिताकपर्याप्तीयावच्छेदकतात्वावच्छिन्नप्रतियोगितानिरूपित-निरूप्यत्वनिष्ठावच्छेदकतानिरूपितनिरूपकत्वनिष्ठावच्छेदकतानिरूपितावच्छेदकता-वत्त्वरूपं साध्यतावच्छेदकन्यूनेतरवारकपर्याप्तिघटितं साध्यतावच्छेदकावच्छिन्नत्वं प्रति-योगितायां निवेशनीयम्[\[25\]](\%22#_ftn25\%22 "\"\"")। वह्निमान् धूमादित्यत्र साध्यं वह्निः, साध्यतावच्छेदकं वह्नित्वं, साध्यतावच्छेदकता वह्नित्वे पर्याप्तिसंबन्धेन वर्तते। तादृशपर्याप्तिसंबन्धस्य प्रतियोगिभूता साध्यतावच्छेदकता। तथा च साध्यतावच्छेदकतानिष्ठायाः पर्याप्ति-रूपसंसर्गीयप्रतियोगितायाः अवच्छेदकं साध्यतावच्छेदकतात्वम्, तथा च
साध्यता-वच्छेदकतात्वावच्छिन्नसाध्यतावच्छेदकतानिष्ठसांसर्गिकप्रतियोगितानिरूपकपर्याप्तिः इति संपन्नम्। तादृशपर्याप्तिसंबन्धस्य अनुयोगि वह्नित्वम्, अनुयोगिता वह्नित्वे, अनु-योगितावच्छेदकं वह्नित्वगतैकत्वम्।

वह्नित्वावच्छिन्नप्रतियोगिताकाभावस्यैव लक्षणघटकत्वेनोपादानात् अभाव-प्रतियोगी वह्निः, प्रतियोगिता वह्नौ, प्रतियोगितावच्छेदकं वह्नित्वम्, प्रतियोगिताव-च्छेदकता च वह्नित्वे पर्याप्ता। तथा च प्रतियोगितावच्छेदकतापर्याप्तेरनुयोगि वह्नित्वम्, अनुयोगितावच्छेदकं वह्नित्वगतैकत्वमिति साध्यतावच्छेदकतात्वावच्छिन्नप्रतियोगिता-कपर्याप्त्यनुयोगितावच्छेदकवह्नित्वगतैकत्वावच्छिन्नानुयोगितानिरूपकपर्याप्तिरूपसंब-न्धप्रतियोगिता वह्नित्वनिष्ठप्रतियोगितावच्छेदकतायां (प्रतियोगितावच्छेदकताप्रति-योगिकत्वात् पर्याप्तेः), सा च प्रतियोगितावच्छेदकतानिष्ठप्रतियोगिता प्रतियोगिताव-च्छेदकतात्वावच्छिन्ना। तथा च साध्यतावच्छेदकतात्वावच्छिन्नप्रतियोगिताकपर्या-प्त्यनुयोगितावच्छेदकीभूतवह्नित्वगतैकत्वावच्छिन्नानुयोगिताकपर्याप्तीयावच्छेदकता-त्वावच्छिन्ना प्रतियोगिता प्रतियोगितावच्छेदकतानिष्ठा। वह्नित्वनिष्ठप्रतियोगि-तावच्छेदकतानिरूपिका च वह्न्यादिनिष्ठा प्रतियोगिता चेत् वह्न्यादिनिष्ठप्रति-योगितानिष्ठनिरूपकतानिरूपिता प्रतियोगितावच्छेदकतानिष्ठा निरूप्यता। तथा च प्रतियोगितावच्छेदकतानिष्ठनिरूप्यतानिरूपितनिरूपकता वह्न्यादिनिष्ठप्रतियोगि-तायाम्। तथा च स्व(=प्रतियोगिता)निष्ठनिरूपकतानिरूपितनिरूप्यतावत्प्रतियोगि-तावच्छेदकतात्वावच्छिन्नप्रतियोगिताकपर्याप्तिः संबन्धः। पर्याप्तीयप्रतियोगितावच्छे-दकत्वं च निरूप्यत्वे, निरूपकत्वे, तथा वह्न्यादिनिष्ठप्रतियोगितायामपि, संबन्ध-कोटिप्रविष्टत्वात्। पर्याप्तिप्रतियोगिता खलु प्रतियोगितावच्छेदकतानिष्ठा। पर्याप्ति-प्रतियोगितावच्छेदकं प्रतियोगितावच्छेदकतात्वं, तत्कोटिप्रविष्टाश्च निरूप्यत्वादयः इति तेषामप्यवच्छेदकत्वम्, अवच्छेदककोटिप्रविष्टानामप्यवच्छेदकत्वात्। तथा च वह्नित्वनिष्ठप्रतियोगितावच्छेदकत्वनिष्ठा या पर्याप्तीयप्रतियोगिता, तन्निरूपिताव-च्छेदकता निरूप्यत्वे, निरूप्यत्वनिष्ठावच्छेदकतानिरूपितावच्छेदकता च निरूप-कत्वे, निरूपकत्वनिष्ठावच्छेदकतानिरूपितावच्छेदकता च वह्न्यादिनिष्ठप्रति-योगितायाम्। तथा च प्रतियोगितावच्छेदकत्वनिष्ठप्रतियोगितानिरूपितनिरूप्यत्व-निष्ठावच्छेदकतानिरूपितनिरूपकत्वनिष्ठावच्छेदकतानिरूपितावच्छेदकता वह्न्यादि-निष्ठप्रतियोगितायाम्। तथा च एतादृशन्यूनेतरवारकपर्याप्तिघटितसाध्यतावच्छेदका-वच्छिन्नत्वं वह्निनिष्ठप्रतियोगितायामिति लक्षणसमन्वयः।

 विषयितया वह्नित्वत्वावच्छिन्नवह्नित्वविशिष्टसाध्यके च विषयितया स्वरूपतो वह्नित्ववद्भेदः नैव लक्षणघटको भवति। तथा हि साध्यतावच्छेदकता वह्नित्वत्वाव-च्छिन्नवह्नित्वे, तथा च साध्यतावच्छेदकतात्वावच्छिन्नसाध्यतावच्छेदकतानिष्ठप्रति-योगिताकपर्याप्तेरनुयोगि वह्नित्वत्वावच्छिन्नवह्नित्वम्, अनुयोगितावच्छेदकं वह्नित्वत्वा-वच्छिन्नवह्नित्वगतसमुदायत्वं, तदवच्छिन्नवह्नित्वत्वावच्छिन्नवह्नित्वानुयोगिताकपर्या-प्तीयावच्छेदकतात्वावच्छिन्नप्रतियोगिता वह्नित्वत्वावच्छिन्नवह्नित्वनिष्ठप्रतियोगिताव-च्छेदकतायां, न तु शुद्धवह्नित्वनिष्ठप्रतियोगितावच्छेदकतायां ( शुद्धवह्नित्वनिष्ठप्रति-योगितावच्छेदकताप्रतियोगिकपर्याप्त्यनुयोगितावच्छेदकत्वस्य वह्नित्वगतैकत्वनिष्ठत्वेन वह्नित्वत्वावच्छिन्नवह्नित्वगतसमुदायत्वनिष्ठत्वाभावात्), तन्निरूपितनिरूप्यत्वनिष्ठा-वच्छेदकतानिरूपितनिरूपकत्वनिष्ठावच्छेदकतानिरूपितावच्छेदकता वह्नित्वत्वा-वच्छिन्नवह्नित्वविशिष्टनिष्ठप्रतियोगितायामेव वर्तते, न तु शुद्धवह्नित्वविशिष्टनिष्ठप्रति-योगितायाम् इति वह्नित्वत्वावच्छिन्नवह्नित्वविशिष्टनिष्ठप्रतियोगिताकभेदः अन्यज्ञानेषु, तदवृत्तित्वं तज्ज्ञानत्वे इति नाव्याप्तिः। तथा च पर्याप्तिनिवेशात् प्रकृतसाध्यके एव जातिमद्भेदादीनामपि लक्षणाघटकत्वम्। तथा च ‘प्रमेयवह्निमान् धूमात्’ इत्यत्राव्याप्तिस्तदवस्थैव इति चेत्

16. न। एवं न्यूनेतरवारकपर्याप्तिघटितसाध्यतावच्छेदकावच्छिन्नत्वनिवेशेऽपि विषयि-तया स्वरूपतो ज्ञानत्वविशिष्ट-समवायेन ज्ञानत्वत्वावच्छिन्नविशिष्टस्य तादात्म्येन साध्यतायां विषयितया ज्ञानत्वत्वावच्छिन्नविशिष्ट-समवायेन स्वरूपतो ज्ञानत्वविशिष्ट-भेदमादाय अव्याप्तिस्स्यादेव। तत्र एतादृशभेदीयप्रतियोगितायाः साध्यतावच्छेदकता-त्वावच्छिन्नज्ञानत्वत्वावच्छिन्नज्ञानत्वनिष्ठसाध्यतावच्छेदकताप्रतियोगिताकपर्याप्त्यनु-योगितावच्छेदकीभूतज्ञानत्वत्वावच्छिन्नज्ञानत्वगतसमुदायत्वावच्छिन्नानुयोगिताकपर्या-प्तीयावच्छेदकतात्वावच्छिन्नज्ञानत्वत्वावच्छिन्नज्ञानत्वनिष्ठप्रतियोगितावच्छेदकतानिष्ठ-प्रतियोगितानिरूपितनिरूप्यत्वनिष्ठावच्छेदकतानिरूपितनिरूपकत्वनिष्ठावच्छेदकता-निरूपितावच्छेदकतावत्त्वात्। अत्र क्रमव्यत्यासेपि साध्यतावच्छेदकता-प्रतियोगिता-वच्छेदकतयोः उभयोरपि ज्ञानत्वत्वावच्छिन्नज्ञानत्वनिष्ठत्वात्।

तद्वारणाय साध्यतावच्छेदकताविशिष्टान्यावच्छेदकत्वानिरूपकत्वस्यैव प्रति-योगितायां निवेशनीयत्वात्। वैशिष्ट्यं च स्वसजातीयत्वादिसंबन्धचतुष्टयेन। तथा च प्रत्येकं यस्यां कस्यांचिदपि प्रतियोगितावच्छेदकतायां स्वानवच्छेदकानवच्छिन्नत्व-स्वावच्छेदकसंबन्धावच्छिन्नत्व-एतत्संबन्धद्वयेन साध्यतावच्छेदकतावैशिष्ट्यासंभवात्। विषयितासंबन्धावच्छिन्नज्ञानत्वनिष्ठप्रतियोगितावच्छेदकतायाः स्वरूपतो ज्ञानत्व-निष्ठसाध्यतावच्छेदकतानवच्छेदकज्ञानत्वत्वावच्छिन्नत्वात्। समवायसंबन्धावच्छिन्न-स्वरूपतो ज्ञानत्वनिष्ठप्रतियोगितावच्छेदकतायाश्च साध्यतावच्छेदकतानवच्छेद-कानवच्छिन्नत्वेपि साध्यतावच्छेदकतावच्छेदकविषयितासंबन्धावच्छिन्नत्वाभावात् साध्यतावच्छेदकतावैशिष्ट्यस्य प्रतियोगितावच्छेदकतायामभावेन साध्यतावच्छेदक-ताविशिष्टान्यावच्छेदकत्वनिरूपकत्वमेव पूर्वोक्तप्रतियोगितायामिति न तादृशप्रति-योगिताकभेदमादाय अव्याप्तिः।

 वस्तुतस्तु साध्यतावच्छेदकताविशिष्टान्यावच्छेदकत्वानिरूपकत्वनिवेशनकल्पे
वैशिष्ट्यनियामकसंबन्धेषु स्वनिरूपितसंसर्गताविशिष्टसंसर्गताकत्वमित्यस्यैव पर्याप्ति-द्वयगर्भत्वात्[\[26\]](\%22#_ftn26\%22 "\"\"") न्यूनेतरवारकपर्याप्तिद्वयघटितसाध्यतावच्छेदकावच्छिन्नत्वापेक्षया साध्य-तावच्छेदकताविशिष्टान्यावच्छेदकत्वानिरूपकत्वनिवेशनं गुरु, तथापि प्रमेयवह्नि-साध्यकस्थलसंग्राहकतया अस्यैव लक्षणघटकत्वं, न तु लघुनोऽपि न्यूनेतरवारकपर्या-प्तिद्वयघटितस्य, प्रमेयवह्निसाध्यकस्थलासंग्राहकत्वात् इति बोध्यम्। तथा च प्रमेय-वह्निमानित्यादौ नाव्याप्तिः।



**17. अथ विषयितया महानसीयवह्निसाध्यकतज्ज्ञानत्वहेतौ शुद्धवह्नित्वावच्छिन्न-विषयितासंबन्धावच्छिन्नाभावस्यापि साध्यतावच्छेदकताविशिष्टान्यावच्छेदकत्वानिरू-पकप्रतियोगिताकतया तद्वति हेतोस्सत्त्वादव्याप्तिभिया न्यूनवारकपर्याप्तिघटितसाध्य-तावच्छेदकावच्छिन्नत्वमपि प्रतियोगितायां देयम्। एवं च प्रमेयवह्निमान् धूमात् इत्यादावव्याप्तिर्दुर्वारैव।**

**18. वस्तुतस्तु न्यूनवारकपर्याप्त्यनिवेशे प्रमेयवह्निमान् धूमात् इत्यादावव्याप्त्य-भावेऽपि स्वाघटकलघुधर्मसमनियतगुरुधर्मावच्छिन्नसाध्यके कम्बुग्रीवादिमद्वान् घटादित्यादौ कम्बुग्रीवादिमत्त्वसमनियतघटत्वस्य कम्बुग्रीवादिमदभावप्रतियोगिताव-च्छेदकतया साध्यतावच्छेदकावच्छिन्नप्रतियोगित्वाप्रसिद्धेः (अव्याप्तिरेव[**\[27\]**](\%22#_ftn27\%22 "\"\""))।**

**19. एतेन “एतल्लक्षणकृन्नये विषयितासंबधेन व्याप्यव्यापकभावो नाङ्गीकर्तव्यः। अन्यथा विषयितया वह्नेस्साध्यतायां तज्ज्ञानत्वहेतावव्याप्तेः। विषयितया वह्न्यभावः स्वरूपेण नास्तीति प्रतीतेस्तादृशाभावत्वेन विषयितया वह्निविषयकत्वे तज्ज्ञानविषयितानव-च्छेदकधर्मावच्छिन्नस्य तज्ज्ञाने विषयितासंबन्धेनावृत्त्या वह्न्यभावाभावत्वावच्छिन्न-विषयके वह्निरिति ज्ञाने तादृशप्रतीत्यनुपपत्त्या अतिरिक्ताभावस्यैव स्वरूपेण तादृशप्रतीतिनियामकत्वात्,
[**\[28\]**](\%22#_ftn28\%22 "\"\"")विवक्षणीयसाध्याभाववृत्तिसाध्यसामान्यनिरूपितप्रति-योगित्वादेरप्रसिद्धत्वात्। तथा च विषयितया महानसीयवह्निसाध्यकस्थले उपदर्शित-न्यूनवारकपर्याप्तिव्यावृत्त्यसंगतिः” इति परास्तमिति चेत्, सत्यम्।**

**20. तथापि साध्यतावच्छेदकावच्छिन्नत्वं न स्वरूपसंबन्धरूपम्। किन्तु व्यापकत्वमेव।** **तथा च वह्न्यभावीयप्रतियोगितायाः प्रमेयवह्नित्वानवच्छिन्नत्वेऽपि तद्व्यापकत्वानपायात् न प्रमेयवह्निमान् धूमादित्यादावव्याप्तिः।**

17. [\[29\]](\%22#_ftn29\%22 "\"\"")न्यूनवारकपर्याप्त्यनिवेशे विषयितया महानसीयवह्निसाध्यकतज्ज्ञानत्वरूपहेता-वव्याप्तिरस्त्येव। तत्र शुद्धवह्नित्वावच्छिन्नविषयितासंबन्धावच्छिन्नप्रतियोगिताकविष-यितया वह्निर्नास्तीति अभावीयवह्निनिष्ठप्रतियोगितानिरूपितवह्नित्वनिष्ठावच्छेदक-तायाः स्वसजातीयत्वादिसंबन्धचतुष्टयेन साध्यतावच्छेदकताविशिष्टत्वात्। वह्नित्वनिष्ठ-प्रतियोगितावच्छेदकतायाः महानसीयवह्नित्वनिष्ठसाध्यतावच्छेदकतानवच्छेदका-नवच्छिन्नत्वात्, वह्नित्ववृत्तित्वेन सामानाधिकरण्यात्, निरवच्छिन्नत्वेन सजातीयत्वात्, स्वावच्छेदकसमवायसंबन्धावच्छिन्नत्वाच्च। तद्वारणाय न्यूनवारकपर्याप्तिनिवेशे न वह्निर्नास्तीत्यभावः लक्षणघटकः, साध्यतावच्छेदकतापर्याप्त्यधिकरणमहानसीय-वह्नित्वावच्छिन्नप्रतियोगिताकत्वाभावात् तस्याः प्रतियोगितायाः। किन्तु महानसीय-वह्निर्नास्तीत्यभावः एव लक्षणघटकः। तदीयप्रतियोगितायाः एव साध्यतावच्छेदकता-पर्याप्त्यधिकरणमहानसीयवह्नित्वावच्छिन्नत्वात्। तथा च न्यूनवारकपर्याप्तिनिवेशे पुनः प्रमेयवह्निमान् धूमादित्यत्राव्याप्तिस्तदवस्थैव।

18. वस्तुतस्तु न्यूनवारकपर्याप्त्यनिवेशे ‘प्रमेयवह्निमान् धूमात्’ इत्यत्राव्याप्त्यभावे-ऽपि ‘कम्बुग्रीवादिमद्वान् घटात्’ इत्यत्राव्याप्तिरस्त्येव। भूतले घटसत्त्वेन कम्बुग्रीवादि-मान् साध्यते इत्ययं सद्धेतुः। अत्रं साध्यं कम्बुग्रीवादिमान्। कम्बुग्रीवादिमत्त्वस्य साध्यतावच्छेदकस्य घटत्वादिरूपलघुधर्माघटितत्वात्, गुरोश्च स्वस्य प्रतियोगिताव-च्छेदकत्वाभावात् इति साध्यतावच्छेदकावच्छिन्नप्रतियोगित्वाप्रसिद्ध्या अव्याप्तिस्त्येव।

19. (पूर्वकोटौ वस्तुतस्तु इति पक्षान्तरानुधावनस्य कृत्यप्रदर्शनपरेयं कोटिः)। पूर्वं ‘महानसीयवह्निमान् तज्ज्ञानत्वात्’ इत्यत्राव्याप्तिरुक्ता। तच्च नैव संभवति। विषयितया व्याप्यव्यापकभावस्य एतल्लक्षणकर्तृमते अनभिमतत्वात्। अन्यथा ‘विषयितया वह्निमान् तज्ज्ञानत्वात्’ इत्यत्राव्याप्तिप्रसङ्गात्। पुरस्तात्[\[30\]](\%22#_ftn30\%22 "\"\"") साध्याभावाधिकरणत्वं साध्यताव-च्छेदकसंबन्धावच्छिन्नसाध्यनिष्ठप्रतियोगिताकाभाववृत्तिः या साध्यसामान्यीयप्रति-योगिता तदवच्छेदकसंबन्धेनेति विवक्ष्यते। विषयितया वह्निसाध्यकस्थले विषयितया वह्न्यभावस्स्वरूपेण नास्तीत्यभावः विषयितया वह्न्यात्मक इति साध्यसामान्यात्मक-तदीयप्रतियोगिता विषयितया वह्न्यभावरूपसाध्याभावनिष्ठा इति तादृशप्रतियोगिताव-च्छेदकस्वरूपसंबन्धेन साध्याभावाधिकरणत्वं वाच्यम्। परं विषयितया वह्न्यभावः स्वरूपेण नास्तीत्यभावप्रतीतेः विषयितया वह्निविषयकत्वं नास्ति। विषयितया वह्न्यभावः स्वरूपेण नास्ति इति प्रतीतेः वह्न्यभावाभावत्वावच्छिन्नविषयकत्वेपि, न वह्नित्वावच्छिन्नविषयकत्वम्, ‘वह्निः’ ‘वह्न्यभावाभावः’ इति ज्ञानयोः भिन्नधर्मा-वच्छिन्नविषयकत्वात्। तज्ज्ञानविषयतानवच्छेदकधर्मावच्छिन्नस्य तज्ज्ञाने विषयितया अवृत्तित्वनियमात्। विषयितया वह्न्यभावस्स्वरूपेण नास्तीति प्रतीतिविषयतानव-च्छेदकवह्नित्वावच्छिन्नवह्नेः तादृशप्रतीतौ विषयितासंबन्धेनावृत्तित्वात् साध्यसामा-न्यीयसाध्याभावनिष्ठप्रतियोगित्वाप्रसिद्धेः तादृशप्रतियोगितावच्छेदकसंबन्धेन साध्या-भावाधिकरणत्वनिवेशनं न संगच्छते। अतः विषयितया व्याप्यव्यापकभावः एतल्लक्षण-कर्तृमते नास्त्येवेति स्वीकार्यम्। तथा च कथं विषयितया महानसीयवह्निसाध्यक-तज्ज्ञानत्वरूपहेतावव्याप्तिः इत्याशङ्का भवति। परन्तु वस्तुतस्तु इति पक्षान्तरानुधावनेन इयमपि शङ्का निरस्ता। विषयितया महानसीयवह्निसाध्यके अव्याप्तिविरहेऽपि कम्बु-ग्रीवादिमद्वान् घटादित्यत्राव्याप्तिसत्त्वात्। तथा च साध्यतावच्छेदकावच्छिन्नप्रति-योगित्वस्याप्रसिद्धिरित्यव्याप्तिरेवेति चेत्

20. (अथेत्यादिना 17 कोटौ प्रारब्धशङ्काया उत्तरं दीयते एतत्कोटौ) न। ‘कम्बु-ग्रीवादिमद्वान् घटात्’ इत्यत्राव्याप्तिपरिहाराय प्रतियोगितायां दत्तं साध्यताव-च्छेदकावच्छिन्नत्वं व्यापकत्वरूपमेव विवक्ष्यते, न तु स्वरूपसंबन्धरूपम्। तथा च वह्निमान् धूमादित्यादौ साध्यतावच्छेदकीभूतवह्नित्वव्यापिका वह्निनिष्ठा प्रतियोगिता, तन्निरूपकाभाव एव लक्षणघटकः। एवं कम्बुग्रीवादिमन्निष्ठप्रतियोगितायाः घटनिष्ठ-प्रतियोगिताया वा साध्यतावच्छेदकव्यापकत्वानपायात् तत्रापि नाव्याप्तिः। प्रमेय-वह्निमान् धूमादित्यत्रापि प्रमेयवह्निनिष्ठप्रतियोगितायाः वह्निनिष्ठप्रतियोगितायाः वा प्रमेयवह्नित्वव्यापकत्वानपायात् तत्रापि नाव्याप्तिः।



**21. ननु प्रतियोगितायाः स्वरूपसंबन्धात्मिकायाः प्रतिव्यक्ति भिन्नतया न वह्नित्वादि-साध्यतावच्छेदकव्यापकत्वमिति नानाव्यक्तिवह्न्यादिसाध्यकेऽव्याप्तिः।**

**22. न च प्रतियोगितात्वादिना व्यापकत्वमस्तीति शङ्क्यम्।**

**23. प्रतियोगितात्व-प्रमेयत्वादिना घटाभावप्रतियोगितायाः अपि वह्नित्वव्यापकतया अंसभवभिया
साध्यतावच्छेदकवन्निष्ठभेदप्रतियोगितानवच्छेदकत्वस्यैव प्रतियोगितायां[**\[31\]**](\%22#_ftn31\%22 "\"\"") निवेशनीयतया तस्य चालिनीन्यायेन साध्यवृत्तिभेदप्रतियोगितावच्छेदकप्रतियोगिताया-मसंभवात्।**

**24. न च व्यापकत्वं प्रतियोगितायां न स्वरूपसंबन्धेन, किन्तु स्वनिरूपकाभाव-निरूपितप्रतियोगित्वसंबन्धेन। तथा च वह्निसामान्याभावीयतद्वह्निनिष्ठप्रतियोगित्वस्य स्वरूपेण तद्वह्निविश्रान्तत्वेऽपि अनेन संबन्धेन वह्निसामान्यनिष्ठतया न व्यापकत्वभङ्ग इति शङ्क्यम्।**

**25. तथा सति समनियताभावानामैक्येन संयोगेन घटाभावस्य घटीयसंयोगेन प्रमेयाभावस्य चाभेदात् घटनिष्ठप्रतियोगिताया अपि स्वनिरूपकाभावीयप्रमेयत्वाव-च्छिन्नप्रतियोगितासंबन्धेन केवलान्वयिन्याः वह्नित्वव्यापकतया घटाभावमादाया-व्याप्तिरिति चेत्, न।**

**26. निरुक्तव्यापकताघटकसंबन्धेन प्रतियोगितायां[**\[32\]**](\%22#_ftn32\%22 "\"\"") साध्यतानिरूपितसंसर्गतानवच्छे-दकानवच्छिन्नसंसर्गताकत्वविवक्षया दोषाभावात्। घटाभावीयप्रमेयनिष्ठप्रतियोगितायाः तादृशसंसर्गतानवच्छेदकघटप्रतियोगिताकत्वावच्छिन्नसंसर्गताकत्वात् तद्घटितोक्त-परम्परासंबन्धेन घटाभावीयप्रतियोगितायाः व्यापकत्वायोगात्।**

**27. यदि चैतादृशपरम्परायास्संसर्गत्वं नेष्यते।**

**28. तदा साध्यतावच्छेदकवन्निष्ठ-स्वनिरूपकाभावनिरूपितसाध्यतावच्छेदकसंबन्धा-वच्छिन्नप्रतियोगिता नास्तीति प्रतीतिसिद्धाभावीयप्रतियोगित्वनिष्ठप्रतियोगितानिरूपित-निरूपितत्वनिष्ठावच्छेदकतानिरूपित-अभावनिष्ठावच्छेदकतानिरूपित-निरूपकत्वनिष्ठा-वच्छेदकतानिरूपितावच्छेदकताशून्यत्वमेव प्रतियोगितायां साध्यतावच्छेदकव्याप-कत्वम्। तथा च घटाभावीयप्रतियोगितानिरूपकाभावनिरूपितशुद्धसंयोगसंबन्धाव-च्छिन्नप्रतियोगित्वाभावस्य वह्नौ सत्त्वान्न घटाभावस्य लक्षणघटकत्वम्। वह्न्य-भावीयप्रतियोगितानिरूपकाभावनिरूपितप्रतियोगित्वाभावस्य वह्नावभावेन वह्न्यभावस्य लक्षणघटकत्वमपि निर्वहतीति बोध्यम्।**

**29. न च संयोगेन घटाभावस्य संयोगेन घट-घटान्यप्रमेयोभयाभावाभिन्नतया तादृशो-भयत्वावच्छिन्नप्रतियोगितायाः घटनिष्ठप्रतियोगितानिरूपकाभावनिरूपिततया शुद्ध-संयोगसंबन्धावच्छिन्नतया च तस्याः केवलान्वयितया साध्यतावच्छेदकवन्निष्ठनिरुक्ता-भावाप्रसिद्धिरिति वाच्यम्।**

**30. साध्यतावच्छेदकवन्निष्ठः यो यत्किञ्चित्प्रतियोगितावच्छेदकतावद्धर्मपर्याप्तावच्छे-दकताकयत्किञ्चित्प्रतियोगितानिरूपकाभावनिरूपितप्रतियोगिता नास्तीति प्रतीति-सिद्धाभावः, तन्निरूपिता[**\[33\]**](\%22#_ftn33\%22 "\"\"") या प्रतियोगितानिष्ठाऽवच्छेदकतानिरूपित-अवच्छेदकत्व-निष्ठावच्छेदकतानिरूपित-धर्मनिष्ठावच्छेदकतानिरूपित-पर्याप्तिनिष्ठावच्छेदकतानिरूपि-त-प्रतियोगित्वनिष्ठावच्छेदकतानिरूपित[**\[34\]**](\%22#_ftn34\%22 "\"\"")-अवच्छेदकत्वनिष्ठावच्छेदकतानिरूपिका या प्रतियोगितानिष्ठप्रतियोगिता, तन्निरूपित-निरूपितत्वनिष्ठावच्छेदकतानिरूपित-अभाव-निष्ठावच्छेदकतानिरूपित-निरूपकत्वनिष्ठावच्छेदकतानिरूपितावच्छेदकताशून्यत्वस्यैव प्रतियोगितायां निवेशनीयत्वात्। [**\[35\]**](\%22#_ftn35\%22 "\"\"")घटत्वावच्छिन्नप्रतियोगितानिरूपकाभावीयप्रतियो-गितासामान्याभावस्य अप्रसिद्धावपि तदवच्छेदकावच्छिन्न[**\[36\]**](\%22#_ftn36\%22 "\"\"")तन्निरूपकाभावनिरूपित-प्रतियोगितासामान्याभावस्य वह्न्यादौ सत्त्वेनासंभवाभावात्।**

**31. न च साध्यतावच्छेदकवन्निष्ठ-यत्किञ्चित्प्रतियोगितावच्छेदकधर्मावच्छिन्नप्रतियो-गिता नास्तीति प्रतीतिसिद्धाभावीयप्रतियोगित्वनिष्ठप्रतियोगितानिरूपित-अवच्छेदकत्व-निष्ठावच्छेदकतानिरूपित-धर्मनिष्ठावच्छेदकतानिरूपित-अवच्छेदकताशून्यत्वनिवेशेना-पि सामञ्जस्यात् व्यर्थं गुरुतराभावघटितकल्पनानुसरणमिति वाच्यम्।**

**32. घटत्वावच्छिन्नप्रतियोगितावच्छेदकघटत्वनिष्ठकालिकसंबन्धावच्छिन्नावच्छेदकता-कप्रतियोगितायाः वह्नौ सत्त्वेन तदवच्छेदकावच्छिन्नप्रतियोगितासामान्याभावस्या-भावात्[**\[37\]**](\%22#_ftn37\%22 "\"\"") साध्यनिष्ठतातादृशाभावाप्रसिद्ध्या जन्यमात्रसाध्यकाव्याप्तिवारणायैव तदनु-सरणात्।**

****

21. ननु एवं निवेशेऽपि प्रतियोगितायास्स्वरूपसंबन्धात्मिकायाः तत्तद्वह्निविश्रान्त-त्वात् प्रतिव्यक्ति भिन्नत्वात् न कस्या अपि वह्नीयप्रतियोगितायाः साध्यतावच्छेदक-व्यापकत्वमित्यव्याप्तिरेव।(एतदुत्तरं तु 24 कोटौ दीयते)।

22. (पूर्वोक्तोपरि शङ्का अस्यां कोटौ, तदुत्तरं तु उत्तरकोटौ) ननु पर्वतीयवह्न्यादि-प्रतियोगितानां प्रत्येकविश्रान्तानां साध्यतावच्छेदकव्यापकत्वाभावेऽपि प्रतियोगितात्व-प्रमेयत्वादिरूपानुगतोपाधिना सर्वासां तत्तद्वह्निनिष्ठप्रतियोगितानां वह्नित्वव्यापकत्व-मस्त्येव। तथा च कुतोऽव्याप्तिरिति चेत्

23. न। प्रतियोगितात्वेन तत्तद्वह्निनिष्ठप्रतियोगितानां वह्नित्वव्यापकत्वे गृह्यमाणे घटनिष्ठप्रतियोगितायामपि प्रतियोगितात्वसत्त्वात् तस्या अपि प्रतियोगितात्वेन रूपेण वह्नित्वव्यापकत्वं वर्तते इति तत्प्रतियोगिताकघटाभावादिकमादायासंभवभिया साध्य-तावच्छेदकवन्निष्ठभेदप्रतियोगितानवच्छेदकत्वरूपव्यापकत्वमेव प्रतियोगितायां निवेश-नीयम्। तथा च साध्यतावच्छेदकवत्पर्वतीयवह्निवृत्तिः
महानसीयवह्निनिष्ठप्रतियोगिता-वान्नेति यो भेदः तत्प्रतियोगितावच्छेदकत्वमेव महानसीयवह्निनिष्ठप्रतियोगितायाम्, एवमेव चालिनीन्यायेन सर्वासामेव प्रतियोगितानां तथात्वादसंभवः एव।

24. मैवम्। साध्यतावच्छेदकव्यापकत्वं प्रतियोगितायां न स्वरूपसंबन्धेन, किन्तु स्वनिरूपकाभावनिरूपितप्रतियोगित्वसंबन्धेन। तथा च वह्निमान् धूमादित्यत्र स्वपद-गृहीतप्रतियोगिता पर्वतीयवह्निनिष्ठा वा महानसीयवह्निनिष्ठा वा, तन्निरूपकाभावः वह्निसामान्याभावः, तत्प्रतियोगित्वं वह्निसामान्ये[\[38\]](\%22#_ftn38\%22 "\"\"") इति एतादृशसंबन्धेन प्रतियोगि-तायाः वह्निसामान्यनिष्ठतया यत्र वह्नित्वं वह्निसामान्ये, तत्र स्वनिरूपकाभावनिरूपित-प्रतियोगित्वसंबन्धेन प्रतियोगिता वर्तते एवेति व्यापकत्वमक्षतमेव।

25. ननु स्वनिरूपकाभावप्रतियोगित्वसंबन्धेन साध्यतावच्छेदकव्यापकत्वविवक्षणे संयोगेन घटाभावस्य, घटीयसंयोगेन प्रमेयाभावस्य च समनैयत्येनैकतया घटनिष्ठ-प्रतियोगितानिरूपकाभावः प्रमेयाभावः, तत्प्रतियोगित्वं प्रमेयमात्रे इति वह्नावपि सत्त्वात् संयोगेन घटाभावीयघटनिष्ठप्रतियोगिताया अपि स्वनिरूपकाभावीय-प्रतियोगितासंबन्धेन वह्नित्वव्यापकतया घटाभावस्य लक्षणघटकत्वादव्याप्तिस्स्यादेवेति चेत्

26. न। स्वनिरूपकाभावनिरूपिता या साध्यतानिरूपितसंसर्गतानवच्छेदकानव-च्छिन्नसंसर्गताकप्रतियोगिता, तस्याः प्रतियोगितासंबन्धत्वोपगमेन घटीयसंयोगेन प्रमेयाभावीयप्रतियोगितायाः प्रमेयनिष्ठायाः साध्यतानिरूपितसंसर्गतानवच्छेदकघट-प्रतियोगिकत्वावच्छिन्नसंसर्गताकतया तदनवच्छिन्नसंसर्गताकत्वाभावेन तादृशसंबन्धेन घटीयप्रतियोगितायाः वह्नित्वव्यापकत्वाभावेन अव्याप्त्यभावात्।

27. यदि स्वनिरूपकाभावनिरूपित-साध्यतानिरूपितसंसर्गतानवच्छेदकानवच्छिन्न-संसर्गताकप्रतियोगितारूपायाः परंपरायाः (अलीकत्वात्, गुरुत्वाद्वा) संसर्गत्वं नास्तीति विभाव्यते,

28. तदापि प्रकारविधया अस्यैव निवेशः कर्तुं शक्यते एव। तथा हि साध्यतावच्छेदक-वन्निष्ठस्वनिरूपकाभावनिरूपित-साध्यतावच्छेदकसंबन्धावच्छिन्नप्रतियोगिता नास्तीति प्रतीतिसिद्धाभावीयप्रतियोगित्वनिष्ठप्रतियोगितानिरूपित-निरूपितत्वनिष्ठावच्छेदक-तानिरूपित-अभावनिष्ठावच्छेदकतानिरूपित-निरूपकत्वनिष्ठावच्छेदकतानिरूपिता-वच्छेदकताशून्यत्वमेव साध्यतावच्छेदकव्यापकत्वम्। वह्निमान् धूमादित्यत्र साध्यताव-च्छेदकीभूतवह्नित्ववन्निष्ठः
स्वपदगृहीतघटनिष्ठप्रतियोगितानिरूपकाभावनिरूपिता साध्यतावच्छेदकसंयोगसंबन्धावच्छिन्न(घटनिष्ठ)प्रतियोगिता नास्तीत्यभावः, तदभा-वीयप्रतियोगिता घटनिष्ठप्रतियोगितायां वर्तते। तथा च स्वपदगृहीता या घटाभाव-निरूपितघटनिष्ठप्रतियोगिता तन्निष्ठप्रतियोगितानिरूपितनिरूपितत्वनिष्ठावच्छेदक-तानिरूपित-अभावनिष्ठावच्छेदकतानिरूपित-निरूपकत्वनिष्ठावच्छेदकतानिरूपिता-वच्छेदकता घटनिष्ठप्रतियोगितायां वर्तते, न तु तच्छून्यत्वम्। तादृशावच्छेदकताशून्यत्वं च वह्निनिष्ठप्रतियोगितायाम्, (वह्नित्ववति वह्निनिष्ठप्रतियोगिता नास्तीति प्रतीति-सिद्धाभावस्य असत्त्वात्, किन्तु घटनिष्ठप्रतियोगिता नास्तीति प्रतीतिसिद्धाभावस्यैव सत्त्वात्) इति वह्निनिष्ठप्रतियोगितायाः साध्यतावच्छेदकव्यापकत्वम्।

 अत्र च परिष्कारे स्वनिरूपकाभावनिरूपितप्रतियोगिता इत्यस्यैव व्युत्क्रमेण एवं निवेशः क्रियते। तथा हि साध्यतावच्छेदकवन्निष्ठः यः स्वनिरूपकाभावनिरूपित-प्रतियोगिता नास्तीत्यभावः तन्निरूपितप्रतियोगिता तावत् (स्वनिरूपकाभाव-निरूपित)प्रतियोगितायाम् इति (स्वनिरूपकाभावनिरूपित)प्रतियोगित्वनिष्ठा प्रति-योगिता। प्रतियोगितायां निरूपितत्वं विशेषणम्, तत्र अभावः विशेषणम्, तत्र निरू-पितत्वं विशेषणम्, तत्र स्वं (=प्रतियोगिता) विशेषणम्। स्वनिरूपकाभावनिरूपित-प्रतियोगिताघटकानाम् अन्येषां पदार्थानाम् अवच्छेदककोटिप्रवेशेन प्रतियोगिताव-च्छेदककोटिप्रविष्टत्वात् अवच्छेदकता भवति। तासां चोत्तरोत्तरावच्छेदकतानां पूर्वपूर्व-निरूपितत्वम्। यथा प्रतियोगितानिष्ठप्रतियोगितानिरूपिता निरूपितत्वनिष्ठावच्छे-दकता, निरूपितत्वनिष्ठावच्छेदकतानिरूपिता अभावनिष्ठावच्छेदकता इत्येवं रीत्या। तथा च प्रतियोगित्वनिष्ठप्रतियोगितानिरूपित-निरूपितत्वनिष्ठावच्छेदकतानिरूपित-अभावनिष्ठावच्छेदकतानिरूपित-निरूपकत्वनिष्ठावच्छेदकतानिरूपिता (घटनिष्ठ)-प्रतियोगित्वनिष्ठावच्छेदकता भवति। एवं च वह्नौ संयोगसंबन्धावच्छिन्नघटनिष्ठ-प्रतियोगित्वाभावः वर्तते इति तादृशावच्छेदकता घटनिष्ठप्रतियोगितायां, वह्निनिष्ठ-प्रतियोगितायां च अवच्छेदकताशून्यत्वात् व्यापकत्वमिति बोध्यम्।

29. नन्वेवमपि संयोगेन घटाभावः संयोगेन घट-घटान्यप्रमेयोभयाभावसमनियत इति संयोगेन घटाभावीयप्रतियोगिता घटान्यवह्न्यादिप्रमेयेष्वपि वर्तते। तथा च स्वपदगृहीतघटनिष्ठप्रतियोगितानिरूपकाभावः संयोगेन घट-घटान्यप्रमेयोभयाभावः (संयोगेन घटाभावेनैक्यात्) तन्निरूपिता च सैव
घट-घटान्यप्रमेयोभयनिष्ठप्रतियोगिता वह्नित्ववति वह्नौ वर्तते (वह्नेरपि घटान्यप्रमेयत्वात्) इति साध्यतावच्छेदकवन्निष्ठः स्वनिरूपकाभावीयप्रतियोगित्वाभावः अप्रसिद्ध एव। संयोगेन घट-घटान्यप्रमेयो-भयाभावीयप्रतियोगितायाः केवलान्वयितया तस्याः वह्न्यादावपि सत्त्वात् इति चेत्

30. न। साध्यतावच्छेदकवन्निष्ठः यो यत्किंचित्प्रतियोगितावच्छेदकतावद्धर्मपर्याप्ता-वच्छेदकताकयत्किंचित्प्रतियोगिताकाभावनिरूपितप्रतियोगिता नास्तीत्यभावः, तन्नि-रूपिता या
प्रतियोगित्वनिष्ठावच्छेदकतानिरूपित-अवच्छेदकत्वनिष्ठावच्छेदकता-निरूपित-धर्मनिष्ठावच्छेदकतानिरूपित-पर्याप्तिनिष्ठावच्छेदकतानिरूपित-प्रतियोगि-त्वनिष्ठावच्छेदकतानिरूपित-अवच्छेदकत्वनिष्ठावच्छेदकतानिरूपिका प्रतियोगित्व-निष्ठप्रतियोगिता, तन्निरूपितनिरूपितत्वनिष्ठावच्छेदकतानिरूपित-अभावनिष्ठावच्छे-दकतानिरूपित-निरूपकत्वनिष्ठावच्छेदकतानिरूपितावच्छेदकताशून्यत्वमेव साध्य-तावच्छेदकव्यापकत्वम्। वह्निमान् धूमादित्यत्र यत्किंचित्प्रतियोगितापदेन अस्मद-भिमतायाः घटाभावीयसंयोगसंबन्धावच्छिन्नघटनिष्ठप्रतियोगितायाः ग्रहणे तन्निरूपि-तावच्छेदकतावद्धर्मः घटत्वं, तस्मिन् पर्याप्ता या घटत्वनिष्ठा अवच्छेदकता, तन्निरू-पिका यत्किंचित्प्रतियोगिता, तन्निरूपकाभावः घटत्वावच्छिन्नप्रतियोगिताकाभावः (न तु संयोगेन घट-घटान्यप्रमेयोभयाभावः, अस्मदनभिमतत्वात्), तन्निरूपितप्रतियो-गिता संयोगसंबन्धावच्छिन्नघटनिष्ठप्रतियोगिता, सा च साध्यतावच्छेदकवति वह्नौ नास्तीति घटनिष्ठप्रतियोगित्वनिष्ठप्रतियोगित्वनिरूपितनिरूपितत्वनिष्ठावच्छेदकता-निरूपिताभावनिष्ठावच्छेदकतानिरूपितनिरूपकत्वनिष्ठावच्छेदकतानिरूपितावच्छेदक-तैव घटनिष्ठप्रतियोगितायां, न तु तच्छून्यत्वम्। (इदन्तु पूर्वोक्तरीत्या स्वनिरूपकाभाव-निरूपितप्रतियोगिता इत्येतत् एवं व्युत्क्रमेण निवेशितं ग्राह्यम्।) सैव प्रतियोगिता घट-निष्ठा यत्किंचित्प्रतियोगितावच्छेदकतावद्धर्मपर्याप्तावच्छेदकताकप्रतियोगिताकाभाव-निरूपितापि भवति। तत्तु अत्रैव कोटौ पूर्वं दर्शितम्।

 अत्र यत्किंचित्प्रतियोगितावच्छेदकतावद्धर्मपर्याप्तावच्छेदकताकत्वमेव प्रथ-मतः ‘प्रतियोगित्वनिष्ठावच्छेदकता’ इत्यादिरूपेण परिष्कृतम्। प्रतियोगितायां क्रमेण विशेषणीभूताः पदार्थाः सर्वेपि पूर्वपूर्वपदार्थाः उत्तरोत्तरपदार्थे विशेषणानि भवन्ति। विशेषणत्वादेव तेषां सर्वेषां पदार्थानां प्रतियोगित्वनिष्ठप्रतियोगितावच्छेदकता, तदवच्छेदककोटिप्रविष्टत्वप्रयुक्तावच्छेदकता वा भवति। तथा च प्रतियोगित्वनिष्ठाव-च्छेदकतानिरूपितावच्छेदकत्वनिष्ठावच्छेदकतानिरूपितधर्मनिष्ठावच्छेदकतानिरूपित-पर्याप्तिनिष्ठावच्छेदकतानिरूपितप्रतियोगित्वनिष्ठावच्छेदकतानिरूपितावच्छेदकत्वनि-ष्ठावच्छेदकतानिरूपिका घटनिष्ठप्रतियोगित्वनिष्ठप्रतियोगिता।

 तथा च घटनिष्ठघटत्वावच्छिन्नप्रतियोगितानिरूपिकाभावीय-घट-घटान्य-प्रमेयनिष्ठप्रतियोगित्वाभावस्य वह्न्यादौ अप्रसिद्धत्वेपि यत्किंचित्प्रतियोगितावच्छेद-क-इत्यादिपूर्वोक्तरीत्यादरणे तादृशघटत्वावच्छिन्नप्रतियोगितारूपयत्किंचित्प्रतियोगि-तानिरूपकाभावीयायाः घटनिष्ठप्रतियोगितायाः अभावस्य वह्नौ प्रसिद्धत्वात् नाप्र-सिद्धिः। तथा च तादृशाभावीयपरंपरावच्छेदकतावत्याः घटनिष्ठप्रतियोगितायाः साध्य-तावच्छेदकव्यापकत्वं नास्ति। वह्निनिष्ठप्रतियोगितायास्तु तादृशावच्छेदकताशून्यत्व-सत्त्वात् व्यापकत्वमिति न कोऽपि दोषः।

31. नन्वेवं गुरुतरपरिष्करणं किमर्थं? घट-घटान्यप्रमेयोभयाभावमादाय अप्रसिद्धि-वारणाय साध्यतावच्छेदकवन्निष्ठो यः यत्किंचित्प्रतियोगितावच्छेदकधर्मावच्छिन्न-प्रतियोगिता नास्तीत्यभावः तदीयप्रतियोगित्वनिष्ठप्रतियोगितानिरूपितावच्छेदकत्व-निष्ठावच्छेदकतानिरूपितधर्मनिष्ठावच्छेदकतानिरूपितावच्छेदकताशून्यत्वं[\[39\]](\%22#_ftn39\%22 "\"\"")
साध्यता-वच्छेदकव्यापकत्वं विवक्ष्यताम्। यत्किंचित्प्रतियोगितापदेन घटाभावीयसंयोगसंब-न्धावच्छिन्नप्रतियोगिताग्रहणे तदवच्छेदकघटत्वावच्छिन्नप्रतियोगिता वह्नित्ववति वह्नौ नास्तीत्यभावः प्रसिद्ध एव। तथा च तादृशाभावनिरूपिता घटत्वावच्छिन्नप्रति-योगित्वनिष्ठा प्रतियोगिता, तन्निरूपित-अवच्छेदकत्वनिष्ठावच्छेदकतानिरूपितधर्म-निष्ठावच्छेदकतानिरूपितावच्छेदकता च घटत्वावच्छिन्नप्रतियोगितायां, तच्छून्यत्वं च वह्नित्वावच्छिन्नप्रतियोगितायाम्। तथा च अप्रसिद्धिवारणं संभवतीति चेत्

32. न। तथा सति तादृशप्रतियोगितापदेन घटत्वनिष्ठकालिकसंबन्धावच्छिन्नावच्छेद-कताका वह्निनिष्ठा प्रतियोगितापि ग्रहीतुं शक्यते। तथा हि घटत्वावच्छिन्नप्रति-योगितारूपयत्किंचित्प्रतियोगितावच्छेदकघटत्वनिष्ठकालिकसंबन्धावच्छिन्नावच्छेदक-ताकप्रतियोगिता वह्नावपि वर्तते, वह्नावपि कालिकेन घटत्वसत्त्वात् इति
तादृशप्रति-योगितासामान्याभावस्याभावात् तादृशव्यापकत्वाप्रसिद्धिवारणार्थं पूर्वोक्तरीत्या पर्या-प्तिघटिततया निवेशनीयम्। तथा च यत्किंचित्प्रतियोगितावच्छेदकतावद्धर्मपर्याप्ताव-च्छेदकताकयत्किंचित्प्रतियोगितापदेन अस्मदभिमतसमवायसंबन्धावच्छिन्नघटत्व-निष्ठावच्छेदकताकप्रतियोगिताया उपादानात् तस्याश्च वह्नावभावात् नासंभवः।



**33. नन्वेवमपि वह्निघटोभयाभावीयप्रतियोगितायाः वह्नित्वव्यापकतया तद्वति हेतोः सत्त्वात् वह्निमान् धूमादित्यादावव्याप्तितादवस्थ्यम्।**

**34. न च प्रतियोगितायां साध्यतावच्छेदकव्याप्यत्वमपि निवेशनीयम्। तेन तद्वारणम्। अत्र व्याप्यत्वं [**\[40\]**](\%22#_ftn40\%22 "\"\"")स्वावच्छेदकावच्छिन्नस्वनिरूपकाभावनिरूपितप्रतियोगितावत्त्वसंबन्धेन। तेन प्रतियोगितायास्स्वरूपसंबन्धात्मकत्वे वह्निघटोभयाभावीयवह्निनिष्ठप्रतियोगितायाः स्वरूपसंबन्धेन साध्यतावच्छेदकव्याप्यत्वेऽपि न क्षतिरिति वाच्यम्।**

**35. तावतापि तार्णातार्णोभयाभावमादायाव्याप्तेरवारणात्। तत्प्रतियोगिताया वह्नि-भिन्नेऽसत्त्वादिति चेन्न।**

**36. प्रतियोगितायां साध्यतावच्छेदकसमनैयत्यमनिवेश्य साध्यतावच्छेदकव्यापक-धर्मावच्छिन्नत्वस्य निवेशनीयत्वात्। वह्निघटोभयत्वादेर्व्यासज्यवृत्तितया वह्नौ तदव-च्छिन्नभेदसत्त्वात् वह्नित्वव्यापकत्वासंभवेन तदवच्छिन्नाभावमादाय दोषाभावात्।**

**37. न चात्र साध्यतावच्छेदकव्यापकत्वं साध्यतावच्छेदकतावच्छेदकसंबन्धेन वाच्यम्। अन्यथा वह्नित्वादेरपि वह्न्यादिनिष्ठभेदीयप्रतियोगितायां विषयितासंबन्धेनावच्छेदकतया व्यापकत्वस्यैवाप्रसिद्धिप्रसङ्गात्। तथा च वह्निघटोभयत्वादेः साध्यतावच्छेदकताव-च्छेदकसमवायेन अव्यासज्यवृत्तितया तेन संबन्धेन व्यापकत्वात् तदवच्छिन्नाभाववारण-मशक्यमेवेति वाच्यम्।**

**38. समवायेन वह्नित्वव्यापक-वह्नित्वादिनिष्ठविषयितासंबन्धावच्छिन्नावच्छेदकताक-प्रतियोगिताकाभाववति वर्तमाने धूमादावसंभववारणाय व्यापकधर्मनिष्ठावच्छेदकतायां साध्यतावच्छेदकतावच्छेदकसंबन्धावच्छिन्नत्वस्य निवेशनीयतया वह्निघटोभया-भावमादाय दोषासंभवात्, तत्प्रतियोगितावच्छेदकताया पर्याप्तिसंबन्धावच्छिन्नत्वात्।**

**39. वस्तुतस्तु प्रतियोगितावच्छेदकतावच्छेदकसंबन्धेन साध्यतावच्छेदकव्यापकत्वं वाच्यम्। न तु साध्यतावच्छेदकतावच्छेदकसंबन्धेन। तथा सति वह्नित्वप्रति-योगिकसमवायेन वह्नित्वस्य साध्यतावच्छेदकतायां धूमादिहेतावव्याप्तिः। साध्यताव-च्छेदकाधिकरणे वर्तमान-वह्नित्वप्रतियोगिकसमवायसंबन्धावच्छिन्नावच्छेदकताकभेदा-प्रसिद्धेः। प्रतियोगितावच्छेदकतावच्छेदकसंबन्धेन व्यापकत्वाभिधाने तु शुद्धसमवायाव-च्छिन्नवह्नित्वावच्छिन्नाभावमादायैव लक्षणसमन्वयः। तथा च वह्निघटोभयत्वस्य वह्निघटोभयाभावप्रतियोगितावच्छेदकताघटकपर्याप्तिसंबन्धेन साध्यतावच्छेदकव्याप-कत्वमेव नास्तीति ध्येयम्।**



33. ननु साध्यतावच्छेदकव्यापकप्रतियोगिताकाभावनिवेशे वह्निमान् धूमादित्यत्र वह्नि-घटोभयाभावीयप्रतियोगितायाः वह्नित्ववति वह्नौ सत्त्वेन साध्यतावच्छेदकव्यापकत्वात् तादृशवह्नि-घटोभयाभाववति पर्वते धूमरूपहेतोस्सत्त्वात् अव्याप्तिः।

34. अथ तत्परिहाराय साध्यतावच्छेदकव्याप्यत्वमपि प्रतियोगितायां निवेशनीयम्। तथा च वह्नि-घटोभयाभावीयप्रतियोगितायाः साध्यतावच्छेदकाभाववद्घटवृत्तित्वेन अव्याप्यत्वात् नाव्याप्तिः। यद्यपि प्रतियोगितायास्स्वरूपसंबन्धरूपत्वे[\[41\]](\%22#_ftn41\%22 "\"\"") साध्यताव-च्छेदकाभाववदवृत्तित्वम् उभयाभावीयवह्निनिष्ठप्रतियोगितायां विद्यते इति साध्यतावच्छेदकव्याप्यप्रतियोगिता तादृशोभयाभावीयप्रतियोगिता, तन्निरूपकाभावः वह्निघटोभयाभावः, तद्वत्पर्वतवृत्तित्वं धूमे इति पुनरव्याप्तितादवस्थ्यम्। तथापि साध्य-तावच्छेदकव्याप्यत्वम् अत्र स्वावच्छेदकावच्छिन्नस्वनिरूपकाभावनिरूपितप्रतियोगि-तावत्त्वसंबन्धेन। तथा च
उभयाभावीयवह्निनिष्ठप्रतियोगितावच्छेदकीभूतवह्निघटोभय-त्वावच्छिन्नप्रतियोगितानिरूपकाभावः उभयाभावः, तत्प्रतियोगितावत्त्वं वह्निघटो-भयस्मिन् इति एतादृशसंबन्धेन साध्यतावच्छेदकाभाववद्वृत्तित्वमेव उभयाभावीयप्रति-योगितायामिति
साध्यतावच्छेदकव्याप्यत्वाभावात् नाव्याप्तिरिति चेत्

35. तथापि तार्णातार्णोभयाभावीयप्रतियोगितायाः साध्यतावच्छेदकसमनैयत्यात् तार्णातार्णोभयवह्न्यभाववति पर्वते हेतोस्सत्त्वादव्याप्तिरेवेति चेत्

36. न। साध्यतावच्छेदकसमनैयत्यं नैव प्रतियोगितायां निवेश्यते, अपि तु साध्यताव-च्छेदकव्यापकधर्मावच्छिन्नत्वमेव प्रतियोगितायां निवेश्यते। व्यापकत्वं च साध्यताव-च्छेदकवन्निष्ठभेदप्रतियोगितानवच्छेदकत्वम्। वह्निघटोभयत्वं च उभयत्रैव पर्याप्तं न तु एकत्रेति वह्नौ वह्निघटोभयत्ववद्भेदसत्त्वेन वह्निघटोभयत्वस्य साध्यतावच्छेदकीभूत-वह्नित्वव्यापकत्वाभावात् न तदवच्छिन्नाभावमादायाव्याप्तिः। तार्णातार्णोभयत्वस्यापि व्यासज्यवृत्तितया साध्यतावच्छेदकव्यापकत्वाभावात् न तमादायाव्याप्तिः।

37. ननु साध्यतावच्छेदकव्यापकत्वं धर्मे साध्यतावच्छेदकतावच्छेदकसंबन्धेन विव-क्षणीयम्। अन्यथा वह्निमान् धूमादित्यत्र साध्यतावच्छेदकीभूतवह्नित्ववन्निष्ठः यः विषयितया वह्नित्ववान्नेति भेदः तत्प्रतियोगितावच्छेदकत्वमेव वह्नित्वे इति व्यापकत्वा-संभवप्रसङ्गात्। तथा च
साध्यतावच्छेदकवन्निष्ठभेदीयप्रतियोगितानिरूपित-साध्यता-वच्छेदकतावच्छेदकसंबन्धावच्छिन्नावच्छेदकत्वाभावः साध्यतावच्छेदकव्यापकत्वम्। वह्नित्वे तादृशभेदीयविषयितासंबन्धावच्छिन्नावच्छेदकतासत्त्वेपि समवायसंबन्धाव-च्छिन्नावच्छेदकत्वाभावात् व्यापकता। परन्तु एतादृशव्यापकत्वं वह्निघटोभयत्वेऽपि वर्तते। वह्निघटोभयत्वस्य पर्याप्तिसंबन्धेन व्यासज्यवृत्तित्वेऽपि समवायेन प्रत्येक-निष्ठत्वात्, साध्यतावच्छेदकवह्नित्ववति साध्यतावच्छेदकतावच्छेदकसमवायेन उभय-त्ववद्भेदस्य असत्त्वेन[\[42\]](\%22#_ftn42\%22 "\"\"") साध्यतावच्छेदकवन्निष्ठभेदप्रतियोगितानिरूपितसमवायसंब-न्धावच्छिन्नावच्छेदकतायाः उभयत्वे अभावेन उभयत्वस्य साध्यतावच्छेदकव्याप-कत्वात्, तदवच्छिन्नाभावमादाय पुनरव्याप्तितादवस्थ्यमिति चेत्

38. न। एवंविधव्यापकतायाः निवेशेपि वह्नित्वव्यापकीभूतवह्नित्वनिष्ठावच्छेदकताक-विषयितासंबन्धावच्छिन्नप्रतियोगिताकाभावस्य विषयितया वह्नित्ववत् (ज्ञानं) नास्तीत्यभावस्य पर्वते सत्त्वात् तद्वृत्तित्वमादायाव्याप्तिवारणाय साध्यतावच्छेदकव-न्निष्ठभेदीयप्रतियोगितावच्छेदकत्वाभाववद्धर्मनिष्ठसाध्यतावच्छेदकताघटकसंबन्धाव-च्छिन्नावच्छेदकताकप्रतियोगिताकाभावस्यैव लक्षणघटकत्वमुपेयते। तथा च वह्नित्व-व्यापकवह्नित्वनिष्ठसमवायसंबन्धावच्छिन्नावच्छेदकताकप्रतियोगिताकाभावः पर्वते ना-स्तीति नाव्याप्तिः। अत एव वह्नित्वव्यापकीभूतवह्निघटोभयत्वनिष्ठसमवायसंबन्धाव-च्छिन्नावच्छेदकताकप्रतियोगिताकाभावः नैव पर्वते अस्ति। पर्याप्तिसंबन्धेन वह्निघटो-भयत्वविशिष्टस्य पर्वतेऽभावेऽपि समवायसंबन्धेन वह्निघटोभयत्वविशिष्टस्य वह्नेः पर्वते सत्त्वात् साध्यतावच्छेदकव्यापकवह्निघटोभयत्वावच्छिन्नप्रतियोगिताकाभाववान् न पर्वतः, किन्तु ह्रदादिरेव, तदवृत्तित्वं धूमे इति नाव्याप्तिः।

39. वस्तुतस्तु प्रतियोगितावच्छेदकताघटकसंबन्धेनैव साध्यतावच्छेदकव्यापकत्वं विवक्षणीयम्। अन्यथा वह्नित्वप्रतियोगिकसमवायेन वह्नित्वस्य साध्यतावच्छेदकतास्थले धूमरूपहेतावव्याप्तिस्स्यात्। साध्यतावच्छेदकीभूतवह्नित्ववन्निष्ठस्य साध्यतावच्छेदकता-घटकवह्नित्वप्रतियोगिकसमवायसंबन्धावच्छिन्नावच्छेदकताकप्रतियोगिताकभेदस्याप्र-सिद्धेः। वह्नौ वह्नित्वप्रतियोगिकसमवायेन वह्नित्वविशिष्टं नेति भेदस्याप्रसिद्धेः । यद्यपि घटत्ववान्न इति भेदश्शक्यग्रहणः, परं वह्नित्वप्रतियोगिकसमवायेन घटत्वादेर्वृत्तित्वा-प्रसिद्धेः न सोपि शक्यते धर्तुम्। तथा च वह्नित्वप्रतियोगिकसमवायसंबन्धावच्छिन्ना-वच्छेदकताकभेदाप्रसिद्धिः। प्रतियोगितावच्छेदकताघटकसंबन्धेन व्यापकत्वविवक्षणे शुद्धसमवायसंबन्धावच्छिन्नघटत्वनिष्ठावच्छेदकताकप्रतियोगिताकघटत्ववान्नेति भेद-मादाय तदीयप्रतियोगितावच्छेदकत्वाभावः वह्नित्वे इति
साध्यतावच्छेदकव्यापकी-भूतधर्मः वह्नित्वं, तदवच्छिन्नप्रतियोगिताकाभावः वह्न्यभाव इति तमादाय अव्याप्ति-वारणम्। प्रकृतस्थले तु वह्निघटोभयाभावीयप्रतियोगितावच्छेदकताघटकपर्याप्ति-संबन्धेन साध्यतावच्छेदकव्यापकत्वं वह्निघटोभयत्वे नास्तीति अव्याप्तिपरिहारः।



**40. न च व्यापकत्वं न भेदगर्भं, किन्त्वत्यन्ताभावघटितमेव। तथा च वह्नित्वप्रति-योगिकसमवायेन वह्नित्वस्य साध्यतावच्छेदकतायां तेन संबन्धेन घटत्वाद्यभावमादाय लक्षणसमन्वयः। व्यधिकरणसंबन्धावच्छिन्नाभावस्य सर्वसिद्धत्वादिति वाच्यम्।**

**41. जगन्मात्रस्यैव साध्यनिष्ठविशिष्टाभाव-उभयाभावप्रतियोगितया अत्यन्ताभावगर्भ-व्यापकत्वस्याप्रसिद्धेः भेदगर्भव्यापकत्वस्यैवानुसरणीयत्वात्।**

**42. अथ वह्नित्वादेः तत्तद्वह्निवृत्तित्वविशिष्टवह्नित्वाद्यवच्छिन्नभेदप्रतियोगितावच्छेद-कतया गुरुधर्मादेरेव साध्यनिष्ठभेदप्रतियोगितानवच्छेदकत्वप्रसिद्ध्या तदवच्छिन्नप्रति-योगित्वाप्रसिद्धितादवस्थ्यमिति चेत् न।**

**43. साध्यतावच्छेदकवन्निष्ठभेदप्रतियोगितावच्छेदकतापर्याप्त्यनवच्छेदकधर्मावच्छिन्न-पर्याप्तिकावच्छेदकताकप्रतियोगिकाभावस्यैव साध्याभावपदेन विवक्षणीयतया तादृश-भेदप्रतियोगिता[**\[43\]**](\%22#_ftn43\%22 "\"\"")नवच्छेदकवह्नित्वगतैत्वावच्छिन्नपर्याप्तावच्छेदकताकप्रतियोगिताकवह्नि-र्नास्तीत्यभावमादायैव समन्वयात्।**

**
साध्यतावच्छेदकवन्निष्ठात्यन्ताभावीयसाध्यतावच्छेदकताघटकसंबन्धावच्छि-न्नप्रतियोगितावच्छेदकतापर्याप्त्यनवच्छेदकैकत्ववदुभयावृत्तिधर्मवत्त्वरूपम् अत्यन्ता-भावगर्भव्यापकत्वं निरुच्य तदाश्रयधर्मावच्छिन्नाभावो निवेशयितुं शक्यते एव। वह्नित्व-गततद्व्यक्तित्वावच्छिन्नाभावस्य वह्नावभावेन तादृशाभावप्रतियोगितावच्छेदकतापर्या-प्त्यनवच्छेदकैकत्ववत्तद्व्यक्तित्ववत्त्वरूपवह्नित्वव्यापकत्वस्य वह्नित्वे निर्बाधत्वात्। धर्मे उभयावृत्तित्वनिवेशाच्च न प्रमेयत्वादिना घटत्वादेरपि व्यापकत्वमादायासंभवः।**

**44. न च नानाव्यक्तिसाध्यतावच्छेदकस्थले गुणवान् द्रव्यत्वादित्यादौ तादात्म्येन गुण-वतस्साध्यतायामव्याप्तिः। सर्वस्यापि गुणस्य साध्यनिष्ठतत्तद्व्यक्तित्वावच्छिन्नाभावप्रति-योगित्वात् निरुक्तव्यापकत्वासंभवादिति वाच्यम्।**

**45. अखण्डद्रव्यत्वादेरेवोक्तव्यापकत्वसंभवेन तदवच्छिन्नभेदमादाय लक्षणसमन्वया-दिति चेत्, न।**

**46. अत्यन्ताभावगर्भव्यापकत्वस्य निर्वक्तुं शक्यत्वेऽपि तस्यापि प्रतियोगितावच्छेद-कताघटकसंबन्धेन वक्तव्यत्वात्। अन्यथा संयोगस्य संयोगप्रतियोगिकसमवायेन साध्यतावच्छेदकतायां सद्धेतौ, वह्निधूमोभयवान् धूमादित्यादौ च, संयोगातिरिक्तस्य संयोगप्रतियोगिकसमवायरूपव्यधिकरणसंबन्धावच्छिन्नतादृशाभावप्रतियोगित्वात्, सं-योगस्यापि अव्याप्यवृत्तित्वेन तेन संबन्धेन तादृशाभावप्रतियोगित्वात्, वह्निधूमोभय-त्वादेः व्यासज्यवृत्तिधर्मस्य साध्यतावच्छेदकताघटकपर्याप्त्या अव्याप्यवृत्तितया तदतिरिक्तस्य तेन संबन्धेनावृत्त्या च जगन्मात्रस्य एतत्संबन्धावच्छिन्नतादृशाभाव-प्रतियोगित्वात् व्यापकत्वस्यैव दुर्लभत्वापत्तेः।**

**47. नन्वेवमपि समवायेन वह्निधूमोभयत्वस्य वह्नित्वव्यापकतया तत्संबन्धावच्छिन्न-तन्निष्ठावच्छेदकताकप्रतियोगिताकाभावमादाय वह्निसाध्यकाव्याप्तिर्दुवारैवेति चेत् न।**

**48. तादृशाभावस्य वह्निधूमोभयत्वविशिष्टस्य वह्नेरधिकरणेऽसत्त्वेनादोषात्। स्वीकारे वा व्यासज्यवृत्तिधर्मानवच्छिन्नत्वस्य प्रतियोगिताविशेषणत्वेन तादृशाभावो वारणीयः। इत्थञ्च प्रतियोगितायां साध्यतावच्छेदकव्यापकत्वमेव निवेशनीयम्। तावतैव पर्याप्तिसंबन्धावच्छिन्नोभयत्वावच्छिन्नाभाववारणात्।**

**49. नन्वेवमपि पूर्वक्षणवृत्तित्वविशिष्टवह्न्यभाववारणम् अशक्यम्।**

**50. न च जनिष्यमाणवह्निव्यक्तिषु तदभावीयप्रतियोगितायाः विरहात् साध्यताव-च्छेदकाव्यापकत्वेन नायमभावो लक्षणघटक इति वाच्यम्।**

**51. एतत्क्षणान्यक्षणावच्छिन्नवह्न्यभावमादाय दोषावारणात्, भाविभूतादियावद्वह्नि-व्यक्तिषु तत्प्रतियोगितासत्त्वादिति चेत् न।**

**52. विवक्षणीयनिरवच्छिन्नाभावाधिकरणताबलादेव सामञ्जस्यात्। तदभावाधिकरण-तायाः हेतुमन्निष्ठायाः [**\[44\]**](\%22#_ftn44\%22 "\"\"")कालिकविशेषावच्छिन्नत्वादिति।**



40. (वस्तुतस्तु इति 39 कोट्युपरि वैयर्थ्यशङ्का अस्यां कोटौ। तदुत्तरं तु 46 कोटौ) ननु व्यापकत्वं न भेदगर्भम्, किन्तु अत्यन्ताभावगर्भम्। साध्यतावच्छेदकवन्निष्ठाभावा-प्रतियोगित्वमेव साध्यतावच्छेदकव्यापकत्वम्। वह्नौ च वह्नित्वाभावस्याभावात् वह्नि-त्वस्य साध्यतावच्छेदकव्यापकत्वम्। परन्तु पूर्वोक्तरीत्या वह्नावपि विषयितासंबन्धाव-च्छिन्नवह्नित्वनिष्ठप्रतियोगिताकाभावसत्त्वात् वह्नित्वस्य अव्यापकत्वापत्तिः। तद्वारणाय साध्यतावच्छेदकवन्निष्ठाभावनिरूपिता या साध्यतावच्छेदकतावच्छेदकसंबन्धावच्छि-न्ना या प्रतियोगिता तदभाव एव व्यापकत्वमिति विवक्षणीयम्। वह्नित्वे विषयिता-संबन्धावच्छिन्नप्रतियोगितासत्त्वेपि साध्यतावच्छेदकतावच्छेदकसमवायसंबन्धावच्छिन्न-प्रतियोगिताया अभावात् व्यापकत्वोपपत्तिः। तथा च प्रतियोगितावच्छेदकताघटक-संबन्धेन साध्यतावच्छेदकव्यापकत्वाविवक्षणेऽपि नाप्रसिद्धिः। पूर्वोक्तस्थले वह्नित्व-प्रतियोगिकसमवायसंबन्धस्य घटत्वं प्रति व्यधिकरणसंबन्धतया वह्नित्वप्रतियोगिक-समवायसंबन्धावच्छिन्नघटत्वाभावस्य व्यधिकरणसंबन्धावच्छिन्नाभावतया वह्नौ प्रसिद्ध-त्वात्। साध्यतावच्छेदकीभूवह्नित्ववद्वह्निनिष्ठवह्नित्वप्रतियोगिकसमवायसंबन्धावच्छि-न्नघटत्वाभावाप्रतियोगित्वरूपं वह्नित्वव्यापकत्वं वह्नित्वे वर्तते इति तदवच्छिन्नाभावा-धिकरणह्रदाद्यवृत्तित्वस्य धूमे सत्त्वात्समन्वयः। तथा च प्रतियोगितावच्छेदकताघटक-संबन्धेन साध्यतावच्छेदकव्यापकत्वं कुतो विवक्षणीयम्? तथाऽविवक्षणे च वह्निघटोभयाभावस्य लक्षणघटकत्वात् तमादाय पुनरव्याप्तिस्तदवस्थैव इति चेत्

41. अत्यन्ताभावगर्भं व्यापकत्वं नैव विवक्षितुं शक्यम्। तथा सति वह्निमान् धूमादित्यत्र साध्यनिष्ठवह्नित्वघटत्वोभयाभाव-पूर्वक्षणवृत्तित्वविशिष्टवह्नित्वाभावादिप्रतियोगित्वमेव वह्नित्वे इति वह्नित्वस्य व्यापकत्वाभावप्रसङ्गात्।

42. ननु भेदगर्भव्यापकत्वेऽप्येषा आपत्तिस्समाना। पर्वतीयवह्निवृत्तिः तत्तद्वह्निवृत्तित्व-विशिष्टवह्नित्ववान्नेति यो भेदः तदीयप्रतियोगितावच्छेदकताया एव वह्नित्वे सत्त्वात्। एवमेव सर्वत्रापि यत्किंचिद्रूपेण साध्यतावच्छेदकविशिष्टभेदस्य ग्रहीतुं शक्यतया साध्य-वन्निष्ठभेदप्रतियोगितानवच्छेदकत्वरूपव्यापकत्वाप्रसिद्धिरिति चेत्

43. न। भेदगर्भव्यापकत्वपक्षे साध्यतावच्छेदकवन्निष्ठभेदप्रतियोगितावच्छेदकतापर्या-प्त्यनवच्छेदकधर्मावच्छिन्नपर्याप्तिकावच्छेदकताकप्रतियोगिताकाभावस्यैव साध्याभा-वपदेन विवक्षणात् तत्तद्वह्निवृत्तित्वविशिष्टवह्नित्ववान्नेति भेदमादाय वह्नित्वस्य अव्याप-कत्वप्रसङ्गाभावात्। तथा हि साध्यतावच्छेदकीभूतवह्नित्ववद्वह्निनिष्ठो यो भेदः, तत्त-द्वह्निवृत्तित्वविशिष्टवह्नित्ववान्नेत्याकारकः, तद्भेदीयप्रतियोगितावच्छेदकत्वं तत्तद्वह्नि-वृत्तित्वविशिष्टवह्नित्वे, प्रतियोगितावच्छेदकतापर्याप्तिश्च तत्रैवेति प्रतियोगितावच्छेद-कतापर्याप्त्यवच्छेदकं तत्तद्वह्निवृत्तित्वविशिष्टत्व-वह्नित्वगतद्वित्वम्, पर्याप्त्यवच्छेदक-त्वाभाववद्धर्मः शुद्धवह्नित्वगतैकत्वं, तदवच्छिन्नवह्नित्वपर्याप्ता या अवच्छेदकता वह्नित्वनिष्ठप्रतियोगितावच्छेदकता, तन्निरूपकप्रतियोगिताकाभावः वह्निर्नास्तीत्य-भावः, स एव लक्षणघटकः, तथा च न व्यापकत्वाप्रसिद्धिः।

 एवमेव अत्यन्ताभावगर्भव्यापकत्वमपि परिष्कर्तुं शक्यते एव। तथा हि साध्य-तावच्छेदकवन्निष्ठात्यन्ताभावीयसाध्यतावच्छेदकताघटकसंबन्धावच्छिन्नप्रतियोगिताव-च्छेदकतापर्याप्त्यनवच्छेदकैकत्ववदुभयावृत्तिधर्मवत्त्वं साध्यतावच्छेदकव्यापकत्वम्। तदाश्रयधर्मावच्छिन्नप्रतियोगिताकाभावः न विशिष्टाभावादिः। तथा हि साध्य-तावच्छेदकीभूतवह्नित्ववन्निष्ठो योऽत्यन्ताभावः तद्व्यक्तित्वविशिष्टघटत्वं नास्ती-त्यभावः, तदभावीयप्रतियोगितावच्छेदकता घटत्वगततद्व्यक्तित्वे, प्रतियोगिताव-च्छेदकतापर्याप्त्यवच्छेदकं घटत्वगततद्व्यक्तित्वगतैकत्वम्, अवच्छेदकत्वाभाववद्धर्मः वह्नित्वगततद्व्यक्तित्वगतैकत्वम्, तदवच्छिन्नः उभयावृत्तिश्च यो धर्मः वह्नित्वगत-तद्व्यक्तित्वं, तद्वत्त्वं वह्नित्वे इति वह्नित्वस्य साध्यतावच्छेदकव्यापकत्वम्। तद्वह्नि-वृत्तित्वविशिष्टवह्नित्वं नास्तीति अभावग्रहणेऽपि तदभावीयप्रतियोगितावच्छेदकता-पर्याप्त्यवच्छेदकं तद्वह्निवृत्तित्वविशिष्टत्व-वह्नित्वत्वगतसमुदायत्वं, न तु शुद्धवह्नित्व-गततद्व्यक्तित्वगतैकत्वमिति वह्नित्वस्य साध्यतावच्छेदकव्यापकत्वमक्षतमेवेति अत्यन्ताभावगर्भमपि व्यापकत्वं शक्यते वक्तुम्।

44. ननु तथा सति गुणवतः तादात्म्येन साध्यतायां ‘गुणवान् द्रव्यत्वात्’ इत्यत्रा-व्याप्तिः। गन्धरूपगुणवति पार्थिवद्रव्ये जलगतगुणो नास्तीत्यभावप्रतियोगित्वमेव, एवं सर्वत्रापीति गुणे साध्यतावच्छेदकव्यापकत्वाप्रसिद्धिरेवेति चेत्

45. प्रत्येकं तत्तद्गुणानाम् अभावसत्त्वेऽपि द्रव्यत्वाभावस्यासत्त्वात् तस्यैव व्यापक-त्वमिति न काचिदपि क्षतिरिति अत्यन्ताभावगर्भव्यापकत्वं वक्तुं शक्यते। तथा च तत्पक्षे प्रतियोगितावच्छेदकतावच्छेदकसंबन्धेन साध्यतावच्छेदकव्यापकत्वविवक्षणम् अनाव-श्यकमेवेति चेत् (40 कोटौ आरब्धा शङ्का इदानीं समाप्ता)

46. न। अत्यन्ताभावगर्भव्यापकत्वनिवेशनपक्षेऽपि साध्यतावच्छेदकव्यापकत्वं प्रति-योगितावच्छेदकताघटकसंबन्धेनैव वाच्यम्। अन्यथा संयोगप्रतियोगिकसमवायेन संयोगस्य साध्यतावच्छेदकतायां सद्धेतौ ‘संयोगप्रतियोगिकसमवायेन संयोगावच्छिन्न-विशिष्टः धूमात्’ इत्यादौ, तथा ‘वह्निधूमोभयवान् धूमात्’ इत्यत्र चाव्याप्तिप्रसङ्गात्। साध्यतावच्छेदकवन्निष्ठाभावीयसाध्यतावच्छेदकताघटकसंबन्धावच्छिन्नप्रतियोगित्वा-भाववद्धर्मावच्छिन्नप्रतियोगिताकाभावो लक्षणघटकः। प्रथमस्थले संयोगप्रतियोगिक-समवायेन संयोगान्यपदार्थानां द्रव्यत्वादीनाम् अवृत्तितया साध्यनिष्ठसाध्यतावच्छेद-कताघटकसंबन्धावच्छिन्नाभावप्रतियोगित्वमेव तेषामिति व्यापकता नास्ति। संयोग-स्याव्याप्यवृत्तितया साध्यनिष्ठाभावीयसाध्यतावच्छेदकताघटकसंबन्धावच्छिन्नाभाव-प्रतियोगित्वमेवेति व्यापकत्वस्यैव दौर्लभ्यम्। द्वितीयस्थले साध्यतावच्छेदकता-घटकपर्याप्तिसंबन्धेन साध्यतावच्छेदकान्यद्रव्यत्वादीनामवृत्तित्वेन, वह्निधूमोभयत्वस्य समवायसंबन्धेन अधिकरणे तादृशोभयपदार्थैकदेशे पर्याप्तिसंबन्धेन उभयत्वस्याभावात् उभयत्वस्य स्वाभावसामानाधिकरण्येन अव्याप्यवृत्तितया साध्यतावच्छेदकवन्निष्ठा-भावप्रतियोगितया तत्रापि व्यापकत्वाप्रसिद्ध्यापातः। तत्परिहाराय साध्यतावच्छेदक-व्यापकत्वं प्रतियोगितावच्छेदकताघटकसंबन्धेनेति वक्तव्यम्। तथा च प्रथमस्थले द्रव्यत्वनिष्ठसमवायसंबन्धावच्छिन्नावच्छेदकताकप्रतियोगिताकाभावस्य लक्षणघटक-त्वेनोपादानात् प्रतियोगितावच्छेदकताघटकसमवायेन साध्यनिष्ठाभावाप्रतियोगित्वं द्रव्यत्वादिष्विति तेषां व्यापकत्वम्। द्वितीयस्थले च वह्निधूमोभयत्वनिष्ठसमवाय-संबन्धावच्छिन्नावच्छेदकताकप्रतियोगिताकाभावस्य समवायेन द्रव्यत्ववदभावस्य वा लक्षणघटकतया तादृशप्रतियोगितावच्छेदकताघटकसमवायेन वह्निधूमोभयत्वादेः द्रव्य-त्वादेर्वा साध्यतावच्छेदकव्यापकत्वसंभव इति यथा भेदघटितव्यापकत्वनिवेशपक्षे प्रति-योगितावच्छेदकताघटकसंबन्धेन व्यापकत्वं विवक्षणीयम्, एवम् अत्यन्ताभाव-घटितव्यापकत्वपक्षेऽपि इति साम्यमेव, न तु भेदगर्भव्यापकत्वे गौरवम्।

47. नन्वेवं समवायेन वह्निधूमोभयत्वं वह्नित्वव्यापकं, तदवच्छिन्नप्रतियोगिताकाभावः पर्वते वर्तते इति धूमस्य तद्वृत्तित्वात् अव्याप्तिः (भेदगर्भव्यापकत्वपक्षेऽपि प्रकृतस्थले प्रतियोगितावच्छेदकताघटकसमवायेन व्यापकत्वस्य विवक्षणीयत्वात्) इति चेत्

48. न। वह्नित्वव्यापकवह्निधूमोभयत्वनिष्ठसमवायसंबन्धावच्छिन्नावच्छेदकताकप्रति-योगिताकाभावो नैव पर्वते वर्तते। पर्वते समवायेन वह्निधूमोभयत्वविशिष्टस्य वह्नेः धूमस्य च सत्त्वात्। वह्नौ तावत् समवायेन वह्निधूमोभयत्वमस्तीत्यङ्गीकृतम्। तर्हि तेनैव न्यायेन वह्निधूमोभयत्वविशिष्टस्य वह्नेः धूमस्य च सत्त्वात् पर्वते वह्निधूमोभयाभावो नास्त्येव। तथा च नाव्याप्तिः। यदि वह्निधूमोभयाभावः वह्नेरधिकरणे पर्वतादौ वर्तते इति स्वीक्रियते, तदापि प्रतियोगितायां व्यासज्यवृत्तिधर्मानवच्छिन्नत्वं देयम्। वह्निधूमो-भयाभावीयप्रतियोगितायास्तदनवच्छिन्नत्वाभावान्नाव्याप्तिः। इत्थं च साध्यतावच्छेद-कव्यापकत्वं न धर्मे देयम्, अपि तु प्रतियोगितायाम्। तत्प्रयोजनस्य वह्निघटोभया-भाववारणस्य तार्णातार्णोभयाभाववारणस्य च व्यासज्यवृत्तिधर्मानवच्छिन्नत्वेनैव संभवात् इति बोध्यम् (द्र0 33, 35 कोटी)।

49. ननु व्यापकत्वे प्रतियोगितायां दत्ते पूर्वक्षणवृत्तित्वविशिष्टवह्निनिष्ठप्रतियोगितायाः साध्यतावच्छेदकव्यापकत्वात् तन्निरूपकाभावाधिकरणपर्वतवृत्तित्वमादायाव्याप्तिः। (52 कोटौ समाधानं वर्तते)

50. ननु पूर्वक्षणानन्तरक्षणादिषु जनिष्यमाणवह्निव्यक्तिषु पूर्वक्षणवृत्तित्वविशिष्टवह्नीय-प्रतियोगिताया अभावेन तस्याः साध्यतावच्छेदकव्यापकत्वाभावेन न तमादाया-व्याप्तिरिति चेत्

51. एवमपि एतत्क्षणान्यक्षणावच्छिन्नवह्नीयप्रतियोगितायाः भाविभूतासु सकलवह्नि-व्यक्तिषु सत्त्वेन साध्यतावच्छेदकव्यापकत्वम्। सर्वस्यापि वह्नेः स्थिरत्वेन एतत्क्षणान्य-क्षणावच्छिन्नत्वात् तत्प्रतियोगितायाः साध्यतावच्छेदकव्यापकत्वमिति तादृशप्रति-योगितानिरूपकाभाववान् पर्वतादिः, तद्वृत्तित्वं धूमे इत्यव्याप्तिरेवेति चेत्

52. न। पुरस्तात्[\[45\]](\%22#_ftn45\%22 "\"\"") अभावाधिकरणतायां निरवच्छिन्नत्वं निवेश्यते इति अत्र पर्वत-निष्ठायाः एतत्क्षणान्यक्षणावच्छिन्नवह्न्यभावाधिकरणतायाः एतत्क्षणरूपकाल-विशेषावच्छिन्नत्वात् निरवच्छिन्नाधिकरणताश्रयवृत्तित्वाभावरूपव्याप्तिरप्रत्यूहैव।



**53. नन्वेवमपि सत्तावान् जातेरित्यादावव्याप्तिः। द्रव्यवृत्तित्वविशिष्टसत्तायाः अभाववति हेतोस्सत्वाद्विशिष्टशुद्धयोरैक्येन विशिष्टसत्तानिष्ठप्रतियोगितायाः सत्तात्वरूपसाध्यताव-च्छेदकव्यापकत्वात्, व्यासज्यवृत्तिधर्मानवच्छिन्नत्वाच्चेति।**

**54. न च व्यासज्यवृत्तिधर्मानवच्छिन्नत्वस्येव वैशिष्ट्यानवच्छिन्नत्वस्यापि प्रतियोगिता-विशेषणतयैव वारणमिति वाच्यम्।**

**55. विशिष्टसत्तावान् जातेरित्यादौ विशिष्टसत्ताभावस्य वैशिष्ट्यानवच्छिन्नप्रतियोगिताक-त्वविरहेण लक्षणाघटकतया शुद्धसत्ताभावस्य तथात्वेऽपि तद्वति हेतोरवृत्त्या अतिव्याप्तिः। एवं वह्निधूमोभयाभावस्य व्यासज्यवृत्तिधर्मानवच्छिन्नप्रतियोगिताकत्व-विरहेण, धूमाभावस्य साध्यतावच्छेदकवह्निधूमोभयत्वव्यापकप्रतियोगिताकत्वविरहेण तयोर्लक्षणाघटकतया वह्निधूमान्यतरत्व-द्रव्यत्वाद्यवच्छिन्नाभावस्य तथात्वेऽपि तद्वति हेतोरवृत्त्या वह्निधूमोभयवान् वह्नेरित्यादावपि सा (अतिव्याप्तिः)।**

**56. न च साध्यतावच्छेदकातिरिक्तवैशिष्ट्य-व्यासज्यवृत्तिधर्मानवच्छिन्नत्वस्य प्रति-योगिताविशेषणत्वात् विशिष्टसाध्यके व्यासज्यवृत्तिधर्मावच्छिन्नसाध्यके च व्यभिचारिणि विशिष्टाभावादिसंग्रहः। सत्तावान् जातेः, वह्निमान् धूमादित्यादौ विशिष्टाभाव-उभया-भाववारणमपि संभवतीति वाच्यम्।**

**57. एवमपि ‘वह्निधूमोभयवान् वह्नेः’ इत्यादौ अतिव्याप्तेर्दुर्वारत्वात्। वह्निधूमोभयत्वस्य धूमत्वापेक्षया गुरुत्वेन प्रतियोगितानवच्छेदकतया तदवच्छिन्नप्रतियोगिकाभावाप्रसिद्धेः। धूमत्वावच्छिन्नाभावस्य लक्षणाघटकत्वस्य अनुपदमेवोक्तत्वात्[**\[46\]**](\%22#_ftn46\%22 "\"\"") इति चेत् **

**58. न। साध्यतावच्छेदकावच्छिन्नव्यापकतावच्छेदकरूपावच्छिन्नाभावस्य सा-ध्याभावशब्दार्थत्वात्। तथा च वह्निमान् धूमादित्यादौ वह्निघटो[**\[47\]**](\%22#_ftn47\%22 "\"\"")भयत्वस्य वह्नि-व्यापकतानवच्छेदकतया, सत्तावान् जातेरित्यादौ विशिष्टसत्तात्वस्य सत्ताव्यापकता-नवच्छेदकतया न तदवच्छिन्नाभावमादाय दोषः। विशिष्टसत्तात्वधूमत्वादेः विशिष्ट-सत्तात्व-वह्निधूमोभयत्वरूपसाध्यतावच्छेदकावच्छिन्नव्यापकतावच्छेदकत्वात् तदवच्छि-न्नाभावमादाय विशिष्टसत्तावान् जातेः, वह्निधूमोभयवान् वह्नेरित्यादौ अतिव्याप्तिवारण-मपीति ध्येयम्।**



53. (अस्यां कोटौ शङ्कारम्भः। उत्तरं तु 58 कोटौ) नन्वेवं साध्यतावच्छेदकव्यापक-प्रतियोगिताकाभावस्य लक्षणघटकत्वे सत्तावान् जातेरित्यत्र विशिष्टशुद्धयोरनतिरेकात् विशिष्टसत्तानिष्ठप्रतियोगिताया अपि सत्तात्वव्यापकत्वात् व्यासज्यवृत्तिधर्मानवच्छि-न्नत्वाच्च तादृशप्रतियोगिताकविशिष्टसत्ताऽभावाधिकरणगुणवृत्तित्वस्य जातौ सत्त्वाद-व्याप्तिरेव।

54. अथ तत्परिहाराय प्रतियोगितायां व्यासज्यवृत्तिधर्मानवच्छिन्नत्वमिव वैशिष्ट्यान-वच्छिन्नत्वमपि निवेश्यते। तथा च विशिष्टसत्तानिष्ठप्रतियोगितायाः वैशिष्ट्यावच्छिन्न-त्वात् तत्प्रतियोगिताकाभावमादाय नाव्याप्तिरिति चेत्

55. न। एवं सति विशिष्टसत्तावान् जातेरिति व्यभिचारिणि विशिष्टसत्त्वाभावस्य वैशिष्ट्यावच्छिन्नप्रतियोगिताकतया लक्षणाघटकतया शुद्धसत्त्वाभावस्यैव वैशिष्ट्य-व्यासज्यवृत्तिधर्मानवच्छिन्नप्रतियोगिताकत्वात् तद्वति सामान्यादौ जातेरवृत्तेः अति-व्याप्तिस्स्यात्। एवं वह्निधूमोभयवान् वह्नेः इत्यत्रापि वह्निधूमोभयाभावस्य व्यासज्य-वृत्तिधर्मावच्छिन्नप्रतियोगिताकत्वात् लक्षणाघटकतया, धूमनिष्ठप्रतियोगितायाः वह्नि-धूमोभयत्वव्यापकत्वाभावेन धूमाभावस्य साध्यतावच्छेदकव्यापकप्रतियोगिताकत्वा-भावात् लक्षणाघटकतया, वह्निधूमान्यतराभाव-द्रव्यत्वाभावादेरेव साध्यतावच्छेदक-व्यापकवैशिष्ट्य-व्यासज्यवृत्तिधर्मानवच्छिन्नप्रतियोगिताकत्वात् तद्वति ह्रदादौ गुणादौ च वह्निरूपहेतोरवृत्त्या अतिव्याप्तिस्स्यात्।

56. अथ यदि स्थलद्वयेऽतिव्याप्तिपरिहाराय सत्तावान् जातेरित्यत्राव्याप्तिपरिहाराय च प्रतियोगितायां साध्यतावच्छेदकेतरवैशिष्ट्यव्यासज्यवृत्तिधर्मानवच्छिन्नत्वं निवेश्यते। तथा च सत्तावान् जातेरित्यत्र शुद्धसत्ताभावस्यैव सत्तात्वेतरवैशिष्ट्यानवच्छिन्न-प्रतियोगिताकाभावस्य लक्षणघटकत्वमिति नाव्याप्तिः। विशिष्टसत्तावान् जातेरित्यत्र तु प्रतियोगितायाः वैशिष्ट्यावच्छिन्नत्वेऽपि तत्र वैशिष्ट्यस्य साध्यतावच्छेदकेतरत्त्वा-भावात् साध्यतावच्छेदकेतरवैशिष्ट्यानवच्छिन्नप्रतियोगिताकाभावः विशिष्टसत्ताभावः इति तद्वति गुणे जातेर्वृत्तित्वान्नातिव्याप्तिः। वह्निधूमोभयवान् वह्नेरित्यत्रापि उभयत्वस्य व्यासज्यवृत्तित्वेऽपि साध्यतावच्छेदकेतरत्त्वाभावात् साध्यतावच्छेदकेतरवैशिष्ट्य-व्यासज्यवृत्तिधर्मानवच्छिन्नप्रतियोगिताकत्वात् वह्निधूमोभयाभावस्य लक्षणघटकत्व-मिति तद्वति अयोगोलके हेतोस्सत्त्वादतिव्याप्तिपरिहारः इति उच्यते

57. तथापि वह्निधूमोभयवान् वह्नेरित्यत्रातिव्याप्तिर्दुर्वारैव। तथा हि ‘संभवति लघौ गुरौ तदभावात्’ इति धूमत्वापेक्षया गुरुत्वेन वह्निधूमोभयत्वस्य प्रतियोगितावच्छेदकत्वं नाङ्गीक्रियते इति वह्निधूमोभयत्वावच्छिन्नप्रतियोगित्वाप्रसिद्धिः। नापि धूमत्वाव-च्छिन्नप्रतियोगिताकाभावः लक्षणघटकः। धूमनिष्ठप्रतियोगितायाः साध्यतावच्छेदक-व्यापकत्वाभावादिति तादृशवह्निधूमान्यतराभाव-द्रव्यत्वाभावादेरेव लक्षणघटकत्वमिति तद्वति
हेतोरवृत्त्या अतिव्याप्तिरेवेति चेत्

58. न। **साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभा-वस्यैव साध्याभावशब्दार्थत्वोपगमात्**। तथा च वह्निमान् धूमादित्यत्र साध्यवन्निष्ठा-त्यन्ताभावप्रतियोगितानवच्छेदकत्वरूपं साध्यव्यापकतावच्छेदकत्वं वह्नित्वे एव, न तु वह्निघटोभयत्वे। तस्य वह्निमत्पर्वतायोगोलकादिवृत्त्यत्यन्ताभावप्रतियोगितावच्छेदक-त्वात्। तथा च वह्न्यभावमादाय समन्वयः। सत्तावान् जातेरित्यत्र सत्तावद्गुणनिष्ठाभाव-प्रतियोगितावच्छेदकत्वमेव विशिष्टसत्तात्वस्येति विशिष्टसत्तात्वस्य न व्यापकताव-च्छेदकत्वम्, अपि तु सत्तात्वस्यैवेति सत्ताऽभावाधिकरणसामान्यावृत्तित्वात् जातेः समन्वयः। वह्निधूमोभयवान् वह्नेरित्यत्र वह्निधूमोभयत्वस्य प्रतियोगितानवच्छेद-कत्वेऽपि धूमत्वस्यापि साध्यव्यापकतावच्छेदकत्वात् तदवच्छिन्नाभाववदयोगोलक-वृत्तित्वेन नातिव्याप्तिः। विशिष्टसत्तावान् जातेरित्यत्र विशिष्टसत्तात्वस्य साध्यव्यापक-तावच्छेदकत्वात् जातेः तदवच्छिन्नाभावाधिकरणगुणवृत्तित्वान्नातिव्याप्तिः।



**59. नन्वेवं सति कपिसंयोगी एतद्वृक्षत्वादित्यत्राव्याप्तिमभिधायाभावाधिकरणतायां निरवच्छिन्नत्वविशेषणदानं ग्रन्थकर्तुरनुचितं प्रतिभाति। कपिसंयोगत्वस्य साध्यवति वृक्षे मूलावच्छेदेन वर्तमानाभावप्रतियोगितावच्छेदकतया व्यापकतानवच्छेदकत्वात्। तादृश-द्रव्यत्वत्वावच्छिन्नाभाववति हेतोरसत्त्वेन तत्राव्याप्तेरयोगादिति चेत् न।**

**60. कपिसंयोगी वृक्षत्वादित्यादौ व्यभिचारिणि साध्याभावस्योक्तदिशा लक्षणाघटकतया तादृशद्रव्य[**\[48\]**](\%22#_ftn48\%22 "\"\"")त्वत्वाद्यवच्छिन्नाभाववति हेतोरवृत्त्या अतिव्याप्तिवारणाय साध्यवन्निष्ठाभावे-त्यादिना साध्यवति निरवच्छिन्नवृत्तिकाभावप्रतियोगितानवच्छेदकत्वस्य विवक्षणीयतया कपिसंयोगाभावस्यापि निरवच्छिन्नवृत्तित्वघटितनिरुक्तव्यापकतावच्छेदकताक[**\[49\]**](\%22#_ftn49\%22 "\"\"")कपि-संयोगत्वावच्छिन्नप्रतियोगिताकत्वेन लक्षणघटकतया तद्वति हेतोर्वृत्त्याऽव्याप्तिवारणाय तदावश्यकत्वात्।**

**61. न च कपिसंयोगसाध्यकव्यभिचारिणि कपिसंयोगाभावमादायातिव्याप्तेरवारणेऽपि व्याप्यवृत्तिकपिसंयोगावच्छिन्नप्रतियोगित्व-कपिसंयोगप्रकारकप्रमाविषयत्व-कपिसंयो-गाधिकरणत्वादीनामभावमादाय तद्वारणसंभवात् व्यर्थमेव व्यापकतावच्छेदकत्वशरीरे निरवच्छिन्नत्वम्। तथा च मूलोक्ताव्याप्त्यसंगतिरिति वाच्यम्।**

**62. वस्तुमात्रस्यैव साध्यवन्निष्ठाभावीय-यथाकथञ्चित्संबन्धावच्छिन्नप्रतियोगितावत्तया असंभववारणाय साध्यतावच्छेदकसंबन्धेन साध्यव्यापकत्वस्य विवक्षणीयतया कपि-संयोगाधिकरणत्वादीनां साध्यतावच्छेदकसमवायेन कपिसंयोगाव्यापकत्वेन तदभावा-नादायोक्तस्थलेऽतिव्याप्तेरवारणात्।**

**63. यदपि “तद्वृक्षान्यत्वविशिष्टद्रव्यत्वाभावमादाय तत्रातिव्याप्तिवारणसंभवात् व्यापक-ताशरीरे निरवच्छिन्नत्वं नोपादेयमिति मूलाव्याप्त्यसंगतितादवस्थ्यम्” इति, **

**64. तत्तुच्छम्। तद्वृक्षान्यत्वोपलक्षितद्रव्यत्वाभावस्य तद्वृक्षे हेतुमत्यसत्त्वात्। विशिष्टा-भावस्य तत्र सत्त्वेऽपि विशिष्टप्रतियोगिकसमवायावच्छिन्नप्रतियोगिताकस्य तस्य, महानसानुयोगिकसंयोगेन वह्न्यभाववारकेतरवारकपर्याप्तिघटितसाध्यतावच्छेदकसंब-न्धावच्छिन्नप्रतियोगिताकत्वाभावात्, तादृशाभावमादाय अतिव्याप्तेरवारणात्, निरव-च्छिन्नवृत्तित्वविवक्षणावश्यकत्वात्।**

**65. न च तद्वृक्षासमवेतत्वावच्छिन्नसमवायसंबन्धावच्छिन्नाभावस्य निरुक्तव्यापकताव-च्छेदकावच्छिन्नप्रतियोगिताकतया तमादाय नातिव्याप्तिः। तद्वति तद्वृक्षे हेतोस्सत्त्वात् । न हि तद्वृक्षासमवेतत्वावच्छिन्नाभावोऽपि साध्यवत्येतद्वृक्षे संभवति, तद्वृक्षासमवेतस्य व्याप्यवृत्ति[**\[50\]**](\%22#_ftn50\%22 "\"\"")रूपादेः तत्र सत्त्वादिति वाच्यम् ।**

**66. तद्वृक्षासमवेतस्य रूपादेः दैशिकव्याप्यवृत्तित्वेऽपि कालिकाव्याप्यवृत्तितया साध्य-वत्युत्पत्तिकालावच्छेदेनाऽभावसत्त्वात् तद्वृक्षासमवेतत्वावच्छिन्नाभावस्यापि लक्षणा-घटकत्वात् अतिव्याप्तितादवस्थ्यात्।**

**67. न च चूतनिम्बादिवृक्षाणां परस्परविजातीयतया साध्यवति चूते निम्बात्मकतद्वृक्षा-समवेतत्वावच्छिन्नाभावः नेति वाच्यम्।**

**68. निम्बसामान्ये कपिसंयोगसंभवस्य कस्यापि[**\[51\]**](\%22#_ftn51\%22 "\"\"") निश्चेतुमशक्यतया कदाचित्कपि-संयोगाश्रये यत्किञ्चिन्निम्बे सर्वदा कपिसंयोगरहितनिम्बासमवेतत्वावच्छिन्नाभावसत्त्वात्, चूतनिम्बयोरिव निम्बयोरपि परस्परवैजात्ये प्रमाणाभावात्, तस्य लक्षणाघटकतया कपिसंयोगी वृक्षत्वात् इत्यादावतिव्याप्तिवारणाय निरवच्छिन्नवृत्तिकत्वघटितव्यापक-तायाः अवश्यं निवेशनीयत्वेन मौलाव्याप्तिसंगतिः।**



59. (साध्यव्यापकतावच्छेदकत्वं धर्मे निविष्टम्। 67 कोटिपर्यन्तं तदुपर्याशङ्का, 68 कोटौ तत्समाधानम्) कपिसंयोगी एतद्वृक्षत्वात् इत्यत्र कपिसंयोगाभावस्य लक्षण-घटकत्वे मूलावच्छेदेन कपिसंयोगाभावाधिकरणैतद्वृक्षवृत्तित्वं हेतोरित्यव्याप्तिस्स्यात्। तत्परिहाराय साध्याभावाधिकरणतायां निरवच्छिन्नत्वं निवेश्यते उपरिष्टात् मूले एव। परन्तु साध्यव्यापकतावच्छेदकरूपावच्छिन्नप्रतियोगिताकाभावनिवेशे कपिसंयोगाभा-वस्य न लक्षणघटकत्वम्। साध्यवत्येतद्वृक्षे मूलावच्छेदेन कपिसंयोगाभावसत्त्वेन कपि-संयोगत्वस्य साध्यव्यापकतावच्छेदकत्वाभावात्। अतः साध्यव्यापकतावच्छेदकद्रव्य-त्वत्वावच्छिन्नप्रतियोगिताकाभाव एव लक्षणघटकः। तद्वति गुणादौ एतद्वृक्षत्वासत्त्वेन समन्वयसंभवात् अव्याप्तेरेवाभावेन तत्परिहाराय निरवच्छिन्नत्वविशेषणं साध्याभावा-धिकरणतायां न देयम्। तस्मात्तद्व्यर्थमेवेति चेत्

60. न। कपिसंयोगी एतद्वृक्षत्वादित्यत्र पूर्वोक्तरीत्या कपिसंयोगाभावस्य मूलावच्छेदेन साध्यवन्निष्ठत्वात् साध्यव्यापकतावच्छेदकरूपावच्छिन्नप्रतियोगिताकत्वाभावेन लक्षणा-घटकत्वस्वीकारे तयैव रीत्या कपिसंयोगी वृक्षत्वादिति व्यभिचारिण्यपि कपिसंयोगा-भावस्य लक्षणाघटकत्वेन साध्यव्यापकतावच्छेदकद्रव्यत्वत्वावच्छिन्नाभावस्यैव लक्षण-घटकतापत्त्या तद्वति गुणादौ वृक्षत्वरूपहेत्वभावादतिव्याप्तिस्स्यात्। तत्परिहाराय व्यापकताघटकाभावे निरवच्छिन्नवृत्तिकत्वं देयम्। तथा च साध्यवन्निष्ठनिरवच्छिन्न-वृत्तिकाभावप्रतियोगितानवच्छेदकत्वमेव व्यापकतावच्छेदकत्वम्। तथा च कपिसंयोगी वृक्षत्वादित्यत्र साध्यवति वृक्षे मूलावच्छेदेन कपिसंयोगाभावसत्त्वेऽपि तस्य निरवच्छि-न्नवृत्तिकत्वाभावात् साध्यवन्निष्ठनिरवच्छिन्नवृत्तिकाभावः घटाद्यभावः। तत्प्रतियोगि-तानवच्छेदकत्वरूपं साध्यव्यापकतावच्छेदकत्वं कपिसंयोगत्वस्येति कपिसंयोगाभावः लक्षणघटको भवतीति तादृशाभाववति तद्वृक्षेऽपि वृक्षत्वसत्त्वान्नातिव्याप्तिः। तथा च तुल्यन्यायेन कपिसंयोगी एतद्वृक्षत्वादित्यत्रापि कपिसंयोगाभावस्य लक्षणघटकत्वेन तादृशाभावाधिकरणैतद्वृक्षवृत्तित्वम् एतद्वृक्षत्वस्येति अव्याप्तिस्स्यादेव। तत्परिहारार्थं साध्याभावाधिकरणतायां निरवच्छिन्नत्वं देयमेव।

61. ननु कपिसंयोगी वृक्षत्वादित्यत्र व्यभिचारिणि अतिव्याप्तिवारणाय व्यापकता-घटकाभावे न निरवच्छिन्नवृत्तिकत्वं देयम्। तत्र साध्यवति कपिसंयोगाभावस्य मूलाव-च्छेदेन सत्त्वेन कपिसंयोगाभावस्य लक्षणाघटकत्वेऽपि, कपिसंयोगावच्छिन्नप्रति-योगित्व[\[52\]](\%22#_ftn52\%22 "\"\"")-कपिसंयोगाधिकरणत्व-कपिसंयोगप्रकारकप्रमाविशेष्यत्वानां व्याप्यवृत्तित्वेन साध्यवति तदभावासंभवेन साध्यव्यापकत्वात् कपिसंयोगावच्छिन्नप्रतियोगित्वत्व-कपिसंयोगाधिकरणतात्व-कपिसंयोगप्रकारकप्रमाविशेष्यतात्वादीनां साध्यव्यापक-तावच्छेदकत्वमक्षतम्। तथा च कपिसंयोगावच्छिन्नप्रतियोगित्वाभाव-कपिसंयोगाधि-करणत्वाभाव-कपिसंयोगप्रकारकप्रमाविशेष्यत्वाभावानां साध्यव्यापकतावच्छेदक-रूपावच्छिन्नप्रतियोगिताकत्वात् लक्षणघटकत्वम्। तथा च तदवच्छिन्नप्रतियोगिताका-भावानामधिकरणे कपिसंयोगाभाववति तद्वृक्षेऽपि वृक्षत्वसत्त्वेन अतिव्याप्तिवारण-संभवात् व्यर्थमेव व्यापकताघटकाभावे निरवच्छिन्नवृत्तिकत्वविशेषणमिति चेत्

62. न। अत्र साध्यतावच्छेदकसंबन्धेन साध्यव्यापकत्वमेव विवक्षणीयम्। अन्यथा वह्निमान् धूमादित्यत्रैव साध्यवन्निष्ठाभावीयविषयितादिसंबन्धावच्छिन्नप्रतियोगित्वमेव वह्नेरिति वह्नित्वस्य साध्यव्यापकतावच्छेदकत्वाभावापत्त्या असंभवः। साध्यताव-च्छेदकसंबन्धेन साध्यव्यापकत्वविवक्षणे
पर्वतनिष्ठाभावीयसंयोगसंबन्धावच्छिन्नप्रति-योगित्वाभावः वह्नौ इति वह्नित्वस्य व्यापकतावच्छेदकत्वम्। एवं च प्रकृतस्थले कपि-संयोगावच्छिन्नप्रतियोगित्वादीनां साध्यतावच्छेदकसमवायसंबन्धेन व्यापकत्वाभावेन कपिसंयोगावच्छिन्नप्रतियोगित्वाभावादीनादाय कपिसंयोगी वृक्षत्वादित्यत्र अतिव्याप्ति-वारणमशक्यमेव।

63. ****(यत्तुपक्षः) ननु कपिसंयोगी वृक्षत्वादित्यत्र कपिसंयोगावच्छिन्नप्रतियोगित्वा-भावादिकमादाय अतिव्याप्तिवारणासंभवेऽपि तद्वृक्षान्यत्वविशिष्टद्रव्यत्वाभावमादाया-तिव्याप्तिवारणं संभवति। तथा हि तद्वृक्षः= कपिसंयोगरहितवृक्षः, तदन्यत्वं द्रव्यत्वं च कपिसंयोगवति वृक्षे वर्तते इति तद्वृक्षान्यत्वविशिष्टद्रव्यत्वत्वं साध्यव्यापकताव-च्छेदकरूपम्, तदवच्छिन्नतद्वृक्षान्यत्वविशिष्टद्रव्यत्वनिष्ठप्रतियोगिताकाभाववान् तद्वृक्षः = कपिसंयोगरहितः, तत्र द्रव्यत्वसत्त्वेपि तद्वृक्षान्यत्वाभावेन विशिष्टाभावसंभवात्, तद्वृत्तित्वमेव वृक्षत्वे इत्यतिव्याप्तिवारणं भवत्येव। तथा च निरवच्छिन्नवृत्तिकत्वविशे-षणं व्यर्थमेवेति चेत्

64. (यत्तुपक्षनिरासः) न। तद्वृक्षान्यत्वविशिष्टद्रव्यत्वाभावः यदि तद्वृक्षान्यत्वोप-लक्षितद्रव्यत्वाभावः, तर्हि सः तद्वृक्षे नास्त्येव। तद्वृक्षान्यत्वोपलक्षितद्रव्यत्वस्यैव तत्र सत्त्वात्। तथा च साध्याभावाधिकरणगुणादिवृत्तित्वं वृक्षत्वस्य नास्त्येवेति अति-व्याप्तिरेव। यदि तु तद्वृक्षान्यत्वविशिष्टद्रव्यत्वाभाव एव लक्षणघटकः इत्युच्यते, तदा लक्षणघटकत्वमेव नास्ति। तथा हि वह्निमान् धूमादित्यत्र महानसानुयोगिकसंयोगेन वह्न्यभावमादायाव्याप्तिः। यतः महानसानुयोगिकसंयोगेन वह्निः केवलं महानसे एव वर्तते, न त्वन्यत्र। तथा च महानसानुयोगिकसंयोगसंबन्धावच्छिन्नवह्निनिष्ठप्रतियोगि-ताकाभावः पर्वतादौ। तादृशपर्वतवृत्तित्वं धूमे इत्यव्याप्तिः। तद्वारणाय
साध्यव्यापक-तावच्छेदकरूपावच्छिन्न-साध्यतानिरूपितसंसर्गतानवच्छेदकानवच्छिन्नसंसर्गताकप्र-तियोगिताकाभावस्यैव लक्षणघटकत्वविवक्षणमावश्यकम्। तथा च वह्निमान् धूमादित्यत्र महानसानुयोगिकसंयोगसंबन्धावच्छिन्नवह्निनिष्ठप्रतियोगिता साध्यतानिरूपितसंसर्ग-तानवच्छेदकीभूतमहानसानुयोगिकत्वानवच्छिन्नसंसर्गताका नेति शुद्धसंयोगावच्छिन्न-वह्निनिष्ठप्रतियोगिताकाभावः लक्षणघटकः। स च न पर्वते वर्तते इति नाव्याप्तिः। एवं च कपिसंयोगी वृक्षत्वादित्यत्र तद्वृक्षान्यत्वविशिष्टद्रव्यत्वनिष्ठप्रतियोगिता साध्यतानिरू-पितसंसर्गतानवच्छेदकीभूततद्वृक्षान्यत्वविशिष्टद्रव्यत्वप्रतियोगिकत्वानवच्छिन्नसंसर्गताका नेति तादृशाभावस्य न लक्षणघटकत्वमिति तमादायातिव्याप्तिवारणमशक्यमेव। तदर्थं निरवच्छिन्नवृत्तिकत्वविशेषणं देयमेव।

65. ननु तद्वृक्षान्यत्वविशिष्टद्रव्यत्वाभावमादायातिव्याप्तिवारणासंभवेऽपि
तद्वृक्षासम-वेतत्वावच्छिन्नाभावमादायातिव्याप्तिवारणं संभवति। तद्वृक्षः= कपिसंयोगरहितः वृक्षः, तदसमवेतं च व्याप्यवृत्ति रूपादिकं कपिसंयोगवति वृक्षे इति तद्वृक्षासमवेतत्वस्य साध्य-व्यापकतावच्छेदकत्वं, तदवच्छिन्नाभावश्च नैतद्वृक्षे, तद्वृक्षासमवेतस्य व्याप्यवृत्ति-रूपादेरत्र एतद्वृक्षे सत्त्वात्। तथा च तद्वृक्षासमवेताभाववति तद्वृक्षे वृक्षत्वसत्त्वात् नाति-व्याप्तिरिति चेत्

66. न। तद्वृक्षासमवेताभावस्य लक्षणघटकत्वमेव नास्ति। तद्वृक्षासमवेतस्य रूपादेः दैशिकव्याप्यवृत्तित्वेऽपि कालिकाव्याप्यवृत्तित्वेन उत्पत्तिकालावच्छेदेन तद्वृक्षासमवेता-भावः एतद्वृक्षे कपिसंयोगवत्यपि वर्तते इति साध्यवन्निष्ठाभावप्रतियोगित्वमेव तद्वृक्षा-समवेते इति न साध्यव्यापकतावच्छेदकरूपावच्छिन्नप्रतियोगिताकत्वं तादृशाभाव-स्येति न तमादायातिव्याप्तिवारणं संभवति।

67. ननु तद्वृक्षासमवेताभावः नैतद्वृक्षे। तथा हि चूतनिम्बादिवृक्षाणां परस्परं विजाती-यतया साध्यवति चूते कपिसंयोगरहितनिम्बात्मकतद्वृक्षासमवेतं चूतत्वम् उत्पत्ति-कालावच्छेदेनापि वर्तते इति तद्वृक्षासमवेतत्वं साध्यव्यापकतावच्छेदकमेवेति तदव-च्छिन्नप्रतियोगिताकाभावमादाय तद्वति निम्बात्मकतद्वृक्षे वृक्षत्वसत्त्वात् अतिव्याप्ति-वारणसंभव इति चेत्

68. न। एवमपि तद्वृक्षासमवेताभावः नैव लक्षणघटकः। यतः सर्वस्मिन्नपि निम्बे कपिसंयोगसत्त्वस्य तदभावस्य वा केनापि वक्तुमशक्यत्वेन, साध्यवति एतद्वृक्षात्मके क्वचिन्निम्बे वर्तमानं कपिसंयोगरहितनिम्बान्तरात्मकतद्वृक्षासमवेतं निम्बत्वं ग्रहीतुं नैव वक्तुं शक्यते, उभयोर्निम्बत्वेन निम्बत्वस्य तद्वृक्षासमवेतत्वासंभवात्। रूपादेश्च तद्वृक्षासमवेतत्वेऽपि तदभाव एवोत्पत्तिकाले एतद्वृक्षे। सत्तादिकं द्रव्यत्वादिकं वा नैव तद्वृक्षासमवेतमिति तद्वृक्षासमवेतः
कपिसंयोग एव वाच्यः। तथा च सोऽपि उत्पत्तिकालावच्छेदेन पक्षे नास्तीति तद्वृक्षासमवेतत्वस्य नैव साध्यव्यापकताव-च्छेदकत्वमिति न तादृशाभावः लक्षणघटकः इति तमादाय नातिव्याप्तिवारणसंभव इति ध्येयम्।

 पूर्वं तद्वृक्षात्मकनिम्बासमवेतं चूतत्वं चूते इति तद्वृक्षासमवेतस्य व्यापकत्वमुक्तम्। इदानीं तु तद्वृक्षः एतद्वृक्षः उभौ निम्बावेव। एकः
कपिसंयोगरहितः, अपरः कपिसंयोगवानिति तद्वृक्षासमवेतस्य व्यापकत्वं नास्तीत्युच्यते इति विवेकः। एवमुभयोश्चूतत्वेपीति ध्येयम्।



**69. ननु स्वरूपेणाधिकरणत्वविवक्षायां घटत्वाभाववान् पटत्वादित्यादौ घटत्वात्मक-साध्याभावस्य स्वरूपेणाधिकरणाप्रसिद्धावपि तद्घटभेदाभावस्यापि निरुक्तसाध्याभावतया तद्घटत्वरूपस्य तस्य स्वरूपेणाधिकरणत्वप्रसिद्ध्या अव्याप्तिवारणसंभवात् तत्राव्याप्ति-माशङ्क्य साध्याभाववृत्ति-साध्यसामान्यीयप्रतियोगितावच्छेदकसंबन्धेन साध्याभावाधि-करणत्वविवक्षणमनुचितम्। न हि साध्याभावे यावत्त्वं निविष्टं प्रयोजनाभावादिति चेत् न।**

**70. तद्घटत्वस्यापि तद्घटानुयोगिकसमवायेन घटत्वरूपतया तदात्मकतद्घटभेदा-भावस्यापि स्वरूपेणाधिकरणत्वाप्रसिद्धेः तद्विवक्षणस्यावश्यकत्वात्।**

**71. न च तद्घटीयरूपध्वंसाभावाभावस्य निरुक्तसाध्याभावतया तद्घटीयरूपध्वंसरूपस्य तस्य स्वरूपेणाधिकरणत्वप्रसिद्ध्या न घटत्वाभाववान् पटत्वादित्यत्राव्याप्तिरिति वाच्यम्।**

**72. यद्घटनाशादेव तदीयरूपादिनाशः तद्घटभेदसाध्यकसद्धेतावव्याप्तिरिति ग्रन्थता-त्पर्यात्। तत्र तद्घटीयरूपध्वंसात्मकाभावस्याप्रसिद्धेः। तद्घटभेदाभावस्य च स्वरूपेणा-धिकरणत्वाप्रसिद्धिरनुपदमेवावेदिता।**

**73. न च तत्रापि तद्घटीयरूपप्रागभावाभावाभावमादायाव्याप्तिः शक्यते एव परिहर्तुम्। ध्वंसस्येव प्रागभावस्यापि प्रतियोग्यधिकरणतानियताधिकरणताकत्वात् तद्घटीयरूपाधि-करणीभूततद्घटमात्रवृत्तेः। तद्घटीयरूपप्रागभावाभावस्या[**\[53\]**](\%22#_ftn53\%22 "\"\"")पि तद्घटातिरिक्तयावद्वृत्तितया साध्यव्यापकत्वेन तदभावात्मकस्य तद्घटीयरूपप्रागभावस्य लक्षणघटकत्वात्, तस्य स्वरूपेण तद्घटे एवाधिकरणत्वप्रसिद्धेः इति वाच्यम्।**

**74. यद्घटस्य स्वोत्पत्तिद्वितीयक्षणे एव नाशः, तद्घटभेदसाध्यकसद्धेतावव्याप्तावेव तात्पर्यात्। तत्र तद्घटवृत्तिप्रागभावादेरप्रसिद्धतया तद्घटभेदाभावस्यैव साध्याभावरूपता-घ्रौव्यात्। तस्य च स्वरूपेणाधिकरणाप्रसिद्धेः।**

**75. न च तद्घटोत्पत्तिक्षणे एव तद्घटनाशसामग्र्याः दुर्घटतया तत्स्थलेऽव्याप्तिरसंगतेति वाच्यम्।**

**76. यद्घटारम्भककपालद्वयमध्ये एककपाले प्रथमक्रिया, कपालान्तरे च तृतीयक्षणे क्रियान्तरं यत्र, तत्र प्रथमक्रियया तत्कपालद्वयसंयोगघटिततद्घटसामग्र्याः, तच्चतुर्थक्षणे द्वितीयक्रियया च तत्कपालद्वयसंयोगनाशघटिततद्घटनाशकसामग्र्याः प्रथमक्रिया-पञ्चमक्षणे संभवात्, पञ्चमक्षणे षष्ठक्षणे च क्रमेण तद्घट-तन्नाशयोरुत्पादसंभवात्।**

**77. यदि असमवायिकारणस्य कार्यसहभावेन कार्योत्पादकत्वं स्वीकृत्य तादृश-घटोऽप्रामाणिक एवेति मन्यते।**

**78. तदा तद्गुणभिन्नं पटत्वादित्यादावव्याप्तिर्बोध्या। तत्र तद्गुणवृत्तिध्वंसप्रागभावयो-रप्रसिद्धेः तद्गुणभेदाभावस्यैव शरणीकर्तव्यतया तस्य च तद्गुणानुयोगिकसमवायेन गुणत्वात्मकस्य स्वरूपेणाधिकरणाप्रसिद्धेः।**

**79. न च तत्रापि तद्गुणभेद-गुणत्वप्रकारज्ञानविषयत्वान्यतराभावस्य गुणत्वज्ञान-शून्यतादशायामेव तद्गुणमात्रवृत्तेः तद्गुणत्वानात्मकस्य स्वरूपेणाधिकरणत्वप्रसिद्ध्या नाव्याप्तिरिति वाच्यम्।**

**80. गुणत्वप्रकारकेश्वरीयज्ञानविषयतायाः तद्गुणे सर्वदैव सत्त्वात्, तद्गुणभेदस्य तद्गुणा-तिरिक्तवस्तुमात्रे सत्त्वात् तादृशान्यतराभावस्याप्रसिद्धेः तमादायाव्याप्तेर्वारयितु-मशक्यत्वात्।**

**81. न च तथापि तत्क्षणवृत्तित्व-तद्गुणभेदैतदन्यतराभावस्य तत्क्षणान्यक्षणावच्छेदेन तद्गुणवृत्तित्वेन[**\[54\]**](\%22#_ftn54\%22 "\"\"") स्वरूपेण अधिकरणत्वप्रसिद्ध्या नाव्याप्तिः। न चास्यापि तद्गुणत्व-स्वरूपत्वं, तद्गुणत्वस्य तत्क्षणेऽपि सत्त्वेन तदानीमपि तत्क्षणवृत्तित्व-तद्गुणभेदान्यतरत् नास्तीति प्रत्ययापत्तेरिति वाच्यम्।**

**82. तस्यापि तत्क्षणान्यक्षणावच्छिन्नत्वविशिष्टतद्गुणत्वरूपेणैव अतिप्रसङ्गभङ्गे अतिरिक्त-कल्पनाया अन्याय्यत्वात्। तद्गुणत्वस्वरूपस्य विशिष्टगुणत्वस्य स्वरूपेणाधिकरणत्वा-प्रसिद्धिरुक्तैवेति।**

**83. न च तद्गुणत्वावच्छिन्नप्रतियोगित्वाभावस्य तद्गुणभेदव्यापकतया तदभावस्य प्रतियोगित्वात्मकस्य स्वरूपेणाधिकरणत्वं प्रसिद्धमेवेति वाच्यम्।**

**84. तद्गुणत्वावच्छिन्नप्रतियोगितायाः प्रतियोगितावच्छेदकीभूततद्गुणत्वानतिरेकात्[**\[55\]**](\%22#_ftn55\%22 "\"\"")।**

**85. न च तद्गुणत्वरूपस्यापि तस्य प्रतियोगितात्वेन स्वरूपेण वृत्तित्वं निर्विवादमेवेति वाच्यम्।**

**86. घटत्वादेस्स्वरूपेणावृत्तित्वमभिदधतां मथुरानाथानां प्रतियोगितात्वेनाऽपि तद्गुण-त्वादीनां स्वरूपेण वृत्तित्वस्याननुमतत्वात्। अन्यथा घटत्वादेरपि स्वावच्छिन्नप्रति-योगितारूपस्य प्रतियोगितात्वेन स्वरूपेण वृत्तित्वस्य सुवचत्वात् तेषां तदभि-धानासंगतेः। **

**87. न च साध्याभावत्वावच्छिन्नाधेयतायाः अग्रे[**\[56\]**](\%22#_ftn56\%22 "\"\"") विवक्षणीयतया घटत्वादेः प्रति-योगितात्वेन स्वरूपेण वृत्तावपि साध्याभावत्वेन स्वरूपेणाऽवृत्त्या घटत्वादीनामिव तद्गुणत्वादेरपि साध्याभावत्वेन स्वरूपेण वृत्तित्वाप्रसिद्ध्याऽव्याप्तेर्दुर्वारत्वात् तेषां तदभि-धानं संगच्छत एवेति वाच्यम्।**

**88. घटत्वादीनामपि प्रतियोगितात्वेनेव स्वाभावाभावत्वेनापि स्वरूपेण वृत्तित्वे बाधका-भावात्, प्रतियोगितात्वेन (स्वरूपेण) वृत्तित्वं, न तु अभावत्वेन[**\[57\]**](\%22#_ftn57\%22 "\"\"") इत्यभिधानस्य निर्युक्तिकत्वाच्च।**

**89. वस्तुतस्तु घटत्वाभावप्रतियोगिकस्वरूपेण घटत्वाभावस्य साध्यतायां पटत्वहेतौ तद्घटभेद-घटरूपध्वंसाभाव-तत्प्रागभावाभावादीनां साध्यतावच्छेदकघटत्वाभावप्रति-योगिकस्वरूपेण घटत्वाभावं प्रत्यव्यापकतया तदभावानां लक्षणाघटकत्वात् घटत्वा-त्मकाभावस्यैव शरणतया तस्य स्वरूपेण अधिकरणासिद्ध्याऽव्याप्तिरित्येव तात्पर्यम्। **

** तेन “तद्गुणभेदाभावस्य तद्गुणानुयोगिकसमवायेन गुणत्वरूपत्वे तद्गुणवृत्ति-गुणत्वावान्तरजाति-सत्ता-प्रमेयत्वादिकमादाय विनिगमनाविरहात् अतिरिक्तत्वस्यैव सयुक्तिकतया तस्य स्वरूपेणाधिकरणत्वप्रसिद्ध्या तद्गुणभिन्नं [**\[58\]**](\%22#_ftn58\%22 "\"\"")घटत्वात् इत्यादावव्याप्त्य-संभवेन ग्रन्थकृतां साध्याभावेत्यादिगुरुसंबन्धानुधावनं विफलमेव” इति प्रत्युक्तम्।**



69. (इत आरभ्य 89 कोटिपर्यन्तम् अयमेव विषयः प्रवर्तते) उपरिष्टात् साध्या-भावाधिकरणत्वं
साध्याभाववृत्ति-साध्यसामान्यीयप्रतियोगितावच्छेदकसंबन्धेन विव-क्ष्यते। अन्यथा घटत्वाभाववान् पटत्वादित्यत्र घटत्वात्मकसाध्याभावस्य स्वरूपेणाधि-करणस्याप्रसिद्ध्या अव्याप्तिः स्यात्। तथा विवक्षणे च तादृशप्रतियोगितावच्छेदक-संबन्धः समवाय इति समवायेन घटत्वाधिकरणप्रसिद्ध्या अव्याप्तिपरिहार इति मूले[\[59\]](\%22#_ftn59\%22 "\"\"") वर्तते। परम् अत्राव्याप्तिपरिहाराय तादृशगुरुतरसंबन्धेन साध्याभावाधिकरणत्वविवक्ष-णमनर्थकम्। प्रकारान्तरेण तादृशसाध्याभावस्य स्वरूपेणाधिकरणप्रसिद्धिसंभवात्। तथा हि घटत्वं यथा साध्याभावः प्रकृतस्थले तथा तद्घटभेदाभावस्यापि साध्यव्याप-कतावच्छेदकरूपावच्छिन्नप्रतियोगिताकत्वात् साध्याभावत्वम्। तथा हि यत्र साध्यं घटत्वाभावः तत्र अवश्यं तद्घटभेदः भवति। तथा च साध्यव्यापकतावच्छेदकरूपं तद्घट-भेदत्वम्। तदवच्छिन्नप्रतियोगिताकाभावः तद्घटभेदाभावः। स च तद्घटत्वस्वरूपः। यद्यपि घटभेदाभावोपि साध्याभाव एव। तत्स्वरूपत्वं च न तद्घटत्वस्य, तथापि यावत्साध्याभावस्वरूपत्वं न विवक्षितम्, यत्किंचित्साध्याभावरूपत्वेनैव निर्वाहात्। तथा च तद्घटत्वस्य जातिभिन्नतया स्वरूपेण वृत्तिमत्तया स्वरूपेण तदधिकरणस्य प्रसिद्धेः व्यर्थं तादृशाप्रसिद्धिवारणार्थम् उक्तगुरुतरसंबन्धेन साध्याभावाधिकरणत्व-विवक्षणमिति चेत्

70. न। तद्घटभेदाभावः तद्घटत्वरूपः, तद्घटत्वं हि तद्घटानुयोगिकसमवायेन घटत्वरूपमिति तद्घटभेदाभावोऽपि तद्घटानुयोगिकसमवायेन घटत्वरूपः। घटत्वस्य च समवायेनैव वृत्तेः साध्याभावस्य स्वरूपेणाधिकरणमप्रसिद्धमेव।

71. नन्वेवमपि यत्र घटत्वाभावः तत्र तद्घटवृत्तिरूपध्वंसाभावः इति तद्घटवृत्ति-रूपध्वंसाभावस्य साध्यव्यापकत्वात् तद्घटवृत्तिरूपध्वंसाभावाभावस्य लक्षणघटकतया तस्य तद्घटवृत्तिरूपध्वंसात्मकतया तस्य रूपध्वंसस्य च स्वरूपेण वृत्तेः नाप्रसिद्धिरिति चेत्

72. न। यादृशघटनाशादेव तद्घटरूपनाशः तादृशघटभेदसाध्यकेऽप्रसिद्धिर्दुर्वारा। घटस्यापि विनाशात् घटात्मकाधिकरणाभावेन तत्र रूपध्वंसस्यैवाप्रसिद्धेः
स्वरूपेणा-धिकरणमप्रसिद्धमेव।

73. ननु तथापि तद्घटवृत्तिरूपप्रागभावः तद्घटे एव। तदभावश्च पटादौ पक्षे इति तद्घटवृत्तिरूपप्रागभावाभावस्य साध्यव्यापकत्वात् तद्घटवृत्तिरूपप्रागभावाभावा-भावस्य तद्घटवृत्तिरूपप्रागभावस्वरूपस्य लक्षणघटकतया, तस्य च तद्घटे स्वरूपेण वृत्तित्वं प्रसिद्धमेवेति नाप्रसिद्धिः। यद्घटनाशादेव रूपनाशः तत्रापि रूपप्रागभावस्य प्रसिद्धत्वादिति चेत्

74. न। यादृशघटोत्पत्तिद्वितीयक्षणे एव तस्य घटस्य नाशः, तादृशस्थले द्वितीयक्षणे घटस्यैव नाशात् रूपप्रागभावो न संभवति। प्रथमक्षणेपि रूपप्रागभावसंभवो न, वस्तुतो रूपस्यानुत्पत्तेः। यत्र वस्तुतो रूपमुत्पद्यते तत्रैव तत्पूर्वक्षणे रूपप्रागभावस्वीकारात्। तथा च तद्घटवृत्तिरूपप्रागभावस्य सर्वथा अप्रसिद्धिरेव। तस्मात् तत्र तद्घटभेदाभावस्यैव साध्याभावपदेनोपादेयतया तस्य च स्वरूपेण अधिकरणस्याप्रसिद्धेः गुरुतर-संबन्धानुसरणं सार्थकमेव।

75. ननु तद्घटोत्पत्तिक्षणे तद्घटनाशकसामग्री दुर्घटैवेति उत्पन्नविनष्टघटस्याप्रसिद्धेः तद्घटभेदसाध्यके स्वरूपेण साध्याभावाधिकरणस्याप्रसिद्धिकथनमनुचितमिति चेत्

76. न। उत्पन्नविनष्टघटे बाधकाभावात्। तथा हि यादृशघटारम्भककपालद्वयमध्ये प्रथमक्षणे एकस्मिन् कपाले कपालद्वयसंयोगजनकक्रियोत्पन्ना, तृतीयक्षणे कपालान्तरे कपालद्वयसंयोगनाशकक्रियोत्पन्ना, तत्र चतुर्थक्षणे एकस्मिन् कपाले प्रथणक्षणोत्पन्न-कपालद्वयसंयोगजनकक्रियया घटारम्भककपालद्वयसंयोगघटितघटोत्पत्तिसामग्री वर्तते। पञ्चमक्षणे च कपालान्तरे तृतीयक्षणोत्पन्नकपालद्वयसंयोगनाशकक्रियया कपालद्वय-संयोगनाशघटितघटनाशकसामग्री वर्तते इति पञ्चमक्षणे प्रथमक्षणोत्पन्नक्रियया घटोत्पत्तिः, षष्ठक्षणे च तृतीयक्षणोत्पन्नक्रियया घटनाश इति घटस्योत्पत्तिद्वितीयक्षणे एव नाशः संभवति।

77. ननु घटोत्पत्तिक्षणे पञ्चमक्षणे कपालद्वयसंयोगनाशघटितघटनाशकसामग्रीसत्त्व-मेव कथम्? घटासमवायिकारणस्य कपालद्वयसंयोगस्य घटेन सहैव कारणत्वाङ्गी-कारात् घटोत्पत्तिक्षणे पञ्चमे कपालद्वयसंयोगसत्त्वावश्यंभावात् इति चेत्

78. तर्हि ‘तद्घटत्वाभाववान् पटत्वात्’ इत्यत्र साध्याभावस्य स्वरूपेणाधिकरण-प्रसिद्धावपि ‘तद्गुणभिन्नं पटत्वात्’ इत्यत्र सद्धेतौ साध्याभावस्य तद्गुणभेदाभावस्य तद्गुणत्वरूपस्य तद्गुणानुयोगिकसमवायेन गुणत्वरूपस्य स्वरूपेणाधिकरणस्याप्रसिद्ध्या अव्याप्तिस्स्यादेव। तत्र गुणे यः कोऽपि ध्वंसप्रागभावादिर्नास्ति, गुणे पदार्थान्तरो-त्पत्त्याद्यनङ्गीकारात्। तथा च तद्गुणवृत्तिध्वंसाभावादेः प्रागभावाभावादेश्च साध्य-व्यापकत्वासंभवेन ध्वंसाभावाभावस्य प्रागभावाभावाभावस्य लक्षणाघटकत्वात्, तद्गुणत्वस्य च स्वरूपेणाधिकरणस्याप्रसिद्ध्या सार्थकमेव गुरुतरसंबन्धानुधावनम्।

79. ननु तत्रापि तद्गुणभेद-गुणत्वप्रकारकज्ञानविषयत्वान्यतराभावस्य साध्याभावत्वं स्वीकृत्य अप्रसिद्धिवारणं संभवति। तथा हि तद्गुणभेदाभावस्तु तद्गुणे वर्तते एव। गुणत्वप्रकारकज्ञानविषयत्वाभावो यद्यपि तद्गुणे गुणत्वप्रकारकज्ञानदशायां नास्ति, तथापि गुणत्वप्रकारकज्ञानशून्यतादशायां गुणत्वप्रकारकज्ञानविषयत्वाभावोऽपि वर्तते एवेति तद्गुणमात्रवृत्तेः तद्गुणभेद-गुणत्वप्रकारकज्ञानविषयत्वान्यतराभावस्य स्वरूपे-णाधिकरणं तद्गुणः प्रसिध्यत्येवेति नाव्याप्तिः।

 ननु एतादृशसाध्याभावस्यापि तद्गुणत्वस्वरूपत्वमेवेति तस्य स्वरूपेणाधि-करणाप्रसिद्धिस्तदवस्थेति चेत्- न। एतादृशाभावस्य तद्गुणत्वस्वरूपत्वे स्वीकृते सति तद्गुणत्ववति तद्गुणे
गुणत्वप्रकारकज्ञानदशायामपि
‘तद्गुणभेद-गुणत्वप्रकारकज्ञान-विषयत्वान्यतराभाववत्’ इति प्रत्ययापत्तेः एतादृशाभावस्य तद्गुणत्वस्वरूपत्वं स्वीकर्तुं न शक्यते। तथा च कथमव्याप्तिरिति चेत्

80. न। तद्गुणभेद-गुणत्वप्रकारकज्ञानविषयत्वान्यतराभावः कदापि तद्गुणे नास्त्येव। गुणत्वप्रकारकेश्वरीयज्ञानविषयताया एव तत्र सत्त्वेन तदभावासंभवात्। तथा च तद्गुणे तद्गुणभेदाभावसत्त्वेपि गुणत्वप्रकारकज्ञानविषयत्वाभावो नास्ति। तद्गुणादन्यत्र च गुणत्वप्रकारकज्ञानविषयत्वाभावसत्त्वेपि तद्गुणभेदाभावो नास्ति, तद्गुणभेदस्यैव सत्त्वात्। तथा चायमन्यतराभावः यत्र कुत्रापि नास्तीति सर्वथा अप्रसिद्ध एव। तथा च एतादृशाभावस्य लक्षणघटकत्वमेव नास्तीति तस्य स्वरूपेणाधिकरणप्रसिद्धि-साधनमनर्थकमेव।

81. ननु तथापि प्रकृतस्थले तद्गुणभिन्नं पटत्वादित्यत्र तत्क्षणवृत्तित्व-तद्गुणभेदै-तदन्यतराभावस्य तत्क्षणान्यक्षणावच्छेदेन तद्गुणवृत्तित्वं वर्तते इति साध्याभावरूपस्य तस्य स्वरूपेणाधिकरणं तद्गुण एव प्रसिद्ध इति नाव्याप्तिः। न चैतादृशाभावस्य तद्गुणत्वस्वरूपत्वम्। तद्गुणे तद्गुणत्वस्य तत्क्षणेऽपि सत्त्वेन तत्क्षणेऽपि ‘तत्क्षणवृत्तित्व-तद्गुणभेदैतदन्यतरत् नास्ति’ इति प्रत्ययापत्तेः। तथा च स्वरूपेण साध्याभावा-धिकरणप्रसिद्ध्या नाव्याप्तिरिति चेत्

82. न। तत्क्षणवृत्तित्व-तद्गुणभेदैतदन्यतराभावस्यापि तत्क्षणान्यक्षणावच्छिन्नत्व-विशिष्टतद्गुणत्वस्वरूपत्वमेव लाघवात्स्वीक्रियते, न त्वतिरिक्तत्वम्। तत्क्षणे तद्गुणत्व-सत्त्वेऽपि तत्क्षणान्यक्षणावच्छिन्नत्वविशिष्टतद्गुणत्वाभावात् न तदा तादृशप्रत्यया-पत्तिः। तत्क्षणान्यक्षणावच्छिन्नत्वविशिष्टतद्गुणत्वस्य च तत्क्षणान्यक्षणावच्छिन्नत्व-विशिष्टतद्गुणत्वप्रतियोगिकसमवायेन गुणत्वस्वरूपतया तस्य स्वरूपेणाधिकरणा-प्रसिद्धेरव्याप्तिर्दुर्वारैवेति तदर्थं गुरुतरसंबन्धानुधावनं सफलमेव।

83. ननु तथापि तद्गुणभेदसाध्यकस्थले तद्गुणत्वावच्छिन्नप्रतियोगित्वाभावस्य तद्गुण-भेदव्यापकतया लक्षणघटकाभावस्य तद्गुणत्वावच्छिन्नप्रतियोगित्वाभावाभावस्य तद्गुण-त्वावच्छिन्नप्रतियोगित्वस्य स्वरूपेणाधिकरणं तद्गुण एवेति कथमप्रसिद्धिरिति चेत्

84. न। तद्गुणत्वावच्छिन्नप्रतियोगितायाः प्रतियोगितावच्छेदकीभूततद्गुणत्वस्वरूप-त्वमेव (तद्गुणभेदाभावस्येव), न त्वतिरिक्तत्वमिति तद्गुणत्वस्य स्वरूपेण अधिकरणम-प्रसिद्धमेवेत्यव्याप्तिर्दुर्वारैव।

85. ननु तद्गुणत्वावच्छिन्नप्रतियोगितायाः तद्गुणत्वस्वरूपत्वेऽपि तद्गुणत्वावच्छिन्न-प्रतियोगितात्वेन रूपेण सा स्वरूपसंबन्धेन वर्तते एवेति कथमव्याप्तिरिति चेत्

86. न। तद्गुणत्वरूपाया अपि तद्गुणत्वावच्छिन्नप्रतियोगितायाः प्रतियोगितात्वेन स्वरूपेण वृत्तित्वं **मथुरानाथाना**मननुमतमेव। अन्यथा घटत्वाभाववान् पटत्वादित्यत्रैव साध्याभावस्य घटत्वाभावाभावस्य घटत्वस्यैव घटत्वावच्छिन्नप्रतियोगितारूपत्वात् घटत्वत्वेन रूपेण स्वरूपसंबन्धेन वृत्तित्वाप्रसिद्धावपि घटत्वावच्छिन्नप्रतियोगितात्वेन रूपेण स्वरूपसंबन्धेन वृत्तित्वस्य घटत्वे एव प्रसिद्धिसंभवेन अप्रसिद्धिकथनमसंगतमेव स्यात्। तथा चाप्रसिद्धिस्तदवस्थैव।

87. ननु **मथुरानाथानां** घटत्वे एव घटत्वावच्छिन्नप्रतियोगितात्वेन रूपेण स्वरूपेण वृत्तित्वप्रसिद्धावपि तदप्रसिद्धिकथनमन्यथोपपद्यते। तथा हि पुरस्तान्मूले[\[60\]](\%22#_ftn60\%22 "\"\"") साध्या-भावत्वावच्छिन्नाधेयतानिरूपिताधिकरणताश्रयावृत्तित्वम् इति विवक्ष्यते। तथा च घटत्वस्य घटत्वावच्छिन्नप्रतियोगितात्वेन स्वरूपेणाधिकरणप्रसिद्धावपि साध्याभावत्वेन (घटत्वत्वेन) रूपेण स्वरूपेण अधिकरणाप्रसिद्ध्या तदप्रसिद्धिकथनम्। एवमेव इहापि तद्गुणत्वादेः प्रतियोगितात्वेन रूपेण स्वरूपसंबन्धेन अधिकरणस्य प्रसिद्धावपि साध्या-भावत्वेन रूपेण (तद्गुणत्वत्वेन) स्वरूपसंबन्धेनाधिकरणमप्रसिद्धमिति तत्कथनं संगत-मिति चेत्

88. यथा भवद्भिः घटत्वादेः प्रतियोगितात्वेन रूपेण स्वरूपेणाधिकरणं प्रसिद्ध-मित्युच्यते, एवमेव स्वाभावाभावत्वेन रूपेणापि स्वरूपेण वृत्तित्वं वर्तते एव इति वक्तुं शक्यते। तुल्यन्यायत्वात्। तथा च घटत्वादेरेव तत्प्रसिद्धिसंभवेपि **मथुरानाथानां** तदन-भिधानेन प्रतियोगितात्वेन रूपेण तद्गुणत्वादेः स्वरूपेण वृत्तित्वं तेषामननुमतमित्येव ज्ञायते। तथा च तद्गुणभेदसाध्यके अव्याप्तिर्दुर्वारैव।

89. वस्तुतस्तु[\[61\]](\%22#_ftn61\%22 "\"\"")
घटत्वाभावप्रतियोगिकस्वरूपेण घटत्वाभाववान् पटत्वादिति मूल-दर्शिते एव परिष्कृतस्थले स्वरूपेण साध्याभावाधिकरणाप्रसिद्ध्या अव्याप्तिः। तथा हि साध्यतावच्छेदकीभूतघटत्वप्रतियोगिकस्वरूपसंबन्धेन साध्यव्यापकः घटत्वाभाव एव। घटत्वाभाववति पटादौ घटत्वाभावप्रतियोगिकस्वरूपसंबन्धेन घटत्वाभावस्यैव सत्त्वात्। व्यापकतावच्छेदकं च घटत्वाभावत्वम्। व्यापकतावच्छेदकरूपावच्छिन्नप्रतियोगिता-काभावः घटत्वाभावाभाव एव, न त्वन्यः घटवृत्तिरूपध्वंसाभावाभावादिः। घटवृत्ति-रूपध्वंसाभावादेः साध्यतावच्छेदकीभूतघटत्वाभावप्रतियोगिकस्वरूपसंबन्धेन साध्य-व्यापकत्वाभावात्। एवमेव तद्घटभेदस्य, घटवृत्तिरूपप्रागभावाभावस्य च घटत्वा-भावप्रतियोगिकस्वरूपेण साध्यवद्वृत्तित्वाभावेन तद्घटभेदाभाव-घटवृत्तिरूपप्रागभावा-भावाभावयोः लक्षणाघटकत्वम्। तथा च लक्षणघटकस्य घटत्वाभावाभावस्य घटत्वस्य स्वरूपेणाधिकरणमप्रसिद्धमित्यव्याप्तिः।

 एतेन “तद्गुणभिन्नं पटत्वादित्यत्र साध्याभावः तद्गुणानुयोगिकसमवायेन गुणत्वरूपो न। अन्यथा विनिगमनाविरहेण तद्गुणानुयोगिकसमवायेन गुणत्वावान्तर-जातिरूपो वा, तेन संबन्धेन सत्तारूपो वा, प्रमेयत्वरूपो वापि स्यात् इत्यापत्तिः। अतः तद्गुणभेदाभावः अतिरिक्त एव। तस्य स्वरूपेणाधिकरणं तद्गुणः इति तत्राव्याप्तिरेव नास्तीति तदर्थं गुरुसंबन्धानुधावनं व्यर्थम्” इति निरस्तम्। तत्र अव्याप्त्यभावेऽपि वस्तुतस्तु इत्यादिरीत्या मौलस्थले अव्याप्तेरुक्तत्वात् ।



**90. अथ साध्यवद्वृत्तित्वं स्वरूपेण वाच्यम्। अन्यथा वह्निमान् धूमादित्यादौ वह्नित्वादेरपि वह्निमत्पर्वतादौ कालिकादिसंबन्धेन वर्तमानाभावप्रतियोगितावच्छेदकतया व्यापकतावच्छेदकरूपाप्रसिद्धिप्रसङ्गात्। तथा च द्रव्यत्वाभाववान् गुणत्वादित्यादौ गुणत्वाभावाभावस्यापि साध्यवति स्वरूपेण वर्तमानाभावप्रतियोगितानवच्छेदक-गुणत्वाभावत्वावच्छिन्नप्रतियोगिताकत्वेन लक्षणघटकतया साध्याभाववृत्तिसाध्य-सामान्यीयप्रतियोगितावच्छेदकसमवायसंबन्धेन तद्वति गुणे गुणत्वहेतोः सत्त्वाद-व्याप्तिः। साध्यवत्ताग्रहविरोधिताघटकसंबन्धेन साध्यवद्वृत्तित्वाभिधाने च जात्यभाव-वान् जातित्वादित्यत्र साध्यवत्ताग्रहविरोधिताघटकसमवायेन साध्यवति सामान्यादौ वृत्तेरप्रसिद्ध्याव्याप्तिः। अत एव साध्याभाववृत्ति-साध्यसामान्यीयप्रतियोगितावच्छेदक-संबन्धेन साध्यवद्वृत्तित्वविवक्षणमपि न संभवतीति चेत्, न।**

**91. स्वप्रतियोगिमत्ताग्रहविरोधिताघटकसंबन्धेन साध्यवद्वृत्तित्वविवक्षणात्। तदर्थश्च स्वप्रतियोगितावच्छेदकावच्छिन्न-स्वप्रतियोगितावच्छेदकसंबन्धावच्छिन्नप्रकारताशालि-ग्रहत्वावच्छिन्नप्रतिबध्यतानिरूपितप्रतिबन्धकतावच्छेदकप्रकारतावच्छेदकसंबन्धः। स्वपदं साध्यवद्वृत्तित्वेनाभिमताभावपरम्। तथा च गुणत्वाभावाभावस्य तादृशेन समवायेन साध्यवति गुणादौ वर्तमानतया गुणत्वाभावत्वस्य तत्प्रतियोगितावच्छेदकतया न तदवच्छिन्नाभावमादाय द्रव्यत्वशून्यं गुणत्वादित्यत्राव्याप्तिः। एवं जात्यभाववान् जातित्वादित्यत्र जातित्वाभावाभावस्य स्वप्रतियोगिजातित्वाभावग्रहविरोधिताघटक-स्वरूपेण साध्यवति सामान्ये वर्तमानस्य प्रसिद्ध्या नाव्याप्तिः। **

** अत्र प्रकारतायां प्रतियोगितावच्छेदकावच्छिन्नत्वनिवेशात् वह्न्यधिकरणतावान् धूमादित्यादौ वह्न्यधिकरणत्वाभावादेः स्वप्रतियोगितावच्छेदकस्वरूपसंबन्धावच्छिन्न[**\[62\]**](\%22#_ftn62\%22 "\"\"")-कालिकसंबन्धावच्छिन्नघटाभाव[**\[63\]**](\%22#_ftn63\%22 "\"\"")निष्ठप्रकारताशालिग्रहविरोधिताघटककालिकेन साध्य-वद्वृत्त्यभावीयप्रतियोगितावच्छेदकवह्न्यधिकरणतात्वावच्छिन्नप्रतियोगिताकत्वेऽपि न क्षतिः। **

**प्रतियोगितावच्छेदकसंबन्धावच्छिन्नत्वनिवेशाच्च कालिकसंबन्धावच्छिन्नप्रति-योगिताकप्रमेयत्वाभावे स्वप्रतियोगिककालिकेन साध्ये जन्यत्वादिहेतौ साध्यताव-च्छेदकप्रमेयत्वाभावप्रतियोगिककालिकेन प्रमेयत्वाभावाभावस्य स्वप्रतियोगिताव-च्छेदकप्रमेयत्वाभावत्वावच्छिन्नस्वरूपसंबन्धावच्छिन्नप्रकारताकग्रहविरोधिताघटकका-लिकेन साध्यवति जन्ये वृत्तावपि नाव्याप्तिः। **

**प्रतिबध्यतायां ग्रहत्वावच्छिन्नत्वनिवेशाच्च वह्न्यधिकरणत्वाभावस्य स्वप्रति-योगितावच्छेदकवह्न्यधिकरणतात्वावच्छिन्नतादृशस्वरूपसंबन्धावच्छिन्नप्रकारताक- “पर्वतः वह्न्यधिकरणतावान्, कालिकावच्छिन्नघटाभाववांश्च” इति समूहालम्बनवृत्ति-कालिकेन घटाभावविषयकत्वावच्छिन्नप्रतिबध्यतानिरूपितप्रतिबन्धकतावच्छेदकप्रका-रतावच्छेदकेन कालिकेन साध्यवद्वृत्तित्वेऽपि वह्न्यधिकरणतावान् धूमादित्यादौ पुन-र्नाव्याप्तिः।**

**92. अथ वह्न्यभावस्य कालिकसंबन्धावच्छिन्नस्वाभावनिष्ठस्वरूपसंबन्धावच्छिन्नप्रति-योगिताकाभावरूपतया स्वनिरूपितस्वाभावनिष्ठप्रतियोगितावच्छेदकस्वरूपसंबन्धेन स्वाभावात्मकस्वप्रतियोगिमत्ताग्रहविरोधिताघटकेन कालिकेन साध्यवति वर्तमानतया वह्निमान् धूमादित्यादावव्याप्तिरिति चेत् न।**

**93. स्वप्रतियोगिमत्ता इत्यादौ स्वनिरूपितप्रतियोगितायाः साध्यवन्निष्ठाभावप्रति-योगितायाश्चैक्यविवक्षया दोषाभावात्। तथा च
स्वावच्छेदकसंबन्धावच्छिन्न-स्वाव-च्छेदकावच्छिन्नप्रकारताकग्रहत्वावच्छिन्नविरोधिताघटकसंबन्धेन साध्यवद्वृत्त्यभावीय-स्वात्मकप्रतियोगितानवच्छेदकरूपावच्छिन्नप्रतियोगिताकाभाववद्वृत्तित्वाभाव इति फ-लितार्थः। तथा च वह्नित्वावच्छिन्नसंयोगसंबन्धावच्छिन्नप्रतियोगितायाः स्वावच्छेदका-वच्छिन्नवत्ताबुद्धिविरोधिताघटकस्वरूपेण साध्यवद्वृत्त्यभावीयत्वाभावात् न स्वपदार्थत्वं, किन्तु घटादिनिष्ठप्रतियोगिताया एव, तदनवच्छेदकवह्नित्वावच्छिन्नप्रतियोगिताकाभा-ववद्वृत्तित्वाभावस्य धूमे सत्त्वाद्वह्निमान् धूमादित्यादौ लक्षणसमन्वयः।**



90. (90 कोटिमारभ्य 93 कोटिपर्यन्तम् अयमन्य एव विषयः) अथ साध्यवद्वृत्त्यभाव-प्रतियोगितानवच्छेदकत्वरूपसाध्यव्यापकतावच्छेदकत्वघटकं
साध्यवद्वृत्तित्वमभावे स्वरूपसंबन्धेन वाच्यम्। अन्यथा वह्निमान् धूमादित्यादौ साध्यवति पर्वते वह्न्यभावस्य कालिकेन सत्त्वेन वह्नित्वस्य व्यापकतावच्छेदकत्वं न स्यात्। स्वरूपसंबन्धेन साध्य-वद्वृत्तित्वनिवेशे च पर्वते स्वरूपेण वह्न्यभावस्याभावात् नाव्याप्तिः। परमेवं द्रव्यत्वा-भाववान् गुणत्वादित्यत्र साध्यवति गुणे स्वरूपसंबन्धावच्छिन्नवृत्तितावान् अभावः द्रव्यत्वाभावः, न तु
गुणत्वाभावाभावः, तस्य गुणत्वस्वरूपत्वेन साध्यवति स्वरूप-संबन्धेन वृत्तित्वाभावात्। तथा च साध्यवद्वृत्तिद्रव्यत्वाभावप्रतियोगितावच्छेदकत्वं द्रव्यत्वत्वे, तद्भिन्नत्वं गुणत्वाभावत्वे इति साध्यव्यापकतावच्छेदकीभूतगुणत्वाभाव-त्वावच्छिन्नप्रतियोगिताकगुणत्वाभावाभावरूपगुणत्वस्य द्रव्यत्वाभावाभावरूपद्रव्यत्व-निष्ठसाध्यसामान्यीयप्रतियोगितावच्छेदकीभूतसमवायसंबन्धेन अधिकरणे गुणे गुणत्व-सत्त्वादव्याप्तिः।

 तत्परिहाराय साध्यवत्ताग्रहविरोधिताघटकसंबन्धेन अभावे साध्यवद्वृत्तित्व-निवेशे द्रव्यत्वाभाववत्ताग्रहविरोधिताघटकसमवायेन साध्यवद्वृत्तिरभावः गुणत्वरूपः गुणत्वाभावाभावः, तत्प्रतियोगितावच्छेदकत्वमेव गुणत्वाभावत्वे इति गुणत्वाभावा-भावः न लक्षणघटकः इति तमादाय अव्याप्तिर्न भवति। परमेवमपि जात्यभाववान् जातित्वादित्यत्र जात्यभाववत्ताग्रहविरोधिताघटकसमवायेन साध्यीभूतजात्यभाववति सामान्यादौ कस्यापि वृत्तित्वाप्रसिद्धेः अव्याप्तिः स्यादेव।

 एवमेव साध्याभाववृत्ति-साध्यसामान्यीयप्रतियोगितावच्छेदकसंबन्धेन अभावे साध्यवद्वृत्तित्वनिवेशेन द्रव्यत्ववृत्ति-द्रव्यत्वाभावनिरूपितप्रतियोगितावच्छेदकीभूत-समवायेन साध्यवद्वृत्तित्वमेव गुणत्वाभावाभावे इति गुणत्वाभावाभावस्य लक्षणा-घटकत्वेन तत्राव्याप्तिवारणेऽपि जात्यभाववान् जातित्वादित्यत्र जातिरूपसाध्याभाव-वृत्तिप्रतियोगितावच्छेदकसमवायेन सामान्यादिवृत्तित्वाप्रसिद्धेः अव्याप्त्यवारणेन तादृशसंबन्धेनापि साध्यवद्वृत्तित्वमभावे न निवेशयितुं शक्यते इति चेत्

91. न। स्वप्रतियोगिमत्ताग्रहविरोधिताघटकसंबन्धेन साध्यवद्वृत्तित्वमभावे निवेश्यते। स्वप्रतियोगिमत्ताग्रहविरोधिताघटकसंबन्धश्च स्वप्रतियोगितावच्छेदकावच्छिन्न-स्व-प्रतियोगितावच्छेदकसंबन्धावच्छिन्नप्रकारताशालिग्रहत्वावच्छिन्नप्रतिबध्यतानिरूपित-प्रतिबन्धकतावच्छेदकप्रकारतावच्छेदकसंबन्धः इति। वह्निमान् धूमादित्यत्र स्वपदो-पात्तसाध्यवद्वृत्तित्वेनाभिमतघटाभावीयघटनिष्ठप्रतियोगितावच्छेदकीभूतघटत्वावच्छि-न्ना, स्वप्रतियोगितावच्छेदकीभूतसंयोगसंबन्धावच्छिन्ना च या घटनिष्ठा
प्रकारता, तादृशप्रकारताशालि ‘संयोगेन घटवान्’ इति बुद्धित्वावच्छिन्नप्रतिबध्यतानिरूपित-प्रतिबन्धकता ‘स्वरूपेण घटाभाववान्’ इति निश्चये, प्रतिबन्धकतावच्छेदकप्रकारता स्वरूपसंबन्धावच्छिन्ना घटाभावनिष्ठा, तदवच्छेदकीभूतश्च स्वरूपसंबन्धः, तादृश-स्वरूपसंबन्धेन साध्यवद्वृत्तिर्योऽभावः= स्वरूपेण घटाभावः, तत्प्रतियोगिताव-च्छेदकत्वं घटत्वे, अनवच्छेदकत्वं वह्नित्वे इति वह्नित्वं व्यापकतावच्छेदकम्। सर्वत्र स्वपदेन साध्यवद्वृत्तित्वेन अभिमताभावो ग्राह्यः।

 ‘द्रव्यत्वाभाववान् गुणत्वात्’ इत्यत्र साध्यवद्वृत्तित्वेनाभिमतः गुणत्वाभावा-भावः स्वपदगृहीतः। तत्प्रतियोगिता गुणत्वाभावनिष्ठा। तथा च स्वरूपसंबन्धाव-च्छिन्न-गुणत्वाभावत्वावच्छिन्नगुणत्वाभावनिष्ठप्रकारताशालिग्रहत्वावच्छिन्नप्रतिबध्य-तानिरूपितप्रतिबन्धकतावच्छेदकप्रकारता गुणत्वाभावाभावरूपगुणत्वनिष्ठप्रकारता, ‘स्वरूपसंबन्धेन गुणत्वाभाववान्’ इति बुद्धिं प्रति ‘समवायसंबन्धेन गुणत्वाभावा-भावरूपगुणत्ववान्’ इति निश्चयस्य प्रतिबन्धकत्वात्, प्रतिबन्धकतावच्छेदकीभूता गुणत्वाभावाभावनिष्ठप्रकारता, तदवच्छेदकसमवायसंबन्धेन साध्यवद्वृत्तिरभावः गुण-त्वाभावाभावः, तत्प्रतियोगित्वमेव गुणत्वाभावे इति गुणत्वाभावत्वस्य व्यापकतावच्छे-दकत्वाभावात् तदवच्छिन्नप्रतियोगिताकगुणत्वाभावाभावस्य लक्षणाघटकतया तमादाय नाव्याप्तिः। ‘जात्यभाववान् जातित्वात्’ इत्यत्र साध्यवद्वृत्तित्वेनाभिमताभावः जाति-त्वाभावाभावः। जातित्वाभावत्वावच्छिन्न-स्वरूपसंबन्धावच्छिन्नजातित्वाभावनिष्ठ-प्रकारताशालिग्रहप्रतिबन्धकतावच्छेदक(जातित्वाभावाभावरूप)जातित्वनिष्ठप्रकार-तावच्छेदकस्वरूपसंबन्धेन साध्यवद्वृत्तित्वं जातित्वाभावाभावे वर्तते इति साध्यव-न्निष्ठाभावप्रतियोगितावच्छेदकत्वं जातित्वाभावत्वे, अनवच्छेदकत्वं जात्यभावत्वे इति जात्यभावाभावस्य लक्षणघटकत्वोपपत्तिः।

 **अथ दलत्रयकृत्यमुच्यते।**

 (1) प्रकारतायां प्रतियोगितावच्छेदकावच्छिन्नत्वानिवेशे ‘वह्न्यधिकरणता-वान् धूमात्’ इत्यत्राव्याप्तिः। यद्यपि वह्न्यधिकरणत्वाभावस्य स्वरूपसंबन्धेन साध्यव-द्वृत्तित्वं नास्ति। परन्तु इदानीं वह्न्यधिकरणत्वाभावनिरूपिता या वह्न्यधिकरणत्व-निष्ठा प्रतियोगिता, तदवच्छेदकः स्वरूपसंबन्धः। तथा च
प्रतियोगितावच्छेदक-स्वरूपसंबन्धावच्छिन्नप्रकारतापदेन कालिकसंबन्धावच्छिन्नघटनिष्ठप्रतियोगिताका-भावनिष्ठा स्वरूपसंबन्धावच्छिन्ना च या प्रकारता सा ग्रहीतुं शक्यते। तादृशप्रकार-ताशालिग्रहत्वावच्छिन्नप्रतिबध्यतानिरूपितप्रतिबन्धकतावच्छेदकप्रकारता कालिक-संबन्धावच्छिन्ना घटनिष्ठा, ‘कालिकसंबन्धावच्छिन्नघटनिष्ठप्रतियोगिताकाभाववान् स्वरूपसंबन्धेन’ इति बुद्धिं प्रति ‘कालिकसंबन्धेन घटवान्’ इति निश्चयस्य प्रति-बन्धकत्वात्। तदवच्छेदकीभूतकालिकसंबन्धेन वह्न्यधिकरणत्वाभावस्य साध्यवद्वृत्ति-त्वात् तदीयप्रतियोगितावच्छेदकत्वमेव वह्न्यधिकरणतात्वे, न त्वनवच्छेदकत्वमित्य-व्याप्तिः। तत्परिहाराय स्वप्रतियोगितावच्छेदकावच्छिन्नत्वस्य प्रकारतायां निवेशे कालिकसंबन्धावच्छिन्नघटनिष्ठप्रतियोगिताकाभावत्वावच्छिन्नघटाभावनिष्ठप्रकारता स्वप्रतियोगितावच्छेदकीभूतवह्न्यधिकरणतात्वावच्छिन्ना न भवतीति वह्न्यधिकरण-त्वाभावस्य स्वपदेनोपादानं न संभवति। किन्तु घटाभावस्यैव, तथा च साध्य-व्यापकतावच्छेदकत्वं वह्न्यधिकरणतात्वे अक्षतमेवेति नाव्याप्तिः।

(2) प्रकारतायां प्रतियोगितावच्छेदकसंबन्धावच्छिन्नत्वानिवेशे कालिक-संबन्धावच्छिन्नप्रमेयत्वत्वावच्छिन्नप्रतियोगिताकाभावस्य प्रमेयत्वाभावप्रतियोगिक-कालिकसंबन्धेन साध्यत्वे जन्यत्वहेतौ ‘प्रमेयत्वाभावप्रतियोगिककालिकसंबन्धेन कालिकसंबन्धावच्छिन्नप्रमेयत्वनिष्ठप्रतियोगिताकाभाववान्, जन्यत्वात्’ इत्यनुमाने अव्याप्तिः। (पूर्वोक्तसाध्याभावस्य) प्रमेयत्वाभावाभावस्य स्वरूपसंबन्धेन साध्यव-द्वृत्तित्वाभावेऽपि प्रमेयत्वाभावाभावस्य स्वपदेन ग्रहणे तदभावीयप्रतियोगिताव-च्छेदकीभूतप्रमेयत्वाभावत्वावच्छिन्नस्वरूपसंबन्धावच्छिन्नप्रकारताशालिबुद्धित्वाव-च्छिन्नप्रतिबध्यतानिरूपितप्रतिबन्धकतावच्छेदकप्रमेयत्वनिष्ठप्रकारतावच्छेदकीभूतका-लिकसंबन्धेन[\[64\]](\%22#_ftn64\%22 "\"\"") साध्यवद्वृत्तित्वस्य प्रमेयत्वाभावाभावे सत्त्वात् प्रमेयत्वाभावत्वस्य व्यापकतावच्छेदकत्वानुपपत्त्या अव्याप्तिः।

प्रकारतायां प्रतियोगितावच्छेदकसंबन्धावच्छिन्नत्वनिवेशे च स्वप्रतियोगि-तावच्छेदकसंबन्धावच्छिन्नप्रकारतापदेन प्रमेयत्वाभावत्वावच्छिन्न-प्रमेयत्वाभावप्रति-योगिककालिकसंबन्धावच्छिन्नप्रकारता एवोपादेया[\[65\]](\%22#_ftn65\%22 "\"\"")। तादृशप्रकारताशालि‘प्रमेयत्वा-भावप्रतियोगिककालिकेन प्रमेयत्वाभाववान्’ इति बुद्धिं प्रति ‘कालिकेन प्रमेयत्वा-भावाभाववान्’ इति बुद्धेः प्रतिबन्धकत्वं नास्ति, किन्तु ‘स्वरूपेण प्रमेयत्वाभावा-भाववान्’ इति निश्चयस्य प्रतिबन्धकत्वमिति प्रतिबन्धकतावच्छेदकप्रकारतावच्छेदक-स्वरूपसंबन्धेन साध्यवद्वृत्तित्वं प्रमेयत्वाभावाभावे नास्ति इति स्वपदेन प्रमेयत्वाभावा-भावोपादानं न संभवति, किन्तु घटाभावस्यैव, स च स्वप्रतियोगिमत्ताग्रहविरोधि-ताघटकस्वरूपसंबन्धेन साध्यवद्वृत्तिः, तदभावप्रतियोगितानवच्छेदकत्वं प्रमेयत्वाभा-वत्वे इति समन्वयः।

(3) प्रतिबध्यतायां तादृशप्रकारताशालिग्रहत्वावच्छिन्नत्वानुपादाने ‘वह्न्य-धिकरणतावान् धूमात्’ इत्यत्र स्वपदेन वह्न्यधिकरणत्वाभावमुपादाय स्वप्रतियोगि-तावच्छेदकवह्न्यधिकरणतात्वावच्छिन्न-स्वरूपसंबन्धावच्छिन्नप्रकारताशालि ‘पर्वतः वह्न्यधिकरणतावान्, कालिकसंबन्धावच्छिन्नघटनिष्ठप्रतियोगिताकाभाववांश्च’ इति समूहालम्बनज्ञानमादाय तन्निष्ठा या कालिकसंबन्धावच्छिन्नघटनिष्ठप्रतियोगिताका-भावविषयकग्रहनिष्ठप्रतिबध्यता, तत्प्रतिबन्धकतावच्छेदकप्रकारतावच्छेदककालिक-संबन्धेन साध्यवति वह्न्यधिकरणत्वाभावसत्त्वादव्याप्तिः।

प्रतिबध्यतायां तादृशग्रहत्वावच्छिन्नत्वनिवेशे च तादृशप्रतिबध्यतायाः अभाववति केवलवह्न्यधिकरणत्वविषयके एतादृशग्रहत्वसत्त्वेन ग्रहत्वस्य अतिरिक्त-वृत्तितया प्रतिबध्यतायाम् अनवच्छेदकत्वात् न समूहालम्बनज्ञानीयप्रतिबन्धकताव-च्छेदकप्रकारतावच्छेदककालिकसंबन्धेन साध्यवद्वृत्तित्वमादाय अव्याप्तिः।

92. अथैवं स्वप्रतियोगिमत्ताग्रहविरोधिताघटकसंबन्धेन साध्यवद्वृत्तित्वनिवेशने ‘वह्नि-मान् धूमात्’ इत्यत्राव्याप्तिः। वह्न्यभावः स्वपदेनोपादीयते। वह्न्यभावस्य वह्न्यभाव-त्वावच्छिन्नकालिकसंबन्धावच्छिन्नप्रतियोगिताकाभावत्वावच्छिन्नस्वरूपसंबन्धावच्छि-न्नप्रतियोगिताकाभावरूपतया (वह्न्यभावः कालिकेन नास्तीत्यभावस्य यः स्वरूपे-णाभावः तद्रूपतया) वह्न्यभावीया या वह्न्यभावाभावनिष्ठा प्रतियोगिता तदवच्छे-दकस्वरूपसंबन्धावच्छिन्नप्रकारताशालिग्रहत्वावच्छिन्नप्रतिबध्यतानिरूपितप्रतिबन्ध-कतावच्छेदककालिकेन वह्न्यभावस्य वह्न्यधिकरणे पर्वते सत्त्वेन वह्नित्वस्य व्यापक-तावच्छेदकत्वं नास्तीत्यव्याप्तिः। वह्न्यभावस्य कालिकेनाभावज्ञानं प्रति कालिकेन वह्न्यभाववत्ताज्ञानस्य प्रतिबन्धकत्वात्। स्वनिरूपितायाः वह्न्यभावीयप्रतियोगि-तायाः वह्नाविव वह्न्यभावाभावेऽपि सत्त्वात्, तत्प्रकारताशालिग्रह-विरोधिताघटकसंबन्धः कालिकसंबन्धः इत्याशयः।

93. एतादृशाव्याप्तिपरिहाराय स्वप्रतियोगिमत्ताग्रहविरोधिताघटकेत्यत्र स्वनिरूपित-प्रतियोगितायाः साध्यवन्निष्ठाभावप्रतियोगितायाश्चैक्यं विवक्ष्यते। तथा च स्वाव-च्छेदकसंबन्धावच्छिन्नस्वावच्छेदकावच्छिन्नप्रकारताशालिग्रहविरोधिताघटकसंबन्धेन साध्यवद्वृत्त्यभावीयस्वात्मकप्रतियोगितानवच्छेदकत्वं व्यापकतावच्छेदकत्वं संपन्नम्। वह्निमान् धूमादित्यत्र स्वपदेन वह्न्यभावीय-वह्न्यभावाभावनिष्ठप्रतियोगिताग्रहणे वह्न्यभावाभावत्वावच्छिन्नस्वरूपसंबन्धावच्छिन्नवह्न्यभावाभावनिष्ठप्रकारताशालि-ग्रहविरोधिताघटककालिकसंबन्धेन साध्यवद्वृत्त्यभावः वह्न्यभावः, तन्निरूपिता या स्वात्मकप्रतियोगिता इत्युक्तौ वह्न्यभावनिरूपिता वह्न्यभावाभावनिष्ठा प्रतियोगितैव ग्राह्या। न तु वह्निनिष्ठा, तस्याः वह्न्यभावनिरूपित-वह्न्यभावाभावनिष्ठप्रतियोगिता-रूपस्वभिन्नत्वात्। पूर्वं तादृशसाध्यवद्वृत्तिवह्न्यभावीयवह्निनिष्ठप्रतियोगितावच्छेदकत्वं वह्नित्वे इत्यव्याप्तिरुक्ता। परमिदानीं तादृशस्वात्मकप्रतियोगिता वह्न्यभावाभावनिष्ठ-प्रतियोगिता, न तु वह्निनिष्ठा इति तदनवच्छेदकत्वं वह्नित्वे इति वह्नित्वस्य व्यापकताव-च्छेदकत्वात् तदवच्छिन्नाभावस्य लक्षणघटकतया नाव्याप्तिः। किन्तु वह्निमान् धूमा-दित्यादौ संयोगसंबन्धावच्छिन्नघटत्वावच्छिन्नप्रतियोगितां स्वपदेनोपादाय तादृशप्रकार-ताकग्रहविरोधिताघटकस्वरूपेण साध्यवत्पर्वतवृत्तिघटाभावनिरूपितघटनिष्ठप्रतियोगि-तानवच्छेदकत्वं वह्नित्वे इति समन्वयः।



**94. अथैवमपि “विशिष्टसत्ताऽभाववान् गुणत्वात्” इत्यादौ साध्यवति गुणे वर्तमान-सत्तात्मकविशिष्टसत्ताभावाभावप्रतियोगितावच्छेदकविशिष्टसत्ताभावत्वावच्छिन्नाभावस्य व्यापकतावच्छेदकरूपावच्छिन्नप्रतियोगिताकत्वविरहेण लक्षणाघटकतया तादृशद्रव्य-त्वात्मकाभाववति हेतोरवृत्त्याऽव्याप्तिविरहादग्रे[**\[66\]**](\%22#_ftn66\%22 "\"\"") तत्राव्याप्तिमाशङ्क्य अधिकरणतायां साध्याभावत्वावच्छिन्ननिरूपितत्वविवक्षणमफलमिति चेत् न।**

**95. “तद्रूपान्यत्त्वविशिष्टसत्ताभाववान् तद्रूपत्वात्” इत्यादौ साध्याभावस्योक्तदिशा लक्षणाघटकतया तद्रूपान्यत्वाभावाभावस्य लक्षणघटकत्वेऽपि तस्य साध्याभाववृत्ति-साध्यसामान्यीयप्रतियोगितावच्छेदकसमवायेन अधिकरणाप्रसिद्ध्याऽव्याप्तेर्वारणाय साध्यवद्वृत्तितावच्छेदकीभूतानुयोगितानिरूपितप्रतियोगितानवच्छेदकत्वरूपव्यापकताव-च्छेदकत्वस्य निर्वाच्यतया विशिष्टसत्ताभाववान् गुणत्वादित्यादौ विशिष्टसत्ताभावा-भावत्वावच्छिन्ननिरूपकताकाधिकरणतायाः साध्यवति गुणेऽसत्त्वेन विशिष्टसत्ताभावा-भावस्यापि लक्षणघटकतया सत्तात्वेन तद्वति गुणे गुणत्वस्य वृत्त्या अव्याप्तिवारणायाधि-करणतायां साध्याभावत्वावच्छिन्ननिरूपितत्वावश्यकत्वात्।**

**96. केचित्तु- व्यापकतावच्छेदकत्वमवश्यं साध्यतावच्छेदकतावच्छेदकसंबन्धेन वाच्यम्। अन्यथा वह्नित्वादेरपि साध्यवन्निष्ठाभावीयप्रतियोगितायां
विषयितयाव-च्छेदकत्वात् व्यापकतावच्छेदकत्वानुपपत्तेः। तथा च
वह्नित्वप्रतियोगिकसमवायेन वह्नित्वस्य साध्यतावच्छेदकतायां सद्धेतावव्याप्तिः। वह्नित्वप्रतियोगिकसमवायेन वह्नित्व-विशिष्टाभावस्य पर्वतादावभावात् वह्नित्वप्रतियोगिकसमवायेन घटत्वविशिष्टस्याप्रसिद्ध्या तदभावासंभवात् साध्यवन्निष्ठाभावीयप्रतियोगितानिरूपितावच्छेदकतायां साध्यताव-च्छेदकतावच्छेदकसंबन्धावच्छिन्नत्वाप्रसिद्धेः- इति पूर्वपक्षयन्ति। **

**97. तन्न। प्रतियोगितावच्छेदकताघटकसंबन्धेन व्यापकतावच्छेदकत्वविवक्षणेन शुद्ध-समवायसंबन्धावच्छिन्नवह्नित्वनिष्ठावच्छेदकताकप्रतियोगिताकाभावमादाय लक्षणसम-न्वयात्। तत्प्रतियोगितावच्छेदकवह्नित्वस्य तत्प्रतियोगितावच्छेदकतावच्छेदकशुद्धसम-वायसंबन्धावच्छिन्नसाध्यवन्निष्ठाभावीयप्रतियोगितानिरूपितघटत्वनिष्ठावच्छेदकताशून्य-त्वस्य सत्त्वेन तदभावस्य लक्षणघटकत्वात्।**

****

94. ‘विशिष्टसत्ताऽभाववान् गुणत्वात्’ इति सद्धेतौ साध्याभावः विशिष्टसत्तारूप-विशिष्टसत्ताभावाभावः, विशिष्टशुद्धयोरनतिरेकात् शुद्धसत्तारूप इति सत्तारूप-साध्याभावाधिकरणगुणवृत्तित्वं गुणत्वे इति अव्याप्तिमाशङ्क्य साध्याभावाधिकरण-तायां साध्याभावत्वावच्छिन्ननिरूपितत्वविशेषणं मूले दत्तम्। तद्विफलम्। इदानीं साध्यव्यापकतावच्छेदकरूपावच्छिन्नप्रतियोगिताकाभावस्य लक्षणघटकत्वेन निवेशात् विशिष्टसत्ताभावत्वस्य साध्यव्यापकतावच्छेदकत्वमेव दुर्लभम्। तथा हि साध्यवद्वृत्त्य-भावः विशिष्टसत्ताभावाभावः। विशिष्टसत्तारूपस्य तस्य विशिष्टशुद्धयोरनतिरेकात् सत्तात्मकस्य गुणे सत्त्वात् तत्प्रतियोगितावच्छेदकत्वमेव विशिष्टसत्ताभावत्वे इति विशिष्टसत्ताभावाभावः साध्यव्यापकतावच्छेदकरूपावच्छिन्नप्रतियोगिताकः नैवेति न लक्षणघटकः। तथा च द्रव्यत्वाभावस्यैव साध्यव्यापकत्वात् द्रव्यत्वात्मकः द्रव्यत्वा-भावाभावः लक्षणघटकः। तदधिकरणद्रव्यवृत्तित्वाभावः गुणत्वे इति अव्याप्त्यभावात् साध्याभावनिष्ठाधेयतायां साध्याभावत्वावच्छिन्नत्वविवक्षणं विफलमेवेति चेत्

95. न। ‘तद्रूपान्यत्त्वविशिष्टसत्ताभाववान् तद्रूपत्वात्’ इति सद्धेतुः। अत्र च साध्यवति तद्रूपे वर्तमानोऽभावः तद्रूपान्यत्त्वविशिष्टसत्ताभावाभावः। स च तद्रूपान्यत्वविशिष्ट-सत्तारूपः, विशिष्ट-शुद्धयोरनतिरेकात् सत्तारूपोऽपि इति साध्यवद्वृत्त्यभावप्रति-योगितावच्छेदकत्वमेव तद्रूपान्यत्वविशिष्टसत्ताभावत्वे इति तद्रूपान्यत्वविशिष्टसत्ता-भावाभावो नैव लक्षणघटकः। किन्तु तद्रूपान्यत्वाभावाभावः लक्षणघटकः। स च तद्रूपान्यत्वस्वरूपः। तस्य च तद्रूपान्यत्वविशिष्टसत्तारूपसाध्याभावनिष्ठ-साध्यसामा-न्यीयप्रतियोगितावच्छेदकसमवायसंबन्धेन अधिकरणमप्रसिद्धमिति अव्याप्तिस्स्यात्। तद्वारणाय व्यापकतावच्छेदकत्वं साध्यवद्वृत्तितावच्छेदकीभूतानुयोगित्वनिरूपितप्रति-योगितानवच्छेदकत्वरूपं निर्वक्तव्यम्। वह्निमान् धूमात् इत्यत्र साध्यवत्पर्वतवृत्तिता-वच्छेदकीभूता घटाभावत्वरूपानुयोगिता, तन्निरूपितप्रतियोगितावच्छेदकत्वं घटत्वे, अनवच्छेदकत्वं वह्नित्वे इति वह्न्यभावस्य लक्षणघटकता। तथा च तद्रूपान्यत्व-विशिष्टसत्ताभावसाध्यके नाव्याप्तिः। तथा हि साध्यवति तद्रूपे तद्रूपान्यत्वविशिष्टसत्ता-भावत्वावच्छिन्नाभावस्य सत्तात्वेन रूपेण सत्त्वेपि तद्रूपान्यत्त्वविशिष्टसत्ताभावाभावत्वेन रूपेण असत्त्वात् साध्यवद्वृत्तितावच्छेदकीभूतानुयोगितापदेन तद्रूपान्यत्त्वविशिष्ट-सत्ताभावाभावत्वरूपानुयोगिताग्रहणं न संभवति, किन्तु घटाभावत्वादिरूपानुयो-गिताया एव। तथा च साध्यवद्वृत्तितावच्छेदकीभूतघटाभावत्वरूपानुयोगितानिरू-पितघटनिष्ठप्रतियोगितानवच्छेदकत्वं तद्रूपान्यत्वविशिष्टसत्ताभावत्वे इति तद्रूपान्यत्व-विशिष्टसत्ताभावाभावो लक्षणघटकः, तस्य च सत्तारूपस्य समवायेनाधिकरणं प्रसि-द्धमेव इति नाव्याप्तिः। एवमेव विशिष्टसत्ताभाववान् गुणत्वात् इत्यत्रापि साध्यवति गुणे विशिष्टसत्ताभावाभावस्य सत्तात्वेन रूपेण सत्त्वेपि विशिष्टसत्ताभावाभावत्वेन (विशिष्ट-सत्तात्वेन) रूपेण असत्त्वात् साध्यवद्वृत्तितावच्छेदकीभूतानुयोगितापदेन विशिष्टसत्ता-भावाभावत्वरूपानुयोगिताग्रहणासंभवेन तादृशघटाभावत्वरूपानुयोगितानिरूपित-घटनिष्ठप्रतियोगितानवच्छेदकत्वं विशिष्टसत्ताभावत्वे इति विशिष्टसत्ताभावाभावः लक्षणघटकः। (सत्तारूपत्वात्तस्य) तदधिकरणं गुणः, तद्वृत्तित्वं गुणत्वे इति अव्या-प्तिस्स्यादेव। तद्वारणाय अधिकरणतायां साध्याभावत्वावच्छिन्नाधेयतानिरूपितत्व-मवश्यं निवेशनीयमेवेति मूलसंगतिः।

96. (केषांचित्पक्षः। 96-97 कोटिद्वयविषयः पूर्वमेव 39 कोट्यादौ वर्तते। किंचि-द्व्यत्यासेन पुनः प्रस्तुतम्) केषांचिदाशङ्का एवं वर्तते- साध्यवन्निष्ठाभावप्रतियोगिता-निरूपितावच्छेदकतायां साध्यतावच्छेदकतावच्छेदकसंबन्धावच्छिन्नत्वं निवेशनीयम्। अन्यथा पर्वते एव विषयितया वह्नित्वविशिष्टाभावसत्त्वात् साध्यवन्निष्ठाभावप्रतियोगि-तावच्छेदकत्वं वह्नित्वस्येत्यव्याप्तिस्स्यात्। पूर्वोक्तविशेषणदाने च समवायेन वह्नित्व-विशिष्टस्य सत्त्वात् न व्यापकतावच्छेदकत्वभङ्गः वह्नित्वस्येति अव्याप्तिपरिहारः। परमेवं वह्नित्वप्रतियोगिकसमवायेन वह्नित्वस्य साध्यतावच्छेदकतायां, साध्यवति पर्वते वह्नित्वप्रतियोगिकसमवायेन वह्नित्वविशिष्टवह्नेस्सत्त्वात् न तदभावः साध्यव-द्वृत्त्यभावपदेन ग्रहीतुं शक्यते। एवं वह्नित्वप्रतियोगिकसमवायेन घटत्वविशिष्टं नास्ती-त्यभावोऽपि न ग्रहीतुं शक्यः। वह्नित्वप्रतियोगिकसमवायेन घटे घटत्ववैशिष्ट्यासंभवात्। तथा च साध्यवन्निष्ठाभावीयप्रतियोगितानिरूपितघटत्वादिनिष्ठावच्छेदकतायां साध्यता-वच्छेदकतावच्छेदकसंबन्धावच्छिन्नत्वाप्रसिद्धेः तादृशसाध्याभावः एवाप्रसिद्धस्स्यादिति।

97. (केषांचित्पक्षनिरासः) तन्न। तथा हि साध्यतावच्छेदकतावच्छेदकसंबन्धेन साध्य-व्यापकतावच्छेदकत्वं नैव विवक्ष्यते, प्रयोजनाभावात्। किन्तु प्रतियोगितावच्छेदकता-वच्छेदकसंबन्धेनैव तत् । तथा च वह्निमान् धूमादित्यत्र वह्नित्वप्रतियोगिकसमवायेन वह्नित्वस्य साध्यतावच्छेदकतायामपि शुद्धसमवायसंबन्धावच्छिन्नवह्नित्वनिष्ठावच्छेदक-ताकप्रतियोगिताकाभावस्यैव लक्षणघटकत्वात् प्रतियोगितावच्छेदकतावच्छेदकसंब-न्धः शुद्धसमवायः। तेन च संबन्धेन घटत्वविशिष्टं नास्तीत्यभावस्य साध्यवति सत्त्वात् साध्यवन्निष्ठाभावीयप्रतियोगितानिरूपितप्रतियोगितावच्छेदकतावच्छेदकसंबन्धावच्छि-न्नावच्छेदकता घटत्वनिष्ठा, तच्छून्यत्वस्य च वह्नित्वे सत्त्वात् वह्नित्वस्य व्यापकताव-च्छेदकत्वमिति नाप्रसिद्धिः।



**98. अथ साध्यव्यापकतावच्छेदकत्वं न साध्यतावच्छेदकावच्छिन्नवन्निष्ठाभावप्रतियोगि-तावच्छेदकनिष्ठप्रतियोगिताकभेदः। तथा सति तादृशावच्छेदकपटत्वभेदमादाय घटत्वा-देरपि व्यापकतावच्छेदकत्वापत्तेः। किन्तु साध्यतावच्छेदकावच्छिन्नवन्निष्ठाभावप्रति-योगितावच्छेदकत्वावच्छिन्नप्रतियोगिताकभेदः। तथा च “प्रमेयवह्निमान् धूमात्” इत्यादौ गुरोरनवच्छेदकत्वमतेऽव्याप्तिस्तदवस्थैव, वह्निमन्निष्ठाभावप्रतियोगितावच्छेद-कत्वमपेक्ष्य गुरोः प्रमेयवह्निमन्निष्ठाभावप्रतियोगितावच्छेदकत्वस्यानवच्छेदकत्वादिति चेत् **

**99. अत्र वदन्ति - साध्यवन्निष्ठाभावप्रतियोगितावच्छेदकत्वानि यावन्ति प्रत्येकं तत्तदव-च्छिन्नप्रतियोगिताकभेदकूटवत्वं साध्यव्यापकतावच्छेदकत्वम्, न तु तादृशावच्छेदक-सामान्यभेदः। तथा च घटत्वनिष्ठावच्छेदकताया अपि यावदन्तर्गततया
तदवच्छिन्न-भेदघटितकूटासत्त्वान्न घटत्वस्य व्यापकतावच्छेदकत्वम्। प्रमेयवह्निमन्निष्ठाभाव-प्रतियोगितावच्छेदकसामान्यभेदस्याप्रसिद्धावपि तत्तदवच्छेदकत्वावच्छिन्नभेदकूटा-त्मकप्रमेयवह्निव्यापकतावच्छेदकत्वस्य वह्नित्वादौ सत्त्वान्न गुरोरवच्छेदकत्वं विना व्याप्तेर्दुर्वचत्वम्।**

**100. अस्यायमनुगमः। प्रतियोगिताविशिष्टसाध्यतावच्छेदकसंबन्धावच्छिन्नप्रतियो-गिताकाभाववद्वृत्तित्वाभावो व्याप्तिः। प्रतियोगितावैशिष्ट्यं च (1)स्वतादात्म्य-(2)स्व-विशिष्टावच्छेदकतानिष्ठोभयावृत्तिधर्मावच्छिन्नावच्छेदकताकप्रतियोगिताकभेदत्वावच्छि-न्नानुयोगिताकपर्याप्तिप्रतियोगिसमुदायत्वावच्छिन्नाधिकरणताकत्वोभयसंबन्धेन। **

** अत्र स्वपदं साध्याभावीयप्रतियोगितापरम्। द्वितीयसंबन्धघटकीभूताव-च्छेदकतायां स्ववैशिष्ट्यं च (1)स्वावच्छेदकतावच्छेदकसंबन्धावच्छिन्नत्व-(2)स्वका-लीनसाध्यतावच्छेदकसंबन्धावच्छिन्नप्रतियोगिताविशिष्टप्रतियोगितानिरूपितत्वोभयसं-बन्धेन। अत्रापि स्वपदं साध्याभावीयप्रतियोगितापरमेव। प्रतियोगितायां प्रतियोगिता-वैशिष्ट्यनियामकद्वितीयसंबन्धघटकीभूतस्वसमानकालीनप्रतियोगितावैशिष्ट्यं च
(1)स्व-तादात्म्य-(2)स्वविशिष्टप्रकारताशालिग्रहत्वावच्छिन्नप्रतिबाध्यतानिरूपितप्रतिबन्धक-तावच्छेदकप्रकारतावच्छेदकसंबन्धावच्छिन्नसाध्यवन्निष्ठाधिकरणतानिरूपकतावच्छेद-कानुयोगितानिरूपितत्वोभयसंबन्धेन। अत्र स्वपदं साध्यवद्वृत्त्यभावीयप्रतियोगिता-परम्। स्ववैशिष्ट्यं च प्रकारतायां (1)स्वावच्छेदकावच्छिन्नत्व-(2)स्वावच्छेदक-संबन्धावच्छिन्नत्वोभयसंबन्धेन। अत्रापि स्वपदं साध्यवद्वृत्त्यभावीयप्रतियोगितापरमेव। **

** एतेन “भेदकूटस्यासर्वज्ञदुर्ज्ञेयत्वात्तद्घटितव्याप्तेर्दुर्ग्रहत्वम्। एवं यत्त्व-तत्त्व-घटितायाः निरुक्तव्याप्तेर्विशिष्टैकार्थरूपत्वाभावेन अनुमित्यनुपयोगित्वम्” इत्यादिदूषणं परास्तमिति बोध्यम् इत्यलमनल्पकल्पसाध्यतावच्छेदकावच्छिन्नत्वशाखोपशाखा-मार्गणेन।**

**इति शतकोटिः समाप्ता।**

98. अथ साध्यव्यापकतावच्छेदकत्वं साध्यवन्निष्ठाभावप्रतियोगितावच्छेदकभेदमात्रं नैव वक्तुं शक्यम्। तथा सति तादृशयत्किंचित्पटत्वभेदस्य घटत्वे सत्त्वात् घटाभाव-वत्पर्वतवृत्तित्वाद्धूमस्य अव्याप्त्यापत्तेः। किन्तु साध्यवन्निष्ठाभावप्रतियोगितावच्छेद-कत्वनिष्ठावच्छेदकताकप्रतियोगिताकभेदः (तादृशावच्छेदकसामान्यभेदः)। तथा च न घटत्वे तदिति नाव्याप्तिः। परन्तु प्रमेयवह्निमान् धूमादित्यत्र प्रमेयवह्निमन्निष्ठाभाव-प्रतियोगितावच्छेदकत्वं नैव तादृशभेदप्रतियोगितावच्छेदकम्। ‘संभवति लघौ, गुरौ तदभावात्’ इति न्यायेन वह्निमन्निष्ठाभावप्रतियोगितावच्छेदकत्वस्यैव भेदप्रतियोगि-तावच्छेदकत्वे संभवति प्रमेयवह्निमन्निष्ठाभावप्रतियोगितावच्छेदकत्वस्य गुरुधर्मस्य भेदप्रतियोगितावच्छेदकत्वासंभवेन साध्यीभूतप्रमेयवह्निमन्निष्ठाभावप्रतियोगितावच्छे-दकत्वावच्छिन्नप्रतियोगिताकभेदरूपव्यापकतावच्छेदकत्वाप्रसिद्धिः दुर्वारा इति चेत्

99. न। साध्यव्यापकतावच्छेदकत्वं साध्यवन्निष्ठाभावप्रतियोगितावच्छेदकसामान्यभेदः नैव। किन्तु साध्यवन्निष्ठाभावप्रतियोगितावच्छेदकत्वानि यावन्ति प्रत्येकं तदवच्छिन्न-प्रतियोगिताकभेदकूटवत्त्वम्। वह्निमान् धूमादित्यत्र वह्निमन्निष्ठाभावप्रतियोगिताव-च्छेदकत्वं प्रत्येकं घटत्व-पटत्व-कुड्यत्व-कुसूलत्वादौ, तद्वत्त्वमेव घटत्व-पटत्वादेरिति न तदवच्छिन्नभेदकूटवत्त्वमिति न तेषां व्यापकतावच्छेदकत्वम्। ‘तादृशावच्छेदकत्वाव-च्छिन्नघटत्वं न, तादृशपटत्वं न’ इति प्रत्येकं तदवच्छिन्नभेदकूटवत्त्वं वह्नित्वे इति वह्नित्वस्य व्यापकतावच्छेदकत्वम्। ‘प्रमेयवह्निमान् धूमात्’ इत्यत्र प्रमेयवह्निमन्निष्ठा-भावप्रतियोगितावच्छेदकसामान्यभेदाप्रसिद्धावपि साध्यवद्वृत्त्यभावप्रतियोगिता-वच्छेदकत्ववद्घटत्व-पटत्वादिभेदकूटवत्त्वं वह्नित्वे इति नाव्याप्तिः।

100. अस्यानुगमः संगमेश्वरीये वर्तते। प्रतियोगिताविशिष्टसाध्यतावच्छेदकसंबन्धा-वच्छिन्नप्रतियोगिताकाभाववद्वृत्तित्वाभावो व्याप्तिः। प्रतियोगितावैशिष्ट्यं च साध्यताव-च्छेदकसंबन्धावच्छिन्नप्रतियोगितायां (1)स्वतादात्म्य-(2)स्वविशिष्टावच्छेदकता-निष्ठोभयावृत्तिधर्मावच्छिन्नावच्छेदकताकप्रतियोगिताकभेदत्वावच्छिन्नानुयोगिताकपर्या-प्तिप्रतियोगिसमुदायत्वावच्छिन्नाधिकरणताकत्वोभयसंबन्धेन।

 अत्र स्वपदं साध्याभावीयप्रतियोगितापरम्। द्वितीयसंबन्धघटकीभूताव-च्छेदकतायां स्ववैशिष्ट्यं च (1)स्वावच्छेदकतावच्छेदकसंबन्धावच्छिन्नत्व-(2)स्व-कालीनसाध्यतावच्छेदकसंबन्धावच्छिन्नप्रतियोगिताविशिष्टप्रतियोगितानिरूपितत्वोभ-यसंबन्धेन। अत्रापि स्वपदं साध्याभावीयप्रतियोगितापरमेव। प्रतियोगितायां प्रति-योगितावैशिष्ट्यनियामकद्वितीयसंबन्धघटकीभूतस्वसमानकालीनप्रतियोगितावैशिष्ट्यं च
(1)स्वतादात्म्य-(2)स्वविशिष्टप्रकारताशालिग्रहत्वावच्छिन्नप्रतिबाध्यतानिरू-पितप्रतिबन्धकतावच्छेदकप्रकारतावच्छेदकसंबन्धावच्छिन्नसाध्यवन्निष्ठाधिकरणतानि-रूपकतावच्छेदकानुयोगितानिरूपितत्वोभयसंबन्धेन। अत्र स्वपदं साध्यवद्वृत्त्यभावीय-प्रतियोगितापरम्। स्ववैशिष्ट्यं च प्रकारतायां (1)स्वावच्छेदकावच्छिन्नत्व-(2)स्वाव-च्छेदकसंबन्धावच्छिन्नत्वोभयसंबन्धेन। अत्रापि स्वपदं साध्यवद्वृत्त्यभावीयप्रतियोगिता-परमेव।

**अस्यानुगमस्यैवं समन्वयः**। प्रतियोगिताविशिष्टा या साध्यतावच्छेदक-संबन्धावच्छिन्नप्रतियोगिता तन्निरूपकाभाववद्वृत्तित्वाभावो व्याप्तिः। वह्निमान् धूमा-दित्यत्र प्रतियोगितापदद्वयेनापि वह्निनिष्ठा प्रतियोगिता ग्राह्या। वह्निनिष्ठप्रतियोगिता-तादात्म्यं तस्याम्। **तथा च प्रथमसंबन्धो वर्तते**। एवं वह्निनिष्ठप्रतियोगिताविशिष्टा या घटत्वादिनिष्ठा अवच्छेदकता (साध्यवद्वृत्त्यभावप्रतियोगितावच्छेदकता), तन्निष्ठा या उभयावृत्तिधर्मावच्छिन्नावच्छेदकता= तद्व्यक्तित्वावच्छिन्ननिष्ठावच्छेदकता, तन्निरू-पकप्रतियोगिताकभेदः= साध्यवद्वृत्त्यभावप्रतियोगितावच्छेदकत्वरूपतद्व्यक्तिमान्नेति भेदः। (तद्व्यक्तिस्तु घटत्वादिनिष्ठावच्छेदकत्वादिरेव)। एतादृशभेदीयप्रतियोगिताव-च्छेदकता घटत्ववृत्तिसाध्यवद्वृत्त्यभावप्रतियोगितावच्छेदकत्वरूपतद्व्यक्तिनिष्ठा। तादृ-शभेदस्य समुदायो गृह्यते। तादृशभेदश्च समुदायत्वपर्याप्त्यधिकरणमिति समुदायत्व-प्रतियोगिकपर्याप्त्यनुयोगिभूतः। समुदायत्वस्य भेदे पर्याप्तिसंबन्धेन सत्त्वात्। तदर्थस्तु तादृशभेदसमुदायः (भेदकूटम्) इत्येव। तादृशभेदसमुदायत्वावच्छिन्नसमुदायाधिकरणं वह्नित्वं, घटत्वादिनिष्ठं यत् साध्यवद्वृत्त्यभावप्रतियोगितावच्छेदकत्वरूपं तद्व्यक्ति, तद्व्यक्तिमान्नेति भेदसमुदायस्य वह्नित्वे एव सत्त्वात्, तादृशभेदसमुदायाधिकरणता वह्नित्वे, अधिकरणतानिरूपकत्वं वह्निनिष्ठप्रतियोगितायाम्। एतदेव समुदायत्वाव-च्छिन्नाधिकरणताकत्वमिति पदेन निरूपितम्। समुदायत्वावच्छिन्नभेदसमुदाया-धिकरणता या वह्नित्वे तन्निरूपकता प्रतियोगितायाम् इति। **तथा च द्वितीयसंबन्धोपि वर्तते**।

**स्वविशिष्टावच्छेदकतानिष्ठ** इत्यत्र प्रतियोगितावैशिष्ट्यम् अवच्छेदकतायां (1)स्वावच्छेदकतावच्छेदकसंबन्धावच्छिन्नत्व-(2)स्वकालीनसाध्यतावच्छेदकसंब-न्धावच्छिन्नप्रतियोगिताविशिष्टप्रतियोगितानिरूपितत्वोभयसंबन्धेन। स्वपदेन वह्नि-निष्ठप्रतियोगिताया उपादाने वह्निनिष्ठप्रतियोगितावच्छेदकतावच्छेदकसमवायसंब-न्धावच्छिन्ना घटत्वनिष्ठावच्छेदकता। **तथा च प्रथमसंबन्धो वर्तते**। तथा वह्निनिष्ठप्रति-योगिताकालीनसंयोगसंबन्धावच्छिन्नप्रतियोगिता घटनिष्ठा प्रतियोगिता, तद्विशिष्टा या घटनिष्ठप्रतियोगिता, तन्निरूपितापि
घटत्वनिष्ठावच्छेदकता। **तथा च द्वितीयसंबन्धोपि वर्तते**। स्वकालीनसाध्यतावच्छेदकसंबन्धावच्छिन्नप्रतियोगिताविशिष्टप्रतियोगिता इत्यत्र प्रतियोगितायां प्रतियोगितावैशिष्ट्यं च स्वतादात्म्य-(2)स्वविशिष्टप्रकारता-शालिग्रहत्वावच्छिन्नप्रतिबाध्यतानिरूपितप्रतिबन्धकतावच्छेदकप्रकारतावच्छेदकसंब-न्धावच्छिन्नसाध्यवन्निष्ठाधिकरणतानिरूपकतावच्छेदकानुयोगितानिरूपितत्वोभय-संबन्धेन। घटनिष्ठप्रतियोगिता च घटनिष्ठप्रतियोगितयाऽभिन्ना। **तथा च प्रथमसंबन्धो वर्तते**। तथा घटनिष्ठप्रतियोगिताविशिष्ट-घटनिष्ठप्रकारताशालिग्रहविरोधिताघटक-स्वरूपसंबन्धावच्छिन्नपर्वतनिष्ठाधिकरणतानिरूपकघटाभावनिष्ठघटाभावत्वरूपानुयो-गितानिरूपितप्रतियोगितापि घटनिष्ठप्रतियोगिता। **तथा च द्वितीयसंबन्धोपि वर्तते**। घटनिष्ठप्रकारता च घटत्वावच्छिन्ना संयोगसंबन्धावच्छिन्ना च इति (1)स्वावच्छेदका-वच्छिन्नत्व-(2) स्वावच्छेदकसंबन्धावच्छिन्नत्वोभयसंबन्धेन घटनिष्ठप्रतियोगिता-विशिष्टा च घटनिष्ठप्रकारता इति सर्वं सुस्थम्।

एवं च ‘एतादृशभेदकूटघटितव्याप्तेः नासर्वज्ञदुर्ज्ञेयता। यत्त्व-तत्त्वघटिताया अननुगमेन न व्याप्त्युपयोगिता’ इति शङ्का च परास्ता। संबन्धविधया अनुगमकरणेन यत्त्वतत्त्वघटितत्वाभावात्। तथा भेदकूटादेः संसर्गकोटावेव प्रवेशेन तज्ज्ञानस्य शाब्दबोधे अहेतुत्वेन असर्वज्ञदुर्ज्ञेयत्वाभावात्।

**इति शतकोटिव्याख्यानं समाप्तम्।**



(साध्याभाववृत्तिसाध्यसामान्यीयप्रतियोगितावच्छेदकसंबन्धविचारः)

**** **साध्यतावच्छेदकसंबन्धावच्छिन्नसाध्याभाववृत्ति-साध्यसामान्यीयप्रतियो-गितावच्छेदकसंबन्धेन साध्याभाववत्त्वं निवेशनीयमिति माथुरी। (मा. पृ. 23, गङ्गा.41)**

**** **अथात्र कालिकसंबन्धावच्छिन्नप्रमेयत्वावच्छिन्नप्रतियोगिताकाभावस्य कालि-केन साध्यतायां जन्यत्वहेतावव्याप्तिः। साध्यनिरूपिता या कालिकसंबन्धावच्छिन्ना प्रतियोगिता तस्याः प्रमेयसामान्यनिष्ठायाः, कालिकसंबन्धावच्छिन्नप्रमेयाभावस्य यः कालिकसंबन्धावच्छिन्नाभावः तदात्मकातिरिक्तसाध्याभावनिष्ठतया तदवच्छेदककालि-कसंबन्धेन अतिरिक्तसाध्याभाववति जन्ये जन्यत्वस्य सत्त्वात्। **

**** **एवं कालिकसंबन्धावच्छिन्नप्रमेयत्वावच्छिन्नप्रतियोगिताकाभावस्य स्वरूपेण साध्यतायां गगनत्वहेतावव्याप्तिः। साध्यस्य यः कालिकेनाभावः तस्य स्वरूपेणा-भावस्य साध्यरूपतया तदीयप्रतियोगितावच्छेदकस्वरूपेण प्रमेयात्मकसाध्याभाववति गगने गगनत्वस्य सत्त्वात्। **

**** **न च तत्प्रतियोगितायां निरुक्तसाध्याभाववृत्तित्वं नेति शङ्क्यम्। साध्यताव-च्छेदकसंबन्धेन साध्याभावस्य प्रमेयसामान्यरूपतया तत्प्रतियोगिताश्रयीभूताभावस्या-पि साध्याभावरूपत्वात्। **



(यत्तुमतम्)

** यत्तु साध्यतावच्छेदकसंबन्धावच्छिन्नसाध्यनिष्ठप्रतियोगिताकाभावत्वावच्छि-न्नसाध्यसामान्यीयप्रतियोगितावच्छेदकसंबन्धेन साध्याभाववत्त्वं विवक्षणीयम्। तेनोक्त-प्रथमस्थले प्रमेयत्वावच्छिन्नप्रतियोगितायाः, द्वितीयस्थले कालिकावच्छिन्नप्रमेयत्वाव-च्छिन्नप्रतियोगिताकाभावत्वावच्छिन्नकालिकसंबन्धावच्छिन्नप्रतियोगिताकाभावत्वाव-च्छिन्नस्वरूपसंबन्धावच्छिन्नप्रतियोगितायाश्च निरुक्तसाध्याभावत्वावच्छिन्नत्वविरहेण न तादृशप्रतियोगित्वे आदाय पूर्वोक्ताव्याप्त्योरवकाश इति, **

(यदपिमतम्)

**** **यदपि[**\[67\]**](\%22#_ftn67\%22 "\"\"") साध्यतावच्छेदकसंबन्धावच्छिन्न-साध्यतावच्छेदकावच्छिन्नप्रतियोगि-ताकाभावत्वसमनैयत्यं साध्यसामान्यीयप्रतियोगितायां निवेशनीयम्। तथा च प्रथमे प्रमेयत्वावच्छिन्नप्रतियोगितायाः अतिरिक्ताभावमात्रवृत्तिनिरुक्ताभावत्वाव्याप्यतया, द्वितीये च कालिकेन प्रमेयाभावस्य यः कालिकसंबन्धावच्छिन्नाभावः तन्निष्ठस्वरूप-संबन्धावच्छिन्नप्रतियोगितायाः
केवलान्वयिनिरुक्तसाध्याभावत्वाव्यापकतया नोक्तदोष-द्वयावकाश इति,**

(तदुभयनिरासः)

**** **तदुभयमपि न मनोरमम्। प्रतियोगितायां वक्ष्यमाणात्यन्ताभावत्वनिरूपि-तत्वस्य[**\[68\]**](\%22#_ftn68\%22 "\"\"") वैफल्यापत्तेः। घटभिन्नं घटत्वत्वादित्यादौ घटभेदीय-घटत्वावच्छिन्नतादा-त्म्यसंबन्धावच्छिन्नप्रतियोगितायाः साध्यतावच्छेदकसंबन्धेन साध्याभावत्वावच्छिन्नत्व-विरहेण प्रथमकल्पे, घटत्वसाधारणसाध्यतावच्छेदकसंबन्धेन साध्याभावत्वव्यापकत्व-विरहेण द्वितीयकल्पे वा लक्षणाघटकतया तामादायाव्याप्त्यसंभवात्। **

**** **न वा घटभेदाभावत्वावच्छिन्नतादात्म्यसंबन्धावच्छिन्नप्रतियोगिताकाभावः घटत्वव्यावृत्तः[**\[69\]**](\%22#_ftn69\%22 "\"\"") घटत्वसाधारणघटभेदस्वरूपः। येन तदीयप्रतियोगितावच्छेदकतादा-त्म्येन घटत्वरूपसाध्याभाववति घटत्वे घटत्वत्वस्य वृत्त्या तत्राव्याप्तिस्संभाव्येत। **

**** **न च घटानुयोगिकस्वरूपसंबन्धेन घटभेदाभावत्वस्य घटे एव वृत्त्या तेन संबन्धेन तदवच्छिन्नभेदोऽपि घटभेद एव। तथा च प्रथमकल्पे घटभेदाभावत्वनिष्ठ-घटानुयोगिकस्वरूपसंबन्धावच्छिन्नावच्छेदकताकतादात्म्यसंबन्धावच्छिन्नप्रतियोगि-ताया अपि लक्षणघटकतया तदवच्छेदकतादात्म्येन घटत्वरूपसाध्याभावाधिकरण-तामादाय अव्याप्तिवारणाय अत्यन्ताभावत्वनिरूपितत्वरूपविशेषणस्य सार्थक्यमिति वाच्यम्। **

**** **कालिकसंबन्धावच्छिन्नप्रमेयत्वावच्छिन्नप्रतियोगिताकाभावस्य स्वरूपेण साध्यतायां गगनत्वहेतौ साध्यस्य यः कालिकेनाभावः तदनुयोगिकस्वरूपेण, कालि-कावच्छिन्न-प्रमेयत्वावच्छिन्नप्रतियोगिताकाभावत्वावच्छिन्नस्वरूपसंबन्धेन अभावत्व-विशिष्टस्य यः स्वरूपेणाभावः तस्य साध्यरूपतया[**\[70\]**](\%22#_ftn70\%22 "\"\"") तदीया या अतिरिक्ताभावानु-योगिकस्वरूपसंबन्धावच्छिन्नावच्छेदकताकप्रतियोगिता तदवच्छेदकस्वरूपसंबन्धेन प्रमेयरूपसाध्याभाववति गगने गगनत्वस्य वृत्त्या अव्याप्तिवारणाय शुद्धस्वरूप-संबन्धावच्छिन्ना या साध्यतावच्छेदकसंबन्धेन साध्याभावत्वनिष्ठावच्छेदकता, तन्निरूपकप्रतियोगिताया एव लक्षणे निवेशनीयतया घटानुयोगिकस्वरूपसंबन्धाव-च्छिन्नघटभेदाभावत्वनिष्ठावच्छेदकताकप्रतियोगितामादायापि घटभिन्नं घटत्वत्वादि-त्यादावव्याप्त्यसंभवात् तद्वैयर्थ्यस्य दुर्वारत्वादिति चेत्**



साध्याभावाधिकरणत्वे स्वरूपसंबन्धेन विवक्षिते ‘घटान्योन्याभाववान् पटत्वात्’ इत्यादौ साध्याभावस्य घटत्वरूपस्य स्वरूपेणाधिकरणाप्रसिद्ध्या अव्याप्तिः। तत्परिहारस्तु घटभेदाभावः न घटत्वरूपः किन्तु अतिरिक्त इत्येकः। द्वितीयस्तु एवम्- साध्यतावच्छेदकसंबन्धावच्छिन्नसाध्याभाववृत्ति-साध्यसामान्यीयप्रतियोगितावच्छेद-कसंबन्धेन साध्याभावाधिकरणत्वं विवक्षणीयम्। तथा च ‘घटत्वाभाववान् पटत्वात्’ इत्यत्र साध्याभावः घटत्वाभावाभावः घटत्वरूपः, तद्वृत्तिप्रतियोगितायामवच्छेदक-संबन्धः समवायः, तेन संबन्धेन साध्याभावाधिकरणं घटः। तदवृत्तित्वं पटत्वे इति नाव्याप्तिः।

अथ एतादृशसंबन्धेन साध्याभावाधिकरणत्वे विवक्षिते कालिकसंबन्धाव-च्छिन्नप्रमेयत्वावच्छिन्नप्रतियोगिताकाभावस्य कालिकेन साध्यतायां जन्यत्वहेताव-व्याप्तिः। तथाहि- अत्र च साध्याभावनिष्ठा साध्यसामान्यीयप्रतियोगिता इत्युक्तौ वस्तुतः प्रमेयाभावनिष्ठकालिकसंबन्धावच्छिन्नप्रतियोगिताकाभावस्य स्वरूपेणाभावा-त्मकतृतीयाभावनिरूपिता द्वितीयाभावनिष्ठा स्वरूपसंबन्धावच्छिन्ना स्वीकरणीया। तदवच्छेदकसंबन्धश्च स्वरूपसंबन्धः भवेत्। परन्तु प्रमेयाभावरूपसाध्यनिरूपिता या कालिकसंबन्धावच्छिन्ना प्रमेयमात्रनिष्ठा प्रतियोगितापि स्वीक्रियते, सा च यावत्प्रमेय-निष्ठत्वात् कालिकेन प्रमेयाभावस्य कालिकेनाभावरूपे अतिरिक्तसाध्याभावेऽपि[\[71\]](\%22#_ftn71\%22 "\"\"") वर्तते। तदवच्छेदकसंबन्धश्च कालिकसंबन्धो भवति। तथा च कालिकसंबन्धाव-च्छिन्नप्रमेयाभावाभावरूपसाध्याभावनिष्ठ-साध्यसामान्यीयप्रतियोगितावच्छेदकसंबन्धः कालिकसंबन्धः। तेन संबन्धेन अतिरिक्तसाध्याभावस्य प्रमेयाभावाभावस्य अधिकरणं जन्यमपि, तद्वृत्तित्वं जन्यत्वे इत्यव्याप्तिः।

एवं कालिकसंबन्धावच्छिन्नप्रमेयत्वावच्छिन्नप्रतियोगिताकाभावस्य स्वरूपेण साध्यतायां गगनत्वहेतावव्याप्तिः। कालिकेन प्रमेयाभावस्य यः कालिकेनाभावः तस्य यः स्वरूपेणाभावः तस्य साध्यस्वरूपतया[\[72\]](\%22#_ftn72\%22 "\"\"") तदीयप्रमेयाभावाभावात्मकसाध्याभाव-निष्ठप्रतियोगितावच्छेदकस्वरूपसंबन्धेन प्रमेयात्मकसाध्याभावाधिकरणं गगनं, तद्वृत्तित्वं गगनत्वे इत्यव्याप्तिः।

ननु द्वितीयस्थले कालिकेन प्रमेयाभावस्य यः कालिकेन अभावः तन्निष्ठ-प्रतियोगितायाः साध्यनिरूपितत्वेऽपि साध्यतावच्छेदकस्वरूपसंबन्धावच्छिन्नसाध्य-प्रतियोगिताकाभावनिष्ठत्वं नास्ति। कालिकेन प्रमेयाभावस्य कालिकेनाभावस्य साध्य-तावच्छेदकीभूतस्वरूपसंबन्धावच्छिन्नप्रतियोगिताकाभावरूपत्वाभावात्
इति चेत्

न। अत्र कालिकेन प्रमेयाभावस्य स्वरूपेणाभावः साध्याभावः। स च याव-त्प्रमेयात्मको भवति। तथा च कालिकेन प्रमेयाभावस्य कालिकेन योऽभावः तस्यापि प्रमेयतया तस्यापि साध्यतावच्छेदकसंबन्धावच्छिन्नसाध्यप्रतियोगिताकाभावरूपत्वं वर्तते एव। तथा चाव्याप्तिर्दुर्वारैव।

अत्र **यत्तुकाराणाम्** अव्याप्तिपरिहारक्रमः— साध्यतावच्छेदकसंबन्धाव-च्छिन्नसाध्यनिष्ठप्रतियोगिताकाभावत्वावच्छिन्ना साध्यसामान्यीया या प्रतियोगिता तदवच्छेदकसंबन्धेन साध्याभावाधिकरणत्वं विवक्षणीयम्। तथा च प्रथमस्थले साध्य-निरूपितप्रमेयात्मकसाध्याभावनिष्ठप्रतियोगितायाः प्रमेयाभावत्वावच्छिन्नकालिक-संबन्धावच्छिन्नप्रतियोगिताकाभावत्वावच्छिन्नत्वं नास्ति। किन्तु प्रमेयत्वावच्छिन्न-त्वमेवेति तत्प्रतियोगितावच्छेदकसंबन्धनिरासः। द्वितीयस्थले च कालिकसंबन्धाव-च्छिन्नप्रमेयाभावत्वावच्छिन्नकालिकसंबन्धावच्छिन्नप्रतियोगिताकाभावत्वावच्छिन्नप्रति-योगितायाः प्रमेयाभावत्वावच्छिन्न-साध्यतावच्छेदकस्वरूपसंबन्धावच्छिन्नप्रतियोगि-ताकाभावत्वावच्छिन्नत्वविरहात् न तादृशप्रतियोगितावच्छेदकस्वरूपसंबन्धमादाया-व्याप्तिरिति। **(इति यत्तुमतेनाव्याप्तिपरिहारः)**

 **यदपिकाराणाम् अव्याप्तिपरिहारक्रमश्चैवम्**—
साध्यतावच्छेदकसंबन्धाव-च्छिन्न-साध्यतावच्छेदकावच्छिन्नप्रतियोगिताकाभावत्वसमनैयत्यं साध्यसामान्यीय-प्रतियोगितायां निवेशनीयम्। वह्निमान् धूमात् इत्यत्र वह्निसामान्यीया वह्न्यभावनिष्ठा प्रतियोगिता संयोगसंबन्धावच्छिन्नवह्नित्वावच्छिन्नप्रतियोगिताकाभावत्वसमनियता। वह्न्यभावे प्रतियोगितायाः वह्न्यभावत्वस्य च सत्त्वेन परस्परं व्याप्यव्यापकभाव-सत्त्वात्। तथा च समन्वयः।

 प्रथमस्थले प्रमेयत्वावच्छिन्ना या साध्यसामान्यीया प्रतियोगिता तस्याः प्रमेयाभावत्वावच्छिन्नसाध्यतावच्छेदककालिकसंबन्धावच्छिन्नप्रतियोगिताकाभावरूप-यत्किंचित्प्रमेयात्मकसाध्याभावत्वाभाववति प्रमेयसामान्ये वर्तमानतया साध्याभाव-त्वाव्याप्यतया तादृशप्रतियोगिताया साध्याभावत्वसमनियतत्वाभावेन न तादृशप्रति-योगितावच्छेदककालिकसंबन्धस्य साध्याभावाधिकरणतानियामकता। किन्तु प्रमेया-भावः कालिकेन साध्यम्, प्रमेयाभावस्य कालिकेनाभावः साध्याभावः, तस्य स्वरूपे-णाभावः साध्यरूपः, तन्निरूपिता प्रमेयाभावाभावरूपसाध्याभावनिष्ठा (प्रमेया-भावत्वावच्छिन्नकालिकसंबन्धावच्छिन्नप्रतियोगिताकाभावत्वावच्छिन्नस्वरूपसंबन्धाव-च्छिन्नप्रतियोगिता) एव प्रतियोगिता साध्यसामान्यीया निरुक्तसाध्याभावत्वसमनियता च भवति। साध्याभावस्य यावत्प्रमेयानात्मकत्वात्, प्रतियोगिताया अपि अतिरिक्त-साध्याभावात्मकयत्किंचित्प्रमेयनिष्ठत्वात् इति तदवच्छेदकस्वरूपसंबन्धेन तादृश-साध्याभावाधिकरणं नित्यपदार्थः, तद्वृत्तित्वाभावः जन्यत्वे इति समन्वयः।

 प्रतियोगितायां साध्यतावच्छेदकसंबन्धावच्छिन्नप्रतियोगिताकाभावत्वाव-च्छिन्नत्वनिवेशकल्पे यत्तुकारपक्षेऽपि कालिकेन प्रमेयाभावस्य कालिकेन साध्यतायाम् एतादृशप्रतियोगिताया एव तथात्वात् तत्रापि तादृशप्रतियोगितावच्छेदकस्वरूप-संबन्धेन साध्याभावाधिकरणनित्यवृत्तित्वाभावमादाय समन्वयो बोद्धव्यः।

द्वितीयस्थले च प्रमेयाभावस्य यः स्वरूपेणाभावः तदात्मकसाध्यतावच्छे-दकसंबन्धावच्छिन्न-साध्यतावच्छेदकावच्छिन्नप्रतियोगिताकाभावरूपयावत्प्रमेयात्मक-साध्याभाववृत्तिसाध्याभावत्ववति
प्रमेयसामान्ये प्रमेयाभावत्वावच्छिन्नकालिक-संबन्धावच्छिन्नप्रतियोगिताकाभावत्वावच्छिन्नस्वरूपसंबन्धावच्छिन्नप्रतियोगितायाः सत्त्वाभावेन साध्याभावत्वव्यापकत्वाभावेन तदवच्छेदकस्वरूपसंबन्धस्य न साध्या-भावाधिकरणतानियामकता। किन्तु प्रमेयाभावत्वावच्छिन्नस्वरूपसंबन्धावच्छिन्न-प्रतियोगिताकाभावत्वावच्छिन्नकालिकसंबन्धावच्छिन्नप्रतियोगितैव तादृशी। प्रमेया-भावस्य यः स्वरूपेण अभावः तस्य कालिकेन योऽभावः तस्य तृतीयाभावस्य साध्य-स्वरूपतया साध्यसामान्यीयत्वं पूर्वोक्तप्रतियोगितायाम्। एवं प्रमेयाभावस्य स्वरूपेण योऽभावः तदात्मकयावत्प्रमेयात्मकाभावनिष्ठसाध्याभावत्वसमनैयत्यं पूर्वोक्तप्रति-योगितायाम्, तस्याः यावत्प्रमेयनिष्ठत्वात् इति तदवच्छेदककालिकसंबन्धेन प्रमेया-धिकरणं जन्यं, तद्वृत्तित्वाभावः गगनत्वे इति समन्वयः।

एवमेव प्रतियोगितायां तादृशाभावत्वावच्छिन्नत्वनिवेशरूपे यत्तुकारमतेपि एतादृशप्रतियोगितायाः यावत्प्रमेयनिष्ठायाः यावत्प्रमेयात्मकनिरुक्तसाध्याभावनिष्ठ-साध्याभावत्वावच्छिन्नतया तत्प्रतियोगितावच्छेदककालिकेन साध्याभावाधिकरण-जन्यावृत्तित्वं गगनत्वे इति समन्वयो बोध्यः।

**इत्येवं यत्तुकाराणां यदपिकाराणां च अव्याप्तिपरिहारक्रमः।**

**तदुभयमपि न सम्यक्**। एवम् अन्यतरप्रकारेण अव्याप्तिपरिहारः क्रियते चेत् घटान्योन्याभाववान् घटत्वत्वात् इत्यत्र अव्याप्तिपरिहाराय अत्यन्ताभावत्वनिरूपितत्वं प्रतियोगितायां निवेश्यमानं व्यर्थमापद्येत। तत्र हि घटनिष्ठप्रतियोगितायाः घटभेद-रूपसाध्यसामान्यनिरूपितायाः साध्याभावनिष्ठतया (घटस्यापि घटान्योन्याभावा-भावरूपत्वात्) तत्प्रतियोगितावच्छेदकतादात्म्यसंबन्धेन साध्याभावात्मकघटत्वस्या-धिकरणं घटत्वं, तद्वृत्तित्वं घटत्वत्वे इति अव्याप्तिप्रसक्तौ, घटनिष्ठायाः घटभेदनिरू-पितायाः प्रतियोगितायाः अत्यन्ताभावत्वनिरूपितत्वाभावात्, घटभेदाभावाभाव-निरूपितायाः (घटत्वरूप)घटभेदाभावनिष्ठप्रतियोगिताया एव अत्यन्ताभावत्वनिरू-पित्वात्, तदवच्छेदकसमवायेन घटत्वाधिकरणघटवृत्तित्वाभावः घटत्वत्वे इति समा-धीयते।

परन्तु यत्तुकाराणां यदपिकाराणां च मतानुसारेण लक्षणपरिष्कारे, घटत्वावच्छिन्नप्रतियोगितायां यदि साध्यतावच्छेदकसंबन्धावच्छिन्नसाध्यनिष्ठप्रति-योगिताकाभावत्वावच्छिन्नत्वं, साध्यतावच्छेदकसंबन्धावच्छिन्न-साध्यतावच्छेदकाव-च्छिन्नप्रतियोगिताकाभावत्वसमनैयत्यं वा संभवति तदैव तादात्म्येन साध्या-भावाधिकरणवृत्तित्वमादायाव्याप्तिः संभवति। परन्तु तदेव न संभवति। साध्यताव-च्छेदकसंबन्धावच्छिन्नप्रतियोगिताकाभावत्वावच्छिन्नत्वं नैव घटत्वावच्छिन्नप्रति-योगितायामिति प्रथमकल्पे तस्याः उक्तविशेषणाविशिष्टत्वात्। एवं द्वितीयकल्पे, तादृशसाध्याभावत्वं घटत्वे अपि वर्तते, तत्र च घटनिष्ठप्रतियोगिता नास्तीति साध्याभावत्वव्यापकत्वविरहेण घटत्वावच्छिन्नप्रतियोगितायाः उक्तविशेषणाविशिष्ट-त्वात् तदवच्छेदकतादात्म्येन साध्याभावाधिकरणवृत्तित्वमादायाव्याप्तेरेवासंभवात् तत्परिहाराय प्रतियोगितायामत्यन्ताभावत्वनिरूपितत्वविशेषणस्य वैयर्थ्यं दुर्वारमेव स्यात्।

ननु घटनिष्ठप्रतियोगितायाः साध्याभावत्वानवच्छिन्नत्वे, साध्याभावत्व-समनियतत्वाभावेऽपि वा न क्षतिः। घटभेदाभावभेदरूपघटभेदनिरूपितायाः घटभेदा-भावनिष्ठप्रतियोगितायाः साध्याभावत्वावच्छिन्नत्वं साध्याभावत्वसमनैयत्यं च वर्तते एवेति
तदवच्छेदकतादात्म्येन साध्याभावाधिकरणवृत्तित्वमादाय अव्याप्तिपरिहाराय अत्यन्ताभावत्वनिरूपितत्वविशेषणसार्थक्यं संभवतीति चेत्

न। घटभेदाभावभेदस्य घटभेदरूपसाध्यस्वरूपत्वमादाय घटभेदात्मकघट-भेदाभावभेदीयप्रतियोगिता घटभेदाभावनिष्ठा, तदवच्छेदकसंबन्धः तादात्म्यसंबन्धः इत्युक्तं भवद्भिः। परंतु घटभेदाभावभेदः घटभेदस्वरूपो न भवति। तथा हि- घटभेदः घटत्वे वर्तते। तत्र घटभेदाभावभेदस्तु न वर्तते। घटभेदाभावस्य घटत्वस्वरूपत्वात् (स्वस्मिन् स्वभेदासंभवात्) इति घटभेदस्वरूपत्वस्य घटभेदाभावभेदेऽसंभवात् साध्य-सामान्यपदेन घटभेदाभावभेदो न स्वीकर्तुं शक्यते। तथा च तन्निरूपितप्रति-योगितावच्छेदकस्तादात्म्यसंबन्धः साध्याभावाधिकरणतानियामको नैव भवति। तथा च नाव्याप्तिस्संभवतीति तत्परिहारोऽप्यसंगत एव स्यादित्यापत्तेर्दुर्वारत्वात्।

नन्वेवमपि घटभेदाभावस्य घटत्व-घटोभयस्वरूपत्वाङ्गीकारेऽपि घटानु-योगिकस्वरूपसंबन्धेन घटभेदाभावत्वस्य घटे एव सत्त्वात् घटभेदाभावस्य घटमात्र-स्वरूपत्वेन तादृशघटभेदाभावत्वावच्छिन्नप्रतियोगिताकभेदः घटभेदस्वरूपो भवेदेव। तथा च घटभेदवति घटत्वे घटानुयोगिकस्वरूपसंबन्धावच्छिन्न-घटभेदाभावत्व-निष्ठावच्छेदकताकप्रतियोगिताकभेदो वर्तते एव। घटभेदाभावस्य घटत्वस्वरूपत्वेऽपि शुद्धस्वरूपसंबन्धेनैव तथात्वात्, विशिष्टस्वरूपसंबन्धेन घटभेदाभावत्वविशिष्टभेदस्य घटत्वे सत्त्वात् घटभेदात्मकघटभेदाभावभेदनिरूपितघटभेदाभावनिष्ठप्रतियोगिताव-च्छेदकतादात्म्यसंबन्धेन घटत्वाधिकरणे घटत्वे घटत्वत्वसत्त्वात् अव्याप्तिर्वर्तते एवेति चेत्

 न। एवं सति कालिकसंबन्धावच्छिन्नप्रमेयत्वावच्छिन्नप्रतियोगिताकाभावस्य स्वरूपेण साध्यत्वे गगनत्वहेतौ प्रमेयाभावस्य यः कालिकेनाभावः तद्रूपसाध्याभावनिष्ठा या स्वरूपसंबन्धावच्छिन्ना प्रतियोगिता तदवच्छेदकस्वरूपसंबन्धेन प्रमेयरूपसाध्या-भाववति गगनत्वसत्त्वादव्याप्तिः। यद्यपि कालिकसंबन्धावच्छिन्नप्रमेयत्वावच्छिन्नप्रति-योगिताकाभावस्य स्वरूपेणाभावः यावत्प्रमेयरूपः, तादृशाभावत्वं यावत्प्रमेयेषु वर्तते
(प्रमेयाभावस्य कालिकेनाभावे, तथा तद्भिन्ने प्रमेयाभावस्य स्वरूपेणाभावेपि), तथापि प्रमेयाभावस्य कालिकेनाभावानुयोगिकस्वरूपसंबन्धेन साध्यतावच्छेदकसंबन्धाव-च्छिन्नप्रतियोगिताकाभावत्वं प्रमेयाभावस्य कालिकेनाभावरूपे यत्किंचित्प्रमेये एव वर्तते। तथा च प्रमेयाभावस्य कालिकेनाभावानुयोगिकस्वरूपसंबन्धेन प्रमेयाभावस्य स्वरूपसंबन्धेनाभावत्वनिष्ठा या अवच्छेदकता तन्निरूपिका, साध्यतावच्छेदक-संबन्धावच्छिन्नसाध्यप्रतियोगिकाभावनिष्ठा या प्रतियोगिता इत्युक्तौ प्रमेयाभावस्य कालिकेनाभावनिष्ठा स्वरूपसंबन्धावच्छिन्ना प्रतियोगिता। इयं च साध्यसामान्यीया प्रतियोगितापि भवति। प्रमेयाभावस्य कालिकेनाभावस्य स्वरूपेणाभावः साध्यरूपः। तथा च तन्निरूपिता प्रमेयाभावस्य कालिकेनाभावनिष्ठा प्रतियोगिता। तदवच्छेदक-स्वरूपसंबन्धेन प्रमेयरूपसाध्याभाववति गगने गगनत्वस्य सत्त्वादव्याप्तिः। प्रतियोगितायां पूर्वोक्तायां साध्यतावच्छेदकसंबन्धावच्छिन्नसाध्यप्रतियोगिताकाभाव-निष्ठत्वं यत्किंचित्प्रमेयरूपत्वादिति पूर्वमेवोपपादितम्।

 (वस्तुतस्तु प्रमेयाभावस्य यः स्वरूपेणाभावः तस्य कालिकेनाभावः साध्यसामान्यस्वरूपः। तदीयप्रतियोगितावच्छेदकसंबन्धश्च कालिक इति कालिकेन प्रमेयस्य गगने अभावात् समन्वयो वाच्यः। परन्तु इदानीं प्रमेयाभावस्य कालिकेनाभावे एव प्रमेयाभावस्य स्वरूपेणाभावत्वं संपाद्य, तस्य स्वरूपेणाभावस्य साध्यस्वरूपत्वेन तदीयप्रतियोगितावच्छेदकस्वरूपसंबन्धेन प्रमेयस्य गगने सत्त्वादव्याप्तिरुच्यते इति विवेकः।)

तत्परिहाराय साध्यतावच्छेदकसंबन्धावच्छिन्नसाध्यनिष्ठप्रतियोगिताका-भावत्वनिष्ठा या शुद्धस्वरूपसंबन्धावच्छिन्ना अवच्छेदकता तन्निरूपिका, तथा साध्यसामान्यीया या प्रतियोगिता तदवच्छेदकसंबन्धेन साध्याभाववत्त्वं विवक्षणीयम्। तथा च प्रमेयाभावस्य स्वरूपेण साध्यतायां गगनत्वहेतौ, प्रमेयाभावस्य कालिकेना-भावानुयोगिकस्वरूपसंबन्धेन प्रमेयाभावस्य स्वरूपेणाभावत्वनिष्ठावच्छेदकतानिरू-पकत्वमेव प्रमेयाभावस्य कालिकेनाभावनिष्ठप्रतियोगितायां वर्तते, शुद्धस्वरूप-संबन्धावच्छिन्नावच्छेदकतानिरूपकत्वं नास्तीति, प्रमेयाभावस्य स्वरूपेणाभावत्व-निष्ठशुद्धस्वरूपसंबन्धावच्छिन्नावच्छेदकताकप्रतियोगिता कालिकसंबन्धावच्छिन्ना तथेति तदवच्छेदककालिकसंबन्धेन प्रमेयाधिकरणजन्यावृत्तित्वं गगनत्वस्येति नाव्याप्तिः।

तथा च घटभिन्नं घटत्वत्वादित्यत्रापि साध्यतावच्छेदकसंबन्धावच्छिन्नप्रति-योगिताकाभावत्वनिष्ठा या शुद्धस्वरूपसंबन्धावच्छिन्ना अवच्छेदकता इत्युक्तौ घट-निष्ठप्रतियोगितानिरूपिता घटभेदाभावत्वनिष्ठावच्छेदकता नैव भवति, तस्याः घटानुयोगिकस्वरूपसंबन्धावच्छिन्नत्वात्, किन्तु शुद्धस्वरूपसंबन्धावच्छिन्ना घट-भेदाभावत्वनिष्ठावच्छेदकता एव। तन्निरूपिका च घट-घटत्वोभयनिष्ठा प्रतियोगिता, तन्निरूपकप्रतियोगिताकभेदश्च न घटभेदस्वरूपः, घटभेदवति घटत्वे अवर्तमानत्वात्। तथा च घटभेदाभावभेदीयप्रतियोगितावच्छेदकतादात्म्यसंबन्धमादायापि नाव्याप्ति-संभवः। तथा चात्यन्ताभावत्वनिरूपितत्वनिवेशनवैयर्थ्यप्रसङ्ग इति ध्येयम्। तथा च प्रमेयाभावस्य कालिकेन साध्यतायां जन्यत्वहेतौ, स्वरूपेण साध्यतायां च गगनत्वहेतौ अव्याप्तितादवस्थ्यमिति।



(अत्र स्वमतेन समाधानम्)

** अत्रोच्यते। साध्यतावच्छेदकसंबन्धावच्छिन्न-साध्यतावच्छेदकावच्छिन्नप्रति-योगिताकाभावत्वव्याप्या साध्यतावच्छेदकातिरिक्तसंबन्धावच्छिन्नप्रतियोगिताकाभाव-त्वानवच्छिन्ना च या साध्यसामान्यीयप्रतियोगिता तदवच्छेदकसंबन्धेन साध्याभाववत्त्वं विवक्षितम्। तथा च कालिकेन प्रमेयाभावस्य कालिकेन साध्यतायां जन्यत्वहेतौ साध्यीयप्रमेयत्वावच्छिन्नप्रतियोगितायाः अतिरिक्ताभावमात्रवृत्तिनिरुक्ताभावत्वाव्याप्य-त्वात्, तस्य स्वरूपेण साध्यतायां गगनत्वहेतौ साध्यस्य यः कालिकेनाभावः तस्य स्वरूपेणाभावीय-प्रतियोगितायाः केवलान्वयिनिरुक्तसाध्याभावत्वव्याप्यत्वेऽपि साध्य-तानवच्छेदककालिकसंबन्धावच्छिन्नप्रतियोगिताकाभावत्वानवच्छिन्नत्वविरहात् नाव्या-प्तिः। इत्थं च ‘घटभिन्नं घटत्वत्वात्’ इत्यादौ घटभेदीयघटत्वावच्छिन्नप्रतियोगितायाः घटघटत्वोभयसाधारणसाध्याभावत्वव्याप्यतया
साध्यतावच्छेदकेतरसंबन्धावच्छिन्न-प्रतियोगिताकाभावत्वानवच्छिन्नतया च तामादाय अव्याप्तिवारणाय अत्यन्ता-भावत्वनिरूपितत्वविशेषणस्य सार्थक्यम्। **

** यदि च कालिकेन प्रमेयाभावस्य स्वरूपेण साध्यतायां सद्धेतौ साध्यस्य कालिकेन योऽभावः तन्निष्ठतद्व्यक्तित्वावच्छिन्नप्रतियोगितायाः साध्यतावच्छेदक-संबन्धातिरिक्तसंबन्धावच्छिन्नप्रतियोगिताकाभावत्वानवच्छिन्नतया तदवच्छेदकस्वरूप-संबन्धमादाय अव्याप्तिस्तदवस्थैव। न च साध्यसामान्यीयप्रतियोगितायां किञ्चित्प्रति-योगिताकाभावत्वावच्छिन्नत्वमपि निवेशनीयम्। तथा चोक्तस्थले अतिरिक्ताभावनिष्ठ-तद्व्यक्तित्वावच्छिन्नप्रतियोगिताव्युदासः। एवञ्च घटभिन्नं घटत्वत्वादित्यादौ घटभेदीय-घटनिष्ठप्रतियोगितायाः किञ्चित्प्रतियोगिताकाभावत्वानवच्छिन्नत्वेन तामादायाव्याप्ति-वारकतया अत्यन्ताभावत्वनिरूपितत्वविशेषणस्य सार्थक्यासंभवेऽपि “स्वरूपसंबन्धाव-च्छिन्नप्रतियोगिताकजातित्वाभावभिन्नं तादृशजातित्वाभावत्वत्वात्” इत्यादौ साध्यीय-जातित्वाभावनिष्ठतादात्म्यसंबन्धावच्छिन्नप्रतियोगितायाः साध्यतावच्छेदकस्वरूपसंब-न्धातिरिक्तसंबन्धावच्छिन्नप्रतियोगिताकाभावत्वानवच्छिन्नतया जातित्वनिष्ठप्रतियोगि-तारूपकिञ्चित्प्रतियोगिताकाभावत्वावच्छिन्नतया तदवच्छेदकतादात्म्यसंबन्धेन जाति-त्वाभावत्वरूपसाध्याभाववति जातित्वाभावत्वे हेतोस्सत्त्वादव्याप्तिवारकतया तत्सार्थक्य-मपि संभवतीति वाच्यम्। कालिकेन प्रमेयाभावस्य स्वरूपेण साध्यतायां सद्धेतौ गगनवृत्तित्वविशिष्टसाध्यस्य यः स्वरूपेणाभावः तस्य स्वरूपेणाभावस्यापि साध्य-रूपतया तदीयप्रतियोगितायाः साध्यतावच्छेदकस्वरूपसंबन्धातिरिक्तसंबन्धावच्छिन्न-प्रतियोगिताकाभावत्वानवच्छिन्नतया स्वरूपसंबन्धावच्छिन्नविशिष्टसाध्यनिष्ठप्रतियोगि-तारूपकिञ्चित्प्रतियोगिताकाभावत्वावच्छिन्नतया तदवच्छेदकस्वरूपसंबन्धम् आदाय दोषवारणाय साध्यतावच्छेदकसंबन्धावच्छिन्नसाध्यतावच्छेदकावच्छिन्नप्रतियोगिता-भिन्नप्रतियोगिताकाभावत्वानवच्छिन्न-साध्याभावत्वव्याप्य-किञ्चित्प्रतियोगिताकाभा-वत्वावच्छिन्न-साध्यसामान्यीयप्रतियोगितावच्छेदकसंबन्धेन साध्याभाववत्त्वस्यैव निवे-शनीयतया जातित्वाभावभेदसाध्यकनिरुक्तहेतावपि साध्यीयजातित्वाभावनिष्ठप्रतियोगि-तायाः साध्यतावच्छेदकसंबन्धावच्छिन्नसाध्यतावच्छेदकावच्छिन्नप्रतियोगिताभिन्न-जातित्वत्वावच्छिन्नप्रतियोगिताकाभावत्वावच्छिन्नतया तामादाय अव्याप्तिवारणाय तद्वैयर्थ्यस्य दुर्वारत्वदित्युच्यते। **

** तदा साध्यतावच्छेदकसंबन्धावच्छिन्न-साध्यतावच्छेदकावच्छिन्नप्रकारता-शालिग्रहप्रतिबन्धकतावच्छेदकप्रकारतावच्छेदकावच्छिन्नसाध्यसामान्यीयप्रतियोगिता-वच्छेदकसंबन्धावच्छिन्नसाध्याभाववत्त्वं निवेशनीयम्। इत्थं च कालिकेन प्रमेयाभावस्य स्वरूपेण साध्यतायां गगनत्वहेतौ साध्यनिष्ठसंबन्धान्तरावच्छिन्नप्रतियोगिताकाभावत्व-तादृशाभावगततद्व्यक्तित्वावच्छिन्नप्रकारताशालिनिश्चयस्य साध्यतावच्छेदकरूपेण साध्यतावच्छेदकसंबन्धेन साध्यवत्ताबुद्ध्यप्रतिबन्धकतया न तदवच्छिन्नप्रतियोगिता-मादाय अव्याप्तिः।**

** घटभिन्नं घटत्वत्वादित्यादौ घटभेदवत्ताबुद्धिं प्रति तादात्म्येन घटवत्ता-निश्चयस्य प्रतिबन्धकतया घटत्वावच्छिन्नघटभेदीयप्रतियोगितायाः लक्षणघटकतया तदवच्छेदकतादात्म्यसंबन्धेन घटत्वरूपसाध्याभावाधिकरणत्वमादाय अव्याप्तिवारणाय अत्यन्ताभावत्वनिरूपितत्वविशेषणसार्थक्यमपीति सर्वं सुस्थम्।**



अत्रोच्यते। साध्यतावच्छेदकसंबन्धावच्छिन्नसाध्यतावच्छेदकावच्छिन्नप्रति-योगिताकाभावत्वव्याप्या, साध्यतावच्छेदकातिरिक्तसंबन्धावच्छिन्नप्रतियोगिताका-भावत्वानवच्छिन्ना च या साध्यसामान्यीया प्रतियोगिता तदवच्छेदकसंबन्धेन साध्या-भावाधिकरणत्वं विवक्षणीयम्।

‘वह्निमान् धूमात्’ इत्यत्र वह्न्यभावनिष्ठा प्रतियोगिता संयोगसंबन्धाव-च्छिन्नवह्नित्वावच्छिन्नप्रतियोगिताकाभावत्वव्याप्या (तदभाववद्वृत्तित्वाभाववती), एवं संयोगसंबन्धावच्छिन्नप्रतियोगिताकाभावत्वावच्छिन्नत्वात् साध्यतावच्छेदकातिरिक्त-संबन्धावच्छिन्नप्रतियोगिताकाभावत्वानवच्छिन्ना इति तदवच्छेदकस्वरूपसंबन्धेन साध्याभावाधिकरणह्रदादिवृत्तित्वाभावमादाय समन्वयः।

एवं प्रमेयाभावस्य कालिकेन साध्यत्वे जन्यत्वहेतौ साध्यीया या प्रमेयत्वावच्छिन्ना प्रतियोगिता प्रमेयाभावस्य कालिकेनाभावसाधारणी गृहीता, तस्याः प्रमेयाभावस्य कालिकेनाभावत्वाभाववत्प्रमेयसामान्यनिष्ठतया साध्याभावत्वाव्याप्य-तया ग्रहीतुमशक्यत्वात्, कालिकसंबन्धावच्छिन्नप्रमेयाभावत्वावच्छिन्नप्रतियोगिता-काभावनिष्ठस्वरूपसंबन्धावच्छिन्नप्रतियोगितायाः साध्याभावत्वव्याप्यतया तदव-च्छेदकस्वरूपेण साध्याभाववति नित्ये जन्यत्वाभावान्नाव्याप्तिः।

एवं प्रमेयाभावस्य स्वरूपेण साध्यत्वे गगनत्वहेतौ, प्रमेयाभावत्वावच्छिन्न- कालिकसंबन्धावच्छिन्नप्रतियोगिताकाभावनिष्ठा या स्वरूपसंबन्धावच्छिन्ना प्रति-योगिता, तस्याः केवलान्वयिसाध्याभाववृत्तिसाध्याभावत्वव्याप्यत्वेऽपि, साध्यताव-च्छेदकातिरिक्तकालिकसंबन्धावच्छिन्नप्रतियोगिताकाभावत्वावच्छिन्नत्वमेव न तु तदन-वच्छिन्नत्वमिति तस्याः ग्रहीतुमशक्यत्वात्, पूर्वोक्तरीत्या प्रमेयाभावत्वावच्छिन्न-स्वरूपसंबन्धावच्छिन्नप्रतियोगिताकाभावस्य कालिकेनाभावस्य साध्यस्वरूपतया तदीयकालिकावच्छिन्नप्रतियोगितायाः केवलान्वयिनिरुक्तसाध्याभावत्वव्याप्यत्वात्, तथा स्वरूपेतरसंबन्धावच्छिन्नप्रतियोगिताकाभावत्वानवच्छिन्नत्वाच्च तदवच्छेदक-कालिकेन साध्याभावाधिकरणजन्यवृत्तित्वाभावः गगनत्वे इत्यव्याप्तिपरिहारः।

परमेवं घटभिन्नं घटत्वत्वादित्यत्र घटत्वावच्छिन्नप्रतियोगितायाः साध्याभाव-त्वव्याप्यत्वात्[\[73\]](\%22#_ftn73\%22 "\"\"")
स्वरूपेतरसंबन्धावच्छिन्नप्रतियोगिताकाभावत्वानवच्छिन्नत्वाच्च तदव-च्छेदकतादात्म्येन घटत्ववति घटत्वे घटत्वत्वसत्त्वेन अव्याप्तिस्संभवत्येवेति तत्परिहाराय अत्यन्ताभावत्वनिरूपितत्वविशेषणसार्थक्यम् इति न दोषः।

(शं.) अथैवमपि प्रमेयाभावस्य स्वरूपेण साध्यत्वे गगनत्वहेतौ, प्रमेया-भावस्य यः कालिकेन अभावः तन्निष्ठतद्व्यक्तित्वावच्छिन्नप्रतियोगिताको यः स्वरूपे-णाभावः तस्य साध्यस्वरूपतया तन्निरूपिता या प्रमेयाभावस्य कालिकेनाभावनिष्ठ-तद्व्यक्तित्वावच्छिन्नप्रतियोगिता तस्याः साध्याभावत्वव्याप्यत्वात्, तथा तद्व्यक्तित्वेन गृहीतत्वात् अभावत्वानवच्छिन्नत्वादेव साध्यतावच्छेदकेतरसंबन्धावच्छिन्नप्रतियोगि-ताकाभावत्वानवच्छिन्नत्वाच्च, तदवच्छेदकस्वरूपेण प्रमेयाधिकरणवृत्तित्वं गगनत्वे इति अव्याप्तिः।

(अ.शं.) ननु तत्परिहाराय प्रतियोगितायां किंचित्प्रतियोगिताकाभावत्वाव-च्छिन्नत्वमपि विशेषणं दीयते। तथा च तद्व्यक्तित्वावच्छिन्नप्रतियोगितायाम् उक्त-विशेषणद्वयसत्त्वेऽपि किंचित्प्रतियोगिताकाभावत्वावच्छिन्नत्वाभावात् न तादृशप्रति-योगितावच्छेदकस्वरूपसंबन्धमादायाव्याप्तिः।

यद्यप्येवं परिष्करणे ‘घटभिन्नं घटत्वत्वात्’ इत्यत्र अव्याप्तिकथनासंगति-तादवस्थ्यम्। घटत्वावच्छिन्नप्रतियोगितायाः घटत्वावच्छिन्नत्वेऽपि किंचित्प्रतियोगि-ताकाभावत्वानवच्छिन्नत्वेन तदवच्छेदकतादात्म्यसंबन्धमादाय अव्याप्त्यसंभवात्। तथापि तत्राव्याप्त्यभावेपि ‘जातित्वाभावभिन्नं जातित्वाभावत्वत्वात्’ इत्यत्र सद्धेतौ जातित्वाभावनिष्ठसाध्यसामान्यीयप्रतियोगितायाः साध्याभावत्वव्याप्यत्व-स्वरूपेतर-संबन्धावच्छिन्नप्रतियोगिताकाभावत्वानवच्छिन्नत्व-जातित्वनिष्ठप्रतियोगिताकाभाव-त्वावच्छिन्नत्वरूपदलत्रयवत्त्वेन तदवच्छेदकतादात्म्यसंबन्धेन जातित्वाभावत्वरूप-(जातित्वाभावभेदाभावरूप)साध्याभावाधिकरणे जातित्वाभावत्वे जातित्वाभाव-त्वत्वस्य वृत्तेरव्याप्तिपरिहाराय अत्यन्ताभावत्वनिरूपितत्वविशेषणं सार्थकमिति। तथा च प्रमेयाभावस्य स्वरूपेण साध्यत्वेऽपि पूर्वोक्तप्रकारेण नाव्याप्तिः इति चेत्

(अ.शं.प.) न। प्रमेयाभावस्य स्वरूपेण साध्यतायामेव गगनत्वहेतौ, गगन-वृत्तित्वविशिष्टस्य प्रमेयाभावस्य यः स्वरूपेणाभावः तस्य स्वरूपेणाभावः साध्यस्वरूपः तन्निरूपितप्रमेयाभावाभावनिष्ठप्रतियोगितायाः स्वरूपेतरसंबन्धावच्छिन्नप्रतियोगि-ताकाभावत्वानवच्छिन्नतया किंचित्प्रतियोगिताकाभावत्वावच्छिन्नतया साध्याभावत्व-व्याप्यतया च तदवच्छेदकस्वरूपसंबन्धेन साध्याभावाधिकरणगगनवृत्तित्वं गगनत्वे इत्यव्याप्तिः। तत्र प्रमेयाभावस्य स्वरूपेणाभावस्य स्वरूपेणाभावः साध्यस्वरूपोपि तमादाय अव्याप्तिर्वक्तुं न शक्यते। प्रमेयाभावस्य स्वरूपेणाभावः यावत्प्रमेयात्मकः तस्य स्वरूपेणाभावः नैव गगने अस्ति। परन्तु गगनवृत्तित्वविशष्टप्रमेयाभावस्य स्वरूपेणा-भावस्तु यत्किंचित्प्रमेयात्मकः। तस्य स्वरूपेणाभावस्तु गगने संभवी। तदीयप्रमेया-भावाभावनिष्ठप्रतियोगितावच्छेदकस्वरूपसंबन्धेन साध्याभावात्मकप्रमेयवति गगनत्व-वृत्तेः अव्याप्तिरित्यर्थः। तत्परिहाराय च साध्यतावच्छेदकेतरसंबन्धावच्छिन्नप्रति-योगिताकाभावत्वानवच्छिन्नत्वं परित्यज्य साध्यतावच्छेदकसंबन्धावच्छिन्नसाध्यताव-च्छेदकावच्छिन्नप्रतियोगिताभिन्नप्रतियोगिताकाभावत्वानवच्छिन्नत्वं प्रतियोगितायां निवेश्यते।

तथा च गगनवृत्तित्वविशिष्टप्रमेयाभावाभावनिष्ठप्रतियोगितायां साध्याभाव-त्वव्याप्यत्व-किंचित्प्रतियोगिताकाभावत्वावच्छिन्नत्वरूपदलद्वयवत्त्वेऽपि स्वरूपसंब-न्धावच्छिन्नप्रमेयाभावत्वावच्छिन्नप्रतियोगिताभिन्नगगनवृत्तित्वविशिष्टप्रमेयाभावनिष्ठ-प्रतियोगिताकाभावत्वानवच्छिन्नत्वाभावेन तदवच्छेदकस्वरूपसंबन्धमादाय ना-व्याप्तिः।

प्रमेयाभावस्य कालिकेनाभावनिष्ठप्रतियोगितायाः अपि साध्यतावच्छेदक-संबन्धावच्छिन्नप्रतियोगिताभिन्नप्रमेयाभावनिष्ठकालिकसंबन्धावच्छिन्नप्रतियोगिताका-भावत्वानवच्छिन्नत्वविरहात् तामादायापि नाव्याप्तिः।

परमेवं जातित्वाभावनिष्ठप्रतियोगितायाः विशेषणद्वयवत्त्वेऽपि साध्यताव-च्छेदकसंबन्धावच्छिन्नसाध्यतावच्छेदकावच्छिन्नजातित्वाभावभेदनिष्ठप्रतियोगिताभिन्न-जातित्वनिष्ठप्रतियोगिताकाभावत्वानवच्छिन्नत्वविरहेण तदवच्छेदकतादात्म्येन साध्या-भावाधिकरणवृत्तित्वमादाय अव्याप्तिकथनमसंगतमेव स्यादिति चेत्

(समा.) अत्रोच्यते। साध्यतावच्छेदकसंबन्धावच्छिन्न-साध्यतावच्छेदकाव-च्छिन्नसाध्यनिष्ठप्रकारताशालिग्रहत्वावच्छिन्नप्रतिबध्यतानिरूपितप्रतिबन्धकतावच्छेद-कप्रकारतावच्छेदकावच्छिन्ना साध्यसामान्यीया या (साध्याभावनिष्ठा) प्रतियोगिता तदवच्छेदकसंबन्धेन साध्याभावाधिकरणत्वं बोध्यम्।

‘वह्निमान् धूमात्’ इत्यादौ तादृशवह्न्यभावत्वावच्छिन्नप्रतियोगिताव-च्छेदकस्वरूपेण साध्याभावाधिकरणह्रदवृत्तित्वाभावमादाय समन्वयः।

कालिकेन प्रमेयाभावस्य स्वरूपेण साध्यत्वे गगनत्वहेतौ च, स्वरूपेण प्रमेयाभाववत्ताग्रहं प्रति प्रमेयाभावस्य कालिकेनाभाववत्ताग्रहस्य, प्रमेयाभावस्य कालिकेनाभावनिष्ठतद्व्यक्तित्वावच्छिन्नवत्ताग्रहस्य च प्रतिबन्धकत्वाभावेन, प्रमेया-भावस्य स्वरूपेणाभाववत्ताग्रहस्यैव प्रतिबन्धकत्वात् प्रमेयाभावस्य स्वरूपेणाभाव-त्वावच्छिन्ना या कालिकसंबन्धावच्छिन्ना साध्यसामान्यीया प्रतियोगिता तदवच्छेदक-कालिकेन साध्याभावाधिकरणघटादिवृत्तित्वाभावः गगनत्वे इति नाव्याप्तिः।

‘घटभिन्नं घटत्वत्वात्’ इत्यत्र तादात्म्येन घटत्वावच्छिन्नवत्ताग्रहस्य घटभेद-वत्ताग्रहं प्रति प्रतिबन्धकत्वात् घटत्वावच्छिन्नप्रतियोगितायाः उक्तविशेषणवत्तया तदवच्छेदकतादात्म्येन साध्याभावाधिकरणे घटत्वे घटत्वत्वस्य वृत्त्या अव्याप्ति-परिहाराय अत्यन्ताभावत्वनिरूपितत्वं प्रतियोगितायां सफलमेव।



(घटत्ववान् घटपटोभयत्वात् इत्यनुमानविचारः)

**** ननु तथापि ‘उभयत्वमुभयत्रैव पर्याप्तं न तु एकत्र’ इति सिद्धान्तादरे ‘घटत्ववान् घटपटोभयत्वात्’ इत्यादौ पर्याप्त्याख्यसंबन्धेनोभयत्वहेतुकेऽतिव्याप्तिः। घटत्वाभाववति पटे[\[74\]](\%22#_ftn74\%22 "\"\"") पर्याप्त्याख्यसंबन्धेन हेतोरवृत्तेः। ‘घटो न घटपटोभयम्’ इतिवत् ‘पटो न घटपटोभयम्[\[75\]](\%22#_ftn75\%22 "\"\"")’ इति प्रतीतेरिति चेत्, न इति **माथुरी** (पृ. 53)।

** नन्वत्र ‘उभयत्वम् उभयत्रैव पर्याप्तं, न तु एकत्र’ इत्यस्य उभयत्वमुभयवृत्ति-धर्मावच्छिन्ननिरूपकताकवृत्तितावत्, न तु एकवृत्तिधर्मावच्छिन्ननिरूपकताकवृत्तिता-वदित्यर्थः, न तु यथाश्रुतः
‘उभयत्वमुभयवृत्ति, न तु एकवृत्ति’ इत्यर्थः। उभयस्य प्रत्येकानतिरेकात्, उभयवृत्तित्वे प्रत्येकवृत्तिताऽनपायात्, असांगत्यापत्तेः। तथा च घटत्वाभाववत्पटनिरूपितघटपटोभयत्वावच्छिन्ननिरूपकताकवृत्तित्वस्य घटपटोभयत्वे सत्त्वेन घटत्ववान् घटपटोभयत्वादित्यादावतिव्याप्त्यभिधानमसंगतमिति चेत् **

**** **न। एकधर्मावच्छिन्नाधेयताया ऐक्यमते वह्न्यभाववद्ध्रदादिनिरूपितद्रव्यत्वाव-च्छिन्नवृत्तितामादाय वह्निमान् धूमादित्यादावव्याप्तिपरिहाराय साध्याभाववन्मात्रवृत्ति-धर्मावच्छिन्ननिरूपकताकवृत्तित्वाभाव एव विवक्षणीयः। तथा च द्रव्यत्वावच्छिन्ना-धेयतानिरूपकतायाः यावद्द्रव्यनिष्ठायाः स्वान्यूनवृत्तिद्रव्यत्वावच्छिन्नायाः वह्न्यभाव-वन्मात्रवृत्तिधर्मावच्छिन्नत्वविरहेण तामादाय वह्निमान् धूमादित्यादौ[**\[76\]**](\%22#_ftn76\%22 "\"\"") अव्याप्तेरिव, घट-पटोभयत्वनिष्ठाधेयतानिरूपकताया अपि घटत्वाभाववत्पटमात्रवृत्तिधर्मावच्छिन्नत्व-विरहेण तामादायोक्तातिव्याप्तिपरिहारस्यापि वक्तुमशक्यत्वात्। न चैकधर्मावच्छिन्ना-धेयताया ऐक्याभ्युपगमे ह्रदत्वादेरपि वह्न्यभाववन्मात्रवृत्तित्वं दुर्घटम्, तस्य वह्निमत्पर्वतादौ प्रमेयत्वादिना वृत्तेः। तथा च साध्याभाववदवृत्ति[**\[77\]**](\%22#_ftn77\%22 "\"\"")धर्मावच्छिन्नत्व-पर्यवसन्ननिरुक्तधर्मावच्छिन्नत्वाप्रसिद्ध्या असंभवात्, तदनभ्युपगमेनैव तल्लक्षणस्य आवश्यकतया यथाश्रुतलक्षणे निरुक्ताव्याप्तेरभावात् निरुक्तपरिष्कारानावश्यकत्वेन अतिव्याप्त्यसंगतितादवस्थ्यमिति वाच्यम्। साध्याभाववन्निष्ठैकत्वावच्छिन्ननिरूपकता-कवृत्तित्वाभावस्य व्याप्तित्वेनापि द्रव्यत्वावच्छिन्नाधेयतामादायाव्याप्तिवारणसंभवात्, एकधर्मावच्छिन्नाधेयत्वैक्यानभ्युपगमस्य अनौचित्यात्। तथा च घटत्वाभाववत्पट-निष्ठैकत्वावच्छिन्ननिरूपकताकवृत्तित्वाभावस्य घटपटोभयत्वहेतौ सत्त्वेनातिव्याप्ति-संगतिरिति। **

**न चैवं ‘द्रव्यं सत्त्वात्’ इत्यादावतिव्याप्तिः। सत्तारूपहेतुनिष्ठाधेयतानिरूप-कतायाः यावत्साध्यवन्निष्ठायाः स्वान्यूनवृत्तिना सत्त्वेनैवावच्छिन्नतया साध्याभाव-वन्निष्ठैकत्वावच्छिन्ननिरूपकताकवृत्तित्वाभावस्य सत्तायामक्षतत्वादिति वाच्यम्। केवल-सत्तात्वावच्छिन्नाधेयतानिरूपकतायाः यावत्साध्यवन्निष्ठत्वेपि तद्गुणवृत्तित्वविशिष्ट-सत्तात्वावच्छिन्नाधेयतानिरूपकतायाः तद्गुणमात्रनिष्ठायाः स्वान्यूनवृत्तिना तद्गुण-निष्ठैकत्वेनावच्छिन्नतया द्रव्यात्वाभाववत्तद्गुणनिष्ठैकत्वावच्छिन्ननिरूपितनिरुक्ताधेयता-मादाय अतिव्याप्तेर्वारणसंभवात्।**



ननु ‘उभयत्वमुभयत्रैव पर्याप्तं, न त्वेकत्र’ इत्यस्य यथाश्रुतः ‘उभयत्वम् उभयवृत्ति, न त्वेकवृत्ति’ इत्यर्थः स्वीकारयोग्यः न भवति। उभयस्य प्रत्येकानति-रिक्तत्वेन उभयवृत्तित्वे अङ्गीक्रियमाणे एकवृत्तित्वस्याप्यङ्गीकारावश्यंभावात् ‘उभय-त्वम् उभयवृत्ति, न तु एकवृत्ति’ इत्यस्यासांगत्यापत्तेः।

किन्तु उभयत्वमित्यादेः ‘उभयत्वम् उभयवृत्तिधर्मावच्छिन्ननिरूपकताक-वृत्तितावत्, न त्वेकवृत्तिधर्मावच्छिन्ननिरूपकताकवृत्तितावत्’ इत्यर्थः। निरूपकता च अधिकरणता। तथा च उभयत्वादेः प्रत्येकवृत्तित्वेऽपि एकवृत्तिघटत्वादिधर्मावच्छिन्ना-धिकरणतानिरूपिताधेयत्वाभावात् नासांगत्यम्। घटपटोभयत्वादेः घटे पटे चोभयत्र उभयवृत्तिद्वित्वादिधर्मावच्छेदेनैव वृत्तित्वमङ्गीकृतं, न तु घटे पटे च प्रत्येकं घटत्व-पटत्वाद्यवच्छेदेनेति।

परमेवं घटत्ववान् घटपटोभयत्वात् इत्यत्र घटत्वाभाववति पटे घटपटोभयत्वस्य उभयवृत्तिद्वित्वादिधर्मावच्छेदेन वृत्तित्वात् साध्याभाववन्निरूपितवृत्तित्वस्यैव तत्र सत्त्वात् तत्रातिव्याप्तिकथनं मूलकारस्यासंगतमेवेति चेत्

न। एकवृत्तिधर्मावच्छिन्नाधेयताया ऐक्यमते वह्न्यभाववद्ध्रदनिरूपित-द्रव्यत्वावच्छिन्नाधेयता या शैवालादिनिष्ठा सा धूमेऽपि वर्तते इति धूमस्य साध्याभाव-वन्निरूपिताधेयतावत्त्वेन अव्याप्तिवारणाय साध्याभाववन्मात्रवृत्तिधर्मावच्छिन्ननिरू-पकताकाधेयत्वाभावः एव विवक्षणीयः। तथा च द्रव्यत्वावच्छिन्नाधेयतानिरूपकतायाः यावद्द्रव्यनिष्ठायाः द्रव्यत्वावच्छिन्नायाः वह्न्यभाववन्मात्रवृत्तिह्रदत्वादिधर्मावच्छि-न्नत्वविरहेण वह्न्यभाववद्ध्रदमात्रवृत्तिह्रदत्वावच्छिन्ननिरूपकताकवृत्तित्वाभावः धूमे इति तत्राव्याप्तिपरिहारः। परन्तु घटपटोभयत्वहेतुके
घट-पटोभयत्वनिष्ठाधेयतानिरू-पकतायाः द्वित्वावच्छिन्नतया घटत्वाभाववत्पटमात्रवृत्तिपटत्वादिधर्मावच्छिन्नत्वविरहेण घटत्वाभाववन्मात्रवृत्तिधर्मावच्छिन्ननिरूपकताकवृत्तित्वाभावः घटपटोभयत्वे वर्तते एवेति अतिव्याप्तिस्संगतैव।

ननु एकधर्मावच्छिन्नाधेयतायाः ऐक्यमते ह्रदत्वादेरपि वह्रभाववन्मात्रवृत्तित्वं दुर्घटम्। पर्वतादिनिरूपिता या पर्वतत्वादिनिष्ठा प्रमेयत्वावच्छिन्नाधेयता सैव ह्रदत्वादा-वपीति तदाश्रयत्वेन ह्रदत्वादेरपि पर्वतादिवृत्तित्वात्। अतः एकधर्मावच्छिन्नाधेयतायाः ऐक्यनियममनभ्युपगम्य एतल्लक्षणकरणस्यावश्यकत्वेन यथाश्रुतलक्षणे वह्निमान् धूमा-दित्यत्राव्याप्तेरभावात् तत्परिहाराय साध्याभाववन्मात्रवृत्तिधर्मावच्छिन्नेत्यादिनिरुक्त-परिष्कारस्यानावश्यकत्वेन घटत्ववान् घटपटोभयत्वादित्यत्र अतिव्याप्तिर्न संगतेति चेत्

न। एकधर्मावच्छिन्नाधेयतायाः ऐक्याभ्युपगमे ह्रदत्वादेः साध्याभाववन्मात्र-वृत्तित्वस्य दुर्घटत्वेन अप्रसिद्ध्या असंभवप्रसङ्गवारणाय साध्याभाववन्मात्रवृत्ति-धर्मावच्छिन्नेत्यादि विहाय साध्याभाववन्निष्ठैकत्वावच्छिन्ननिरूपकताकवृत्तित्वाभावस्यैव व्याप्तित्वमभ्युपगम्यते। तथा च वह्निमान् धूमादित्यत्र साध्याभाववद्ध्रदादिनिष्ठ-द्रव्यत्वावच्छिन्ननिरूपकताकद्रव्यत्वावच्छिन्नाधेयतायाः धूमे सत्त्वेऽपि साध्याभाव-वद्ध्रदनिष्ठैकत्वावच्छिन्ननिरूपकताकवृत्तित्वस्य धूमे असत्त्वात् नाव्याप्तिः। ह्रद-निष्ठाधिकरणतानिरूपितायाः द्रव्यत्वावच्छिन्नाधेयतायाः प्रमेयत्वावच्छिन्नाधेयतायाः च धूमे सत्त्वेपि न सा आधेयता ह्रदनिष्ठैकत्वावच्छिन्नाधिकरणतानिरूपिता। प्रमे-यत्वावच्छिन्नाधेयतानिरूपिताधिकरणतावच्छेदकत्वस्य केवलान्वयिधर्मे प्रमेयत्वा-दावेव सत्त्वात्, न ह्रदनिष्ठैकत्वे। एकत्वस्य तादृशाधिकरणतान्यूनवृत्तित्वेन अधि-करणतावच्छेदकत्वासंभवात्। परन्तु घटत्ववान् घटपटोभयत्वादित्यत्र घटत्वाभाव-वत्पटनिष्ठैकत्वावच्छिन्ननिरूपकताकवृत्तित्वाभावस्य घटपटोभयत्वे सत्त्वेन अतिव्याप्ति-संगतिः। तथा च एकधर्मावच्छिन्नाधेयताया ऐक्याभ्युपगमेपि क्षतिविरहेण तदनभ्युप-गमः अनुचितः।

नन्वेवमपि द्रव्यं सत्त्वादिति व्यभिचारिणि सत्तारूपहेतुनिष्ठाधेयतानिरूप-कतायाः यावद्द्रव्यनिष्ठत्वात् (गुणकर्मनिष्ठत्वाच्च) तदन्यूनवर्तिना सत्त्वेनैवावच्छि-न्नत्वात् एकत्वेन अनवच्छिन्नतया द्रव्यत्वाभाववद्गुणनिष्ठैकत्वावच्छिन्ननिरूपकताक-वृत्तित्वाभावः सत्त्वरूपहेतौ वर्तते इति अतिव्याप्तिरिति चेत्

न। केवलसत्तात्वावच्छिन्नाधेयतानिरूपकतायाः यावत्सत्तावन्निष्ठत्वेन सत्त्वा-वच्छिन्नत्वेऽपि तद्गुणवृत्तित्वविशिष्टसत्तात्वावच्छिन्नाधेयतानिरूपकतायाः तद्गुणमात्र-निष्ठायाः तद्गुणनिष्ठैकत्वावच्छिन्नतया द्रव्यत्वाभाववत्तद्गुणनिष्ठैकत्वावच्छिन्ननिरूपक-ताकवृत्तित्वस्यैव तत्र सत्त्वेनातिव्याप्त्यभावात्[\[78\]](\%22#_ftn78\%22 "\"\"") । वृत्तित्वसामान्याभावस्यैव निवेशेन तादृशयत्किंचिद्वृत्तित्वसत्त्वेपि सामान्याभावस्यासंभवात् अतिव्याप्तिपरिहारः।



**न चैवं साध्यसामानाधिकरण्यं[**\[79\]**](\%22#_ftn79\%22 "\"\"") न यथाश्रुतम्। तथा सति घटपटोभयत्वस्य साध्यवद्घटनिरूपितोभयत्वावच्छिन्ननिरूपितवृत्तित्वसत्त्वेन तद्विशेषणेनापि अतिव्याप्ते-रवारणात्। किन्तु साध्यवन्मात्रवृत्तिधर्मावच्छिन्ननिरूपकताकवृत्तित्वम्। तत्र साध्यव-न्मात्रवृत्तित्वं च साध्याभाववदवृत्तित्वम्। तथा च यद्येकधर्मावच्छिन्नाधेयता एका, तदा पर्वतत्वादेरपि साध्याभाववति ह्रदादौ प्रमेयत्वादिना वृत्तितया साध्यवन्मात्रवृत्तित्वा-संभवेन तदनभ्युपगमस्यावश्यकत्वात्, प्रथममेव तत्परित्यागौचित्येन यथाश्रुतलक्षणे वह्निमान् धूमात् इत्यादौ अव्याप्त्यसंभवात् निरुक्तपरिष्कारानावश्यकत्वेन अतिव्याप्त्य-संगतिः तदवस्थैव। **

**यदि साध्यसामानाधिकरण्यशरीरेपि साध्यवन्निष्ठनिरूपकतायां साध्यवन्मात्र-वृत्तिधर्मावच्छिन्नत्वम् अपहाय एकत्वावच्छिन्नत्वनिवेशनेन घटपटोभयत्वस्य साध्य-वद्घटनिष्ठैकत्वावच्छिन्ननिरूपकताकवृत्तित्वाभावेन अतिव्याप्तिवारणमित्युच्यते, तदा द्रव्यं घट-पटोभयत्वात् इत्यादौ सद्धेतावव्याप्तिः। हेतौ द्रव्यत्ववन्निष्ठैकत्वावच्छिन्न-निरूपकताकवृत्तित्वाभावात् इति वाच्यम्।**

**साध्यवन्मात्रवृत्तिधर्मावच्छिन्ननिरूपकताकवृत्तित्वमेव साध्यसामानाधिक-रण्यम्। तत्र साध्यवन्मात्रवृत्तित्वं च साध्याभाववन्निष्ठैकत्वावच्छिन्ननिरूपकताकवृत्ति-त्वाभावः। इत्थं च द्रव्यत्वाभाववान् यो गुणादिः तन्निष्ठैकत्वावच्छिन्ननिरूपकताक-वृत्तित्वाभाववन् यो धर्मः घटपटोभयत्वं तदवच्छिन्ननिरूपकताकवृत्तित्वं घटपटोभयत्वे वर्तते इति द्रव्यं घटपटोभयत्वात् इत्यादौ अव्याप्त्यसंभवात्। **

**तादृशधर्मे अव्यासज्यवृत्तित्वं विशेषणम्। तेन घटत्ववान् घटपटोभयत्वात् इत्यादौ साध्याभाववत्पटनिष्ठैकत्वावच्छिन्ननिरूपकताकवृत्तित्वाभाववद्घटपटोभयत्व-रूपव्यासज्यवृत्तिधर्मावच्छिन्ननिरूपकताकवृत्तित्वेपि नातिव्याप्तिः। द्रव्यं घटपटोभय-त्वात् इत्यादौ घटपटोभयत्वस्याव्यासज्यवृत्तित्वाभावेपि घटपटान्यतरत्त्वस्याव्यासज्य-वृत्तितया निरुक्तसाध्यवन्मात्रवृत्तितया तदवच्छिन्ननिरूपकताकवृत्तित्वस्य उभयत्वे सत्त्वान्नाव्याप्तिः। न च व्यासज्यवृत्तिधर्मनिष्ठाधेयतानिरूपकत्वे तत्पर्याप्त्यनुयोगित्व-रूपेण नाव्यासज्यवृत्तिधर्मः अवच्छेदक इति कथं घटपटान्यतरत्त्वमादायोक्तस्थले लक्षणसमन्वय इति वाच्यम्। अव्यासज्यवृत्तेरपि व्यासज्यवृत्तिधर्मपर्याप्त्यनुयोगिताव-च्छेदकताया आवश्यकत्वात्। कथमन्यथा घटौ इत्याकारकस्य घटत्वावच्छिन्नानुयोगि-ताकपर्याप्तिसंबन्धेन घटत्वावच्छिन्ने द्वित्वप्रकारकप्रत्ययस्य प्रमात्वम्। न च तत्प्रत्यये शुद्धपर्याप्तिसंबन्धेन द्वित्वं प्रकार इति शक्यते वक्तुम्। तथा सति गगने गगनानि इति प्रत्ययानामपि प्रमात्वापत्तेः। गगनेपि इतरसाधारणद्वित्वादेरबाधितत्वादिति पर्याप्ति-संबन्धेन द्वित्वादिप्रकारकप्रत्ययस्य उद्देश्यतावच्छेदकधर्मावच्छिन्नानुयोगिताकपर्याप्ति-संसर्गकत्वनियमस्य अवश्यमभ्युपेयत्वादिति सर्वं चतुरस्रम्।**



नन्वेवमपि घटत्ववान् घटपटोभयत्वात् इत्यत्रातिव्याप्तिवारणार्थं माथुर्यां हेतौ हेतुतावच्छेदकसंबन्धेन साध्यसामानाधिकरण्यं विशेषणं निवेश्यते। तथा च साध्याधि-करणवृत्तित्वे सति साध्याभावाधिकरणवृत्तित्वाभाववत्त्वं व्याप्तिः। प्रकृतानुमाने च घटपटोभयत्वे साध्याभावाधिकरणवृत्तित्वाभावसत्त्वेपि साध्यतावच्छेदकीभूतसमवायेन घटत्वाधिकरणे घटपटोभयत्वस्य पर्याप्तिसंबन्धेन अवृत्तित्वात् नातिव्याप्तिरिति वस्तुतः समाधेयम्। तच्च साध्याधिकरणवृत्तित्वं यदि यथाश्रुतं, तदा घटपटोभयत्वेपि घटत्ववद्घटनिष्ठोभयत्वावच्छिन्ननिरूपकताकवृत्तित्वसत्त्वात् पुनरतिव्याप्तिप्रसङ्गः। तत्परिहाराय साध्यसामानाधिकरण्यं साध्यवन्मात्रवृत्तिधर्मावच्छिन्ननिरूपकताक-वृत्तित्वं विवक्षणीयम्। साध्यवन्मात्रवृत्तित्वं च साध्याभाववदवृत्तित्वम्। परन्तु ‘तद्धर्मावच्छिन्नाधेयता तद्धर्माश्रयसकलव्यक्तिवृत्तिः’ इति नियमेन एकधर्माव-च्छिन्नाधेयतायाः ऐक्येन, ह्रदनिष्ठनिरूपकताका या प्रमेयत्वावच्छिन्नाधेयता ह्रदत्वादि-निष्ठा सैव पर्वतत्वादिनिष्ठापि भवतीति पर्वतत्वादेरपि साध्याभाववद्वृत्तित्वात् साध्या-भाववदवृत्तिधर्मस्य अप्रसिद्ध्या असंभवः। तत्परिहाराय अन्ततो गत्वापि एकधर्माव-च्छिन्नाधेयतायाः ऐक्यनियमस्य परित्यागः आवश्यकः। तथा च प्रथममेव तत्परित्याग उचित इति यथाश्रुतलक्षणे वह्निमान् धूमादित्यत्र ह्रदादिनिरूपितद्रव्यत्वावच्छिन्ना-धेयतामादायाव्याप्त्यसंभवेन साध्याभाववन्मात्रवृत्तीत्यादिपरिष्कारस्यानावश्यकत्वेन घटत्ववान् घटपटोभयत्वात् इत्यत्र अतिव्याप्तिकथनम् असंगतमेव।

यदि च साध्यसामानाधिकरण्यमपि न साध्याभाववदवृत्तिधर्मावच्छिन्ननिरू-पकताकवृत्तित्वं, किन्तु साध्यवन्निष्ठैकत्वावच्छिन्ननिरूपकताकवृत्तित्वमेवेति नाप्रसि-द्ध्यासंभवः। तथा च घटपटोभयत्वे साध्यवन्निष्ठैकत्वावच्छिन्ननिरूपकताकवृत्तित्वा-भावात् अतिव्याप्तिवारणं संभवतीत्युच्यते, तदा तेनैव न्यायेन द्रव्यं घटपटोभयत्वात् इत्यत्राव्याप्तिः। तत्र हेतौ घटपटोभयत्वे द्रव्यत्ववन्निष्ठैकत्वावच्छिन्ननिरूपकताकवृत्ति-त्वाभावात् (उभयत्वावच्छिन्ननिरूपकताकवृत्तित्वस्यैव तत्र सत्त्वात्) इति तादृशा-व्याप्तेरपरिहार एवेति चेत्

न। साध्यसामानाधिकरण्यं साध्यवन्मात्रवृत्तिधर्मावच्छिन्ननिरूपकताक-वृत्तित्वमेव। साध्यवन्मात्रवृत्तित्वं च तादृशधर्मे साध्याभाववन्निष्ठैकत्वावच्छिन्ननिरूप-कताकवृत्तित्वाभावः। तथा च द्रव्यं घटपटोभयत्वादित्यत्र साध्याभाववान् गुणादिः, तन्निष्ठैकत्वावच्छिन्ननिरूपकताकवृत्तित्वाभाववान् यो धर्मः घटपटोभयत्वं, तदव-च्छिन्ननिरूपकताकवृत्तित्वं घटपटोभयत्वे वर्तते इति तस्य साध्यसामानाधिकरण्यं वर्तते इति नाव्याप्तिः। परं तु घटत्ववान् घटपटोभयत्वात् इत्यत्र घटत्वाभाववत्पटनिष्ठैकत्वाव-च्छिन्ननिरूपकताकवृत्तित्वाभाववान् धर्मः घटपटोभयत्वम्, तदवच्छिन्ननिरूपकताक-वृत्तित्वमेव घटपटोभयत्वे वर्तते इत्यतिव्याप्तिस्तदवस्थैव। तत्परिहाराय साध्यवन्मात्र-वृत्तिधर्मे अव्यासज्यवृत्तित्वं निवेशनीयम्। तथा च घटत्वाभाववन्निष्ठैकत्वावच्छिन्न-निरूपकताकवृत्तित्वाभाववद्घटपटोभयत्वरूपव्यासज्यधर्मावच्छिन्ननिरूपकताकवृत्ति-त्वस्य घटपटोभयत्वे सत्त्वेऽपि तादृशाव्यासज्यवृत्तिधर्मावच्छिन्ननिरूपकताकवृत्ति-त्वाभावसत्त्वात् नातिव्याप्तिः।

द्रव्यं घटपटोभयत्वात् इत्यत्र घटपटोभयत्वस्य व्यासज्यवृत्तित्वेऽपि घट-पटान्यतरत्त्वस्य अव्यासज्यवृत्तितया निरुक्तसाध्यवन्मात्रवृत्तितया च तदवच्छिन्न-निरूपकताकवृत्तित्वस्य घटपटोभयत्वे सत्त्वात् नाव्याप्तिः।

ननु घटपटोभयत्वरूपव्यासज्यवृत्तिधर्मनिष्ठाधेयतानिरूपकतायां घटपटोभय-निष्ठायां घटपटोभयत्वपर्याप्त्यनुयोगित्वेन रूपेण घटपटान्यतरत्त्वं नावच्छेदकम्[\[80\]](\%22#_ftn80\%22 "\"\"") । तथा च कथं घटपटान्यतरत्त्वमादायोक्तस्थले लक्षणसमन्वय इति चेत्- न। अव्यासज्य-वृत्तित्वेऽपि घटपटान्यतरत्त्वस्य व्यासज्यवृत्तिघटपटोभयत्वपर्याप्त्यनुयोगितावच्छेदक-त्वमावश्यकमेव।
तथाऽनङ्गीकारे ‘घटौ’ इति प्रमानुपपत्तेः। तत्र हि घटत्वावच्छिन्ने घटत्वरूपाव्यासज्यवृत्तिधर्मावच्छिन्नानुयोगिताकपर्याप्तिसंबन्धेन द्वित्वं प्रकारः। तथा चोक्तस्थलीयप्रमात्वान्यथानुपपत्त्या अव्यासज्यवृत्तेरपि व्यासज्यवृत्तिधर्मपर्याप्त्यनु-योगितावच्छेदकत्वमङ्गीकरणीयमिति घटपटान्यतरत्त्वमादाय लक्षणसमन्वयः।

ननु ‘घटौ’ इति प्रत्यये घटत्वावच्छिन्नानुयोगिकपर्याप्तिसंबन्धेन द्वित्वस्य न प्रकारत्वम्, अपि तु शुद्धपर्याप्तिसंबन्धेन घटत्वावच्छिन्ने एव तस्य प्रकारत्वमिति चेत्- न। तथा सति ‘गगने’ ‘गगनानि’ इति प्रमात्मकप्रत्ययापत्तिः। गगनेऽपि गगनघटो-भयगतद्वित्वादेरबाधितत्वात्। तथा च द्वित्वादिप्रकारकप्रत्ययस्य उद्देश्यतावच्छेदक-धर्मावच्छिन्नानुयोगिताकपर्याप्तिसंसर्गकत्वमावश्यकमेवेति घटपटान्यतरत्त्वस्यापि घट-पटोभयत्वपर्याप्त्यनुयोगितावच्छेदकत्वं स्वीकरणीयमेव।





------------------------------------------------------------------------



[\[1\]](\%22#_ftnref1\%22 "\"\"") विभावनीयम् इति तु इदानीं माथुर्यां नोपलभ्यते। यत्र कुत्रापि मातृकायां स्यात्।





[\[2\]](\%22#_ftnref2\%22 "\"\"") पक्षतावच्छेदकं व्याप्तित्वम्?





[\[3\]](\%22#_ftnref3\%22 "\"\"") एकघटवति घटाभाववानिति व्यवहारो नास्ति। नीलघटवति पीतघटाभावव्यवहारस्तु वर्तते। तत्प्रतियोगितावच्छेदकं तु पीतघटत्वमेव। अथ वा पीतघटाभावाभिप्रायेणैव घटाभावव्यवहारः। प्रतियोगितावच्छेदकं तु पीतघटत्वमेव। एतद्विचारणीयम्।





[\[4\]](\%22#_ftnref4\%22 "\"\"") वृत्तिश्च गं.पा. साध्याभाववद्वृत्तिश्च कामाख्यानाथपाठः।





[\[5\]](\%22#_ftnref5\%22 "\"\"") दिनकरीये अभावनिरूपणे पृ.70.





[\[6\]](\%22#_ftnref6\%22 "\"\"") चन्द्रनारायणभट्टैः सिद्धान्तलक्षणक्रोडपत्रे उक्तम्।





[\[7\]](\%22#_ftnref7\%22 "\"\"") अर्थानुवादः गादाधरी पृ.93.





[\[8\]](\%22#_ftnref8\%22 "\"\"") जागदीशी पृ.235.





[\[9\]](\%22#_ftnref9\%22 "\"\"") रूपत्वस्य साध्यतावच्छेदकस्य समवायेन रूपे विद्यमानत्वात् समवायसंबन्धः साध्यतावच्छेदकताघटकः इत्याशयः।





[\[10\]](\%22#_ftnref10\%22 "\"\"") भेदद्वयवान्नेति भेदस्यैवान्यतरत्त्वरूपत्वात्।





[\[11\]](\%22#_ftnref11\%22 "\"\"") साध्यताघटकसंबन्धः संयोगसंबन्धः, साध्यतावच्छेदकताघटकसंबन्धश्च विषयिता-समवायान्यतरसंबन्धः इति बोध्यम्। तत्र समवायेन वह्नित्वविशिष्टस्य वह्नेः पर्वते सत्त्वात् ह्रदादौ चाभावात्, तदवृत्तित्वात् धूमस्य अयं सद्धेतुः।





[\[12\]](\%22#_ftnref12\%22 "\"\"") तन्मात्रप्रतियोगिकस्यैवोपादानात्।





[\[13\]](\%22#_ftnref13\%22 "\"\"")साध्यतावच्छेदकतानिरूपितसंसर्गतानवच्छेदकधर्मावच्छिन्नसंसर्गताकावच्छेदकत्वानिरूपकत्वे सति साध्यतावच्छेदकतानिरूपितसंसर्गतावच्छेदकतापर्याप्त्यधिकरणधर्मावच्छिन्नसंसर्गता-कावच्छेदकतानिरूपिका या प्रतियोगिता इति पूर्वोक्ते सत्यन्तमित्यर्थः।





[\[14\]](\%22#_ftnref14\%22 "\"\"") वह्नित्ववत्त्वान् ?





[\[15\]](\%22#_ftnref15\%22 "\"\"") वह्निनिष्ठ ग.आ.पा.





[\[16\]](\%22#_ftnref16\%22 "\"\"") इदं तादात्म्येन द्रव्यं गुणात् इत्यत्र यथा तादात्म्येन द्रव्यं साध्यम्, अर्थात् द्रव्याभेदः साध्यः, तथा वह्निमतः तादात्म्येन साध्यतायाम् इदं तादात्म्येन वह्निमत् धूमादिति अनुमानप्रयोगः। ग्रन्थकृतश्चेयं रीतिः 44 कोटावपि व्यक्ता। अनुपदमपि यत्तुमते अस्ति।





[\[17\]](\%22#_ftnref17\%22 "\"\"") परिवर्तितम्। प्रकारतायाः ग.आ.पा.





[\[18\]](\%22#_ftnref18\%22 "\"\"") दीधितौ अवच्छेदकत्वनिरुक्त्यारम्भे।





[\[19\]](\%22#_ftnref19\%22 "\"\"") अस्य पूर्वपक्षस्य समाप्तिः अष्टमकोटौ। समाधानं नवमकोटौ।





[\[20\]](\%22#_ftnref20\%22 "\"\"") पूर्वपक्षसमाप्तिः अष्टमकोटौ। उत्तरं तु नवमकोटौ।





[\[21\]](\%22#_ftnref21\%22 "\"\"") साध्याभावनिष्ठावच्छेदकताभिन्ना, अधिकरणत्वनिष्ठावच्छेदकताभिन्ना या अवच्छेदकता तदनिरूपकत्वे सति एतदुभयावच्छेदकतानिरूपिका या अधिकरणनिष्ठावच्छेदकता, तद्भिन्ना वृत्तितात्वनिष्ठावच्छेदकत्वभिन्ना या अवच्छेदकता तदनिरूपकत्वे सति, एतदुभयावच्छेदकता-निरूपिका या वृत्तित्वनिष्ठप्रतियोगिता तन्निरूपकाभावः वृत्तित्वसामान्याभावः। अयं च प्रकारः पञ्चलक्षणीसर्वस्वे गङ्गाव्याख्यायां च स्पष्टः।





[\[22\]](\%22#_ftnref22\%22 "\"\"") सद्धेतुत्वं शतकोटेः प्राक् यत्तुकारमतनिरूपणावसरे (पृ.146)निरूपितम्। तथा अनुमानाकारेपि वह्नित्वत्वावच्छिन्नवत् इति निर्देशेपि वह्नित्वत्वावच्छिन्नस्य वह्नित्वस्य साध्यतावच्छेदकत्वं, विषयितया वह्नित्वविशिष्टस्य ज्ञानस्यैव तादात्म्येन साध्यत्वं च निरूपितप्रायम्।





[\[23\]](\%22#_ftnref23\%22 "\"\"") मूले नास्ति, केवलं सौकर्यार्थं निवेशितम्।





[\[24\]](\%22#_ftnref24\%22 "\"\"") प्रमेयवह्निसाध्यके प्रमेयवह्नित्वनिष्ठसाध्यतावच्छेदकताविशिष्टवह्नित्वनिष्ठावच्छेदकताकप्रति-योगिताकाभाव एव लक्षणघटक इत्याशयः।





[\[25\]](\%22#_ftnref25\%22 "\"\"") इदं तु प्रकारविधया। संसर्गविधया तु गङ्गायां निरूपितं वर्तते। अत्रापि उत्तरत्र स्पष्टा।





[\[26\]](\%22#_ftnref26\%22 "\"\"") शतकोट्यारम्भात् प्राक् निष्कृष्टानुगमप्रदर्शनावसरे निरूपितमेतत्।





[\[27\]](\%22#_ftnref27\%22 "\"\"") मूले नास्ति।





[\[28\]](\%22#_ftnref28\%22 "\"\"") मूले साध्याभाववृत्तित्वं साध्यसामान्यीयप्रतियोगितायां विवक्ष्यते (पृ. 23, गङ्गा.51)





[\[29\]](\%22#_ftnref29\%22 "\"\"") अस्यां कोटौ शङ्कारम्भः। समाधानं तु 20 कोटौ।





[\[30\]](\%22#_ftnref30\%22 "\"\"") पृ.23. गङ्गा. 41.





[\[31\]](\%22#_ftnref31\%22 "\"\"") प्रतियोगितायाः ग.आ.





[\[32\]](\%22#_ftnref32\%22 "\"\"") निरुक्तव्यापकताघटकसंबन्धघटकप्रतियोगितायां?





[\[33\]](\%22#_ftnref33\%22 "\"\"") तन्निरूपिता इत्यस्य प्रतियोगित्वनिष्ठप्रतियोगिता इत्यनेनान्वयः।





[\[34\]](\%22#_ftnref34\%22 "\"\"")प्रतियोगितावच्छेदकत्वनिष्ठावच्छेदकतैव प्रतियोगित्वनिष्ठावच्छेदकतानिरूपित-अवच्छेदकत्व निष्ठप्रतियोगिता इति विभज्य दर्शिता। अथवा पर्याप्तीयप्रतियोगित्वनिष्ठावच्छेदकतेयम्।





[\[35\]](\%22#_ftnref35\%22 "\"\"") पटत्व ग.आ.पा.





[\[36\]](\%22#_ftnref36\%22 "\"\"") यत्किंचित्प्रतियोगितावच्छेदकतावद्धर्मपर्याप्तावच्छेदकताका या प्रतियोगिता इत्यर्थः। तत् = प्रतियोगिता।





[\[37\]](\%22#_ftnref37\%22 "\"\"") सामान्यस्याभावात् ग.आ.पा.





[\[38\]](\%22#_ftnref38\%22 "\"\"") वह्निसामान्याभावीयप्रतियोगिताया एव तत्तद्वह्निनिष्ठत्वात्।





[\[39\]](\%22#_ftnref39\%22 "\"\"") एतत्तु एतत्कोट्युक्तमेव यत्किंचित्प्रतियोगितावच्छेदकधर्मावच्छिन्नप्रतियोगिता इत्येतदेव एवं व्युत्क्रमेण परिष्कृतम्।





[\[40\]](\%22#_ftnref40\%22 "\"\"") साध्यतावच्छेदकवति प्रतियोगितायाः संबन्धोयम्। स्वं प्रतियोगिता। द्वितीयस्वं च प्रतियोगितैव। अथवा स्वनिरूपकाभावनिरूपितप्रतियोगितायां स्वावच्छेदकावच्छिन्नेति विशेषणम्।





[\[41\]](\%22#_ftnref41\%22 "\"\"") प्रतिव्यक्तिविश्रान्ता प्रतियोगिता चेत्, या प्रतियोगिता वह्नौ सा वह्निस्वरूपा, तदन्यघटाद्यवृत्तिः भवति।





[\[42\]](\%22#_ftnref42\%22 "\"\"") प्रत्येकावृत्तेः उभयवृत्तित्वासंभवादिति जगदीशाभिप्रायात् द्र0 गङ्गा पृ.80.





[\[43\]](\%22#_ftnref43\%22 "\"\"") प्रतियोगितावच्छेदक ग.आ.पा. प्रतियोगितावच्छेदकतापर्याप्त्यनवच्छेदक इति स्यात्।





[\[44\]](\%22#_ftnref44\%22 "\"\"") कालविशेषा?





[\[45\]](\%22#_ftnref45\%22 "\"\"") पुरस्तात् ‘कपिसंयोगी एतद्वृक्षत्वात्’ इत्यत्राव्याप्तिवारणाय साध्याभावनिरूपितनिरवच्छिन्ना-धिकरणतायाः विवक्षितत्वात्। द्र0 माथुरी पृ. 40, गङ्गा. 59.





[\[46\]](\%22#_ftnref46\%22 "\"\"") 55 कोटौ इति।





[\[47\]](\%22#_ftnref47\%22 "\"\"") वह्निपटो ग.आ.पा.





[\[48\]](\%22#_ftnref48\%22 "\"\"") तादृशवृक्ष इति ग.आ.पा. पूर्वकोट्यनुसारेण परिवर्तितः।





[\[49\]](\%22#_ftnref49\%22 "\"\"") व्यापकतावच्छेदक ?





[\[50\]](\%22#_ftnref50\%22 "\"\"") व्याप्यवृत्तित्व इति ग.आ.पा. परिवर्तितः।





[\[51\]](\%22#_ftnref51\%22 "\"\"") केनापि?





[\[52\]](\%22#_ftnref52\%22 "\"\"") यः वृक्षः कपिसंयोगविशिष्टो भवति तत्र विद्यमाना प्रतियोगिता कपिसंयोगवान्नेति भेदीय-प्रतियोगिता वृक्षनिष्ठा व्याप्यवृत्तिरेव इत्याशयः।





[\[53\]](\%22#_ftnref53\%22 "\"\"") प्रागभावस्य ग.आ.पा.





[\[54\]](\%22#_ftnref54\%22 "\"\"") तद्गुणवृत्तित्वे ग.आ.पा.





[\[55\]](\%22#_ftnref55\%22 "\"\"") प्रतियोगितायाः कथं प्रतियोगितावच्छेदकीभूततद्गुणत्वरूपत्वमिति चिन्त्यम्। प्रतियोगितायाः स्वरूपसंबन्ध-विशेषरूपत्वात्, न हि तद्गुणत्वं स्वरूपसंबन्धरूपमिति स्वीक्रियते नैयायिकैः।





[\[56\]](\%22#_ftnref56\%22 "\"\"") द्र0 माथुरी पृ.40, गङ्गा. पृ.59.
94 कोटौ विवृतं चेदम्।





[\[57\]](\%22#_ftnref57\%22 "\"\"") अभावाभावत्वेन?





[\[58\]](\%22#_ftnref58\%22 "\"\"") पटत्वात्?





[\[59\]](\%22#_ftnref59\%22 "\"\"") मूले माथुर्यां पृ. 23, गङ्गा. पृ.41.





[\[60\]](\%22#_ftnref60\%22 "\"\"") मूले माथुर्यां पृ.40, गं.59. 94 कोटौ विवृतम्।





[\[61\]](\%22#_ftnref61\%22 "\"\"") पूर्वोक्तारुचिबीजं तु मूलत्यागप्रसङ्गः।





[\[62\]](\%22#_ftnref62\%22 "\"\"") अस्य अग्रे प्रकारता इत्यनेनान्वयः।





[\[63\]](\%22#_ftnref63\%22 "\"\"") कालिकसंबन्धावच्छिन्ना या घटनिष्ठा प्रतियोगिता तन्निरूपकाभावेत्यर्थः।





[\[64\]](\%22#_ftnref64\%22 "\"\"") ‘स्वरूपेण प्रमेयत्वाभाववान्’ इति बुद्धिं प्रति ‘कालिकेन प्रमेयत्ववान्’ इति निश्चयस्य प्रति-बन्धकत्वात्।





[\[65\]](\%22#_ftnref65\%22 "\"\"") प्रमेयत्वाभावनिष्ठ-प्रमेयत्वाभावप्रतियोगिककालिकसंबन्धावच्छिन्नप्रतियोगिताकाभावस्यैव प्रमे-यत्वाभावाभावत्वात् स्वप्रतियोगितावच्छेदकसंबन्धावच्छिन्ना प्रकारता पूर्वोक्तैव, न तु स्वरूप-संबन्धावच्छिन्ना प्रमेयत्वाभावनिष्ठा प्रकारता।





[\[66\]](\%22#_ftnref66\%22 "\"\"") माथुरी पृ.40,गङ्गा.59.





[\[67\]](\%22#_ftnref67\%22 "\"\"") हरिहरशास्त्रिकृतक्रोडपत्रे इदमस्ति।





[\[68\]](\%22#_ftnref68\%22 "\"\"") माथुरी पृ.37, गङ्गा.पृ.51.





[\[69\]](\%22#_ftnref69\%22 "\"\"") घटभेदाभावो घटत्वम्, तद्भेदः घटत्वे नास्ति, तस्मात् घटत्वव्यावृत्तः। घटभेदस्तु न तथा, घटत्वे वर्तमानत्वात्।





[\[70\]](\%22#_ftnref70\%22 "\"\"") तस्यास्साध्यरूपतया ग.आ.पा.





[\[71\]](\%22#_ftnref71\%22 "\"\"") साध्याभावः कालिकेन प्रमेयाभावस्य कालिकेनाभावोपि, स च न यावत्प्रमेयरूपः, किन्तु प्रमेयसामान्यादतिरिक्त एव। तथा हि कालिकसंबन्धावच्छिन्नप्रमेयनिष्ठप्रतियोगिताकाभावरूपः प्रमेयाभावः (स्वरूपसंबन्धेन नित्ये वर्तमानः) कालिकसंबन्धेन जन्ये वर्तते। प्रमेयाभावनिष्ठ-कालिकसंबन्धावच्छिन्नप्रतियोगिताकाभावरूपः प्रमेयाभावाभावः स्वरूपसंबन्धेन नित्ये एव वर्तते, न तु जन्ये, तत्र कालिकसंबन्धावच्छिन्नप्रमेयनिष्ठप्रतियोगिताकाभावस्यैव कालिकसंबन्धेन सत्त्वात्। प्रमेयसामान्यं तु जन्येपि अस्ति, परं न तत्र प्रमेयाभावनिष्ठकालिकसंबन्धावच्छिन्न-प्रतियोगिताकाभावः इत्ययमतिरिक्त एव, न तु यावत्प्रमेयस्वरूपः।





[\[72\]](\%22#_ftnref72\%22 "\"\"") द्र0 वृत्त्यन्तं प्रतियोगिताविशेषणम् इतिस्थलीयं सर्वस्वम्। पृ.26.





[\[73\]](\%22#_ftnref73\%22 "\"\"") प्रतियोगितावच्छेदकवत्प्रतियोग्यपि अन्योन्याभावाभाव इति मतेनेदम्।





[\[74\]](\%22#_ftnref74\%22 "\"\"") पटे इति नास्ति गङ्गापाठे।





[\[75\]](\%22#_ftnref75\%22 "\"\"") घटो न घटपटोभयम् इतिवत् पटो न घटपटोभयम् संगमेश्वरीयपाठः, घटो न घटपटोभयम् इतिवत् घटत्वाभाववान् न घटपटोभयम् गङ्गापाठः। पटो न घटपटोभयम् सर्वस्वपाठः।





[\[76\]](\%22#_ftnref76\%22 "\"\"") धूमादित्यादेः ग.आ.पा.





[\[77\]](\%22#_ftnref77\%22 "\"\"") साध्यवदवृत्ति? साध्यवन्मात्रवृत्ति?





[\[78\]](\%22#_ftnref78\%22 "\"\"") अत्र संगमेश्वरीये तद्गुणनिष्ठैकत्वेनावच्छिन्नतया इति वर्तते। गङ्गायां तु गुणनिष्ठैकत्वावच्छिन्नतया इति वर्तते। द्र0 गङ्गा पृ.80.





[\[79\]](\%22#_ftnref79\%22 "\"\"") घटत्वान् घटपटोभयत्वात् इत्यत्राव्याप्तिपरिहाराय मथुरानाथेन निवेशितं “हेतुतावच्छेदकसंबन्धेन साध्यसमानाधिकरणत्वम्” इत्यर्थः। तथा च साध्याभावाधिकरणवृत्तित्वाभाववत्त्वे सति साध्यसामानाधिकरण्यं व्याप्तिरित्यर्थः।





[\[80\]](\%22#_ftnref80\%22 "\"\"") ‘घटपटोभयत्वपर्याप्त्यनुयोगि घटपटान्यतरत्, तदवच्छेदकत्वं घटपटान्यतरत्त्वे’ इति न संभवति,
व्यासज्यवृत्तिधर्मनिष्ठाधेयतानिरूपकतावच्छेदकत्वम् अव्यासज्यवृत्तिधर्मे कथमिति शङ्काशयः।



**------------------------------------------------------------------ **











****

**द्वितीयलक्षणम्**



(साध्याभावपदवैयर्थ्यविचारः)

**साध्यवद्भिन्नसाध्याभाववदवृत्तित्वमिति लक्षणे साध्यवद्भिन्नश्चासौ साध्याभाव-वांश्चेति प्राचीनानुमतकर्मधारयपक्षः साध्याभावपदवैयर्थ्यदूषणेन दूषितो मथुरानाथेन (माथुरी पृ. 55, गङ्गा. 85)।**

**अयमाशयः। साध्यवद्भिन्नसाध्याभाववद्वृत्तित्वाभावत्वस्य स्वसमानाधिकरणं स्वावच्छिन्नाविषयकप्रतीतिविषयतावच्छेदकं यत् व्याप्यतावच्छेदकीभूतसाध्यवद्भिन्न-वृत्तित्वाभावत्वं, तद्घटितत्वेन व्याप्यतानवच्छेदकतया इतरभेदसाधने ताद्रूप्येण हेतुतायां व्याप्यत्वासिद्धिरिति। **

**न च साध्यवद्भिन्नसाध्याभाववद्वृत्तित्वाभावः न तादृशवृत्तित्वनिष्ठप्रतियोगि-ताकाभावमात्रम्, वृत्तित्वविशेषाभावमादाय व्यभिचारिण्यतिप्रसङ्गापातात्। किन्तु तादृ-शवृत्तितात्वावच्छिन्नप्रतियोगिताकाभावः। एवं साध्यवद्भिन्नवृत्तित्वाभावोऽपि साध्यव-द्भिन्ननिरूपितवृत्तितात्वावच्छिन्नप्रतियोगिताकाभाव एव। तथा च साध्यवद्भिन्नसाध्या-भाववद्वृत्तितात्वावच्छिन्नाभावत्व-साध्यवद्भिन्ननिरूपितवृत्तितात्वावच्छिन्नाभावत्वयोः प्रतियोगितावच्छेदकशरीरे साध्याभावघटन-अघटनाभ्यां
विभिन्नाभावमात्रनिष्ठयोः पर-स्परसामानाधिकरण्यविरहात् परस्परघटितत्वविरहेण च न साध्यवद्भिन्नसाध्याभाव-वद्वृत्तितात्वावच्छिन्नप्रतियोगिताकाभावत्वस्य व्याप्यतावच्छेदकत्वहानिरिति वाच्यम्। **

**वृत्तित्वविशेषाभावमादाय व्यभिचारिण्यतिव्याप्तिवारणाय विवक्षिते (1)साध्य-वद्भिन्नसाध्याभाववद्वृत्तितात्वावच्छिन्नप्रतियोगिताकाभावत्व-(2)साध्यवद्भिन्ननिरूपित-वृत्तितात्वावच्छिन्नाभावत्वे (1)साध्यवद्भेदनिष्ठावच्छेदकतानिरूपक-साध्याभावनिष्ठाव-च्छेदकतानिरूपक-अधिकरणनिष्ठावच्छेदकतानिरूपक-वृत्तितात्वावच्छिन्नप्रतियोगिता-काभावत्व-(2)साध्यवद्भेदनिष्ठावच्छेदकतानिरूपक-अधिकरणनिष्ठावच्छेदकतानिरूप-क-वृत्तितात्वावच्छिन्नप्रतियोगिताकाभावत्वरूपे। (तत्र[**\[1\]**](\%22#_ftn1\%22 "\"\"")) (1)साध्यवद्भेदनिष्ठावच्छेदक-ताक-साध्याभावनिष्ठावच्छेदकताक-अधिकरणनिष्ठावच्छेदकताक-वृत्तितात्वावच्छिन्न-प्रतियोगिताकाभावत्वाश्रये अभावे “अधिकन्तु”[**\[2\]**](\%22#_ftn2\%22 "\"\"") इत्यादिन्यायेन (2)साध्यवद्भेदनिष्ठा-वच्छेदकताक-अधिकरणनिष्ठावच्छेदकताक-वृत्तितात्वावच्छिन्नप्रतियोगिताकाभावत्व-सत्त्वात् सामानाधिकरण्यस्य सत्त्वात्, साध्यवद्भेदनिष्ठावच्छेदकतानिरूपितत्व-साध्या-भावनिष्ठावच्छेदकतानिरूपितत्वोभयरूपेण अधिकरणनिष्ठावच्छेदकताघटितप्रथमध-र्मस्य साध्यवद्भेदनिष्ठावच्छेदकतानिरूपितत्वेनाधिकरणनिष्ठावच्छेदकताघटितप्राङ्नि-रुक्तद्वितीयधर्मघटितत्वसत्त्वेन प्रथमधर्मस्य व्याप्यतानवच्छेदकत्वस्य दुर्वारत्वात्।**



‘**साध्यवद्भिन्नश्चासौ साध्याभाववांश्च**’** इति कर्मधारये साध्याभाववत्पद-वैर्यथ्यं स्यात्, साध्यवद्भिन्नावृत्तित्वस्यैव सम्यक्त्वादिति**।

तस्यायमाशयः। लक्षणस्य इतरभेदानुमितिप्रयोजनकतया ‘साध्यवद्भिन्न-साध्याभाववदवृत्ति हेतुरूपं व्याप्यं वा स्वेतरभिन्नं, साध्यवद्भिन्नसाध्याभाव-वद्वृत्तित्वाभावात्’ इति इतरभेदसाधने साध्यवद्भिन्नसाध्याभाववद्वृत्तित्वाभावत्वरूपं यत् प्रकृतहेतुतावच्छेदकं तस्य, साध्यवद्भिन्नसाध्याभाववद्वृत्तित्वाभावत्वसमाना-धिकरणं स्वावच्छिन्नाविषयकप्रतीतिविषयतावच्छेदकं व्याप्यतावच्छेदकीभूतं च यत् साध्यवद्भिन्नवृत्तित्वाभावत्वं तद्घटितत्वेन स्वसमानाधिकरणव्याप्यतावच्छेदकधर्मा-न्तरघटिततया व्याप्यतानवच्छेदकत्वमिति नियमेन साध्यवद्भिन्नसाध्याभाव-वद्वृत्तित्वाभावस्य व्याप्यत्वासिद्धिरिति।

अथ साध्यवद्भिन्नसाध्याभाववद्वृत्तित्वाभावः साध्यवद्भिन्नसाध्याभाववद्वृत्ति-तात्वावच्छिन्नप्रतियोगिताकाभावः वाच्यः। न तु वृत्तित्वप्रतियोगिताकोऽभावः। तथात्वे साध्यवद्भिन्नह्रदवृत्तित्वं नास्तीत्यभावमादाय धूमवान् वह्नेः इत्यादौ अतिव्याप्त्यापत्तेः। एवम् एतादृशातिप्रसङ्गभयेनैव साध्यवद्भिन्नवृत्तित्वाभावोऽपि साध्यवद्भिन्नवृत्तितात्वाव-च्छिन्नप्रतियोगिताकाभावो बोध्यः। तथा च साध्यवद्भिन्नसाध्याभाववद्वृत्तित्वाभावत्व-साध्यवद्भिन्नवृत्तित्वाभावत्वयोः प्रतियोगितावच्छेदकशरीरे साध्याभावघटन-अघट-नाभ्यां विभिन्नाभावमात्रनिष्ठयोः परस्परसामानाधिकरण्यविरहात्, तथा परस्पर-घटितत्वविरहाच्च उक्तहेतुतावच्छेदकस्य न व्याप्यतानवच्छेदकत्वमिति चेत्

न। सत्यमुक्तरीत्या व्यभिचारिण्यतिव्याप्तिवारणाय वृत्तितात्वावच्छिन्नप्रति-योगिताकाभावो निवेशनीयः। परन्तु तथात्वे उभयोः लक्षणयोः स्वरूपमित्थं भवति- **साध्यवद्भिन्नसाध्याभाववद्वृत्तित्वाभावः** नाम साध्यवद्भेदनिष्ठावच्छेदकतानिरूपक-साध्याभावनिष्ठावच्छेदकतानिरूपक-अधिकरणनिष्ठावच्छेदकतानिरूपक-वृत्तितात्वा-वच्छिन्नप्रतियोगिताकाभावः। **साध्यवद्भिन्नवृत्तित्वाभावस्तु** साध्यवद्भेदनिष्ठावच्छेदक-तानिरूपक-अधिकरणतानिष्ठावच्छेदकतानिरूपकवृत्तितात्वावच्छिन्नप्रतियोगिताका-भावः। तथा च साध्यवद्भेदनिष्ठावच्छेदकतानिरूपक-साध्याभावनिष्ठावच्छेदकता-निरूपक-अधिकरणनिष्ठावच्छेदकतानिरूपकवृत्तितात्वावच्छिन्नप्रतियोगिताकाभा-वत्वाश्रये प्रथमेऽभावे ‘अधिकं तु प्रविष्टम्, न तद्धान्यै’ इति न्यायेन साध्यवद्भेदनिष्ठाव-च्छेदकतानिरूपक-अधिकरणनिष्ठावच्छेदकतानिरूपकवृत्तितात्वावच्छिन्नप्रतियोगि-ताकाभावत्वसत्त्वात्
प्रथमाभावत्वसामानाधिकरण्यं द्वितीयाभावत्वे। एवं प्रथमधर्मस्य द्वितीयधर्मघटितत्वस्यापि सत्त्वात् व्याप्यतानवच्छेदकत्वमेव।



**न च साध्यवद्भिन्नसाध्याभाववद्वृत्तित्वाभाव-साध्यवद्भिन्नवृत्तित्वाभावौ यदि (1) साध्यवद्भेदनिष्ठावच्छेदकताक-साध्याभावनिष्ठावच्छेदकताक-अधिकरणनिष्ठाव-च्छेदकताक-वृत्तितात्वावच्छिन्नप्रतियोगिताकाभाव- (2) साध्यवद्भेदनिष्ठावच्छेदकताक-अधिकरणनिष्ठावच्छेदकताक-वृत्तितात्वावच्छिन्नप्रतियोगिताकाभावरूपौ, तदा व्यभि-चारिणि धूमवद्भिन्नधूमाभाववद्ध्रदनिरूपितवृत्तित्वं नास्तीति प्रतीतिसिद्धाभावमा[**\[3\]**](\%22#_ftn3\%22 "\"\"")दाय अतिव्याप्तिः। अतः (1) साध्यवद्भेदनिष्ठावच्छेदकताभिन्ना साध्याभावनिष्ठावच्छेद-कताभिन्ना या अवच्छेदकता तदनिरूपिका सती, साध्यवद्भेदनिष्ठावच्छेदकतानिरूपिका साध्याभावनिष्ठावच्छेदकतानिरूपिका च[**\[4\]**](\%22#_ftn4\%22 "\"\"") या अधिकरणनिष्ठावच्छेदकता, तन्निरूपक-वृत्तितात्वावच्छिन्नप्रतियोगिताकाभाव- (2) साध्यवद्भेदनिष्ठावच्छेदकताभिन्नावच्छेदक-त्वानिरूपिका सती साध्यवद्भेदनिष्ठावच्छेदकतानिरूपिका या अधिकरणनिष्ठाव-च्छेदकता, तन्निरूपकवृत्तितात्वावच्छिन्नप्रतियोगिताकाभावरूपौ वाच्यौ। एवञ्च न प्रथमाभावत्वस्य द्वितीयाभावत्वघटितत्वम्। तद्घटकस्य साध्यवद्भेदनिष्ठावच्छेदकता-भिन्नावच्छेदकताकत्वाभावस्य प्रथमाभावत्वे अप्रवेशात्। ततोऽन्यस्यैव साध्यवद्भेद-निष्ठावच्छेदकताभेद-साध्याभावनिष्ठावच्छेदकताभेद-उभयवदवच्छेदकतानिरूपकत्वा-भावस्य प्रवेशात् न वा सामानाधिकरण्यमिति वाच्यम्।**

**यतो न वयं साध्यवद्भेदनिष्ठावच्छेदकताभिन्नावच्छेदकत्वानिरूपकत्व-घटित-द्वितीयघर्मघटितत्वमुपादाय प्रथमधर्मस्य व्याप्यतानवच्छेदकत्वं ब्रूमः। येन भवदुक्त-दोषः स्यात्। परन्तु (1) साध्यवद्भेदनिष्ठावच्छेदकताभिन्न-साध्याभावनिष्ठावच्छेदकता-भिन्नावच्छेदकत्वानिरूपकत्व-साध्यवद्भेदनिष्ठावच्छेदकतानिरूपकत्व-साध्याभावनिष्ठा-वच्छेदकतानिरूपकत्व-त्रितयरूपेण अधिकरणनिष्ठाच्छेदकताघटितप्रथमधर्मस्य स्वाव-च्छिन्नाविषयप्रतीतिविषयतावच्छेदकं स्वसमानाधिकरणं च यत् (2) साध्यवद्भेदनिष्ठा-वच्छेदकताभिन्न-साध्याभावनिष्ठावच्छेदकताभिन्न-अवच्छेदकत्वानिरूपक-साध्यवद्भेद-निष्ठावच्छेदकतानिरूपक-अधिकरणनिष्ठावच्छेदकतानिरूपकवृत्तितात्वावच्छिन्नप्रति-योगिताकाभावत्वं, तद्घटितत्वमादायेति न कोऽपि दोषः इत्यस्मद्गुरुचरणाः।**



ननु साध्यवद्भेदनिष्ठावच्छेदकतानिरूपकसाध्याभावनिष्ठावच्छेदकतानिरूप-काधिकरणनिष्ठावच्छेदकतानिरूपकवृत्तितात्वावच्छिन्नप्रतियोगिताकाभावस्य, एवं साध्यवद्भेदनिष्ठावच्छेदकतानिरूपकाधिकरणनिष्ठावच्छेदकतानिरूपकवृत्तितात्वाव-च्छिन्नप्रतियोगिताकाभावस्य च अभावद्वयपदार्थत्वे धूमवद्भिन्नधूमाभाववद्ध्रदवृत्तित्वं नास्ति इत्यभावमादाय धूमवान् वह्नेः इत्यत्र व्यभिचारिणि वह्निरूपहेतौ अतिव्याप्तिः[\[5\]](\%22#_ftn5\%22 "\"\"")। तथा हि धूमाभाववति अयोगोलके वह्नेः वर्तित्वेपि तादृशह्रदे असत्त्वात् साध्याभाव-वदवृत्तित्वात् तत्रातिव्याप्तिः। तत्परिहाराय (1)साध्यवद्भेदनिष्ठावच्छेदकताभिन्ना साध्याभावनिष्ठावच्छेदकताभिन्ना च या अवच्छेदकता तदनिरूपिका, साध्यवद्भेद-निष्ठावच्छेदकता-साध्याभावनिष्ठावच्छेदकता-एतदुभयनिरूपिका च या अधिकरण-निष्ठावच्छेदकता तन्निरूपकवृत्तितात्वावच्छिन्नप्रतियोगिताकाभावः **प्रथमाभावपदार्थः**। एवं (2) साध्यवद्भेदनिष्ठावच्छेदकताभिन्नावच्छेदकत्वानिरूपिका साध्यवद्भेदनिष्ठाव-च्छेदकतानिरूपिका या अधिकरणनिष्ठावच्छेदकता, तन्निरूपकवृत्तितात्वावच्छिन्न-प्रतियोगिताकाभावः **द्वितीयाभावपदार्थः** वाच्यः। तथा च साध्यवद्भिन्नसाध्याभाव-वद्ध्रदवृत्तित्वं नास्तीति अभावग्रहणे अधिकरणनिष्ठावच्छेदकतायाः साध्यवद्भेद-निष्ठावच्छेदकताभिन्ना साध्याभावनिष्ठावच्छेदकताभिन्ना च या अवच्छेदकता= ह्रदत्व-निष्ठावच्छेदकता, तन्निरूपकत्वेन तदनिरूपकत्वाभावात् नातिव्याप्तिः।

परमेवं न प्रथमाभावत्वस्य द्वितीयाभावत्वघटितत्वम्। द्वितीयाभावत्वघटकस्य साध्यवद्धेदनिष्ठावच्छेदकताभिन्नावच्छेदकताकत्वाभावस्य प्रथमाभावत्वेऽप्रवेशात्, ततोऽन्यस्यैव साध्यवद्भेदनिष्ठावच्छेदकताभेद-साध्याभावनिष्ठावच्छेदकताभेदोभय-वदवच्छेदकत्वानिरूपकत्वस्यैव तत्र प्रवेशाच्च न तत्सामानाधिकरण्यं वा इति चेत्

न। यतो न वयं साध्यवद्भेदनिष्ठावच्छेदकताभिन्नावच्छेदकत्वानिरूपकत्व-घटितद्वितीयधर्मघटितत्वमुपादाय प्रथमधर्मस्य व्याप्यतानवच्छेदकत्वं ब्रूमः। येन भवदुक्तदोषः स्यात्।

परन्तु (1) साध्यवद्भेदनिष्ठावच्छेदकताभिन्न-साध्याभावनिष्ठावच्छेदकता-भिन्न-अवच्छेदकत्वानिरूपकत्व-(2) साध्यवद्भेदनिष्ठावच्छेदकतानिरूपकत्व- (3) साध्याभावनिष्ठावच्छेदकतानिरूपकत्व-त्रितयरूपेणाधिकरणनिष्ठावच्छेदकताघटितप्र-थमधर्मस्य स्वावच्छिन्नाविषयकप्रतीतिविषयतावच्छेदकं स्वसमानाधिकरणं च यत् साध्यवद्भेदनिष्ठावच्छेदकताभिन्न-साध्याभावनिष्ठावच्छेदकताभिन्न-अवच्छेदकत्वानि-रूपक-साध्यवद्भेदनिष्ठावच्छेदकतानिरूपक-अधिकरणनिष्ठावच्छेदकतानिरूपक-वृत्तितात्वावच्छिन्नप्रतियोगिताकाभावत्वं, तद्घटितत्वमादाय। तथा हि द्वितीयाभावो हि साध्यवद्भेदनिष्ठावच्छेदकताभिन्नावच्छेदकत्वानिरूपक-अधिकरणनिष्ठावच्छेदकताघ-टितः। तत्र च साध्यवद्भेदनिष्ठावच्छेदकताभिन्नाः याः याः अवच्छेदकताः तदनिरूप-कत्वं घटकम्। साध्यवद्भेदनिष्ठावच्छेदकताभिन्नावच्छेदकतासु अन्तर्भूता एव साध्या-भावनिष्ठावच्छेदकताभिन्नावच्छेदकताः अपि। तथा च साध्याभावनिष्ठावच्छेदकता-भिन्नावच्छेदकत्वानिरूपकत्वम् अधिकरणनिष्ठावच्छेदकतायामवश्यं वस्तुतो वर्तते एव (साध्याभावनिष्ठावच्छेदकतानिरूपकत्वं तु अधिकरणनिष्ठावच्छेदकतायां न प्रविष्ट-मित्यन्यदेतत्)। तथा च वस्तुतत्त्वाभिप्रायेण द्वितीयाभावेपि साध्याभावनिष्ठावच्छेद-कताभिन्नावच्छेदकत्वानिरूपकत्वं प्रविष्टमेवेति तद्घटितद्वितीयाभावत्वघटितत्वं प्रथमा-भावत्वस्य इत्याशयः[\[6\]](\%22#_ftn6\%22 "\"\"") ।

(साध्यतावच्छेदके तदीयसंसर्गे च न्यूनेतरवारकपर्याप्तिविचारः)

**** **‘साध्यवद्भिन्ने साध्याभावः’ इति सप्तमीतत्पुरुषमाश्रित्य साध्यवद्भिन्नवृत्ति-र्यस्साध्याभावः तद्वद्वृत्तित्वाभावरूपोऽर्थो निष्कर्षितो मथुरानाथेन (पृ.56, गङ्गा. 88) । **

**** **अत्र साध्याभावः साध्यतावच्छेदकसंबन्धावच्छिन्नसाध्यतावच्छेदकावच्छिन्न-प्रतियोगिताको ग्राह्यः। तेनाव्याप्यवृत्त्यभावस्यैवाधिकरणभेदेन भेदे, वह्निमान् धूमात् इत्यादौ वह्निमद्भिन्ने ह्रदादौ वर्तमानं संयोगेन महानसीयवह्न्यभावं, समवायेन वह्निसामान्याभावं चादाय न दोषः। **

** अत्र साध्यतावच्छेदकावच्छिन्नत्वं च साध्यतावच्छेदकतात्वावच्छिन्नप्रति-योगिताकपर्याप्त्यनुयोगितावच्छेदकरूपावच्छिन्नानुयोगिताकपर्याप्तीयावच्छेदकतात्वाव-च्छिन्नप्रतियोगितानिरूपित-निरूप्यत्वनिष्ठावच्छेदकतानिरूपित-[**\[7\]**](\%22#_ftn7\%22 "\"\"")अवच्छेदकत्वाश्रयत्व-रूपन्यूनेतरवारकपर्याप्तिघटितं वाच्यम्। **

** तत्र न्यूनवारकपर्याप्तिनिवेशात् वह्निघटान्यतरवान् धूमात् इत्यादौ साध्यताव-च्छेदकघटकघटत्वावच्छिन्नाभावमादाय नाव्याप्तिः। **

** इतरवारकनिवेशाच्च वह्निमान् धूमादित्यादौ महानसीयवह्न्यभाववारणम्। **

** साध्यतावच्छेदकसंबन्धावच्छिन्नत्वमपि साध्यतानिरूपितसंसर्गतावच्छेदक-तात्वावच्छिन्न[**\[8\]**](\%22#_ftn8\%22 "\"\"")प्रतियोगिताकपर्याप्त्यनुयोगितावच्छेदकरूपावच्छिन्नानुयोगिताकपर्याप्ती-यावच्छेदकतात्वावच्छिन्नप्रतियोगितानिरूपितनिरूप्यत्वनिष्ठावच्छेदकतानिरूपित[**\[9\]**](\%22#_ftn9\%22 "\"\"")-अवच्छेदकताक[**\[10\]**](\%22#_ftn10\%22 "\"\"")संसर्गताकत्वरूपं न्यूनेतरवारकपर्याप्तिघटितमेव निर्वाच्यम्। **

** तत्र न्यूनवारकनिवेशात् स्वरूपसंयोगान्यतरसंबन्धेन वह्नेः साध्यतायां धूमादिहेतौ साध्यतानिरूपितसंसर्गतावच्छेदकघटकस्वरूपत्वावच्छिन्नस्वरूपेण वह्न्य-भावमादाय अव्याप्तिवारणम्। **

** इतरवारकप्रवेशाच्च संयोगेन वह्नेः साध्यतायां महानसीयवह्निप्रतियोगिक-संयोगेन वह्न्यभाववारणम्।**

** अभावमात्रस्य अधिकरणभेदेन भेदोपगमे तु पूर्वोक्तसाध्यतावच्छेदकाव-च्छिन्नत्वादिव्यावृत्तिः न संगच्छते। परन्तु पृथिवीत्वाभाव-द्रव्यत्वाभावान्यतरवान् जलत्वात् इत्यत्र साध्यतावच्छेदकघटकद्रव्यत्वाभावत्वावच्छिन्नाभावं द्रव्यत्वमादाय अव्याप्तिवारणं साध्यतावच्छेदकावच्छिन्नत्वघटकन्यूनवारकपर्याप्तिप्रयोजनम्। पृथिवी-त्वाभाववान् जलत्वात् इत्यादौ पृथिवीत्वाभाव-द्रव्यत्वाभावोभयत्वावच्छिन्नाभावं द्रव्यत्वसमनियततया तत्स्वरूपम् आदाय अव्याप्तिवारणं तद्धटकेतरवारक (पर्याप्ति[**\[11\]**](\%22#_ftn11\%22 "\"\""))-प्रयोजनम्। **

** साध्यतावच्छेदकसंबन्धावच्छिन्नत्वघटकन्यूनवारकप्रयोजनं च स्वरूप-कालिकान्यतरसंबन्धेन द्रव्यत्वाभावसाध्यकघटत्वादिहेतौ साध्यतावच्छेदकसंसर्गताव-च्छेदकघटकस्वरूपत्वावच्छिन्नसंसर्गताकसाध्यतावच्छेदकीभूतद्रव्यत्वाभावत्वावच्छि-न्नाभावम् आदाय अव्याप्तिवारणम्। **

** तद्घटकेतरवारकप्रयोजनन्तु कालिकेन द्रव्यत्वाभावसाध्यकघटत्वादिहेतौ गुणानुयोगिककालिक-स्वरूपान्यतरसंबन्धावच्छिन्नद्रव्यत्वाभावत्वावच्छिन्नाभावं द्रव्य-त्वम् आदाय अव्याप्तिवारणम्। भावरूपाभावस्याधिकरणभेदेन भेदाभावादिति ध्येयम्।**



**अत्र साध्याभावः साध्यतावच्छेदकसंबन्धावच्छिन्न-साध्यतावच्छेदकाव-च्छिन्नप्रतियोगिताको ग्राह्यः** इत्यादि संगमेश्वरीये।

अत्र साध्याभावः साध्यतावच्छेदकसंबन्धावच्छिन्न-साध्यतावच्छेदकाव-च्छिन्नप्रतियोगिताको ग्राह्यः। अन्यथा अव्याप्यवृत्तेः संयोगादेरभावस्यैवाधिकरणभेदेन भेदोपगमे, वह्न्यभावादेः तदनभ्युपगमे, साध्यवद्भिन्नह्रदादिवृत्तेः संयोगेन महानसीय-वह्न्यभावस्य, समवायेन वह्न्यभावस्य च पर्वतेऽपि सत्त्वेनाव्याप्त्यापत्तेः। दत्तयोश्च विशेषणयोः तत्तद्वह्न्यभाव-समवायेन वह्न्यभावयोः तादृशविशेषणवत्त्वाभावात् नाव्याप्तिः।

साध्यतावच्छेदकधर्मावच्छिन्नत्वे दत्तेऽपि वह्निघटान्यतरवान् धूमात् इत्यत्र साध्यतावच्छेदकघटकघटत्वावच्छिन्नाभाववति पर्वते महानसादौ धूमस्य वृत्तेरव्याप्तिः। तत्परिहाराय साध्यतावच्छेदकतापर्याप्त्यधिकरणधर्मावच्छिन्नप्रतियोगिताकाभाव एव निवेशनीयः। तथा च साध्यतावच्छेदकतापर्याप्त्यधिकरणवह्निघटान्यतरत्त्वाव-च्छिन्नप्रतियोगिताकाभावस्तादृशः। न तु घटत्वावच्छिन्नप्रतियोगिताकाभावः, वह्नि-घटान्यतराभावश्च न पर्वतादौ, अन्यतरस्य वह्नेः सत्त्वादिति नाव्याप्तिः। परमेवमपि एकत्र पर्याप्तिसंबन्धेनासतोऽवच्छेदकत्वस्य समुदाये पर्याप्तिसंबन्धेन सत्त्वायोगात् घटत्वस्यापि साध्यतावच्छेदकतापर्याप्त्यधिकरणत्वमावश्यकमिति पुनः धूमस्य घटत्वावच्छिन्नाभाववद्वृत्तित्वात् अव्याप्तिः। तत्परिहाराय याः याः साध्यतावच्छेदक-निष्ठाः अवच्छेदकताः ताः साध्यतावच्छेदकतात्वेनानुगमय्य तत्पर्याप्त्यधिकरणधर्माव-च्छिन्नप्रतियोगिताकाभावः साध्याभावः इति निवेशनीम्।

निवेशप्रकारस्तु साध्यतावच्छेदकतात्वावच्छिन्नप्रतियोगिताकपर्याप्त्यनु-योगितावच्छेदकरूपवृत्तिर्या प्रतियोगिता, तन्निरूपकाभावः साध्याभावः। रूपवृत्तित्वं च प्रतियोगितायां स्वावच्छेदकताप्रतियोगिताकपर्याप्त्यनुयोगितावच्छेदकत्वसंबन्धेन। स्वपदेन प्रतियोगिता ग्राह्या। तादृशपरंपरासंबन्धेन पूर्वोक्तरूपवृत्तित्वं प्रतियोगितायां भवति। वह्निमान् धूमादित्यत्र साध्यो वह्निः, साध्यतावच्छेदकं वह्नित्वं, साध्यताव-च्छेदकता वह्नित्वे पर्याप्तिसंबन्धेन वर्तते। साध्यतावच्छेदकतानिष्ठा या पर्याप्ति-संसर्गतानिरूपिता
प्रतियोगिता सा च साध्यतावच्छेदकतात्वावच्छिन्ना, तद्रूपेण साध्यतावच्छेदकतानाम् अनुगतत्वात्। तथा च साध्यतावच्छेदकतात्वावच्छिन्नसाध्य-तावच्छेदकतानिष्ठप्रतियोगिताकपर्याप्तिः वह्नित्वे वर्तते इति तदनुयोगित्वं वह्नित्वे। अनुयोगितावच्छेदकत्वं वह्नित्वगतैकत्वे। तद्वृत्तित्वं च वह्न्यभावीयप्रतियोगितायां स्वावच्छेदकतेत्यादिसंबन्धेन वर्तते। स्वं प्रतियोगिता, स्वावच्छेदकता वह्नित्वे पर्याप्ति-संबन्धेन वर्तते। स्वावच्छेदकताप्रतियोगिकपर्याप्त्यनुयोगि वह्नित्वं, अनुयोगिताव-च्छेदकता वह्नित्वगतैकत्वे इति वह्निनिष्ठा प्रतियोगिता एतादृशसंबन्धेन साध्यताव-च्छेदकतात्वावच्छिन्नप्रतियोगिताकपर्याप्त्यनुयोगितावच्छेदकरूपवृत्तिः भवतीति कृत्वा साध्यतावच्छेदकधर्मावच्छिन्ना इति लक्षणसमन्वयः।

वह्निघटान्यतरवान् धूमात् इत्यत्र घटत्वावच्छिन्नाभाववारणं चैवं भवति। साध्यतावच्छेदकता वह्नि-घटान्यतरत्त्वे पर्याप्तिसंबन्धेन वर्तते इति साध्यताव-च्छेदकतात्वावच्छिन्नप्रतियोगिताकपर्याप्त्यनुयोगितावच्छेदकत्वं वह्नि-घटान्यतरत्त्व-गतसमुदायत्वे। तद्रूपवृत्तित्वं च घटत्वावच्छिन्नप्रतियोगितायां नैव वर्तते। घटत्वस्यैव घटत्वनिष्ठप्रतियोगितावच्छेदकताप्रतियोगिताकपर्याप्त्यनुयोगित्वेन, पर्याप्त्यनुयोगि-तावच्छेदकत्वस्य घटत्वगतैकत्वे एव सत्त्वात्, वह्नि-घटान्यतरत्त्वगतसमुदायत्वे प्रति-योगितावच्छेदकतापर्याप्त्यनुयोगितावच्छेदकत्वस्यासत्त्वात्। तथा च तादृशरूपवृत्ति-प्रतियोगितापदेन वह्नि-घटान्यतरत्त्वावच्छिन्नप्रतियोगितायाः एव ग्रहणात् तत्प्रति-योगिताकाभाववति ह्रदे धूमस्यासत्त्वात् नाव्याप्तिः। **इयं न्यूनवारकपर्याप्तिः**।

एवमपि वह्निमान् धूमादित्यत्र महानसीयवह्न्यभाववारणमशक्यमेव। महा-नसीयवह्न्यभावीयप्रतियोगितावच्छेदकता वह्नित्वेऽपि, तत्पर्याप्त्यनुयोगिताव-च्छेद-कत्वं वह्नित्वगतैकत्वे इति एतादृशसंबन्धेन महानसीयवह्निनिष्ठप्रतियोगितायाः साध्य-तावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकवह्नित्वगतैकत्ववृत्ति-त्वात् तत्प्रतियोगिताकाभावाधिकरणपर्वतवृत्तित्वं धूमे इत्यव्याप्तिः।

तत्परिहाराय साध्यतानवच्छेदकानवच्छिन्ना या प्रतियोगिता तन्निरूपकाभावो निवेशनीयः। तथा च तद्वारणम्। साध्यतानवच्छेदकानवच्छिन्नत्वं
स्वावच्छेदकता-त्वावच्छिन्नप्रतियोगिताकपर्याप्त्यनुयोगितावच्छेदकत्वसंबन्धेन साध्यतावच्छेदकता-त्वावच्छिन्नप्रतियोगिताकपर्याप्त्यनुयोगितावच्छेदकरूपवृत्तित्वम्। तथा च महा-नसीयवह्न्यभावीयप्रतियोगितावच्छेदकतानां प्रतियोगितावच्छेदकतात्वेनानुगतीकृत-त्वात् प्रतियोगितावच्छेदकतात्वावच्छिन्नप्रतियोगिकपर्याप्त्यनुयोगि महानसीयत्वं वह्नित्वं च, अनुयोगितावच्छेदकं च महानसीयत्व-वह्नित्व-गतद्वित्वमेव, न तु साध्यतावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकं वह्नित्वगतै-कत्वम्। तथा च महानसीयवह्निनिष्ठप्रतियोगितायाः एतादृशसंबन्धेन रूपवृत्तित्वा-भावात् न महानसीयवह्न्यभावस्य लक्षणघटकत्वमित्यतिव्याप्तिपरिहारः। **इयमधिक-वारकपर्याप्तिः**।

यदि चैतादृशपरंपरायास्संसर्गत्वं नेष्यते, तदा साध्यतावच्छेदकतात्वाव-च्छिन्नप्रतियोगिकपर्याप्त्यनुयोगितावच्छेदकरूपावच्छिन्नानुयोगिकपर्याप्तीयावच्छेदक-तात्वावच्छिन्नप्रतियोगितानिरूपित-निरूप्यत्वनिष्ठावच्छेदकतानिरूपित-निरूपकत्व-निष्ठावच्छेदकतानिरूपित-अवच्छेदकताश्रयत्वं साध्यतावच्छेदकावच्छिन्नत्वम्। एतत्तु पूर्वमेव शतकोटौ **पञ्चदश्यां कोटौ विवृतमेव**।

एवं साध्यतावच्छेदकसंबन्धावच्छिन्नत्वं साध्यतानिरूपितसंसर्गतावच्छेद-कतात्वावच्छिन्नप्रतियोगिकपर्याप्त्यनुयोगितावच्छेदकरूपवृत्तिर्या प्रतियोगिता तत्त्वमेव प्रतियोगितायाम्। अत्र रूपवृत्तित्वं प्रतियोगितायां स्वनिरूपितसंसर्गतावच्छेदकता-प्रतियोगिताकपर्याप्त्यनुयोगितावच्छेदकत्वसंबन्धेन। एतच्च साध्यतावच्छेदकसंसर्गाव-च्छिन्नत्वं न्यूनवारकपर्याप्तिघटितम्। एतत्परिष्करणस्य प्रयोजनं तु पूर्वोक्तरीत्या ज्ञेयम्। अव्याप्तिस्थलं तु स्वरूप-संयोगान्यतरसंबन्धेन वह्निमान् धूमादित्यत्र साध्यता-निरूपितसंसर्गतावच्छेदकघटकस्वरूपत्वावच्छिन्नसंसर्गताकप्रतियोगिताकः स्वरूपेण वह्न्यभावः पर्वते इति। एतदव्याप्तिपरिहाराय संसर्गतावच्छेदकतात्वेन संयोगत्वादि-निष्ठाः संसर्गतावच्छेदकताः अनुगमय्य तत्प्रतियोगिकपर्याप्त्यनुयोगितावच्छेदकरूप-वृत्तित्वं प्रतियोगितायां विवक्षणीयम्। रूपवृत्तित्वं च प्रतियोगितायां स्वनिरूपितसंसर्गतावच्छेदकताप्रतियोगिकपर्याप्त्यनुयोगितावच्छेदकत्वसंबन्धेन। तथा च अत्र स्थले साध्यतानिरूपितसंसर्गतावच्छेदकतात्वावच्छिन्नप्रतियोगिकपर्याप्त्यनु-योगितावच्छेदकं स्वरूपत्व-संयोगत्वगतद्वित्वमेव। स्वरूपसंबन्धमात्रावच्छिन्नप्रति-योगिताकाभावग्रहणे तादृशप्रतियोगितानिरूपितसंसर्गतावच्छेदकताप्रतियोगिताक-पर्याप्त्यनुयोगितावच्छेदकं स्वरूपत्वगतैकत्वमेवेति तादृशप्रतियोगितायाः निरुक्त-संबन्धेन निरुक्तद्वित्ववृत्तित्वाभावात् नाव्याप्तिः। **इयं न्यूनवारकपर्याप्तिः**।

एवमपि संयोगेन वह्निसाध्यके महानसीयवह्निप्रतियोगिकसंयोगेन वह्न्यभावः पर्वते इत्यव्याप्तिवारणाय स्वनिरूपितसंसर्गतावच्छेदकतात्वावच्छिन्नप्रतियोगिक-पर्याप्त्यनुयोगितावच्छेदकत्वसंबन्धेन रूपवृत्तित्वं प्रतियोगितायां विवक्षणीयम्। तथा च महानसीयवह्निप्रतियोगिकसंयोगसंबन्धावच्छिन्नप्रतियोगितायाः ग्रहणे स्वनिरूपित-संसर्गतावच्छेदकतात्वावच्छिन्नप्रतियोगिकपर्याप्त्यनुयोगितावच्छेदकत्वं महानसीय-वह्निप्रतियोगिकत्व-संयोगत्वगतद्वित्वे एव, न तु साध्यतानिरूपितसंसर्गतावच्छेदक-तात्वावच्छिन्नप्रतियोगिकपर्याप्त्यनुयोगितावच्छेदके संयोगत्वगतैकत्वे इति प्रतियोगि-तायाः तादृशरूपवृत्तित्वाभावात् तद्वारणम्।

एतादृशपरंपरायास्संसर्गत्वानभ्युपगमे तु साध्यतानिरूपितसंसर्गतावच्छेद-कतात्वावच्छिन्नप्रतियोगिकपर्याप्त्यनुयोगितावच्छेदकरूपावच्छिन्नानुयोगिकपर्याप्ती-यावच्छेदकतात्वावच्छिन्नप्रतियोगितानिरूपित-निरूप्यत्वनिष्ठावच्छेदकतानिरूपित-निरूपकत्वनिष्ठावच्छेदकत्वनिरूपितावच्छेदकताकसंसर्गताकत्वं प्रतियोगितायां न्यूने-तरवारकपर्याप्तिघटितं निवेशनीयम्। समन्वयः 15 कोटिरीत्या दर्शितप्राय एव।

इत्थं न्यूनेतरवारकपर्याप्तिकृत्यानि वह्न्याद्यभावस्याधिकरणभेदेन भेदमन-भ्युपगम्य दर्शितानि। तस्यापि वह्न्यभावादेः अधिकरणभेदेन भेदोपगमे नैवं कृत्यानि वक्तुं शक्यन्ते। समवायेन वह्न्यभावस्य वा, तत्तद्वह्न्यभावस्य वा, स्वरूप-संयोगान्य-तरसंबन्धेन साध्यतायां स्वरूपेण वह्न्यभावस्य वा, संयोगेन साध्यतायां तत्तद्वह्नि-प्रतियोगिकसंयोगेन वा पर्वतादिवृत्तिवह्न्यभावस्य, ह्रदादिवृत्तिवह्न्यभावस्य च अन्यत्त्वात्। अतः अधिकरणभेदेनाभावभेदमभ्युपगम्यापि अन्यथा कृत्यानि प्रदर्श्यन्ते।

पृथिवीत्वाभाव-द्रव्यत्वाभावान्यतरवान् जलत्वादित्यत्र साध्यतावच्छेदके न्यूनवारकपर्याप्त्यनिवेशेऽव्याप्तिः। अत्र जले जलत्वस्य हेतोः, पृथिवीत्वाभाववत्त्वेन तादृशान्यतरवत्त्वस्य साध्यस्य च सत्त्वादयं सद्धेतुः। अत्र साध्यतावच्छेदकघटक-द्रव्यत्वाभावत्वावच्छिन्नाभावः द्रव्यत्वरूपं, द्रव्यत्वरूपसाध्याभाववति जले जलत्वं वर्तते इत्यव्याप्तिः। तत्परिहाराय साध्यतावच्छेदकन्यूनवारकपर्याप्तिः निवेशनीया[\[12\]](\%22#_ftn12\%22 "\"\"") । निवेशितायां च तस्यां तादृशान्यतरस्यैव जले सत्त्वेन तदभावाभावान्नाव्याप्तिः।

एवं साध्यतावच्छेदकेतरवारकपर्याप्त्यनिवेशे पृथिवीत्वाभाववान् जलत्वा-दित्यत्र सद्धेतौ पृथिवीत्वाभाव-द्रव्यत्वाभावोभयाभावः द्रव्यत्वसमनियतः इति साध्या-भावरूपद्रव्यत्ववति जले जलत्वसत्त्वात् अव्याप्तिः। तत्परिहाराय इतरवारकपर्याप्ति-निवेशे साध्यरूपपृथिवीत्वाभावस्यैव जले सत्त्वेन तदभावासत्त्वेन न अव्याप्तिः।

एवं संसर्गतावच्छेदकन्यूनवारकपर्याप्त्यनिवेशे स्वरूपकालिकान्यतरसंबन्धेन द्रव्यत्वाभावसाध्यके घटत्वादिसद्धेतौ साध्यतावच्छेदकसंसर्गतावच्छेदकघटकस्वरू-पत्वावच्छिन्नसंसर्गताकप्रतियोगिताकं स्वरूपेण द्रव्यत्वाभावाभावं द्रव्यत्वरूपमादाय अव्याप्तिः। तत्परिहाराय न्यूनवारकपर्याप्तिनिवेशे स्वरूप-कालिकान्यतरसंसर्गेण द्रव्यत्वाभावस्यैव तत्र सत्त्वेन तदभावासत्त्वेन नाव्याप्तिः।

 एवं तत्रेतरवारकपर्याप्त्यनिवेशे कालिकेन द्रव्यत्वाभावसाध्यके घटत्वरूप-सद्धेतौ गुणानुयोगिककालिक-स्वरूपान्यतरसंसर्गेण द्रव्यत्वाभावाभावः (द्रव्यत्वं) घटे इति अव्याप्तिः। तत्परिहाराय इतरवारकपर्याप्तिनिवेशे शुद्धकालिकेन द्रव्यत्वाभावसत्त्वेन तदभावासत्त्वेन अव्याप्तिवारणं संभवति। एतत्सर्वं पूर्वमेव विवृतप्रायम्, तथा सर्वस्वे निरूपितमेवेति नेह प्रपञ्च्यते।













------------------------------------------------------------------------



[\[1\]](\%22#_ftnref1\%22 "\"\"") मूले नास्ति। सौकर्यार्थं निवेशितम्।





[\[2\]](\%22#_ftnref2\%22 "\"\"") शते पञ्चाशन्न्यायोत्र भवेत्, न तु अधिकमिति ?





[\[3\]](\%22#_ftnref3\%22 "\"\"")  अत्र चशब्दोधिकः ग.आ.पा.। यदि चशब्दः आवश्यक इति मन्यते तदा ‘धूमवद्भिन्नधूमा-भाववद्ध्रदनिरूपितवृत्तित्वं नास्तीति प्रतीतिसिद्धाभावं, धूमाभाववद्वृत्तित्व-जलत्वोभयाभावं च’ इति पूरणीयं माथुर्यनुसारेण (मा.पृ.गङ्गा 24)। यदि च चशब्दो नावश्यक इति विभाव्यते, तदा तु केवलं ‘साध्यवद्भिन्नसाध्याभाववद्ध्रदवृत्तित्वं नास्तीति प्रतीतिसिद्धाभावमादाय अतिव्याप्तिः’ इत्येव पाठो वाच्यः। अतिव्याप्तिपरिहारनिरूपणेपि धूमाभाववद्वृत्तित्व-जल-त्वोभयाभावम् आदाय अतिव्याप्तिवारणाय विवक्षणीयस्य ‘अधिकरणनिष्ठावच्छेदकताभिन्ना वृत्तितात्वनिष्ठावच्छेदकताभिन्ना च या अवच्छेदकता तदनिरूपिका तथा अधिकरणनिष्ठाव-च्छेदकतानिरूपिका वृत्तितात्वनिष्ठावच्छेदकतानिरूपिका च या प्रतियोगिता तन्निरूपका-भाववत्त्वम्’ इति भागस्यानुपादानेन एवं संभाव्यते।





[\[4\]](\%22#_ftnref4\%22 "\"\"") साध्याभावनिष्ठावच्छेदकतानिरूपिका च इति नास्ति ग.आ.पा.। संदर्भानुसारेण योजितम्।





[\[5\]](\%22#_ftnref5\%22 "\"\"") द्र0 पञ्चलक्षणीसर्वस्वे वृत्तित्वसामान्याभावस्थलम्। अधिकरणांशे इतरवारकपर्याप्त्यनिवेशात्।





[\[6\]](\%22#_ftnref6\%22 "\"\"") अत्र गङ्गाटीका द्र0 गङ्गा. पृ.87। “कर्मधारयपक्षे साध्याभावनिष्ठावच्छेदकतायां न्यूनवारक-पर्याप्तिनिवेशे प्रयोजनविरहेण साध्यवद्भिन्ननिष्ठावच्छेदकताभिन्ना सती साध्याभावनिष्ठाव-च्छेदकताभिन्ना या अवच्छेदकता तदनिरूपिता अथ केवलसाध्यवद्भिन्ननिष्ठावच्छेदकता-निरूपिता या धर्मिनिष्ठावच्छेदकता इत्यादिक्रमेणैव निवेशात्। एवं च ईदृशाभावत्वस्य द्विविधाभावसाधारणतया तादृशधर्मान्तरघटितत्वसंभवेन वैयर्थ्यसंगतिरिति ध्येयम्” ।





[\[7\]](\%22#_ftnref7\%22 "\"\"") निरूपकत्वनिष्ठावच्छेदकतानिरूपित इति योजनीयम्।





[\[8\]](\%22#_ftnref8\%22 "\"\"") संसर्गतात्वावच्छिन्न ग.आ.पा.





[\[9\]](\%22#_ftnref9\%22 "\"\"") निरूपकत्वनिष्ठावच्छेदकतानिरूपित इति योजनीयम्।





[\[10\]](\%22#_ftnref10\%22 "\"\"") अवच्छेदकतावत् इत्यर्थः।





[\[11\]](\%22#_ftnref11\%22 "\"\"") नास्ति ग.आ.पा.





[\[12\]](\%22#_ftnref12\%22 "\"\"") निवेशप्रकारस्तु पूर्वोक्तरीत्या अनुसंधेयः। विस्तरभयात् न लिख्यते।



**----------------------------------------------------**











**तृतीयलक्षणम्**

न उपलब्धम् ।



**चतुर्थलक्षणम्**

(तादृशाधिकरणताव्यापकतावच्छेदकविचारः)

तादृशाधिकरणताव्यापकतावच्छेदकं हेतुतावच्छेदकसंबन्धावच्छिन्नयद्धर्माव-च्छिन्नाभावत्वं तद्धर्मवत्त्वस्य विवक्षितत्वात्। व्यापकतावच्छेदकत्वं तु तद्वन्निष्ठात्यन्ता-भावप्रतियोगितानवच्छेदकत्वमिति माथुरी। (पृ. 69, गङ्गा. 98)

** अत्र तादृशाधिकरणतापदं साध्यतावच्छेदकसंबन्धावच्छिन्न-साध्यतावच्छेद-कावच्छिन्नप्रतियोगिताकाभावाधिकरणतापरम्। तथा च तादृशाभावाधिकरणतावन्निष्ठा-भावप्रतियोगितानवच्छेदक[**\[1\]**](\%22#_ftn1\%22 "\"\"")यद्धर्मावच्छिन्नहेतुतावच्छेदकसंबन्धावच्छिन्नाभावत्वं तद्ध-र्मावच्छिन्नत्वं व्याप्तिः। यद्धर्मपदं हेतुतावच्छेदकधर्मपरम्। **

** अथात्र साध्याभाववन्निष्ठत्वं संबन्धसामान्येन, स्वरूपसंबन्धेन, हेतुताव-च्छेदकसंबन्धेन वा विवक्षितम्। आद्ये वह्निमान् धूमादित्यादावव्याप्तिः। वह्न्यभाव-वद्ध्रदादौ धूमाभावत्वावच्छिन्नाभावस्य धूमस्य कालिकेन सत्त्वात्। नापि द्वितीयः, धूमवान् वह्नेरित्यादावतिव्याप्तेः। धूमाभावत्ययोगोलके वह्न्यभावत्वावच्छिन्नाभावस्य वह्नेः स्वरूपेणासत्त्वात्, वह्न्यभावत्वस्य व्यापकतावच्छेदकत्वात्। नापि तृतीयः। सत्ता-वान् जातेः इत्यादावव्याप्तिप्रसङ्गात्। साध्याभाववति सामान्यादौ हेतुतावच्छेदकसम-वायेन वृत्तेरप्रसिद्धेः। न च हेतुतावच्छेदकस्वरूपान्यतरसंबन्धेन साध्याभाववद्वृत्तित्वं विवक्षितम्। तथा च सत्ताभाववत्सामान्यादौ समवायेन वृत्तेरप्रसिद्धावपि निरुक्तान्य-तरान्तर्गतस्वरूपेण वृत्तेः सामान्यादौ प्रसिद्ध्या सत्तावान् जातेरित्यादौ नाव्याप्तिरिति वाच्यम्। तथा सति कालिकसंबन्धेन वाच्यत्वसाध्यककालिकसंबन्धेन ज्ञेयत्वहेताव-व्याप्तेः। साध्याभाववति गगनादौ ज्ञेयत्वत्वावच्छिन्नकालिकसंबन्धावच्छिन्नप्रति-योगिताकाभावाभावस्य ज्ञेयत्वस्वरूपस्य हेतुतावच्छेदककालिकेन असत्त्वेऽपि निरुक्ता-न्यतरान्तर्गतस्वरूपेण सत्त्वादिति चेत् **

** न। हेतुतावच्छेदकसंबन्धातिरिक्तसंबन्धावच्छिन्नत्व-हेतुनिष्ठत्वोभयाभावस्य निरुक्तवृत्तितायां निवेशात्। तथा च वह्न्यभावद्ध्रदादिनिरूपिता या कालिकसंबन्धाव-च्छिन्नधूमादिनिष्ठवृत्तिता, तस्यां हेतुतावच्छेदकसंबन्धातिरिक्तकालिकसंबन्धावच्छि-न्नत्व-हेतुनिष्ठत्वोभयसत्वेन न तामादाय वह्निमान् धूमादित्यादावव्याप्तिः। सत्तावान् जातेरित्यादावपि सत्ताभाववत्सामान्यादिनिरूपिता या सामान्यत्वादिनिष्ठा स्वरूप-संबन्धावच्छिन्नवृत्तिता तस्यां हेतुनिष्ठत्वाभावेन निरुक्तोभयाभावसत्त्वान्न तादृश-वृत्तित्वाप्रसिद्धिः।**



**अत्र तादृशाधिकरणतापदम्** इत्यादि संगमेश्वरीये।

तथा चात्र साध्यतावच्छेदकसंबन्धावच्छिन्नसाध्यतावच्छेदकावच्छिन्नप्रति-योगिताकाभावाधिकरणतावन्निष्ठात्यन्ताभावप्रतियोगितानवच्छेदकं यद्धर्मावच्छिन्न-हेतुतावच्छेदकसंबन्धावच्छिन्नप्रतियोगिताकाभावत्वं तद्रूपवत्त्वं व्याप्तिरिति निष्कर्षितं भवति।

वह्न्यभावाधिकरणताव्यापकतावच्छेदकं धूमत्वावच्छिन्नसंयोगसंबन्धावच्छि-न्नप्रतियोगिताकाभावत्वमिति तादृशधूमत्ववत्त्वस्य धूमे सत्त्वाल्लक्षणसमन्वयः।

अथात्र साध्याभाववन्निष्ठत्वं केन संबन्धेन?। किं संबन्धसामान्येन? अथ वा स्वरूपसंबन्धेन? उत हेतुतावच्छेदकसंबन्धेन?।

नाद्यः। तथात्वे वह्न्यभाववति ह्रदे धूमाभावत्वावच्छिन्नाभावस्य (धूमस्य) कालिकसंबन्धेन सत्त्वेन धूमाभावत्वं न व्यापकतावच्छेदकं, न तद्धर्मावच्छिन्नत्वं धूमे इति अव्याप्तिप्रसङ्गात्। न द्वितीयः। तथात्वे धूमाभावत्वावच्छिन्नाभावस्य धूमस्य स्वरूपेण ह्रदे अभावेनाव्याप्तिवारणेऽपि, धूमवान् वह्नेरित्यत्र वह्न्यभावत्वस्य व्यापक-तावच्छेदकत्वापत्तेः अतिव्याप्तिप्रसङ्गात् । धूमाभाववति अयोगोलके वह्न्यभावत्वा-वच्छिन्नाभावस्य वह्नेः स्वरूपेण वृत्तित्वाभावेन अन्याभावस्यैव साध्याभाववन्निष्ठत्वं, तत्प्रतियोगितानवच्छेदकत्वमेव वह्न्यभावत्वे इति वह्न्यभावत्वस्य साध्याभावाधिक-रणताव्यापकतावच्छेदकत्वेन तादृशवह्न्यभावीयप्रतियोगितावच्छेदकवह्नित्ववत्त्वं वह्ना-विति अतिव्याप्तेः। नापि तृतीयः। तथात्वे वह्न्यभावाभावरूपस्य वह्नेः हेतुतावच्छेदक-संयोगेन अयोगोलके वृत्तित्वेन वह्न्यभावत्वस्य व्यापकतानवच्छेदकत्वेन अतिव्याप्ति-वारणेऽपि, सत्तावान् जातेरित्यत्र सत्ताभाववत्सामान्यादौ हेतुतावच्छेदकसमवायेन वृत्तेरप्रसिद्ध्या अव्याप्तितादवस्थ्यात्।

ननु हेतुतावच्छेदक-स्वरूपान्यतरसंबन्धेन साध्याभाववद्वृत्तित्वं विवक्षणीयम्। तथा च धूमवान् वह्नेरित्यत्र वह्न्यभावत्वावच्छिन्नाभावस्य वह्नेः हेतुतावच्छेदकीभूत-संयोगेन धूमाभाववति अयोगोलके सत्त्वात् वह्नित्वस्य व्यापकतानवच्छेदकत्वेन नातिव्याप्तिः। नापि सत्तावान् जातेरित्यत्र अव्याप्तिः। तत्र साध्याभाववति सामान्ये समवायेन कस्यचिद्वृत्तेरप्रसिद्धत्वेऽपि, सामान्यत्वाभावाभावस्य स्वरूपेण वृत्तेः प्रसिद्धत्वेन तादृशसामान्यत्वाभावाभावप्रतियोगितानवच्छेदकत्वस्य जातित्वावच्छिन्न-प्रतियोगिताकाभावत्वे सत्त्वेन जातित्वावच्छिन्नप्रतियोगिताकाभावत्वस्य व्यापकताव-च्छेदकत्वाहानेः जात्यभावप्रतियोगितावच्छेदकजातित्ववत्त्वस्य जातौ सत्त्वेन अव्या-प्त्यभावात् इति चेत्

न। तथा सति कालिकेन वाच्यत्वस्य साध्यत्वे कालिकेन ज्ञेयत्वहेतुके अव्या-प्त्यापत्तेः। तथा हि कालिकेन वाच्यत्वरूपसाध्याभाववति गगनादौ ज्ञेयत्वत्वाव-च्छिन्नकालिकसंबन्धावच्छिन्नज्ञेयत्वप्रतियोगिताकाभावाभावस्य ज्ञेयत्वरूपस्य कालि-केनासत्त्वेपि अन्यतरान्तर्गतस्वरूपेण सत्त्वात् तत्प्रतियोगितावच्छेदकमेव ज्ञेयत्वा-भावत्वं, न तु
प्रतियोगितानवच्छेदकमिति ज्ञेयत्वाभावत्वस्य व्यापकतानवच्छेदकत्वेन व्यापकतावच्छेदकं यद्धर्मावच्छिन्नाभावत्वं तद्धर्मवत्त्वस्य ज्ञेयत्वे अभावात् अव्याप्तिः इति चेत्

न। हेतुतावच्छेदकसंबन्धातिरिक्तसंबन्धावच्छिन्नत्व-हेतुनिष्ठत्वोभयाभावस्य साध्याभाववन्निरूपितवृत्तितायां निवेशनात् न क्षतिः। तथा च साध्यतावच्छेदक-संबन्धावच्छिन्न-साध्यतावच्छेदकावच्छिन्नप्रतियोगिताकाभाववन्निष्ठाधिकरणतानिरू-पिता या
हेतुतावच्छेदकसंबन्धातिरिक्तसंबन्धावच्छिन्नत्व-हेतुनिष्ठत्वोभयाभाववती
वृत्तिता, तद्वान् योऽभावः, तत्प्रतियोगितानवच्छेदकं यद्धर्मावच्छिन्नाभावत्वं तद्धर्म-वत्त्वं व्याप्तिरिति फलितम्। वह्निमान् धूमादित्यत्र वह्न्यभाववद्ध्रदनिरूपितकालिक-संबन्धावच्छिन्न(धूमाभावाभावरूप)धूमनिष्ठवृत्तितायां हेतुतावच्छेदकसंबन्धातिरि-क्तकालिकसंबन्धावच्छिन्नत्व-हेतुनिष्ठत्वोभयसत्त्वात् न सा तादृशी, किन्तु शैवाला-भावाभावरूपशैवालादिनिष्ठवृत्तितैव उभयाभाववती। तादृशवृत्तितावदभावप्रतियोगि-तावच्छेदकत्वं शैवालाभावत्वे, प्रतियोगितानवच्छेदकत्वं धूमत्वावच्छिन्नाभावत्वे, धूमाभावप्रतियोगितावच्छेदकधूमत्ववत्त्वं धूमे इति लक्षणसमन्वयः।

सत्तावान् जातेरित्यादौ साध्याभाववत्सामान्यादिनिरूपिता या स्वरूप-संबन्धावच्छिन्ना सामान्यत्वाभावाभावनिष्ठवृत्तिता, तस्यां साध्यतावच्छेदकेतरस्वरूप-संबन्धावच्छिन्नत्वसत्त्वेऽपि हेतुनिष्ठत्वाभावेन उभयाभावसत्त्वात्, तद्वदभावप्रति-योगितावच्छेदकं सामान्यत्वाभावत्वम्, अनवच्छेदकं जातित्वावच्छिन्नाभावत्वं, जात्यभावप्रतियोगितावच्छेदकजातित्ववत्त्वं जातौ इति नाव्याप्तिः।



** नन्वेवमपि सत्तावान् प्रमेयादित्यादौ समवायेन हेतावव्याप्तिः। साध्याभाव-वत्सामान्यादिनिरूपितसामान्यत्वादिनिष्ठवृत्तितायामपि हेतुतावच्छेदकसंबन्धातिरिक्त-स्वरूपसंबन्धावच्छिन्नत्व-प्रमेयनिष्ठत्व-उभयसत्त्वात्। यदि च निरुक्तोभयाभावं विहाय हेतुतावच्छेदकसंबन्धातिरिक्तसंबन्धावच्छिन्नत्व-हेतुतावच्छेदकावच्छिन्नत्वोभयाभावं निरुक्तवृत्तितायां निवेश्य
सत्ताभाववत्सामान्यादिनिरूपितसामान्यत्वत्वाद्यवच्छिन्न-वृत्तितायां हेतुतावच्छेदकप्रमेयत्वावच्छिन्नत्वाभावेन उभयाभावसत्त्वात् न तादृश-वृत्तित्वाप्रसिद्ध्या सत्तावान् प्रमेयात् इत्यादावव्याप्तिः इति भाव्यते, तदा वह्निमान् धूमात् इत्यादावव्याप्तिः। वह्न्यभाववद्ध्रदादिनिरूपितद्रव्यत्वावच्छिन्नकालिकसंबन्धावच्छिन्न-धूमनिष्ठवृत्तितायां हेतुतावच्छेदकधूमत्वावच्छिन्नत्वाभावेन निरुक्तोभयाभावसत्त्वात्, तदाश्रयीभूतो यो धूमाभावाभावः तत्प्रतियोगितावच्छेदकत्वस्यैव धूमाभावत्वे सत्त्वात् इति चेत्, न । **

** हेतुतावच्छेदकसंबन्धावच्छिन्नाधेयतासामान्ये साध्याभाववन्निरूपितत्व-यद्ध-र्मावच्छिन्नहेतुतावच्छेदकसंबन्धावच्छिन्नप्रतियोगिताकाभावत्वावच्छिन्नाभावत्वावच्छि-न्नत्वोभयाभावः तद्धर्मावच्छिन्नत्वम् अव्यभिचरितत्वम्। तथा च वह्न्यभाववद्ध्रदादौ धूमाभावाभावत्वेन धूमस्य संयोगेनावृत्त्या न सा वृत्तिता सामान्यान्तर्गता। किन्तु वह्निमन्निरूपिता धूमादिनिष्ठा, हदादिनिरूपिता जलादिनिष्ठा संयोगसंबन्धावच्छिन्न-वृत्तितैव तादृशी। तत्र धूमनिष्ठवृत्तितायां साध्याभाववन्निरूपितत्वाभावात्, जलादि-निष्ठवत्तितायां यद्धर्मावच्छिन्नाभावाभावत्वावच्छिन्नत्वाभावादुभयाभावः वर्तत इति लक्षणसङ्गतिः। सत्तावान् जातेरित्यादौ सत्ताभाववत्सामान्यादिनिरूपितसमवायसंब-न्धावच्छिन्नवृत्तित्वाप्रसिद्धावपि द्रव्यत्वादौ प्रसिद्धा या हेतुतावच्छेदकसंबन्धावच्छिन्ना आधेयता, तत्र साध्याभाववन्निरूपितत्वाभावात् उभयाभावो वर्तते इति लक्षण-समन्वयः। **

** आधेयतासामान्योपादानाच्च पर्वतादिनिरूपिताधेयतायां निरुक्तोभयाभाव-सत्त्वेऽपि अयोगोलकादिनिरूपितवह्न्यभावाभावत्वावाच्छिन्नाधेयतायां निरुक्तोभया-भावासत्त्वात् न धूमवान् वह्नेरित्यादावतिव्याप्तिः। **

** अस्यायमनुगमः— हेतुतावच्छेदकसंबन्धावच्छिन्नाधेयतावृत्त्यत्यन्ताभावी-योभयावृत्तिधर्मेतरधर्मानवच्छिन्नप्रतियोगिताशून्यः यः साध्याभाववन्निरूपितत्व-किञ्चि-द्रूपावच्छिन्नप्रतियोगितानिरूपितानुयोगित्वावच्छिन्नप्रतियोगितानिरूपितानुयोगित्वाव-च्छिन्नत्व-उभयं नास्तीति प्रतीतिसिद्धाभावः तन्निरूपिता या साध्याभावनिष्ठावच्छेद-कतानिरूपक[**\[2\]**](\%22#_ftn2\%22 "\"\"")-अधिकरणतानिष्ठावच्छेदकतानिरूपिका सती निरूपितत्वत्व[**\[3\]**](\%22#_ftn3\%22 "\"\"")निष्ठाव-च्छेदकतानिरूपिका सती उभयत्वनिष्ठावच्छेदकतानिरूपिका सती या निरूपक-तात्वनिष्ठावच्छेदकतानिरूपकप्रतियोगिता, तन्निरूपितावच्छेदकत्वनिष्ठावच्छेदकता-निरूपित-अनुयोगित्वनिष्ठावच्छेदकतानिरूपित-प्रतियोगितानिष्ठावच्छेदकतानिरूपित-अवच्छेदकत्वनिष्ठावच्छेदकतानिरूपित-अनुयोगित्वनिष्ठावच्छेदकतानिरूपित[**\[4\]**](\%22#_ftn4\%22 "\"\"")-प्रतियो-गितानिष्ठावच्छेदकतानिरूपित-अवच्छेदकत्वनिष्ठावच्छेदकतानिरूपित-अवच्छेदकताव-द्धेतुतावच्छेदकवत्त्वमिति।**

** वस्तुतस्तु यद्धर्मावच्छिन्नाभावत्वमित्यनेन यद्धर्मावच्छिन्नाधेयतानिरूपिताधि-करणतात्वावच्छिन्नप्रतियोगिताकाभावत्वं विवक्षितम्। तथा च हेतुतावच्छेदकसंबन्धाव-च्छिन्न-यद्धर्मावच्छिन्नाधेयतानिरूपिताधिकरणतात्वावच्छिन्नप्रतियोगिताकाभावत्वं साध्याभावाधिकरणताव्यापकतावच्छेदकं तद्धर्मावच्छिन्नत्वं लक्षणम्। **

** अत्र व्यापकताघटकवृत्तित्वं स्वरूपेण विवक्षणीयम्। तावतापि धूमाभावा-धिकरणेऽयोगोलके वह्न्यधिकरणतास्वरूपस्य वह्न्यधिकरणत्वाभावाभावस्य स्वरूपेण सत्त्वात्, वह्न्यधिकरणत्वाभावत्वस्य व्यापकतावच्छेदकत्वाभावेन धूमवान् वह्नेः इत्यादौ अतिव्याप्तेरभावात्। इत्थञ्च सत्ताऽभाववति सामान्यादौ स्वरूपेण वृत्तिताप्रसिद्ध्या न सत्तावान् जातेरित्यादावव्याप्तिरिति ध्येयम्।**

**इति माथुरीपञ्चलक्षण्युपरि संगमेश्वरीयं समाप्तम्।**



नन्वेवमपि सत्तावान् प्रमेयादित्यत्र समवायेन प्रमेयहेतुके अप्रसिद्ध्या अव्याप्तिर्दुर्वारा। सामान्यादिनिरूपितसामान्यत्वादिनिष्ठवृत्तित्वे हेतुतावच्छेदकेतर-संबन्धावच्छिन्नत्व-प्रमेयरूपहेतुनिष्ठत्वोभयसत्त्वेन तदुभयाभाववद्वृत्तित्वाप्रसिद्ध्या अव्याप्तिः।

अथ तत्परिहाराय हेतुनिष्ठत्वं विहाय हेतुतावच्छेदकावच्छिन्नत्वं विवक्ष्यते। तथा सामान्यत्वत्वावच्छिन्नवृत्तितायां हेतुतावच्छेदकेतरसंबन्धावच्छिन्नत्वरूपप्रथम-दलसत्त्वेऽपि हेतुतावच्छेदकीभूतप्रमेयत्वावच्छिन्नत्वाभावात् उभयाभावोऽक्षत एवेति चेत्

न। तथा सति वह्निमान् धूमादित्यत्र वह्न्यभाववद्ध्रदनिरूपित-द्रव्यत्वावच्छिन्नकालिकसंबन्धावच्छिन्नधूमाभावाभावनिष्ठवृत्तितायां संयोगेतरकालिक-संबन्धावच्छिन्नत्वसत्त्वेऽपि हेतुतावच्छेदकीभूतधूमत्वावच्छिन्नत्वाभावात् उभयाभाव-सत्त्वात् तत्प्रतियोगितावच्छेदकत्वमेव धूमाभावत्वे इति व्यापकतावच्छेदकं यद्धर्माव-च्छिन्नाभावत्वं तद्धर्मावच्छिन्नत्वस्य धूमेऽभावादव्याप्तिस्स्यात् इति चेत्

अत्रोच्यते। हेतुतावच्छेदकसंबन्धावच्छिन्नाधेयतासामान्ये साध्याभाववन्निरू-पितत्व-यद्धर्मावच्छिन्नहेतुतावच्छेदकसंबन्धावच्छिन्नप्रतियोगिताकाभावत्वावच्छिन्ना-भावत्वावच्छिन्नत्वोभयाभावः तद्धर्मावच्छिन्नत्वम् अव्यभिचरितत्वम्।

वह्निमान् धूमादित्यत्र ह्रदे (धूमाभावाभावस्य) धूमस्य संयोगेनावृत्तेः तन्निष्ठवृत्तितायाः हेतुतावच्छेदकसंबन्धावच्छिन्नाधेयतापदेन ग्रहीतुमशक्यतया, पर्वत-निरूपितधूमनिष्ठाधेयता, ह्रदनिरूपितशैवालादिनिष्ठाधेयता च तादृशी। तत्र धूमनिष्ठ-वृत्तितायां साध्याभाववन्निरूपितत्वाभावात् उभयाभावः संभवति। जलादिनिष्ठा-धेयतायां च साध्याभाववन्निरूपितत्वसत्त्वेऽपि संयोगसंबन्धावच्छिन्नधूमत्वावच्छिन्ना-भावाभावत्वावच्छिन्नत्वाभावात् उभयाभावोऽक्षत इति लक्षणसमन्वयः।

सत्तावान् जातेरित्यादौ सामान्यादिनिरूपितहेतुतावच्छेदकसमवायसंबन्धा-वच्छिन्नवृत्तित्वाप्रसिद्धावपि द्रव्यत्वनिष्ठा या समवायावच्छिन्नाधेयता तस्यामेव साध्याभाववत्सामान्यादिनिरूपितत्वाभावेन साध्याभाववन्निरूपितत्व-जातित्वाव-च्छिन्नाभावाभावत्वावच्छिन्नत्वोभयाभावसत्त्वेन तद्वत्त्वस्य जातौ सत्त्वात्समन्वयः।

आधेयतासामान्यपदानुपादाने धूमवान् वह्नेरित्यत्र पर्वतनिरूपितवह्निनिष्ठ-वृत्तितायां साध्याभाववद्ध्रदनिरूपितत्वाभावेन ‘एकसत्त्वेऽपि द्वयं नास्ति’ इति न्यायेन साध्याभाववन्निरूपितत्व-वह्न्यभावाभावत्वावच्छिन्नत्वोभयाभावसत्त्वात्, तादृशवह्नि-त्ववत्त्वं वह्नावित्यतिव्याप्तिः। आधेयतासामान्यपदोपादाने अयोगोलकनिरूपितवह्नि-निष्ठवृत्तितायां धूमाभाववन्निरूपितत्व-वह्न्यभावाभावत्वावच्छिन्नत्वोभयसत्त्वेन उभ-याभावाभावात्, न तादृशधर्मवत्त्वं वह्नौ इति नातिव्याप्तिः।

अस्यानुगमस्तु अवश्यग्राह्यः।

हेतुतावच्छेदकसंबन्धावच्छिन्नाधेयतावृत्त्यत्यन्ताभावीयोभयावृत्तिधर्मेतरधर्मानवच्छिन्नप्रतियोगिताशून्यः यः साध्याभाववन्निरूपितत्व-किंचिद्रूपावच्छिन्नप्रतियोगि-तानिरूपितानुयोगित्वावच्छिन्नप्रतियोगितानिरूपितानुयोगित्वावच्छिन्नत्वोभयं नास्ति इति प्रतीतिसिद्धोऽभावः तन्निरूपिता या साध्याभावनिष्ठावच्छेदकतानिरूपिता-धिकरणतानिष्ठावच्छेदकतानिरूपिका सती निरूपितत्वत्वनिष्ठावच्छेदकतानिरूपिका सती उभयत्वनिष्ठावच्छेदकतानिरूपिका सती या निरूपकतात्वनिष्ठावच्छेदकतानिरू-पकप्रतियोगिता, तन्निरूपितावच्छेदकत्वनिष्ठावच्छेदकतानिरूपित-अनुयोगित्व-निष्ठावच्छेदकतानिरूपित-प्रतियोगितानिष्ठावच्छेदकतानिरूपित-अवच्छेदकत्वनिष्ठा-वच्छेदकतानिरूपित-अनुयोगित्वनिष्ठावच्छेदकतानिरूपित-प्रतियोगितानिष्ठावच्छेद-कतानिरूपित-अवच्छेदकत्वनिष्ठावच्छेदकतानिरूपितावच्छेदकतावद्धेतुतावच्छेदक-वत्त्वमिति।

तस्यायमर्थः— ‘यद्धर्मावच्छिन्नपदसमभिव्याहारस्थले यदा यावदर्थकपदं श्रूयते तदा तद्धर्मव्यापकत्वं विधेये भासते’ इति नियमात् आधेयतासामान्ये तादृशो-भयाभाव इत्युक्तौ आधेयतात्वव्यापकत्वम् उभयाभावे भासते ।

तदर्थश्च हेतुतावच्छेदकसंबन्धावच्छिन्नाधेयतावृत्तिर्योऽत्यन्ताभावः तन्निरू-पित-उभयावृत्तितद्व्यक्तित्वादिधर्मेतर-उभयत्वादिरूपधर्मानच्छिन्नप्रतियोगिताशून्यः उभयाभावः इति । आधेयतावृत्त्यभावश्च उभयवृत्तिधर्मानवच्छिन्नप्रतियोगिताकः। तत्प्रतियोगिता च अन्यत्र उदासीनपदार्थे, प्रतियोगिताशून्यत्वम् उभयाभावे वर्तते एव। तादृशः यः साध्याभाववन्निरूपितत्व-किंचिद्रूपावच्छिन्नप्रतियोगितानिरूपितानु-योगित्वावच्छिन्नप्रतियोगितानिरूपितानुयोगित्वावच्छिन्नत्वोभयं नास्तीत्यभावः[\[5\]](\%22#_ftn5\%22 "\"\""), तन्निरूपिता उभयनिष्ठप्रतियोगिता, सा च साध्याभाववन्निरूपितत्वनिष्ठा तथा अभा-वाभावत्वावच्छिन्नत्वनिष्ठा च। तथा च सा प्रतियोगिता साध्याभावनिष्ठावच्छेदकता-निरूपकाधिकरणतानिष्ठावच्छेदकतानिरूपिका, तथा निरूपितत्वत्वनिष्ठावच्छेदकता-निरूपिका च, साध्याभाववन्निरूपितत्वनिष्ठत्वात्। उभयं नास्तीति ग्रहणात् उभयत्व-निष्ठावच्छेदकतानिरूपिका। यद्धर्मावच्छिन्नप्रतियोगिताकाभावाभावत्वावच्छिन्नत्वं हि तादृशाभावाभावत्वनिष्ठावच्छेदकतानिरूपकत्वं, निरूपकत्वपर्यवसन्नम्। अत एव यद्धर्मावच्छिन्नप्रतियोगिताकाभावाभावत्वनिष्ठावच्छेदकतानिरूपकत्वनिष्ठत्वात् प्रति-योगिता निरूपकतात्वनिष्ठावच्छेदकतानिरूपिका भवति। एवं यद्धर्मावच्छिन्नप्रति-योगिताकाभावाभावत्वावच्छिन्नत्वनिष्ठत्वात्
व्युत्क्रमेण (उभयान्तर्गत)निरूपकत्व-निष्ठप्रतियोगितानिरूपिता अवच्छेदकत्वनिष्ठावच्छेदकता, तन्निरूपिता अनुयोगित्व-निष्ठावच्छेदकता (अभावत्वनिष्ठावच्छेदकता), तन्निरूपिता प्रतियोगित्वनिष्ठावच्छेद-कता, तन्निरूपिता अवच्छेदकत्वनिष्ठावच्छेदकता, तन्निरूपिता अनुयोगित्वनिष्ठाव-च्छेदकता (अभावत्वनिष्ठावच्छेदकता), तन्निरूपिता प्रतियोगितानिष्ठा अवच्छेदकता, तन्निरूपिता च अवच्छेदकत्वनिष्ठा अवच्छेदकता, तन्निरूपिता अवच्छेदकता हेतुता-वच्छेदके इति तादृशावच्छेदकतावद्धेतुतावच्छेदकवत्त्वस्य हेतौ सत्त्वात् लक्षणसमन्वयः।

वस्तुतस्तु यद्धर्मावच्छिन्नाभावत्वमित्यनेन यद्धर्मावच्छिन्नाधेयतानिरूपिता-धिकरणतात्वावच्छिन्नप्रतियोगिताकाभावत्वं विवक्षितम्। तथा च हेतुतावच्छेदक-संबन्धावच्छिन्नयद्धर्मावच्छिन्नाधेयतानिरूपिताधिकरणतात्वावच्छिन्नप्रतियोगिताका-भावत्वं साध्याभावाधिकरणताव्यापकतावच्छेदकं तद्धर्मावच्छिन्नत्वं लक्षणम्। वह्निमान् धूमादित्यत्र वह्न्यभावाधिकरणताव्यापकतावच्छेदकं धूमत्वावच्छिन्नाधेयतानिरूपिता-धिकरणत्वाभावत्वं (अधिकरणतात्वावच्छिन्नप्रतियोगिताकाभावत्वम्) तद्धर्मवत्त्वं धूमे इति लक्षणसमन्वयः।

अत्र व्यापकताघटकवृत्तित्वं स्वरूपेण विवक्षितम्। अधिकरणत्वस्य स्वरूपेण वर्तमानत्वात् न कापि क्षतिः। तथा च धूमवान् वह्नेरित्यादौ धूमाभावाधिकरणतावति अयोगोलके वह्न्यधिकरणत्वाभावाभावस्य (वह्न्यधिकरणत्वस्य) स्वरूपसंबन्धेन सत्त्वेन वह्न्यधिकरणत्वाभावत्वस्य व्यापकतानवच्छेदकत्वेन अतिव्याप्तिर्नास्ति।

तथा सत्तावान् जातेरित्यत्र सत्ताभाववति सामान्यादौ स्वरूपेण सामान्यत्वाभावाभावरूपसामान्यत्वाधिकरणत्वस्य वृत्तित्वप्रसिद्ध्या नाव्याप्तिः इति ध्येयम्॥



**प्रणमत्कामधेनुं च भजत्सुरतरूपमम्।**

**श्रीभावबोधकृत्पादचिन्तामणिमुपास्महे॥**

**यद्विद्याधीशगुरोः शुश्रूषाऽन्या न रोचते तस्मात्।**

**अस्त्वेषा भक्तियुक्ता श्रीविद्याधीशपादयोस्सेवा॥**

**दुर्वादिध्वान्तरवये वैष्णवेन्दीवरेन्दवे।**

**श्रीराघवेन्द्रगुरवे नमोत्यन्तदयालवे॥**



**इति व्याप्तिपञ्चकसंगमेश्वरीयशतकोटिक्रोडपत्रस्य लक्ष्मीविवृतिः
पाण्डुरङ्गीवीरनारायणाचार्यकृता समाप्ता।**













------------------------------------------------------------------------



[\[1\]](\%22#_ftnref1\%22 "\"\"") प्रतियोगितानवच्छेदकं?





[\[2\]](\%22#_ftnref2\%22 "\"\"") निरूपित ग.आ.पा.





[\[3\]](\%22#_ftnref3\%22 "\"\"") निरूपितत्व ग.आ.पा.





[\[4\]](\%22#_ftnref4\%22 "\"\"") अनुयोगित्वनिष्ठावच्छेदकतानिरूपितावच्छेदकावद्धेतुतावच्छेदकवत्त्वम् ग.आ.पा.





[\[5\]](\%22#_ftnref5\%22 "\"\"") अनुयोगित्वमभावत्वम्।




\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*















\]
