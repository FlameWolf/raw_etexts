+++
TITLE = "बोधसिद्धि-न्यायपरिशिष्टम्"
AUTHOR = "उदयनाचार्यः"
DOMAIN = "दर्शनानि"
SUB-DOMAIN = "न्यायशास्त्रम्"
LANGUAGE = "संस्कृतम्"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-4036"
url = "https://www.ebharatisampat.in/readbook3.php?bookid=MjkxNTE0NDM4MDQ0Nzgz&pageno=MjI0MjQyNjk5NTk="
title = "बोधसिद्धि-न्यायपरिशिष्टम्"

+++
[[बोधसिद्धि-न्यायपरिशिष्टम्	Source: [EB](https://www.ebharatisampat.in/readbook3.php?bookid=MjkxNTE0NDM4MDQ0Nzgz&pageno=MjI0MjQyNjk5NTk=)]]

\[









**  UDAYANA'S  
  NYAYAPARISISTA  
 WITH  
 OF  
 VAMESVARADHVAJA  
CRITICALLY EDITED WITH ELABORATE INTRODUCTION  
 BY**

**SAMSKRTA RATNA S.N SRIRAMA DESIKAN  
NYAYA SIROMANI, RECIPIENT OF PRESIDENT'S AWARD;  
 HON.RESEARCH SECY.,TAMIL,SANSKRIT $ OTHER  
INDIAN LANUAGES'RESEARCH INSTITUTE, MADRAS;  
HON.PRINCIPAL, SARASWATI GIRI VEDA SANSKRIT PATHASALA,MADRAS;  
HON.SECRETARY, THE SOUTH INDIAN SANSKRIT ASSOCIATION,  
 MADRAS.**



** उदयनाचार्यकृतं  
 न्यायपरिशिष्टम्  
वामेश्वरध्वजकृतया पञ्चिकया समेतम्  
न्यायशिरोमणिना संस्कृतरत्नेन राष्ट्रपतिसंमानितेन,  
 यस्.यन्.श्रीरामदेशिकेन  
पाठभेदोपोद्धातादिभिः सह संशोध्य संपादि**

**तम्।**





** विषयसूची**


**FOREWORD  
आमुखम्  
प्रस्तावना  
BIBLIOGRAPHY  
सूत्राणि**





**उपोद्धातविषयाः**


1. कणादगौतममतप्रवर्तनम्  
2.जातिविचारः  
3.समशब्दार्थनिरुपणम्  
4.अत्र वेदान्तदेशिकानां निर्वाहप्रकारः  
5.वार्तिककार उद्दोतकरः  
6.न्यायभाष्यकारेण  
7.वार्तिककारेण  
8.न्यायपरिशुद्धौ श्रीवेदान्तदेशिककृतजातिनिरुपणप्रकारः  
9.षट्पक्षीनिरुपणम्  
10.अथ निग्रहस्थाननिरुपणम्  
11.न्यायवैशेषिकरीत्या प्रमेयविचारः  
12.न्यायवैशेषिकदर्शनयोः सामरस्यम्  
13.न्यायवैशेषिकदर्शनयोः सामरस्यम्  
14.दर्शनद्वयसामरस्यमार्गदर्शी उदयनः  
15.जैनबौद्धमतरीत्या जातिनिग्रहस्थानविचारः  
16.जैनानां जातिरुपमप्रकारः  
17.जैनमतरीत्या निग्रहस्थानपरिष्कारः  
18.जैनबौद्धादिखण्डनपूर्वकं न्यायपरिशेष्टे तयोर्निरुपणम्  
19.जैवबौद्धमतखण्डनम्  
20.पञ्चमाध्यायविषये सतीशचन्द्रविद्दाभूषणोक्तं न सङ्गच्छते  
21.वर्धमानोपाध्यायः  
22.न्यायवैशेषिकयोः उदयनकृता अन्ये ग्रन्थाः  
23.न्यायपरिशिष्टसम्पादने नानामातृकाणामुपयोगः  
24.वामेश्वरध्वजः -पञ्चिका च  
ग्रन्थविषयाः----  
 प्रथमाह्निकम् (जातिविशेषलक्षणम्)  
 द्वितीयाह्निकम्(निग्रहस्थानविशेषलक्षणम्)




**FOREWORD**


NYAYA IS AN EFFECTIVE TOOL FOR BOTH THE SCIENTIST AND THE PHILOSOPHER.IN FACT, FOR ESTABLISHING CONCLUSION BY THE PROCESS OF REASONING, NYAYA IS NECESSARY, TO EVOLVE CONSISTENCY AND PROGRESS FROM ONE STEP TO ANOTHER. FOR KNOWLEDGE RELATINGTO ANY SUBJECT--SCIENCE AND PHILOSOPHY ---NYAYA IS NECESSEARY TO BASE INFERENCE ON SOUND LINES OF REASONING.  
SOME AXIOMS AND POSTULATES WHICH ARE SELF-EXPLANATORY HAVE TO BE DECLARED, SINCE THESE MAY BE ACCEPTED WITHOUT ARGUMENT OR REASONING. THESE ARE THE SIMPLEST FOUNDATIONS FOR BUILDING THE EDIFICE OF HIGHER REASONING,ACCORDINGLY,AXIOMS AND POSTULATES OFTEN COINCIDE WITH ONE ANOTHER, THOUGH REASONING BASED ON THESE MAY DIFFER FROM SYSTEM TO SYSTEM.  
 THE RUDIMENTS OF THE INDIAN SYSTEM OF NYAYA MAY BE TRACED TO PRE-BUDDHISTIC OR EVEN TO VEDIC INDIA.WE FIND RUDIMENTS OF REASONING IN THE COSMOLOGICAL HYMNS OF THE RGVEDA, ALTHOUGH THE SYSTEM OF LOGIC AS A SCIENCE WAS NOT WELL-DEVELOPED IN THE VEDAS AND THE VEDANGAS. THE JAINS AND THE BUDDDHISTS HAVE, OF COURSE, DEVELOPED NYAYA INTO A SCIENCE OF REASONING FOR THE ACQUISITION OF BOTH THE PHYSICAL AND METAPHYSICAL KNOWLEDGE AND THEIR CORRECTNESS.  
 THE CREDIT FOR HAVING SYSTEMATISED NYAYA AS A SCIENCE GOES TO GAUTAMA, WHO WROTE A STANDARD TREATISE ON LOGIC BY GATHERING THE EARLIER ELEMENTS AND ADOPTING THE NEW AXIOMS AND POSTULATES PREVAILING IN THIS TIME IN HIS"NYAYA DARSANA".THE FIFTH CHAPTER OF THIS WORK DEALS WITH THE TWO FALLACIES, JATI AND NIGRAHASTHANA.SUBSEQUENTLY, VATSYAYANA, THE BHASYAKARA AND UDDYOTAKARACARYA, THE VARTIKAKARADEAL WITH GAUTAMA'S DEFINITIONS OF THESE TWO FALLACIES WITH ILLUSTRATIONS.BUT AS, ACCORDING TO UDAYANACARYA, THE EXPOSITIONS OF THESE FALLACIES AND ILLUSTRATIONS GIVEN BY THEM ARE NOT APPROPRIATE,HE WAS FORCED TO DEAL WITH THEM IN HIS WORK ELABORATELY BY BRINGING OUT THE ORIGINAL SPIRIT WITH WHICH GAUTAMA ENUMERATES THE FALLACIES IN THE NYAYADARSANA.THAT UDAYANACHARYA'S NYAYAPARISISTA OCCUPIES AN  
IMPOTRANT PLACE IN THE NYAYA SYSTEM OF THOUGHT, IS SHOWN BY THE FACT THAT VARADARAJA, AUTHOR OG THE TARKIKA RAKSHA AND SRI VEDANTA DESIKA IN HIS NYAYAPARISUDDHI,HAVE CLOSELY FOLLOWED AND DEVELOPED UDAYANA'S ARGUMENTS.THUS, THE STUDY OF THE NYAYAPARISISTA IS EXTREMELY USEFUL IN ALL LOGICAL AND PHILOSOPHICAL WORKS IN WHICH THE SVAPAKSHA-STHAPANA IS ESTABLISHED THROUGH THE METHOD OF PARAPAKSHA-NIRAKARANA.  
 PANDIT SRIRAMA DESIKAN HAS MADE A CAREFUL AND CRITICAL STUDY OF THE NYAYAPARISISTA AND HAS EDITED IT WITH FOOT-NOTES AND INTRODUCTION. HE IS A WELLKNOWN SANSKRIT SCHOLAR WHO RECEIVED THE PRESIDENT'S AWARD FOR HIS CONTRIBUTION TO THE SPREAD OF SANSKRIT KNOWLEDGE IN SOUTH INDIA.HIS SUBJECT FOR THE SIROMANI EXAMINATION WAS NYAYA, AND HE HAS NOW EDITED THE NYAYAPARISITA WITH THOROUGNESS. HE IS THE AUHTOR OF A NUMBER OF WORKS WHICH INCLUDE TRANSTALTIONS OF SOME OF THE IMPORTANT TAMIL CLASSICAL WORKS INTO SANSKRIT. OWING TO THESE QUALIFICATIONS,PANDIT SRIRAMA DESIKAN WAS APPOINTED AS RESEARCH OFFICER IN THE YEAR 1972 AND ENTRUSTED WITH THE TASK OF BRINGING OUT RESEARCH STUDIES ON THE INFLUENCE OF SANSKRIT ON TAMIL WITH REGARD TO LANGUAGE, RELIGION AND PHILOSOPHY BY KENDRIYA SANSKRIT VIDYAPEETHA, TIRUPATI.HE HAS DONE SATISFACTORY WORK IN THIS FIELD DURING THE LAST FOUR YEARS.  
 NOW HE IS ENGAGED IN SERVING THE TAMIL, SANSKRIT AND OTHER INDIAN LANGUAGES RESEARCH INSTITUTE MADRAS, AS ITS HONORARY SECRETARY.  
 I HOPE AND TRUST THAT THIS EDITION OF THE NYAYAPARISISTA WILL ENABLE THE STUDENTS AS WELL AS SCHOLARS OF NYAYA TO UNDERSTAND THE IMPLICATIONS OF GAUTAMA'S SUTRAS RELATING TO THE TWO FALLACIES, JATI AND NIGRAHASTHANA BETTER. I WISH IT WILL BECOME A POPULAR WORK AND FIND A PLACE IN SEVERAL SANSKRIT LIBRARIES AND IN THE HOMES OF THOSE WHO HAVE TAKEN UP TO THE SERIOUS STUDY OF INDIAN LOGIC.

**SAROJINI DEVI LAY-OUT                
                                   
            M.ANANTHASAYANAM AYYANGAR  
TIRUPATI                 
                                   
                       CHARMAN  
18-5-1997                 
                                   
                  KENDRIYA SANSKRIT VIDYAPEETHA**





** आमुखम्**


प्रसिद्धमिदं विदुषां परिसरे यत् महर्षिणा गौतमेन प्रवर्तितं प्रमाणप्रधानं न्यायदर्शनं सर्वेषामपि दर्शनानामुपकारकं वर्तत इति । तस्य सूत्रात्मकस्य न्यायदर्शनस्य वात्स्यायनमुनिना भाष्यं विरचितम्। भाष्यस्य उद्दोतकराचार्यः वार्तिकं व्यलिखत् । वार्तिकस्य तात्पर्यटीकानाम्नीं व्याख्यां षड्दर्शनीवल्लभो वाचस्पतिमिश्रो व्यातेने । व्यायाचार्यनाम्ना सबहुमानं प्राक्तनैः शास्त्रान्तरकारैरपि आहूयमान उदयनाचार्यः तात्पर्यटीकायाः परिशुद्धिनाम्नीं व्याख्यां न्यबध्नात् । एतैः प्रसिद्धैर्व्यानैरुप  
बृंहितं प़ञ्चाध्यायीरुपं न्यायदर्शनं भवति । अस्यैव न्यायदर्शनस्य आन्वीक्षिकीत्यपि नामान्तरम्। इयं चान्वीक्षिकी----  
प्रदीपः सर्वविद्दानामुपायः सर्वकर्मणाम्।  
आश्रयः सर्वधर्माणां सेयमान्वीक्षिकी मता ॥'  
इति कौटिलीये अर्थशास्त्रे विद्दोद्देशनामके प्रकरणे प्रशंसिता । न्यायदर्शने प्रत्यध्यायं द्वे आह्निके स्तः। तत्र पञ्चमाध्यायप्रथमाह्निके जातेः, तद्द्विदीयाह्निके निग्रहस्थानस्य च निरुपणं क्रियते । कथासु वादप्रतवादरुपेण प्रवर्तमानासु वादिप्रतिवादिभ्यां स्वस्वपक्षस्थापनाय न्यायप्रयोगः क्रियते । उभाभ्यां क्रियमाणे न्यायप्रयोगद्वयेऽन्यतरेणावश्यमाभासेन भवितव्यम्।स एव हेत्वाभास इत्युच्यते। एवं वादिप्रतिवादिभ्यामुक्तेष्वंशेषु उच्यमानार्थस्य यथावदग्रहणे छलनामको दोषः प्रसजति । अर्थं जानन्तोऽपि केचित् जिगीषामात्रेण परभर्त्सनार्थं प्रवृत्ताः चर्चां कर्तुमारभेरन्। तदा तेषां परिभवनाय उद्भावनीया दोषाः हेत्वाभासच्छलाभ्यां विलक्षणाः जातिनिग्रहस्थानपदाभ्यां व्यवह्रियन्ते । एतेषु दोषेषु हेत्वाभासं छलं चाधिकृत्य वक्तव्यं सर्वं प्रथमाध्याये एव सूत्रकारः अवोचत् । जातिनिग्रहस्थानविषये सामान्यतो लक्षणं भेदं च त्रिभिः सूत्रैः प्रथमाध्यायान्ते सूचनं कृतवान् । पञ्चमाध्याये एव तयोः प्रत्येकं लक्षणविभागादिप्रदर्शनपूर्वंकं विस्तरेण विवेचनमकरोत् । वादिना साधने क्रियमाणे तत्र प्रतिवादिना उद्भव्यमानः असदुत्तरविशेषः जातिरित्युच्यते । स्वव्याघातकमुत्तरम् असदुत्तरम्। परमतबाधनार्थमुच्यमानमुत्तरं स्वमतमपि विहन्ति चेत् ताद्दृगुत्तरविशेषः जाति ः । पराहंकारखण्डनरुपः पराजयः निग्रहः । तस्य स्थितिः यस्मिन् सति भवति तत् निग्रहस्थानम्।  
अनयोः जातिनिग्रहस्थानयोः निरुपणेदम्परस्य न्यायदर्शनपञ्चमाध्यायस्य न्यायपरिशिष्टनामकं स्वतन्त्रं व्याख्यानं प्राणैषीत् उदयनाचार्यः । अस्मिन् अध्याये एव न्यायवार्तिकटीकापरिसुद्धिं कृतवता उदयनाचार्येण पञ्चमाध्यायस्य परं पृथक् परिशिष्टनामकव्याख्यानकरणे किं बीजम् इति शङ्का भवेत्। "भाष्यवार्तिकतात्पर्यटीकास्वप्यपरिशीलिता अनेके विषयाः सन्ति । तेषु परिशीलितेषु विषयेषु बहुत्र अन्यथाकरणमप्यावश्यकम्"इति मत्वैव पृथग्व्याख्यानकरणे आचार्यस्य प्रवृत्तिरिति समाधातव्यं भवति ।  
 प्रौढनानाविषयगर्भस्य अतिगहनस्यास्य न्यायपरिशिष्टस्य गङ्गेशोपाध्यायसुतेन वर्धमानोपाध्यायेन कृतं प्रकाशाभिधं प्राचीनं व्याख्यानं समस्ति । तेन व्याख्यानेन सहितंन्यायपरिशिष्टं बहोः कालात् पूर्वं कलकत्तास्थितया एषियाटिक्सोसाइटीसंस्थया प्रकाशितम् अधुना दुर्लभमस्ति ।  
 वामेश्वरध्वजनामा तार्किकः पञ्चिकानामकं सरलमेकं न्यायपरिशिष्टस्य व्याख्यानं निर्ममे । तस्य एकैव मातृका मद्रपुरराजकीयमातृकागारे लभ्यते। तां मातृकामवलम्ब्य डा.वे.राघवार्याणां मार्गदर्शनसाहाय्येन केन्द्रशासनप्रत्त-अनुसन्धानवृत्त्याख्यधनसाहाय्येन च न्यायशिरोमणिभिः भारतराष्ट्रपतिसम्मानितैः श्री.एस.एन. श्रीरामदेशिकन् महाशयैः सम्पादितोऽयं पञ्चिकासहितः न्यायपरिशिष्टग्रन्थः राष्ट्रियसंस्कृतसंस्थानानुमत्या अनेन विद्दापीठेन प्रकाशमानीयते । सम्पादकमहाशयैः महता परिश्रमेण सम्पादितम्। उपोद्ध्घाते मूलग्रन्थविषये तत्प्रतिपाद्दविषये व्याख्यानविषये च वक्तव्यं सर्वं सम्यग्विवेचितं विदुषां मोदाय कल्पते । ग्रन्थोऽयं समेषां विदुषां, विशिष्य वादकुतूहलिनां महान्तमुपकारमाधास्यतीति विश्वसिमि।



**तिरुपतिः                 
                  मल्लादि द.बालसुब्रह्मण्यम्  
4-4-76               
                    प्राचार्यः**






****

** प्रस्तावना**


क्रेन्द्रियसंस्कृतसङ्घानुमत्या (CENTRAL SANSKRIT BOARD)क्रेन्दराजकीयविद्दाशाखाधिकारिभिः संस्कृतविमर्शकस्थाने नियुक्तेन मया 5-5-61 तमे दिने श्रीकुप्पुस्वामिशास्त्रिविमर्शनशालायां डाक्टर्.वे. राघवन् महाशयस्य पर्यवेक्षणे विमर्शकपदवीं स्वीकृत्य,पञ्चिकाख्यव्याख्योपेतस्य विपुलोपोद्धातसमेतस्य "न्यायपरिशिष्ट"नाम्न उदयनाचार्यकृतग्रन्थस्य सम्पादनकर्म कर्तुमारभ्यत। न्यायसूत्रोक्तषोडशपदार्थेषु अन्तिमयोः जातिनिग्रहस्थानयोः विचाररुपस्य, उदयनकृत-"न्यायपरिशिष्टस्य"संशोधनपूर्वकं सम्पादनं, प्रकाशनं चात्यावश्यकमिति तदर्थं मातृकान्वेषणसमये मद्रपुरीयप्राच्यहस्तलिखितकोशागारात् मातृकैका हस्तमागमत्। तदनुरोधेन सामग्रयेण ग्रन्थं मुद्रणोपयोगितया विलिख्य,पाठभेदप्रदर्शनार्थं मातृकान्तरसम्पादनव्यग्रस्य मे, कलकत्तानगरस्थ"एषियाट्कि सोसैटी"पुस्तकालयात् अन्यापि काचिन्मातृका लब्धाऽऽसीत्। अहमदाबादनगरस्थ-"लाल्बाय् दल्बत् बाय् भारतीयसंस्कृतिविद्दामन्दिरा"त् उपलब्धाया मातृकायाः आद्दचतुस्सूत्रीमात्रपरत्वात् तया न तावानुपयोगः प्रकृते भविष्यतीति मत्वा सा तथैव प्रतिप्रेषिता आसीत्।  
 सम्पूर्णतयोपलब्धयोः द्वयोरनयोर्मातृकयोः परस्परसमन्वयपूर्वंकमेकीकृत्य दर्शनेन पाठभेदो व्यधायि। तत्र मूलस्याधस्तात् पाठभेदप्रदर्शनावसरे मद्रपुरीयमातृकासम्बन्धि पाठस्य 'म'शब्देन, कलकत्तानगरस्थमातृकासम्बन्धिपाठस्य 'क'शब्देन च सङ्केतोऽकारि । एतत्सम्पादनान्तरं वर्धमानोपाध्यायकृत'प्रकाशा'ख्यव्याख्यामन्तराऽपूर्वं किञ्चिद्दाख्यान्तरमस्यास्ति वेति पर्यालोच्यमाने मद्रपुरीयप्राच्यहस्तलिखितकोशागार एव वामेश्वरध्वजकृता 'पञ्चिका'नाम्नी, अमुद्रिता हस्तलिखिता च मातृका काचिद्दद्दृशे, यस्या मातृकारन्तरं देशेऽस्मिन् कुत्राप्येतावता नोपलभ्यते। मातृकान्तराभावेन पाठभेदप्रदर्शनाभावेऽपि लेखकप्रमादमूलान् दोषानुद्धत्य, औचित्यानुसारेण तत्र तत्र पाठशोधनं कृत्वाऽस्या व्याख्यायाः पञ्चिकायाः सम्पादनमपि मया व्यरच्यत । एवमनयोर्द्वयोर्ग्रन्थयोः सम्पादनान्तरं न्यायवैशेषिकमतभेदप्रदर्शन(मतद्वयरीत्या)-प्रमाण प्रदर्शन-जैनबोद्धतार्किकाद्दृत-जातिनिग्रहस्थाननिरुपण-न्यायवैशेषिकमतद्वयसामरस्यप्रतिपादनउदयनकृतनानाग्रन्थसमीक्षणाद्दनेकविषय-विचारपुरस्सरं विपुलोपोद्धातलेखनाय 'अडयार्'  
'कनिमेरा' 'मद्रविश्वविद्दालय' 'श्रीवेङ्कटेश्वविद्दालय'कोशागारान् गत्वाऽपूर्वान् संस्कृतामङ्गलमयान् नानान्यायग्रन्थान्, बोद्धजैनन्यायग्रन्थांश्च पठित्वा, अतिविपुल उपोद्धातः कश्चिद्विलिख्य ग्रन्थेऽस्मिन्नादौ न्यबध्यत।  
 एवं भागत्रयात्मना सम्पादितस्य सम्पूर्णग्रन्थस्य विषये 5-5-61 प्रभृति 5-11-63 पर्यन्तं सार्धद्वय-वतसरावधि भारतदेशस्थितनानापुस्तकालयेभ्यः अनेका मातृका आनाय्यदत्त्वा, ग्रन्थसम्पादनप्रकारं उपोद्धातलेखनप्रक्रिया च मह्यमुपदिश्य ये उपकृतवन्तः, येषां पर्यवेक्षणेनैव कार्यमिदं सुसम्पन्नमासीत् ताद्दृशानां जगद्विख्यातपण्डितानां सककलशास्त्रपारङ्गतानां अभिनवदेशिक-न्यायरत्न-उभयमीमांसावल्लभेत्याद्दनेकबिरुदभाजां अस्मद्-गुरुवराणां श्रीमतां उत्तमूरु टि.वीरराघवाचार्याणां निर्व्याजोपकारेण आत्मानं धन्यधन्यं मन्ये। एताद्दृशं महत्कार्यं कर्तुमवकाशप्रदानेन मह्यमुपकृतवतां क्रेन्द्रसंस्कृतसंघसम्यानां कृतज्ञताप्रकाशनेन आधमर्ण्यविमुक्तमात्मानं भावयामि।  
 एतद्ग्रन्थविमर्शनपूर्तिप्रभृति कतिपयवत्सरान् यावत् प्रवृत्तान् दैवमानुषविविधप्रतिबन्धान्निरस्य एतद्ग्रन्थप्रकाशनविषये परमुपकृतवद्भयः, एतद्ग्रन्थारम्भे च समुचितमुपोद्धातं विलिख्य भूषितवद्भ्यः, तिरुपति केन्द्रीयसंस्कृतविद्दापीठस्थानीयप्रबन्धकसमित्यध्यक्षेभ्यः, भूतपूर्वबिहारराज्यपालेभ्यः श्रीमद्भ्यो यम्.अनन्तशयनमय्यङ्गारार्येभ्यो मदीयं हार्दं कार्तज्ञमाविष्करोमि।  
 नानाविषयविवेचनपुरस्सरं शास्त्रार्थविवेचनप्रक्रियया अद्वितीयमामुखं विलिख्योपकृतवतः तिरुपतिकेन्द्रीयसंस्कृतविद्दापीठाध्यक्षान् डा.मल्लादि द.बालसुब्रह्मण्यार्यान् विस्मरन्नयं जनो नूनमकृतज्ञो भविष्यति ।  
तथा, मुद्रणशोधनविषये मह्यं विशेषत् उपकृतवते, अस्मन्मित्रवर्याय नानाग्रन्थकर्त्रेन्यायशिरोमणये श्रीमते कीलात्तूरु-श्रीनिवासाचार्याय कृतज्ञतां प्रकाशयामि।



**मद्रपुरी -17 इत्थं  
14-5-76 एस्.यन्.श्रीरामदेशिकन्
**


 BIBLIOGRAPHY   
उपोद्धातलेखने ग्रन्थद्यसम्पादनविषये च मयोयुक्ताः संस्कृताङ्ग्लमयाः न्यायग्रन्थाःजैनबौद्धतर्कग्रन्थाश्च क्रमेणाधो निर्दिश्यन्ते ----  
न्यायग्रन्थाः----  
1.वात्स्यायनभाष्यसमेतं गौतमन्यायसूत्रम्।  
2.न्यायभाष्यवार्तिकं-उद्दोतकरकृतम्।  
3.न्यायभाष्यवार्तिकतात्पर्यटीका वाचस्पतिमिश्रकृता।  
4.तात्पर्यटीकापरिशुद्धिः-विश्वनाथपञ्चाननकृता।  
6.न्यायकुसुमाञ्जलिः-उदयनाचार्यकृतः।  
7.न्यायकन्दली  
8.न्यायकुलिशम्  
9.न्यायवार्तिकग्रन्थस्य विपुलपूर्वपीठिका-विन्धयेश्वरप्रसाद्विवेदिकृता।  
10.न्यायमञ्जरी-जयन्तभट्टकृता।  
11.न्यायपरिशुद्धिः-श्रीनिगमान्तमहादेशिकरचिता।  
12.वैशेषिकदर्शनम्-रसायनप्रशस्तपादभाष्यदिसहितम्।  
13.वादिविनोदः शङ्करमिश्ररचितः।  
14.न्यायरत्नम्-मणिकण्ठकृतम्।  
15.तर्कसग्रह-न्यायबोधिनीदीपिकाप्रकाशादीनि।  
16.मुक्तावलीसहितकारिकावली।  
बौद्धन्यायग्रन्थाः  
1.तत्त्वसङ्ग्रहः -शान्तरक्षितकृतः।  
2.प्रमाणवार्तिकम्-धर्मकीर्तिकृतम्।  
3.वादन्यायः -धर्मर्कीर्तिकृत्म्।  
4.न्यायबिन्दुः-धर्मर्कीर्तिकृत्म्।  
5.हेतुबिन्दुटीका -अर्चटकृता।  
जैनन्यायग्रन्थाः--  
1.प्रवचनसारोद्धारः-नेमिचन्द्रसूरिरचितः।  
2.तत्त्वन्यायविभाकरः-विजयलब्धि-सूरीश्वरविरचितः।  
3.समयसारः-कुन्दकुन्दाचार्यकृतः।  
4.स्याद्वादमञ्जरी-मल्लिषेणसूरिविरचिता।  
5.ज्ञानार्णवः-शुभचन्द्राचार्यरचितः।  
6.गोम्टसारः-नेमिचन्द्राचार्यसिद्धान्तचक्रवर्तिकृतः।  
7.अन्ययोगव्यवच्छेदिका-हेमचन्द्राचार्यकृता।  
8.न्यायविनिश्चयः -अकलङ्ककृतः।  
9.प्रमाणसङ्ग्रहः -अकलङ्ककृतः।  
आंग्लमया न्यायग्रन्थाः--  
1.HISTORY OF INDIAN PHILOSOPHY  
 BY MAHAMAHOPADHYAYA UMESH MISHRA  
2.HISTORY OF INDIAN PHILOSOPHY  
 BY JADUNATHA SINHA 2 VOLS.  
3.HISTORY OF INDIAN PHILOSOPHY  
 BY DR.SURENDRANATH DOSS GUPTA  
4.HISTORY OF INDIAN LOGIC  
 BY MAHAMAHOPADHYAYA SATISHCHANDRA VIDYA BLUSHAN.  
5.A PRIMER OF INDIAN LOGIC  
 MAHAMAHOPADHYAYA S.KUPPUSWAMY SASTRIGAL.  
6.HISTORY OF CLASSICAL SANSKRIT  
 LITERATURE BY DR.M.KRISHNAMACHARIAR  
7.INDIAN LOGIC AND ATOMISM.  
 न्यायपरिशिष्टग्रन्थगतसूत्राणि  
 प्रथमाह्निकम्  
सूत्रसंख्या सूत्रम् पुटम्  
  
1.तत्र साधर्म्यवैर्म्याभ्यामुपसंहारे तद्धर्मविपर्ययोपपत्तेः साधर्म्यवैधर्म्यसमौ 2.गोत्वाद् गोसिद्धिवत्तत्सिद्धिः  
3.साध्यद्दृष्टान्तयोर्धविकल्पादुभयसाध्यत्वाच्चोत्कर्षापकर्षवर्ण्यावर्ण्यविकल्पसाध्यसमाः  
4.किञ्चित्साधर्म्यादुपसंहारसिद्धेर्वैधर्म्यादप्रतिषेधः  
5.साध्यातिदेशाच्च द्दृष्टान्तोपपत्तेः  
6.प्राप्यसाध्यमप्राप्य वा हेतोः प्राप्यविशिष्टत्वात् अप्राप्य साधकत्वाच्च प्राप्यप्राप्तिसमौ  
7.घटादिनिष्पत्तिदर्शनात् पीडने चाभिचारादप्रतिषेधः  
8.द्दृष्टान्तस्य कारणानपदेशात् प्रत्यवस्थानाच्च प्रतिद्दृष्टान्तेन प्रसङ्गप्रतिद्दृष्टान्तसमौ  
9.प्रदीपोपादानप्रसङ्गनिवृत्तिवत्तन्निवृत्तिः  
10. प्रतिद्दृष्टान्तहेतुत्वेनाहेतुर्द्दृष्टान्तः  
11.प्रागुत्पत्तेः कारणाभावादनुत्पत्तिसमः  
12.तथाभावादुत्पन्नस्य कारणोपपत्तेर्न कारणप्रतिषेधः  
13.सामान्यद्दृष्टान्तयोरैन्द्रियकत्वे समानेऽपि नित्यानित्यसाधर्म्यात्संशयसमः  
14.साधर्म्यात्संशये न संशयो वैधर्म्यादुभयथा वा संशयेऽत्यन्तसंशयप्रसङ्गो नित्यत्वानभ्युपगमाच्च सामान्यस्याप्रतिषेधः  
15.उभयसाधर्म्यात्प्रक्रियासिद्धेः प्रकरणसमः  
16.प्रतिपक्षात्प्रकरणसिद्धेः प्रतिषेधानुपपत्तिः प्रतिपक्षोपपत्तेः  
17.त्रौकाल्यासिद्धेर्हेतोरहेतुसमः  
18.न हेतुः साध्यसिद्धेस्त्रैकाल्यासिद्धिः  
19.प्रतिषेधानुपपत्तेश्च प्रतिषेध्याप्रतिषेधः  
20.अनुक्तस्यार्थापत्तेः पक्षहानेरुपपत्तिरनुक्तत्वादनैकान्तिकत्वाच्चार्थापत्तेः  
21.एकधर्मोपपत्तेरविशेषे सर्वाविशेषप्रसङ्गात् सद्भावोपपत्तेरविशेषसमः  
22.क्वचिद्धर्मानुपपत्तेः क्वचिच्चोपपत्तेः प्रतिषेधाभावः  
23.उभयकारणोपपत्तेरुपपत्तिसमः  
24.उपपत्तिकारणानुज्ञानादप्रतिषेधः  
25.निर्दिष्टकारणाभावेऽप्युपलम्भादुपलब्धिसमः  
26.कारणान्तरादपि तद्धर्मोपपत्तेरप्रतिषेधः  
27.तदनुपलब्धेरनुपलम्भाभावसिद्धौ तद्विपरीतोपलब्धेरनुपलब्धिसमः  
28.अनुपलम्भात्मकत्वादनुपलब्धेरहेतुः  
29.ज्ञानविकल्पानाञ्च भावाभावसंवेदनादध्यात्मम्  
30.साधर्म्यात्तुल्यधर्मोपपत्तेः सर्वानित्यत्वप्रसङ्गात् अनित्यसमः  
31.साधर्म्यादसिद्धेः प्रतिषेध्यासिद्धिः प्रतिषेध्यासाधर्म्यात्  
32.द्दृष्टान्ते साध्यसाधनभावेन प्रतिज्ञातस्य धर्मस्य हेतुत्वात् तस्य चोभयथा भावान्नाविशेषः  
33.नित्यमनित्यभावादनित्ये नित्यत्वोपपत्तेर्नित्यसमः  
34.प्रतिषेध्ये नित्यसमनित्यभावादनित्यत्वेऽनित्यत्वोपपत्तेः प्रतिषेधाभावः  
35.कार्यानेकत्वात्कार्यसमः  
36.कार्यान्यत्वे प्रयत्नाहेतुत्वं अनुपलब्धकारणानुपपत्तेः  
37.प्रतिषेषेऽपि समानो दोषः  
38.सर्वत्रैवम्  
39.प्रतिषेधविप्रतिषेधे प्रतिषेधदोषवद्दोषः  
40.प्रतिषेधं सदोषमभ्युपेत्य प्रतिषेधप्रतिषेधे समानदोषप्रसङ्गो मतानुज्ञा  
41.स्वपक्षलक्षणापक्षोपपत्त्युपसंहारे हेतुनिर्देशे परपक्षदोषाभ्युपगमात् समानो दोषः  
 द्वितीयाह्निकम्  
42.प्रतिद्दष्टान्तधर्मानुज्ञा स्वद्दृष्टान्ते प्रतिज्ञानहानिः।  
43.प्रतिज्ञातार्थप्रतिषेधे धर्मविकल्पस्तदर्शनिर्देशः प्रतिज्ञान्तरम्।  
44.पक्षप्रतिषेधे प्रतिज्ञातार्थापनयनं प्रतिज्ञानसंन्यासः  
45.अविशेषोक्ते हेतौ प्रतिषिद्धे विशेषमिच्छतो हेत्वन्तरम्  
46.प्रकृतादर्थादप्रतिसम्बद्धार्थमर्थान्तरम्  
47.वर्णक्रमनिर्देशवन्निरर्थकम्  
48.परिषत्प्रतिवादिभ्यां त्रिरभिहितमप्यविज्ञातं अविज्ञातार्थम्  
49.पौर्वापर्ययोगादिप्रतिबन्धार्थमपार्थक्यम्  
50.अवयवविपर्यासवचनं प्राप्तकालम्  
51.हीनमन्यतमेनाप्यवयवेन न्यूनतम्  
52.हेतूदाहणादधिकम्  
53.शब्दार्थयोः पुनर्वचनं पुनरुक्तमन्यत्रानुवादात्  
54.अर्थादापन्नस्य स्वशब्देन पुनर्वचनम्  
55.विज्ञातस्य परिषदा त्रिरभिहितस्याप्रत्युच्चारणमननुभाषणम्  
56.अविज्ञातञ्चाज्ञानम्  
57.उत्तरस्याप्रतिपत्तिरप्रतिभा  
58.कार्यव्यासङ्गात्कथाविच्छेदो विक्षेपः  
59.स्वपक्षदोषाभ्युपगमात् परपक्षदोषप्रसङ्गो मतानुज्ञा  
60.निग्रहप्राप्तस्यानिग्रहः पर्यनुयोज्योपेक्षणम्  
उ61.अनिग्रहस्थाने निग्रहस्थानाभियोगो निरनुयोज्यानुयोगः  
62.सिद्धान्तमभ्युपेत्य नियमात् कथाप्रसङ्गोऽपसिद्धान्तः  
63.हेत्वाभासाश्च यथोक्ताः




** सूत्रसूची समाप्ता**

** -------------------------------------**  
  
            

**श्रीः  
 ॥उपोद्धातः॥  
 ॥कणादगौतममतप्रवर्तनम्॥**



विद्दास्थानेषु चतुर्दशसु परिगणितस्य न्यायविस्तरस्य निर्माता महर्षिः 'अक्षपाद' इति निश्चप्रचमेतत्

।  
 "प्रदीपस्सर्वविद्दानामुपायस्सर्वकर्मणाम्।  
 आश्रयस्सर्वधर्माणां विद्दोद्देशे प्रकीर्तिता"॥   
इति प्रशंसिता आन्वीक्षिक्येव न्यायविस्तर इत्युच्यते। वेदावाक्यार्थविचारात्मना प्रवृत्ता पूर्वा, उत्तरा च मीमांसा । एतन्निरुपितं न्यायं उपजीव्यैव पूर्वपक्षसिद्धान्तौ परस्सहस्त्रप्रकारौ प्रवृत्तौ । महर्षिरयं 'प्रमाणप्रमेये'ति प्रथमसूत्रे प्रमाणाविशेषं प्रमेयमपि उद्दिशन्, उपरि च तृतीयचतुर्थयोरध्याययोः स्वयं द्वादशधा विभक्तं प्रमेयं विशेषतः परीक्षमाणः, प्रमाण इव प्रमेयेऽपि स्वस्य नैर्भयं दर्शयतीव। अथापि एतत्समानतन्त्रस्य वैशेषिकदर्शनस्य विरचयिता कणादो महर्षिः, आदौ प्रमेयमात्रं परिगणयन्, प्रसङ्गादेव मध्ये प्रमाणनिरुपणमप्याचरन्, स्वस्यतत्रैर्दम्पर्यमभिव्यनक्ति। अभ्युदयनिः श्रेयससाधनत्वेन वेदवेद्दं वेदान्तवेद्दं च धर्मं त्रैवर्गिकमापर्गिकं च विभजन् स्वाभिमतप्रमेयजातं श्रुतिसमधिगम्यं मन्यत इति ज्ञायते । न्यायभाष्यकारो वात्स्यायनो न्यायदर्शनस्य प्रमेयमात्रनिरुपणेदंपरत्वे 'उपनिषद्विद्दामात्रमियं स्यात् 'इति भाषमाणः कणाददर्शनस्यापि उपनिषत्समानयोगक्षेमत्वं सूचयति। यतो ह्मयं गौतमः प्रमेयनिरुपणस्थले काणाददर्शितां तार्किकसरणिं अनुरुद्धयैव सर्वं प्रमेयं निरुपयामास।  
 एवंनिरुपतप्रमेयजातस्य उपतिषद्गम्यप्रमेयजातेनैक्यं भाषमाणो भाष्यकारः, "अस्ति अन्यदपि प्रमेयजातं द्रव्यगुणादिरुपम्"इति वैशेषिकदर्शनस्थान् पदार्थान् परिगणयन् कणाददर्शनस्य स्वदर्शनस्य च प्रमेयविषये समानतन्त्रतां परिकलयति। एवं निरुप्यमाणस्यप्रमेयजातस्य स्वनिरुप्यमाणप्रमाणजातलक्ष्यप्रदर्शनमात्रार्थतां अभिसन्धायैव मध्ये प्रमेयनिरुपणं विधाय, पूर्वं पश्चाच्च सामान्यतो विशेषतश्च प्रमाणतदनुबन्धिविचारमेव वर्तयन् प्रमाणेनोपक्रम्य प्रमाणानुबन्धेनोपसंहरन् न्यायविस्तर इति स्वनिर्दिष्नाम् चान्वर्थयन् प्रमाणप्रधान्यमेव दर्शनस्य दर्शयति । तत्रापि नाम्नि न्यायपदघटनात् आन्वीक्षिकीतिनामान्तरानुसारात् संशयप्रयोजनेत्यारभ्य निग्रहस्थानपर्यन्तैः पदार्थैः न्यायनुबन्धिनामंशानामेव विभज्य वर्णनात् प्रमाणानां मध्ये अनुमानं
--तत्रापि परार्थानुमानरुपं न्यायं स्वप्रबन्धप्रधानार्थमध्यवस्यति ।  
 अत्र न्याये जिज्ञासुभ्यः शिष्येभ्यो गुरुणोपदेशे क्रियामाणे यावन्तोऽशा अपेक्षिता भवन्ति तावतोऽशान् संशयप्रयोजनद्दृष्टान्तसिद्धान्तावयवतर्कनिर्णयरुपान् आदौ निरुपयामास गौतमः । तत्र सिद्धान्ताश्च सर्वतंत्रप्रतितंत्राधिकरणसिद्धान्ताभ्युपगमसिद्धान्तरुपेण चतुर्धा विभक्ताः । मतभेदेन च सिद्धान्तो विभिन्नो भवति । यदा तत्र तार्किकसिद्धान्तस्य परेभ्यस्सिद्धान्तेभ्यो युक्तियुक्ततया ग्राह्यत्वं बुभुत्समानाः परसिद्धान्तं प्रदर्श्य वादे प्रवर्तन्ते शिष्या वा अन्ये वा ये च केचिज्जिगीषवः स्वच्छन्दं प्रवर्तन्ते तेभ्यः स्वयं कर्तव्यं न्यायप्रयोगं, तैः कर्तव्यं च न्यायप्रयोगं पक्षप्रतिपक्षार्थे न्यायप्रयोगद्वयेऽन्तरेणाऽऽभासेन भाव्यम्। न्याये च पञ्चावयवे सारांशो हेतुः । अनुमानप्रमाणभूतहेतुप्रतिपादकवाक्यं हि तत् । अतः अनामानोपयोगिहेतुविषये आभासनाभासविवेचनार्थं हेत्वाभासान् अनन्तरं निरदिशत् । यथा, उक्तेष्वंशेषु यथावदवगतेषु औचित्यानौचित्यविमर्शः पदमादधाति, तथा उच्यमानार्थस्य यथावदग्रहेणापि वाक्छलस्यावकाशो भवति । तत्र कश्चित् अर्थमपरिज्ञाय अर्थान्तरं परिकल्प्य यदि प्रवर्तेत, तदा छलस्य प्रसक्तिः। जानन्तोऽपि केचिदर्थं जिगीषामात्रेण परभर्त्सनार्थं प्रवृत्ताः यथावसरं चर्चायां अवतरेयुः, तदा तेषां परिभवनायोद्भावनीयान् दोषान् हेत्वाभासच्छलविलक्षणान् जातिनिग्रहस्थानपदाभ्यां समगृह्नात् । हेत्वाभासशोधनस्य यादावश्यकत्वं तावदावश्यकत्वं छलजातिनिग्रहस्थानेषु सूत्रकारो नामन्यत;यतस्तेषां जिगीषाप्रेरितपरपरिभवनमाज्ञप्रयोजनता । हेत्वाभासविवेको हि तत्त्वबुभुत्सया प्रवर्तमानानां शिष्यगुरुब्रह्मचारिश्रयेयोर्थिनामपि शान्तप्रकृतीनां आवश्यको भवति । अतः सूत्रकारः तत्र मनागनास्थां वहन् वक्तव्यांशस्याल्पतामाकलय्य छलं परं यथावद्धिभज्य प्रथममेव व्युत्पाद्द जातिनिग्रहस्थानर्विषये विभज्य निरुपणं ग्रन्थान्ते कर्तव्यममन्यत् । प्रथमत एव वक्तव्यं अत्यन्तावश्यकत्वाभावात् पश्चात्करिष्यतीति ज्ञापयितुमेव "साधर्म्यवैधर्म्याभ्यां प्रत्यवस्थानं जातिः" "विप्रतिपत्तिः अप्रतिपत्तिश्च निग्रहस्थानम्" इति प्रत्येकं विभागभङ्गीं प्रदर्श्य, "तद्विकल्पाज्जातिनिग्रहस्थानबहुत्वम्"प्रबन्धविषयस्य ततः पूर्वंनिर्दिष्टसर्वपदार्थयथावस्थितविज्ञानानन्तरमेव शिष्यैः जिज्ञास्यत्वात्, तस्मिन् सर्वस्मिन्निरुपिते यथावसरं तदर्थे पञ्चममध्यायं प्राकल्पयत्। तत्र प्रथमाह्निकं जातिविषयम्;द्वितीयं च निग्रहस्थानविषयम्।  
इत्यधिकं सूत्रयामास। तस्यैतस्य प्रथमाध्यायान्तिमसूत्रस्य जातिनिग्रहस्थानप्रबन्धविषयस्य ततः पूर्वंनिर्दिष्टसर्वपदार्थयथावस्थितविज्ञानानन्तरमेव शिष्यैः जिज्ञास्यततस्मिन् सर्वस्मिन्निरुपिते यथावसरं तदर्थे पञ्चममध्यायं प्राकल्पयत् । तत्र प्रथममाह्निकं जातिविषयम्;द्वितीयं च निग्रहस्थानविषयम्।प्रकारान्तरेण च चतुर्थाध्यायान्तरं पञ्चमाध्यायस्य एतद्विषयस्य संगतिरेवं भाव्यते । सर्वेष्वपि शास्त्रेषु प्रौढान्ग्रन्थान् विधाय परमुपकृतवतां परमाचार्येण वाचस्पतिमिश्रेण न्यायदर्शनभाष्यवार्तिकव्याख्यानरुपा तात्पर्यटीका यथा निरमायि, तथा यथावस्थितसूत्रानुपूर्वीविज्ञानं सूत्रार्थसारज्ञानञ्च निष्कृष्टं सर्वेषामुत्पादयितुं प्रत्याह्निकं प्रकरणविभागान् सूत्रसंख्याश्च प्रदर्शयता न्यायसूचीनिबन्धो नाम ग्रन्थः कश्चिन्नयबन्धि ।तत्र चतुर्थाध्यायद्वितीयाह्निके तत्त्वज्ञानोत्पत्तिप्रकरणमारब्धम्। अन्ते च तत्त्वज्ञानपरिपालनप्रकरणं, परिपालनप्रकारश्च सूत्रकृता एवमदर्शि---  
"तत्त्वाध्यवसायसंरक्षणार्थं जल्पवितण्डे,बीजप्ररोहसंरक्षणार्थं कण्टकशाखावरणवत्"  
"ताभ्यां विगृह्म कथनम्"इति अयमर्थः --वेदवैदिकार्थपरिपालनार्थं परमास्तिकाः परैः दर्पोद्धतैरुपदिश्यमानेष्वर्थेषु अविस्रम्भं वहद्भिः क्रुरयुक्तिभिः यथावस्थितार्थापलापो यदा कर्तुमुद्दुज्यते तदा परमार्थतत्त्वरक्षणस्य लोकक्षेमार्थमावस्यकत्वात् 'पिशाचानां पिशाचभाषयोत्तरं देय'मिति न्यायेन परेषां गर्वभञ्जनं परमं लक्ष्यं मन्वानैः जिगीषया जल्पवितण्डारुपकथाभासप्रयोगेनापि प्रत्युत्तरं देयम्।  
यद्दपि सद्धेतव एव सदर्थस्थापकाः, तथापि यथा बीजेषु प्ररुढेषु अङ्कुराणां शाल्यादिकमेव वर्धकं, न परितः क्रियमाणआ वृत्तिः । सा तु कडङ्कुरीयाक्रमणापाद्दविनाशपरिहारिका सती प्ररोहणे उपकुरुते । तथा जल्पवितण्डे प्रयुज्यमाने पराक्रमणभञ्जनेन तत्त्वाध्यवसायं संरक्षत इति ॥  
एवं प्रयुज्यमानयोः जल्पवितण्डयोः जिगीषामात्रप्रयोजनत्वात् असदुत्तरप्रयोगेऽपि आस्तिकानां प्रवृत्तिर्भवतीति तदर्थतया जातिनिग्रहस्थानयोरपि विशेषरुपेण व्युत्पादमपेक्षितमितित ज्ञापनाय सूत्रकारः तत्त्वाध्यवसायसंरक्षणओपयोगितया चतुर्थाध्यायान्तिमप्रकरणेन संगतिं संपादयन्, तयोर्जल्पवितण्डयोः उक्तच्छलजातिनिग्रहस्थानसाधनोपालम्भत्वरुपदलविशिष्टलक्षणलक्षित्वात् निरुपणमत्रोपक्रमते ।  
तत्र प्रथमाह्निके त्रिचत्वारिंशत्सूत्राणि ;सप्तदश प्रकरणानि । द्वितीयाह्निके चतुर्विशतिः सूत्राणि;सप्त प्रकरणानीति न्यायसूचीनिबन्धनिबन्धनिर्दिष्टो विभागः।  
तत्र जातिः चतुर्विशतिधा विभक्ता। निग्रहस्थानं द्वाविंशतिधा।  
 ॥अथ जातिविचारः॥  
का नाम जातिः?किंच निग्रहस्थानम्?इत्येतद्विवेचयितुं प्रवृत्तैर्व्याख्यातृभिः बहुधा उल्लिख्यते । प्रमाणप्रमेयादिपदानि योगव्युत्पत्या अर्थविशेषे व्यवतिष्ठन्ते । अवयवमूलानि पदानि च रुढिमूलया परिभाषया । निग्रहस्थानपदञ्च योगव्युत्पन्नमिति श्रवणादेव ज्ञायते । जातिपदस्य यत्र रुढिरस्ति, तेनार्थेन साकं विवक्षितार्थस्य न कश्चित्संबन्धो लक्ष्यते । पाणिनीयटिघुभादिसंज्ञावत्, विनैव योगव्युत्पत्तिं अर्थविशेषे संज्ञाकल्पनमित्येतदपि संभवन्त्यां गतौ नातीवोचितमिति कथञ्चित् योगव्युत्पत्तिमेव पुरस्कुर्वन्ति ।  
 वादिना साधने क्रियमाणे, तत्र प्रतिवादिनोद्भव्यमानोऽसदुत्तरविशेषस्तावत् जातिः ।तत्र जातिशब्दवाच्यता च जायमानत्वनिबन्धना। अत एव न्यायभाष्ये----  
"साधर्म्यवैधर्म्याभ्यां प्रत्यवस्थानं जातिः"रिति जायत इति पदघटनं कृतम्। अत्र प्रसंग इति पदं स्वयमेव "साधर्म्यवैधर्म्याभ्यां प्रत्यवस्थानमुपालंभः प्रतिषेधः"इति व्यख्यातम्। इदमेव विवृण्वन् वार्तिककारः पञ्चमाध्यायारम्भे--  
"जातिर्नाम स्थापनाहेतौ प्रयुक्ते यः प्रतिरोधासमर्थो हेतुः"इत्यवर्णयत् । तस्य वाक्यस्य असम्पूर्णत्वाद्धेतौ प्रतिषेधबुद्ध्या प्रयुक्त इति विशेषान्तरं परिभाषितार्थपरतया निर्वजनेऽपि जातिशब्दस्य जायमानतामादायैव प्रवृत्तिरिति भाष्योशयोऽवगम्यते। जायमानत्वं तु वादिसाधनविषयेऽपि सम्भाव्यते । अतः कथायां प्रवृत्तयोः वादिप्रतिवादिनोर्मध्ये वादिना साधने कृते, प्रतिवादिनोऽपरिस्फुरितयथावस्थितोत्तरस्य जिगीषाव्यापृतस्य मुखात् यः कश्चिद्धेत्वाभासोऽवशादागतः केवलं जायमान एव भवति, न तु जातस्सन् कार्यकरोऽपीत्याशयेन, अवधारणार्थतया जातिशब्दः प्रवर्तत इत्यस्मद्गुरवो मन्यन्ते ।  
 अस्या जातेर्विभागसूत्रे पञ्चमाध्यायप्रथमे "साधर्म्यवैधर्म्ये"त्यादिके द्वन्द्वान्ते श्रूयमाणः समेति शब्दः प्रत्येकमभिसम्बध्यते । तथा च साधर्म्यसमादायो जातय इत्युक्तं भवति ।  
 ॥ समशब्दार्थनिरुपणम्॥  
तत्र किं समाशब्दः स्त्रीलिङ्गः, उत समशब्दोऽपीति सन्देहो वा, जातिविशेष्यकत्वात् स्त्रीलिङ्ग एवेति निर्णयो वा भवेत्!परन्तु, उत्तरसूत्रे "साधर्म्यवैधर्म्यसमौ"इति,तथा तदुपरितनसूत्रेषु च पुल्लिङ्गनिर्देश एव सूत्रकृता क्रियत इति नूनं प्रथमसूत्रऽपि पुल्लिङ्गेनैव भाव्यम्। कथं स्त्रीलिङ्गपदबोध्याया जातेर्विभागः?एवं पुल्लिङ्गेनैवेत्येतस्मिन् विचारे, वाद्दुक्तस्य प्रतिषेधः किल प्रतिवादिना क्रियते । स च प्रतिषेधशब्दः पुल्लिङ्ग इति तदनुरोधेन एवमुक्तमिति तावन्निर्वहन्ति ।  
(अत्र वेदान्तेशिकानां निर्वाहप्रकारः)  
सोऽयं निर्वाहः श्रीकवितार्किकसिंहैः विशिष्टाद्वैतमतस्थापकैर्निगमान्तमहादेशिकैः स्वीय'न्यायपरिशुद्धि'नामकग्रन्थ एवं प्रचीनाभिमतत्वेनाभ्यधायि--"अक्षपादीयेषु च जातिविशेषलक्षणसूत्रेषु पुल्लिङ्गान्तसमशब्दनिर्देशः स्वपक्षस्थापनपरपक्षप्रतिक्षेपपरुपेण विभागे प्रत्यवस्थाने प्रतिषेधभागेनात्र जातित्वं विवक्षितम् इत्युक्तरुपजातिविशेषाभिप्राय इत्याहुः"इति ।  
अत्र न्यायदर्शने वृत्तिकारे विश्वानाथपञ्चाननस्तु प्रथमाध्यायान्ते "तद्विल्पाज्जातिनिग्रहस्थानबहुत्वम्"इत्यत्र विकल्पशब्दं सूत्रारुढमाद्दृत्य जातिविकल्पाः के, इति शिष्याकांक्षया पञ्चमाध्यायसूत्रप्रवृत्तिञ्च मनसि निधाय,"साधर्म्यसमादयो जातिविकल्पाः । विविधः कल्पो विकल्पः प्रभेदः"इति पुल्लिङ्गसामञ्जस्यं वाक्ये दर्शयति । उपक्रमानुसारेण एवं पुल्लिङ्गनिर्वाह उचितश्च । भाष्यकारादयस्तु पञ्चमाध्याये प्रतिषेधशब्दश्य सूत्रे बहूलं प्रयोगात् तत्पदमादायैव तथा पुल्लिङ्गनिर्वाहमभ्यधुरिति।  
इतरेषां पदार्थानां प्रथमाध्याय एव विभागो लक्षणञ्च व्युत्पादितमासीत् । जातिनिग्रहस्थानयोरिह लक्षणमुच्यत इति न्यायपरिशिष्टपर्यन्तग्रन्थेषु स्पष्टम्। कथं तत्रानन्तर्भाव्य पञ्चमाध्यायः पृथक्कृतः?इत्याशंकायां समाहितं सर्वैरपि । प्रमेयस्य मुख्यज्ञेयतया दोषभूतयोः जातिनिग्रहस्थानयोः, तथा संसारनिर्विण्णसर्वपुरुषसंवेद्दत्वाभावेन बलीयस्यां प्रमेयपरीक्षाजिज्ञासायामन्तेवासिनामुत्पन्नायां, तदर्थे तृतीयचतुर्थाध्यायौ प्रवर्त्यं, पश्चादेव परिशिष्टजातिनिग्रहस्थानपरीक्षां सूत्रकारः प्रवर्तयतीति । नूनमिदमेव सूचयति न्यायपरिशिष्टमिति परिशिष्टपदघटनं स्वप्रबन्धनाम्नि न्यायाचार्योदयनकृतमिति अस्मदगूरवोऽभिप्रयंत इदमप्याहुः----पञ्चमे ह्नस्मिन्नध्याये न न्यायपरिशिष्टग्रन्थनिर्दिष्टरीत्या लक्षणमात्रमध्यायार्थ इति प्रतीयते। किन्तु तद्याख्यातरीत्वैव प्रतिविभागनिरुपणं तन्निराकरणप्रकारोऽपि सूत्रेषु क्रियते । एवञ्च किंचिद्रूपेण परीक्षापि प्रचलति। यदि प्रागेव जातिनिग्रहस्थानयोः विभागो लक्षणञ्च सूत्रकारेण चिकीर्ष्येत्, तर्हि परीक्षार्थं प्रमेयपरीक्षानन्तरमेव अवसरो देय इति पुनरपि पूर्वविभक्तलक्षितजातिप्रस्तावः कर्तव्यो भवेत् । किमेवं दोषाणां विषये बहुप्रपञ्चनेनेत्युपेक्ष्य, महर्षिः जातिनिग्रहस्थानयोः परीक्षया सहैव विभागलक्षणे विवक्षुः चतुर्थाध्यायानन्तरमेव तस्यावकाशं कल्पयामासेति ।अध्यायस्यास्य पंचमस्यापि अनुगतैकार्थपरत्वमावश्यकमिति तदर्थं "कथकाशक्तिलिंगविशेषलक्षणमध्यायार्थ"इति न्यायपरिशिष्टे उक्तम्। प्रतिवादिनो यथावस्थितज्ञानाभावरुपाशक्तेः सूचके जातिनिग्रहस्थाने तयोः विशेषलक्षणमात्र वर्ण्यत इति । यद्दपि छलप्रयोक्ता प्रतिवादी वादिनो विवक्षितमर्थं तद्वाक्याद् गृहीत्वा अर्थान्तरकल्पनयैव दूषयितुमारभत इति तस्याप्यज्ञानरुपाशक्तिरस्ति--अथापि सः स्वयमज्ञं न मन्यते । स्वाभिमतार्थ एव वादीष्ट इति भ्रान्त्या तं दूषयति । जातिनिग्रहस्थानस्थले च प्रतिवादिनः स्वयं वाद्दुक्तविषयापरिज्ञानग्रहणमस्तीति भेदो मन्तव्यः। सूत्रकारेण जातेर्निग्रहस्थानस्य च पृथगेव निर्दिष्टत्वात् अनयोरनुगतलक्षणस्य कस्यचिदवक्तव्यत्वेऽपि उभयोरेकाध्यायप्रदर्शनौचित्यपरिशीलनया न्यायपरिशिष्टएवमनुगमः कृतः ।  
एवमनुगमः कृतः।  
 अथ तु यथाविभागं प्रथमं जातिविषयकं प्रथमाह्निकम्। तत्र जातिविशेषाणां कीर्तनं लक्षणं च सूत्रेषु । सामान्यलक्षणं तु यद्दप्यवश्यमेव वक्तव्यम्, तथापि तत् प्रथमाध्यायान्तरेव प्रज्ञापितप्रायमासीदिति मन्तव्यम्। तच्च जातिशब्दार्थशोधनेन किंचित्पूर्वमदर्शि । अथ विशिष्य व्याख्यातृणामत्र सूत्रकृतसमब्दार्थशोधनेन प्रस्तुता आशयभेदाः प्रदर्श्यन्ते ।  
 अत्र टीका--"सिद्विद्दाविद्विषाऽधिक्षिप्ते तत्वे अह्नाय तन्निरासहेतावस्फुरति साक्षिणां पुरत एकान्तपराजयाद्वरं सन्देहोऽपि। अस्तु कथञ्चित्परपराजयो वेति बुद्धया पांसुभिरिवावकिरञ्जातिं प्रयुङ्क्ते। तेन हि लोके तत्त्वमवस्थापितं भवति। अन्यथा असन्मार्गप्रवृत्तो लोकः स्यात् । तेन च नखचपेटादिभिः विद्दाविद्वेषिणो निराकरणे तदुत्थापितकुहेतुनिराकरणधीरस्ति लौकिमानाम् । तस्मात् नखचपेटादय उपदेष्टव्याः शास्त्रकृता"इति ।  
अयमर्थः----जातिवादी तावत् न तत्वव्यवस्थापकसद्धेतुप्रयोक्ता । किन्तु परपरिभवनार्थं किमपि वदति। तत्र चपेटादिनापि परपरिभवसंभवात्किमिति तदुक्तया। अथवा चपेटादयोऽपि तत्त्वाध्यवसायसंरक्षणार्थं कर्तव्यत्वेन महर्षिणा कस्मान्नोपदिश्यन्त इत्याशङ्का भवति। तत्रेदं समाधानम्--वाक्कलहे प्रवृत्ता वाचैव विजेतव्याः । अन्यथा तु द्दृष्टानां लौकिकानां चपेटादिप्रयोक्तरि कथाकर्मकौशलवैकल्यमेव गृह्यते। वाचैव निराकरणे तु तद्गतगुणदोषविचारविरहात् लौकिकाः असमर्थ्यं न सहसा परिकल्पयेयुः। परन्तु प्रतिवादी यदि स्वयं समर्थो भूत्वा, जातिमेतदुक्तां जातिंत्वेना विष्कृत्य परिभवेत्, तर्हि जातिप्रयोक्तः पराजय एव । परन्तु जातिप्रयोगाभावेऽपि उचितसमाधानस्य पूर्वं स्वयमवचनात् प्रागेव पराभवस्य प्रसक्तिरस्ति । तत्परिहारार्थमेवायं जातिं प्रयुङ्क्ते। यदि कथकोऽनभिज्ञः स्यात् जयोऽस्माकं भविष्यतीति । एवं चापराजयनिश्चयात् पराजयसन्देहः श्रेयानिति प्रवृत्तिः । यदि सा जातिरियमेवेति नोद्भावयति, तूष्णीको भवति, तदास्य जयः। कथं त्वया जातिरियं नोद्भाविता, अतः त्वं न जानासीत्यनया भङ्गयापि स कथकः परिभवितुं शक्यत इतीदमपि फलं जातिप्रयोक्तुः। जातिप्रयोगो हि "त्वया यथा साधर्म्यादिकं पुरस्कृत्य हेतुः प्रयुज्यते तथा मयापि तदेव पुरस्कृत्य प्रयुज्यते, तत्र को विशेषः ?तवैव हेतुः साधकः, न ममेत्येवंरुपः स्वहेतोः परहेतोश्च साधर्म्यप्रदर्शकः परस्य जयाभावं दर्शयति । तत्र हेत्वोः (वादिप्रतिवादिप्रयुक्तयोः)साम्यं वादिप्रतिवादिनोरपि जयपराजयाभावेन साम्यं च लक्ष्यते । सूत्रे समशब्दः प्रतिषेधरुपहेतुविशेषणीभूतो हेतुगतं साम्यं दर्शयति । अथापि वक्तृगतसाम्यमपि कथंचित् विवक्षन्ति ।  
तत्रैवं वार्तिककार उद्दोतकरः---  
 "समीकरणार्थं प्रयोगस्समः । साधर्म्यमेव समं यस्य प्रयोगस्य स साधर्म्यसमः"इत्यर्थमाह। समीकरणार्थमित्यनेन वस्तुतस्साम्याभावेऽपि समीकरणोद्देशो ज्ञाप्यते । नहि सद्धेतोरसद्धेतुना प्रयुक्तेन निराकरणं साम्यापादनं वा भवति । अतो वस्तुगत्यासाम्याभावात् समीकरणोद्देशमात्रम्। कस्य केन समीकरणमिति चेत्, वादिना प्रतिवादिनः समीकरणम्। तदेवमदर्शि न्यायपरिशिष्टे ---"यदि ह्मयं जात्युत्तरेणाकुलीकृतो निष्प्रतिभः स्यात्;असद्वा ब्रूयात्, तदा मम (समेतिपाठो न युक्तः)निरनुयोज्यानुयोगवत् एतस्यापि पर्यनुयोज्योपेक्षणं निरनुयोज्यानुयोगो वा स्यात् इति समौ स्याव। अन्यथा तु अहमेवापकृष्टः स्यामिति बुद्धया प्रवृत्तेः"इति । तथा च स्वापकर्षपरिहारार्थं अन्ततः समीकरणार्थं जातिप्रयोग इत्युक्तं भवति ।  
न्यायभाष्यकारेण---"साधर्म्येण प्रत्यवस्थानमविशिष्यमाणम्"इति भाष्येण प्रत्यवस्थानस्याविशिष्यमाणत्वं समत्वापरपर्यायमुक्तं, न तु वादिनोः । प्रत्यवस्थानं च प्राक्प्रयोगः । एवञ्च प्रयुज्यमानस्य हेतोरविशिष्यमाणत्वमुक्तं भवति ।  
 इदमपि विवृतं न्यायपरिशिष्टे---  
 "यथा हि त्वदुपन्यस्तं साधर्म्यं, तथा मदुक्तमपि । यथा,"इदं एतत्सहचरितमुपलब्धं,तथा इदमपीत्याकारेण जातिवादिनः प्रत्यवस्थानात्"। हेतोरविशिष्यमाणत्वंसाधर्म्यादेरविशिष्यमाणत्वमादायैव वक्तव्यमित्यभिप्रायेणात्र वाक्ये'यथा तथेति, साधर्म्य एव साम्यमुक्तम्।  
वार्तिककारेण---  
"प्रथममं साधर्म्यमेव समम्, वैधर्म्यमेव समम्"इति प्रयोगात् साधर्म्यांशे साम्यमपि दर्शितम्। पश्चात् "विशेषहेत्वाभावो वा समार्थः"इत्यारभ्य "यथाभूतं भवतस्साधनं तथाभूतं ममापि"इति वाक्येन विशेषहेत्वाभावरुपसाम्यं हेतुनिष्ठमपि दर्शितम्। 'समीक्रियतां परपक्ष'इति पक्षे समीक्रियमाणत्वोक्तया वादिप्रतिवादिनोः समीक्रियमाणत्वं नैतद्वार्तिकादवगम्यते। वक्तृगतसाम्यमेव वाक्यप्रयोग उपचर्यत इति पक्षान्तरमपि दर्शितं न्यायपरिशिष्टे 'जातिवादी सम'इति ।  
तत्र सम इत्यस्य साधारण इत्यर्थं, नोत्कृष्ट इत्यर्थे निष्ठाम्, अपकृष्ट इत्यर्थे पर्यवसानञ्च दर्शयति । अनन्तरं च तदपि वक्तृगतं साधर्म्यादि उत्तरमुखेन वक्तव्यमिति मेव सममिति वार्तिकप्रयोगात् प्रत्यवस्थानविशेषहेत्वभावस्य भाष्ये उक्तत्वाच्च वक्तृसमीकरणादेरुद्देश्यत्वमावश्यकं न प्रतिभाति । किञ्च जातिप्रयोक्ता अपकर्षपरिहारमात्रं वा समीभावं वा न प्रथमत उद्दिशेत्, अपि तु जयमेव । जयभङ्गप्रसक्तौ तु कथंचित् समीभूय स्थातुं प्रवर्तेत । अतः प्रयोगारम्भ एव समीकरणमुद्देश्यमिति नातीव युज्यते। बुद्धिस्तु तस्य स्यादेवं यदि जयो न भवेत्, साम्यं वा स्यान्नामेति । तावता न तदुद्देश्यम्। तस्मात् हेतुगतं साम्यमेव 'सम'इति सूत्रास्वारस्यानुसारेण युक्तं स्वीकर्तुम्।  
केन रुपेण साम्यमिति चेत् साधर्म्यमात्रवत्वादिना । मात्रपदेन व्याप्तिव्यवच्छेदः। अत एव 'साधर्म्यमेव समं'इति वार्तिकम्। एवमादिविचारः अस्मद्गुरुणां सकाशात् श्रुत्वा अत्र मया व्यरच्यत।  
अस्तु यत्र कुत्रापि साम्यं;अत्र समशब्देन जातिसामान्यलक्षणं विवक्षितम्।  
न्यायपरिशिष्टव्याख्याता वर्धमानोपाध्याय एवमाह--'साम्यापादननियतबुद्धिकं उत्तरं जातिसामान्यलक्षणमुक्तं भवति"।  
एवं ---'समीकरणार्थत्वं, साम्यं,'विशेषहेत्वभावस्साम्यं,'अपकृष्टोत्तरविशेषत्वं साम्य'इति वार्तिककारस्य, भाष्यकारस्य, अन्येषां च केषांचित् पक्षमुपन्यस्य न्यायाचार्य उदयनः स्वाशयमेवं दर्शयति"वयं तु ब्रूमः--तत्त्रयं चतुर्थश्च । अयमर्थः---यत् जात्युत्तरं परसाधनमिव स्वात्मानमभिव्याप्नोति इति । अतः स्वपरसाम्यात् सममित्युच्यते। तथा च स्वात्मव्याघातकत्वं नाम सर्वसाधारणं दुष्टत्वमूलमस्य सूचितं भवति। तदेतदेव स०र्वसाधारणमसामर्थ्यम्। विशिष्यासामर्थ्यं तु अग्रे वक्ष्यामः। तदुपाधिविशेषाः साधर्म्यादयः"। येन साधर्म्यादिनोपाधिना परहेतोः प्रतिषेधः क्रियते तेनैव स्वहेतोरपि प्रतिषेधो भवतीति स्वव्याघातकत्वं जातिसामान्यलक्षणमितीतो लभ्यते।  
न्यायपरिशुद्धौ श्रीवेदान्तदेशिकैः कृतो जातिनिरुपणप्रकारः-----  
 कवितार्किकसिंहैः वेदान्ताचार्यैः विशिष्टाद्वैतसिद्धान्तप्रमाणप्रमेयनिष्कर्षप्रवृत्तैः प्रमेयनिरुपणैदम्पर्येण न्यायसिद्धाञ्जनादिकमिव प्रमाणनिरुपणैदर्म्पर्येण न्यायपरिशुद्धिनामनिबन्धं निबद्धबद्भिः गौतमीयस्य न्यायदर्शनस्य न्यायविस्तरनाम्ना चतुर्दशविद्दास्थानान्तरर्भावबहिर्भावौ विमृश्य, ईषत्परिष्कारणेन वेदान्तापेक्षितप्रमाणनिरुपणानुगुण्यं न्यायदर्शनस्य सुवचमित्यभिधाय, यथा स्वपक्षे प्रत्यक्षानुमानशब्दरुपप्रमाणत्रयनिष्कर्षो विधेयः, तथा बहुप्रपञ्चनेन सर्वं तत्र निरुपयद्भिः अनुमानाध्याये न्यायदर्शनसंबन्धि भाष्यवार्तिकतात्पर्यटीकापरिशुद्धिन्यायपरिशिष्टदिनिखिलव्याख्याग्रन्थालोडनपूर्वकं स्वयं युक्तायुक्तविवेकं विधाय,निष्कृष्टार्थनिरुपणावसरे जातिनिग्रहस्थानविचारोऽपि यथावत्प्रपंचितः। तदग्हन्थपरिशीलने ततः पूर्वं स्थिताः विशिष्टाद्वैतमतप्रवर्तकाः वरदविष्णुमिश्रप्रभृतयोऽपि ईद्दृशेषु विषयेषु विशेषशोधने व्यापृतवन्त आसन्निति ज्ञायते । वरदविष्णुमिश्रैरपि न्यायपरिशिष्टानुरोधेन "स्वव्यावातिप्रसङ्गो जाति"रिति लक्षणमुक्तमनूदितं तत्र । तैस्तत्र न्यायपरिशुद्धौ छलजातिनिग्रहस्थाननिरुपणात्पूर्वं कथास्वरुपविवेकारभ्य निग्रहस्थानोद्भावनं तत्रोपक्षिप्य, अनन्तरं निग्हस्थानलक्षणं न्यरुपि।  
"कथायां स्वाश्रयस्य पराजयनिमित्तं निग्रहस्थानम्"इति । तदेतद् द्वेधाविभक्तम्। अप्रतिपत्तिर्विप्रपत्तिश्चेति;यथा सूत्रे।  
अथ न्यायदर्शनपञ्चमाध्यायद्वितीयाह्निकोक्तनिग्रहस्थानविशेषान् नाम्ना निर्दिश्य,लक्षयित्वा, उपपाद्द, तत्रान्तर्भूतं निरनुयोज्यानुयोगनामकं निग्रहस्थानं अन्तिमत्वेन परिगणय्य तन्निरुपणार्थं प्रथमाह्निकं प्रवर्तितवद्भिरेवमुक्तं निगमान्तमहादेशिकैः--"निरनुयोज्यानुयोग एव एतदवे सर्वमसदुत्तरम्। तद्द्द्विविधम्। दूषणव्याप्तमप्यसिद्धं, सिद्धमपि द्विधा। अनवसरग्रहणं निग्रहस्थानाभावसवचनञ्च"इति । एवं विभागाः कृताः। न्यायपरिशिष्टेऽपि समशब्दार्थापकृष्टनिरुपणावसर एवमुक्तम्----"तच्चपकृष्टं उत्तरं द्वेधा भवति । दूषणसमर्थमप्यसिद्धम्। सिद्धमपि दूषणासमर्थम्। प्रथमंककल्पितदूष्यं यत्तच्छलमुक्तम्। अकल्पितदूष्यं तु केवलनिरनुयोज्यानुयोगो वक्ष्यते। शेषं जातिः"इति । एतदर्थविशदीकरणमेव पूर्वोद्धृतन्यायरिशुद्धिवाक्ये द्रष्यव्यम्।अयमेव निरनुयोज्यानुयोगः कल्पितदूष्यः असदुत्तरात्मना छलमिति व्यपदिश्यते। दूषणव्याप्तिरहितासदुत्तरात्मना जातिरिति । एताद्दृशजातिभिन्नं अकल्पितदूष्यं तु केवलनिरनुयोज्यानुयोगनाम्ना व्यपदिश्यते । केवलेति पदं जातिरुपत्वाभावप्रदर्शनाय ।  
अनेन छलजात्योरपि सामान्यतो निग्रहस्थानरुपताऽस्तीति ज्ञायते ।एतदभिप्रायेणैव न्यायपरिशिष्टव्याख्यातृवामेश्वरध्वजविरचितायां मयाऽत्र सम्पाद्दमानायां पंचिकारव्यव्यख्यायामपि तत्र तत्र निरनुयोज्यानुयोगे केवलेति विशेषणं दत्तमस्ति । तेन सूत्रकारो गोबलीवर्दन्यायेन छलरुपं जातिरुपं च निरनुयोज्यानुयोगं विशिष्य निर्दिश्यान्यन्निरनुयोज्यानुयोगपदनैव अबलीवर्दान् गोपदेनेव निर्दिशतीति ज्ञायते। तत्र न्यायपरिशिष्टे दूषणासमर्थमिति सामान्यतो यदुक्तं तत् विशदीकृतं न्यायपरिशुद्धौ दूषणव्याप्तिरहितमिति पदेन ।उपपादितं चोपरि---"व्याप्तिपक्षधर्मताविशिष्टेनै हि हेतुना स्थापनं दूषणं वा । तयोरन्यतराभावे प्रतिषेधहेतुरपि दुष्यत्येव । तत्र यथा छलस्य केवलनिरनुयोज्यानुयोग्स्य वा पक्षीकृते वादिवाक्ये स्वयमसिद्धस्य पक्षधर्मत्वविरहात् न दूषकत्वसिद्धिः। एवं पक्षधर्मस्यापि जात्युत्तरान्तर्गतस्य हेतोः दूषणव्याप्तिविरहान्न दूषकत्वम्"इति । अनेन सिद्धमपि दूषणासमर्थमित्यस्य वादिवाक्ये,अविद्दमानत्वादपक्षधर्मत्वम्, अथापि दूषणव्याप्तिविशिष्टमित्यर्थो ज्ञातो भवति ।  
उपरि च न्यायपरिशुद्धौ श्रीदेशिकैरेवमुक्तम्। न्यायवार्तिके प्रतिषेधासामर्थ्यं जातिलक्षणमुक्तं विहाय ताद्दृशासामर्थ्यमूलभूतं स्वव्याघातकत्वमेव न्यायाचार्येण लक्षणीकृतम् । तच्च युक्तम्। जातिबिभागसूत्रे परस्परनिरपेक्षास्वपि जातिषु प्रयोगलाघवाय द्वन्द्वात्परतया सर्वजात्यन्वितं समशब्दं प्रयुञ्जानस्य सूत्रकृतस्तदेव लक्षणतया विवक्षितमिति भाष्यकारादिभिः सर्वैरास्थितम्। तत्र विशेषहेत्वभावरुपसाम्यं भाष्यकाराभिमतम्। तत्तु न भवति । वस्तुतो वादिपक्षे विशेषहेतुसद्भावात् समशब्दार्थायोगात् । अतो विशेषहेत्वभावारोपमात्रमिति वक्तव्यम्। न सः समशब्दार्थः । प्रतिषेधासामर्थ्यं साम्यमिति वार्तिकपक्षेऽपि न समशब्दार्थः प्रसिद्धो गृहीतो भवति । पक्षान्तरं यत्परिशिष्टे उपन्यस्तं, "सममित्यस्याकृष्टमिति पर्यवसानम्। अपकर्षश्च जातिवादिनि । तथा तत्प्रयुक्तेऽसदुत्तरे"इति । तदपि न युज्यते । अपकर्षस्य समशब्दार्थत्वाभावात् । अतो जातिवादिप्रयुक्तहेतोः परघातकत्ववत् स्वव्याघातकत्वस्यापि वर्तमानत्वात् तदेव साम्यमित्युक्तौ हि सामञ्जस्यं लक्ष्यत इति । तदेवं समशब्दार्थशोधनेन जातिलक्षणं वक्तव्यमुक्तम्। अत्र देशिकैराद्दृतो नुत्नो मार्गः ।  
एतावद्विमृश्य, एतदुपर्यपि श्रीदेशिकैः स्वयं किंचिदधिकमुपन्यस्तम्। तद्दथा--"अथायमपरो जातिसंग्रहः । मर्यादालंघनाभ्युपगमपूर्वकमुत्तरं जातिः । मर्यादा न प्रतिष्ठितप्रमाणसरणिः। स्वव्याघातकत्वमपि तल्लङ्घनाभ्युपगमादेव । स च द्विधा, परिकरनियमानभ्युपगमो विषयनियमानभ्युपगमश्चेति। प्रथमो द्विविधः ----युक्ताङ्गत्यागोऽयुक्तांगपरिग्रहश्चेति। अयुक्ताङ्गपरिग्रहोऽपि हि अन्यूनानतिरिक्तविषयपरिकरनियमानभ्युपगम एव । द्वितीयोऽपि द्विविधः--प्राप्तविषयत्वत्यागस्तदन्यविषयत्वाभ्युपगमश्चेति"इति ॥  
अनन्तरं कोऽयं स्वव्याघात इति विचारमारभ्य, बहुधा विकल्प्य दूषयित्वा, 'अत्रोच्यत'इत्यारभ्य----  
"या परपक्षप्रतिक्षेपार्था युक्तिः प्रस्जयते तस्याः प्रयोगाकारेण तत्सजातीयस्वविषययुक्तयन्तरक्रोडीकारः स्व्याघातः"इति । "स्वयमेव तथाविधयुक्तया दुष्यतीति न परपक्षस्य दोषमापादयितुं शक्नोति"इति चोक्तम्। अनन्तरं च सामान्यतो जातेः द्वैविध्यमपि स्वयं परिशील्य दर्शितम्, जातिर्द्विविधा प्रतिप्रमाणसमा प्रतितर्कसमा चेति । तत्र अनभ्युपेतमर्यादेन प्रतिप्रमाणेन अनिष्टापादनं प्रतिप्रमाणसमा प्रतितर्कसमा। ताद्दृशेनप्रतितर्केणानिष्टापादानं प्रतितर्कसमा । न च सूत्रकारेणैतद्विभागाकरणादस्यानादरणीयत्वम्;सूत्रकारानुपदिष्टस्य साधर्म्यवैधर्म्यसमादिसंग्राहकस्य न्यायपरिशिष्टादिदर्शित्स्य प्रतिधर्मसमरुपसामान्याकारस्यापि अनादरणीयत्वापातात्, द्वित्रसंग्राहकसामान्यधर्मस्येव बहुसंग्राहकस्य द्वेधा विभागस्य सम्भवतस्त्यागायोगात् । न्यायपरिशिष्टे प्रतिधर्मसमपदेन युक्तयाभासमूलस्येव प्रत्यक्षाभासादिमूलस्यापि प्रतिरोधस्य संग्रहवचनादिति , तथा तत्त्वरत्नाकरे (भट्टारकविरचिते)"अमूषां जातीनामानन्यात् चतुर्विंशतिरादौ प्रदर्शनार्था'अन्यदन्यास्मात्'इत्यादिना (न्यायदर्शने सूत्रकारेण)गत्यन्तरसूचनात्"इत्युक्तम्, तथा प्रज्ञापरित्राणे, "आनन्त्येऽपि च जातीनां जातयस्तु चतुर्दश । उक्तास्तदपृथग्भूताः वर्ण्यावर्ण्यसमादयः॥"इत्युक्तं चोद्धृत्य दर्शितम्। तदनन्तरं न्यायभूषणमतानुसारेणापि चतुर्विशतेः प्रदर्शनार्थत्वमेवाभिमतमित्युक्तम्।एवं सूत्रकारतद्वयाख्याकारकृतविभागमात्रे जात्यवान्तरभेदपर्यवसानाभावात्, अन्यविधबहुजात्युल्लेखसम्भावनाच्च सर्वसंग्राहकसामान्यविभागस्य परिशीलने श्रीनिगमान्तदेशिकोक्तं जातिद्वेविध्यं सर्वजातिसंग्राहकमिति तैरेवोपन्यस्तम्। तदनन्तरं प्रतिप्रमाणसमायां प्रतितर्कसमायाञ्च प्रत्येकं सामान्यतो विशेषश्च द्वेविध्यमपीति च विभज्योपपादितम्। अथ च,  
श्रीदेशिकानामेवं निगमनम्---  
"एवं विभागे शक्येऽपि विशेषानवधारणात् । विविच्य सूत्रयामास गौतमो जातिसन्ततिम्॥  
व्याघातमुखभिद्दादेः उत्तानादेश्च दर्शयन् । वैचित्र्यमन्तेवसतां तदानन्त्यं न्यदर्शयत्॥ न चानन्त्येऽपि जातीनां दुर्विवेचविशेषतः । स्वस्यापि दूषणं जातिरिति सामान्यसंग्रहात् । अवान्तरविधाभेदस्यानन्त्येऽपि च गृह्यते । अशेषसंग्रहादेकं अप्पृथिव्यादिलक्षणम्॥विशोधयिष्यमाणेषु विभागेषु च तत्त्वतः । विशेषलक्षणैस्तैस्तैः----"॥इति ।  
न्यायवार्तिकटीकापरिशुद्धिं प्रणीतवता न्यायाचार्येण उदयनेन पञ्चमाध्यायस्य परं न्यायपरिशिष्टमिति यत् पृथग्व्याख्यानं कृतं, तेनात्र वक्तव्यांशाधिक्यं टीकापर्यन्तन्यायपरिशीलितानेकार्थपर्यालोचनया आविष्करणीयमुद्दिष्टमिति ज्ञायते। तथैवोपरि प्रायः सूत्रेषु सौत्रपदानामनुक्तानेकक्रोडीकाराय उपलक्षणत्वमेव दर्शयति । तेन देशिकोक्तरीत्या शिष्यव्युत्पादनाय नानोदाहरणप्रदर्शनमात्रपरमेवं सूत्रम्, निष्कर्षे तु पर्यालोच्यमाने तत्र तत्र लक्षणं तत्त्वविद्भिरिवान्तरगतसर्वानुगमाय अन्याद्दृशमेव किमपि वक्तव्यं भवतीति सिद्धयति। तथा किल"द्दृष्टान्तस्य कारणानपदेशात्"(5-1-9)इति सूत्रे द्दृष्टान्तपतं व्यवस्थितत्वमुपलक्षयतीत्युक्तम्। "सामान्यद्दृष्टान्तयोः"(5-1-14)इति सूत्रे "समान इत्यन्तमुदाहरणार्थम्। शेषस्य उपलक्षणमर्थः। तेन सपक्षासपक्षोत्थापकधर्मादिति सूत्रविपरिणामः। एवं विषयतोऽनुमानान्तरेऽपि कारणतोऽनेकधर्मादेरपि संशयसमव्याप्तिः। तदयमर्थः--निर्णयकारणोपक्षेपे सति संशयकारणेन प्रत्यवस्थानं संशयसमः"इत्युक्तम्।  
"अनुपलम्भात्मकत्वात्"इति सूत्रे(5-1-30)"अस्यापि उपलक्षणे तात्पर्यमित्यादि, "साध  
र्म्यात्"(5-1-32)इति सूत्रे अस्याप्युपलक्षणमर्थः, साधर्म्यवत् वैधर्म्येणापि प्रत्यवस्थानसम्भवादित्यादि एवं तत्र तत्र द्रष्टव्यम्।  
अनेन ज्ञायते प्रमाणप्रमेयनिरुपणस्य यथा कार्त्स्येन कर्तव्यता, तथा दोषनिरुपणस्य कर्तव्यता नेति तत्रानास्थया, शिष्यजिज्ञासामप्रशमय्य, सर्वथा उपेक्षणमयुक्तमिति बुद्धया च सूत्रकारो व्युत्पादनोपयोगितया बहून्युदारणानि प्रदर्श्य व्यरमत् । व्याख्यातारस्तु शोधने प्रवृत्ता बहु विवेचयन्तीति ।  
 आसां जातीनां सामान्यतः सप्ताङ्गकत्वं न्यायपरिशिष्टान्तस्थेनानेन श्लोकार्धेन दर्शितम्।  
"लक्ष्यं लक्षणमुत्थितिः स्थितिपदं मूलं फलं(पा)शातनं  
जातीनां सविशेषमेतदखिलं प्रव्यक्तमुक्तं रहः॥"इति ॥  
तत्र प्रतिवादिना यदसदुत्तरमुच्यते तदेव लक्ष्यम्। तस्य साधर्म्यसमादिषु यत्रान्तर्भावः तल्लक्षणेव लक्षणम्। 'उत्थितिर्नाम जन्म'इति वर्धमानोपाध्यायो लिखति। प्रकृतपाञ्चिकाख्यन्यायपरिशिष्टव्याख्यानस्य प्रणेता वामेश्वरध्वजस्तु स्वव्याख्याने"प्रतिसाधनं द्वारमुत्थितिः। प्रतिसाधने सति तज्ज्ञानविवक्षादिक्रमेण वचनमुत्तिष्ठतीति व्युत्पत्या"इत्याह।तेनोत्थितिद्वारं ज्ञानविवक्षादि उत्थितिपदविवक्षितं स्यात्। स्थितिपदम् आश्रयस्थापन इति वर्धमानः। "जात्युत्तरस्थितेः पदं आश्रयः"इति वामेश्वरः। "न हि असति साधनप्रयोगे जात्युत्तरं प्रवर्तते"इति विवरणात् दूष्यो हेतुरेव स्थितिपदत्वेन विवक्ष्यते ।ईद्दृशजातिप्रयोगस्य मूलं साधर्म्याद्दाकारदर्शनम्। फलं तु वादिनः स्वोक्तहेतोः दुष्टत्वभ्रान्त्यापादादनम्। शादनम्---वादिना प्रतिवाद्दुक्तस्यासदुत्तरस्य जातिरुपस्य निराकरणम्। अस्य निराकरणस्य प्रकारं परं सूत्रकारः प्रतिजाति पृथक्सूत्रकरणेन विशदयति। तानीमानि सप्ताङ्गानि न्यायपरिशिष्टे द्वितीयसूत्रव्याख्याना  
न्तेऽपि दर्शितप्रायाणि । एवं जातीरुद्दिष्टाः निरुप्य, परिहारप्रकारमपि प्रदर्श्य, प्रथमाह्निकान्ते एवं असदुत्तरे वादिप्रतिवादिकथायां षट्पक्षीसम्भवं विशदयति सूत्रकारः कतिपयैस्सूत्रैः। न्यायपरिशिष्टकारस्तु--"सर्वत्रैवम्"(5-1-40)इति सूत्रव्याख्यानावसरे त्रिपक्ष्याद्दपि दर्शयति। यदाह--"यद्दपि चैतत्सूत्रं षट्पक्षीसूत्रानंतरमुचितम्, तथापि त्रिपक्ष्यादिसूचनार्थमर्धोक्त एवमुक्तम्। उभयासुज्ञत्वप्रतिपत्तिफला हि षट्पक्षी। तच्च फलं त्रिचतुःपञ्चपक्षीष्वपि समानम्"इत्यादि।  
 ॥ षट्पक्षीनिरुपणक्रमः॥  
वर्धमानश्च "वादिप्रतिवाद्दुभयासुज्ञत्वप्रतिपत्तिफलकथाभासत्वं षट्पक्षीत्वम्"इत्यादिना हेतौ उपन्यस्ते तद्दूषणमसदुत्तरेण प्रतिवादिना,तदुपरि वादी, तदुपरि च प्रतिवादी इति क्रमेण षट्पक्षाः प्रवर्तन्ते ॥ अत्रैवं क्रमः---वादिना हेतावुपन्यस्ते प्रतिवादी यत्किंचिदसदुत्तरमाह। तदुक्तमसदुत्तरमिति वदन् वादी यत्किंचिदन्यदाह। तदानीमेव मध्यस्था वादनिरोधं कर्तुमर्हन्ति । तथापि,प्रतिवादी अत्र वा किं सम्यक् उत्तरयित्यतीति प्रतीक्षयन्ते । तेनापि पुनः यत्किंचिदन्यदेवोक्तं चेत्, पुनः वादिनस्तदभिज्ञत्वमस्ति वेति परीक्षन्ते । एवं तृतीयवारं वादिन इव प्रतिवादिनोऽपि अवकाशं प्रदाय, असदुत्तरपरम्परामालक्ष्य, असदुत्तरपरम्परामालक्ष्य, कथास्तंभनमेव कुर्वन्ति सभ्याः। तदेवं षट्पक्ष्यकथोपरमः॥  
श्रीदेशिकास्तु---  
"एकस्य विजयेऽपि स्यात् सफला सत्कथैव सा।  
यत्र द्वयोर्न विजयो न वा तत्त्वविनिश्चयः॥  
तां कथां कययन्त्येनामसदुक्तिपरम्पराम्।  
तां त्रिपक्ष्यादिकामेके षट्कक्ष्यावधिकां विदुः॥  
पूर्वत्रासम्भवात्सभ्यैरुत्तरत्र निवारणात्।  
असदप्रतिभादौ तु पक्षैकत्वमपि क्वचित्॥"  
इति एकपक्षमारभ्य षट्पक्षीपर्यन्तकथाप्रवृत्तिं संगृह्य, उपरि च 'तथा हीत्यादिना विवरणमपि कुर्वन्ति न्यायपरिशुद्धावनुमानाध्याये तृतीत्याह्निके । एतावता जातिस्समाप्ता॥  
(2)अथ निग्रहस्थाननिरुपणम्॥  
निग्रहस्थाननिरुपणार्थे द्वितीयाह्निके,"प्रतिज्ञाहानिरुत्यारभ्य द्वाविंशतिः निग्रहस्थानानि सूत्रकारेण निर्दिष्टानि । पराहंकारखण्डनरुपः पराजयो निग्रहः । तस्य स्थितिः यस्मिन् यस्मिन् सति भवति तत्तत् निग्रहस्थानम्। जातिविभागसूत्रे समशब्दस्य सर्वात्रान्वयाय द्वन्द्वसमास आद्दृतः। अत्र तु शिष्यसुग्रहत्वाय असमास एव । तत्र कानिचित् प्रतिज्ञाहानिः। प्रतिज्ञावाक्यान्तरं प्रयुङ्क्ते चेत् प्रतिज्ञान्तरमित्येवंद्रष्टव्यम्। अत्र निरनुयोज्यानुयोगो नाम कश्चिदस्ति । अप्रष्टव्यस्य विषयस्य प्रश्न इति तदर्थः। पर्यनुयोज्योपेक्षणं ततः पूर्वमुक्तम्। प्रष्टव्याप्रश्न इति तदर्थः । छलं जातिश्च निरनुयोज्यानुयोग एवार्न्तभवतः। छलस्य वाद्दविवक्षितार्थपरतया जातेरसदुत्तरतया च वादिनं प्रति प्रष्टव्यांशविषयकत्वाभावात् । एवमपि तयोः पृथक्करेण तदनन्तर्गतः सामान्यभूतो निरनुयोज्यानुयोग एवात्र निग्रहस्थानत्वेन परिगणितः। जाताविवात्र विशेषतो वक्तव्यं नास्तीति वार्तिकटीकाकारादिभिः सर्वैः संग्रह एव कृतः। प्रकृता वामेश्वरध्वजकृता पञ्चिका त्वत्र सङ्ग्रहरुपा । सापि आन्तं नोपलभ्यतेच । हेत्वाभासानां प्रसङ्गनिरुपितानां निग्रहस्थानविभागेऽपि प्रवेशः कृतः सूत्रकारेण । वादावसरे हेत्वाभासत्वमात्रोल्लेखः। जल्पवितण्डयोः जिगीषया प्रवृत्तत्वात् हेत्वाभासमुखेन कथकनिग्रहोऽपि कर्तुं युक्त इति ज्ञापनाय । हेत्ववान्तरविभागाश्च पूर्वमेव न्यायर्दर्शने प्रमाणनिरुपणावसरे दर्शिताः। तथा च एवंभूतजातिनिग्रहस्थानसहकृताभ्यां जल्पवितण्डाभ्यां , वादेन च परपराजयेन तत्त्वाध्यवसायसंरक्षणेन प्रमाणमुखेन प्रमेयमात्मानात्मविवेकनावधार्यः निःश्रेयसमधिगन्तव्यमिति सूत्रकारेण दर्शितं भवति।  
 ॥न्यायवैशेषिकरीत्या प्रमेयविचारः॥  
कियत्प्रमेयधिगन्तव्यमिति विचारे----"आत्मशरीरेन्द्रियार्थबुद्धिमनः प्रेत्यभावफलदुःकापवर्गास्तु प्रमेयम्'इति न्यायसूत्रकारो गौतमः प्रमेयं परिगणयामास । वैशेषिकदर्शने तु कणादेन
----द्रव्यगुणकर्मसामान्यविशेषसमवायानां षण्णां पदार्थानां साधर्म्यवैधर्म्यज्ञानात् निःश्रेयससिद्धिरुक्ता। तत्र षट्सु एषां द्वादशानामन्तर्भावः। एतद्‌द्वादशान्तर्गते अर्थपदार्थे प्रायेण तेषां षण्णामन्तर्भावः। एवं वस्तुतत्त्वे स्थिते द्वादशधा विभजनं, एवंरुपेण परिज्ञानमेवापर्गोपयोगि, एतदपरिज्ञानं च संसारायेत्यभिप्रायेणेति भाषितं न्यायभाष्याकारेण वात्स्यायनेन । न केवलमेतावत्, द्रव्यगुणकर्मतदवान्तरभेदादिविवेचनं नापवर्गप्रत्यासन्नमित्यपि तदाशयितम्। इदमेव गौतमोऽपि 'तु'शब्दं प्रयुञ्जानो दर्शयतीव । आत्मानात्मविभागो हि, आत्मनस्तदुपकरणभोगभोगस्थानादिरुपेण विभजने कृते यथा ज्ञायते, न तथा द्रव्यगुणादिविभागे । एवमपि कणादेन महर्षिणा सर्वपदार्थशोधनं पदार्थानां सर्वेषां सम्यग्विचारेणैव तेषामात्मत्वासम्भवोऽस्माभिरवधार्य इति तेषामनात्मत्वस्य, आत्मनो देहाद्वैलक्षण्यस्य च स्वयं ज्ञापयितुमिष्टस्य विषये वैशद्दसंपादनाय । कणादाभिमतं पदार्थविभागमाद्दृत्य तानेव पदार्थान् द्वादशधा विभज्य निरुपणाद्गौतमः स्वकीयतन्त्रस्य वैशेषिकतन्त्रं समानतन्त्रं मन्यते।  
 ॥न्यायवैशेषिकरीत्या प्रमाणविचारः॥  
तत्र तत्र प्रमेयविषये न्यायवैशेषिकयोः ईषद्वैलक्षण्यसम्भवेऽपि, सामान्यतः कणादाभिहितमप्रतिषिद्धं गौतमानुमतं भवतीति कृत्वा प्रमाणनिरुपणं परं गौतमस्य स्थापिते सति स्वयं चत्वारि प्रमाणानि प्रपञ्चनेन स्थापयति गौतमः, पराणि च प्रमाणानि ऐतिह्यार्थापत्त्यादीनि निरस्यति । ततश्चुर्विधप्रमाणस्थापनश्रद्धाऽस्य वरीवर्तीति तत्र ग्रन्थतात्पर्यमिति ।  
 ॥न्यायवैशेषिकदर्शनयोः सामरस्यम्॥  
अवयवातिरिक्तावयविसद्भावं स्थापयन्नपि गौतमः प्रायेण कणादाभिमतपरमाणुतत्कार्यप्रक्रियां सिद्धवत्कृत्योदाहृत्य स्वनिरुरूपयिषितप्रमाणचतुष्टव्यत्पादनात्, आत्मविभुत्वादेरपि तथैवानुवदनात्, प्रमेयविषये कणादपक्षमेव स्वीकरोतीति ज्ञायते। अत एव न्यायभाष्ये द्वादशविधप्रमेयनिरुपणावसरे "अस्ति अन्यदपि प्रमेयजातम्"इति कणादसम्मतो द्रव्यगुणकर्मादिविभाग एवाद्दृतः। न्यायतन्त्रसमानतन्त्रत्वञ्च वैशेषिकदर्शनस्य तत्रैव भाषितम्। एवमादित एव उभयोरैकतन्त्र्यं सिद्धमिति पश्चात्तनाः गौतमसम्मतप्रमाणानि कणादसम्मतप्रमेयजातं च संकलय्य प्रबन्धमारचयन्त उभयोरैकशास्??????????????  
 ???????????????????????????? ???????  
?????????????????? ?????????? ????????? ??????????? ???????????????????? ???????????????????????? ????????, ??????????? ??????????????, ????????????????????????????? ????? ??????? ? ????????रहकारिकाव्यादिषु नवीनग्रन्थेषु तर्कशास्त्रयोर्द्वयोरनयौरेकीकरणेन सर्वनिरुपणम्। वार्तिकादिग्रन्थपरिशीलने तत्र तत्र प्रमेयविषये कणादापेक्षया गौतमीयेषु ईषद्भेदबुद्धिरासीदिति ज्ञायते। यथा पाकप्रक्रियादौ । विषयोऽयमप्रकृतः। समये विषयोऽयं सुविशदं निरुपयिष्यते।  
 ॥जैनबौद्धमतरीत्या जातिनिग्रहस्थानविचारः॥  
तदेवं तर्कशास्त्रप्रवर्तकयोर्द्वयोरनयोः ऋषिप्रवरयोः वैदिकत्वेनैककण्ठत्वेऽपि, अन्ये तार्किकाः बौद्धा जैनाश्च युक्तया पदार्थान् प्रकारान्तरेण गणयन्तो वैदिकतार्किकप्रतिपादितप्रक्रियायामसम्भवमपि स्वग्रन्थेषु प्रपञ्चयन्ति । तत्र तर्कशास्त्रप्रवर्तका जैनाः, यतो वात्स्यायनपूर्वकालप्रभृति नागार्जुनादिबौद्धसद्भावेऽवगम्यमाने वार्तिककृदुद्दोतकरसमानकालिकसिद्धसेनदिवाकरप्रभृतय एव जैनाः संस्कृततर्कग्रन्थप्रवर्का आसन्नित्यवगम्यते । ततोऽतीवार्वाचीनोऽकलङ्कदेवो वाचस्पतिमिश्रात्प्राक्तनः, तथा प्रभाचन्द्र उदयनात्प्राचीनः, न केवलं कणादप्रवर्तितप्रमेयप्रक्रियाखण्डेन, गौतमप्रवर्तितषोडशपदार्थखण्डनेऽपि सुबहु व्याप्रियेताम्।  
प्रभाचन्द्रस्य प्रमेयकमलमार्ताण्डग्रन्थदर्शने नूनं तार्किकप्रमाणप्रमेयविषयेऽतीववैशद्दं भवतीत्यपि स्वीकर्तव्यम्। तत्र यौगशब्देन नैयायिकान्निर्दिशति । न्यायभाष्येऽपि योगानामिति नैयायिका निर्दिष्टाः। नूनं तत्रापि यौगनामित्येव पाठः स्यात् । इतं किञ्चिदद्भुतमस्ति, यौगैरेवं पत्रवाक्यमुपन्यस्तमिति लिखन् पत्रमपि निर्दिशति । कोऽसौ पत्रकारः इति किंचिदवधाय वक्तव्यम्। अतिसरलवाक्यनिर्देशेन स्वयं बोधनीयस्यार्थस्यातिदुर्गमक्लिष्टपदसंघटनरुपेण वाक्येन निरुपणं पत्रे किमर्थमाहेत्यपि चित्रीयते । तत्रैकमुदह्यिते । यदा षष्ठे परिच्छेदे--"यच्चेदं यौगैः स्वपक्षसिद्धयर्थं पत्रवाक्यमुपन्यस्तम्"इत्युक्तवा पत्रं लिखति (अनुवदति)"सैन्यल इभाक् नानन्तरानर्थार्थ प्रस्वापकृत् आश इट् स्यतो अनीट्कोनेन लङ्युक्‌ कुलोद्भवो वै षोषुष्यनैष्यतापस्तु नृरङ् लङ् जुट् परावरत्ववित् तदन्योऽनादिस्वापनीयत्वतः एवं यदीदक् तत्सकलविद्वर्गवित् एतच्च एवमेवं तत्"इति "अत्र देहः प्रबोधकालीनेन्द्रियादिकरणकलापः आसमुद्रात् गिरिनिकरो भुवनसन्निवेशः सूर्याचन्द्रमसौ पृथिव्यादिकार्यद्रव्यसमूहः सर्वोऽयं बुद्धिमत्कारणकः कार्यत्वात् "इति वक्तव्ये पराविदितं स्वमात्रवेदनीयं गहनं किंचिद्वाक्यजातं पत्रं कृतम्। वादे ईद्दृशक्लिष्टाप्रसिद्धपदसंघातरुपवाक्यप्रयोगस्य सर्वदा अयोगात् प्रयुक्तवाक्यार्थस्वरुपविचार एव कालस्य क्षेपणात्, विचार्यविषयविचारस्यावकाशाबावप्रसंगात्, सरणिरियं न केनाप्याद्रियते। तदेवं बहु वदन् प्रभाचन्द्रः, अस्माकं यत् प्रकृतं जातिनिग्रहस्थानादि तत्रापि उद्दोतकरादिप्रोक्तं विस्तरेणानूद्द खण्डनमपि चकार। "तदेतद्दौगकल्पनं जातीनां समान्यविशेषलक्षणप्रणयनमयुक्तमेव "इत्यादिना।  
 ॥ जैनानां जातिनिरुपणप्रकारः॥  
प्रतिवादिना तत्पक्षे हेतुना स्थाप्यमाने तद्वेतोरुपरि यथावस्थितं दूषणमुद्भवयितुमसमर्थो वादी जातिवादेन तं जेतुमारभते । तत्र प्रतिवाद्दुक्तस्य हेतोराभासत्वं यद्दनेन प्रतिपन्नं , तदा जातिप्रयोगो न युक्त;प्रतिपन्नस्य हेत्वाभासत्वस्य प्रतिपादनादेव प्रतिवादिनो जेतुं शक्यत्वात् । यदि हेत्वाभासदोषज्ञाने सत्यपि तं दोषं अनुद्घाटय यां काञ्चिज्जातिं ब्रूयात्, तदा वादी जातिमिमां न जानाति चेत्, तदैव जयो भवेत् । यदि जातिदोषं स उद्घाटयेत्, तदा जातिप्रयोक्ता वादी तेन जितो भवेत्। तदत्र वादिनो जयः सन्देहास्पदं भवति । हेत्वाभासत्वोद्भावने तु निश्चितो जयः। तस्मात् हेत्वाभासोद्भावनमेव युक्तम्। तद्दोषाप्रतिपत्तौ तु पराजयात् परं सन्देहः इति जात्युद्भावनं भवति । तदापि जातिप्रयोगो न युक्त इत्याह जैनः । कुत इति चेत्--तत्र जात्युत्तरं हि असदुत्तरम्। केनचिदसदुत्तरेण यद्दयं जेतुं प्रवर्तते, प्रतिवाद्दपि अन्येनासम्बद्धेनासदुत्तरणेमं जेतुं प्राश्निकापरर्यायो मध्यस्थः प्रतिवादिनमसदुत्तरवादिनं निरुन्ध्यात्, त्वया तदुक्तं न ज्ञातमिति, तर्हि वादिनमेव ततः पूर्वं किं न निरुन्ध्यात्,त्वया प्रतिवाद्दुक्तं न सम्यक् ज्ञातमिति । तस्मात् अप्रतिपत्तिरुपनिग्रहस्थानस्य विषयो भवतीति न युज्यते जातिप्रयोगः। न च जातिप्रयोगमात्रेण स्वपक्षः साधितो भवेत्, पक्षसिद्धेः तत्तल्लक्षणवर्णनमपि सूत्रभाष्याद्दारुढं यथाशक्ति निरसितुं प्रयतन्ते । तत्र निग्रहस्थाने प्रथमे किंचिदुदाह्रियते ।  
 ॥जैनमतरीत्या निग्रहस्थानपरिष्कारः॥  
प्रतिज्ञाहानेः लक्षणं सूत्रोक्तं भाष्यकारो वात्स्यायनः किंचिद्रूपेण निर्वर्ण्य उदाजहार । वार्तिककारः तदसम्भवविमर्शेन स्वयं सूत्रमन्यथा व्याचख्यौ । तदिदं भाष्यमतं किं बौद्धेन दूषितं अवलोक्य वार्तिककारः स्वयमन्यथा व्याचख्यौ?उत स्वयमेव दूषणं परामृश्य?इत्यन्यदेतत् । एवं वार्तिकारोक्तमपि खण्डयति प्रभाचन्द्रः स्वीये प्रमेयकमलमार्ताण्डनाम्नि ग्रन्थे । तदेतदपि--"उद्दोतकरस्य जाडयमाविष्करोति "इत्यादिना । वार्तिककारोक्तरीत्यैव प्रतिज्ञाहानिरित्यत्र को नियमः?सभायामधिक्षेपणादिभिः आकुलीभावात्, प्रकृत्या सभाभीरुत्वात्, अन्यमनस्कत्वादिनापि साध्यत्वेन प्रतिज्ञातं परित्यज्यान्यप्रतिज्ञानोपलम्भादिति चाह। न केवलमयं, धर्मकीर्तिरपि बौद्धो वादन्यायाख्ये ग्न्थे प्रतिज्ञाहानिविषय एवमाह---"अत्र भाष्यकारमतं दूषयित्वा वार्तिककारोऽयं स्थितपक्षमाह। "तत्रैवं, ब्रूमः"इत्यारभ्य "सम्भवन्ति हि अन्येनापि प्रकारेण हेतुदोषोद्भावनादिना प्रतिपक्षसाधनविधानेन च स्वपक्षपरित्यागः परपक्षोपमश्च"इत्यादि। अथ च निगमयत्येवम्--"तस्माद्धेतोर्व्याभिचारात् पुरुषो निग्रहार्हो भवति न प्रतिज्ञाहाने"इति तदिदं---  
 'यदाह कीर्तिः'इत्यनूद्द टीकाकारो वाचस्पतिमिश्रः सांख्यपक्षाबलम्बनेन शब्दनित्यत्वाभ्युपगमे प्रतिज्ञाहनिं विना न दोषान्तरेण पराजयप्रसक्तिरिति प्रत्याह।  
 जैनबौद्धादिखण्डनपूर्वकं न्यायपरिशिष्टे तयोर्निरुपणम्
  
नूनं तत्र तत्र जातिनिग्रहस्थानेषु लक्षणस्य सर्वलक्षणव्यापनाद्दभावं पर्यालोच्यैव न्यायाचार्य उदयनः न्यायपरिशिष्टे सौत्रपदानां भाष्यवार्तिकगतानां च वाक्यानां उपलक्षणत्वमभिप्रेत्य स्वयं निष्कृष्टलक्षणं दर्शयित्वा, प्रकृतप्रतिज्ञाहानिविषयेऽपि एवं निष्कर्षं दर्शयति--"यो यथा साध्यत्वादिना निर्दिष्टः तस्य तथा निर्वाहमपश्यतः तत्परित्यागः प्रतिज्ञाहानिः"इति । जैनः प्रभाचन्द्रोऽपि साध्यत्वेन निर्देशमात्रमाद्दृतवान्।अयं तु 'साध्यत्वादिना'इति आदिशब्दं प्रयुञ्जानः पक्षहेतुद्दृष्टान्तादिहानिमपि प्रतिज्ञाहानिशब्दग्राह्यां मन्यते । एवं तत्र तत्र जैनबौद्धाद्दुद्भवितमप  
स्वयं पर्यालोचितं सर्वमपि दोषं निरस्य सर्वसूत्रनिष्कृष्टार्थप्रदर्शनात् सर्वान्ग्रन्थानतिशेते न्यायपरिशिष्टम्।  
स्वयं निग्रहस्थानलक्षणं ब्रुवन् बौद्धमतप्रवर्तको धर्मकीर्तिः वादन्यायाख्ये ग्रन्थे एवमाह--"असाधनाङ्गवचनं अदोषोद्भावनं द्वयोः निग्रहस्थानम्"इति । द्दृष्टस्यार्थस्य सिद्धिः साधनम्। तस्य निर्वर्तकमङ्गम्। बौद्धाङ्गीकृतः त्रिविधो हेतुः स्वभावः कार्यं अनुपलब्धिश्चेति । स्वभावो नाम तादात्म्यम्। तस्यावचनमनुच्चारणं तस्य वादिनो निग्रहस्थानम्। एवं वाद्दुक्ते दोषस्यानुद्भावनं प्रतिवादिनो निग्रहस्थानम्। एवं वादी प्रतिवादी च परजितो भवति । एतदतिरिक्तरीत्या बौद्धमतोक्तनिग्रहस्थानादिलक्षणं नेष्यत इति स आह।  
 एवं मल्लिषेण कृतायां स्याद्वादमञ्जर्यामपि गौतमो मुनिः उपासितः---  
"स्थयं विवादग्रहिले वितण्डापाण्डित्यकण्डूलमुखे जनेऽस्मिन्।  
मायोपदेशात्परमर्म भिन्दन्नहो विरक्तो मुनिरन्यदीयः॥"  
अवतारयति च श्लोकमिमम्---  
"अक्षपादप्रतिपादितपदार्थानां सर्वेषां चतुर्थपुरुषार्थं प्रति असाधनत्वे वाच्येऽपि तदन्तः पातिनां छलजातिनिग्रहस्थानानां परोपन्यासनिरासमात्रपरतया अत्यन्तमनुपादेयत्वात् तदुपदेशदातुर्वैराग्यं उपहसन्नाह"इति । तथा "स्वरसत एव स्वस्वाभिमतव्यवस्थापनाविसंस्थुलः वैतण्डिकलोकः । तत्र च तत्परमात्मभूतपुरुषविशेषपरिकलिपत परवञ्चनप्रचुररचनोपदेशश्चेत् सहायः समजनि, तदा स्वत एव ज्वालाकलापजटिले प्रज्वलति हुताशन इव कृतो घृताहुतिप्रक्षेपः"इति ।  
एवं च ----  
"गतानुगतिको लोकः कुमार्गं तत्प्रतारितः।  
मागादितिच्छलादीनि प्राह कारुणिको मुनिः॥  
इति कारुणिकत्वं परिहसनीयम्"इति ।  
 सर्वथा तदेषां बौद्धजैनानां, छलजातिनिग्रहस्थानानां तत्वज्ञानोपयोगितया निरुपणं गौतमकृतं न समीचीनमित्याशयः। जातिनिग्रहस्थानादिभिः परपराजयार्थं प्रयतमानः प्राश्निकैर्वारणीय इति तेषामभिसन्धिरिव। यदि यत्किंचित् वचनमालामात्रेणण जयः स्यात् इतोऽपि स्यात्। अत्राह धर्मकीर्तिः वादन्याये--"नास्त्यात्मेति वयं ब्रूम। के बौद्धाः?ये बुद्धस्य भगवतः शासनभ्युपगताः। को बुद्धो भगवान्?यस्य शासने भदन्ताश्वघोषः प्रव्रजितः । कः पुनः भदन्ताश्वघोषः?यस्य 'राष्ट्रपालं 'नाम नाटकम्। कीद्दृशं राष्ट्रपालं नाम नाटकमिति प्रसङ्गं कृत्वा, ततः प्रविशति सूत्रधार इति पठेन्नृत्येद्गायेच्च। प्रतिवादी तं च सर्वप्रसङगं नानुकर्तुं समर्थ इति पराजितः स्यात्"इति ।  
अत्रेदं बोध्यम्--जातेर्निग्रहस्थानस्य च स्वरुपं तावत् केनापि नापलपितुं शक्यते । न हि तावत् वादकाले कोऽपि सदुत्तरं वक्तीति द्दृढवादो भवति । तच्च सदुत्तरं परपक्ष इव स्वपक्षेऽपि यदि दोषमावहेत्, तदा जातिरित्युक्तौ तत्र नासंभावना बौद्धो धर्मकीर्तिरिव अकलङ्को जैनोऽपि निग्रहस्थानं जातिं चाह । तस्य प्रमाणसंग्रहे अयं श्लोकः---  
"प्रकृताशेषतत्त्वार्थप्रकाशपटुवादिनः।  
विब्रुवाणोऽब्रुवाणो वा विपरीतो निगृह्यते॥"  
साध्ये परतिरस्कारो जल्पः । तच्छक्तितो जयः। तत्र मिथ्योत्तरं जातिः, इति । यथावस्थितार्थप्रकाशनसमर्थपुरुषापेक्षया योऽन्यः स निग्रहार्हो भवति । स कीद्दृशः?विब्रुवाणोऽब्रुवाणो वा । विपरीतं ब्रुवाणो वा किमप्यवदन्वा?अनेन विपरीतवचनमवचनं च निग्रहस्थानमभिप्रेतम्। गौतमस्तु एतन्मूलभूते विप्रतिपत्तिमप्रतिपत्तिश्च निग्रहस्थानत्वेन दर्शयति । जल्पेनपरतिरस्कारो भवतीति अकलङ्केनापि स्वीकृतम्। ३  
एवं सति जातिनिग्रहस्थानविशेषलक्षणानि यदि जैनाः बोद्धाश्च गौतमोक्तानि दूषयन्ति तावता वस्त्वपलोपो न भवति । सूत्रकारो लक्षणस्य सूचक एव भवति, न तु यावन्निष्कृष्टं वक्तव्यं तावदपि सूत्रयेत् । व्याख्यातारः उपर्युपरि लक्ष्यप्रदर्शनेन निर्दुष्टलक्षणनिर्वचने यथाशक्ति प्रयतेरन्। निष्पक्षपातस्तु व्याख्याता मूलोक्तमपि निराकृत्य स्वयमन्यद्ब्रूयात् । तत्र मूलकृति गौरवं वहन्त आप्तोक्तेः अविश्वसनीयत्वाभावात् स्वाभिमतार्थे तात्पर्यं वर्णयेयुः। प्रसिद्धं हि लोके तात्पर्यानुपत्त्या शक्यार्थपरित्यागेनार्थान्तराश्रयणेन पदवाक्यनिर्वहणम्। शक्यार्थमात्रे पदवाक्यप्रयोगस्तावत् सर्वथैवासम्भावितः। अन्यथा खलु लक्षणावृत्तिरपि उच्छिद्देत् । सर्वमिदं छलनिरुपणावसरे व्युत्पादितं न्यायसूत्रे भाष्ये च । तस्मात् जातिनिग्रहस्थानविशेषलक्षणवाक्यानां निर्दुष्टलक्षणपरत्वं कथमपि निरुपयितुं यदि शक्यते, तर्हि तत्र तात्पर्यकल्पनमेव युक्तम्। जल्पवितण्डयोः छलजातिनिग्रहस्थानसाधनोपालम्भत्वात् ताभ्यां तत्त्ववाध्यवसायसंरक्षणं भवतीति कथनं मोक्षार्थपरिज्ञातव्येषु तत्त्वेषु जातिनिग्रहस्थानयोर्घटनञ्च न युक्तमिति तावत् ज्ञानमन्तरङ्गम्। एवं सत्यपि यदि प्रमाणसंशयादीनां तत्त्वज्ञानं परम्परया मोक्षे उपयुज्यते, किमपराद्धं जातिनिग्रहस्थानतत्वज्ञानेन । आह च भाष्यकारः----परेण जातौ निग्रहस्थाने च प्रयुक्ते तद्द्दूषणार्थं प्राश्निकैः कथमिति प्रश्ने कृते तदुपपादनार्थं च जातिनिग्रहस्थाने अपि ज्ञातव्ये इति । यथा च हेत्वाभासाः सम्यक् गृहीताः स्ववाक्ये परिवर्जिता भवन्ति तथा जातिनिग्रहस्थाने अपि ज्ञाते कथमपि परिहार्ये भवतः। जल्पवितण्डयोः विशेषव्युत्पादनं लोके मूर्खवादसंधुक्षणायैव स्यात्   
अग्नौ आज्याहुतिरिव इति यद्द्दूषयन्ति, न हि तत् स्थाने ।  
 ॥जैनबौद्धमतखण्डनम्॥  
न हि तत्वबुभुप्सूनां वादे जल्पवितण्डयोरुपयोगं दर्शयति सूत्रकारः। वादस्यैव एकस्यैव तत्रादरणात् । यथा बुभुत्सया तथा जिगीषयापि केचित् कथायां प्रवर्तन्त इति लोकगतिरनिवार्या। जिगीषायाः प्रयोजकत्वं च तदा स्यात्य यदि तत्वं सिद्धयतु मा वा कथमप्ययं जेतव्य इति मनीषया प्रवृत्तिर्न स्यात्। अन्यथा घलु तत्वबुभुत्सैव सर्वत्र प्रेरिकेति कृतं जिगीषया । एवं च सन्मार्गेणैव कथा प्रवर्तनीयेत्यस्य त्यक्त्वात् सर्वस्य कुमार्गे प्रयतनस्यावकाशोऽस्ति । तत्वनिर्णयस्तावदनाभासहेत्वधीन एव । न तु जल्पवितण्डाधीनः । न च सूत्रकारः तत्वाध्यवसायार्थं जल्पवितण्डेत्याह। किन्तु तत्वाध्यवसायसंरणणार्थमिति । द्दृष्टान्तीकृतं च कण्टकशाखावरणम्। तत्संरक्षणपदस्वारस्यं अपरिज्ञाय सूत्रगतिखण्डनं न साम्प्रतम्। जल्पो वितण्डा वा नाध्यवसायं उत्पादयति । संरक्षणं वा कथं ताभ्यामिति चेत् तदेवं ग्राह्यम्। वादिप्रतिवादिभ्यां कथायां क्रियमाणायां मध्यस्थेषु च सत्सु कतरस्य जयो भवतीति दिदृक्षवस्तावद् बहवः समेता भवन्ति । तत्र तत्र प्रज्ञाभिमानिनः स्युरवे । परन्तु तेषां सर्वेषां स्वपक्षे द्दृढोऽध्यवसायो यद्दप्यस्ति, तथापि न युक्तीनां दौर्बल्यप्राबल्ये विवेचभितुं ते पारयन्ति । प्रयुज्यमानस्य वचनजातस्य सदसत्वे अपि न ते पश्यन्ति । तत्र यदि चपेटाप्रदानदण्डघातादिना कलहोवर्ध्येत, तर्हि तत्र प्रथमप्रवर्तकाः पराजित्वेनैव परिगण्येरन्। यद्दबद्धं वा सुबद्धं वा प्रत्युत्तरत्वेन किमपि घुष्यमाणं भवति, तदा बलाबलविवेचनाशक्तया स्वपक्षस्थितकथककृतजल्पवितण्डयोरपि सद्वादत्वेनैव भ्राम्यन्तः स्वपक्षं स्थापितं मन्येरन्। एवं चास्मत्पक्षस्याक्षोभ्यत्वमस्तीति ते मन्यमानाः स्वपक्षश्रद्धां न जहतीत्येवंरुपं संरक्षणम् अनभिज्ञतमश्रद्धानुगुणं सम्पद्दमानं सूत्रकाराभिमतम्। यदपि जात्युत्तरप्रयोगे प्राश्निकैः प्रतिषेधः कार्य इति कथं पराजय इति पृच्छन्ति तत्रापि किंचिद्ववक्तव्यमस्ति ।वादिना स्वक्षसाधने उपन्यस्ते प्रतिवादी तावत् सदुत्तरेण क्रियमाणे यदि वादी तन्न जानाति तर्हि जयः, न चेत् पराजथ इति ।तत्र प्राश्निकैः इदमसदुत्तरमिति प्रतिवादिनिषेधो जिगीषामूलायां कथायां न युज्यते। तत्वबुभुत्सामूलकथातस्तस्य विशेषसंगात् । यदि प्राश्निकः कथां प्रतिरुन्ध्यात् तत्र वादी जितो वा नवेति कथं ज्ञायेत। प्राश्निकप्रतिषेधकाले यदि वादी जोषमास्ते तर्हि स पराजित एव भवतीति चेत् नन्वेवं वादिनः पराजयरूपदोषापादकं प्रतिषेधं प्राश्निको न वक्तुमर्हति । यदि न जोषमास्ते तर्हि तेनैव प्रतिवादिनं प्रति कर्तव्ये क्रियमाणे प्राश्निकक्रियमाणप्रतिषेधः किमर्थः?युक्तं च प्राश्निकेन प्रतीक्षां कर्तुं किमत्रासदुत्तरे वादी प्रतिवक्ष्यतीति पश्याम इति । अथ सोऽपि असदुत्तरे न किंचिद्ब्रूयात् प्रतिवाद्दुक्तस्यासदुत्तरत्वं च नोद्धारयेत् तदा तस्य कथं जय इति चेत्?यदि तदानीं प्रतिवादिना तृतीयकक्ष्याभूतवाद्दत्तरस्यासत्वं उद्धाटितं भवेत् तदा भविष्यति जयः। अथैवं असदुत्तरपरम्परायां जिगीषामूलायां प्रवर्द्धमानायामनवस्थैव स्यादिति चेत् स्यादेव । तदर्थं क्वचिद्विश्रामो व्यवस्थाप्यः। तक्ष सकृतसदुत्तरेणैव विश्रामो विधातुं शक्यते प्राश्निकाः ।अथापि त्रिःप्रतीक्षणं युक्तमिति लोकन्याय आद्दृतो भवति । तदुपरि तु प्राश्निकाः कथामुपरमयन्तीत्यभिप्रायेण षट्पक्षीरुपकक्ष्याषट्कादरणं गौतमेन कृतम् इत्यलमधिकेन। एवं जैनबौद्धविषयविमर्शनं विशिष्य पश्चात् समयान्तरे करिष्यते ।  
गात् । यदि प्राश्निकः कथां प्रतिरुन्ध्यात् तत्र वादी जितो वा नवेति कथं ज्ञायेत। प्राश्निकप्रतिषेधकाले यदि वादी जाषमास्ते तर्हि स पराजित एव भवतीति चेत् नन्वेवं वादिनः पराजयरुपदोषापादकं प्रतिषेधं प्राश्निको न वक्तुमर्हति । यदि न जोषमास्ते तर्हि तेनैव प्रतिवादिनं प्रति कर्तव्ये क्रियमाणे प्राश्निकक्रियमाणप्रतिषेधः किमर्थः?युक्तं च प्राश्निकेन प्रतीक्षां कर्तुं किमत्रासदुत्तरे वादी प्रतिवक्ष्यतीति पश्याम् इति।अथ सोऽपि असदुत्तरे न किंचिद्ब्रूयात् प्रतिवाद्दुक्तस्यासदुत्तरत्वं च नोद्धारयेत् तदा तस्य कथं जय इति चेत्?यदि तदानीं प्रतिवादिना तृतीयकक्ष्याभूतवाद्दुत्तरस्यासत्वं उद्धाटितं भवेत् तदा भविष्यति जयः । अथैवं असदुत्तरपरम्परायां जिगीषामूलायां प्रवर्द्धमानायामनस्थैव स्यादिति चेत् स्यादेव। तदर्थं क्वचिद्विश्रामो व्यवस्थाप्यः । तत्र सकृदसदुत्तरेणैव विश्रामो विधातुं शक्यते । प्राश्निकैः । अथापि त्रिः प्रतीक्षणं युक्तमिति लोकन्याय आद्दृतो भवति । तदुपरि तु प्राश्निकाः कथामुपरमन्यतीत्यभिप्रायेण षट्पक्षीरुपकक्ष्याषट्कादरणं गौतमेन कृतम् इत्यलमधिकेन। एवं जैनबौद्धविषयविमर्शनं विशिष्य पश्चात् समयान्तरे करिष्यते।  
 पञ्चमाध्यायविषये सतीशचन्द्रविद्दाभूषणोक्तं न सङ्गच्छते  
एवं बौद्धजैनमनिकाप्रदर्शनमध्य एव न्यायपरिशिष्टस्याचार्योदयनकृतस्य वैशिष्टयमपि विनिवेदितमेव । जातिनिग्रहस्थानविशेषलक्षणप्रणयनप्रवृत्तेन सूत्रकारेण कथितानां लक्षणानां यथाश्रुते अतिव्याप्त्यव्याप्तिदोषसम्भावनां न तथा विवेचन्ति भाष्यवार्तिकटीकाकाराः, यथाऽयमुदयनः। भाष्योक्तं प्रदूष्य स्वयं स्वतन्त्रं किंचिद्ब्रुवाणो वार्तिककारोऽपि न यथावदनुमन्यते न्यायपरिशिष्टकृता। अत्र गौतमेन पञ्चाध्यायी न प्रणीताः, पश्चात्तनैरेव एवं विशेषनिरुपणएन सर्वं पूरितमिति सतीशचन्द्रविद्दाभूषणादि विमर्शंमास्तिका न स्वीकुर्वन्ति । वात्स्यायनात्प्रागेव न्यायसूत्रत्वेन निष्प्रकम्पमवधारिपश्यामः। प्रथमाध्याये विशेषलक्षणान्यनुपवर्ण्य पञ्चमाध्यायतया तन्निवेशनोपपत्तिश्च प्राचीनाद्दृता प्रागेव प्रदर्शिताऽत्र । तस्मात् पञ्चमाध्यायी गौतमप्रणीतैव । उक्तोपरि अनुपपत्तिविमर्शेन परिष्करणं तु सर्वत्रापि सूत्रे समानमिति नैतावता प्रक्षिप्तत्वशंका भवितुमर्हति । तात्पर्यटीकाकारो वाचस्पतिमिश्रः महामान्यत्रिलोचनगुरुशिष्योऽपि स्यं बहु विमर्शनकुशलोऽपि ग्रन्थसमापनत्वरया क्रमेण संग्रहेणैव वार्तिकव्याख्याने प्रवृत्त इति ज्ञायते । यद्दपि न्यायपरिशिष्टकार अनेन बौद्धेन जैनेन एवमेवं दूषितमिति प्रायो विशिष्य न किमप्याह । अथापि सर्वदोषपरिहारार्थं प्रयत्य सर्वं निष्कर्षतीति अवश्यमभ्युपेयम्।  
 वर्धमानोपाध्यायः  
यद्दत्रापि किंचिदुपरि विमृश्यं स्यात् तन्न परित्यक्तं वर्धमानोपाध्यानेन तत्वचिन्तामणिकारगङ्गेशोपाध्यायपुत्रेण प्रकाशविधायिना। यः खलु उदयनाचार्यकृतानां सर्वेषां ग्रन्थानां प्रकाशनाम्नीं व्याख्यां विधाय सुबहु उपकृतवान् । मन्ये तत्वचिंमाणेः । प्रकाशनामकं व्याख्यानं प्रथममनेन कृतमासीदिति औचित्यात् तत्र स्वव्याख्यानस्य प्रकाश इति नाम कृतम्। अतः स्वकृतव्याख्यानानां सर्वेषां तदेव नाम समासादितमासीदिति।  
 न्यायवैशेषिकयोरुदयनाचार्यकृता अन्ये ग्रन्थाः  
उदयनः किल वैशेषिकव्युत्पादनाय प्रशस्तपादभाष्यस्य किरणावलीव्याख्यां, न्यायदर्शनार्थनिष्कर्षाय भाष्यवार्तिकव्याख्याभूततात्पर्यटीकाया व्याख्याभूत परिशुद्धिनामकं ग्रन्थञ्च प्रणीय यदर्थमिमे दर्शने उभे प्रवृत्ते तमर्थं यथावद्दर्शयितुमात्मतत्वविवेकं न्यायकुसुमाञ्जलिं च निरमात् । देहादिरिक्तात्मविवेचनं, सर्वेश्वरस्थापनं च क्रमेण ग्रन्थयोरनयोः परमार्थः। तदत्र लक्ष्यं अवश्यकर्तव्यं यथा तेनोद्दिष्टं तेन तत्वाध्यवसायसंरक्षणार्थं जल्पवितण्डोपयोगि जातिनिग्रहस्थानशोधनेदम्परपञ्चमाध्याययथावस्तितार्थप्रतिपाद नमप्यावश्यकत्वेनाभिमतमासीत् । तदात्वे खलु वादिप्रतिवादकेलिः सर्वतः प्रसृता आसीत् । उदयनस्य बौद्धैस्सह महान्तं कलहमैतिह्यरूपेण वर्णयन्ति केचित्।  
 न्यायपरिशिष्टसंपादने नानामातृकाणामुपयोगः  
एवम्भूतस्यास्य न्यायपरिशिष्टस्येका मातृका मद्रपुरीयराजकीयहस्तलिखितकोशागारात् लब्धा। अन्या च कल्कत्तानगरे एष्याटिक् सोसाइटी पुस्तकशालात् आनीता । ते उभे अपि मातृके सम्यक् परिशील्य तत्र तत्र लब्धा अनेके पाठभेदाः प्रदर्शिताः। मद्रपुरीयराजकीयहस्तलिखितकोशागारस्थमातृकासम्बन्धी पाठः(म)इति संकेतेन तत्र तत्र सूचितः अधस्तात् । (क)इति संकेतेन ऐष्याटिक् सोसाइटी (कल्कत्ता)स्थितमातृकासम्बन्धिपाठभोदो निर्दिष्टः। अहमदाबाद नगरस्थितपुस्तकभाण्डागारात् न्यायपरिशिष्टमातृका एका लब्धा । तस्या असंपूर्णत्वेन आदिमसूत्रचतुष्टयमात्रपरिमित्वेन च न तथा तावानुपयोगः पाठभेदप्रदर्शनविषये भविष्यतीति सा मातृका तथैव प्रतिप्रेषिता ।वर्धमानोपाध्यायव्याख्यानसहितो न्यायपरिशिष्टग्रन्थः कश्चित् एष्याटिक्सोसाइटी--अधिकारिभिः वहोः कालात्पूर्वं मुद्रयित्वा प्रकाशितः अस्माकमुपब्धः । पाठभेदप्रदर्शनविषये सोऽपि किंचित्साहाय्यकर आसीत् ।  
 न्यायपरिशिष्टस्य बोधसिद्धिरिति नामान्तरमप्यस्ति ॥  
 ॥ वामेश्वरध्वजः--पञ्चिका च ॥  
एवंभूतस्यास्य न्यायपरिशिष्टग्रन्थस्य वर्धमानप्रकाशवर्धितस्य सरलमेकं व्याख्यानं सम्प्रति वामेश्वरध्वजविरचितममुद्रितमसंपूर्णमप्राप्तप्रकाशं प्रकाशनार्ङमुपलब्धम्। तदेतच्छोधयित्वा मूलेन सह सम्यक् सम्पाद्द प्रकाश्यते मया । अयं,  
"नामूलं लिख्यते किंचित् नानपेक्षितमुच्यते"इति न्यायेन शिष्यव्युत्पादनाय यावदपेक्षितं तावद्विलिखन् मूलार्थं सम्यक् बुद्धौ स्थापयति ।वर्धमानकृप्रकाशव्याख्यां न क्वाप्ययमुदारहति स्वकृतपंचिकायाम्।  
कोऽयं वामेश्वरः?कुत्रत्यः?अनेन कृता ग्रन्थाः के?इत्यत्र विषये प्रमाणपूर्वकंचरित्रं किम्पयेतावता न द्दृश्यते । अनेन वामेश्वरेण उदयनकृतन्यायकुसुमांजलिग्रन्थस्य न्याय कुसुमांजलिनिबन्धनाम्नी काचिट्टीका कृतेति । DR.AUFRECHTइति नामकः कश्चित् पाश्चात्यो निर्दिशति स्वीयप्रबन्धे। (C.D.DALAL)इति कश्चित् स्वीयग्रन्थे वामेश्वरध्वजकृतन्यायकुसुमांजलिव्याख्यायाः एकैव मात-का PTTAN नगरस्थजैनभण्डारपुस्तकशालायां सुरक्षिता वर्तत इति निरुपयति । स्वीयकुसुमांजलिनिबन्धनामके ग्रन्थे आदौ ---"तं नमामि विरुपाक्षं गुरुं वाक्कायमानसैः "इति श्लोकस्य,अन्ते तस्मिन्नेव ग्रन्थे---  
"तस्मात्तत्वमवेत्य तात्विकगुरोः श्रीमद्विरुपाक्षतः  
चक्रे वृत्तिमिमां समाहितमतिर्वामध्वचो धीरधीः॥"  
इति श्लोके च दर्शनेन पंचिकाकर्ता वामेश्वरध्वजः विरुपाक्षनाम्नः शिष्य इति सम्यक् ज्ञायते । पाशुपतमतप्रवर्तकः परमपाशुपताचार्यवामेश्वध्वजाचार्य इति बिरुदालंकृतो निर्दिश्यते ग्रन्थेषु । "श्रीवामध्वजनामधेयमुनिना विद्दावतां सर्जिता टीकेयं कुसुमाञ्जलेर्विरचिता चेतश्चमत्कारिणी॥"इति कुसुमांञ्जलिव्याख्याश्लोके मुनिशब्दनिर्देशात् , अयं यतिवर आसीदित्यपि स्पष्टं ज्ञायते । देवीमाहात्म्यग्रन्थव्याख्यानरुपायाः तत्वदीपिकायाः, तथा संग्रहेण पंचाशत्(50)श्लोकैः शैवसिद्धान्तस्थापनपरविरुपाक्षपंचशतीनाम्नो ग्रन्थस्य च कर्ता कविकण्ठाभरणाचार्यबिरुदालंकृतो विरुपाक्षः वामेश्वरध्वजस्य गुरुः A.D.16(1531)शताब्द्दां आसीदिति विमर्शकैः निर्धारितत्वेन वामेश्व(ध्वजस्य कालः तदनुरोधेन 16 शताब्दी, इति ऊहितुं शक्यते । अस्य कालनिर्णये एतदपेक्षया अधिकं प्रमाणं किमपि नोपलभ्यते। वामध्वजः, वामेश्वरध्वजः इति तत्र तत्र प्रकारद्वयेनाप्यं निर्दिश्यते ।  
एतत्कृतपंचिकाख्यग्रन्थलेखकेन हस्तलिखितपुस्तके तत्तद्वाक्यसमाप्तिप्रकरणविभाग मूलशोधनादिकं विना यथावत् लेखनव्यापृतेन सर्वमिदं लिखितमासीदिति ज्ञात्वा तद्विभज्य शोधनमेव महत्कार्यमासीत्। मुद्रितन्यायपरिशिष्टग्रन्थोऽपि प्रकाशव्याख्योपेतः कश्चित  
हस्तं गतः । तत्रत्यमूलपाठस्य वामेश्वध्वजाद्दृतस्य मूलपाठस्य च क्वचित्क्विद्भेदो लक्ष्यते। तदेतद्वयाख्यानं मूलार्थविज्ञाने महत् उपकुर्यादिति द्दृढो मे विश्वासः । वामेश्वरध्वजकृतपञ्चिकाख्यव्याख्येयं अन्ते पञ्चषैस्शूत्रैः असंपूर्णा द्दृश्यते । अस्याः पञ्चिकाया एकैव मातृका मद्रपुरराजकीयप्राच्यहस्तलिखितकोशागारे सुरक्षिता वर्तते। यावद्भारते अन्यत्र कुत्राप्यस्या मातृकान्तरालाभेन व्याख्याने पाठभेदप्रदर्शनावकाशो नास्तीति, केवलं शोधनमात्रं कृत्वा ग्रन्थस्यास्य सम्पादनं कृतम्॥  
 --एस्.एन्. श्रीरामदेशिकः



---------------------------------------------------------------------------------------








** ॥ श्रीः॥  
 ॥न्यायपरिशिष्टम्॥  
 ॥प्रथमं आह्निकम्॥**


अथावसरतः कथकाशक्तिलिङ्गविशेषलक्षणम्।तदेवाध्यायार्थः । तल्लक्षणप्रकरणपरम्परासम्पिण्डनेनाह्निकसमूहतया अध्यायभेदस्थितौ न प्रथम पञ्चमसङ्करः । अत एव छलस्य पञ्चमबहिर्भावः । तत्र जातिविशेषलक्षणं प्रथमाह्निकार्थः । तद्विभागार्थं सूत्रम्---साधर्म्यवैधर्म्येत्यादि। यद्दपि ममोत्तरं हेतुतो नोत्कृष्टं तथाऽपि तेन समीकरिष्यामीति प्रयोगः समः स्यात्। अर्थात्तदभिप्रायपूर्वकत्वाद्वेत्याचार्यः । यदूचे--"समार्थः समीकरणार्थः प्रयोगो द्रष्टव्यः"इति । तेन बुद्धिपूर्वको जातिप्रयोगो साम्यापादानायेति सूचितं भवति। एतदूक्तं भवति;यदि ह्यं जात्युत्तरेण व्याकुलीकृतो निष्प्रतिभः स्यात् असद्वा ब्रूयात् मम निरनुयोज्यानुयोगवदेतस्यापि पर्यनुयोज्योपेक्षणं निरनुयोज्यानुयोगो वा स्यात् इति समौ स्यावः, अन्यथा त्वहमेवापकृष्टः स्यामिति बुद्धयाः प्रवृत्तेरिति। भाष्याकारस्तु प्रयोगतं विशेष हेत्वभावमाह। यदवोचत्
---"साधर्म्येण प्रत्यवस्थानमाविशिष्यमाणम्"इति । यथाहि त्वदुक्तं साधर्म्यं तथाऽस्मदुक्तमपि,यथेदं वैधर्म्य तथेतमपि, तथेदमेतत्सहचरितमुपलब्धं तथेद मपीयादिनाकारेण जातिवादिनः प्रत्यवस्थानात्, तेन प्रत्यवस्थानस्वरुपं सर्वजातिसाधारणं सूचितम्। एतच्च तत्र तत्र वक्ष्यते इति॥  
 अन्ये तु वक्तृधर्मं वचन उचरन्ति । जातिवादी हि समः साधारणो नोत्कृष्टोऽपकृष्टइत्यर्थः। स च साधर्म्याद्दुत्तर द्वारेणैवोन्नीयत इति उत्तरमेव सममपकृष्टमित्यर्थः। तच्च अपकृष्टमुत्तरं द्विधा भवति;दूषणसमर्थप्यसिद्धं, सिद्धमपि वा दूषणासमर्थम्। प्रथममपि कल्पितदूष्यं यत् तच्छलमुक्तं;अकल्पितदूष्यन्तु केवलनिरनुयोज्यानुयोगो वक्ष्यते । शेषं जातिरित्यनेन जातिसामान्यलक्षणं सूचितम्। तथा च वार्तिकम्--"जातिर्नाम स्थापनाहेतौ प्रयुक्ते यः प्रतिषेधासमर्थो हेतुः"इति । वयन्तु ब्रूमः, एत त्त्रयं, चतुर्यश्चायमर्थः यज्जात्युत्तरं परसाधनमिव स्वात्मानमपि व्याप्नोतीत्यतः स्वपरसाम्यात्सममित्युच्यते। तथा एतच्च प्रतिप्रत्युत्तर सूत्रं वक्ष्यत इति । एतदेव च साधारणमसामर्थ्यं,विशेषासामर्थ्यं त्वग्रे वक्ष्यामः । तदुपाधिविशेषाः साधर्म्यादयः । एवं चान्वर्थसंज्ञानिरुक्तरेव तेषां विशेष लक्षणं;तथापि कारणादिप्रतिसन्धानाय पृथक् पृथग्लक्षणारम्भः । ते हि प्रतिसंहिताः प्रतिदूषणाय प्रभविष्यन्ति, तदुत्तरापरिस्फूर्तौ जातिप्रयोगे चोपयोक्ष्यन्ते ॥1॥  
 तत्र साधर्म्यवैधम्याभ्यामुपसंहारे तद्धर्मविपर्ययोपपत्तेः साधर्म्यवैधर्म्यसमौ॥(1)  
तत्र सामान्यलक्षणगतं प्रत्यवस्था नमनुवर्तनीयं, साधर्म्यवैधर्म्याभ्यामिति चावर्तनीयम्। तदिति साध्यपरामर्शः, 'उपपत्तेः'इति तादर्थ्ये षष्ठी, यथासंख्ययोगः। प्रतिषेधभागसूचनाय पुल्लिङ्गनिर्देशः । द्विभागं हि प्रत्यवस्थानं परपक्षप्रतिषेधः, स्वपक्षसाधनञ्च। सामान्यलक्षणैव सदुत्तरप्रकरणसमत्वोद्भावनाव्यवच्छेदः। प्रत्येकं त्रिधा त्वेते जातीः सद्विषये, असद्विषये, असदुक्तिके च । तत्रोद्दोदाहरणं वार्तिके । द्वितीयोदाहरणन्तु, नित्यः शब्दःस्पर्शशून्यत्वात् आकाशवत् इत्युपसंहारे, नैतदेवम्, अस्ति ह्यस्यानित्येनापि साधर्म्यं प्रमेयत्वं,ततः किं नानित्यं घटवत् । नचेदेवं, नित्योऽपि न स्यात्,अविशेषात् । यद्वा, अस्त्याकाशे न वैधर्म्यमप्यस्मदादिबाह्यकरणग्राह्यत्वं, तत्किं न अनित्यो घटवत्। न चेदेवं, नित्योऽपि न स्यात् ।  
तृतीयोदाहरणं भाष्ये 'उक्तिमात्रेण नार्थत'इति प्रदर्शनार्थन्तु वार्तिकतात्पर्यं उपेक्ष्योक्तं तात्पर्याचार्यैः,'सदुत्तरमप्युक्तिदोषेणैब जातिरिति । अस्यार्थस्य प्रतिद्दृष्टान्तसम प्रकरणमादौ स्वयमेव स्फुटीकरणात् । अप्रयोजक सपक्षान्वयिधर्मवत्वदर्शनं कारणमाद्दायाः अप्रयोजक विपक्षव्यतिरेकिधर्मवत्वदर्शनञ्च द्वितीयाया इति भावयितुं भेदेनोपन्यासः। अन्यथा प्रतिधर्मान्तरेण तद्धर्मविवर्ययोपपत्तेः प्रतिधर्मसमेत्युक्तैव स्यात् । कथं प्रतिधर्मसमप्रकरणसमयोर्भेदः? 'इयं बाध चोदनाभासा, 'तद्धर्मविपर्ययोपपत्ते'रिति वचनात् । सा सप्रतिपक्षचो दनाभासा 'प्रक्रियासिद्धे'रिति वचनादित्येके।  
 एवञ्च मन्यन्ते, प्रमाणान्तरबाधचोनाभासोप्येवं सङ्गृहीतः स्यादिति । 'प्रत्युत्तरसूत्रपर्यालो चनाद्वत्यय इति तात्पर्यटीका । इह हि प्रत्युत्तरे विशेषं द्दोत यति, तत्र तु प्रतिसाधनबाधमापादयीतीति । किमत्र तत्त्वम्?उत्तरम्, अन्यथासिद्धेः। नहि सत्प्रतिपक्ष चोदनाभासायां प्रतिसन्धानबाधक आपद्दते, सत्प्रतिपक्षत्वं चापन्नमपि न तस्यदोषाय, असाधनात्;प्रत्युत गुणाय, साम्यमात्रापादानप्रवृत्तत्वात् । न च समबलेन बाधाभिधायिनो व्याघातमुपेक्ष्य विशेषप्रदर्शनं ज्यायः,उद्भटापराधोपेक्षणायोगात् । तद्धर्मविपर्ययोपपत्तिक्रियासिद्धी तु विपर्ययेणापि व्याख्यातुं शक्येते । प्रमाणान्तरबाधचोदनाभासवच्च प्रमाणान्तरप्रतिरोधचोदनाभासोऽपि सङ्ग्राह्यः, तथा च तदर्थमपि सूत्रमनुसन्धेयमिति न कश्चिद्विशेषः। यथा पीताद्दन्तरितसितिमानं शङ्खमुपलभ्य शुक्लोऽयं शङ्खत्वात्, इतरशङ्खदित्युक्ते जातिवाद्दाह---  
नायं तथा, पीतस्योपब्धेः। न चेदिदं बाधकं,त्वदनुमानमपि न साधनं, प्रमाणत्वेनाविशेषात् इति तथा प्रतिरोधेनापि प्रत्यवतिष्ठते। यावदनुमानात् शुक्लः तावत् प्रत्यक्षात् पीत एवायं कस्मान्न स्यात् । अस्ति च तदस्मिंस्तथा प्रतिभासमानत्वात्, न च अस्ति कश्चिद्विशेषः इति । एवं शब्दोपमानयोरपि द्रष्टव्यम्। न चायं केवलनिरनुयोज्यानुयोगः, प्रत्यक्षादेराभासत्वादिति वाच्यम्। अनाभासत्वेऽप्येवमुक्तेर्दुष्टत्वात् अनुमानवत् तथात्वे वा समस्सङ्ग्रहः इति तस्मादियं सप्रतिपक्षचोदनाभासा बाधचोदनाभासेति स्थितम्।  
 अनैकान्तिकचोदनाभासावार्तिकन्तु साधनगतं समानधर्मत्वं धर्ममपेक्ष्य, न तु प्रतिसाधनमपेक्ष्य, तद्वभिचारानुद्भावनात् । अनिर्णायकार्थो वाऽनैकान्तिकशब्दः। तदनयोः प्रतिसाधनद्वारं हेतुर्दुष्यः, सप्रतिपक्षत्वमारोप्यम्। तद्भान्तिः फलम्। यदि न मदुक्तो हेतुः तदा त्वदीयस्य प्रतिरोधादसाधनत्वं, न चेदविशेषादसाधनत्वमित्युभयथा दूषकत्वम्। प्रमादप्रतिभाक्षयौ चावसरः सर्वत्र॥  
दुष्टत्वमूलन्तु चिन्यत्यते,द्विविधं हि तत्साधारणसाधारणञ्च । तत्र प्रथमं, नानाप्रकारो व्याघातो वक्ष्यते । द्वितीयं, युक्ताङ्गहीनत्वं, अयुक्ताङ्गाधिकत्वं, अविषयवृत्तित्वञ्चेति । तत्रानयोर्युक्ताङ्गहीनत्वप्रदर्शनार्थं सूत्रम्॥  
(सू)गोत्वाद्गोसिद्धिवत्तत्सिद्धिः॥  
 गोसिद्धिः गोव्यवहारसिद्धिरित्यर्थः । इहैवं प्रत्युत्तरक्रमः----यदिदं तव नियमानपेक्षप्रत्यवस्थानं तत् किं स्वाभिप्रायेण वा पराभिप्रायेण वा?नाद्दः, व्याघातात् । तथाहि, नेदं स्वसाध्यबुद्धिजनकं नियमानपेक्षप्रतिधर्मप्रतिहतत्वादिति जातिद्वयवाक्यार्थः। स च जात्युत्तरमपि व्याप्नोति । नेदं दूष्यं दुष्टत्वबुद्धिजनकं, नियमानपेक्षप्रतिधर्म प्रतिहतत्वात् । तथा व्याघातोपाधिव्याप्ततयाऽस्य जीवितमेव कुतः प्रागेव स्थापनादूषकत्वम् वा तदेव वाच्यम्। उभयथापीदमदोषोद्भावनम्। यद्वा, इदं उत्तरम्---यदि न स्थापनादूषकत्वनियतं किमनेन?अथ नियममुपलभ्योच्यते,तर्हि हृदि नियमो, वाचि तद्विपर्यय इति वाङ्गमनसयोर्विसंवादः । यद्वा, दूषणसमर्थोऽयमर्थ इति न चेज्जानासि, तदर्थं वाक्यप्रयोगो व्याहतः, ज्ञानपूर्वकत्वात्तस्य । न च सामर्थ्यज्ञानं लिङ्गमन्तरेण, तच्च प्रतिधर्ममात्रप्रतिहतमसाधकमेवेति जानन् कथमिवाद्रयेथाः। तथाप्यदुष्टत्वे तस्यान्यदपि लिङ्गं कथं तत् दूषयेदिति व्याहतिपरम्परा। न च पराभिप्रायेण। परस्यैवमनभ्युपगमादिति सूत्रार्थः।  
(सू)साध्यद्दृष्टान्तयोर्धर्मविकल्पादुभयसाध्यत्वाच्चोत्कर्षापकर्षवर्ण्यावर्ण्यविकल्पसाध्यसामाः॥  
'वर्ण्यावर्ण्यसाध्ये'ति भावप्रधानो निर्देशः । समाख्या निरुक्तिविशेशषात् पञ्चलक्षणानि। 'उभयसाध्यत्वादि'ति षष्ठः। 'साध्यद्दृष्टान्तयोर्धर्मविकल्पादि'ति अतिप्रसङ्गनिवारणार्थं, जनकधर्म प्रदर्शनोक्तिसंभवख्यापनार्थञ्च। न हि युक्त्याभासमप्रतिसन्धायैवमेवोत्कर्षादिना प्रत्यवस्थातुर्हति, सर्वेण सर्वोत्कर्षप्रसङ्गात्। कः पुनरयं धर्मविकल्पः?वैचित्र्यं, अन्यथाभावः, सदसत्त्वमिति यावत् । तत्रोत्कर्षसमे तावत् द्दृष्टान्ते साध्ये च व्याप्यव्यापकयोरन्यतरेण धर्मान्तरस्य योगवियोगौ।  
 तत्रोभयत्रापि योगे वियोगे चोत्कर्षभावात् । अनित्यं घटादिरुपादिमत् अश्रौत्रञ्च द्दृष्टं, शब्दोऽपि तथा स्यादविशेषात् । तथा च विवक्षितविपरीतसाधनात् विरुद्धो हेतुरिति । तदा साध्यधर्मवियुक्तस्य द्दृष्टान्तधर्मिणि सिसाधयिषितधर्मयोगोपलम्भो व्यभिचारानुपलम्भो वा तन्निदानोपाध्यनुपलम्भमात्रं वा कारणं हेतुर्दूष्यः। विरुद्धत्वमारोप्यम्। तद्भान्तिः फलम्। विशेषविरोध चोदनाभासा चेयम्। द्विविधा च सद्विषयासद्विषयत्वात् । अयमेव जनकधर्मोऽपकर्षेऽपि केवलं व्यापकत्वाभिमानैनैकधर्मनिवृत्त्या साध्ये सिसाधयिषितहेत्वोरन्यतरस्यापकर्षोऽपकर्षसमः। दार्ष्टान्तिके व्याप्त्यनभ्युपगमेन द्दृष्टान्ते तदपकर्षस्यासम्भवदुक्तित्वात् । धर्मान्तरापकर्षे च प्रकृत्या दूषणादर्थान्तरमतानुज्ञयोरन्यतरेणैव निग्रहात् । जातेश्च निरनुयोज्यानुयोगे भेदरुपतया ततो भिन्नत्वात् । सिसाधयिषतापकर्षे तु व्यापकानुपलब्धिलक्षणानुमानान्तरबोधचोदना स्यात्। हेत्वपकर्षे वा सिद्धिचोदना । कथं पुनर्द्दृश्यमानस्य हेतोः अपकर्षः, व्यापकानुपलब्धिदाढर्यानुमानेन दर्शनस्य भ्रान्तत्वारोपणात् ।अत एव ईश्वरानुमानेऽपि विशेषविरोधचोदनायां शङ्कराचार्यप्रभृतयः सर्व एव शरीराद्दापत्तिमपकर्ष(उत्कर्ष)समं वर्णयन्ति ;तद्वावृत्तेश्च कर्तृव्यापत्तिमपकर्षसमं वर्णयन्ति । तस्मात्प्रत्यवस्थान मात्रप्रदर्शनार्थे भाष्य वार्तिकोदाहरणे । मिथोविरोधान्निग्रहान्तरत्वाच्च।  
अत एव टीकाकारस्तत्र तूष्णीं बभूव । कार्यसमायां तु गोत्वादिना गोदाहरणमुत्कर्षापकर्षयोरन्तर्भावयन्निममर्थं व्यञ्जयति स्म्, हेत्वपकर्षश्च तत्र स्फुटः। तदस्याव्यापकानुपलब्धिद्वारम्। दूष्यो हेतुरवे । साध्यापकर्षे बाधो वा सप्रतिपक्षत्वं वा हेत्वपकर्षे त्वसिद्धत्वमारोप्यम्। आरोप्य चोदनाभासा चेयमिति । ख्यापनीयो वर्ण्यः साध्य इति यावत् । पक्षोपसंहार्यरुपवद्वेतुमत्तया सिद्धस्य द्दृष्टान्तस्य द्दृष्टान्ता नपेक्षित पक्षमात्रविवक्षितरुपवद्धेतुमत्तया सिद्धिधर्मविकल्पः।  
तस्मात् वर्ण्यत्वेन प्रत्यवस्थानं वर्ण्यसमः। असिद्धार्थत्वात्संशयसमानविषयत्वं, प्रवृत्तसाध्यज्ञानपनशक्तिकत्वं, व्याप्तिग्राहकप्रमाणविरहः, स्वरुपविशेषतश्चेति हेतोः पक्षमात्र विवक्षितो धर्मः। न त्वेतेऽपि संसृष्टा द्दृष्टान्ते विवक्षिताः तत्रेयमेवं प्रवर्तते ।  
 साध्यसिद्धयौपयिकसमस्तविशेषमवद्धेतुमत्तया हि द्दृष्टान्तः स्यात्। न त्वन्यथा । असिद्धार्थत्वादयश्च हेतोः साध्यसिद्धौपयिकाः। तद्ददि पक्षवदसिद्धार्थ हेतुमान् द्दृष्टान्तः अयं तर्हि साध्यधर्मवत्तया ख्यावीयः स्यात् । न हि साध्यविकलो द्दृष्टान्तो नाम, अथ न तथा, तथापि पक्षविवक्षित रुपवद्धेतुमत्तया ख्यापनीयो, न हि साधनविकलो द्दृष्टान्तः स्यादिति । एवमन्यत्रापि रुपचतुष्टये बोद्धव्यम्।  
अस्याश्च पक्षविवक्षितो हेतुविशेषो द्वारं, दूष्यो द्दृष्टान्तः;तद्द्द्वारा हेतुर्वा साध्यविकलत्वसाधनविकलत्वे वा विरुद्धत्वासाधारणत्वे वा आरोप्ये । तद्भ्रान्तिः फलम्। तच्चोदनाभासा चेयमिति ।  
इयमेव विपर्ययेण रीतिरवर्ण्यसमस्य । तथाहि;पक्ष धर्मत्वौपयिकरुपवद्धेतुमत्तया सिद्धस्य पक्षस्य द्दृष्टान्तविवक्षितरुपवद्धेतुमत्तयाऽसिद्धिधर्मविकल्पः। तस्मादवर्ण्यत्वेन प्रत्यवस्थानमवर्ण्यसमः। सिद्धार्थत्वमसन्दिग्धविषयत्वं, अप्रवृत्तसाध्यज्ञानपनशक्तित्वं,साध्यसाधनप्रमाणान्तरवत्तास्वरुपविशेषश्चेति । एते हि हेतुधर्मा द्दृष्टान्ते विवक्षिताः, न तु पक्षे । तदिदं द्वारं, दूष्यो हेतुः, आश्रयासिद्धिस्वरुपासिद्धिव्याप्यत्वासिद्धयश्चारोप्याः, तदाभासचोदना चेयमिति एवञ्च प्रवर्तते यदि द्दृष्टान्तवत्सिद्धार्थ हेतुमान् पक्षो न तर्हि ख्यापनीयस्तस्य सिद्धार्थत्वात् । तथा चापक्षधर्मो हेतुः । अथ न तथा, तथापि न ख्यापनीयः, ताद्दृक्हेतुमत्तयाऽनुप संहतत्वात् । तथा च स्वरुपासिद्धो हेतुरित्यादि । विकल्पसमायान्तु हेतोर्धर्मान्तरं प्रति वा धर्मान्तरस्य साध्यधर्मं प्रति वा धर्मान्तरस्यैव धर्मान्तरं प्रति वा व्यभिचारो धर्मविकल्पः। स च द्दृष्टान्तभेदेन वा यथा भाष्ये गुरुलघुत्वं, साध्यद्दृष्टान्तभेदेन वा यथा वार्तिके विभागजाविभाजकत्वं, साध्यमात्रभेदेन वा यथा वाङ्मनसपक्षीकरणे मूर्तत्वामूर्तत्वमिति । अनयैव दिशा धर्मान्तरस्य साध्यधर्मं प्रति व्यभिचारो द्रष्टव्यः।  
तथाहिः अनित्यः शब्दः कृतत्वादित्युक्ते प्रमेयत्वे समानेऽपि, यथा किञ्चिन्नित्यमासाशादि किञ्चिदनित्यं घटादीति तथा कृतकत्वे समानेऽपि किञ्चित् अनित्यं भविष्यति घटादिः, किञ्चिन्नित्यं शब्दादि, एवं धर्मान्तरं प्रति व्यभिचारो वाच्यः। तद्दथा तत्रैव प्रयोगे द्रव्यत्वे समानेऽपि यथा किंचिदुष्णं तेजः, किंचिदनुष्णं जलादि, तथा कार्यत्वे समानेऽपि किंचिन्नित्यं भविष्यति शब्दादि, किञ्चिदनित्यं घटादि इति । तत्रसमुदाययोरितिपदं प्रत्येकसमुदायोपलक्षकतया योज्यम्। तस्मात् साध्यव्यभिचार व्यवस्थापनं विकल्पसमः। तदिदं द्वारं, हेतुर्दूष्यः, अनैकान्तिकत्वं आरोप्यं, तदाभासा चेयमिति ।  
साध्यसमायास्तूभयसाध्यत्वं द्वारम्। किं पुनः तदुच्यते पक्षहेतुद्दृष्टान्ताः प्रमाणान्तरसिद्धा अनुमानाङ्गं नासिद्धाः । नापि तत एव सिद्धाः सिसाधयिषितश्च धर्मः पक्षेऽसिद्धः, तत एव सेत्स्यतीति तदिदं सिद्धासिद्धत्वमुभयं तद्धर्मविकल्पः, तत्समुच्चये चकारः, तत्र सिसाधयिषितवत् सिद्धस्याप्यनुमेयत्वं साध्यत्वम् तस्मानुमानप्रयोगप्रसञ्जनं साध्यप्रयोजकत्वाभ्युपगमात् साधनस्य धर्मिलिङ्गयोस्तु लैङ्गिकप्रतिपत्त्यन्तर्भावाभ्युपगमात् । तथा ह्येवं प्रयुज्यते उभयधर्मवत्तया सिद्धो हि द्दृष्टान्तः स्यात्, न च प्रस्तुतो पन्यस्तादन्यस्य प्रमाणान्तरं साधकं,लिङ्गस्य अप्रयोजकत्वप्रसङ्गात् । न हि तत्साधना दन्यस्य प्रयोजकत्वं नाम । तस्मात्तत्सिद्धयेऽप्येतदेव प्रयोक्तव्यं ततो यावन्न प्रयुज्यते तावत् साध्यविकलो द्दृष्टान्तः । एवं च नासिद्धौ लिङ्गधर्मिणावनुमानाङ्गम्।  
न च तत्सिद्धये प्रमाणान्तरं प्रभवतिः लिङ्गस्य तत्राप्रयोजकत्वप्रसङ्गात् । तथा च तस्य साध्येऽप्यप्रयोजकत्वापत्तेः तदेकप्रतिपत्तिसाधकत्वात्तस्य । न हि लिङ्गिधर्मिणावपोह्यअभ्युपगच्छामः। जात्युत्तरप्रवृत्तिप्रकारं उपदर्शयन् सिद्धस्यापि अनुमेयत्वं प्रकटयति--तथाह्येवमिति । उभयधर्मवत्ता साध्यसाधनवत्ता । प्रस्तुतोपन्यस्तस्य साध्यसाधनधर्मवतो द्दृष्टान्तस्येत्यर्थः। प्रमाणान्तरं प्रकृताभिहितप्रमाणादन्यदित्यर्थः। किमिति न तथेत्थाशङ्कयाह--लिङ्गस्य इति । अप्रयोजकत्वं अप्रतिपादकत्वम्। ननु---द्दृष्टान्तगतसाध्याप्रतिपादकत्वेऽपि साध्याप्रयोजकत्वं लिङ्गस्य भविष्यति । न हि प्रयोजकत्वं इत्येकोऽर्थः। येन उक्तदोषावकाश इत्यत आह ---न हीति । तत्साधनात् साध्यप्रतिपादनादन्यत् अस्य लिङ्गस्य न प्रयोजकत्वं किन्तु साध्यप्रतिपादकत्वमेवेति जातिवादी मन्यत इत्यर्थः।  
 न च द्दृष्टान्तगतं साध्यं धर्मिगतसाध्यापेक्षयान्यत्, किन्तु तदेवेति हृदि निधाय उपसंहरति--तस्मादिति ।  
ननु यद्देवं तदा तत्सिद्धयेऽपि प्रयुज्यते विरोधाभावादित्यत आह--तत्(?)इति । ननु प्रमाणान्तरसिद्धौ लिङ्गधर्मिणावनुमानाङ्गं, न त्वेतल्लिङ्गसिद्धावित्यत आह ---न चेति । किमिति न प्रभवति । न हि प्रमाणान्तरप्रभवे किञ्चिदनिष्टं अस्तीत्यत आह--लिङ्गस्येति । ननु मे नानिष्टमिष्टत्वात् इत्याशङ्कयानिष्टाह----तथा चेति । लिङ्गस्य धर्मिलिङ्गाप्रतिपादकत्वेऽभ्युपगम्यमाने साध्यधर्मेऽथ्यप्रतिपादकत्वं उपेतव्यम्। न च एवमेवास्त्विति;अपसिद्धान्तात् अनुमानोच्छेदप्रसङ्गाच्च । तस्मादनुमानसमर्थनपरैः परैः साध्यप्रतिपादकत्वं लिङ्गाभ्युपेतं न स्यात् इत्यनिष्टमित्यर्थः। ननु धर्मिलिङ्गाप्रतिपादकत्वेऽपि लिङ्गस्य साध्यधर्मप्रतिपादकत्वे को विरोधः?नहि धर्मिलिङ्गप्रतिपादकत्वं धर्मिलिङ्गाप्रतिपादकत्वे वा साध्यप्रतिपादकत्वमित्यत आह--तदेकेति । न एतेषां एकत्वमित्यादि;किन्तु ताभ्यां धर्मिलिङ्गाभ्यां सहैकप्रतिपत्तिकत्वात् ।तस्य लिङ्गाज्जितानुमितौ लिङ्गधर्मिसाध्यानां स्फुरणादेवमभिधीयते नान्यथेति रहस्यम्। ननु क एवं आह तदेकप्रतिपत्तिकत्वं, किन्तु लैङिग्कप्रतिपतौ साध्यमात्रमेव परिस्फुरतीत्यत आह-- न हीति । तस्मादयमग्निमानिति लैङ्गिकप्रतिपतौ लिङ्गधर्मिणौ परिहृत्य अग्निमानितिमात्रं स्फुरति। अथ लिङ्गधर्मिसाध्यधर्माः स्फुरन्तीति भवन्त एव विदाङ्कुर्वन्तु । किमतो यद्देवमित्यत आह--तस्मादिति । साध्यविकलत्वाश्रायासिद्धिः स्वरुपासिद्धिस्त्रिप्रकारत्वं सपक्षपक्षहेतुसिद्धये इति मन्तव्यम्। समाधानन्तु उत्तरसूत्रार्थविवेचनप्रवृत्तैः उदयनचार्यैर्भवेदप्येवं इत्यादिना लिङ्गात् सिद्धिः अनुमानङ्गं इत्यन्तेन स्पष्टमभिहितमिति नास्माभिः प्रपञ्चितम्।  
साध्यप्रतिपत्तिः। तस्मास्सिद्वयेऽपि लिङ्गमेव प्रयोक्तव्यम्। तथा च तत्प्रयोगात्पूर्वं धर्मिणोऽसिद्धेराश्रयासिद्धिः। लिङ्गासिद्धेः स्वरुपासिद्धिः इत्येवं त्रिप्रकारेयम्। तदस्या उभयसाध्यत्वं द्वारम्। हेतुद्दृष्टान्तौ दूष्यौ साध्यविकलत्वात्सिद्धी आरोप्ये, तदाभासा च्चेयमिति ॥  
आसां दुष्टत्वमूलचिन्तासूत्रम्-----  
(सू)किञ्चित्साधर्म्यादुपसंहारसिद्धेर्वैधर्म्यादप्रतिषेधः॥  
अत्रैव प्रतुयुत्तरक्रमः। भवेदप्येवं यदि वयमनित्यत्वसहचरितं कार्यत्वं घटे द्दृष्टं शब्दे धर्मिण्युपलभमानाः तत्रानित्यत्वमुपसंहरामः, न त्वेवं, किन्तु तेन व्याप्तं तदिति । एवं यदि रुपादिमत्त्वेन तद्वाप्तं भवेत्, कस्तस्योत्कर्षं नेच्छेत् । न त्वेवम्। तदिदमुक्तं किंचित् साधर्म्यान्नियतादित्यर्थः।  
उपसंहारसिद्धिः साध्यधर्मस्य । वैधर्म्याद्विशेषमात्रादनियतान्न प्रतिषेधः विपरीतसिद्धिरुप इत्यर्थः। तवायमभ्युपगमो न ममेति चेत्, नेदं तर्हि साधकमुत्कर्षमात्रदुष्टत्वात् इति जातिवाक्यार्थः स्यात् । तथाच पूर्ववत् स्वोक्तिव्याघातो वाच्यः। एवमपकर्षोऽपि एवमनभ्युपगमे तु स एव व्याघातः। एवं वर्ण्यसमेऽपि इति। किञ्चित्साधर्म्यात् साध्यसामान्यनियमौपयिकात् सपक्षगताया हेतु व्यक्तेः पक्षगतया हेतु व्यक्तयोपसंहारसिद्धेर्वैधर्म्यादिसिद्धार्थं त्वादेरप्रतिषेधः। न हि तद्द्वाव्त्यौपयिकं, अपि तु पक्षधर्मत्वौपयिकं व्याप्त्यौपयिकत्वञ्च सपक्षेऽपि विवक्षितं न तु अन्यत् । एवं अनभ्युपगमे तु स एव व्याघातः। यथोक्तवर्ण्यत्वस्य दूषणवाक्ये व्याप्तेरित्यादि । एवमेव विपर्येणावर्ण्यसमेऽपि पक्ष गताया हेतुव्यक्तेर्द्दृष्टान्तगतया हेतुव्यक्तया किचंित्साधर्म्याद्वाप्यत्वसामान्यलक्षणादुपसंहारसिद्धेः, तद्वैधर्म्यात् सिद्धार्थंत्वादेरप्रतिषेधः । नहि तत्सपक्षेलिङ्गालिङ्गमिति पक्षेऽपि तथा । तथा सति सपक्षत्वव्याघातात् । व्याहन्यतां तदिति चेन्न। एवमभ्युपगमे दूषणस्यैव व्याघातात् ।एवंभूतेनावर्ण्यत्वेन तस्यापि व्याप्तेरित्यादि।  
तदनयोरविषयवृत्तित्वं दुष्टत्वमूलम्। असिद्धार्थत्वादीनां लिङ्गधर्माणां पक्षैकविषयाणां सपक्षानयनात् । सिद्धार्थत्वादीनाञ्च सपक्षैकनियतानां पक्षानयनादिति । एवं विकल्पसमेऽपि किञ्चित्साधर्म्यात् केनचिद्वाप्तत्वाल्लिङ्गस्य तत्सिद्धेः पक्षोपसंहारसिद्धेः वैधर्म्यात्तद्धर्माध्तरेणाव्याप्तत्वाददोषः । ह्येकेन व्याप्तं सर्वव्याप्तमित्युपगमः। नाप्येकव्यभिचारे सर्वं व्यभिचरतीति नियमः। तथात्वे वा स्वोक्तिव्याघातेत्यादि ।अत्राप्यविषयवृत्तित्वमेव दुष्टत्वमूलम्। व्यभिचारादसाधकत्वमिति उचितं ,किन्तु तत्रैव, न त्वन्यत्र व्यभिचारादन्यत्रेति । साध्यसमे तु प्रमाणान्तरसिद्धेन द्दृष्टान्तेन प्रमाणान्तरसिद्धस्य पक्षस्य प्रमाणान्तरसिद्धात् किंचित्साधर्म्यात् व्याप्तात् साध्यधर्मोपसंहारसिद्धेवैधर्म्यात् तल्लिङ्गासिद्धत्वादप्रतिषेधः।  
नहि पक्षसपक्षहे तूनां तत एव लिङ्गात् सिद्धिरनुमानाङ्गं चक्रकेतरेतराश्रयादि प्रसङ्गात् । न च एवमस्त्विति वाच्यम्। स्वोक्तिव्याघातात् दुष्टस्य अनङ्गत्वात् । अङ्गत्वे वा दोषानवकाशात् । दूषणद्वारकश्च व्याघातः पूर्ववत्, तस्याप्येवंभूतसाध्यताक्रान्तेः। तदिदमयुक्तङ्गाधिकत्वं पक्षसपक्षहेतूनां सिद्धानामनुमानाङ्गत्वमुचितमेव तल्लिङ्गासिद्धं तु अयुक्तमिति । न त्वेवं सति लिङ्गं प्रयोजकं स्यात्, साध्यस्यान्यत एव सिद्धेरित्युक्तम्। नचै तत्सिद्धिजनकत्वमेवास्य प्रयोजकत्वम्। किन्तु निरुपाधि साध्यसम्बन्धः। अन्यथा हि प्रयोजकत्वं व्याघात एव स्यादिति । तदिदमुक्तं किञ्चित्साधर्म्यात् प्रयोजकव्याप्तादित्यर्थः।  
वर्ण्यावर्ण्यसाध्यसमानां समाधानान्तरमाह--  
(सू)साध्यातिदेशाच्च द्दृष्टान्तोपपत्तेः॥  
अस्यैवमुत्थानं किं द्दृष्टान्तदार्ष्टान्तिकभावमुभयोः अभ्युपेत्योभयसाध्यत्वादिति प्रत्यवस्थानमन्यथा वा । अन्यथात्वे धर्मविकल्पो नास्ति;कुतो जातेरुत्थानम्?अभ्युपगमे तु अतिदिश्यमानधर्माधारो द्दृष्टान्तः, सिद्धेन च अतिदेशो भवत्यसिद्धस्येति न्यायात् प्रसञ्जितव्याघातः। यदि हि तद्धर्मादिदेशः, कथं तस्य साध्यत्वं, न चेत् कथं तेनातिदेशः? तस्मात्साध्यातिदेशाभ्युपगमात् द्दृष्टान्तस्योपपत्तिरभ्युपगमो यतः, ततो न प्रतिषेधोपपत्तिः। यद्वा, द्दृष्टान्तस्योपपत्तेः सिद्धेः साध्यातिदेशे यतस्तस्मात् प्रतिषेधानुपपत्तिरिति ।  
(सू)प्राप्यसाध्यमप्राप्य वा हेतोः प्राप्यविशिष्टत्वात्  
 अप्राप्यसाधकत्वाच्च प्राप्यप्राप्तिसमौ ॥  
साधकत्वमिति विकल्पशेषः, जात्युत्थान कथनार्थं विकल्पोपक्रमः। साध्यं कार्यं ज्ञाप्यं च । प्राप्तिः प्रत्यासत्तिः। सा च संयोग-समवाय-विशेषणत्व-व्याप्यत्वविषयत्वाद्दनेकप्रकारेष्वेकतमा। अविशेषः सिद्धत्वम्। तच्च कार्यविषये सत्त्वं, ज्ञाप्यविषये ज्ञातत्वम्। तदियमेवं प्रवर्तते । लिङ्गज्ञानयोर्हि कार्यमनुमितिज्ञानं, अप्राप्यकरणेवक्तव्यं सच्च प्राप्यते नासत्, सतोश्च विशेषे किं कारणं कार्यं वेति निष्फलमनुमानम्।  
एवमप्राप्यज्ञापनेऽतिप्रसङ्गात् प्राप्यज्ञापनं वक्तव्यं, लिङ्गवच्च तज्ज्ञानमपि ज्ञापकं,न तस्य लिङ्गिना संयोगादिलक्षणा प्राप्तिरस्ति, ततो विषयित्वमेव वक्तव्यम्। तथा च लिङ्ग परामर्श एव लिङ्गिनः स्फुरणे ज्ञातत्वाविशेषात् किं तस्य ज्ञाप्यं ज्ञापकमिति निष्फलं अनुमानम्। एतदेव विपर्ययेणाप्राप्तिसमे । तथाहि, प्राप्याविशेषादकरणे अज्ञापने वा अप्राप्य करणं ज्ञानं च वक्तव्यं, तच्चयुक्तमतिप्रसङ्गात् । तदुक्तं न ह्यप्राप्य बह्निर्दहति इति करणे । न ह्यप्राप्य प्रदीपः प्रकाशयतीति प्रकाशने । अन्ये तु विशेषव्याप्तिप्रतिक्षेपेणै वमाहुः।  
एवं हि प्रवर्तते--साधनविशेषः साध्यविशेषणव्याप्तो न वा?न चेन्न तं गमयेत्, अतिप्रसङ्गात् । व्याप्तश्चेन्नाज्ञातस्तथा तं गमयितुमर्हति, अतिप्रसङ्गादेव । ततो लिङ्गविशेषवत् साध्यविशेषोऽपि प्रागेव ज्ञातव्यः । तन्निरुप्यत्वात् तद्वाप्तेः, तथाचानुमानं अनर्थकमिति प्राप्तिसमा । द्वितीया तु कारणादि हि कर्मप्रत्यासन्नं सत्साध्यसाधनसमर्थं, लिङ्गपरामर्शश्च करणं, न चास्य साध्यविशेषेणप्रत्यासत्तिरस्ति, ततो न साधनमिति । किमत्र तत्त्वं सर्वमनियतमेवेति नियमस्त्वनुपपन्नः, अवान्तरवचनभङ्गिभेदानां अनन्तत्वात्। तत्क्षणन्तु प्राप्तावविशेषणप्रतिक्षेपः अप्राप्तावतिप्रसेङ्गनेति । तदत्र प्राप्तिसमायां द्वारं अप्राप्तावसाधनपरिशेषः। हेतुप्रयोगो दूष्यः साधनन्यायातिपातमुखेनासामर्थ्यमारोप्यं, तच्चोचितकाललक्षणसहकारि विशेषाद्विशेषणासिद्धत्वं वा हेतुर्दुष्यः। प्राप्तिलक्षणविशेषणासिद्धिः आरोप्या, त च्चोदनाभासा चेयमिति ।  
दुष्टत्वमूल विवेकार्थं सूत्रम्---  
(सू)घटादिनिष्पत्तिदर्शनात्पीडने चाभिचारादप्रतिषेधः॥  
इहैवं प्रत्यत्तरक्रमः--कृतिपक्षे किं भवान् कारकाणां अन्योन्येन प्राप्तिमभिप्रैति,फलेन वा ?प्रथमे सत्वेनाविशेषो गुण एव । मृत्प्राप्तैर्दण्डादिभिर्घटादिनिष्पत्तिदर्शनात्, सत्प्राप्तेश्च । तथापि मिथःप्राप्तानां स्वरुपाभेदः स्यात् सागरगङ्गादिवदिति चेन्नः, मिथः प्राप्तैरपि असङ्कीर्णस्वरुपैरेव दण्डादिभिर्घटादिनिष्पत्तिदर्शनात् । न द्वितीयोऽनभ्युपगमात् । नहि फले तत्साधनानां प्राप्तिः तदुत्पत्त्यङ्गं इत्यभ्युपगच्छामः। कुत इति चेत्;अप्राप्तैरेव साधनैर्घटादिनिष्पत्तिदर्शनात् । अति प्रसङ्गभयान्मम् तावदेव मनभ्युपगम इति चेत् , न;घटादिनिष्पत्तिदर्शनात् । अन्तत आदिपदसङ्गृहीतस्य त्वदभ्युपगमस्याप्राप्तैरेव साधनैर्निष्पत्तिदर्शंनादित्यर्थः।  
न चातिप्रसङ्गः, कारणशक्तेर्नियतत्वात्, कालदेशयोरपि समवदाननियतत्वात् । कुत एतत् ?घटादिनिष्पत्तिदर्शनात् एवेति। तदिदमयुक्ताङ्गाधिकत्वम्। फलप्राप्ते रयुक्ताङ्गाया एव साधनाङ्गत्वेन स्वीकारात् । ज्ञाप्तिपक्षे तु लिङ्गस्य धर्मिणा संयोगादिः, साध्यधर्मेण सर्वोपसंहारवत् व्याप्त्यन्तर्भावश्च प्राप्तिरस्ति ज्ञायते च । विशेषतो व्याप्तेः अज्ञानमिति चेत्, किमतो न ह्यनुमितौ विशेषयोर्व्याप्तिज्ञानं उपयुज्यते। कुतइति चेत्, लिङ्गेन कारकत्वज्ञानेन घटादिनिष्पत्तिदर्शनात् ।  
आदिपदसङ्गृहीतेनासाधकत्वानुमानेन विशेषासाधकत्वसिद्धेस्त्वयैवान भ्युपगमाच्च । अनुत्थानं वोत्तरस्य तदिदं अविषयवृत्तित्वं व्याप्तिज्ञानस्याङ्गमेव, न तु विशेषविषयम्। अयुक्ताङ्गाधिकत्वं वा विशेषव्याप्तिज्ञानस्य अनङ्गत्वादिति । तथापि लिङ्गज्ञानस्य त न साध्यधर्मेण प्राप्तिरस्तीति चेत्, किं विषयित्वलक्षणा नास्ति, अहोस्विदन्यापि । न प्रथमः। प्रमित्यनुबन्धाभावेऽपि व्यापारानुबन्धस्य सत्वात् । स एव कथं इति चेत्, तद्वाप्तविषयत्वनियमात् । अत एव न द्वितीयः। एवंभूतायाः प्राप्तेः सत्वादिति। एव मभ्युपगमे तु अनुत्थानमुत्तरस्य । तदिदमप्ययुक्ताङ्गाधिकत्वं लिङ्गज्ञानस्य साध्यधर्मविषयत्व लक्षणानङ्गस्वीकारात् । अविषयवृत्तित्वं वा लिङ्गज्ञानं ह्यङ्गमेव,न तु साध्यविषयतयेति ।  
एतेनाप्राप्तिसमापि निरस्तैव । अपि च किं सर्वथैव अप्राप्तेऽस्यासाधकत्वं साक्षादप्राप्तस्यापि वा । प्रथमे सिद्धसाधनं द्वितीयस्त्वनुपपन्नः, अभिचारात् । पीडने द्दृष्टमेतत् यत्साक्षादप्राप्तस्यापि साधनमिति । सोऽयं युक्ताङ्गत्यागः । अन्यव्यतिरेकवत्या परम्पराप्राप्तेरेवावधीरणादिंति ।  
(सू) द्दृष्टान्तस्य कारणानपदेशात् प्रत्यवस्थानाच्च प्रतिद्दृष्टान्तेन प्रसङ्गप्रतिद्दृष्टान्तसमौ ।  
अनवस्थाभासप्रसङ्गः प्रसङ्गसमः। अनवस्था ज्ञाप्तौ च कृतौ च । तथा च द्दृष्टान्तपदं व्यवस्थितत्वमुपलक्षयति । तदयं सूत्रार्थः--कतिज्ञप्त्यो र्व्यवस्थितस्य कारणं व्यवस्थापकं तस्यानपदेशात् प्रत्यवस्थानं प्रसङ्गसमः। तत्र ज्ञप्तौ प्रमाणेऽपि किं प्रमाणमिति वा, द्दृष्टान्तेऽपि को द्दृष्टान्त इति वा प्रवर्तते। किं पुनरुत्थाने बीजम्?अनिश्चितस्यानिश्चायकत्वाध्यारोपः । व्यञ्जितं चैतत् प्रमाणपरीक्षायां सूत्रकारादिभिः । लिङ्गस्य विशेषणान्तरवत् ज्ञातत्वमपि विशेषणम्।  
एथा च तदपि ज्ञेयं तद्वदेवेत्यभिमानो वा । तत्र पूर्वत्र स्वरुपासिद्धिः, उत्तरत्रविशेणासिद्धिः आरोप्या। तत्र कृतौ च कारणस्यापि कारणं वाच्यं । न हि तत्सर्वथैव नित्यं, कार्यस्यापि सनातनत्वप्रसङ्गात्। नाप्याकस्मिकं, हेतुतद्वतोरवि तथत्वप्रसङ्गात् । नापि स्वस्मादेव स्वात्मनि, वृत्तिनिरोधात् । कार्यस्यापि स्वत एवोत्पत्तिप्रसङ्गाच्च । नाव्यसत एव कारणत्वं, प्रागपि कार्योत्पत्तिप्रसङ्गात् । एवं कारणकारणेऽपि विचिन्तनीयम्। विपरीतप्रसक्तिका च तृतीया प्रसङ्गसमेति केचित् । यथा भूतले घटो नास्तीति ।नाप्राप्तः प्रतिषिध्यत इति घटप्राप्तिप्रसङ्ग इत्यवेमाकारेति । तदशिष्यं, सूत्रस्यैवं भावयितुं अशक्यत्वात्, प्राप्तिसमायामन्तर्भावाच्च। ज्ञाप्यमपि द्विविधं प्रतिषेध्यञ्च । ज्ञापकमपि करणादिष्वन्यतमम्। ततः प्रतिषेधज्ञापकं कारणमधिकरणं वा न प्रतिषेध्यं प्राप्यं, तस्य प्राप्तिनिवृत्तिलक्षणत्वात् । ततः प्राप्य वक्तव्यम्। तदपि नास्ति, अविशेषात् । को विशेषः?सत्वमिति । एतदपि असाम्प्रदायिकं, भाष्याकारादिभिनुदाहृत्वादिति चेत्, नः वार्तिकंकृतैव प्रत्युत्तरे दर्शितत्वात् । यदाह---यदिदमुत्तरं प्राप्य वाऽप्राप्यवेति । अस्यापि प्रतिषेध्यं प्राप्य वाऽप्राप्यवेति समानो दोष इति । तस्मात् द्विविधैव प्रसङ्गसमा । स चापाततोऽनवस्थालक्षणप्रतिकूलतर्क चोदनाभासा । हेतुपर्यन्तचिन्तायां तु पक्षे दूषणं प्रसिद्धविशेषविशेष्योभयत्वेन, हेतौ स्वरुपासिद्धत्वेन, द्दृष्टान्ते साध्यसाधनोभयविकलत्वा सिद्धाश्रयत्वेन तच्चो दनाभासा चेयमिति । एवं व्यतिरेकेऽप्यूहनीयम्।  
किं पुनरेतदुत्थानबीजम्?कारणापेक्षमुखेनासत्वारोपः। प्रत्यवस्तानाच्च प्रतिद्दृष्टान्तेन प्रतिद्दृष्टान्तसमः। प्रतीपं अवस्थानात् प्रतिपक्षावस्थानादिति प्रयोज्यव्यापारं अभिप्रेत्य । प्रयोजकव्यापार चिन्तनेन प्रतिद्दृष्टान्तेन प्रतिपक्षावस्थानात् । स्थापनाहेतोः प्रतिषेधः प्रतिद्दृष्टान्तसमः इति एवं पञ्चम्युपपत्तिः। चस्त्वर्थो लक्षणभेदं सूचयति । इयञ्च बाधप्रतिरोधाभ्यां द्वेधा । केवलप्रतिद्दृष्टान्त बलप्रवृत्तेश्च प्रतिधर्मसमप्रकरणसमाभ्यां भिद्दते । किं पुनः उत्थानबीजमत्र?न हि युक्तयाभासमनन्तर्भाव्य द्दृष्टान्तमात्रेण प्रतिरोधावभिधातुमर्हति, अतिप्रसङ्गात् । उच्यते । एवं हि मन्यते जातिवादी। येन धर्मेण यथात्वं द्दृष्टान्तस्य तेनैव तथात्वमभ्युपसंहर्तुमुचितं दार्ष्टान्तिकस्य । तद्दथा, यथा देवदत्तो दीर्घः तथा यज्ञदत्तोऽपि । न तु यथा चैत्रः काणः तथा मैत्रः खञ्ज इति । तद्वदनेनापि वादिना यथाऽनित्यो घटः तथा शब्दोऽपीत्युप संहर्तव्यम्। न तु यथा घटोऽनित्यः तथा यं शब्दः कृतक इति । न ह्यनेन साधनं प्रधानीकृत्य द्दृष्टान्तस्य यथात्वमुपदर्शितं द्दृष्टान्तबलेना प्यनित्यः शब्दः हन्ताकाशद्दृष्टान्तबलेन नित्य एव किं न स्यात्,न चास्ति कश्चिद्विशेषः । येन -घट एव द्दृष्टान्तो ना काश इति प्रतिरोधपक्षे । बाधपक्षे तु घटद्दृष्टान्त बलेन नानित्यः शब्दः । आकाशद्दृष्टान्तबलेन नित्यस्यैव सिद्धेरिति। तदस्य हेतोः अप्रधानत्वेनानङ्गत्वाभिमानो द्वारं, दूष्यो द्दृष्टान्तः, बाधप्रतिरोधावारौप्यौ, तच्चो दनाभासा चेयमिति ।  
प्रसङ्गसमदोषचर्चासूत्रम्----  
(सू)प्रदीपोपादानप्रसङ्गनिवृत्तिवत्तन्निवृत्तिः॥  
इहैवं प्रत्युत्तरक्रमः। ज्ञातस्यैव ज्ञापकत्वमिति किमिदं युक्तिसिद्धं लोकसिद्धं वा । नाद्दः युक्त्यैव व्यभिचारात् । न द्वितीयः, प्रदीप उपादीयमाने प्रसङ्गाभावात् । भावे वा द्दृश्यदर्शनं लोके न स्यात् । तन्मा भूदिति चेन्न, जातेः अनुत्थानं व्याघातात् । लिङ्गस्य ज्ञातत्वं तावदवश्यं ज्ञेयं, विशेषणत्वादिति चेत्, न, साध्यविपर्ययसंसर्गव्यवच्छेदकारणानां ज्ञाननियमाभ्युपगमात्, न तु सहकारिमात्रतयोपयुक्तानामपि ।एवं अनभ्युपगमे तु दूषणानुत्थानमेव व्याघातात् । यथा लोके घटादि प्रतिपत्त्यर्थं न तन्निश्चायकपरम्परां प्रसञ्जयति तथा हेतुद्दृष्टान्तोपादान मिति ।  
तदिदमयुक्ताङ्गाधिकत्वं, ज्ञातत्वनियममस्य ज्ञापकानङ्गस्यैवाङ्गत्वेन स्वीकारात् । अविषयवृत्तित्वं वा, लिङ्गसहकारिमात्रेष्वपि लिङ्गाङ्गस्य ज्ञातत्वस्य प्रवर्तनादिति । कृतौ तु किं परापेक्षएव दोषः, अपेक्षायां असिद्धिर्वा?न प्रथमः, तथाभूतेनापि प्रदीपेन लोकव्यवहारस्य सिद्धेस्तथात्वातथात्वविचारेण वरीक्षकव्यवहारस्य सिद्धेः। अनुत्थानं वोत्तरस्य । द्वितीयेतु किमसिद्धापेक्षायामसिद्धिः, सिद्धापेक्षायामपि वा प्रथमे सिद्धसाधनं,द्वितीये ,तु सूत्रमुत्तरम्। तथाऽभ्युपगमे तस्याप्यसिद्धेर्व्याघातः। तदिदमविषयवृत्तित्वम्। अनवस्था हि दूषणं भवत्येव न तु सिद्धविषयेति ।  
 अथ प्रतिद्दृष्टान्तसमे---  
(सू)प्रतिद्दृष्टान्त हेतुत्वेनाहेतुर्द्दृष्टान्तः॥  
इहैवं प्रत्युत्तरक्रमः। किं प्रतिद्दृष्टान्तस्या धिकवलत्वं मत्वा तेन द्दृष्टान्तस्य बाध श्चोद्दते अन्यथा । नाद्दः, साधनप्रयुक्तसाध्यधर्मवत्तामवधीर्य वादिप्रतिवादिविवक्षितधर्मवत्तामात्रेण द्दृष्टान्तयोर्विशेषाभावात् ।  
न द्वितीयः, को हि तुल्यबलयो र्बाध्यो बाधको वा । तथा स्वीकारे द्दृष्टान्तेनैव प्रतिद्दृष्टान्तबाधोऽभ्युपगन्तव्यः स्यादिति व्याघातः। तदिदं साधारणं दुष्टत्वमभिधेयम्। सूत्रस्य तात्पर्यन्तु युक्ताङ्गहीनत्वं बाधं प्रत्यधिकबलत्वस्य युक्ताङ्गस्या नवेक्षणादिति । प्रतिरोधे तु विशेषग्रहे प्रतिरोधस्तदग्रहे वा?नाद्दः । द्दृष्टान्तस्य हीनत्वग्रहे तस्यैव वाच्यत्वात्, प्रतिद्दृष्टान्तस्य हीनत्वग्रहे प्रतिरोधस्याशक्यत्वात् । तदयमर्थः---प्रतिद्दृष्टान्त एव हेतुर्बाधिकस्ततो हेतुरस्तीति यावत् । तस्य तथात्वे द्दृष्टान्तोऽपि यद्दधिकहेतुशून्यः स्यात्, तथा प्रतिरोधो भवेत् । न त्वहेतुरविद्दमानहेतुर्द्दृष्टान्त इति । हेतुमत्तालक्षणो विशेषो नाङ्गमिति दर्शितइति चेत्,तर्हि रासभो यथा न दूषणं तथा प्रतिद्दृष्टान्तोऽपीति प्रसक्ता स्वोक्तिव्याघातः। तदिदं युक्ताङ्गहीनत्वं, हेतो र्युक्तस्यैवानपेक्षणात्। अगृह्यमाणमविशेषणत्वं वा प्रतिरोधाङ्गं त्सायनपेक्षणादिति ।  
(सू)प्रागुत्पत्तेः कारणाभावादनुत्पत्तिसमः।  
यस्य कस्यचित्साधनाङ्गस्योत्पत्तेः प्रक्कारणस्य हेतोरभावात् प्रत्यवस्तानमनुत्पत्तिसमः इत्यर्थः । एवं हि धर्मिलिङ्गसाध्यद्दृष्टान्ततज्ज्ञानानामनुत्पत्तिर्व्याप्यते । तत्राद्दं उदाहरणं भाष्यादौ आश्रयभागासिद्धिपर्यवसितं च तस्मिन्, द्वितीयं गुर्विदं पतनबत्वादित्युक्ते पतनोत्पत्तेः प्रागवस्थानात् भागासिद्धो हेतुः।  
तदापि गुरुत्ववत्तस्य विवक्षितत्वेन तदवस्थस्यापि पक्षेऽन्तर्भावादिति । तृतीयं, 'गन्धवदिदं पार्थिवत्वा'दित्युक्ते प्रथमे क्षणे व्यापकस्यानुत्पत्तेः असिद्धो हेतुः । सिद्धौ वा बाधितविषयः स्यादिति । चतुर्थं, 'द्रव्यं आत्मा गुणवत्वाद्धरादिवदि'त्युक्ते प्रथमे क्षणे ऽनुत्पन्नावस्थो घटस्थ एव निर्गुणः। तथा च द्दृष्टान्तो भागासिद्धो हेतुरिति । पञ्चमं, 'द्रव्यं वायुः स्पर्शवत्वादि'त्युक्तेऽज्ञातस्यापि वायोर्द्रव्यत्वं विवक्षितं, न च तत्रायं हेतुरुपलब्धवृत्तिरित्यज्ञातभागासिद्धो हेतुरिति । एवं सर्वमेतत् भागासिद्धपर्यवसितम् अनुत्पत्तिधर्मकं कथमनित्यं, निष्पतनं च कथं गुरु, अपार्थिवञ्च कथं गन्धवत्, निर्गुणं च कथं द्रव्यं, अनुपलब्धहेतुकञ्च कथं साध्यधर्मवदिति विरोधपर्यवसितञ्चेति। तच्चोदनाभासा चेयमिति यो यदर्थं उपादीयते तस्यानुत्पन्नस्य तत्र असामर्थ्यं द्वारम्। अत्र दूष्यो हेतुरिति ।  
दोषचिन्तासूत्रम्----  
(सू)तथाभावादुत्पन्नस्य कारणोपपत्तेर्न कारणप्रतिषेधः॥  
 इहैवं प्रयुत्तरक्रमः । न तावदनुत्पन्नोऽनुत्पत्तिसमा न समयतया पक्षेऽस्माकं अभिमतो येन चोद्दावकाशः स्यात् । यो हि स्वयमेव यदानस्ति कस्तस्य तदानत्वेना श्रयतामिच्छेत् , कुत आश्रययासिद्धिः?अथ शब्द मात्रस्य पक्षीकरणे कथं तद्दशापन्नस्य पक्षत्वव्यवच्छेदः?तत्किं तदपि शब्द एवासौ न तर्हि नास्ति तथा च उत्पत्तेः प्रागिति व्याघातः। अथ शब्द एव तर्हि तथावस्थः स्यादिति चेत्, नैतदेवं, व्याघातादेव अतत्स्वभावस्य कालान्तरेऽपि स्वभावस्वेतरतादात्म्यानुपपत्तेरिति ।  
तस्मात् स्वसमयभाविना रुपेण कालान्तरभाविना स्वभावमुपलक्षयतीति भावः। तथा चेदानीमनुत्पन्नो घटः, शब्दो वा, स एव नास्ती ति कोऽर्थः?तस्य भावोऽस्तीति ,स पुनरव्यपदेश्य एव । न चाप्यव्यपदेश्याधिकरणतया साध्यसाधनभावः शङ्कितुमपि शक्यत इत्यादिविस्तरः। तदिदं उक्तमुत्पन्नस्य तथाभावादिति । तदिदमविषयवृत्तित्वं असिद्धत्वं हि दूषणमुचितमेव । न तु तस्याः पक्षे विषयः। न चानुत्पन्नः पक्ष इति हेतौ तु यदा तदोत्पन्नस्य पतनादेस्तथा भावाद्वेतुभावात् सिद्धव्यापकत्वादिति यावत्। कारणत्वोपपत्तेः लिङ्गत्वोपपत्तेः न कारणत्वेन प्रतिषेः पक्ष इति शेषः। एतदुक्तं, यस्य लिङ्गस्यैकदा वर्तमानस्य त्रैकालिकेन साध्येन प्रतिबन्धसिद्धिः तस्यैकदा सिद्धस्यैवोपसंहारात् तथा भूतस्य साध्यसाधकत्वो पपत्तेर्नानुत्पत्तिविनाशदशायामसिद्धिः क्षतिमावहति ।  
तदातनतयानुपसंहारेऽपि तदातनार्थसिद्धेः। यो हि एकदापि पतनवान् स सर्वदै व गुरुरिति हि व्याप्तिः, अव्याप्तौ वा न तदातनतया पक्षोऽपीति किं सिद्धिः करिष्यति । तदिदं युक्ताङ्गहीनत्वं व्याप्तिप्रकारमपेक्ष्यासिद्धेर्दूषणत्वात् । अस्य च तमनपेक्ष्य प्रवृत्तेरिति । एतेन साध्यद्दृष्टान्तद्वारिके व्याख्याते । यथा योगस्तु सूत्रयोजना । साध्ये युक्ताङ्गहीनत्वं व्यापकत्वरुपानपेक्षणात् । द्दृष्टान्ते तु व्याप्यत्वरुपानपेक्षणात् । तज्ज्ञाने तूत्पन्नस्य उत्पन्नज्ञानस्य ज्ञातस्येति यावत् । तथाभावाात् पक्षभावात्, हेतुभावात्,द्दृष्टान्तभावादिति । एतदुक्तं ---द्विधाह्यनुमान वृत्तिः सम्भावनतो निश्चयाच्च । तत्र यथा प्रवृत्तिस्तस्य तथा ज्ञानविषयस्यैवोपसंहारात्। तद्विपरितस्या पक्षादभावेऽपि न प्रकृतहानिः, उपन्यासानुरुपनिर्दोषत्वात् । तदिदमविषयवृत्तित्वं अज्ञानं हि पक्षादेः दोष एव । न चानुपन्यस्तस्य पक्षादिभावः। न चापक्षादेरज्ञानं दोषः, अन्यथा सर्वत्र व्याघातादनुत्थानमूहनीयमिति ।  
(सू)सामान्यद्दृष्टान्तयोरैन्द्रियकत्वे समानेऽपि नित्यानित्यसाधर्म्यात्संशयसमः।  
समान इत्यन्तमुदारणार्थम्। शेषस्यो पलक्षणार्थम्। तेन सपक्षास पक्षाद्ववस्थापकधर्मादिति सूत्रविपरिणामः। एवं विषयतोऽनुमानान्तरेऽपि कारणतोऽनेकधर्मादेरपि संशयसमव्याप्तिः। तदयमर्थः--निर्णयकारणोपक्षेपे सति संशयकारणेन प्रत्यवस्थानं संशयसमः। एवञ्च प्रवर्तते यथा निर्णयकारणं अस्तीति निर्णयः स्यात्तथा संशयकारणमस्तीति संशयेनापि भवितव्यम्। अन्यथा कारणसद्भावेऽपि संशयवन्निर्णयोऽपि न स्यात्, अविशेषात् । अस्ति च संशयकारणं समानधर्मानेकधर्मविप्रतिपत्तीनामन्यतमत् । न च वाच्यं उभयमपि अस्तु, एक्स्ये तदेकस्मिन्निर्णयानिर्णयरुप विरुद्धधर्मसंसर्गेण भेदप्रसङ्गादिति । तदत्र संशयकारणमेव द्वारं हेतुर्दूष्यः कार्यापेक्षया सत्प्रतिपक्षत्वमारोप्यं तदाभासा चेयमिति । ज्ञाप्यापेक्षया च विशेषणासिद्धिरारोप्या, तदाभासा चेयम्। संशयहेतुविरहे सति निर्णायकमिति अभिमानात् ॥  
दुष्टत्वमूलचर्चासूत्रम्----  
(सू )साधर्म्यात्संशये न संशयो वैधर्म्यादुभयथा वा संशयेऽत्यन्त संशयप्रसङ्गो नित्यत्वानभ्युपगमाच्च सामान्यस्याप्रतिषेधः॥  
साधर्म्यं संशायको धर्मः, वैधर्म्यं निर्णायकम्। निर्णायकाभावे हि संशयहेतुः। संशयं करोति यदि तु तद्भावेऽपि कुर्यात्, अत्यन्तसंशयः स्यात् । अस्त्येवमेवेत्यत आह--नित्यत्वेति । नित्यसंशयकारणत्वा नभिगमाच्च सामान्यस्य । मया तावत् एवमेवाभ्युपगम्यत इति चेत् न, अन्ततः कार्यकारणाभेऽपि निर्णयस्वीकारात् । अस्वीकारे वा जातेरनुत्थानं व्याघातादित्यर्थः। तदिदं युक्ताङ्गहीनत्वम्। विशेषादर्शनस्य संशयकारणस्य युक्तस्यैवानपेक्षणात् । अयुक्ताङ्गधिकत्वं वा साधर्म्यादिविरहस्यायुक्तस्यैव निर्णयाङ्गत्वेन स्वीकारात् । तस्मान्न कार्यापेक्षया सत्प्रतिपक्षत्वं संशयकारणस्य अनङ्गत्वात् । नापि ज्ञाप्यापेक्षया विशेषणासिद्धिः । साधर्म्याद्दभावस्य हेतुविशेष णत्वानभ्युपगमात् ।ननु संशयसमा व्यभिचार चोदनाभासेति केचित् । तत्कथं प्रमादात् । नहि स्वरुपतो व्यभिचारचोदनेयं, नापि विकल्पसमावदन्यव्यभिचारसञ्चारेण, नापि निर्णयहेतुरेव संशयं करोत्विति न्यायेन फलत इति ।  
(सू)उभयसाधर्म्यात्प्रक्रियासिद्धेः प्रकरणसमः॥

४  
(सू)उभयसाधर्म्यात्प्रक्रियासिद्धेः प्रकरणसमः॥  
 साधर्म्यादित्यस्य प्रतिपक्षसाधकोपलक्षणमर्थः, प्रक्रिया प्रक्रियमाणोऽर्थः, तस्य सिद्धेर्निश्चयात् । तेन स्थापनाहेतौ प्रयुक्तेऽभ्युपगता नधिकबलेन प्रमाणान्तरेण हेतोर्बाधाभिधानं प्रकरणसम इति सूत्रार्थः। उदाहरणं अनित्यः शब्दः कार्यत्वादित्युक्ते, नैतदेवं नित्य एव यतः सिद्धिरश्रावणत्वात् । न चेदिदं बाधकं कार्यत्वमपि न साधकं, प्रमाणत्वेनाविशेषादिति । एवं प्रत्यक्षादेरपि बाधो यथात्रैव प्रत्यभिज्ञानबाधित्वात् । न चेदिदं बाधकं तदपि न साधकं प्रमाणत्वेनाविशेषादित्यादि।  
 तदत्र प्रतिप्रमाणं द्वारं, हेतुर्दूष्यः, बाधितत्वमारोप्यं, तदाभासा चेयमिति । शेषमशेषं साधर्म्यसमावत् ।  
(सू)प्रतिपक्षात्प्रकरणसिद्धेः प्रतिषेधानुपपत्तिः प्रतिपक्षोपपत्तेः॥  
 प्रतिपक्षस्थापनात् स्थापनानधिकबलादपि प्रकरणसिद्धेर्हेतोः स्वसाध्यसिद्धिद्वारा स्थापनाप्रतिषेधस्य अनुपपत्तिः प्रतिपक्षोपपत्तेः। उत्तरापेक्षया स्थापनैव प्रतिपक्षः तस्यानधिकबलप्रतिसाधनविरुद्धादपि अपेक्षितसिद्धिरिति तदभ्युपगमबलेनैवोपपत्तेः। अनभ्युपगमे न बाधसिद्धिः। सोऽयं व्याघातः। असाधारणं अयुक्ताङ्गहीनत्वं बाधं प्रत्यधिकबलत्वस्य युक्तस्यैव अनपेक्षणादिति ।  
(सू)त्रैकाल्यासिद्धेर्हेतोरहेतुसमः॥  
कृतिज्ञप्तिसाधारणीयं जातिः। पूर्वं पश्चात्सह वेति विकल्पोपक्रमः । तत्र सहभावे अविशेषादहेतुत्वम्। पूर्वापरभावेऽपि चैकतरसम्बन्ध्यनुपपत्तेः साध्यसाधनोपहितरुपत्वात् साध्यसाधनयोः कः पुनरस्याः प्राप्त्यप्राप्तिसमाभ्यां भेदः?साध्यसाधनभाव प्रतिपेक्षस्योभयत्रापि तुल्यत्वादिति चेत् ?तत्र स्वरुपतः सन्निकर्षासन्निकर्षचिन्ता, इह तु कालतः । ते अर्थद्वारिके, इयं तु शब्दद्वारिका । ते द्विविकल्पोपक्रमे, इयं त्रिविकल्पोपक्रमा। तत्र सहकारिशक्तिर्दूष्या, इह तु स्वरुपशक्तिः। ते विशेषणासिद्धि चोदनाभासे,इयं प्रतिकूलतर्काभासेति । पूर्वभावे हि तदसाधनत्वप्रसङ्गः । पश्चाद्भावे तदसाध्यत्वप्रसङ्गः। सहभावे साध्यसाधनत्वाभावप्रसङ्गः इति प्रतिकूलतर्कमात्रोक्तिपर्यवसानात् । इतरेतराश्रयत्व प्रसङ्गे च तात्पर्यात् । तदत्र प्रतिकूल तर्को द्वारं, हेतुफलभावो दूष्यः, तर्क प्रतिघात आरोप्यः, तदाभासा चेयमिति ॥  
दोषमूलं तु चिन्त्यते--  
(सू)न हेतुः साध्यसिद्धेस्त्रैकाल्यासिद्धिः॥  
त्रैकाल्यासिद्धया किल जातिवादी हेतुफलाभावमिह प्रतिक्षिपति । न चेह त्रैकाल्यासिद्धिः,यथायथं त्रिकालयुक्ताद्धेतुतः साध्यसिद्धिदर्शनात् । अत एव भग्नव्याप्तिकतया निर्मूलास्तर्का इत्यर्थः। तदिदं ज्ञप्तिपक्षे युक्ताङ्गहीनत्वं तर्कप्रवृत्त्यङ्गभूताया व्याप्तेरनपेक्षणात् । कृतिपक्षे तु त्रैकाल्यासिद्धिः, हेतुतः पूर्वकालसिद्धात् साध्यस्योत्तरकालयुक्तस्य सिद्धेः। असति साध्ये कस्य तत्साधनमिति चेत्, साध्यस्यैव। असतः कथमुपाधित्वमिति चेत्, व्यवहारं प्रति बुद्धिसिद्धत्वात् । व्यापारं प्रति उपधानानुपयोगः। स्वभावशक्तेः स्वत एव नियतत्वात् । भिन्नकालयोः कथं सम्बन्ध इति चेत् , सम्बन्धस्याप्येवं स्वभावत्वात् । पौर्वापर्यनियमो हि कार्यकारणभावः, तदिदमनङ्गाधिकत्वम्। न हि भिन्नकालत्वनियमे समानकालता युक्ता, विरुद्धत्वादिति । यद्वा पूर्ववदङ्गहीनत्वं । सम्बन्धस्य सहभावेन व्याप्त्यसिद्धेः। अविषयवृत्तित्वं वा सहभावेन सम्बन्धो व्याप्यत एव, किन्त्वविरुद्धो न विरुद्धोऽपि व्याप्तिविषय इति ।  
(सू)प्रतिषेधानुपपत्तेश्च प्रतिषेध्याप्रतिषेधः॥  
स्वोक्तिव्यापनात्साधरणो व्याघात इत्यर्थः। अर्थापत्तितः प्रतिपक्षेऽसिद्धेरर्थापत्तिसमः॥उक्तस्य विपरीताक्षेपशक्तिरर्थापत्तिः। ततस्तदाभासात् प्रतिपक्षसिद्धेः प्रत्यवस्थानादर्थापत्तिसम इत्यर्थः । स च बहुप्रकारः। तथाहि--शब्दो नित्य इत्युक्ते अर्थात् आपद्दतेऽन्यो नित्य इति । विशेषविधेः शेषनिषेधविषयत्वात् । साध्यविकलो द्दृष्टान्त इति विरोधः। अनित्यसाधर्म्यात् अनितय इत्युक्तेऽर्थादापन्नं नित्यसाधर्म्यान्नित्य इति विरोधः। अनुमानादनित्य इत्युक्तेऽर्थादापन्नं प्रत्यक्षान्नित्य इति बाधः। सामान्यवत्त्वे सत्यस्मदादिबाह्यकरणप्रत्यक्षत्वादनित्य इत्युक्तेऽर्थादापद्दते तदभावान्नित्य इति । न हि सर्वशब्दोऽस्मदादिप्रत्यक्ष इत्यसंशासिद्धिः। अस्मिन्नेव हेतावुक्ते कृतकत्वमनित्यत्वसाधकं न वा । न चेदिदमपि कथं साधकमविशेषात् । साधकत्वे तूच्यतेऽर्थादापद्दते नान्यत्साधकमिति सर्वदोषोपसंहारः। एवमनैकान्तिकत्वमसिद्धत्वमित्यादि । तदस्यानुक्ताक्षेपो द्वारं, हेतुर्दूष्यः, असिद्धत्वादन्यतमदारोप्यं, तदाभासा चेयमिति ॥  
दुष्टत्वमूलं चिन्त्यते---  
(सू)अनुक्तस्यार्थापपत्तेः पक्षहानेरुपपत्तिरनुक्तत्वादनैकान्तिकत्वाच्चार्थापत्तेः॥  
इहैवं प्रत्युत्तरक्रमः। उक्तोपपादकमनुक्तमर्थादापद्दते अनुक्तमात्रं वा?आद्दे, युक्ताङ्गहीनत्वं, प्रकृतोक्तस्यानुक्तेन व्यापनात् । अव्यापकस्य नुपपादकत्वात्। तदिदमुक्तमनैकान्तिकत्वादिति । द्वितीये तु, स्वोक्तिव्यापनाद्वाघातः। तदिदुमुक्तं अनुक्तस्यानुक्तमात्रस्या र्थादापत्तेः पक्षहानेः त्वत्पक्षहानेः उपपत्तिः कुतोऽनुक्तत्वात् । दूषणोपाधिसमाक्रान्तत्वादित्यर्थः। वादजल्पयोश्च वादिसाधनवत् प्रतिसाधनमपीयमर्थापत्तिः अभिसंप्लवत इति नैकान्तव्यवस्थितेयम्। तथा च प्रत्याख्येयत्वे दूषणत्वाभ्युपगमेन वाघातः।अप्रत्याख्येयत्वे वा साधनस्य स्वयमेवानभ्युपगमात् वादजल्पकथाभ्युपगमव्याघातः। तदिदमुक्तमनैकान्तिकत्वादिति ।  
(सू)एकधर्मोपपत्तेरविशेषे सर्वाविशेषप्रसङ्गात् सद्भावोपपत्तेरविशेषसमः॥  
एकधर्मोपपत्तेरविशेष सम इति जातिवादिनोऽनुशयोद्धाटनं जात्युत्थान क्रमोपदर्शनाय प्रत्यवस्था न प्रकारमाह--  
 "सर्वाविशेषप्रसङ्गादिति। " तत्किं साधनधर्मोपपत्तेरेव नेत्याह--"साद्भावोपपत्तेरिति "। तथाचोत्कर्थसमातो भेदः। धर्मान्तर मात्रोपलक्षणं चैतत् । प्रमेयत्वतद्रव्यत्वादिनापि प्रत्यवस्थानसम्भवात् । अविशेषसमा चेयं जातिः। उत्कर्षसमादीनामेकत्वं किञ्चित्साधर्यादिति वार्तिके दर्शनाच्च सर्वशब्देन पुनरविशेषापादकधर्माक्रान्तः समुदायो विवक्षितः। अविशेषस्त्वेकत्वमेकधर्मवत्वमेकाकारधर्मवत्वं वेति । तेनायमर्थः। यत्रकस्मिंश्चित्समुदाये सत्वाद्दन्यतमं साधनादन्यद्धर्ममुपलभ्य तद्वलेन तस्य समुदायस्य धर्मतः स्वरुपतो वा एकाकारत्वमापादयति या साऽविशेषसमा इति । एवञ्च प्रवर्तते --यदि कृतकत्वलक्षणैकधर्मोपपत्तेः घटशब्दयोरनित्यलक्षणोऽविशेषः स्यात्, कथं सद्भावलक्षणैकधर्मोपपत्तेस्त्रैलोक्यस्यैव अविशेषः किं न स्यादिति ।  
 किञ्चातस्तादात्म्येना विशेषपक्षाद्दविभागः। तज्जातीयत्वेनाविशेषे जाति सङ्करः, अवान्तरजाति लोपो वा । ताद्दृशा कारधर्मत्वेनाविशेषे द्रव्यगुणकर्मणामप्यनित्यताधर्मसंसर्गः स्यादिति । द्रव्यत्वलक्षणैकधर्मोपपत्तेः नवानां अविशेषः क्रियावत्वं किं नस्यादैन्द्रियकत्वलक्षणैकधर्मोपपत्तेः वा शब्दघटयोरेव मूर्तत्वं अविशेषः किं न स्यात्?घटजातीयत्वं, घटतादाम्यं वेति । न चेयं साधर्म्यसमा, प्रतिधर्मेणाप्रत्यवस्थानात्। नापि विकल्पसमा । विकल्पेना नुपक्रमात्, अनुपसंहाराच्च । नाप्युत्कर्षसमा, धर्मान्तरोपपत्त्या प्रत्यवस्थाने विशेषविरोधानुद्भावनादिति । तदस्य कस्यचिद्धर्मस्य किञ्चिद्विशेषं प्रत्यसाधनत्वदर्शनं जनकं हेतुर्दूष्यः, असाधकत्वमारोप्यं, तदाभासा चेयमिति । अन्ये तु --इदं सूत्रं अन्यथा व्याचक्षते । तथाहि--एकधर्मोपपत्तेः साधनधर्मस्य प्रयोजकत्वादविशेषे, साध्यधर्मवत्तालक्षणे पक्षद्दृष्टान्तयोः सर्वाकारेणाविशेषःप्रसज्येत। सद्भावोपपत्तेः, साहित्यसद्भावोपपत्तेरिति । स च सर्वाकारविशेषस्त्रिविधः, व्यक्तितो जातितस्साध्यधर्मतश्च । यथा घटादौ कृतकत्वं, तद्गतघटरुपतादिसर्वाकारसहचरितमुपलब्धमिमानित्यत्वं गमयत्तद्धटरुपतामपि गमयेदविशेषात् । न चेदेवमनित्यतामपि न गमयेदिति । एवं घटत्वादिसहचरितमुपलब्धं घटत्वादिसामान्यमपि गमयेदविशेषात् ।  
एवं महानसे धूमस्तदग्निसहचरित उपलब्धः पर्वते वह्निं गमयंस्तमव गमयेत् । न चेदेवं न गमयेदिति तदशिष्यमुत्कर्षान्तर्भावात्। पक्षद्दृष्टान्तभेदस्थितावुत्कर्षप्रवृत्तिः, इह तु न तथेति चेत्, न;जाति साध्यधर्मतोऽविशेषेऽपि धर्मभेदस्थित्युत्तरविरोधात् । व्यक्तविशेषापादाने भेदाभावादुत्कर्षाभाव इति चेत्, न, अतादात्म्ये सति तादात्म्यस्यैवोत्कर्षमीयत्वात्, अरजते रजतारोपवत्। कस्तर्हि साध्यद्दृष्टान्तयोर्धर्मविकल्पः?तदतद्रूपतैवेति। न चैवं पूर्वोदाहरणसङ्गहः, न चैवं न्यायसंप्रदायः, तस्मात् यथान्यायमेवास्तु, कृतमनु न्यायेन॥  
'दुष्टत्वमूलानुसन्धानसूत्रम्--  
(सू)क्वचिद्धर्मानुपपत्तेः क्वचिच्चोपपत्तेः प्रतिषेधाभावः॥  
 क्वचित्सत्तादौ सति तस्य व्यापकतया यो धर्मस्तस्य अनुपपत्तेः क्वचित्कार्यत्वादौसति तस्य व्यापकतया यो धर्मोऽनित्यत्वादिकस्तयोपपत्तेः प्रतिषेधाभावः। एवं चार्थतःपरिवर्त्य योजनापि क्वचितविशेषमात्रे यथोक्ते तद्धार्मानुपपत्तेः व्याप्यतया सत्तादेरनुपपत्तेः क्वचिच्चानित्यत्वादौ कार्यत्वादेः तथोपपत्तेः प्रतिषेधः। तदिदं युक्ताङ्गहीनत्वमुक्तम्। प्रतिबद्धं युक्तं अनपेक्ष्य प्रकृताजातिप्रवृत्तेरेवं हि प्रत्युत्तरक्रमः। किमयं सद्भावः कार्यत्वस्यासाधकत्वे द्दृष्टान्तः,तत्साधकत्वे वा कार्यत्वमुभयत्र समानधर्मत्वादिति हेतुपरिगृहीतो वा विशेषे स्वतन्त्रसाधनं वा न वेति । न प्रथमः, केवलं द्दृष्टान्तमात्रस्यासाधकत्वात् । अव्यवस्थानाच्च । न द्वितीयः तत एव, व्याघाताच्च । न तृतीयचतुर्थौ, प्रतिबन्धासिद्धेः। तद्रहितस्य साधकत्वाभ्युपगमे स्वोक्तिव्याघाताच्च। पञ्चमस्तु यदि सत्वादिविशिष्टं स्यादिति वा, यदि कार्यत्वात् अविशेषः स्यात् सत्वादिति स्यादिति वा । न प्रथमः, व्याप्तौ सत्यां सिद्धसाधनत्वात् ।बाधेन विपर्ययापर्यवासनाच्च । अव्याप्तेरेव न द्वितीयम्। न हि कृतकत्वस्यानित्यरुपाविशेषसाधकत्वं सत्वस्याविशेषसाधकत्वेन व्याप्तमिति ।एतेनेश्वरानुमाने पशुत्वेन शशादीनां विषाणित्वाविशेषप्रसङ्गइत्यादि प्रत्यख्यातम्।  
(सू)उभयकारणोपपत्तेरुपपत्तिसमः॥  
वादिना प्रमाणे वर्णिते प्रतिवादी यदा स्वपक्षे प्रमाणमुपपादयति तदोपपत्तिसम इति ।  
अर्थादुभयकारणोपपत्तिर्नात्र साक्षात् प्रतिपक्षं साधयति, किन्तु प्रतिपक्षे कारणमुपपादयति साधयतीति यावदिति प्रकरणसमादितो भेदः। तथा च वार्तिकम्--"नित्यानित्यकारणं चैकत्रोपपद्दत इत्युपपत्तिसमार्थः। नित्यानित्यपक्षाभ्यां प्रत्यवस्थानात् प्रकरणसम् इति भेद इति "। टीकाप्येवमेव, यदा "स्वपक्षसिद्धेः"प्रकरणसमे "स्व पक्षसाधनेनैवे "त्युपपत्तिसमे पूर्वत्र सिद्धात् स्वसाधनात् स्वपक्षसिद्धयेति तात्पर्यम्। उत्तरत्र तु स्वसाधनेनैव स्वसाधनसिद्धयेति । किमित्यध्याहार इति चेत्, अन्यथार्थासम्भवात् । न हि प्रतिसाधनेन बाधप्रतिरोधाभ्यां प्रकारान्तरमस्ति । बाध एवैकत्र प्रतिसन्धानेनान्यत्र प्रतिपक्षसिद्धेश्च साध्यान्तराभावात्। तदियमेवं प्रवर्तते--अनित्यः शब्दः कार्यत्वादित्युक्ते यद्दनित्यपक्षे प्रमाणं कार्यत्वमस्तीत्यनित्यः, ननु नित्यपक्षेऽपि प्रमाणं किञ्चिद्भविष्यति, मदुक्तत्वात्,त्वत्पक्षमत्पक्षयोरन्यतरत्वात्, प्रकृतसन्देहविषयत्वात् । विप्रतिपत्तिविषयत्वात्। मद्बुद्धिविषयत्वात् इत्येवमादिः बृहस्पतिमतानुशिष्टमन्यदपि हेतुजातं प्रतिसन्धेयम्। तथा च त्वत्पक्षस्य बाधः, प्रतिरोधो वेति । तत् अस्याः सामान्यतः प्रमाणसम्भावनाद्वारं, हेतुर्दूष्यः, बाधप्रतिरोधावारोप्यौ, तदाभासा चेयमिति ॥  
दोषचिन्तासूत्रम्---  
(सू)उपपत्तिकारणा नुज्ञानादप्रतिषेधः॥  
वादिसाध्योपपत्तिकारणानुज्ञानात् अप्रतिषेधो विरोधात् । न ह्यनुज्ञानप्रतिषेधादेकत्र सम्भवत इत्यर्थः । सोऽयं व्याघातः अनुज्ञाने वा स्वीयमपि नानुजानीयादविशेषात् । प्रातिस्विकदुष्टत्वमूलन्तु युक्ताङ्गहीनत्वम्, अनधिकबलस्याबाधकत्वात् । स्वस्याधिकबलत्वाभ्युपगमे वा स्थापनाहेतोः दोषान्तरवचनमुपजीवकत्वात् । प्रतिरोधस्तु न हीनाभ्यधिकाभ्यां कस्यचित्। न च तुल्यत्वं मिथोविरुद्धयोः। सती विशेषजिज्ञासायां प्रतिपक्षोपपत्तेर्विशेषतः प्रतिपत्तेः स्थापनाहेतोरेव विशेषो जिज्ञास्यो न चास्याङ्गान्तरवैकल्यमिति तेनैव विकल्पेन भवितव्यं उपपाद्दं वास्यैव कैवल्यम्। स्यादेतत्, उपाधिरेवात्र कश्चिन्मृग्यो भवेत् । तद्वावृत्तिश्च त्वत्साध्यव्यावृत्तिलक्षणे मत्पक्षे प्रमाणं स्यादिति उपाधिरुपं विशेषमद्दृष्ट्वा च प्रतिरोध चोदनाप्युपपद्देतेति चेत् न, उपाध्यसिद्धौ तद्दावृत्तेरप्यसिद्धेः मदुक्तत्वादीनामपि तथैवोपाध्याक्रान्तिप्रसङ्गेन
व्याघाताच्च। उपाधिसन्देहोऽस्त्विति चेत्, न;सन्दिग्धासिद्धेन सिद्धस्य प्रतिरोधानुपपत्तेः । उपाधिसन्देह एव दूषणमस्तु, तद्दद्वारेण प्रतिरोधसन्देहो वेति चेत्, न;एवं तर्हि नेदं साधनं सर्वथानुपलभ्यमानोपाधिशङ्काश्रयत्वात् प्रतिपक्षशङ्काग्रस्तत्वाद्वेति वा जातिवाक्यार्थः। तदिदमनुत्तरं स्वार्थप्रतिक्षेपकत्वात् । अथ एवं स्यात् नेदं साधनमसिद्धव्याप्तिकत्वात् । असिद्धव्याप्तिकञ्चेदं सन्दिग्धोपाधिकत्वात् । एवं हि स्वार्थप्रतिक्षेपो निवर्तते । विपक्षे बाधके न विशेषात् । तथाऽसिद्धव्याप्तिकस्यापि साधकत्वे सर्वं सर्वस्मात् गम्येत। सन्दिग्धोपाधिकस्यापि व्याप्तिसिद्धौ विरोधः। उपाधिविरहनिश्चयो हि व्याप्तिसिद्धिः, अनिश्चयश्च सन्देह इति न तर्कसहायस्वीकारेऽपि विपक्षेबाधकस्य विद्दमानत्वात्, । तथा च युक्ताङ्गहीनत्वम्। शङ्कां प्रति बाधकाभावस्य हेतोः युक्तास्यैवानपेक्षणात् । बाधकेऽपि शङ्केति चेत्, पुनरपि स्वार्थप्रतिक्षेपो दुर्वार इति तदिदं उक्तम्'उपपत्तिकारणानुज्ञानादप्रतिषेधः 'इति ॥  
(सू)निर्दिष्टकारणाभावेऽप्युपलम्भादुपलब्धिसमः॥  
वादिना निर्दिष्टस्य प्रमित्यङ्गस्य व्यापारवतोऽपि अभावेऽपि साध्योपलम्भात् प्रत्यवस्थानमुपलब्धिसम इत्यर्थः। तदेतत्प्रत्यवस्थानस्य स्वरुपमुक्तम्। बीजं त्वस्याबधारणविकल्पः, स चार्थलभ्यः, एवकारार्थमनुपक्रम्याप्यन्यथाप्यर्थेन प्रत्यवस्थानायोगात् । अत एव प्रत्युत्तरसूत्रे भाष्यं "न तु नियम उच्यत "इति । वार्तिकमपि "न तु कारणान्तरं प्रतिषिध्यत"। एतत्सर्वं प्रतिसन्धाय टीकाकारोऽप्याह--"एवञ्च नायोगव्यवच्छेदेने"त्यादि। तदियं पञ्चधा---साध्याभावेऽपि धर्म्युपलभ्यत इति बाधः, साधनाभावेऽपिधर्म्युपलभ्यत इति सिद्धिः, उभयाभावे वा धर्म्युपलभ्यत इत्युभयं, साधनाभावेऽपि साध्यधर्म उपलभ्यत इत्यव्याप्तिः, साध्यधर्माभावेऽपि साधनधर्म उपलभ्यत इत्यतिव्याप्तिरिति । तत्र प्रथमैवं प्रवर्तते। पर्वतोऽयमग्निमानित्युक्ते किं पर्वत एवाग्निमानं उत पर्वतोऽग्निमानेवेति ।नाद्दो, महानसादीना मप्यग्निमत्वोपपत्तेः । न द्वितीयः, अग्निं विनाप्यस्य कदाचित् उपलब्धेरिति । द्वितीया तु धूमवत्वादित्युक्ते धूमो धर्मिणा किमन्ययोगव्यवच्छेदेन सम्बध्यते किमुतायोगव्यवच्छेदेनेति । न प्रथमः, पर्वते वृषाधीनाप्युपलम्भात् । द्वितीयोऽपि न, धूमस्यापि तस्य कदाचिदुपलब्धेरिति । तृतीया तूक्तसमाहारेण द्रष्टव्या। चतुर्थी पुनः पर्वतोऽग्निमान्धूमवत्वादित्युक्ते किमात्रावधार्यते किं पर्वत एवाथाग्निमानेव;यद्वा, धूमवत्वादेवेति । न प्रथमः, महानसादीनामपि तथाभावोपलम्भात् । न द्वितीयः, वृक्षादीनामपि तत्रैवोपलब्धेः। न तृतीयः, तत्रालोकादपि तत् उपलब्धेः। एवमेव समव्याप्तिके व्यापारमुपदाय । यथोत्पत्तिमत्वस्यापरामर्शेऽपि प्रत्ययभेदभेदित्वादेरपि अनित्यत्वोपलब्धेरिति । पञ्चमी तु अन्वयिसम्भवे सदूषणमेवेति जातिसामान्यलक्षणव्यवच्छिन्नेति नातिप्रसङ्गः। केवलव्यतिरेकिणी सु प्रतिज्ञालक्षणे दिङ्गनागचोद्दवदातिव्याप्त्यतिप्रसङ्गेन द्रष्यव्या। तदत्रावधारणविकल्पानुपपत्तिर्द्धारं, हेतुर्दूष्यः, बाधोऽसिद्धिरुभयमव्याप्त्यतिव्याप्ती च यथायोगमारोप्याणि, तदाभासा चेयमिति ।  
दूष्टत्वमूलचिन्तासूत्रम्--  
(सू)कारणान्तरादपि तद्धर्मोपपत्तेरप्रतिषेधः॥  
एकस्मिन्नवधारणविकल्पेऽनभ्युपगमं दर्शयन्नुपलक्षणतया विकल्पान्तरेऽप्यनभ्युपगममाह। तेन अनुमानाङ्गानामवधारणानामभ्युपगमादित्यर्थः। तदिदमयुक्ताङ्गाधिकत्वम्। मया तावदेवमेवाभ्युपगम्यते इति चेत्,न;अभ्युपगमविषयभावात्, व्याघाताच्च। अवधारणविकल्षानुपपत्तेः स्वात्मनोऽपि व्याप्तेरिति ।  
(सू)तदनुपलब्धेरनुपलम्भाभावसिद्धौ तद्विपरीतोपलब्धेरनुपलब्धसमः॥  
 अस्योपलक्षणमर्थः। अनुपलब्ध्या हि विषयी धर्म उपलक्ष्यते। ते तु उपलव्ध्यनुपलब्धी इच्छानिच्छे द्वेषाद्वेषौ कृत्यकती शक्तयशक्ती उपपत्यनुपपत्ती व्यवहृत्यव्यवहृती भेदाभेदावित्येवमादयः सङ्गृहीता भवन्ति । यद्दप्यत्र विषयिधर्माणां मध्ये मूर्द्धाभिषिक्तित्वात् उपलब्धिरेवोपलक्षणं वक्तुमुचिता, तथाप्युपलब्धिसमायाः सङ्करो मा भूदित्यनुपलब्धिरुक्ता। तेन यद्विषयिधर्मेष्वेव भावभागमाकृष्योपलब्धि समालक्षणं व्याख्यातम्, अभावभागेन चानुपलब्धिसमा व्यवस्थापिता, तदशिष्यं अनादेशिकत्वात्, भाष्यकाराभ्युपगतोदाहरणासङ्ग्रहाच्च । न हि तत्सुदत्तरमेव, अयुक्ताङ्गाधिकत्वात्। न चासम्भवदुक्तिकत्वं, व्यवच्छेदवाक्यार्थ रुचितां तथा प्रत्यवस्थानस्य सुलभत्वात्, । न चान्यत्रान्तर्भूतं लक्षणासङ्करादिति । तस्माद्भावाभावाभ्यामियमेव द्विमुखी । उपलक्षणार्थानुगमाभ्यामियमेव द्विनाम्नी अनुपलब्धिसमा विषयिधर्मसमा चेति । कथं पुनरुपलक्षणे सूत्रकारस्याभ्युपगम उन्नेयः?अनिष्टसमादीनामपि उदाहरणदर्शनात् । तल्लक्षणान्तराप्रणयनात्। "विप्रतिपत्तौ च संप्रतिपत्तेः", "अव्यवस्थात्मनि व्यवस्थितत्वाच्चव्यवस्थाया"इत्यादिसूत्रदर्शनाच्च । तदेतद्वाक्छलेनैव गतार्थम्। तथाच "अन्यदन्यस्मादनन्यदित्यन्यथाभावः" "अनियमे नियमात्रानियम"इति सूत्रे वाक्छलार्थतयैव व्याख्यात इति चेत्, न त्वेवं, विवक्षिताप्यनुपलब्धिसमा वाक्छलं एव, तुल्ययोगक्षेमत्वादिति न जातिः स्यात्। अथ कल्पितदूष्यं दूषणं छलमुक्तं, न चात्रानुपलब्धिपदार्थः कल्पितोऽपि त्वनुपलब्धिः स्वात्मन्यपि अनुपलब्धिर्न वेत्युपक्रम्य दूषणमतो न छलं तल्लक्षणायोगात् । न च विशेषलक्षणात्तथा हि अभिधोपचारतात्पर्यवृत्तिव्यत्याभावादिति । तदेतत्तुल्यमन्यत्रापि। कथं तर्हि टीकाकारोऽप्यन्यनियमयोरन्यत्वनियमाभ्यां प्रत्यवस्थानं वाक्छलमित्याह?शब्दान्तरनिमित्तकल्पनाद्वारेणार्थकल्पनामाश्रित्य। तथा हि कञ्चिद्विषयं सम्बन्धिनमवधिञ्चापेक्ष्य केचिद्विषयिणः सम्बन्धिनो व्यावृत्ताश्चेति तच्छब्दाऽपि तन्निमित्तका एवेति व्यवस्थिते विषयान्तरसम्बध्यन्तरावध्यन्तर निमित्तकतां कल्पयित्वा वचनं विहन्ति चेत्, तच्छलमेव। यदा तु नैवं तदा जातिरिति सङ्क्षेपः। तदयं सूत्रार्थः---यथानुपलब्धेर्विषयिणो धर्मस्य आपादितानुपलम्भात् विषयतुल्यतया दूषणमनुपलब्धिसमः, तथान्यत्रापि विषयिणि धर्मे बोद्धव्यमितिं । एवञ्च प्रवर्तते । उपलब्धिलिङ्गादि साध्याङ्गमिति । तदर्थमयं प्रयोगः। उपलब्धिश्चोपलब्धिरुपेण यत्र वर्तते तदुपलब्धमित्यपि संवादम्। तदिदं स्वात्मन्यपि ताद्ररुप्येण वर्तते न वा ?वर्तते चेत्,इयमपि उपलब्धा स्यात्, विषयवत्। तथाच नोपलब्धिरुपलब्धत्वाद्विषयवदेव । नेतिपक्षे, स्वात्मनि स्वरुपेणावृत्तेर्नासावुपलब्धिरिति कथं तद्वृत्तेर्हेत्वादिरुपलब्धः स्यादिति व्यर्थः प्रयोगः । एवमनुपलब्धावप्यनुपलब्धिः स्वात्मनि ताद्रूप्येण वर्तते न वा?वर्तते चेत् विषयतदनुपलब्धा स्यात् । तथाच तद्वदेव तदभावः स्यादिति , स चोपलब्धि स्वरुप इति विपरीतापत्तिः । न वेति पक्षेऽपि, स्वात्मनि स्वरुपेणावृत्तेः न स्यादेवेति विपरीतापत्तिरिति । उभयथापि हेत्वंशासिद्धिः । अथ ताद्रुरुप्येण वृत्तावप्यनुपलब्धिर्नानुपलब्धा न वा नास्ति॥   
तर्हि तद्विषयोऽपि नानुपलब्धो न वा न स्यादिति अनैकान्तिको हेतुरिति । एवमिच्छादिषु नामपरिवर्ततेन प्रयोगो द्रष्टव्यः । तद्विषये खल्पवपि । सन्दिग्धे न्यायः प्रवर्तते, सन्देहविषयश्च सन्दिग्धः । अथ सन्देहस्ताद्रुरुप्येण स्वात्मनि वर्तते न वा ?प्रथमे सन्दिग्धः सन्देहः कथमन्यं व्यवच्छिन्द्दात्, नेतिपक्षे सन्देहो न स्यादेव,स्वात्मनि ताद्ररुप्येणावृत्तेरिति न्यायविषयाभावः । एवं भ्रमादिषु अपि बोद्धव्यम्। तदस्याविषयिधर्मो द्वारं, प्रयोगो दूष्यः, प्रतिकूलतर्कत्वमारोप्यं, अति पीडायामसिद्धिरनैकान्तिकत्वं वा एतदाभासा चेयमिति ॥  
दूष्टत्वमूलचिन्तासूत्रम्---  
(सू)अनुपलम्भात्मकत्वादनुपलब्धेरहेतुः॥  
 अस्याप्युपलक्षणे तात्पर्यम्। "उपलम्भात्मकत्वादुपलब्धेरहेतुरित्यादिसूत्र"विपरिणामेन सर्वत्र समाधानप्रवृत्तेः। अक्षरार्थस्तु--अनुपलब्धिः स्वात्मनि तादरुप्येण वर्तत इत्यद्धा न त्वस्यायमर्थः स्वविषयेति;अपितु, तदात्मिकेति। तथाच सानुपलब्धिरुपलभ्यवन्न स्यादित्ययं अहेतुः । उपलभ्यं हि नास्तीत्यवधार्यते तन्निषेधकात् प्रमाणादनुपलब्धेरनुपलम्भाभावात्, न चासौ स्वात्मनो निषेधकं प्रमाणं, निषेधो वा नाप्युपलम्भाभाव स्वरुपप्रतियोगिनं विधत्ते स्वप्रतियोगिरुपो वा । तथात्वे वा स एव न स्यात् । को विदधति को वा तदरुपः स्यात्। तदिदं युक्ताङ्गहीनत्वं निषेधकं प्रमाणमनपेक्ष्य निषेधसाधनात् । अयुक्ताङ्गाधिकत्वं वा । अयुक्तास्यैव स्वात्मनिषेधकत्वस्य स्वात्मनिषेधरुपत्वस्य वा स्वीकारादिति अनेकान्तो हेतुरनुपम्भः सत्यपि गतत्वादित्यप्यहेतुः। अनुपलम्भात्मकत्वादनुपलब्धेर्विशेषान्तररहितत्वादिति यावत्। तदिदं अविषयवृत्तित्वम्। यदिह निर्विशेषणा व्यभिचरेत् किमायातं विशिष्टायाः एकदेशगुणदोषयोः समुदायाविषयत्वात् । अन्यथा विशेषणोपादानवैयर्थ्यात् । योग्यानुपलब्धिस्तु भावाभावयोरप्यभावान्नातिवर्तत इति । एवं तर्हि विशिष्टानुपलब्धिरुपलब्धेरप्यभावं उपलब्धिं गमयेत् । न चेदेवं विवक्षितमप्यभावं न गमयेदविशेषात् । तत्र गतावितरेतराश्रयदोषः अगतावनुपब्धिरसमर्थेति एतदपि अहेतुः । अनुपलम्भात्मकत्वादनुपलब्धेः निषेधकप्रमाणात्मकत्वात् । तथाच स्वविषयसमर्थत्वेऽन्यत्रासामर्थ्यं न क्षतिमावहतीत्यर्थः।  
 अथोभयोरपि विधायकप्रमाणगोचरत्वं किं न स्यात्?अभावोच्छेदप्रसङ्गात् । अथ विपर्ययः कस्मात् न भवति?स्वभावविपर्ययप्रसङ्गात्। तदिदं अविषयवृत्तित्वं अन्यत्रासामर्थ्ये नान्यत्राशक्तेरदूष्यत्वात् । भावे तु उपलभ्यमानेऽभावानुपलब्धिः पृष्टलग्नेति ॥ तथापि भावाभावयोः विधिनिषेधयोग्यता कथमवधार्यत इत्याह।  
(सू) ज्ञानविकल्पानाञ्च भावाभावसंवेदनादध्यात्मम्॥  
नास्ति नास्त्युपलम्भोऽनुपलम्भ इति ज्ञानविकल्पाः, तेषां भावाभावविषयत्वसंवेदनात् अध्यात्मं मनसा नेदमुपपत्तिसातध्यमित्यर्थः। यस्तु स्वनिषेधकं स्वरुपनिषेधरुपं वा प्रमाणमभ्युपगच्छेत् अन्यदोषेण दुष्टं वा न्यद्दत्रासामर्थ्यं वा न तस्य स्वोक्तिव्यापनात् सर्वत्र व्याघात इति । एवमुपलब्धावप्वनुपलब्धिः स्वात्मनि ताद्ररुप्येण वर्तत इत्यद्धा न त्वस्यायमर्थः स्वविषयेति, किन्तु तदात्मिकेति । तथा च तदनुपलब्धेः सैव न स्यात्, तदभावाद्धेत्वादिरपि कथं तद्विषयः कथं उपलब्धः स्यादित्यहेतुः। उपलम्भात्मकत्वादुपलब्धेः। न हि स्वविषयव्यावृत्तेः स्वविषयमेव व्यावर्तते चक्षुरादेरपि तथाभाव प्रसङ्गात् । नापि स्वरुपवेदनमस्याः स्वविषयवेदनं किन्तु तद्वेदनरुपतैव । अन्यथा सर्ववित्तीनांम सर्वविषयत्वप्रसङ्गात् । तदवित्तौ तद्विशिष्टार्थव्यवहार लोपप्रसङ्ग इति चेत्, इष्ट एवायमर्थः।  
 एतावता हि तद्विशिष्टस्य व्यवहारकाले तद्वेदनं सिद्धयति । न तु तेनैवेति । सेयं जातिरंशतः कीर्तिमपि व्यामोहितवती यदाह--'अप्रत्यक्षोपलम्भस्य नार्थसिद्धिः प्रसिद्धयतीति ॥'  
(सू) साधर्म्यात्तुल्यधर्मोपपत्तेः सर्वानित्यत्वप्रसङ्गात् अनित्यसमः॥  
अस्याप्युपलक्षणमर्थः । साधर्म्यवद्वैधर्म्येणापि प्रत्यवस्थानसम्भवात् । तथा शब्दानित्यत्ववत्पर्वताग्निमत्वादावपि साध्यान्तरे सावकाशत्वात् । तथा हि प्रकृतोदाहरणे यद्दाकाशवैधर्म्यादनित्यः शब्दः त्रैलोक्यमेव तद्वैधर्म्यात् अनित्यं भवेत्। यदि महानससाधर्म्यात् पर्वतोऽग्निमान् तत्साधर्म्यात्त्रैलोक्यमप्यग्निमद्भवेत् इति । एवं प्रकाराणामन्यत्रानन्तर्भावात् । प्रकृतेन तुल्ययोगक्षमत्वाच्च । तस्मात् उपदर्शनमात्रमेतत्। अत एवोपक्रमे साधर्म्यात् 'तुल्यधर्मोपपत्तेः'इत्याह, न तु अनित्यत्वोपपत्तेरिति । तेनायं सूत्रार्थः---अनित्यत्वप्रयोगसाधर्म्यात्सर्वानित्यत्वप्रसङ्गवत् साध्यधर्मोपपत्तिप्रसङ्गेन प्रत्यवस्थानमनित्यसमः। अन्वर्थसंज्ञा तु साध्यधर्मसमेति । कथं पुनरियं अविशेषसमातो भिद्दते । तत्र पक्षादेरविशेषमात्रापादानात्, इह तु पक्षस्य सपक्षत्वसाधनाद्विशेषः, परिकरस्तु तद्वदेव ॥  
दूष्टत्वचिन्तासूत्रं तु--  
(सू) साधर्म्यादसिद्धेः प्रतिषेध्यासिद्धिः प्रतिषेध्यासाधर्म्यात् ॥  
इदं विवक्षिता साधकमसाधर्म्यात् अस्ति तदस्य घटधर्मत्वं नामेति जातिवाक्यार्थः। अयं च स्वात्मानमपि व्याप्नोति । इदमपि वाक्यं विवक्षितमर्थं न प्रतिपादयेत्, तदप्रतिपादकसाधर्म्यात्। अस्ति च तदस्य प्रतिज्ञाद्दवयवयोगित्वं स्थापनावाक्येनेति व्याघातः । तदिदमुक्तं प्रतिषेध्येन साधर्म्यादिति ।  
 अथ वा , नेदं विवक्षितार्थसाधकं समानधर्मत्वात् सत्ववदिति जातिवाक्यार्थः। सोऽपि तथा समानधर्मत्वादिति न विवक्षितसिद्धिः, यथा प्रतिषेध्यसाधर्म्यात्। प्रतिषेध्यञ्च तत् साधर्म्यञ्च इति कर्मधारयः। यद्वा, नेदं विवक्षितार्थसाधकं घटधर्मत्वात् सत्वधर्मवदिति जात्युत्तरार्थः। सोऽपि तथा नियमानभ्युपगमात् । तथा हि नेदं प्रतिषेधसाधकं आकाशधर्मत्वात् स्थापनावाक्यवदिति व्याघातः। तस्मात्साधर्म्य वैधर्म्यरुपत्वमत्राविवक्षितम्। अपि तु नियमः । तत्प्रतिपादनार्थमाह--  
(सू) द्दृष्टान्ते साध्यसाधनभावेन प्रतिज्ञातस्य धर्मस्य हेतुत्वात् तस्य चोभयथा भावान्नाविशेषः॥  
निगद व्याख्यानमेतत् । 'धर्मस्य'इति 'तस्य चोभयथाभावात्'इति वचनात् लक्षणसूत्रमुपलक्षणं बोद्धव्यम्। अनेन नियमरुपयुक्ताङ्गहीनत्वं दर्शितम्। अविशेषसमावदत्रापि समानः समाधेरुपक्रम इति ॥  
(सू) नित्यमनित्यभावादनित्ये नित्यत्वोपपत्तेर्नित्यसमः॥  
अत्राप्यनित्यशब्देन सर्वविशेषणधर्मा उपलक्ष्यन्ते । 'नित्यमनित्यभावात्'इत्यनेन तदतद्रूपपताविकल्पः। स च सारुप्यवैरुप्याभ्यां द्विरुपः। 'नित्यत्वोपपत्ते'रित्यनेन विवक्षितार्थानुपपत्तिमात्रम्। तेनायमर्थः---विशेषणधर्मस्य तदतद्रूपद्विकल्पानुपपत्त्या धर्मिणस्तद्विशिष्टखण्डनं नित्यसमः। इयं च संज्ञा धर्मान्तरे सुखदुःखशब्दवद्गौणी । गुणयोगश्च लक्षणमुक्तम्----अन्वार्था तु उपरञ्जकधर्मसमेति । तेन नित्यानित्यभिन्नकार्याकार्य नामाश्रितसत्यासत्यसदसत् स्थिरास्थिर एकानेकानुवृत्ता। ननु वृत्तविशेषणाविशेषणसापेक्षानपेक्षक्रमाक्रमवाच्यावाच्य-परोक्षापरोक्ष-वर्तमानावर्तमान-हेयाहेय-सहितासहितृ-विरुद्धाविरुद्ध-ज्ञाताज्ञात-इष्टानिष्ट-द्विष्टाद्विष्ट-कृताकृत-शक्ताशक्त-उत्पन्नानुत्पन्न-व्यवहृताव्यवहृत इत्याद्दवान्तर पटापट-सन्दिग्धासन्दिग्धादि-धर्मविकल्पोपक्रमाः सङ्गृहीता भवन्ति । तदियमेवं प्रवर्ततेऽनित्यः शब्दः इति प्रतिज्ञायामाह--अनित्यत्वयोगादनित्यः तत्र तदनित्यत्वमनित्यं, नित्यं वा?प्रथमे तदभावात्कथं अनित्यः?द्वितीयेऽपि धर्मस्य सदातनत्वात् धर्मिणोऽपि तथात्वे कथमनित्यः?न हि धर्मनिरपेक्षस्य धर्मस्य वस्थानं सम्भवति भाष्यादौ सुव्यक्तमेतत्।  
अपि च, अनित्यत्वं यदि नित्यं कथमतदाकारमन्यत्र तदाकारता मापादयति । अतिप्रसङ्गात्। न हि नीलं नीलीपुष्पं स्फटिके रक्ताकारतामापादयति । नाप्यनित्यमेव तच्छब्दे तदाकारतामापादयति। रक्तजपायोगात् स्फटिकारुणिमवत् भ्रान्तत्वप्रसङ्गात् । अतिप्रसङ्गाच्च।तदाकार पटयोगात् अतदाकारपटस्यापि पटाकारोपपत्तिः। अपि च, तदाकारं अपि अनित्यत्वमनित्यत्वान्तरयोगाद्वा स्वतो वा । न प्रथमोऽनवस्थानात्। न द्वितीयः, अतत्स्वभावानां पटादीनां नित्यत्वप्रसङ्गाच्च। तेषामपि तत्स्वाभाव्ये द्रव्यत्वव्याघात इति सर्वथा नप्रतिज्ञार्थः। एवं हेतुद्दृष्टान्तयोरप्यनेनैव क्रमेण धर्मान्तरेऽप्युत्थानमस्य स्वयमूहनीयम्। बौद्धचार्वाकवेदान्तिनामत्रैव निर्द्वारः। सेयं सारुप्येण वैरुप्येण तु नित्यत्वेभिन्नाभिन्नत्वादिना अभिन्नत्वे कार्यत्वादिना घटत्वादौ नित्यत्वानित्यत्वादिनेत्यादि । तथा हि नित्यः शब्द इति प्रतिज्ञायां नित्यत्वयोगान्नित्यः।तत्किं ततो भिन्नमभिन्नं वा?भिन्नं चेत्तदपि भिन्नत्वयोगादित्यनवस्था। अन्यस्यान्यधर्मत्वेऽतिप्रसङ्गो वा?अभिन्नत्वे त्वेकशेषस्थितावाश्रयासिद्धिर्वा, कालात्ययापदेशो वा घटादेरतद्रूपतयाऽसाधारण्यं वेति ।  
 अनित्यः शब्द इत्युक्ते अनित्यत्वं कार्यमकार्यं वा ?कार्यत्वे न सहोत्पत्तिः धर्माभावादनुपपत्तिः। अत एव न पूर्वोत्पत्तिः। पश्चादुत्पत्तौ तदभावे नित्यश्शब्दः स्यात् । तथा च न तत्र अनित्यत्वावकाशो विरोधात् । अकार्यत्वे तु धर्मिणोऽप्यकार्यत्वं, तथापि कुतो नित्यत्वं विरोधादित्यादि । घट इत्युक्ते घटत्वयोगात् घटः, तत् नित्यं अनित्यं वा ?प्रथमे घटस्यापि नित्यत्वप्रसङ्गः तद्धर्मित्वात् नित्यत्वपरममहत्वधर्मिव्योमवत्। अनित्यत्वे सामान्यरुपत्वव्याघातः। कार्याकार्यविकल्पानुपपत्तिश्चेत्यादि शुष्कतर्कवादिमतानुसारतः प्रतिपत्तव्यम्। तदस्या धर्मधर्मिभावो द्वारं स एव दूष्यः, ग्रतिकूलतर्कत्वमारोप्यं, तदाभासा चेयमिति ॥  
दूषटत्वमूलचिन्तासूत्रम्---  
(सू) प्रतिषेध्ये नित्यमनित्यभावादनित्यत्वेऽनित्यत्वोपपत्तेः प्रतिषेधाभावः॥  
अनित्यतया प्रतिषेध्ये शब्दे नित्यमनित्यभावादित्यगं हेतुः यद्दसिद्धः, तदा प्रतिज्ञादे न सिद्धयति । प्रतिज्ञार्थश्चेन्न हेत्वर्थः, व्याघातात् । तदनित्योऽनित्यत्वोपपत्तेर्हेतोरयं प्रतिषेधः तस्याभाव इति योजनेत्यक्षरार्थः।  
 तात्पर्यन्त्वस्य यथायथं व्याघातमात्रोपलक्षणे । यत्तदाकारमतदाकारं वा कथमन्यत्र तदाकारतामापादयेत् अतिप्रसङ्गात् इति । तदसत्, धर्म एव हि धर्मिणस्तदाकरता, न तु तेन उत्पाद्दमर्थान्तरम्। तदिदमयुक्तं तदाकारतापादानमधिकं अयुक्तमधिकृत्य चोद्दप्रवृत्तेः। कथमन्यस्य अन्याकार इति चेत्, न;आकारशब्देनात्मनोऽनभिधानात् । धर्मस्तु भिन्न एव धर्मिणः। अन्यथा विरोधात् । काल्पनिकेऽपि धर्मधर्मिभावे तथाभूतस्यैव भेदस्य पुरस्कारात्। न हि सर्वथा भेदानुल्लेखे स एव तद्विशिष्ट इति व्यवहारः। तथाप्यतिप्रसङ्गः कुतो न स्यात् । यथादर्शनं स्वभावव्यवस्थानात् । अत एव अन्यत्र समवेतोऽप्यन्यस्य धर्म उपलब्ध्यादिः स्वाभावादेव व्यवतिष्ठते । तदिदं युक्ताङ्गहीनत्वम्। नायमेतस्य धर्मोऽन्यत्वादन्यधर्मसमवेतत्वादिति व्याप्त्यसिद्धेः स्वोक्तिव्यापनाच्च व्याघातः। इतदमसाधकमित्यत्र असाधकत्वयोगात् असाधकं तत्किं तदाकारं अतदाकारं वा भिन्नभिन्नं वेत्यादिविकल्पोपक्रमस्य दुर्वारत्वात् । एवं अन्यत्वान्यसमवेतत्वादिहेतौ घटपटादिद्दृष्टान्ते च प्रष्टव्यम्। तदिदमुक्तं 'नित्यमनित्यभावादनित्ये नित्यत्वोपपत्तेश्चेति। धर्मधर्मिभावानभ्युपगमे तवापि न हेतुसाध्यौ स्यातां तदुपपत्तौ वा न प्रतिषेधइत्यर्थः। तदत्रस्फुटो व्याघातः। व्याप्तिभङ्गाद्दुक्ताङ्गहीनत्वमर्थलभ्यम्। यथायथंचाभ्युपगमो द्रष्टव्यः। तथोपलब्धियोगातदुपलब्धिव्यवहारः तत्रापि तथेति। उक्तियोगादुक्तिस्तत्रापि तथा । कृतियोगात् कार्यं तत्रापि तथेति । तस्मात्तर्काङ्गपञ्चकान्यतमहानिरत्रानुसन्धेया इति सङ्क्षेपः॥  
(सू) कार्यानेकत्वात्कार्यसमः॥  
यत्तावद्धौद्धेन ---  
"साधनानुगमात्कार्यसामान्येनापि साधने।  
सम्बन्धिभेदाद्भेदोक्तिर्दोषः कार्यसमो मतः॥"  
इति तद्व्यापकानुपलब्धिपर्यवसितमपकर्षसमसङ्गृहीतमेव । तथा स्याप्यनित्यश्शब्दः कार्यत्वात् घटवदित्यत्र घटस्याप्यन्यत्कार्यत्वं मृद्दण्डादि व्यापकव्यावृत्तेः तत्रापि कार्यत्वव्यावृत्तिरित्याह । तथा पक्ष एव भेदोक्तिमात्रपर्यवसाने त्ववर्णसम इति॥ यत्त न्यायभाष्यादौ प्रयत्नानन्तरीयकत्वादित्युक्ते किमिह प्रयत्नानन्तरजन्म विवक्षितं उक्तोपलम्भो वेति विकल्प्य प्रथमेऽसिद्धिः द्वितीयेऽनैकान्तिकत्वमिति तज्जात्युत्तरमेव भवति । अन्यतरासिद्धेरनैकान्तिकत्वस्य च प्रतिषेधसमर्थत्वात् । अनात्मव्याप्तेश्च । असिद्धत्वादसिद्धिर्जात्युत्तरं असिद्धस्या सामर्थ्यात् इति चेत्, न; एवंरुपस्यासामर्थ्यस्य छलादावपि गतत्वात् । आरोप्यदोषाभिधानात् जातिः इति चेत्, न;तस्य छलधर्मत्वात् ।  
न चारोपोऽपि विकल्पतो विवक्षितस्यापि अर्थस्य दूषणादिति । तत्कथमेतत्?यथाकारमेव । तथा हि, प्रयत्नस्य कार्यं विषयः । हेयोपादेयतया व्यवहर्तव्य इति यावत्। तस्यानेकत्वं पारमार्थिकत्वापारमार्थिकत्वं तस्मात्प्रत्यवस्थानमिति ।  
 एवञ्च प्रवर्तते--अनित्यश्शब्दः कार्यत्वादित्युक्ते भेवेदेवं यदि शब्दः कार्य इति परमार्थतो निश्चीयते, तदेतद्द्रुर्लभं प्रमाणाभावात् । प्रयत्नान्तरोपलब्ध्या हि तथा साधनीयं सा चानैकान्तिकीति ।  
 एवमियं सर्वस्यापि का स्यादुत्कर्षावर्ण्यसमाभ्यां च भिद्दते । न च प्रसङ्गसमेयं अनवस्थानुत्थापनात् । प्रमाणदूषणव्यवस्थापनाच्च । न च छलमिदं वाद्दभिप्रायवर्णनेऽपि शब्दार्थविकल्पोपपत्तेरभावात् । न च समर्थमिदं स्वयमुत्थापितस्य हेतोर्दोषेणानुत्थापितस्य पराभिप्रेतस्य दूषयितुं अशक्यत्वात् । एवमेव भाष्यादेरपि तात्पर्यम्। उदाहरणानुरोधात् अक्षरार्थस्तु तथा व्याख्यातः। अत एवाव्याप्तिभीतष्टीकाकार आह--'उदाहरणपूर्वकं व्याचष्ट'इति तर्हि 'प्रयत्नानन्तरं आत्मलाभश्च'इत्यादि भाष्यं तावत्सुगमं प्रयत्नापेक्षत्वस्य हेतोः सन्दिग्धासन्दिग्धत्वव्यवस्थापनात् । एतदेव वार्तिककारोऽप्याह--'किञ्चित्'इत्यादिना। वादिना हि कार्यस्य हेतुना शब्दानित्यत्यं साधयिष्यन् प्रयोगः कृतो न तु कार्यत्वमेव साधयितुं किञ्चिदुपन्यस्तम्। तत्रासिद्धं कार्यत्वं मन्यमानो जातिवादी तत्साधनाय प्रवत्नान्तरोपलब्धिरेव हेतुरनेन वक्तव्य इति स्वयमुत्प्रेक्ष्य दूषयति स्म। सोऽयं स्वयमुत्प्रेक्ष्याध्यारोपः। तदाह--'कार्यः शब्दः प्रयत्नानन्तरोपब्धेः'इति हेतुमनैकान्तिकं चोपपादयति मौले हेतौ दोषमाह--'अथेति '। प्रयत्नानन्तरं जन्मासादितं एवेति शेषः। सुगममन्यत्। अनेनाभिप्रायेण मूलमौल प्रयोगसङ्कर भूमिं निवारयन्नाह टीकाकारः, 'कार्यत्वादनित्यश्शब्द'इति । एवमवस्थिते प्रयोगे सिद्धत्वमुद्भाव्य तत्साधनाय स्वयमेवोत्प्रेक्षितं हेतुं प्रयत्नानन्तरीयकत्वमाश्रित्य यदाह जातिवादी तद्दर्शयति--'प्रयत्नानन्तरोपलम्भ आस्थेयः, कार्यत्वसिद्धय इति  
शेषः।  
तत्र कार्यसमं प्रतिषेधमाहेति । सुगममन्यत् । अनयैव दिशा दूषणान्तरोपसंहारेणापीयं प्रवर्तते । एवमेव पक्षद्दृष्टान्तयोरपि प्रतिसन्धेया । तदयमर्थः--पक्षहेतुद्दृष्टान्तेषु मध्ये यस्य कस्यचिदनु मानाङ्गत्वमस्यासिद्धत्वमुद्भाव्य तत्साधकतया किञ्चित्स्वयमुत्प्रेक्ष्य तद्द्दूषणेनैव तत्साधकभावोसंहारः कार्यसमेति । तदत्र व्यवहर्तव्यद्वैतमेव द्वारं, व्यवहर्तव्यपारमार्थिकत्वं, दूष्यं, मौलस्याङ्गासिद्धिरारोप्या, तदाभासा चेयमिति ॥  
 दूष्टत्वमूलप्रदर्शनसूत्रं तु--  
(सू) कार्यान्यत्वे प्रयत्नाहेतुत्वं अनुपलब्धिकारणानुपपत्तेः॥  
 प्रयत्नशब्देनात्र तत्कार्यभूतौ पारम्पर्येण ताल्वादिसंयोगविभागौ गृह्येते । कार्यान्यत्वे तु अभिव्यक्तिलक्षणे प्रयत्नस्याहेतुत्वं कुतः?अनुपलब्धिकारणोपपत्तेस्तथा स्यात् । न च शब्दस्य अनुपलक्षणे किञ्चिदुपपद्दत इत्यर्थः। एतेन कार्यत्वसिद्धावनन्यचरितार्थ संयोगविभागानन्तरोपलब्धेरिति हेतुं दर्शयताऽसिद्धिः कण्ठतः परिहृता। अन्यदूषणस्यान्यो विषयो न संभवतीति । अविषयवृत्तित्वञ्च दुष्टत्वमूलमर्थतो दशितम्। तदुत्थापितस्य न चानभ्युपगमेन दूषणस्थितावपि न वादिनो हानिः काचिदिति प्रतिपादयतानुक्ते दूषणाभिधानं अविषये वर्तते इति सूचितमतोऽप्यविषयवृत्तित्वम्। तस्मात् उक्ते दूषणं वाच्यं तच्चेत्तद्विषयमेव स्यात्, अन्यथा तु व्याघात इति संक्षेपः।  
एवं तावत्परेण जातौ प्रयुक्तायां वादिना सदुत्तरणोपाद्धारः कर्तव्यः । एवं हि वादे तत्त्वनिर्णयः, जल्पवितण्डयोश्च जयपराजव्यवस्था स्यात् । अन्यथा षण्डिमैथुनवन्नैकमपीति ॥  
तत्प्रदर्शनार्थं कथाभासरुपां षट्पक्षीमाह--  
(सू) प्रतिषेधेऽपि समानो दोषः॥  
 तथापि, उक्तो हेतुरसिद्धः, तत्सिद्धिहेतौ प्रयत्नानन्तरोपलब्धेरनैकान्तिकत्वादिति योऽयंदोषः, स प्रतिपक्षेऽपि समानस्तुल्यः। तथा हि तत्रापि प्रयत्नस्य व्यञ्जकत्वमसिद्धं तत्सिद्धिहेतोः तदनन्तरोपलब्धेरनैकान्तिकत्वादिति सेयं कार्यसमेव जातिरिति भवति समानो दोषः । अथवा, प्रतिषेधहेतावपि अनैकान्तिकत्वादित्यत्र समानो दोषः। शब्दसामान्याद्देन त्वमेव न वाक्यछलत्वाह, अनैकान्तिकत्वात् यदि असाधकः स्यात् प्रतिषेधोऽ्प्यनैकान्तिको न स्वार्थं साधयेत् । न ह्यमेकान्तः प्रतिषेधादेक एव हेतुः, स्वसत्ताया अनिर्धारणात् ॥  
अथवा समानो दोष इति दोषवत्वमात्रेण । तेन तवापि पक्षः सदोषस्त्वदुक्तः प्रतिषेधहेतुरपि वा सदोष इत्युक्तवायं कश्चिद्दोषमाहेति । तत्र प्रथमपक्षे, प्रतिवन्दिमात्राभिप्रायेण प्रवृत्तिर्मतानुज्ञा च, दोषमनुद्धधृत्यादिष्टापादानात्। द्वितीये पक्षे तु, दोषाभिप्रायेण प्रवृत्तिर्निरनुयोज्यानुयोगश्च वाक्छलात् । तृतीये पक्षे, साम्याभिप्रायेण प्रवृत्तिः । मतानुज्ञादोषापरिहारात्, दोषान्तराभिधानेन पूर्वदोष विरोधाभासत्या नुल्लेखात्॥  
 तत्किमेतस्यामेव जातावेवं प्रत्युत्तराभासक्रमो, नेत्युच्यते;किन्तु---  
(सू) सर्वत्रैवम्॥  
 तथाहि, अनित्यश्शब्दः कार्यत्वादैन्द्रियकत्वाद्धटदिति सदसत्प्रयोगे तद्वदाकाशसाधर्म्यादस्पर्शवत्वान्नित्यः किं न स्यादिति साधर्म्यसमः । अस्पर्शवदाकाशं परममहद्द्दृष्टं शब्देन अपि । नित्येन सदा परममहता भवितव्यमित्युत्कर्षसमः।  
ननु--यथाकाशद्दृष्टान्ते द्दृष्टं परमं महत्वं शबदस्य उच्यते, तद्वद्रूपद्दृष्टान्तेन तद्रहितत्वमेव किं न स्यादिति प्रतिद्दृष्टान्तसमः। एवं तर्हि यथा निस्पर्शमुभयथा किञ्चिदश्रावणं घटरुपादि किञ्चिछ्रावणं शब्दादि किञ्चिन्नित्यं भविष्यत्याकाशादि, किञ्चिदनित्यं शब्दादीति विकल्पसमः। ननु तथापि कार्यत्वं ऐन्द्रियकत्वं वा साध्यं प्राप्य कथं साधयेदतिप्रसङ्गात् प्राप्य वक्तव्यं, तथा चाविशेषात् किं तस्य साधनं साध्यं वेति प्राप्तिसमेति षटपक्षाः। एवमेवान्यत्राप्यूहनीयमिति सूत्रार्थः। यद्दपि चैतत्सूत्रं षट्पक्षी सूत्राणामनन्तरमुचितं तथापि त्रिपक्ष्यादिसूचनार्थं अर्थोक्त एवोक्तम्। सुज्ञत्वासुज्ञत्वफला हि षट्पक्षी, तच्च फलं त्रिचतुः पञ्च पक्षिष्वपि समानं एव । तथापि किं चतुर्थादिपक्षोत्पादने तृतीय एवो भयोरज्ञत्वावधारणात् इति चेत्, अत्र कश्चिदाह--  
मृदुमध्याति प्रज्ञत्वान्निष्ठुरानिष्ठुरहदयत्वाद्वा न तद्रागित्येव सभ्या उभयोरसुज्ञत्वमुद्भावयन्तीति अनियमात् इति । तदशिष्यमसभ्यत्वप्रसङ्गात् । कथं तर्हि, अवसरापेक्षयेति ब्रूमः। यथा हि, सभ्यैस्तावत् पर्यनुयोज्योपेक्षणमेव मुख्यत उद्भाव्यमन्यत्तु नान्तरीयकतया । तच्च असत्साधनोपक्रमायां कथायां प्रथमद्वितीययोरसम्भावितमेव । तृतीये तु सम्भावितमपि पर्यनुयुक्तैरुद्भाव्यमनियोगकालातिपाते तु अननुयुक्तेरेवेति नियमः। त्रयोऽनुयोक्तारः वादिप्रतिवाद्दनुविधेयाः। तत्र प्रतिवाद्दानु योगमपेक्षमाणाश्चतुर्थं पक्षमनुमन्यन्तेः, तस्मिन् अपि यत्किञ्चिद्वादिनि पर्यनुयोज्योपेक्षणमापतितमिति वादिनियोगमपेक्षमाणाः षष्ठमपि पक्षं समीक्षन्ते। इत्येवं प्रश्नसमयातिक्रमे सभ्यैरननुयुक्तैरपि वादिप्रतिवादिनौ निवार्य कुकथात्वं आवेदनीयम्। अन्यथा तेषामवसरं प्राप्तस्य पर्यनुयोज्योपेक्षणस्योपेक्षयासुज्ञत्वप्रसङ्गात् । एतदुत्तरकालं सभ्यपादोऽपि नोपयुज्यते, प्राप्तोद्भावनावसरे दोषोपेक्षणस्यासमाधेयत्वात् । कुतः पुनः सभ्यानां नियमापेक्ष इति चेत्, कथायास्तदकर्तृकतया तेषामुत्थाप्य विवक्षितत्वात् । सा च प्रश्नेन वोभयोरप्रतिभाया वा कथाभास प्रबन्धेनेवेति । तत्र प्रतिवादिप्रश्ने त्रिपक्षी। वादिप्रश्ने चतुःपक्षी । उभयोरप्रतिभायां अनुविधेयप्रश्ने पञ्चपक्षी। प्रबन्धे षट्पक्षी । वादे तु तृतीयपदे परेण निरनुयोज्यानुयोगोद्भावनं चतुर्थे स्वयमपि स्वदोषोद्भावनं तत्वबुभुत्सितत्वात् पंचमेऽपि तथा । षष्ठत्वेस्य प्रतिभानिवृत्यर्थमवकाशः। यदा तु न अनयोः परस्परमसदुत्तरोद्भावनं, नापि स्वदोषं स्वयमुद्भावनं नोत्तरोपादानं, नाप्यप्रतिभा, तदा सभ्यावसरो यदि चतुर्थदौ तदुत्तरं स्यात् वादे दुष्टपरिहारेण कथा प्रवर्तत एव । अन्यत्र तु हेत्वन्तरादिसन्न्यासवदुत्तरान्तरप्रवृत्तेर्निग्रह एव । तस्याप्यनुद्भावने तु अवष्टम्भविजयमात्रम्, प्रथमस्यातिशयेनापकृष्टत्वात् । तदपेक्षया द्वितीयस्य उत्कृष्टत्वादिति सङ्क्षेपः॥  
चतुर्थं पक्षमाह--  
(सू) प्रतिषेधविप्रतिषेधे प्रतिषेधदोषवद्दोषः॥  
प्रतिषेधविप्रतिषेधः प्रत्युत्तरं तृतीयः पक्षः । तत्रापि प्रतिषेध दोषवद्दोषः तज्जातीयो वा तन्नामको वा दोषरुपतयैव तुल्य इति वा पूर्ववत् नेयम्। षट्पक्षी वैचित्र्य प्रदर्शनार्थं छलजाती।  
 विधाय निग्रहस्थानोद्भावनेन पञ्चमं पक्षमाह--  
(सू) प्रतिषेधं सदोषमभ्युपेत्य प्रतिषेध प्रतिषेधे समानदोषप्रसङ्गोमतानुज्ञा॥  
द्वितीयः पक्षः प्रतिषेधः । तस्य दोषः मदुक्तामनुद्धृत्य प्रतिषेधविप्रतिषेधे मदुक्तेन समानदोषं प्रसञ्जयतो भवतो मतानुज्ञा निग्रहस्थानमापतितमिति पञ्चमः पक्षः।  
 सेयं मतानुज्ञा तवापि मदुक्तदोषमनुद्धृत्य तृतीयपक्षे समानदोषं प्रसञ्जयतो भवतीति षष्ठं पक्षं प्रतिवाद्दाह--  
(सू) स्वपक्षलक्षणापेक्षोपपत्त्युपसंहारे हेतुनिर्देशे परपक्षदोषाभ्युपगमात् समानो दोषः॥  
वादिनः स्वपक्षः स्थापना,तल्लक्षणो द्वितीयः पक्षो जात्युत्तरं, तल्लक्ष्यीकृत्य तस्य प्रवृत्तेः । तस्यापेक्षोपेक्षा, अनुद्वार इति यावत् । ततः परपक्षेऽपि उपपत्त्युपसंहारः परापादितदोषोपसंहारः प्रतिषेधेऽपि समानो दोष इति । इत्थमिति हेतुनिर्देशश्च तस्मिन्नुपपत्त्युपसंहारे हेतुनिर्देशे च पुनरपि समानो मतानुज्ञदोष इति ॥  


** इति श्रीमदुदयनकृतौ प्रबोधसिद्धिनाम्नि न्यायपरिशिष्टे पञ्चमस्य  
 प्रथमाह्निकम्॥**

**---------------------------------------------**





** ॥ श्रीः॥  
 ॥ न्यायपरिशिष्टम् ॥   
 ॥द्वितीयाह्निकम्॥**


 अथ निग्रहस्थानविशेषलक्षणमाह्निकार्थः । तद्विभागार्थं सूत्रम्--प्रतिज्ञाहानिरित्यादि निग्रहस्थानानीत्यन्तम्। कथायामखण्डिताहङ्कारेण परेणापरस्याहङ्कारखण्डनमिह पराजयो निग्रहः। स एतेष्वियत्स्वेवं नामकेषु अवतिष्ठते इति वाक्यार्थः। हेतुहान्युदाहरणहानिविरोधादीनां एष्वेवान्तर्भावादवसरासङ्करेण सावकाशत्वाच्च । तथा च वक्ष्यामः। एकप्रयोजनानामप्यमीषां शिष्यहिततया व्यवहारोपयोगि-प्रादिस्विकवैधर्म्य संसूचनार्थमसमासः। स्वकार्ये परस्परनिरपेक्षत्वकथनार्थं च । तच्च प्रतिलक्षणं वक्ष्यते । चस्त्वर्थः। तेनैतेषामेव कथाबाह्यानां अबाह्यानामपि अपरस्मारोन्मादादिदशापन्नानां झटिति संवरणेन तिरोहिताप सरणापुरस्फूर्तिकानधिकृतोद्वोधितानाञ्च व्यवच्छेदः। तथाविधानां तात्तकालिकातत्वज्ञानलिङ्गत्वेऽपि प्रतियोगिव्यपेक्षया सुज्ञत्वासुज्ञत्वं प्रत्यलिङ्गत्वात् । तद्धि निग्रहस्थानस्य रुपमन्यथातिप्रसङ्गादिति ॥  
(सू) प्रतिद्दृष्टान्तधर्मानुज्ञा स्वद्दृष्टान्ते प्रतिज्ञानहानिः॥  
 एतद्दथाभाष्यं वार्तिकानभिमतं गौणत्वप्रसङ्गात् मुख्यासङ्ग्रहाच्च । यथावार्तिके नाव्यापकं पक्षहेतुद्दृष्टान्तदूषणादिहानेरसङ्ग्रहात् । न च सा न निग्रहस्थानमविशेषात् । तत् कथमेतत्?उच्यते --उपलक्षण लक्षणपदव्याख्यानपरं भाष्यम्। उपलक्ष्य लक्ष्यपदव्याख्यानपरञ्च वार्तिकम्। मुख्यार्थद्वारमपहायोपलक्षणायोगात् । किं पुनः अत्रैवोपलक्ष्यते?प्रतिज्ञापदे निर्वाह्यनिर्देशः। विवादे हि यद्दथा निर्दिश्यते तद्दथा निर्वाह्यते, तेन यो यथा साध्यत्वादिना निर्दिष्टस्तस्य तथा निर्वाह पश्यतस्तत्परित्यागः प्रतिज्ञाहानिरिति सूत्रार्थः।  
 एवञ्च लक्ष्यपदनिरुक्तयैव लक्षणसिद्धौ द्वितीयप्रकारसूचनार्थं लक्षणारम्भः। यदि दुष्टमेतन्माभूदिति वा कण्ठतः अन्यथास्त्विति वा अर्थतोवाऽस्याः प्रवर्त्तनात् । तद्वार्तिककृद्दिशा द्दृष्टान्तः पक्षः, स च यथोक्तनिर्देशमुपलक्षयति । भाष्यकृद्दिशा तु द्दृष्टान्त उक्ते सम्प्रतिपत्तिं उपलक्षयति, तद्विपरीतोपगमः प्रतिज्ञाहानिरिति सर्वं समञ्जसम्। तत्र साध्यधर्महानिर्वार्तिके । साधनधर्महानिस्तु अनित्यः शब्दः प्रमेयत्वादित्युक्तेऽनैकान्तिकत्वेन च दूषितेऽस्तु तर्हि कृतकत्वादिति यथा । पक्षहानिस्तु, अनित्ये वाङ्गमनसे कार्यत्वात् इत्युक्ते भागासिद्धया च प्रत्युक्ते अस्तु तर्हि वागे वास्मादनित्येति यथा एतास्तितस्रो विशेषण द्वारेणापि द्रष्टव्याः । तद्दथा कुनैयायिकेन विवादाध्यासितं बुद्धिमत्कर्तृपूर्वकमिति पक्षीकृते बुद्धिमदिदमिति विशेषणे सामर्थ्ये च वर्णिते तर्हि कर्तृपूर्वकमेवास्त्वितिसाध्यविशेषणहानिः। प्रत्नकार्यत्वादित्युक्ते तथैव प्रत्युक्ते कार्यत्वादित्यस्तु इति साधनविशेषणहानिः।प्रयत्नकार्यत्वादित्युक्ते तथैव प्रत्युक्ते कार्यत्वादित्यस्तु इति साधनविशेषणहानिः । विवादाध्यासितं क्षित्यादि कर्तृपूर्वकमिति प्रकृते बुद्धिमदिति ज्ञाते शङ्कराचार्यद्दृशा दूषिते तर्हि विवादाध्यासितमेवास्त्विति पक्षविशेषणहानिः । द्दृष्टान्तहानिस्तु, अनित्यः शब्दः प्रत्यक्षगुणत्वादद्व्यणुकरुपदियुक्ते साधनविकलतया च दूषिते मा भूत्तर्हि द्वयगुणकरुपमुदाहरणं घटरुपं भविष्यति, न चोदाहरणमादरणीयमिति न्यायादिति यथा, यथा वा बौद्धस्य व्यतिरेकोदाहरणबलेन क्षणभङ्गसाधने प्रवृत्ते अप्रामाणिकत्वेन च दूषितेऽस्तु तर्हि घट एवान्वयेनेति । द्दृष्टान्तगतत्वेन साध्यधर्महानिस्तु भाष्ये । साधनधर्महानिस्तु पूर्ववत् द्यणुक उदाहृते तद्वदेव साधनविकलतया दूषिते अस्तु तर्हि कार्यत्वहेत्वाधारतयेदवोदाहरणमिति यथा । अत्रापि विशेषणहानिरुहनीया । तद्दथा यत्कर्तृकं तदनित्यं यथा घटद्रव्यमित्युक्ते द्रव्यपदानर्थक्ये चोद्भाविते अस्तु तर्हि घट इत्येवेति द्दृष्टान्तविशेषणहानिः। एवं अस्त्याकारणसामग्रीप्यत्रास्ति पदानर्थक्ये यत्कार्यं तद्बुद्धिमत्कर्तृपूर्वकं यथा घट इत्युदाहृते पूर्ववच्च दूषिते तर्हि पूर्वकमेवास्त्विति साध्यविशेषणहानिः। एवं पूर्ववत् साधनविशेषणहानिर्द्दृष्टान्ते । दूषणहानिस्तु निरनुयोज्यानुयोगोद्भावनानन्तरं दूषणान्तरपरिग्रहेण द्रष्टव्या। यथा यदि नाम स्वसिद्धान्तस्तु तर्हि बाधित इत्यादि । एतासाञ्च हानीनां सर्वत्र संव्यवहारित्वात् नोक्तेन सम्भवः। शास्त्रव्युत्पन्ना नैवमभिदधतीति चेत्, न;शास्त्रेष्वप्येवंरुपव्यवहारदर्शनात् । प्रक्रान्तदोषपरिहारौपयिकत्वाच्च । निस्मीम्ना च प्रतिभाक्षयेन किंकर्तव्यतामोहमहिमेति पूर्वनिग्रहप्रवृत्तौ च नावसरत्वादप्रवृत्तौत्यागा योगादेर्निग्रहस्थानमिति चेत्, न;त्यागेनैव पूर्वस्य परिहारात् ॥  
तर्हि पूर्वकमेवास्त्विति साध्यविशेषणहानिः। एवं पूर्ववत् साधनविशेषणहानिर्द्दृष्टान्ते । दूषणहानिस्तु निरनुयोज्यानुयोगोद्भावनानन्तरं दूषणान्तरपरिग्रहेण द्रष्टव्या। यथा यदि नाम स्वसिद्धान्तस्तु तर्हि बाधित इत्यादि । एतासाञ्च हानीनां सर्वत्र संव्यवहारित्वात् नोक्तेन सम्भवः । शास्त्रव्युत्पन्ना नैवमभिदधतीति चेत्, न;शास्त्रेष्वप्येवंरुपव्यवहारदर्शनात्। प्रक्रान्तदोषपरिहारौपयिकत्वाच्च । निस्मीम्ना च प्रतिभाक्षयेन किंकर्तव्यतामोहमहिमेति पूर्वनिग्रहप्रवृत्तौ च नावसरत्वादप्रवृत्तौत्यागा योगादेर्निग्रहस्थानमिति चेत्, न;त्यागेनैव पूर्वस्य परिहारात्॥  
 न हि त्यक्तस्य दुष्टत्वेऽस्य काचित्क्षतिः अतिप्रसङ्गात् । अतः पूर्वपरिग्रहव्यवस्थापनाय त्याग एवोद्भाव्यः। तथापि, तदर्थ एवास्योपयोग इति चेत्, न; स्वयमप्यशक्तिसूचकत्वात् सतस्यागवत्। तथापि विरोध एवास्यान्तर्भावः परिग्रहत्यागयोरेकत्रासम्भवादिति चेत्, न; त्यागमनुद्भाव्य विरोधस्य व्यवस्थापयितुमशक्यत्वेन जघन्यत्वादिति । सेयं हानिः सदसद्विषया प्रत्युत्तरानुपादीति तदुत्तरकक्ष्योद्भाव्या तत्रोपेक्षिता निग्रहहेतुः आपन्नदोषपरिजिहीर्षया हेतुः। असद्धानौ पर्यनुयोज्योपेक्षणसहचारिणी । उद्भावितविषयमावहतीति अवश्यमुद्भाव्या । वादे तु सम्भाविताप्युपेक्षणीया, तदुद्भावनस्य तत्वज्ञानानङ्गत्वात्;सद्विषयासम्भाव्येव तदुद्भावनस्य तदङ्गत्वात् । उक्तं निर्वहेदिति रहस्यमत्रेति।  
(सू) प्रतिज्ञातार्थप्रतिषेधे धर्मविकल्पस्तदर्थनिर्देशः प्रतिज्ञान्तरम्॥  
प्रतिज्ञातार्थे दूषिते तत्प्रतिचिकीर्षया विशेषणान्तरप्रक्षेपेण पुनस्तद्वचनं प्रतिज्ञान्तरमिति सूत्रार्थः। तथा हि, 'धर्मविकल्पादिति विशेषेहेतुमाह । तथा च तदर्थतानिर्देशस्य दर्शिता व्यब्लोपे पञ्चमी। धर्मविकल्पं प्रक्षिप्येत्यर्थः। तथापि प्रतिज्ञातार्थोऽपि तत्र निर्दिश्यत इति कुतो लभ्यत इत्यत आह--'तदर्थे'ति। तस्येवार्थस्य निर्देश इति वा, तदर्थं साध्यसिद्धयर्थं निर्देश इति वा, उभयथापि न कश्चित् विशेषः । तदर्थं निर्देश इति तु वदता भाष्यकृता दोषपरिजिहीर्षास्य मूलमिति दर्शितम्। न हि तामन्तरेण स्वस्थोऽदूषिते विशेषणं प्रतिक्षेप्तुमर्हत्यतिप्रसङ्गात् । कथं नित्या वर्णाः श्रावणत्वात् शब्दत्ववदित्युक्ते ध्वनिभिरनैकान्तिक इति च प्रत्युक्ते सध्वनयो वर्णा नित्या इति पक्षविशेषणविधाक वनैकान्तिकपरिहारात् । शब्दो नित्यः कार्यत्वान् इत्युक्ते ध्वनिभिर्भागे सिद्धसाधनमिति च प्रत्युक्ते वर्णात्मकः शब्दो नित्य इति पक्षविशेषणाधिकोक्तौ सिद्धसध्यतापरिहारात् । अग्निमदिदं सुरभि मलिनधूमवत्वादित्युक्तेऽसर्थविशेषणतया च प्रत्युक्ते साग्निकृष्णागरुमदिदमिति साध्यविशेषणान्तराधिकोक्तौ विशेषणासामर्थ्यपरिहारात् ।विवादाध्यासितं बुद्धिमत्पूर्वकमित्युक्ते सिद्धस्याध्य तया प्रत्युक्ते उपादानाद्दभिज्ञ पूर्वकमिति साध्यविशेषणेनाधिकोक्तौ सिद्धसाध्यतापरिहारात् तदेतत्पक्षतद्विशेषणसाध्यतद्विशेषणप्रतिक्षेपेण चतुर्विधम्।  
एवं दूषणान्तरपरिहारार्थमपि प्रवर्तते अवान्तरभेदाच्चानन्तयम्। इदं तु वर्ण्यते, अनित्यः शब्द ऐन्द्रियकत्वात्--इत्युक्ते सामान्येन व्यभिचाराच्च प्रत्युक्ते सामान्यमैन्द्रियकं सर्वगतं शब्दस्त्वनित्योऽसर्वगत इति साध्यान्तर प्रतिक्षेपः किमर्थः?न ह्यनेनानैकान्तिकत्वमापादितमपास्यते, नासर्वगतत्वं प्रसाध्यते ना हेतुं विशेष्य तत्परिहरिष्यामि इति मनोरथेन प्रवृत्त्युपपत्तेः। तर्हि तत्सिद्धये हेतुमपि किंचित् ब्रूयात् सभाक्षोभेण स्तम्भितत्वादवचने वा न्युनं स्यादिति चेत्, न;पूर्वोपक्रान्तस्य हेत्वादेर्विद्दमानत्वेन न्यूनतानवकाशात्।  
 तथापि पूर्व एव निग्रहोऽनुवर्तते, अपरिगतत्वात् । न च निगृहीतो निग्रहमर्हति अतिप्रसङ्गादिति चेत्;न, अनुद्भावने किमयमनेन परिहृतोऽथ नेति मत्वा प्रतिभया तूष्णीमास्ते किं वा पूर्वदूषणावस्कन्दनात् किमत्र वक्तव्यमिति मत्वेति परिषत्सन्देहानुवृत्तेः उत्कृष्टानुत्कृष्टव्यवस्थानुपपत्तिप्रसङ्गादिति । तथापि पूर्वमेव दूषणमुद्भावयेदिति चेत्, न ।एवं हि प्रतिवदेत् तथापि पूर्वप्रतिज्ञायामैन्द्रियकत्वं अनैकान्तिकं एवेति । यद्वा, एकस्मिन्नपि प्रतिज्ञार्थे तदनैकान्तिकमेवेति । यद्वा नानेन साध्यान्तरोपक्षेपेण तत्परिहृतमिति। सर्वथा अर्थतः कण्ठतो वा न प्रतिज्ञान्तरमनुद्भाव्यस्थातुं शक्नुयात्। न चेदमर्थान्तरं प्रक्रान्तोपयोगादिति । अथ हेत्वन्तरं कुतः पृथगस्मात् क्रियते हेतुहानिवत् तदुपलक्ष्येत । अन्यथा उदाहरणान्तरमपि लक्षणीयं स्यात् । तद्दथा, अनित्यश्शब्दः सामान्यवदस्मादिबाह्येन्द्रियग्राह्यत्वात् यदस्मदादिबाह्येन्द्रियग्राह्यो तदनित्यं यथा घट इत्युक्ते प्रयोजकांशशून्यतया च प्रत्युक्ते सामान्यवत्वे सतीदमुच्यत इति । एवं तथा चायमस्मदादिबाह्यकरणग्राह्य इत्युपनये न्यूनतया प्रत्युक्ते तथैव विशेषणोपादाने उपनयान्तरम्। एवमेव, बहुलबाह्यकरणप्रतिज्ञैकदेशोपसंहारे तथैव प्रत्युक्ते पुनस्समस्तोक्ता निगमनानन्तरमिति । सत्यं, साध्यसाधकभागभेदविवक्षया तु हेतोरभेदोपन्यासो, वाक्यप्रयोगस्योभयशरीरत्वात् । तत्र प्रतिज्ञानत्रं प्रयोज्यान्तरं निगमनान्तरमिति प्रतिज्ञान्तरप्रपञ्चः । हेत्वन्तरं प्रयोजकान्तरं उपनयान्तरमिति हेत्वन्तरप्रपञ्च इति । एतस्यापि परिकरशुद्धिः प्रतिज्ञाहानिवत् द्रष्टव्या । इदं तु चिन्तनीयम्।  
 कथमेतत्प्रतिज्ञाहानितो न भिद्दते, यावतात्रापि विशिष्टोपादानाविशिष्टस्य हानिरेव?न, स्वरुपस्यापरित्यागात् । पश्चादुपादीयमानविशेषणाभावस्य प्रागप्यनुत्पादनात् । न च स्वरुप विशेषणाभ्यां अन्योऽविशेषो नाम यस्य त्यागात् हानिः स्यात् । तत्र कक्ष्यान्तरेण न विशेषयेदिति रहस्यम्॥ प्रतिज्ञाहेत्वोर्विरोधः प्रतिज्ञाविरोधः॥ अत्र 'प्रतिज्ञाहेत्वो'रिति वाक्यगतप्रतियोगिद्वयोपलक्षणपरं विरोधस्य चोभयनिष्ठत्वात् लक्ष्यगतप्रतिज्ञापदमप्युक्तमात्रोपलक्षणपरम्। एकपदोत्कीर्तनञ्च तदंशविरोधसूचनेनावयवान्तरोपलक्षणभ्रमं निवारयति। तेनैकस्मिन् वाक्ये तदंशयोरवान्तरवाक्ययोः पदयोवा मिथो व्याघात उक्तविरोध इति सूत्रार्थः। एकक्तृकवाक्यविषयत्वान्नापि सिद्धान्तसङ्करो, विपरीतव्याप्त्युपदर्शनप्रयासाभावान्न विरुद्धहेत्वाभाससङ्करः। यद्दपि च विरोधेऽवसश्यं हेत्वाभासाऽनुप्रवेशः, तथापि तस्य जघन्य प्रतीतत्वात्तमुपेक्ष्य विरोध एवोद्भाव्यः, सम्प्रत्येकत्वेनापेक्षानर्हत्वात् । स च बहुप्रकारः प्रतिज्ञापदयोः प्रतिज्ञाहेत्वोः प्रतिज्ञोदाहरणयोः प्रतिज्ञोपनययोर्मिथो हेतुविरोधाभ्यामनवकाशात् । प्रतिज्ञानिगमनयोः हेतुस्वपदयोः हेतुद्दृष्टान्तयोः हेतूपनययोः द्दृष्टान्तस्वपदयोः प्रतिज्ञातर्कयोः एवं दूषणवाक्येऽपि स एव प्रपञ्चः। क्वचित्सर्वत्र धर्मिनिषेधात्, यथा नास्त्यात्मेति । धर्मनिषेधाद्वा, यथेश्वरो न कर्तेति । धर्मिविधेर्वा, यथा अतीतमस्तीति । धर्मविधेर्वा, परमाणवः सावयवा इति । स्वरुपतो यथा हेतुव्यापारात्प्रागपि सत्कार्यं कार्यत्वादिति । विशेषणद्वारा वा, यथा मध्येऽप्यसत्कार्यमाद्दन्तयोरसत्वादिति । एवंविधानाञ्च परमतप्रतिषेधाभि प्रायाद् दुःखलोपाद्वा द्दृष्टान्ताभासलाभतरलतया प्रमादाद्वा सभाक्षोभाद्वा उक्तिसम्भवः। सोऽयं प्रथमकक्ष्यानुपाती उत्तरकक्ष्योद्भाव्यः वादेऽपि। अन्यथा तत्वप्रतिपत्तिव्याघातात्। शेषं पूर्ववत् ।  
मिथोव्याहतं न वदेदिति रहस्यम्॥  
(सू) पक्षप्रतिषेधे प्रतिज्ञातार्थापनयनं प्रतिज्ञासन्न्यासः॥  
 अत्रापि प्रतिज्ञापदं उक्तमात्रोपलक्षणपरं;तथा पक्षशब्दोऽपि । अपनयनमपलापः। उक्तसन्यास इत्यर्थः। न च स्वस्थोऽकस्मादेवोक्तमपलपतीत्यत उक्तं पक्षप्रतिषेध इति पक्षप्रतिधेषे परेण कृते सति । तेन च तत्परिहारार्थमिति तात्पर्यमिति । उक्तैषणेभ्यः स्फूर्तिदशां कश्चिदुक्तं त्यजेत्, कश्चिद्विशेषयेत्, एवं कश्चिदपलपेदितित्रिधा प्रत्यवस्थानसम्भवः। स्तेनवत्सोऽपि हि द्रव्यं त्यागेन वा निवृत्तिमिच्छेत्, स्वीयतया भ्रमेण वा विशेषयेदपलपेद्वा इति नालौकिकोऽयं प्रकारः । न चातिप्रसङ्गः अपह्नवनिर्वाहेण दूषणपरिहारात् कपालोत्रोदिना तदपि सिद्धे चोरवदेव । न च पूर्वनिग्रहेणैव गते किमनेनेति वाच्यं, तस्य अपह्नवेनापास्तत्वात् । तस्यापह्नवमनुद्भाव्य व्यवस्थापयितुं अशक्यत्वात्। न चैवं तादर्थ्यमेवास्य, स्वयमेवापकृष्टत्वसूचकत्वादिति । सोऽयं चतुष्प्रकारः क एव माहेति वा परपक्षोऽयं मयोक्त इति वा, स्वोक्तमेव सत्वयेदमुक्तमिति वा, परोक्तमेव त्वयानूदितमिति वा । इति वा नासम्भवी चायं,तत्वबुभुत्सुतया स्खलितसङ्गूहनाभावात् । अबुद्धिपूर्वकस्तत्रापीत्येके । शेषं हानिवत्।  
 अनुवादप्रोज्वलदूषणोपारुढं नापलपेत् इति रहस्यम्॥  
(सू) अविशेशोक्ते हेतौ प्रतिषिद्धे विशेषमिच्छतो हेत्वन्तरम्॥  
 अत्र हेतुपदेन वाक्ये साधनभागमुपलक्षयति । इच्छया च तद्वचनं तेन प्रथममविशिष्टं साधनभागमभिधाय पुनर्विशेषेण तद्वचनं हेत्वन्तरमित्यर्थः। न च स्वस्य एतदकस्मात् भवतीत्यत उक्तं प्रतिषिद्ध इति । तेन प्रतिषेधोज्जिहीर्षयेति तात्पर्यम्। तदिदं हेतुविशेषणादुदाहरणप्रयोजकावरविशेषणात् उपनयविशेषणात् दूषणविशेषणाद्वेति चतुर्विधम्।  
 तत्र प्रथमं यथाभाष्यं--तदुत्तरद्वयं प्रतिज्ञान्तर उदाहृतम्। चतुर्थं तु प्रयुक्तेहेता वसाधकोऽयं सपक्षे सत्वादनित्यत्वे प्रमेयत्ववदित्युक्ते जात्युत्तरतया च परिहृते विपक्षगतत्वे सति सपक्षे सत्वादिति यथा,एवं विपक्षव्यावृत्तत्वात् इत्युक्तवा सपक्षव्यावृत्तत्वे सतीति यथा, एवं सन्दिग्धत्वात् इत्युक्ते । असिद्धतया च दूषिते व्याप्तत्वेनेति यथा एवं प्रत्यभिज्ञानबाधितत्वादित्युक्ते, लूनपुनर्जातकेशादिना च प्रयुक्ते अविसंवादिप्रत्यभिज्ञयेति यथेत्यादि सर्वं दूषणेषु स्वयमूहनीयम्। एतच्चस्थापनागतं दूषणगतं वा परोक्तदोषप्रतीकारे हेत्वन्तरमेव । अप्रतीकारेऽपि यद्दपि यथाक्रमं हेत्वाभासनिरनुयोज्यानुयोगौ सावकाशौ, तथापि हेत्वन्तरमेव वाच्यं, विशेषणाभिधानेनापि विशिष्टमसामर्थ्यसिद्धस्वीकारत्वात्। उत्तरयोः तत्साध्यत्वात् । यथा अनित्यः शब्दः सामान्यवत्वे सति बाह्यकरणग्राह्यत्वादित्युक्ते योगिप्रत्यक्षैः परमाणुभिरनेकान्तेन च प्रत्युक्ते अस्मदादीति हेतुविशेषणाद्दुक्तौ अदुष्टस्यैव दोषाभासदर्शनात् । विशेषमिच्छतस्तु पर्यनुयोज्योपेक्षण सहकृतमिदं हानिवत् प्रतिज्ञान्तरवत् । तद्वदेव च परिकरशुद्धिरप्यस्येति ॥  
(सू) प्रकृतादर्थादप्रतिसम्बद्धार्थमर्थान्तरम्॥  
 अर्थान्तरमिति लक्ष्यनिर्देशः । अन्यदित्यध्याहारात् पञ्चम्युपपत्तिः। अन्यथा तृतीया स्यात् । लक्ष्यपदावृत्तेर्वा ल्यब्लोपे वा प्रकृतमपेक्ष्येत्यर्थः। प्रतिसम्बन्धोऽनुरुपसम्बन्धः। तेनाप्रतिसम्बन्धोऽननुरुपसम्बन्धः वचनं इत्यर्थः। एतदुक्तं, प्रकृतं साधनं दूषणाशयापक्रम्य तदङ्गभिधानमर्थान्तरमिति । तच्च परमतस्वमतोभयानुभयभेदेन चतुर्विधः। तद्दथा अनित्यः शब्दः ऐन्द्रियकत्वात् कार्यत्वात् गुणश्च स आकाशस्य, तदेवोबाधिवशात् श्रोत्रस्थेन चायं गृह्यते समवायादित्यादि। तथैवोपक्रम्य परमते च द्रव्यं शब्दः संयोगग्राहयोऽभिव्यक्तिधर्मा चायमित्यादि । तथैवोपक्रम्यानुमानगम्यस्यानित्यत्वम्। अनुमानञ्च प्रमाणं तच्चतुर्विधम् षड्विधं वा । किञ्चित्सत्तामात्रेण गमयति, किञ्चिज्ज्ञातं सदित्यादि। तथैवोपक्रम्य हेतुरयं हेतुश्च हिनोते र्धातोरित्यादि । झटित्यसमञ्जसबुद्धया समाधानं प्रतिसन्धानस्य तिरोधित्सया स्वोक्तिसम्भवम्। नन्वपरिपूर्णे प्रकृतवाक्येऽर्थान्तरमभिदधतो न्यूनत्वमेवोद्भाव्येत, पूर्णेऽप्यदुष्टे किमित्यर्थान्तरमवतारयेत्। दुष्टेऽपि दोषमुपेक्ष्य नार्थान्तरोद्भावनस्योपयोगः। न चार्थान्तराभिधानेऽपि प्रतिज्ञान्तरवत्पूर्वदोषः परिहृतो भवेत् येनोपादीयेत। एवमेवाभिधाने चातिप्रसङ्गः इति । न दुष्टत्वे तिरोधित्सया सुलभत्वाददुष्टत्वेऽपि दुष्टबुद्धेः कदाचित्सम्भवात् । न्यूनस्य वाक्यस्य वा दोषस्य तद्वादिन्युपरतवचसि दत्तावसरे चोद्भाव्यत्वात् । अन्यथात्वे चातिप्रसङ्गात् । एतस्योच्यमानग्राह्यत्वात् तत्सम्भेदेऽप्येतदेवोद्भाव्यम्। अत एव न न्यूनापेक्षायामपि उपेक्षण निग्रहः अवसरे हि तत्तथा स्यात्, अवसरोद्भावनावदिति ॥  
 प्रकृतोपयुक्तमेव वाच्यमिति रहस्यम्---  
(सू) वर्णक्रमानिर्देशवन्निरर्थकम्॥  
 वर्णक्रम वदित्यनेनावाचकप्रयोगमुपमिनोति । तेनावाचकप्रयोगो निरर्थकमित्यर्थः । तस्य चतुर्धा प्रयोगसम्भवः प्रमादात् । यथा लिङ्गविभक्ति वर्णविपर्यासः। वाचकाभिमानात्, यथा कृत्तद्धितस माख्यातविपर्यासः। अभ्यासात्, यथा संस्कृतमुपक्रम्यापभ्रंशवचनम्। विकल्पितविशेषोक्तेः, यथार्थपरशब्द परताप्रकार व्युदासेन स्वरुपपरतायां वाङ्मात्र मिति । कुतः पुनरेतन्निग्रहस्थानं एवमप्यर्थ प्रतीतौ?शब्दप्रयोगस्य तावन्मात्रत्वादिति चेत्, न;मीमांसकादिकं प्रतिवाचकापभ्रंशविभागस्य सिद्धत्वात् । यस्याप्ययमसिद्धस्तेनापि समानसमयैरेव पदैर्वक्तव्यम्। अन्यथा कथावाक्यनिष्पत्तेः तादर्थ्यव्याघातात्। के समानसमयाः शब्दा इति दुरुहं परबुद्धेरप्रत्यक्षत्वादिति चेत्, न;प्रागेव तदुपाय व्याकरणव्यवहाराभ्युपगमात् । न चैवम्भूतानां विपर्यासानां परिषत्प्रतिवादिसमान समयता, अर्थप्रत्ययस्तु मणिप्रभायां मणिबुद्धिन्यायेन भवन्नपि न तेषां सार्थकत्वमवस्थापयतीति युक्तमस्य निग्रहस्थानत्वम्। अन्यथा तु असामर्थ्यसंवरणार्थं दाक्षिणात्यस्य स्वदेशभाषया प्रत्यवतिष्ठमानस्य किं कर्तव्यं इत्यज्ञानमेवोत्तरवादिनः सर्वत्रेति। गतं कथाव्यसनेन । तस्मात् समानसमयैरेव पदैर्वक्तव्यमिति रहस्यम्।  
(सू) परिषत्प्रतिवादिभ्यां त्रिरभिहितमप्यविज्ञातं अविज्ञातार्थम्॥  
त्रिरभिहितमपि वादिना परिषत्वप्रतिवादिभ्यां अविज्ञातं अर्थवत्तया अविज्ञातार्थमित्यर्थः। वाचकप्रयोगत्वान्निरर्थकादस्य भेदः। अनन्वयानिश्चयेनापार्थकत्वात्। पराज्ञाननिग्रहापादानव्यामोहात् सभाक्षोभाद्वा अस्योक्तिसम्भवः। तच्च त्रिविधं स्वीयतन्त्रमात्रारुढम्। यथा पश्चस्कन्धद्वादशायतनचतुरार्यसत्येत्यादि बौद्धानां, रफ्यकपालपुरोडाशादि मीमांसकानां इत्यादि। समाननामधेयवान् तत्केतुमत्वात् रसिनीवदित्यादि। पदप्रविवेकोपायाभावापादितसन्देहं यथा श्वेतो धावतीति । अत्र प्रथममुभयानुमत्या क्वचिदपादीयेतापि वादिनोः परस्परमताभिज्ञान शौण्डीर्यात् ।अन्यथा सोऽप्यर्थासाधारण पदैरेवं प्रतिपाद्दः । तदुत्तरं तु द्वयं मनुपादेयमेव । परिषत्प्रतिवादिनो र्जाड्यविवादिवाक्यादवबोधोपपत्तेर्नेदं निग्रहस्थानमिति केचित्, न;यथोक्तस्य बोधानुपायत्वात् । लोकरुढमगमितयोगं प्रकरणाद्दापन्नं विशुद्धमदूरोच्चारितं हि पदजातं अर्थप्रतीतेरङ्गम्। एतद्विपरीतमुपाददानो वादी निग्राह्य एव । अन्यथा वैयर्थ्यात् प्रतिवाद्दपि गमितयोगोदिभिर्जल्पन्नपि न विनिगृह्यते। तथा च कथाभासानां अपि अनाभासतेति स्यात्। तर्हि किं  
त्रिरिति नियमः कुत इति चेत्, ततः प्रतिपत्तेरनन्यहेतुकत्वात् । न हि बुसुत्सया पुनरभिधायति परिषदनवगता चेति संभवति। नावस्थेयत्वयोग्यानां प्राश्निकानां सर्वेषामेव त्रिभङ्गयन्तराभिहितमसाम्प्रत्यायिकं चेत्यन्यत्रोक्तिद्दृष्टेः । न चाव बुद्धेऽपि बौद्धा न्नाङ्गीकुर्यात्परिषदिति सम्भवति, वीतरागत्वात् । तस्मात् त्रिरिति नियम एवेति। रुढैरेव पदैर्वक्तव्यमिति रहस्यम्॥  
(सू) पौर्वापर्ययोगादप्रतिबन्धार्थमपार्थक्यम्॥  
 पौर्वापर्यं विशेषणविशेष्यभावः। तस्य येन वादयोगो निराकाङ्क्षत्वं, तस्मादप्रतिसम्बन्धार्थमनन्वितार्थमपार्थकं पदजातं वाक्यजातं वेत्यर्थः। एतस्य साभिधेयत्वान्निरर्थकासङ्करः। अनन्विततया चान्वयतोऽर्थान्तराद्भेदः। तच्च त्रिविधं,मुख्यं यथाभाष्योदाहृतं, व्यवधानानन्वयम्। यथा गच्छति पयसाश्वेन भुक्तवा नगरं चैत्र इति। विशेषानन्वयं यथा पदार्थाभ्युपगमेऽपि सम्भावितसमस्तान्वयप्रकारखण्डनात्तदनभ्युपगमेन द्रष्टव्यम्। विकल्पान्तःपाति प्रक्राराभ्युपगमेन यथोक्तखण्नमेव निग्रहः । असमर्थविशेषणानन्वयं चतुर्थमस्तीति केचित्। तदशिष्यमसाम्प्रदायिकत्वात् । अतिप्रसङ्गाच्च हेत्वाभासान्तर्गतं हि तदिति वार्तिकात् । न च तत्वतोऽन्वय प्रतीतिरेव न स्यात् । भूतात्वसावसामर्थ्येन बाध्यते। तथाचापार्थकत्वे विरोधहेत्वाभासादीनामत्रैवान्तरर्भावः स्यात्। तस्मात् यत्रैवान्वया नवगतिस्तदेवापार्थकं न तु यत्रैव बाध्यते तदपीति।  
 एतेन व्यधिकरणानन्वयमपि अपार्थकमिति निरस्तम्। उक्तिसम्भवस्तत्र प्रकारद्वयस्य पराज्ञानापादानव्यामोहाद्वा, प्रतिवाद्दापादनाद्वा । मुख्यस्य तु कथं?न हि योग्ययोस्वस्थं परप्रतिया दनाय प्रवृत्तो मुख्यतोऽनन्वितं जल्पतीति । न तु छलस्य वास्तवेना नन्वयेन तरलितस्य तथोक्तेरुपपत्तेः। यथा महाजनपरिगृहीता वेदाः नार्वाचीनपुरुषप्रणीताः, अनादिश्च संसारः, अकर्तृकश्च कविद्दादिः जगद्वैचित्र्यञ्च न निर्हेतुकमित्याद्दनन्वितं सूत्रितप्रायमिति । अनन्वितं न ब्रूयादिति रहस्यम्॥  
(सू) अवयवविपर्यासवचनं प्राप्तकालम्॥



(सू)अवयवविपर्यासवचनं प्राप्तकालम्॥  
निगदव्याख्यानमेतत् । अवयवशब्दस्त्वत्र समस्तकथाभाग सङग्रहे चतुर्विधमेतत्। वादवादाङ्गावयवतदङ्गविपर्यासभेदात् । वादिप्रतिवादिनियमलक्षणेन त्वारम्भेण पञ्चविधमिदम्। वादिना हि प्रयोगो विधेयः। तदनन्तरं सङ्क्षेपतो विस्तरतो वा हेत्वाभासोद्धारश्च कर्तव्यः। प्रतिवादनामपि जल्पे वादिप्रयुक्तं हेतुमुपालभ्य स्वपक्षे साधनमभिधेयम्। अथ हेत्वाभासा उद्धरणीया इति क्रमः। तत्र वादी यदि प्रथमत एव हेत्वाभासानुद्धरति पश्चच्च हेतुं प्रयुङ्क्ते तदा वादाङ्गविपर्यासः। प्रतिवादी वा यदि प्रथमत एव स्वपक्षे साधनमभिधत्ते, पश्चाच्च परोक्ते हेतौ दोषं, तदा वादाङ्गविपर्यासः। अवयवविपर्यासस्तु प्रसिद्धः। तदङ्गविपर्यासो यथा सकर्तृकं विवादाध्यासितमिति ।एतस्य सभाक्षोभादुक्तिसम्भवः। अर्थप्रत्यायने क्रमो न विवक्षितः, व्यतिक्रमेणाप्यर्थप्रतीतेः इति अभिमानाद्वा।  
 ननु युक्त एवायमभिमान इति चेत्, न;अप्रयुक्ते हेतौ दोष चर्चाया निराश्रयत्वात् । उपस्थिते दूष्यहेतौ स्वपक्षसाधनस्याप्रस्तुतत्वात् । तस्मात्तदङ्गानां क्रमो विवक्षुत एव । अवयव तदङ्गानाञ्च चर्चित एव प्रथमेऽध्याये । एवञ्च व्यतिक्रमेणाप्यर्थप्रतीति कर्तृतासदिवादिवदत्र द्रष्टव्येति । आकाङ्क्षादिक्रमेण ब्रूयादिति रहस्यम्॥  
(सू) हीनमन्यतमेनाप्यवयवेन न्यूनम्॥  
 नन्वसम्बन्धमेतद्वादान्तर लोप प्रसङ्गात् । तथा हि सौगतो द्वयवयवं प्रयोगं कुर्यात् न्यूनेन निगृह्येतः अनुग्रहे वा प्रतिवादिपर्यनुयोज्यमुपेक्षेत। पञ्चावयवे त्वसाधनाङ्गवचनेन निगृह्येत। तथा स्वीकारे वा अपसिद्धान्तेन । ततो द्यवयवे प्रयुक्ते नियमेन न्यूने चोद्भावेतिऽवयवानमनङ्गता बौद्धेन वक्तव्या । नैयायिकेनापि अङ्गता तेषांव्युत्पादनीयेति कथा निष्ठता स्यात्। न चैवमेवास्त्विति वाच्यं, निग्रहस्थानान्तरव्युत्पादनवैयर्थ्यप्रसङ्गात् । प्रतिज्ञाद्दङ्गत्वानङ्गत्वविचारोऽपि न स्यात् । प्रयोगस्यानिर्णये प्रयोक्तुमशक्यत्वात् ।  
 इदमत्र सिद्धं तत्त्वम्--स्वसिद्धान्तनिर्णीतप्रयोगावयव परिमाणापेक्षया न्यूनाद्दवतारः। नन्वेवमप्यसिद्धान्तोऽस्तु, किमनेन न्युनेन स्यात्?नैवं, न च सिद्धान्तविपरीताचरणमपसिद्धान्तः, किं तर्हयुपगमः, अन्यथा सर्वनिग्रहस्थानानां अपसिद्धान्तत्वप्रसङ्गात् । न च न्यूनत्वकरणेऽप्यनेनैव गमकत्वं न्यूनस्य स्वीकृतं यतोऽपसिद्धान्तः स्यात् ॥  
 ननु नाभ्युपैति करोति चेति व्याहतं, ततो यदि शब्दो नाभ्युपगमः तथापि आभिप्रायिकः स्यादिति । नोपक्रान्तपरिपूर्णवाक्यस्यापि मध्ये सभाक्षोभेण स्तंभितस्यावयवान्तरावचनोपपत्तेः। वचनलिङ्गा हि वक्तुरभिप्राया इति न्यूनाभिधानेनैव तथाभ्युपगमस्याप्युन्नेयत्वेन ततो जघन्यप्रतिपत्तिकत्वादिति ।  
यद्वा, यथावस्तु यथासिद्धान्तं वा वक्तव्यमिति प्राङ्नियमादस्यावतारः। न चैवं सति प्रयोगशरीर वच्चाप्रसङ्गेऽवान्तरावतारसंक्रान्तिदोषः। अन्यतरासिद्धत्वोपादाने सिद्धिव्युत्पादनवदस्यापि प्रकृतेन सम्बन्धादिति । परिपूर्णं वदेदिति रहस्यम्॥  
(सू) हेतूदाहरणादधिकम्॥  
 अन्वितमुपयुक्तमपुनरुक्तं कृतकर्तव्यभिधीयमानं अधिकमिह ग्राह्यम्। तदधिकं निग्रहस्थानं व्यवहर्तव्यमित्यर्थः। तेनापार्थकादिव्यवच्छेदः, अनुवाददूषणाधिकयोश्च सङ्ग्रहः। हेतूदाहरणग्रहणं तु अवयवान्तरन्ताधिकाभावप्रतिपादनार्थं न हि प्रतिज्ञानिगमनाधिकं सम्भवति। समानार्थकत्वेन पौनरुक्तयाद्विपर्ययेऽनित्यः शब्दः क्षित्यादिकं सकर्तृकमिति पदपदार्थकत्वात् । धर्म्येकत्वेऽनित्यः शब्दो गुणश्चेति पदार्थान्तरत्वात् ।स्वसाध्यविशेषणानेकत्वे वर्णात्मनो वाचकः शब्दोऽनित्यः इतिवदर्थपौनरुक्तयादिति । एवं निगमनेऽपि । उपनयाधिकन्तु हेत्वधिकान्न विशिष्यते। हेतूदाहरणयोस्तु नैवमस्ति सङ्करः । अग्निमदिदं धूमवत्वादालोकवत्वाच्चेति न पुनरुक्तं धूमालोकयोर्भिन्नत्वादव्याप्तेश्च । नापार्थकम्। प्रतिज्ञार्थेनान्वितत्वात् । नार्थान्तरम्, उभयोरपि प्रकृतोपयोगित्वेनाविशेषात् केवलं कृतकर्तव्यत्वं अवशिष्यते। एवमये निपातो यथा महानस इत्यत्रापीति। तदेतदिधकं स्वशब्देन विशेषतः आदिशब्देन सामान्यत इति द्विविधमनुसन्धेयम्। नैतन्निग्रहस्थानमप्रतिपत्तिविप्रत्तिपत्त्योरसूचकत्वादित्येके।  
 तदसत्, परिषत्प्रतिवादिजिज्ञासामनिरुद्धय कथाप्रवृत्तेः। अन्यथा अर्थान्तरादिकमपि निग्रहस्थानं न स्यादिति। स्वेच्छया तस्यापि प्रस्तुतत्वात् । ततस्तां कथाङ्गभूतामबुद्धा अनङ्गतां वा बुद्ध्या प्रवृत्तेरप्रतिपत्तिविप्रत्तिपत्ती कथं न स्तः। यदा तु परिषदः साधनान्तरोदाहरणान्तरयोरपि जिज्ञासा स्यात्, तदा का वार्तेति चेत्, यावत्स्फूर्ति वक्तव्यं न तु सामर्थ्यनियमानभ्युपगमे नाप्यसर्वज्ञेन तस्याशक्यत्वात् । आभ्यासिकेन यावच्छास्रं वक्तव्यम्। तदवचने न न्यूनतावतारः। अगाधप्रतिज्ञेन यावत्परिषज्जिज्ञासं वा वक्तव्यम्। बहुवासरं जल्पे हि सा स्वयमेव निर्वत्स्यति । अनिवृत्तौ तु सैव परिपन्थिनी, न चैतत् सम्भवतीति। दोषाभिधाने तु सामस्त्यनियमाभ्युपगमोऽपि शक्यः, तेषां परिमितत्वात् । स्फुटोऽस्फुटश्चायमर्थो भवत्विति व्यामोहात् अस्योक्तिसम्भवः । ननु कथं व्यामोह इति चेत्, उच्यते;स्फुटं द्दृढत्वं निश्चयो वा स्यात् निश्शेषनिश्चयो वा, अभ्यासातिशयेन संस्कारापभ्रंशो वा । न प्रथमः, प्रथमेनैव सिद्धत्वात् । न द्वितीयः, अनुमानसहस्रेणाप्यशक्यत्वात्। न तृतीयः, तस्य शिष्याद्दनुकम्प्याविषयत्वात्। परिषत्प्रतिवादिनोश्च तद्विपरीतत्वात्। तथापि प्रमाणमेव तत्, न ह्यनभिगतार्थगन्त्रेव प्रमाणं नैयायिकानामिति चेत्, सत्यम्;अनपेक्षितं तु बोधयन् पुरुषो निगृह्यतेऽव स्थान्तरवदित्युक्तम्। तथापि आत्मप्रौढिख्यापनमत्र फलमस्तीति चेत्, न;तस्य जिज्ञासितविषयस्यैव श्लाहेतुत्वात्। अन्यथातिप्रसङ्गादिति । अनेनैव न्यायेन सिद्धप्रतिपत्तेरर्थस्य प्रयोजनं विना पुनः प्रतिपादनाय वचनं पुनरुक्तं नाम निग्रहस्थानमिति तदवान्तरभेदेन प्रपञ्चयन् सूत्रयति--  
(सू)शब्दार्थयोः पुनर्वचनं पुनरुक्तमन्यत्रानुवादात्।  
 यद्दपि 'पुनर्वचनं पुनरुक्तमन्यत्रानुवादा'दित्यनेनैव लक्षणेन सर्वसङ्ग्रहः 'शब्दार्थयो'रित्यनेनैव प्रपञ्च नं, तथाप्युक्तस्य पुनर्वचनं अर्थापन्नमुक्तं तत्राभिधानाभावादिति शङ्कां निराचिकीर्षुराह--  
(सू) अर्थादापन्नस्य स्वशब्देन पुनर्वचनम।  
पुनरुक्तमिति वर्तते। न ह्यत्र पुनश्शब्द उक्तेरावृत्तिमाह, किंतु प्रतिपत्ते। तेन प्रतिपन्नस्याख्यानं पुनः प्रतिपादनमित्यर्थः। तच्च प्रतिपन्नं तत एव शब्दात्पर्यायाद्वा तदाक्षेपाद्वेति । तथा च अर्थादापन्नस्य पुनरर्थादापन्नत्वं न दोषाय । अविनाभावस्य पुरुषानधीनत्वात् । शब्दान्तरस्य स्वाभिधेयपरत्वेनोच्चारितत्वात् इति । उदाहलणन्तु अनित्यो नित्यः, अनित्यो विनाशी इति । वाक्येव्येवमेव । अर्थादापन्ने पूर्वपदाक्षिप्तोक्तिर्यथा अग्निनोष्णेन पर्वतो युक्त इति इयमेव विपर्ययेणोत्तरपदाक्षिप्तोक्तिः। वाक्ये विध्याक्षिप्तनिषेधोक्तिर्यथा--बहिरस्ति देवदत्त इत्युक्तवा गेहे नास्तीति निषेधाक्षिप्तविध्युक्तिः इत्यादि॥  
(सू) विज्ञातस्य परिषदा त्रिरभिहितस्या प्रत्युच्चारणमननुभाषणम्॥  
परिषदेति विज्ञाने कर्तारं निर्दिशता प्रतिवादिज्ञानमविवक्षितमिति दर्शितम्। तदभ्युपगममात्रन्तु विवक्षितमनभ्युपगमेऽज्ञानावतारात् । त्रिरभिहितस्येत्युच्चारणयोग्यतामात्रप्रदर्शनपरं वादिनेति शेषः। तदनिर्देशस्य मन्दस्य कदाचित् परिषदाप्यनूद्द दीयतइति सूचनार्थम्। तदयमर्थो--वादिनोक्तस्य परिषदा बुद्धस्य पुनर्वादिना परिषदा वाऽनूद्द दत्तस्यापि योग्यस्य स्वस्थेनानवबोधमनाविवूर्षता कथमविच्छन्दता न प्रत्युच्चारणमननु भाषणमिति।  
 ननु द्वयं पर्युदासवृत्ति । तथा च, यत्तदित्यादि सर्वनामानुवादेन वा दूष्यैकदेशानुवादेन वा अयथानुवादेन वा केवलं दूषणोक्तया स्तम्भनेन वेति पञ्चधा विभाव्यते। न ह्येव ज्ञानं प्रतिभा वा निश्चेतुं शक्यते। ज्ञानस्यापि स्फुरदुत्तरस्यापि वा कर्णत्वेन सभाक्षोभेण वाननुवादोपपत्तेः। अननुभाषणस्य योग्यानुपलब्ध्यैव निश्चयात्। ततो निश्चितानिश्चितयोर्निश्चतमेवोद्भाव्यम्। अनिश्चितनिग्रहोद्भावनेऽति-ः प्रसङ्गात्। कथमेतन्निग्रहस्थानमिति चेत्, अकिञ्चिद्वचने दूषणाश्रयोपादानस्याङ्गत्वाप्रतिपत्ते असाधनमनैकान्तिकत्वादिति हि तत् । अयथानुभाषणेऽप्यधिकरणं दूषणित्येतदपि तथैव । दूष्यैकदेशानुवादेऽपि ताद्दृगेव । न हि एकदेशदूषणे समुदायो दूषितः स्यात् । तथात्वे चैन्द्रियकत्वस्यानैकान्तिकत्वेन दूषणे गुणत्वे सति ऐन्द्रियकत्वादित्येतदपि दूष्येत। सर्वनामानुवादेऽपि अननुवादान्न विशेष इति । प्रकृतस्य भूयस्त्वेन सन्दिग्धत्वात् । न च योग्यतया नियतो दूष्यत्वेन सर्वस्यैव तथाभावात् । नापि दूषणस्वरुपपर्यालोचनया। असिद्धत्वादिना पक्षहेतुद्दृष्टान्तानामपि दूष्यत्वात् । न च यत्र यत्सम्बद्धं तदेव शब्द वाच्यं, असम्बद्धभाषणस्यापि तथा सद्भावात् । न हि सम्बद्धमेवैतेन वक्तव्यमिति नियमोऽस्ति॥  
(सू) अविज्ञातञ्चाज्ञानम्॥  
 परिषद्विज्ञानवादित्रिरभिधानानुकर्षणार्थश्चकारः । तेन वादिना उक्तं परिषदा च बुद्धं पुनः वादिना परिषदा वानूद्द दत्तमपि प्रतिवादी न चेद्विजानीयत्तदाऽज्ञानं तस्य निग्रहस्थानम्। एतच्च न बुद्धयते मया किमनेनोक्तमित्यभिधाय तिष्‍ठासोरिष्यते।  
एवं हि अननुभाषणादस्य भेदः अनवबोधमानाविष्फूर्वतौ ह्यननुवादावसरः, अवसरे च क्रियाभावो न दोषाय । अन्यथोच्यमानदशायामपि अननुभाषणोद्भावनप्रसङ्गात् । तस्मादनवबोधं विनाप्यतिष्ठतो नानुभाषणावसरः । अत एव, नाप्रतिभेत्यज्ञानमेवावशिष्यते। अविज्ञातं येन तस्याज्ञानमिति सूत्रसम्बन्धः॥  
(सू) उत्तरस्याप्रतिपत्तिरप्रतिभा॥  
 अनुवादानन्तरमेदुद्भावनावसरः । अन्यथातिप्रसङ्गात् । तदापि नाज्ञानमुद्भाव्यं सन्दग्धित्वात्। स्वयमनाविष्कारच्च। नाननुभाषणावसरः, तस्य तत्क्रिययैवापास्तत्वात् । न विक्षेपः, कथा विक्षेपव्याजानुक्तेः। नार्थान्तरं, प्रसक्तानुप्रसक्तेरभवात् । नापार्थकं, अन्वय क्रमेणान्वयग्रहणादिति । एतस्यां च वेलायां अवहितायाच्च परिषदि वादिनि च श्रोतुमेकताने प्रतिवादी यद्दुत्तरं अनाददानः श्लोकं वा पठेत् केशादिकं वा विरचयेत् राजवार्तां वाऽवतारयेत्, आकाशं वा सूचयेत्, यद्वा तद्वा कुर्यात् सर्वथा अप्रतिभया निगृह्यः। अन्यत्र हि दंशापस्मारभूतावेशोन्मादादिभ्यः। सत्साधने चेयमेवासङ्कीर्णा, अन्यत्र पर्यनुयोज्योपेक्षणसहचारिणी त्रिरुद्भाविता चेयं निग्रहाय । यथायथं स्मितस्वेदादिना सुव्यञ्जितत्वात्। कथाविरामेण तिरोधानासम्भवाच्च। अतो नैतस्यामक्षरैरनुद्भावितायामपि पर्यनुयोज्योपेक्षणमस्तीत्याचार्यदेशीयाः॥  
(सू) कार्यव्यासङ्गत्कथाविच्छेदो विक्षेपः॥  
सम्भूय प्रतिज्ञानन्तरं कथायां अद्द मया न वक्तव्यं, इदं करणीयमस्ति श्वः परश्वो वा वदिष्यामीति व्याजोत्तरं विक्षेपः। नात्रवादी वचनं नावधत्ते, नचा प्रतिभायां व्याजोत्तरमस्तीति भेदोपादानं, लोके प्रसिद्धेरनुरोधात्। प्राप्तावसरस्य हि स्वार्थस्य वृथाचेष्टाभिरुन्नीयते शक्तिः, व्याजोत्तरेण वेति लोकप्रसिद्धोऽयमर्थः। अत्र च ताम्बूलभक्षणोद्गिरणतन्मूत्रव्यावापोच्चाराद्दावश्यकमनुष्यधर्मा न व्याजतामुपयान्ति। सर्वप्राणि साधारणत्वेन सम्भावितयाकर्षासूचकत्वात्, कथाविच्छेदाहेतुत्वाच्च। कथारम्भादारभ्य परिसमाप्तिपर्यन्तमस्यावसरः। अवश्योद्भाव्यञ्चैतत्। अन्यथाङ्गीकारप्रसक्तावतिप्रसङ्गेन कथा पर्यवसानादिति॥  
(सू) स्वपक्षदोषाभ्युपगमात् परपक्षदोषप्रसङ्गो मतानुज्ञा॥  
अत्र पक्षः सिद्धान्ते, दोषः प्रतिकूलमात्रं, अभ्युपगमोऽनुद्धारः। तेन स्वसिद्धान्त परोक्तं प्रतिकूलमनुद्धृत्य परसिद्धान्ते प्रतिकुलबुद्धयेष्टप्रसङ्गो मतानुज्ञेति सूत्रार्थः। तेन दूषणसाधनयोः मतानुज्ञासङ्ग्रहः। कुतः पुनरियं न जाति?विशेषलक्षणायोगेन चतुर्विशत्यामनन्तर्भावात् । प्रतिषेध असमर्थप्रसङ्गमात्रतया सामान्यलक्षणा योगेऽपि पञ्चविंशतितमा या असत्कल्पत्वात् । कथं प्रयोगेऽपि उद्भावनानर्हत्वात्। असामर्थ्योद्भावनेन हि जातित्वमुद्भाव्येत्, तच्च प्रकृते दुर्घटम्। यथा खल्वपुरुषत्वाच्चेदहं चोरः तत एव भवानपीत्युक्ते प्रतिब्रवीति चोरत्वे पुरुषत्वमनैकान्तिकमप्रयोजकं वा कथमेतस्मादहं चोरः स्यामिति तथा स्वोक्तमप्यनेन दूषितं स्यात् । ततः स्वरुपेण जात्युत्तरेऽपि प्रत्युत्तरे जात्युद्भावन न सम्भवीति जातित्वं सदप्यसत्कल्पमेव, मतानुज्ञोद्भावनेन तु न कश्चित् दोष इति तदवकाशः। एवं हि प्रतिब्रूयात् काममहमपि चोरः किमेतावता न ह्येकमिन्धनं मन्त्रसम्बन्धाद्दग्धमित्यन्यन्न दह्यते। तद्दाहे वा पूर्वस्य दग्धद्वं निवर्तते । न च प्रसङ्गोऽयम्। प्रसञ्जनीयस्यानिष्टत्वासिद्धेः। अत एव व्याघातचोदनेयम्, आत्मनः पुरुषत्वेऽस्य चोरत्वमभ्युपगम्य परस्य तदापादयतो हि स्यादिति उत्कर्षविशेषः नित्यसमास्वप्येवं परिहरतः को दोषः?तथा च तासामपि मतानुज्ञायां प्रवेश इति चेत्, न;प्रसञ्चनीयाभ्युपगमेन मतानुज्ञोद्भावनमिष्यते, अन्यथा अनिष्टप्रसङ्गेनैवोत्तरनिर्वाहे तदुद्भावनस्य निरुक्त अस्त्यप्रसङ्गात्। अनिष्टप्रसङ्गो हि दूषणमेव प्रतिकूलतर्कत्वाद्वाघातचोदनाद्वेति। न च तत्र आपादिताभ्युपगमः शक्यः । न हि घटकार्यत्वात् क्षित्यादिकं सकर्तृकं शरीरपूर्वकमस्त्वित्युक्तेः कामस्त्वित्युत्तरं उचितमपसिद्धान्तप्रसङ्गात्। तथा घटसाधर्म्याद्दद्दनित्यः शब्दः सत्वात् तत्साधर्म्यात् त्रैलोक्यमेवानित्यमविशिष्टं वास्त्विति नवानां द्रव्याणां द्रव्यत्वाविशेषोऽस्त्वित्यादौ काममस्त्वित्युत्तरमिष्टम्। इष्टत्वे वापसिद्धान्तः स्यात् ।  
 तस्मादसमर्थोत्तरत्वाविशेषेऽपि यत्र मतानुज्ञोद्भावने प्रसञ्जितानभ्युपगमः, तदभ्युपगमेऽपसिद्धान्तो वा स्यात् तत्र जातित्वमुद्भाव्यम्। यत्र जातित्वोद्भावनं स्वात्मानमेव प्राप्नोति प्रसंजितस्याभ्युपगमो निर्दोषस्तत्र मतानुज्ञेति। तथा च साधुन्यसाधुनि वा दूषणे वा साधने वा प्रयुक्ते यदनिष्टभ्रमेणेष्टपादानं सा मतानुज्ञेति संक्षेपः। तत्र साधने तावद्वि विच्यते----शब्दोऽनित्यः कार्यत्वादैन्द्रियकत्वाद्वा घटवदिति सदसत्प्रयोगे यदि ब्रूयात् तद्वेदेव तर्हि मूर्तेऽपि च स्यादिति घटसाधर्मायात् सत्वात्त्रैलोक्यमेवानित्यमस्त्विति वा तदा जातिरेवोद्भाव्या मतानुज्ञायाः प्रसङ्गाविष्फुरणेनैव तिरोभावात् । यथाप्यैन्द्रियकत्वात् इत्यत्र प्रत्यवतिष्ठते तर्हि तत एव सामान्यमप्यनित्यं स्यादिति;तदा सदुत्तरमेव । कथं अस्यार्थस्यानिष्यताय प्रसङ्गत्वेन साधनस्य प्रतिकूलतर्कप्रतिहतत्वात् । इष्टत्वे वापसिद्धान्तत्वात् । तदविनाभूततया स्वीकृतस्यैन्द्रियकत्वस्य तेन विनापि स्वीकारे व्याघाताच्चेति। यदा पुनः सतोऽपि तर्हि तत एवानित्योऽस्त्विति ब्रूयात् तदा तु मतानुज्ञोद्भाव्या प्रसञ्जितस्येष्टत्वात् । जात्युद्भावनस्य अशक्यत्वात्। साधुन्यसमार्य्येऽभावात्। असाधुन्यसामर्थ्याविष्करणे स्वोक्तस्यापि भूषणप्रसङ्गः। एवं दूषणेऽप्यूहनीयम्। अनिष्टत्वेन निश्चित्वेन निश्चितमेव परस्य प्रसञ्जयेदिति रहस्यम्॥  
(सू)निग्रहप्राप्तस्यानिग्रहः पर्यनुयोज्योपेक्षणम्॥  
विजातीयप्राप्ताविदमुच्यते। न ह्युपेक्षणस्याप्युपेक्षणं निग्रहाय, अनवस्थानात्, प्रयोजनाभावाच्च । अनेकसन्निपाते चैकतमोद्भावने यदन्यानुद्भावनं न तन्निग्रहाय । तावतैव प्रकृतसिद्धेः। उद्भावनेऽधिकत्वप्रसङ्गाच्च समस्तोद्भावनप्रतिज्ञाने तु तत्तथा स्यात्। पुरस्स्फुर्तिकानधि कृता नोद्भावितस्याप्यग्रहणं न निग्रहाय। तदुक्तेरफलत्वेनानुक्तेरुचितप्राप्तत्वात्। प्रतिक्रियासंहृतस्याप्येवं यथा नाहमद्द वक्तुं समर्थः प्रतिध्याय कावरुद्धकभृत्वादित्युक्तैव तथाप्यारब्धत्वादुच्यत इति विक्षेपव्या वर्तनेन तस्मादवश्योद्भाव्यस्य निग्रहस्थानयावसरेऽग्रहणं पर्यनुयोज्योपेक्षणमिति सूत्रार्थः प्राप्तपर्यनुयोज्याशब्दयोरर्हत्यर्थत्वात्।  
सभ्योद्भाव्यञ्चैतत् । अप्रतिभायाः कुत इदं पृथगनुशिष्यते? असत्साधनविषयत्वादिति चेत्,किमनेन विशेषणेन? अनधिकप्रयोजनत्वात्। न प्रतिज्ञाहानि सन्न्यासादौ । तदुपेक्ष्यसदुत्तरेणापि प्रत्यवस्थानेऽस्यावकाशात्। अप्रतिभायास्तत्रासम्भवात्। ननु सदुत्तरं वा प्रौढतया क्षुद्रं स्खलितं यद्दुपेक्षितवान् किमेतावतैव निग्रहमर्हति? अर्हत्येव प्रतिज्ञासन्न्यासादीनामवश्योद्भाव्यत्वात् । अन्यथा पूर्वोपात्तं दुष्टं त्यजन् विशेषयन्नपह्नुवानो यद्दुपेक्ष्येत कथमपि कथावितानच्छेदो न स्यादिति॥  
(सू) अनिग्रहस्थाने निग्रहसथानाभियोगो निरनुयोज्यानुयोगः॥  
स चतुर्विधः, छलं चातिराभासानसरे ग्रहणञ्चेति। तत्र छलमुक्तम्। जातिश्च। आभासो यथा--अनेकविकल्पस्फुरणे विकल्पयतोऽनिष्टकल्पत्यागेन प्रतिज्ञाहानिः। प्रकरणाद्दापन्नविशेषाविष्करणेन प्रतिज्ञान्तरम्। नञ्प्रयोगमात्रेण विरोधः। स्वारोपितानभ्युपगमेन सन्न्यासः। स्वयमगृहीतस्य विशेषणस्य पुनरुत्कीर्तनेन हेत्वन्तरम्। वस्तुतः प्रस्तुतानुगुणस्यापाततस्तथानध्यवसायेनार्थान्तरम्। आत्मनो वैयाकरणत्वेन वाचकप्रयोगेऽपि निरर्थकम्। आत्मनः परिषदेकदेशस्य वा अनवबोधेनाविज्ञातार्थम्। पौर्वापर्ययोगे स्वयमप्रतिसन्धानेनापार्थकम्। अनवधानात् विपर्ययेणाप्राप्तकालम्। अन्यत्र व्यासङ्गादश्रुतेन न्यूनं, पार्श्वस्थाद्दुक्तेन हेत्वादिनाप्यधिकम्। श्रुतिसामान्यमात्रेण पुनरुक्तम्। तदप्रसिद्धपदैरनुवादेनाननुभाषणम्। अनवबोधितायामपि परिषदि स्वावष्टम्भमात्रेणाज्ञानमुत्तरं वदतोऽपि स्वेदादिना प्रतिभाक्षयः । आवश्यकप्राणिधर्मेण विक्षेपः। सिद्धसाधनेन मतानुज्ञा। स्वदोषोद्भावनेन पर्यनुयोज्योपेक्षणम्। अच्छलजात्योः छलजात्युद्भावनेन निरनुयोज्यानुयोगः। अभ्यस्तशास्रातिक्रमेणापसिद्धान्तः। उक्तिमात्रेण हेत्वाभासाः इति निग्रहस्थानाभासाः।  
तथानोयोज्यत्वेऽपि प्रतिज्ञाहान्यादौ प्रतिज्ञान्तरादि । छलेऽपि जातिः वाक्छलादावपि छलत्वेनोपचारच्छलादि । साधर्म्यसमादापवि जातित्वेन प्रकरणसमादि। अतन्निग्रहस्थानापन्नो हि निरनुयोज्योऽत्र विवक्षितः। तस्यानि योगेऽपि तन्निग्रहस्थानोद्भावन एवं सङ्ग्रहः। तथा चातन्निग्रहस्थाने तन्निग्रहस्थानाभियोगो निरनुयोज्यानुयोग इति सूत्रार्थः। एतदेव महतः सूत्रस्य प्रयोजनं, अन्यथा त्वनिग्राह्यनिग्रह इति प्रणीयेत। अनवसरग्रहणन्तु यथोक्तावसरमप्राप्य वातिक्रम्य वा ग्रहणम्। यथा त्यक्षसि चेत् प्रतिज्ञा हानिः, विशेषयिष्यसि चेत् प्रतिज्ञान्तरं इति । अयं तावदनेन दोषेण हेतुस्ते दुष्टो वास्तु तथापि पूर्वस्तावत् तथा त्युक्त इति हानिः। विशिष्टस्तावदयमदुष्टः पूर्वं तु अविशिष्ट एव त्वयोपात्त इति हेत्वान्तरमित्युक्तग्राह्यम्। तथाचोच्यमानग्राह्यमपशब्दाद्दुक्तिपरिसमाप्तौ वा अनुक्तग्राह्यमज्ञानाद्दननुभाषणाद्दवसरे सर्वं कक्ष्यान्तरितमिति॥  
(सू) सिद्धान्तमभ्युपेत्य नियमात् कथाप्रसङ्गोऽपसिद्धान्त॥  
अभ्युपगतसिद्धान्तातिक्रमेण साधनदूषणयोरभिधानं अपसिद्धान्त इत्यर्थः। पुरुषान्तरवाक्य व्याघातरुपत्वादस्य स्ववाक्यव्याघातरुपाद्विरोधाद्भेदः। नन्वत्रापि स्वनैव पूर्वाभ्युपगमवाक्येन व्याघातः? यदा हि न्यायदर्शनमभ्युपगम्य तत् परिहरेत्, तदायमपसिद्धान्ततामासादयेत्। तथा च स्वीकारपरिहारावेकस्यैव विरुद्धाविति। न पुरुषान्तरवचनमनुपनीय विरोधस्य साक्षादप्रतीतेः। न हि नैयायिकोऽहमित्यभिधाय भौतिकानीन्द्रियाणीति वचनमिन्द्रियाणि भूतेभ्य इति गौतमवचनं अवतार्य व्याहतमभि धातुं शक्यत इति । एवं तस्यागमबाधोऽप्यत्रैवान्तर्भवेदिति चेत्, न; उभयवादिसिद्धप्रमाणभावेन हि स स्यात् । अयन्तु स्वाभ्युपगममात्र विपर्ययेणेति विशेषात् । अत एव, बौद्धेन सह कथायां मीमांसकस्य वेदविरोधोऽपसिद्धान्त एव, तीर्थकेन सह कथायां प्रवृत्तायां सोगतस्य स्वगमविरोधवत्। अथ उभयोरप्यङ्गीकृतकणादाक्षपादप्रामाण्ययोस्तन्मतातिक्रमे कथं?न किञ्चित्। विप्रतिपत्तौ कथाया एवाप्रवृत्तेः, प्रतिपत्तौ चोभयप्रामाण्याभ्युपगमत्यागात् । तद्विरुद्धादर्शनमात्रमाश्रित्यैव हि वादप्रवृत्तिः नातोऽन्यथेति । अस्फूर्तिदशायामस्मनमतानभिज्ञोऽयमिति प्रतिवाद्दवज्ञानात् अन्यथा व्याख्यास्यामीति शौम्डीर्यादेकदेशमतं तदिति वैयात्यात् साक्षादज्ञानात् व्यामोहात् वोक्तिसम्भवः। न हि शास्राश्रया वादा भवन्तीति नापसिद्धान्तग्रहाधिकरणमित्येके।  
 तत्र । शास्रमनाश्रित्य कथारम्भानुपपत्तेः। यथा हि बौद्धः क्षणभङ्गसाधने प्रयुक्तेऽस्फूर्तिमता नैयायिकेन सिद्धसाधनं उद्भाव्य निगृह्येत तदा गिं कुर्यात्?प्रथमविुप्रतिपत्तिविरोधमुद्भावयेदिति चेत्,एवं तर्हि विप्रतिपत्त्यनुगुणप्रमेयान्तरव्यतिक्रममप्युद्भावयेदेव । अन्यथा विप्रतिपत्तिव्यतिक्रममप्युपेक्षेत । न हि तत्तदनुगुणयोः व्यतिक्रमयोर्विरो धापत्तिं प्रति कश्चिद्विशेषः । न चैकपुरुषार्थनुगुणानामङ्गङ्गिभावव्यवस्थितपदार्थजातव्युत्पादनादन्यच्छास्रं नाम। तस्मात् क्षणिकत्वस्वीकारे तदनुगुणापोहादिसमस्तस्वीकारः। तदेकपरिहारे वा समस्ततदनुगुणपरिहार इति परमेश्वरोऽपि नान्यथाकरणक्षमः।  
 न च समस्ततदनुगुणपदार्थजातं कथारम्भेऽस्य स्वशब्देनाभिधातुमुचितं, तदैवं शास्रप्रणयनप्रसङ्गादिति, परिषदनपेक्षितत्वाच्च। न च व्यतिक्रमोद्भावनाय समस्ततदनुगुणापोहः परस्परशास्रमनाश्रित्य शक्यः। न च तदनुगुणव्यतिक्रमे तदुपेक्षणे वा तत्त्वप्रतिपत्तिजयावित्यकामेनापि तदविकारप्रवृत्तं शास्रमेवाश्रयणीयमिति॥  
(सू)हेत्वाभासाश्च यथोक्ताः॥  
 तथैव निग्रहस्थानमिति शेषः। शेषं भाष्यादौ । अनुक्तसमुच्यार्थश्चकारः। विरोधादिनिग्रहस्थानोत्तीर्णस्य साधनप्रयोगस्य चतुर्वारदुष्टत्वं भवति। हेतुतो यथानैकान्तिकत्वादि। द्दृष्टान्तो यथा साधनविकलत्वादि। तर्कतो यथा आत्माश्रयाद्दुक्ततो यथा अनुपदर्शितावयव विपर्ययोपदर्शितान्वयादि । तत्र स्वशब्देन प्रथमविधायामुपात्तायां अनुक्तंत्रयमपि निग्रहस्थानत्वेन व्यवहर्तव्यमिति चकारार्थः। पृथगेवाकस्मादेतत्सूक्षकृता नोक्तं, तथा सत्ययं नाम ग्रन्थगौरवमापद्देत शिष्याश्च सुतरां अनुकूलिता भवेयुः?सत्यम्, हेत्वाभासानामेवैष विचारप्रपञ्च इति प्रतिपादनार्थन्तु पृथगनुपादानम्। कथं साधनविकलेऽपि द्दृष्टान्तेत्वसाधारणो हेतुः स्यात्, साध्यविकले च विरुद्धः, उभयविकले व्याप्यत्वासिद्धः, तथा आश्रयासिद्धेऽपि साध्यव्यावृत्तेरसाधारण्यं, साधनावृत्तेर्विरोधः, उभयव्यावृत्ते व्यतिरेकव्याप्तेरसिद्धिः, तथानुकूलतर्काभावेऽपि। दुरुक्तौ तु वस्तुतोऽर्थस्य हेतोः शोभनत्वेऽऽपि उक्तयनुसारेण दुष्टत्वमेव । अनुपदर्शितान्वयस्यापि हेतुरुपस्यागमकत्वात् । यथावचनं च तस्य स्वरुपाप्रतीतेरिति। तर्हि चकारेणापि समुच्चयेऽस्यार्थस्य क उपयोगः सिद्धत्वात्?न; न हेतुदूषणापर्यवसायित्वेन समुच्चयः। किंतु पृथक् उद्भाव्यत्वेन विषयमप्रतिपत्तिकत्वात् प्रतिज्ञाविरोधवत्। तस्मात् अमीषां हेत्वाभासप्रपञ्चत्वात् पृथगनभिधानम्। पृथक् उद्भाव्यत्वाच्च चकारेण समुच्चयः। तर्हि प्रतिज्ञाविरोधादयोऽपि पृथगुपादेयाः हेत्वाभासाः प्रपञ्चितत्वाच्च चकारसमुच्चयश्च पृथगुद्भाव्यत्वादित्यस्तु, न तेषां दूषणेऽपि सम्भवेत असङ्कीर्णोदाहरणसम्भवात्। अपि तर्हि व्यक्तिदूषणेऽपि प्रतिकूलतर्काः सम्भवन्ति पृथगेव वक्तव्याः?सत्यम्, उक्ता एव न्याये तत्र सम्भाविताः सूत्रैरेव जातिप्रत्युत्तरे प्रपञ्चनादिति॥  
 लक्ष्यं लक्षणमुत्थितस्थितिपदं मूलं फलं पातनं  
 जातीनां सविशेषमेतदखिलं प्रव्यक्तमुक्तं रहः।  
 तत्वं निग्रहसंहतेरपि गतिर्विस्पष्टमावेदितौ  
 अस्मिन्विस्तरभीरुमि र्गुरुतमैरालभ्यमभ्यासितम्॥

 गम्भीरेऽस्मिन्नयजलनिधौ सन्ति रत्नानि भूयो  
 येषामेषा कतिपयवता लेखद्दृष्टा न लक्ष्मीः।  
 निश्रीहीने जगति विपूलं ग्राहको नास्ति यस्याः।  
 तस्याः कर्ष क्व नु परिणतो यः परीक्षां विदध्यात्॥  


**इति श्रीमदुदयनकृतौ बोधसिद्धिनाम्नि न्यायपरिशिष्टे  
 द्वितीयमाह्निकम्॥**

** ॥समाप्तश्चाध्यायः॥**

**---------------------------------------**


   
 





![](include/loader.gif) **Please Wait....**

**End Of Book**

\]
