+++
title = "मुक्तावलीप्रकाशदिनकरीतरङ्गिणी"
author = "रामरुद्रभट्टः"
domain = "दर्शनानि"
sub-domain = "न्यायशास्त्रम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-4081"
source_url = "https://www.ebharatisampat.in/read_chapter.php?bookid=MjgxNDIzNTY2MDY3MTkz"

+++
[[मुक्तावलीप्रकाशदिनकरीतरङ्गिणी	Source: [EB](https://www.ebharatisampat.in/read_chapter.php?bookid=MjgxNDIzNTY2MDY3MTkz)]]

\[













**मुक्तावलीप्रकाशदिनकरीयतरङ्गिणी ।**



**प्रत्यक्षतरङ्गः।**



श्रीरामरुद्रसुकृती कृतिनां हिताय लीलावशात्किमपि कौतुकमातनोति॥ 1 ॥

?जाने कदाचिदपि नैव शिवस्वरूपात्तातात्पुनः परमदैवतमन्यदत्र।

?तस्मादिमां कृतिमिहाद्य तरङ्गिणीत्वात्पाद्याय तच्चरणयोः परिकल्पयामि॥ 2॥

तरङ्गिणीयं सफलोक्तिवाचा मुदे बुधानां तरसा विदे च।

भूयात्सदालं निखिलाण्डभाण्डकीर्तिप्रभाजातविभूषितानाम्‌॥ 3॥

 सिद्धान्तमुक्तावलीव्याख्यां चिकीर्षुर्महादेवः प्रारिप्सितग्रन्थविघ्नविघाताय कृतं तातनमस्काररूप् मङ्गलं शिष्यशिक्षार्थमादौ निबघ्नाति----लक्ष्मीति। गूढार्थास्तनुते विस्तारयतीत्यर्थः। अर्थस्य विस्तारो नाम नानाजनसंबन्धः। स च संबन्धः प्रकृते स्वविषयकज्ञानवत्तमेवेति 3 भावः। तत्रतावदिति। निपातो वाक्यालङ्कारे। शिष्या अप्येवं कुर्युरितीति। अत्रेतिशब्दस्य उक्ताकारकाभिप्रायोऽर्थः।





इतिशब्दस्याव्ययतया तृतीयान्तत्वेन शिष्या अप्येवं कुर्युरित्याकारकाभिप्रायेणेत्यर्थः पर्यवसितः। एतेन शिष्या अप्येवं कुर्यरित्याकारकज्ञानेच्छशब्दानां शिष्यशिक्षानात्मकतया कुर्युरिति शिष्यशिक्षायै इति ग्रन्थासङ्गतिः स्वकर्तव्यत्वेन ज्ञानस्यैव शिक्षशब्दार्थत्वादिति निरस्तम्‌। समापतपुनरात्तत्वमिति। क्तियान्वयेन शान्ताकाङ्क्षस्य विशेष्यवाचकपदस्य विशेषणान्तरान्वयार्थं पुनरनुसंधानं समाप्तपुनरात्तत्वं काव्यदोषः। प्रकृते हि 'चूडामणीकृतविधुर्वलयीकृतवासुकिः। भवो भवतु भव्याय लीलाताण्डवण्डितः' इत्यत्र भवो भव्याय भवत्वित्येतावतान्वयबोधेनैव भवपदस्य शान्ताकाङ्क्षतया उत्तरत्र विद्यमान 'लीलाताण्डवषण्डित' इतिविशेषस्यान्वयार्थं स भवः पुनः कीदृश इत्याकाङ्क्षासंपादनाय भवपदेन भवस्मरणस्यावश्यकतया भवति समाप्तपुनरात्तत्वं दोष इति भावः॥ ननु जातितद्भिन्नप्रवृत्तिनिमित्तकशब्दानां जतिप्रवृत्तिनिमित्तकमेव विशेष्यवाचकमिति नियमः। अन्यथा नीलोत्पलमित्यादिवदुत्पलनीलमित्यादेरपि प्रयोगस्य प्रसङ्गात्‌। तथाहि समाराविधायकसूत्रे यत्प्रथमान्तपदनिर्दिष्टं तत्समासे पूर्वं निपततीति नियमः। 'विशेषणं विशेष्येणे'ति कर्मधारयविधायकसूत्रे विशेषणवाचकपदस्य प्रथमान्तपदनिर्दिष्टत्वात्पूर्वनिपातनियमः। नीलोत्पलयोर्विशेषणविशेष्यभावे नियामकाभावे। उत्पलस्य विशेषणत्वविवक्षया उत्पलनीलमिति प्रयोगः स्यादेव, तस्माज्जातिप्रवृत्तिनिमित्तकत्वादुत्पलपदस्य विशेष्यवाचकत्वमेवेत्यवश्यमङ्गीकरणीयम्, तथाच शिवशरीरवृत्तिजातिविशेषप्रवृत्तिनिमित्तकसय भवशब्दस्य विसेषणपरत्वानुपपत्तिः। नच भवः सर्वं जानातीति प्रतीत्यनुपपत्तिः अवच्छेदकतासंबन्धेन ज्ञानवत्त्वबोधकत्वस्येश्वरज्ञानस्य किंचदनवच्छिन्नत्वेन स्वीकर्तुमशक्यत्वादिति वाच्यम्‌। स्वाश्रयावच्छिन्नत्वसंबन्धेन तादृशवैजात्यविशिष्टचेतनस्यैव भवपदार्थत्वोपगमात्‌। स्वाश्रयावच्छिन्नत्वं च स्वनिष्टकर्मासाधारणकारणयत्नवत्त्वसंबन्धेन स्वाश्रयविशिष्टत्वमिति बोध्यम्‌। नचैकव्यक्तिकत्वाद्भवत्वं न जातिरिति वाच्यम्‌। कल्पभेदेन शिवशरीरस्यापि भिन्नत्वात्‌। नच भवत्यस्माज्जगदिति व्युत्पत्त्या जगत्कारणत्वमेव भवपदप्रवृत्तिनिमित्तं नतु जातिविशेष इति वाच्यम्‌। योगाद्रूढेर्बलीयस्त्वादत्यभियुक्तोक्त्या शीघ्रोपस्थितिकरूढ्यर्थमादाय शान्ताकाङ्क्षान्वयबोधोपपत्तौ विलम्बोपस्थितिकयोगार्थमादायान्वयबोधानुपादाने समाप्तपुनरात्तत्वदोषस्यावश्यकत्वादित्यत आह---वस्तुतस्त्विति। इत्याकाङ्क्षायामिति। सत्यामिति शेषः। निराकाङ्क्षप्रतिपत्तिर्न संभवतीति। स्वोत्तरानुत्पन्नाकाङ्क्षाकशाब्दबोधो न भवतीत्यर्थः। विवक्षितान्वयबोधेति। विशेष्यवाचकपदेन





निरुक्तनिराकाङ्क्षान्वयबोधजननोत्तरं विशेषणान्तरान्वयार्थं विशेष्यवाचकपदस्य पुनरनुसंधानं समाप्तपुनरात्तत्वमिति समाप्तपुनरात्तत्वलक्षणघटकत्वेन विवक्षितो यो निराकाङ्क्षान्वयबोधस्तदभावादित्यर्थः। लीलेत्यादिविशेषणानुक्तावित्यनेन तादृशविशेषणोक्तौ तादृशविशेषणसहितेतरवाक्याजन्यान्वयबोध एव विवक्षितान्वयबोधो भवतीति सूचितम्‌। नन्वेवं समाप्तपरात्तत्वं क्वापि दोषो न स्यात्‌। शाब्दबोधमात्रे आकाङ्क्षायाः प्रयोजकत्वेन विशेषणान्तरान्वयार्थं स कीदृश इत्यादि यत्किंचिदाकाङ्क्षायाः कल्पनीयतया क्वापि निराकाङ्क्षप्रतिपत्तेरसंभवादित्यत आह---उत्थाप्याकाङ्क्षयेति। अनियताकाङ्क्षयेत्य्रथः। क्रियाकारकपदानां परस्पराकाङ्क्षां नियता पुत्रादिपदानामपि प्रतियोग्याकाङ्क्षा नियता एवं प्रयोजनाकाङ्क्षापि नियतैव प्रयोजनाभावे वाक्यार्थस्यैवासिद्भिप्रसङ्गात्‌। भवः कीदृश इत्याद्याकाङ्क्षा तु न नियता। तथाच नियताकाङ्क्षारहतान्वयबोधोत्तरं विशेष्यवाचकपदस्य पुनरनुसंधानमेव समाप्तपुनरात्तत्वमिति विवक्षितत्वात्‌ स कीदृश इत्याद्युत्थाप्याकाङ्क्षया विशेषणान्तरान्वयस्थल एव समाप्तपुनरात्तत्वदोष इति भावः। अचूडामणिरिति। 'च्विः स्यादभूततद्भावे' इत्यनेन विहितच्विप्रत्ययान्तचूडामणिशब्दघटतादुक्तवाक्यादयमर्थो लभ्यत इति भावः॥1॥

?B शिष्यावधानायेति। शिष्याणामवधानं शुश्रूषा तस्यै इत्यर्थः। वक्तव्यार्थस्य विशिष्याज्ञाने तत्प्रतिपत्तेरष्टसाधनत्वाग्रहेण शिष्याणां वाक्यश्रवणेच्छा न संभवति प्रतिज्ञया स्वकारिकावलीव्याख्यानस्य कर्तव्यत्वज्ञाने कारिकावल्यर्थज्ञानरूपष्टसाधनत्वस्य





ग्रन्थकृद्वाक्येषु सुग्रहत्वेन भवत्येन तच्छ्रवणेच्छेति भावः। शब्दसंक्षेप इति। संक्षेपो द्विविधः शब्दसंक्षेपोऽर्थसंक्षेपश्च। तत्रार्थसंक्षेपेण ग्रन्थस्य सकलार्थाप्रतिपादकत्वे बालव्युत्पत्तजनकता न स्यादित्याशङ्क्य संक्षेपपदस्य प्रकृते शब्दसंक्षेपमात्रपरत्वमुपदर्शितमितिपद्यस्थातिसंक्षिप्तपदस्य प्रयोजनं प्रकटयन्नाह----नन्वित्यादि। स्वोत्प्रेक्षेति। स्वकीयकल्पनामूलकत्वेत्यर्थः। एतेन अवधारणेन॥ 2॥





 सत्‌ जातिरूपमिति। सामान्यमनुगतधर्ममात्रं, तच्च क्वचिदुपाघिरूपं क्वचिज्जातिरूपं, प्रकृतग्रन्थे जातिरूपसामान्यस्यैव निरूपणीयत्वेन जातिरूपसामान्यलाभाय सत्सामान्येत्युक्तमिति भावः। ननु सदित्यस्य सत्ताविशिष्टार्थकत्वेन सत्पदस्य जातिरूपार्थकत्वं लक्षणयैव वाच्यम्‌। सामान्यपदमपि शास्त्रकृत्परिभाषया जातिरूपसामान्य एव





सुप्रसिद्धम्‌। अन्यथा सामान्यं सविशेषकमिति मूलेऽपि जात्यतिरिक्तसामान्यव्यावर्तकविशेषणानुक्त्या मूलकारस्य न्यूनतापत्तेः सदित्यनर्थकं चेत्यत आह---यद्वेति॥3॥

 विपदमनर्थकमितीति। इदं चोपसर्गाणां वाचकत्वमताभिप्रायेण, अन्यथा तेषां द्योतकत्वपक्षे किंचिदर्थावाचकतया उपसर्गाणां शक्तत्वरूपपदत्वासंभवेन विपदमित्यसङ्गतमेव स्यात्‌। अतएव समाधानेऽपि विशिष्टवाचकानां पदानां सति पृथग्विशेषणवाचकपदसमवधाने विशेष्यमात्रपरत्वमिति न्यायेन विपदसंनिहितघातपदस्य अभावमात्रपरताप्रदर्शनमपि संगच्छते। अन्यथा विपदस्य किंचिदर्थावाचकत्वेन विशेषणवाचकत्वासंभवात्‌ विघातपदस्योक्त2न्यायविषयता न स्यादिति ध्येयम्‌। विशिष्टवाचकपदस्यापि विशेषणबोधकत्वरूपविशेषणवाचकत्वस्याप्यक्षततया तेषां क्वापि विशिष्टवाचकता न स्यादित्यतः पृथगित्युक्तं। विशिष्टवाचकपदातिरिक्तमित्यर्थः। ननु विघ्नविघाताय कृतं मङ्गलमिति मूलेन मङ्गले विघ्नध्वंसजनकत्वस्यैव सुचित 3 त्वेन तदुपरि नन्वित्यादिमूलेन विघ्नध्वंसं प्रति मङ्गलं न कारणमित्याशङ्का यद्यपि युज्यते तथापि नवा समाप्तिं प्रति कारणमित्युक्तिरसंगतेत्यतस्तद्ग्रन्थमभिप्रायान्तरेणावतारयति--ननु निष्फलत्वादिति।





फलविशेषशून्यत्वहेतुनेति। यद्यपि ज्योतिष्टोमादावपि पुत्रादिरूपफलविशेषशून्यत्वेन फलविशेषशून्यत्वं न निष्फलत्वव्याप्यं तथापि तत्पदेन यावत्फलविशेषशून्यत्वस्य विवक्षितत्वात्‌ यावद्विशेषाभावस्य च सामान्याभावव्याप्यत्वान्नोक्तासंगतिरिति भावः। नचैवं निष्फलत्वसिद्धये यावत्फलविशेषशून्यत्वमेव साधनीयं मूले तु मङ्गलं न विघ्नध्वंसं प्रति न वा समाप्तिं प्रति कारणमित्यनेन फलद्वयशून्यतवमेव साध्यते तेन च न यावत्फलविशेषशून्यत्वरूपहेतुसिद्धिरिति कथं प्रकृतोपयोग इति वाच्यम्‌। पशुपुत्रादफलशून्यत्वस्य मङ्गले सर्वसंमतत्वेन तस्य साधनानर्हतय प्राचीननवीनाभ्यां समाप्तिविघ्नध्वंसयोरेव फलत्वाङ्गीकारेण तदुभयफलशून्यत्वसाधने यावत्फलविशेषशून्यत्वरूपहेतुसिद्धेरावश्यकत्वादिति भावः। नचैवमपि प्राचीनैः मङ्गलस्य समाप्तिं प्रति विघ्नध्वंसद्वारैव कारणत्वाङ्गीकारात्‌ मङ्गलस्य विघ्रध्वंसं प्रत्यकारणत्वे समाप्तिं प्रत्यपि विघ्नध्वंसद्वारा कारणत्वमसंभवदुक्तकमेवेति पृथक्समाप्तिकारणत्वनिषेधो व्यर्थ एवेति वाच्यम्‌। यतो हि विघ्नध्वंसद्वारैव समाप्तिं प्रति मङ्गलस्य प्राचीनैः सर्वत्र कारणत्वोपगमे विघ्नध्वंसो मङ्गलफलमिति वादिनो नवीनस्य मते, न चैवं स्वतःसिद्धविघ्नविरहवता कृतस्येत्यादिना विघ्नात्यन्नाभाववता कृतस्य मङ्गलस्य निष्फलत्वापत्तिः प्राचीनैः कर्तुमशक्या, स्वमतेपि तत्र विघ्नध्वंसरूपद्वाराभावेन मङ्गले निष्फलत्वस्यैवाङ्गीकरणीयत्वात्‌, तथाच प्राचीनानामपूर्वद्वारैव मङ्गलस्य समाप्तिहेतुता संमतेत न कश्चिद्दोष इति भावः। नचैवं विघ्नध्वंसस्तु मङ्गलस्य द्वारमिति प्राचीनोक्तिविरोध इति वाच्यम्‌। द्वारत्वं हि तज्जन्यत्वे सति तज्जन्यजनकत्वं, तच्चापूर्वद्वारा मङ्गलस्य समाप्तिहेतुत्वेप मङ्गलजन्यसमाप्तिं प्रति विघ्नध्वंसस्य प्रतिबन्धकसंसर्गाभावविधया 3कारणत्वेन निघ्नध्वंसस्य मङ्गलजन्यत्वेन च संभवत्येवेति, मङ्गलस्यापूर्वद्वारा समाप्तिकारणत्वेऽपि विघ्नध्वंसस्य द्वारतासंभवात्‌।





नचैवमपि अपूर्वस्य द्वारतामते स्वजन्यापूर्वसंबन्धेनैव मङ्गलस्य हेतुताया वक्तव्यया स्वजन्यविघ्नध्वंसवत्त्वसंबन्धेन मङ्गलस्य कारणताप्रतिपादनं मुक्तावलीव्याख्यानकृतामसंगतमेवेति वाच्यम्‌। यत्र

मङ्गलजन्यविघ्नध्वंसो वर्तते तत्रानन्तस्थलेषु नानापूर्वव्यक्तीनां कल्पने गौरवात्‌ तादृशस्थले

स्वजन्यविघ्नध्वंसवत्त्वसंबन्धेनैव मङ्गलस्य समाप्तिहेतुता युक्तेत्यभिप्रायकतया तदुक्तिसङ्गतेः। नचैवमपि समाप्तिं प्रति मङ्गलस्य क्वचत्स्वजन्यविघ्नध्वंससंबन्धेन, हेतुता क्वचित्स्वजन्यापूर्वसंबन्धेनेत्यायातं, तथाच पृथक्समाप्तिकारणत्वनिषेधस्यावश्यकत्वेऽपि यत्र स्वजन्यापूर्वसंबन्धेन मङ्गलं न तत्र स्वजन्यविघ्नध्वंससंबन्धेन, यत्र च स्वजन्यविघ्नध्वंससंबन्धेन मङ्गलं न तत्र स्वजन्यापूर्वसंबन्धेनेति समाप्तौ मङ्गलस्य संबन्धद्वयेनापि व्यतिरेकव्यभिचारात्कारणत्वमेवासंभवदुक्तिकमिति वाच्यम्‌। तत्तत्संबन्धेन मङ्गलाव्यवहितोत्तरत्वस्यापि कार्यतावच्छेदककोटिप्रविष्टतया व्यभिचाराभावादिति हृदयम्‌। ननु व्यतिरेकव्यभिचाररूपहेतुना समाप्तेः कारणत्वाभावस्य मङ्गले पूर्वपक्षिणा साधनात्‌ समाप्त्यन्याफलकत्वे सति सफलत्वहेतुना मङ्गले समाप्तिकारणत्वानुमानं सिद्धान्तिनामसङ्गतं, समाप्तिकारणत्वाभावसाधके हेतौ हेत्वाभासमनुद्भाव्य समाप्तिकारणत्वानुमानस्य सत्प्रतिपक्षत्वापत्तेरित्यतः सिद्धान्तग्रन्थस्य भावमाह----व्यभिचारसंदेहस्येति। मङ्गलत्वधर्मिकसमाप्तिमन्निष्ठाभावप्रतियोगितावच्छेदकत्वसंदेहस्येत्यर्थः। ग्राह्यसंशयरूपतयेति। अनुमित्या2 ग्राह्यं हि मङ्गले समाप्तकारणत्वं तच्च समाप्तिमन्निष्ठाभावप्रतियोगितानवच्छेदकमङ्गलत्ववत्त्वं, तथाच साध्यसंदेहपर्यवसन्नस्य व्यभिचारसंदेहस्य नानुमितौ प्रतिबन्धकत्वमिति भावः। कारणताप्रत्यक्ष एव प्रतिबन्धकत्वमिति। विशेषदर्शनाभावविशिष्टतत्संशयः प्रात्यक्षिकनिश्चयप्रतिबन्धक इति मताभिप्रायोगोक्तम्‌। वस्तुतस्तु संशयसामग्र्या एव निश्चयप्रतबन्धकत्वम्‌, अतएव विशेषदर्शनदशायामेककोटिभानप्रतिबन्धेन संशयसामग्र्यभावान्निश्चय इति मन्तव्यम्‌। तत्र तस्येति। अनुमितौ साध्यसंशयस्येत्यर्थः। अनुकूलत्वादिति। सिद्ध्यभावरूपपक्षतासंपादकत्वादिति भावः। परिशेषानुमानेनेति। तदितरविशेषभाववत्वे



वत्वे सति सामान्यवत्त्वरूपो हेतुः परिशेषानुमानम्‌। आचारश्चात्रेति। अत्रेतिशब्दश्चोत्तरान्वयी, तथाच आचारो

यद्यपि क्रियैव तथाप्यत्र विषयत्वश्रुतेः कृतरेव विवक्षितेत्यर्थः। ननु श्येनयागस्यापि शत्रुवधरूपेष्टसाधनत्वात्सफलत्वमक्षतमेवातस्तत्र हेतुसत्वेपि न व्यभिचार इति हेतावविगीतत्वविशेषणं व्यर्थमित्याशङ्कां निराकर्तुमविगीतपदाभावे व्यभिचारमुपपादयन्नाह----तेनेत्यादि। प्रवृत्त्युपयुक्तेति। मङ्गलाचरणे प्रवृत्तिनिर्वाहाय बलवदनिष्टाननुबन्धीष्टसाधनत्वरूपसफलत्वमेवानुमेयं तच्च श्येने नास्त्येवेति हेतावविगीतपदाभावे भवत्येव व्यभिचार इति भावः। अनिष्टे बलवत्त्वं च इष्टोत्पत्तिनान्तरीयकभिन्नत्वम्‌। अनिष्टे बलवत्त्वविशेषणात्‌ बहुवित्तव्ययायाससाध्ययागादौ न प्रवृत्त्यनुपपत्तिः। यद्यपि जलताडनादेरपि 'न कुर्यान्निष्फलं कर्मे'त्यादिना निषिद्धतया तदनुकूलकृतेरपि नरकरूपबलवदनिष्टजनकतयाऽविगीताचारविषयत्वं सफलकर्मण्येवेति शिष्टपदमनर्थकं तथापि पश्वादिकृतवृथाचेष्टायां व्यभिचारवारकतया शिष्टपदसार्थक्यमेव विधिनिषेधयोर्नराधिकारिकत्वेन तदीयवृथाचेष्टया





निषेधाविषयत्वेन बलवदनिष्टाजनकत्वादिति भावः। ननु तर्हीति। अदृष्टफलकल्पनाया अन्याय्यत्वे हीत्यर्थः। विश्वजिन्न्यायादिति। काम्यप्रकरणे विश्वजिता यजेतेति विधिः श्रूयते काम्यप्रकारणपठितत्वेन तस्य नित्यत्वाभावात्‌ प्रत्यवायपरिहारफलस्याप्यभावात्‌ प्रवृत्तर्थ किंचित्फलं कल्पनीयं श्रुतौ फलाश्रवणादिति 'सः स्वर्गः सर्वान्प्रत्यविशिष्टत्वा'दिति जैमिनिना सूत्रं प्रणीतम्‌। सः विश्वजिता साध्यः स्वर्गो भवितुमर्हति स्वर्गस्य सर्वान्प्रत्यविशिष्टत्वात्सर्वेषामिच्छविषयत्वादिति यावत्‌। तथाच विश्वजिद्यागस्य पुत्रादिफलकत्वेऽपुत्राद्यर्थिनां तत्र प्रवृत्तिर्न स्यात्‌ स्वर्गफलकत्वे तु तस्य सर्वेषामिच्छाविषयतया सर्वेषां तत्र प्रवृत्तिः संभवतीति स्वर्ग एव फलत्वेन कल्प्यतामित्यर्थः। उपस्थितत्वादित्यनेन कस्योपस्थितत्वमुक्तमित्याकाङ्क्षायामाह----परिशेषानुमाने प्रवर्तमानस्येति। समाप्तन्याफलत्वे सति सफलत्वहेतुकानुमान इति तदर्थः। ननु समाप्तित्वेन समाप्तेरुपस्थितिरकिंचित्करी व्याप्तिघटकाभावादीनामप्युपस्थितत्वाविशेषादित्यत आह---ग्रन्थादौ प्रवृत्तपुरुषकामनाविषयत्वेनेति। तथाच तादृशकामनाविषयत्वप्रकारकोपस्थितिविषयत्वं नान्येषामिति भावः। ग्रन्थादौ प्रवृततिसमये ग्रन्थसमाप्तावेवेच्छाया औत्सर्गिकत्वात्तथात्वं बोध्यम्। व्यतिरेकव्यभिचारमुद्धरतीति। यद्यपि व्यतिरेकव्यभिचारनिश्ये सति कारणताया बाधितत्वेन समाप्तेर्मङ्गलकार्यत्वासिद्ध्या समाप्तिरूपकार्येण मङ्गलानुमितिरेव





न संभवति, यदि तु जन्मान्तरीयमङ्गलसंदेहान्न व्यतिरेकव्यभिचारनिश्चयोऽपि तु संदेह एव, स च न कारणत्वानुमितौ प्रतिबन्धक इति समाप्त्या मङ्गलानुमानं संभवत्येवेत्युच्यते, तदा ग्राह्यसंदेहपर्यवसन्नतादृशव्यभिचारसंदेहस्याकिंचित्करत्वेन तादृशव्यभिचरोद्धारो विफल एव। तथापि कारणत्वानुमितावपि नास्तिकस्य जन्मान्तरीयमङ्गलसंदेहेन बाधितविषयकत्वसंदेहाद्भवत्यप्रांमाण्यसंदेहः, अप्रामाण्यसन्देहास्कन्दितकारणतानिश्चयो न स्वकार्याय क्षम इति तदुद्धार आवश्यक इति भावः। व्यतिरेकव्यभिचारेण समाप्तेः कार्यत्वासिद्य्धा कथं समाप्तिकार्येण मङ्गलानुमानमित्याशङ्कां निरस्यति---ग्राह्यसंदेहेत्यादिना। ननु प्रचुरविघ्नस्थले यत्किंचिन्मङ्गलेन यत्किंचिद्विघ्नध्वंसस्यावश्यकतया स्वजन्यविघ्नध्वंससंबन्धेन मङ्गलस्य सत्वात्कथमेतत्पक्षे समाप्त्यभाव इत्याशङ्कां निरस्यति---तथाचेत्यादिना। विघ्नसमसंख्याकेति। तत्स्थलीयविघ्नेतरावृत्तिसकलविघ्नवृत्तिर्या संख्या तत्सजातीया तत्स्थलीयमङ्गलेतरावृत्ततादृशसकलमङ्गलवृत्तिर्या संख्या तादृशसंख्यावन्मङ्गलत्वेनेत्यर्थः। अन्यथा विघ्नप्राचुर्येऽपि यत्किंचिद्विघ्नवृत्तिसंख्यामादाय, मङ्गलस्य न्यूनतायामपि मङ्गलान्यवृत्तिसंख्यामादाय वा समसंख्यत्वोपपादनसंभवात्‌। अधिकसंख्याकमङ्गलादिति। एतच्चापाततः।





निरुक्तविघ्ननिष्ठसंख्यासजातीयतत्स्थलयमङ्गलेतरावृत्तसंख्यावन्मङ्गलत्वेन कारणत्वे अधिकसंख्याकमङ्गलादप स्वल्पविघ्ननाशसंभवात्‌। वस्तुतस्तु प्रतिबन्धकसंसर्गाभावविधया सकलविघ्नाभावस्यापि समाप्तिहेतुत्वेन विघ्नध्वंससंबन्धेन मङ्गलसत्वेऽपि मङ्गलेतरयावत्कारणान्तर्गतयावत्प्रतिबन्धकाभावस्यासत्वादेव नान्वयव्यभिचार इत्यत्रैव मूलतात्पर्यात्‌ समसंख्याकमङ्गलत्वेन कारणतावर्णनमयुक्तमेव। परंतु बलवत्तरत्वरूपवैजात्यकल्पनं गौरवग्रस्तमित्यभिप्रायेणैव मूले द्वितीयपक्षावलम्बनमिति ध्येयम्‌। नच स्वजनकविघ्नेति। अत्र 1स्वजनकविघ्नध्वंसोत्पत्त्यवच्छेदकतासंबन्धेन समाप्तिं प्रति मङ्गलस्य हेतुत्वात्‌ समाप्तिं प्रति 2स्वजन्यविघ्नध्वंसावच्छेदकतासंबन्धेन मङ्गलस्य हेतुत्वात्‌ 3स्वप्रतियोगिचरमवर्णानुकूलकृतिमत्त्वसंबन्धेन समाप्तिं प्रति आश्रयतासंबन्धेन मङ्गलस्य हेतुत्वाद्वेत्यन्वयेन कार्यकारणभावत्रयलाभः तत्राद्यद्वयं शरीरनिष्ठप्र4त्यासत्त्या, तृतीयस्त्वात्मनिष्ठ5प्रत्यासत्त्या, प्रथमकल्पे कारणतावच्छेदकसंबन्धः द्वितीयकल्पे कार्यतावच्छेदकसंबन्धश्च केवलावच्छेदकतैव स च सुगमत्वाद्भन्थकृता नोक्त इति बोध्यम्‌। एतेन कार्यतावच्छेदकसंबन्धस्य कारणतावच्छेदकसंबन्धस्य चातिगुरुभूतस्यादरणं प्रयोजनाभावाद्भन्थकृतामनुचितमिति केषांचिदाक्षेपो निरवकशः। अत एवोत्पत्तिदमपि सार्थकम्‌। अन्यथा स्वजनकविघ्नध्वंसावच्छेदकतासंबन्धेन नास्तकशरीरेपि समाप्त्युत्पत्त्या तत्रावच्छेदकतासंबन्धेन मङ्गलविरहेपि स्वजन्यविघ्नध्वंसावच्छेदकतासंबन्धेन मङ्गलसत्वेन व्यभिचाराप्रसक्त्या तदुपादानवैयर्थ्यापत्तेरिति ध्येयम्‌। जन्मान्तरीयसमाप्तिमिति। नचेष्टापत्तिः, तथा शिष्टानामाचाराननुभवादत भावः। अत्रेदमवधेयम्‌। मङ्गलाचरणस्य बहुवित्तव्ययायाससाध्यत्वविरहेण





ग्रन्थारम्भसमयेपि कर्तुं शक्यतया जन्मान्तरे ग्रन्थकर्तृत्वसामर्थ्यविरहदशायामेतदुपेक्षणसंभवेन नेयमापत्तिः संभवति। नहि कश्चिद्भाविराज्यसम्भावनया स्वल्पवित्तसाध्यं श्वेतच्छत्रमावश्यकमर्जयति।

ग्रन्थकरणसामर्थ्यसत्वे ग्रन्थसमाप्तिमुद्दिश्य मङ्गलमाचरतो ग्रन्थकरणप्रवृत्तिरावश्यकी आवश्यकी च तत्समाप्तिरिति। यदि च कदाचिद्विघ्नभूयस्त्वादिना न समाप्तिस्तथापि न तत्र जन्मान्तरीयसमाप्तेरुद्देश्यता, भ्रान्त्या ऐहिकसमाप्तेरेवोद्देश्यतासंभवादिति। अतः स्वप्रतियोगीति। न चावच्छेदकतासंबन्धेन समाप्तिं प्रतीत्येव वक्तव्यं किं स्वप्रतियोगिचरमवर्णावच्छेदकतापर्यन्तानुधावनेनेति वाच्यम्‌। यत्र वर्णोत्पत्तिद्वितीयक्षमे शरीरक्रियया शरीरस्यैतद्देशाद्विभागः तेन च पूर्वसंयोगनाशः तत्र तच्छरीरावच्छेदेन न वर्णनाशः किंतु शरीराधिकरणवृत्तिप्रभाद्यवच्छेदेनैवेति नावच्छेदकतायाः कार्यतावच्छेदकसंबन्धत्वमङ्गीकृतम्‌। स्वोत्पत्त्यवच्छेदकजातीयतेति। मङ्गलावच्छेदकशरीर एव समाप्तिरिति न नियमः अवयवोपचयादिना समाप्तिसमये मङ्गलावच्छेदकशरीरनाशात्‌। अतो जातीयतापर्यन्तानुधावनम्‌। जातीश्च एकक्षणवृत्तिपदार्थद्वयावृत्तित्वेन विशेषणीया तेन जन्मान्तरीयशरीरस्यापि पृथिवीत्वदिना मङ्गलावच्छेदकशरीरसजातीयत्वेपि न क्षतिः। तादृशी च जातिः तत्तत्पुरुषीयतत्तज्जन्मीययावच्छररवृत्तिचैत्रत्वादजातिरेवेति नोक्तक्षतिः। यद्यपि स्वावच्छेदकजातीयतेत्युक्तावपि न दोष इत्युतपत्तिप्रवेशवैयर्थ्यं तथापि विघ्नध्वंसस्याप्यनेनैव संबन्धेन हेतुत्व्मिति लाभायैवात्रोत्पत्तिप्रवेशः मङ्गलस्यानेन संबन्धेन हेतुत्वे विघ्नध्वंसस्याप्यनेन संबन्धेन हेतुत्वमिति लाभसंभावत्‌। विघ्नध्वंसस्य तु कारणतावच्छेदकसंबन्धे उत्पत्तिप्रवेश आवश्यकः। अन्यथा जन्मान्तरीयसमाप्तेरपि विघ्नध्वंसफलत्वापत्तेरिति मन्तव्यम्‌। यद्वा स्तुतिरूपमङ्गलस्य मीमांसकमते नित्यतया तदवच्छेदकत्वं शरीरस्य न संभवति किं तु प्राकट्यरूपतदुत्पत्तेरेवेति मीमांसकमतसंग्रहायैवोत्पत्तिपर्यन्तनिवेशनम्‌। पुत्रकामाधिकरणेति। पुत्रकामः पुत्रेष्ट्या यजेतेति





विधौ पुत्रकामपदमधिकृत्य यो विचारस्तद्विरोध इत्यर्थः। स्वावच्छेदकावच्छिन्नेति। आस्तिकनास्तिकाभ्यां युगपद्यत्र ग्रन्थसमाप्तिः कृता तत्र नास्तिकीयसमाप्तेरपि आस्तिकीयमङ्गलजन्यविघ्नध्वंसाव्यवहितोत्तरक्षणोत्पत्तिकत्वेन तत्पूरवमुक्तसंबन्धेन कार्याधिकरणे मङ्लविरहाद्व्यभिचार इत्यतः स्वावच्छेदकावच्छिन्नप्रतियोगिकत्वनिवेशः। नास्तिकसमाप्तौ व्यभिचारवारणाय द्वितीयसंबन्धप्रवेशः। स्वोत्तरत्वं स्वाधिकरणक्षणध्वंसाधिकरणत्वमेव। तादृशक्षणोत्पत्तिकत्वं च नास्तिकसमाप्तसाधारणमेवेत्यव्यवधाननिवेशेनैव नास्तिकसमाप्तिर्व्यावर्तनीया। तच्चाव्यवधानं यदि स्वाधिकरणीभूतविघ्नध्वंसोत्पत्त्यधिकरणक्षणध्वंसाधिकरणतद्द्वितीयक्षणध्वंसानधिकरणत्वस्य समाप्त्युत्पत्तिक्षणे क्वाप्यसंभवात्‌। यदिच स्वध्वंसाधिकरणक्षणध्वंसानधिकरणत्वं तदित्युच्यते, तदापि ध्वंसस्य ध्वंसाप्तसिद्य्धा तादृशोभयसंबन्धेन ध्वंसविशिष्टाप्रसिद्धिरेव। यत्तु स्वाधिकरणतत्क्षणध्वंसाधिकरणक्षणध्वंसानधिकरणत्वमेवाव्यवहितत्वं, तच्च सर्वत्र तत्क्षणपदेन समाप्त्यव्यवहितपूर्वक्षणव्यक्तिमादाय समाप्तिक्षणे सूपपादमेव, नास्तिकशरीरे व्यभिचारवारणं तु स्वावच्छेदकावच्छिन्नप्रतियोगिकत्वदलेनैवेति कैश्चित्‌ प्रलपितं तदत्यन्तमसत्‌। आत्मन्युत्पन्नस्य विघ्नध्वंसस्य

ध्वंसाभावेन तदीयभोगायतनजन्मान्तरशरीरावच्छेदेनापि तदात्मनि सत्वस्यावश्यकत्वात्‌ प्रथमदेलेन नास्तिकसमाप्तिवारणासंभवात्‌, अन्यथा जन्मान्तरार्जितपुण्यपापादेरपि जन्मान्तरीयशरीरावच्छेदेनाऽसत्त्वापत्त्या तदवच्छेदेन भोगजनकता न स्यात्‌। नच स्वावच्छेदकेत्यस्य स्वोत्पत्त्यवच्छेदकार्थकत्वान्नोक्तदोष इति वाच्यम्‌। तथासति आस्तिकीयसमाप्तेरपि स्वोत्पत्त्यवच्छेदकावच्छिन्नप्रतयोगिकत्वाभावेनासंग्रहप्रसङ्गात्‌। नच स्वोत्पत्त्यवच्छेदकजातीयावच्छिन्नप्रतियोगिकत्व एव तात्पर्यमिति न कोपि दोष इति वाच्यम्‌। एवमपि निरुक्ताव्यवधाननिवेशे प्रयोजनविरहेण तद्वैयर्थ्यस्य दुरुद्धरत्वादिति चेत्सत्यम्‌, स्वोत्तरजन्मानुत्तरत्वमेव प्रकृते अव्यवहितत्वं। जन्म च आद्यशरीरप्राणसंयोगः। शरीरे आद्यत्वं च स्वसजातीयशरीरध्वंसानधिकरणत्वं। जातिश्च पूर्वोक्तैव ग्राह्याऽनो नाप्रसिद्धिः। एवंच नास्तिकीयसमाप्तेर्विघ्नध्वंसोत्तरजन्मोत्तरक्षणोत्पत्तिकत्वेनाव्यवधाननिवेशात्तद्वारणमव्याहतमेव। नच आस्तिकीयसमाप्तेरपि स्वोत्तरपुरुषान्तरीयजन्मोत्तरक्षणोत्पत्तिकतयाऽसंग्रहो दुर्वार एवेति वाच्यम्‌। स्वाश्रयशरीरावच्छिन्नभोगाश्रयत्वदैशिकविशेषणन्वोभयघटितसामानाधिकरण्यसंबन्धेन विघ्नध्वंसविशिष्टत्वेन





जन्मनो विशेषणीयत्वात्‌। नचैवमपि यादृशग्रन्थसमाप्त्यनन्तरं ग्रन्थकर्तुर्मुक्तिस्तादृशसमाप्तिरसंग्रह एव स्वोत्तरस्वसमानाधिकरणजन्माप्रसिद्धेरिति वाच्यम्‌। स्वोत्त्रचरमशरीरानुतरत्वस्यैवाव्यवधानपदार्थत्वेनाङ्गीकरणीयत्वात्‌। चरमत्वं च स्वसजातीयशरीरप्रागभावानधिकरणत्वं, इत्थंच समाप्त्युत्तरं मुक्तिस्थलेपि स्वोत्तरचरमशरीरप्रसिद्य्धा नासंग्रहः। उत्तरत्वनिवेशनं च यत्र नास्तिकेन मङ्गलाचरणं विनैव ग्रन्थान्तरसमाप्तिः कृता तदनन्तरं तच्छरीरेणैवास्तिको भूत्वा तदनन्तरजातविघ्नं मङ्गलाचरणेन नाशयित्वा ग्रन्थान्तरसमाप्तिः कृता तत्रत्यपूर्वसमाप्तौ व्यभिचारवारणायैवेति दिक्‌॥ कारणस्य कार्यतानवच्छेदकत्वे प्राचां संमतिमाह---अतएवेति। कारणस्य कार्यंतावच्छेदककोटिप्रवेशाङ्गीकारेपि काशीमरणान्मुक्तिरित्यत्र पञ्चम्याः प्रयोजकत्वार्थकत्वोपवर्णनमावश्यकं,

तथा च कारणस्य कार्यतानवच्छेदकत्वे न प्राचां संमतिरित्याशयेन शङ्कते---अथेति। कारणस्य कार्यतावच्छेदककोटिप्रवेशसंभवेप समाप्तिं प्रति मङ्गलस्य न हेतुतासंभवः अन्यथासिद्धत्वादित्याशयेन समाधत्ते---एवमपीति। विघ्नध्वंसस्य कार्यत्वावश्यकतयेति। तथा च प्राचीमते समाप्तौ विघ्नध्वंसे च मङ्गलकार्यत्वं कल्पनीयमिति गौरवमिति भावः। विघ्नो मे निवर्ततामिति कामनयेति। सावधरणोयं



रामरूद्री।

निर्देशः, अन्यथा विघ्नध्वंसद्वारैव समाप्तेर्मङ्गलफलतया समाप्तिकामनाधीनविघ्नध्वंसकामनाया अपि मङ्गलाचरणपरयोजकतया विघ्नध्वंसकामनया मङ्गलाचरणस्य प्रकृतानुपयोगप्रसंगात्‌। अथवा, ननूभयोर्मङ्गलकार्यत्वे गौरवेपि विघ्नध्वंसस्यैव मङ्गलफलत्वं विघ्नध्वंसकामनया मङ्गलाननुष्ठानान्न संभवति, यस्य यत्फलत्वं तत्कामनया तदनुष्ठाननियमादित्याशङ्कां निराकुरुते---विघ्नो मे निवर्ततामित्यादिना। ननु विघ्नध्वंस एव मङ्गलफलमिति मूलोक्तिरयुक्ता फलपदस्य जन्यार्थकतया मङ्गलध्वंसस्यापि मङ्गलजन्यतया एवकारासंगतेरित्याशङ्कां निराकुर्वन्फलपदं व्याचष्टे---फलमिति। आकस्मिकिति। यत्किंचित्कारणानियम्येत्यर्थः। नन्वेवं कारीरियागस्यापि वृष्टिः फलं न स्यात्‌ यागेनावग्रहनिवृत्तौ स्वकारणादेव वृष्टिसंभवादित्याशङ्कामिष्टापत्त्या परिहरति---अनयैवेति। अवग्रहो वृष्टिप्रतिबन्धको दुरितविशेषः।





श्रुतेः कारणताबोधकत्वमिति। विध्यर्थः केषांचिन्मते शाब्दीभावना, केषांचिदपूर्वं, न्यायमते त्विष्टसाधनत्वं, तथाच मङ्गले विघ्नध्वंसकारणताया बाधितत्वेन शिष्टाचारानुमितायाः विघ्नध्वंसकामो मङ्गलमाचरेदिति श्रुतेरप्रामाण्यापत्तिः, न्यायमते तत्र विधिना मङ्गले विघ्नध्वंसकारणताया एव प्रत्येतव्यत्वादिति भावः। ननु सति विघ्ने तन्नाशस्यैव वेदबोधितत्वादिति मूलमसंगतं स्वर्गकामो यजेतेत्यादिवद्विघ्नध्वंसकामो मङ्गलमाचरेदित्यादायपि विघ्नध्वंसकारणत्वमेव विध्यर्थो वाच्यः नतु सतिविघ्न इत्यपि तद्बोधकपदाभावात्‌ अतस्तन्मूलतात्पर्यमाह---तथाचेति। सति विघ्ने इति मूले मङ्गलादिति शेषः। तथाच केवलदण्डाद्धटानुत्पत्तावपि दण्डो घटकारणमिति





वाक्यस्य नाप्रामाण्यं सर्वदा दण्डे घटाव्यवहितपूर्वत्वस्य तात्पर्याविषयत्वात्‌ किंतु दण्डेतरयावद्धटकारणसत्वे दण्डे घटाव्यवहितपूर्वत्वमेव तात्पर्यविषयस्तद्वत्प्रकृतेपीति मूलाशयः शमं यान्तीत्यादिनेति। आदिना गणेशस्तवपाठत इत्यस्य संग्रहः। स्तवपाठस्य विघ्नध्वंसकारणतायास्तादृशवाक्यबोधितत्वेपि पाठजन्यविघ्नध्वंसे मङ्गलस्य व्यभिचारो दुर्घट एव स्तुतिरूपमङ्गलस्य पाठकतासंबन्धेन कार्याधिकरणे वृत्तेरित्यतः स्थलान्तरे व्यभिचारं दर्शयति---प्रायश्चित्तजन्येति। विशेषपदार्थमेव प्रकटयन्नाह---तथाचेति। लाघवादाह---विजातीयेति। प्रवृत्तिर्न स्यादिति। यद्धि यस्य फलं भवति तत्कामस्यैव तत्र प्रवृत्तिनियमादिति भावः। प्रवृत्तिर्वाच्येति। तृप्तिकामस्य तृप्तिसाधनौदनसाधने पाके प्रवृत्तिरिवेति





शषः। व्यभिचारेणेति। व्यतरेकव्यभिचारेणेत्यर्थः। संसर्गाभावत्वेन संसर्गाभावस्येति। संसर्गाभावत्वावच्छिन्नस्येति पर्यवसितार्थः। इदं च विवरणं संसर्गाभावस्य ध्वंसत्वादिना कारणत्वेपि न व्यभिचारनिराम इति। यथाश्रुतमूलवाक्यस्योक्तशङ्काया अनिरासकत्वादिति बोध्यम्‌॥ ननु तत्तद्विघ्नाभावनां यदि विघ्नसंसर्गाभावत्वेन हेतुता तदा यत्किंचिद्विघ्नसत्वे विघ्नप्रतियोगकसंसर्गाभावस्य सत्वेन समाप्त्यापत्तिः यदि विघ्नत्वावच्छिन्नप्रतियोगिताकसंसर्गाभावत्वेन हेतुता तदा ध्वंसप्रागभावयोर्न हेतुता तयोः सामान्यधर्मावच्छिन्नप्रतियोगिताकत्वानङ्गीकारात्‌, यदि च विघ्नप्रतयोगिकसंसर्गाभावकूटत्वेन हेतुता तदा क्वापि समाप्तिर्न स्यात्‌ ध्वंसप्रागभावादीनामेकदा एकत्रासत्वेन कूटाधिकरणत्वस्य कदाप्यसम्भवादित्याशङ्कां परिहर्तुमाह---अत्र चेति। तत्तद्विघ्नाभावत्वेनेति। तत्तद्विघ्नप्रतियोगिकसंसर्गभावत्वेनेत्यर्थः। तेन भेदमादाय न विघ्नसत्वेपि समाप्त्यापत्तिः। नचैवमपि विघ्नसत्वे समाप्त्यापत्तिर्दुर्वारा

तत्तद्विघ्नव्यक्तेरपिद्वित्वादिनाऽत्यन्ताभावरूपसंसर्गाभावसत्वादिति वाच्यम्‌। तत्तद्विघ्नत्वेतरधर्मानवच्छिन्नतत्तद्विघ्ननिष्ठप्रतियोगिताकसंसर्गाभावत्वेनेत्यर्थविवक्षयोक्तदोषप्रतीकारसंभवात्‌, ध्वंसप्रागभावयोरपि सामान्यधर्मावच्छिन्नप्रतियोगिताकत्वाङ्गीकारे तु तत्तद्विघ्नत्वावच्छिन्नप्रतियोगिताकसंसर्गाभावत्वेनेत्यर्थकरणेपि न क्षतिरिति मन्तव्यम्‌। विघ्नध्वंसाभाववतीति। विघ्नसंसर्गाभावसामान्याभाववतीत्यर्थः। अन्यथा यथाश्रुते विघ्नध्वंसाभाववत्यपि विघ्नात्यन्ताभावसंभवेन विघ्नसंसर्गाभावत्वेन हेतुत्वे





व्यतिरेकव्यभिचारासम्भवेनाऽसंलग्नकतापत्तेः, तथा च यत्र मङ्गलं निनैव समाप्तिस्तत्र विघ्ननाशकमङ्गलासत्वेन विघ्नस्यैवसत्वात्‌, निरुक्ततद्विघ्नप्रतियोगिकस्य कस्यापि संसर्गाभावस्यासत्वेन तद्विघ्नसंसर्गाभावस्य व्यतिरेकव्यभिचारो दुर्वार एवेति भावः। ननु यत्र सत्यपि मङ्गले न समाप्तिर्दृश्यते तत्र मङ्गलाद्विघ्नध्वंस एव न जात इत्यवश्यमङ्गीकरणीयं अन्यथा तत्तद्विघ्नसंसर्गाभावानां सत्वेन समाप्तिविरहस्योपपादयितुमशक्यत्वात्तथाचान्वयव्यभिचारेण मङ्गलसय विघ्नध्वंसफलकत्वं न शक्यते वक्तुमित्याशङ्कां निराकुरुते---यत्र चेति। विघ्नभूयस्त्वादिति। ननु मङ्गलानन्तरोत्पन्नविघ्नादपि तत्र सामाप्त्यभावसंभवेन नानाविघ्नव्यक्तीनां तत्कारणीभूतप्रागभावादीनां च कल्पने गौरवमतस्तथैवाह---मङ्गलानन्तरेति। स्वप्रतियोगिप्रयोजकत्वेति। स्वप्रतियोगिचरमवर्णानुकूलकृतिमत्वसंबन्धेनेत्यर्थः। नच स्वप्रयोजकत्वसंबन्धेनेत्येव कुतो नोक्तं जीवात्मनि स्वानुकूलकृतिमत्वासंभवेपि स्वजनकचरमवर्णजनककृतिजनकत्वरूपस्य स्वप्रयोजकत्वस्य जीवात्मनि संभवादति वाच्यम्‌, निरुक्तप्रयोजकत्वस्य नानाजनकताघटितत्वेन गौरवादिति भावः। क्वचिच्चेत्यादि प्रकारान्तरेण व्याचष्टे---वस्तुतस्त्वित्यादिना। समाप्तिसाधनमित्यस्य समाप्तिकारणमित्यर्थकत्वे क्वचिदित्यस्यासङ्गतिः





तत्तद्विघ्नसंसर्गाभावत्वेन हेतुताया व्यवस्थापिततया सर्वत्रैवाभावत्रयस्यापि कारणत्वात्‌ नियतपूर्ववर्तितावच्छेदकधर्मवत्वस्यैव कारणतारूपत्वादतस्तत्पदं व्याचष्टे---समाप्त्यव्यवहितेति। ननु मङ्गलाद्विघ्नध्वंसस्थले ध्वंसप्रागभावाभ्यामत्यन्ताभावस्य विरोधात्‌ विघ्नात्यंताभावस्यैवासत्वेन कथं तेन विघ्नध्वंसस्यान्यथासिद्धिरित्यत आह--ध्वंसप्रागभावेत्यदि। अन्योन्याभावभिन्नाभावत्वेनेति। सर्वत्र विघ्नात्यन्ताभावसत्वेपि न विघ्नात्यन्ताभावत्वेन हेतुता संभवति विघ्नसंसर्गाभावत्वापेक्षया नित्यत्वघटितस्य तस्य गुरुत्वात्‌ सति च लघुधर्मे गुरुधर्मस्य कारणतावच्छेदकत्वानङ्गीकारात्‌ तथाचायातमेव त्रयाणामपि कारणत्वमिति भावः। तत्तत्संसर्गेति। प्रतिबन्धकतावच्छेदकसंसर्गेत्यर्थः। वाच्यत्वेनेति। तथाच प्रतिबन्धकसंसर्गाभावस्येति मूलस्य प्रतिबन्धकतावच्छेदकसंसर्गावच्छिन्नप्रतियोगिताकाभावस्येत्यर्थ इति भावः। मानाभावादति समवायेन घटाधिकरणे संयोगेन घटो नास्ति संयोगेन घटाधिकरणे समवायेन घटो नास्तीति प्रतीत्युपपत्तेये हि संयोगसमवायसंबनधावच्छिन्नघटाभावयोर्भेदोपपत्तये अत्यन्ताभावप्रतियोगितायां संबन्धावच्छिन्नत्वमङ्गीक्रियते ध्वंसे च तादृशयु2क्त्यसंभवेन संसर्गावच्छिन्नप्रतियोगिताकत्वमप्रामाणिकमेवेति भावः। नन्वेवं विघ्नध्वंसस्या3कारणत्वे दुरितध्वंसः स्वतः सिद्धवघ्नात्यन्ताभावो वेत्याद्यग्रिमग्रन्थासंगातिरित्यतो दुरितध्वंसपदं व्याचष्टे---दुरितध्वंससामग्रीति। अत्यन्ताभावस्य नित्यत्वेऽपि प्रतियोगिसत्वदशायामत्यन्ताभावसंबन्धासत्वेनाधिकरणसंबद्धात्यन्ताभावे दुरितध्वंससामग्रीप्रयुक्तत्वमिति भावः। द्वितीयव्याख्यानादरणे स्वयमेव बीजं प्रकटयति---एतेनेति। ननु मङ्गलस्य विघ्नध्वंसफलकत्वे समाप्तिकामनया तत्र प्रवृत्तिः समाप्तिजनकविघ्नध्वंसजनकत्वेनैवोपपादनीया। विघ्नध्वंसस्य समाप्तिहेतुत्वं च व्यभिचारेणासंभवदुक्तिकमित्याशङ्कायां क्वचिच्चेत्यादिग्रन्थस्यावतारितत्वेन न प्रकृतानुपयोग इत्यतो दूषणान्तरमाह--एवमिति।





ननु प्रतिबन्धकसंसर्गाभावकूटत्वेन हेतुतामङ्गीकुर्मो येनाप्रसिद्धिः स्यात्‌ अपितु तत्तद्विघ्नसंसर्गाभावत्वेनेत्युक्तमेवेत्याशङ्क्य दूषणान्तरमाह----पूर्वोक्तेति। द्वितीयव्याख्याने तद्दोषनिवारणे हेतुमाह--उक्तरीत्येति। प्रतिबन्धकाभावस्येति। प्रतिबन्धकतावच्छेदकसंबन्धावच्छिन्नप्रतियोगिताकतत्तत्प्रतिबन्धकाभावत्वेनेत्यर्थः॥ यत्तदोर्नित्यसंबन्धात्प्रकृतश्लेके यत्पदाभावात्कथं तत्पदसङ्गतिरिति ह्यद्याशङ्क्य प्रकृते तच्छब्दस्य प्रसिद्धार्थकतया न यत्पदापेक्षेति समाधत्ते---तच्छब्द इति। नमस्कारप्रकारीभूतेति। स्वापकर्षबोधानुकूलव्यापारो नमःशब्दार्थः, अपकर्षान्वय्यवधित्वं कृष्णपदोत्तरचतुर्थ्यर्थ इति भानः।





प्यवधित्वस्यापादानतारूपतया तदर्थिका पञ्चम्येव नतु चतुर्थी तथापि क्रियान्वय्यवधित्वस्यैवापादानत्वरूपतया नात्र पञ्चमीप्रसक्तिः, परंतु निरुक्तापकर्षावधित्वविवक्षायां 'नमःस्वस्ती'त्यादिसूत्रेण चतुर्थेव विहितेति भावः। एवं

च श्रीकृष्णावधिकस्वापकर्षंबोधानुकूलो मदीयो व्यापार इत्युक्तवाक्याच्छाद्बबोधः, उच्चारयितृव्यापारस्यैव नमः--शब्दार्थत्वात्‌। यद्यप्येवं सति 'नारायणं नमस्कृत्ये'त्यादावपि नारायणपदोत्तरं चतुर्थ्येवापेक्षिता न द्वितीया करोतिकर्मत्वस्य नारायणेऽसंभवेन नमःपदार्थस्यैव तत्कर्मकतया नमःपदार्थघटकापकर्षावधित्वस्यैव द्वितीयया बोधनीयत्वात्‌, तथापि तत्र लक्षणया नमस्कारानुकूलकृतपर्यंतं करोत्यर्थः। नमःपदं तात्पर्यग्राहकमतो नमःपदयोगाभावान्न चतुर्थी। अपकर्षबोधनिरूपितापकर्षनिष्ठप्रकारतानिरूपितावधित्वनिष्ठप्रकारतानिरूपितप्रकारतारूपा विषयतैव द्वितीयार्थः। अतएव नमःपदस्य सार्थकत्वविवक्षया 'स्वयंभुवे नमस्कृत्य ब्रह्मणेऽमिततेजसे'इत्यादौ चतुर्थ्येव न द्वितीयेति मन्तव्यम्‌। षष्ठीतत्पुरुषभ्रममिति। सकलमूलकत्वमिति भावः। समवायिकारणत्वमिति। वृक्षादिसमवायिकारण एव वृक्षादेर्बीजव्यवहारादिति भावः। समवायिकारणत्वमिति। वृक्षादिसमवायिकारण एव वृक्षादेर्बीजव्यवहारादिति भावः। यद्यपि बीजं वृक्षादेर्न समवायिकारणं बीजनाशानन्तरमेव तदवयवैरङ्कुरारम्भात्‌ ईश्वरे पूर्वोक्तप्रमाणाभावमेव व्युत्पादयन्नाह--नहीति। लिङ्गाभावादिति। ईश्वरसाधकलिङ्गाभावादित्यर्थः। उपमानस्य शक्तिमात्रसाधकत्वेन तन्निराकरणं न कृतमित्यवधेयम्‌।





तथा क्षित्यङ्कुरादिकमपीति मूले क्षित्यङ्कुरादीनां पक्षत्वं सूचितं तथाच क्षित्यङ्कुरादावनुगतं पक्षतावच्छेदकं किमित्याशङ्कते--नन्वत्रेति। अङ्कुरादेरपीति। तथाच क्षितित्वस्यैव पक्षतावच्छेदकत्वे अङ्कुरस्यापि क्षितित्वेनाङ्कुरादेः पृथगुपादानमनर्थकमति भावः। नन्वत्र क्षिपिपदं न पृथिवीत्वजात्यवच्छिन्नपरं येनाङ्कुरादेरुपादानं र्व्यर्थ स्यात्‌ अपितु भूमण्डलपरमेव, तथाच भूमण्डलाङ्कुरादीनां सर्वेषां पक्षत्वलाभे सर्वानुगतं पक्षतावच्छेदकं कमित्याशङ्कायां पृथिवीत्वमेव तथेत्युक्तौ नाङ्कुरादेः पृथगुपादानवैयर्थ्यमत आह--किं चेति। अवच्छेदकावच्छेदेनेति। तथात्वे। साध्यसिद्धेरुद्देश्यत्वे इत्यर्थः। तथाचावच्छेदकावच्छेदेनानुमितौ सामानाधिकरण्येन साध्यसिद्धेरप्रतिबन्धकतया न सिद्धnaaसाधनमिति भावः। परमते। चार्वाकमत इत्यर्थः। जन्यपदेति। तैरप्रत्यक्षत्वेन नित्यपृथिव्यनङ्गीकारादिति भावः। ननु पक्षतावच्छेदककोटिप्रविष्टविशेषणानां सर्वमते प्रयोजनमपेक्षितमिति न नियम स्तथा च नित्यपृथिव्यां बाधवारकतयैव जन्यपदं सार्थकमित्यत आह--जन्यत्वस्यैवेति। नन्वस्तु जन्यत्वमेव पक्षतावच्छेदकं किं नश्छिन्नमत आह-नच तदपीति।

ऐक्यप्रसङ्गादिति। ननु पक्षतावच्छेदकहेत्वोरक्ये को दोषः। नच व्याप्तिग्रहदशायामेव पक्षतावच्छेदकीभूतहेतौ साध्यसामानाधिकरण्यस्य सिद्धत्वेन सिद्धसाधनमेव3 दोष इति वाच्यम्‌। हेतुः साध्यसमानाधिकरण इति व्याप्तिग्रहस्य हेतुमान्साध्यवानित्यनुमितितो





भिन्नाकारत्वात्‌ समानाकारकसिद्धेरेवानुमितिप्रतिबन्धकत्वात्‌ अवच्छेदकावच्छेदेन साध्यसिद्धेरुद्देश्यत्वे सामानाधिकरण्यमात्रावगाहिसिद्धेरप्रतिबन्धकत्वाच्च। यद्यप्यवच्छेदकावच्छेदेन अनुमितौ सामानाधिकरणअयादधिकं पक्षतावच्छेदकव्यापकत्वमेव साध्ये भासते व्याप्तिज्ञानेपि साध्ये हेतुव्यापकत्वं भासत एवेति तुल्यं तथापि व्याप्तिग्रहे व्यापकत्वं प्रकारतयैवानुमितौ तु साध्यीयसंसर्गघटकतया भासत इति भेदाच्चेति चेन्न। उद्देश्यतावच्छेदकविधेययोरैक्येनोपनयवाक्याच्छाब्दबोधानुपपत्तेरेव दोषत्वात्‌। नच नवीनमते विधेयांशेऽधिकावगाहिनः शाब्दबोधस्योपगमेन पक्षतावच्छेदकहेत्वोरैक्येपि साध्यव्याप्यहेतुमान्पक्ष इत्याकारकस्योपनयवाक्यजन्यशाब्दबोधस्य नानुपपत्तिरिति वाच्यम्‌। प्रचीनैरुदाहरणवाक्यादेव व्याप्तिलाभादुपनयेनापि 1तत्प्रतिपादने पौनरुक्त्यमिति पक्षे हेतुमत्तामात्रमेवोपनयेन बोधनीयम्‌। 2तथाचायमित्युपनयवाक्यस्य हेतुमान्पक्ष इत्येवार्थ इत्यङ्गीकारात्तन्म3तानुसारेणैव पक्षतावच्छेदकहेत्वोरैक्यादिति दूषणाभिधानादिति ध्येयम्‌। स्वरूपसंबन्धरूपेति। 4यद्यपि स्वरूपसंबन्धरूपकार्यताव्यक्तीनां तत्तद्व्यक्तिमात्रपर्यवसन्नत्वेन नानुगतपक्षतावच्छेदकलाभस्तथा5प्यन्यतमत्वेनानुगतीकृतानां पक्षतावच्छेकत्वमिति भावः। प्रागभावप्रतयोगित्वेति। नच प्रतियोगित्वस्यापि स्वरूपसंबन्धस्वरूपतया तत्तद्धर्मिव्यक्तीनामैक्येन पक्षतावच्छेदकहेत्वोरैक्यापरिहार इति वाच्यम्‌। अभाववरहात्मत्वं वस्तुनः प्रतियोगतेत्या6चार्यमताभिप्रायानुसारेण संयोगेन घटाभा7वात्समवा7येन घटाभावस्य भेदः प्रतयोगिताभेदादेव समर्थनीयः प्रतियोगिप्रतियोगितावच्छेदकयोरैक्यात्‌। किंच स्वरूपसंबन्धरूपपरतयोगितायाः प्रतियोगिघटव्यक्तेश्चैक्येन भेदो दुरुपपद एवेति 9तयोर्भेदो न स्यादतो विषयत्वस्येव प्रतियोगित्वस्यापि पदार्थान्त10रत्वमेवाङ्गीकरणीयं सप्तधापदार्थविभागस्तु तत्वज्ञानोपयोगिज्ञानविषयाणामेवेति न तद्विरोधोऽपीति नवीनमताभिप्रायेणैतदभिधानम्‌। वस्तुतस्तु प्रागभावप्रतियोगित्वरूपकार्यत्वस्य हेतुत्वादिति ग्रन्थस्य प्रतियोगिताख्यस्वरूपसंबन्धेन प्रागभावस्य हेतुत्वादित्यर्थे तात्पर्यान्न कोऽप दोष इति ध्येयम्। वस्तुतस्तु क्षित्यङ्कुरादिकमिति मूलस्य क्षितित्वस्याङ्कुरत्वस्य तद्धटत्वस्य पक्षतावच्छेदकत्वे तात्पर्यं, तत्र क्षितिः सकर्तृकेति प्रथमप्रयोगे क्षितित्वसामानाधिकरण्येन साध्यसिद्धेरुद्देश्यत्वे घटादावंशतः सिद्धसाधनं, 11पक्षतावच्छेदकावच्छेदेन तथा12त्वे तु परमाणौ बाध इत्यतोऽङ्कुरत्वस्य पक्षतावच्छेदकत्वानुधावनं, तत्र च सामानाधिकरण्येन साध्यसिद्धेरुद्देश्यत्वे





क्वाप्यङ्कुरे जीवीयकृतिसाध्यत्वाभावेन नांशतः सिद्धसाधनं नवा बाधो नित्याङ्कुरस्याभावादिति भावः। 1ननु क्षितित्वावच्छेदेनाङ्कुरत्वावच्छेदेन वा कार्यत्वहेतुना सकर्तृकत्वानुमिर्न संभवति कार्यत्वरूपहेतोरप्रयोज2कत्वात्‌। नच कार्यत्वं यदि कृतिजन्यत्वव्यभिचारि स्यात्तदा कृतिजन्यतावच्छेदकं न स्यादित्यनुकूलतर्कसत्वान्नाप्रयोजकत्वमिति वाच्यम्‌। कृतत्वेन कार्यत्वेन कार्यकारणभावे मानाभावेनोक्ततर्कानवतारात्‌। न चान्वयवयतिरेकावेव मानमिति वाच्यम्‌। कुलालकृतिसत्वे घटसतदभावे घटाभाव इति विशिष्यै3वान्वयव्यतिरेकग्रहात्‌, तन्तुवायकृतिकाले घटोतपत्त्यपत्तिवारणाय कुलालकृतत्वेन घटत्वेन विशिष्य कार्यकारणभावस्यावश्यकत्वेन सामान्यतः कृतत्वेन कार्यत्वेन कार्यकारणभावे मानाभावात्‌। नच यद्विशेषयोरति निय4म एव मानमिति वाच्यम्‌। तस्याप्यप्रयोजकत्वात्‌। नच कार्यसामान्याभावे कुलालादिकृत्यभावकूटस्य प्रयोजकत्वे गौरवं, कृतित्वावच्छिन्नाभावस्यैकसय 5तथात्वे, लाघवम्‌। तच्च कृतित्वस्य करणतावच्छेदकत्वमन्तरा न संभवति, कारणतावच्छेदकधर्मावच्छिन्नाभावस्यैव कार्यतावच्छेदकधर्मावच्छिन्नाभावप्रयोजकत्वात्‌। तथाच लाघवमूलक एव यद्विशेषयोरित्यादिन्यय इति वाच्यम्‌। कारणतावच्छेदकधर्मावच्छिन्नाभाव एव कार्याभावे, प्रयोजक इति न नियमः, किंतु स्वरूपसंबन्धरूपप्रयोजकत्वं प्रतीत्यनुरोधेन लध्यनतिप्रस6क्तधर्मावच्छेदेन कल्प्यत इति नियमः। तथाच लाघवादेव कारणतानवच्छेदककृतित्वावच्छिन्नपरतयोगितकैकाबावस्य कार्याभावप्रयोजकत्वं कृतित्वेन कार्यत्वेन कार्यकारणभावमन्तरापि सूपपादमेवेति तत्र प्रमाणाभाव एवेत्यभिप्रेत्यादिपदमुपात्तं। तेन सर्गाद्यकालीनघटनिष्ठतद्व्यक्तित्वावच्छिन्नस्योपसंग्रहात्तद्व्यक्तौ कुलालकृतजन्यत्वस्य साधनीयत्वात्‌, कुलालकृतित्वेन घटत्वेन कार्यकारण7भावसत्वेन तत्राप्रयोजकत्वशङ्कविरहादिति भावः। न चैवमीश्वरस्य कुलालत्वापत्तिरिति वाच्यम्‌। घटकरणसमर्थस्यैव कुलालत्वेनेश्वरे तस्येष्टत्वात्‌। अतएव 'नमः कुललेभ्यः कर्मारेभ्यश्चे'त्यादिश्रुतिरपि संगच्छते। यदिच सर्गाद्यघटस्य विवादग्रस्तत्वेन सर्गाद्यकालीनस्य घटस्य पक्षत्वे पक्षाप्रसिद्धिरिति मन्यते, तदास्तु खण्डघट एवादिपदार्थः, तत्पूर्वमपि कुलालकृत्यसत्वेन तत्पक्षकानुमानेनेश्वरसिद्धेरावश्यकत्वादिति युक्तमुत्पश्यामः। व्यक्तिभविष्यति चेदमुपरिष्टात्‌। 11ननु सकर्तृकत्वं कर्तृजन्यत्वमेव वाच्यम्‌। तच्च न संभवति, कर्तुर्जनकत्वेऽनन्तकृतिव्यक्तीनां कारणतावच्छेदकत्वापत्त्या गौरवात्‌, लाघवेन स्वरूपतः कृतित्वजातेरेव कारणतावच्छेदकत्वादित्याशङ्कां निराकुर्वन्प्राचीनमतनिराकरणपूर्वकं





स्वमतेन सकर्तृकत्वं निर्वक्तुमारभते--साध्यंचेति। नित्याज्ञानेच्छाकृतिमानेवेश्वरः सकर्तृकत्वानुमानेन साधनीयः। अन्यथा ईश्वरे नित्यज्ञानेच्छयोरसिद्धिप्रसङ्गादतः सकर्तृकत्वमुपदानगोचरापरोक्षज्ञानचिकीर्षाकृतिजन्यत्वरूपमेव साधनीयं, तथाचैतदनुमानेन नित्यज्ञानेच्छाकृतीनां सिद्धौ तत्पक्षकगुणत्वहेतुकानुमानेन लाघवादेकद्रव्याश्रितत्वसिद्धो तदेव द्रवयमीश्वर इति नित्यज्ञानेच्छाकृतिमानेक ईश्वरः सिद्ध्यतीति प्राचामभिप्रायः। तत्र बाधादिति। कार्यरूपपक्षे बाधादित्यर्थः। नन्वन्वयवयतिरेकाभायं ज्ञानचिकीर्षयोर्हेतुतासिद्धौ व्यापारत्वेनैव कृतेः कार्यमात्रंप्रत कारणत्वमिति व्यापारेण व्यापारिणो नान्यथासिद्धिर्ति न्यायविरोधेन कृत्या तयोर्नान्यथासिद्धिरितयत आह--दृष्टान्तेति। असंभवादिति। दृष्टान्तपक्षवृत्तिसाध्यद्वयगतानुगतसाध्यतावच्छेदकाभावादिति भावः। ननु तर्हि स्वेति परित्याज्यमेव, यदि चान्वयवयतिरेकाभ्यां कृतेरेव प्रथमतः कार्यमात्रे हेतुत्वमवधार्यते तज्जनकत्वेनैव ज्ञानचिकीर्षयोरनुमानमित्याग्रहस्तदास्तु तयोरप्यन्यथासिद्धत्वं, तथाप्युपादानगोचरकृतिजन्यत्वस्यैव सकर्तृकत्वस्य साध्यत्वान्नास्माकं कापि क्षतिरित्याशङ्कायामाह--कृतत्वापेक्षयेति। स्वमतेन सकर्तृकत्वं निर्वक्ति---किंत्विति। विशेष्यतासम्बन्धावच्छिन्नेत्यस्य प्रयोजनं तेनेतयादिना स्वयमेव वक्ष्यति। कृतित्वावच्छिन्नत्वोपादानं तु सविषयकत्वेन कृतेः कारणत्वे ज्ञानेच्छयोर्नान्यथासिद्धिः संभवति तयोरपि सविषयकत्वेन कारणत्वात्‌, स्वेन तु तयोरन्यथासिद्धत्वस्यैवाङ्गीकरणीयत्वादित्यभिप्रायेण।





कार्यत्वे समवायसंबन्धावच्छिन्नत्वप्रवेशस्तु यदुपादानिका प्रवृत्तिस्तत्रैव समवायेन कार्यमिति नियमस्य तन्त्वादौ घटापत्तिवारकस्य निर्वाहायैवेति बोध्यम्‌। न सिद्धसाधनमिति। तादृशजनकतायाः स्वजन्यदृष्टसंबन्धावच्छिन्नतया

विषेष्यतासंबन्धानवच्छिन्नत्वादिति भावः। नन्वेवमुक्तानुमानेन नित्यकृतिसिद्धौ तत्र द्रव्याश्रितत्वानुमानेन नित्यकृतिमदीश्वरसिद्धावपि तस्मिन्नित्यज्ञानं नित्येच्छा च न सिद्य्धेत्‌। नच कृतिं प्रति ज्ञानचिकीर्षयोर्हेतुत्वेन कृत्या तयोरीश्वरेऽनुमानमिति वाच्यम्‌। कार्येणैव कारणानुमानसंभवेन नित्यकृतेः कार्यत्वाभावादनुमानेन तत्सिद्ध्यसंभवादित्याशयेन ज्ञानेच्छयोः सिद्ध्यर्थ प्रकारान्तरमनुसरति---यदिचेति। स्वमतेऽन्वयव्यतिरेकाभ्यां कृतेरेव कार्यमात्रे हेतुता यः करोति स जानाति स इच्छतीति व्याप्त्या जन्यकृत्या तत्कारमत्वेन ज्ञानचिकीर्षयोः कल्पनं नित्यकृतेरजन्यतया तया ज्ञानचिकीर्षयोरनुमानं न संभवत्येन। परंतु यः सर्वज्ञ इत्यादिश्रुत्यैवज्ञानेच्छयोः सिद्धिर्वाच्येति स्वमतमभिप्रेत्य यदि चेत्युक्तं। कृतिजन्यत्वं वेति। विनिगमनाविरहादिति भाव-. तथाच सकर्तृकत्वानुमानेनैव ज्ञानेच्छाकृतीनां त्रयाणामेवेश्वरे सिद्धिरिति भावः। यत्त्विति। मानाभावादिति। ननु स्वनिष्ठकृतिविशेष्यतासंबन्धेन यज्ञ कर्ता तत्र समावायेन कार्यमित्यन्वयव्यतिरेकावेव मानमित्यत आह--लाघवादिति। ननु जन्यत्वावच्छेदेन समवायसंबन्धावच्छिन्नकृतिजन्यत्वसाधने ध्वंसादौ साध्यविरहेण बाधो व्यभिचार श्चेत्याशङ्कितुं पर्यवसितपक्षसाध्यहेतूननुवदति---नन्वित्यादिना।





सर्वसिद्धप्रवादस्याश्रद्धेयत्वमसहमानः कल्पान्तरमाह--यद्वेति। अथात्र कृतिनिष्ठजनकतानिरूपितादृष्टाद्वारकजन्यत्वसय साधने कारमतावच्छेदकसंबन्धः कार्यतावच्छेदकसंबन्धश्च पूर्वोक्त एव। तथाच ध्वंसे न कृतिजन्यत्वरूपसाध्यसिद्धिः संभवति। नच विशेष्यतासमवायाभ्यां कश्चित्कार्यकारणभावोऽन्यस्तु विशेष्यताविशेषमतभ्यामिति ध्वंसेपि कृतिजन्यत्वसिद्धिः संभवत्येवेति वाच्यम्‌। उपादानत्वाख्यविशेष्यतासंबन्धेनैव कृतेः कारणतावस्याङ्गीकरणीयतया ध्वंसस्योपादानविरहेण तं प्रत्युक्तविशेष्यातसंबन्धेन कारणत्वासंभवादिति चेन्न। कालनिष्ठप्रत्यासत्त्यैव कार्यमात्रं प्रति कृतेः कारणत्वस्योपगन्तव्यत्वादिति तात्पर्यात्‌। लाघवज्ञानेति। वह्निव्याप्यधूमवानितिपरामर्शाद्वह्नेर्महानसीयत्वे लाघवमिति लाघवज्ञानसहकृताद्यथा हि पर्वतो महानसीयवह्निमानित्यनुमितिस्तथा





कृतेरेकत्वे नित्यत्वे च लाघवमिति लाघवज्ञा7नसहकृतकृतिजन्यत्ववयाप्यकार्यत्ववनिति परामर्शात्तथैव नित्यैककृतिजन्यमित्याद्यनुमितिरिति भावः। ज्ञानेच्छाकृतिषु कीदृशमेकत्वमनुमित्य विषयीक्रियते इत्याशङ्कते---अथेत्यादिना नच नित्यज्ञानवन्निष्ठेति। 9एतादृशकत्वाज्ञानस्य फलं नित्यज्ञानवदीश्वरस्यैकत्वसिद्धिरिति भावः। अत्र केचिदिति। नन्वाश्रयगतैकत्वस्य सामानाधिकरण्यसंबन्धेन ज्ञानेच्छादिषु भानोपगमेऽपि नेश्वरैकत्वसिद्धिः। ईश्वरनानात्वेपि तत्तदीश्वरगतज्ञानादिषु तत्तदीश्वरगतैकत्वस्य सामानाधिकरण्यसंबन्धेन भाने बाधकाभावादित्यस्वरसात्कल्पान्तरमाह--यद्वेति। बाध इतीति। ईश्वरीयज्ञाने एकत्वबाध इत्यर्थ-. आत्मनात्मेति। अनात्मवृत्तमिन्नत्वमात्रोपादने दुःखवदवृत्त्त्यनात्मवृत्तिभिन्नद्वित्वाप्रसिद्धिः, ईश्वगतद्वित्वस्यैव तथात्वसंभवेन तसयानङ्गीकारात्‌। अत आत्मवृत्तित्वे सत्यनात्मवृत्ति यत्तद्भिन्नत्वमेव विशेषणमुपात्तम्‌। तथाच तादृशं द्वित्वं घटपटादिगतगद्वित्वमेवेति नाप्रसिद्धिरिति भावः। उद्देश्यासिद्धेरिति। ईश्वरे सर्वविषयकमेकमेव ज्ञानमिति सिद्ध्यर्थ हि ज्ञानादावेकत्वभानं स्वीक्रियते ईश्वरस्यैकत्वसिद्धावपि तदीयज्ञानादीनामेकत्वासिद्धेरेति भावः।





स्वाधिकरणेति। यत्रैकत्वं भासते तदेव स्वपदार्थः। अत्र च स्वभिन्नज्ञानत्वावच्छेदेन स्वाधिकरणावृत्तित्वं विवक्षणीयम्‌। अन्यथा ईश्वरीयज्ञाननानात्वेपि स्वभिन्नजीवज्ञानादौ स्वाधिकरणावृत्तत्वसत्वेनेश्वरज्ञानादेरेकत्वासद्धिप्रसङ्गात्‌। स्वभिन्नज्ञानत्वव्यापकसवाधिकरणावृत्तित्वकत्वमेव ज्ञानगतमेकत्वमिति भावः। तच्च नित्यज्ञानैकत्व एव संभवति नतु तद्भेदेपीति द्रष्टव्यम्‌। अथाऽत्र नित्यज्ञानव्यक्तिरेव स्वपदार्थः तद्धटितं च निरुक्तैकत्वं नित्यज्ञानानुमितेः प्राक्‌ दुर्ग्रहमिति कथं नित्यज्ञानानुमितौ तादृशैकत्वभानसंभवः विशिष्टबुद्धौ विशेषणज्ञानस्य हेतुत्वात्‌। नच नित्यज्ञानानुमितेः पूर्वमपि ज्ञानत्वसामान्यलक्षणय प्रत्यासत्त्या निखिलज्ञानव्यक्तीनां ज्ञानं संभवत्येव कथमन्यथानुपस्थितज्ञानव्यक्तेस्तादृसानुमितौ विधेयतया भानसंभवः उक्तकार्यकारणभावस्य जागरूकतवादिति वाच्यम्‌। एवमपि स्वभिन्नेत्यज्ञ सवत्त्वं न ज्ञानत्वस्वरूपं, ज्ञाने ज्ञानत्वावच्छिन्नभेदासत्वेन स्वभिन्नज्ञानाप्रसद्धिप्रसङ्गात्‌। अपितु नित्यज्ञाननिष्ठतद्व्यक्तित्वमेव तदिति वाच्यम्‌। तथाच तस्य प्रमेयत्वादिसामान्यलत्रणया सुग्रहत्वेपि स्वरूपतस्तद्व्यक्तित्वेन वा तसय प्रकारत्वमसंभवि, स्वरूपतस्तत्प्रकारकज्ञाने स्वरूपतसतद्वषयकज्ञानस्य तद्व्यक्तित्वविशिष्टप्रकारकज्ञाने च तद्व्यक्तित्वविशिष्टज्ञानस्य हेतुतया सामान्यलक्षणाजन्यज्ञानस्य च प्रमेयतवदिसामान्यप्रकारकतवनियमेन नित्यज्ञानानुमितेः पूर्वं तथाधिघतद्व्यक्तित्वज्ञानासंभवेन नितयज्ञानानुमितौ भेदप्रतियोगितावच्छेदकतया तद्व्यक्तित्वज्ञानासंभवस्य दुष्परिहरत्वादिति। मैवम्‌। एकव्यक्तिमात्रवृततिधर्म एव प्रकृते स्वत्वं। एकव्यक्तिमात्रवृत्तित्वं च स्वप्रतियोगिवृत्तित्वस्वसामानाधिकरण्योभयसंबन्धेन भेदविशिष्टान्यत्वं। अनेन च रूपेण नित्यज्ञानानुमितेः पूर्वमपि तन्निष्ठतद्व्यक्तित्वस्य लाघवाच्छुद्धतद्व्यक्तित्वमेव, तस्य स्वरूपतो भानानङ्गीकारे तु तद्व्यक्तीतरवृत्तत्वविशिष्टमेव तत्‌ तथा, नतूक्तोभयसंबन्धेन भेदविशिष्टभेदावच्छिन्नं, गौरवात्‌। तथा च तदृशभेदाप्रसिद्धिरिति वाच्यम्‌। तादृशमेदस्योपलक्षणतया प्रतियोगितावच्छेदकव्यावर्तकत्वोपगमात्‌। नचाभावप्रतयोगितावच्छेदककोटावृपलक्षणतया भानानङ्गीकारात्‌ न तथोपगमसंभव इति वाच्यम्‌।





प्रतियोगितासंसर्गकबुद्धावेव तथाभानानङ्गीकारात्‌, प्रकृते च तथाविधभेदविशिष्टा वच्छिन्नप्रतियोगिताकाभावत्वेनैव नित्यज्ञानभेदसय निवेशनीयत्वादिति सर्वमनाकुलम्‌। केचित्तूक्तवाक्यस्य स्वसमानाधिकरणस्वभिन्नज्ञानकं यद्यत्तत्तदन्यत्वमेवार्थ इति नोक्तानुपपत्तिः। नच समासान्तर्गतनञ उत्तरपदार्थमात्रान्वयित्वं, न तु पूर्वपदार्थविशिष्टोत्तरपदार्थान्वयित्वं, तथासति नीलाप्रमेय इति वाक्यान्नीलपरमेयभेदबोधापत्तिः। तथाच स्वाधिकरणावृत्तित्यादिवाक्यादुक्तार्थलाभासम्भव इति वाच्यम्‌। घटानधिकरणमित्यादौ घटाधिकरणभिन्नप्रतीत्यर्थं समासान्तर्गतनञोपि यत्रोत्तरपदं ससंबन्धिकपदघटितं तत्र पूर्वपदार्थान्वितोत्तरपदार्थन्वितस्वार्थबोधकत्वस्याप्यङ्गीकरणीयत्वात्‌। अन्थथाऽधिकरणसामान्यभिन्नस्याप्रसिद्ध्या घटानधिकरणमित्यतः शाब्दबोधस्यैवानुपपत्तेरत्यपि वदन्ति। एवमिति। स्वाधिकरणावृत्तिस्वभिन्नेच्छाकत्वं स्वाधिकरणावृतिस्वभिन्नकृतकत्वमिच्छाकृत्योरेकत्वमिति भावः। नन्वेवमनुमानेन नित्यैकज्ञानेच्छाकृतिवयक्तीनां सिद्धावपि नेश्वरसिद्धिरित्याशङ्कायामाह---एवंचेति। द्रव्यान्तरसय बाधादिति। ज्ञानादिकं न पृथिव्यादिवृत्ति चेतनगुणत्वात्‌। नापि जीवात्मवृत्ति, नित्यज्ञानादित्वात्‌। जीवात्मनि तु नित्यज्ञानाद्यभावादित्येवं रीत्या द्रव्यान्तरस्य बाधादिति भावः। अनुकूलतर्केति। शरीराजन्यत्वकृत्यजन्यत्वयोरत्यन्ताभावरूपत्वेन नित्ययोर्व्याप्तिग्राहककार्यकारणभावरूपानुकूलतर्काभावादित्यर्थः।





तद्विशेषणावच्छेदेनेति। व्यभिचारवारकविशेषणावच्छेदेनैव हेतौ व्याप्तिरङ्गीक्रियते न तु तदवरकविशेषणावच्छेदेनेति भावः। ननु साध्यवदन्यावृत्तित्वादिकमेव व्याप्तिः। तेषां च धूमे धूमत्वावच्छेदेनेव नीलधूमत्वावच्छेदेनापि सत्वे न किंचिद्बाधकम्‌। वस्तुतस्तु भेदस्य सामानाधिकरण्यस्या वा किंचिदवच्छेदेन सत्वे किंचिदवच्छेदेन तदभाव इत्यत्र न किंचिदपि साधकं। अग्रे वृक्षः कपिसंयोगी न मूल इतायदिवत्तत्साधकप्रतीतेरभावात्‌। नच धूंमो धूमत्वेन वह्रेर्व्याप्यो न नीलधूमत्वेनेति प्रतीतिरेव तत्साधिकेति वाच्यम्‌. तत्रैव विवादात्‌। नच व्यर्थविशेषणत्वज्ञानमेव तदवच्छेदेन व्याप्तिज्ञाने प्रतिबन्धकमिति व्यर्थविशेषणत्वज्ञानदशायां व्याप्तेरज्ञानरूपासिद्धिर्निष्प्रत्यूहैवेति वाच्यम्‌। तादृशप्रतिबध्यप्रतिबन्धकभावे मानाभावात्‌। नचैवं नीलधूमादिहेतुप्रयोक्तर्निग्रहो न स्यादिति वाच्यम्‌। अधिकस्यापि निग्रहस्थानत्वेन तत्संभवदित्याशङ्कते----नचेति। मानाभाव इतीति। ग्राह्याभावाद्यनवगाहित्वादिति भावः। व्याप्तेस्तत्राभावेनेति। जन्यत्वाभावत्वापेक्षया शरीरजन्यत्वाभावत्वस्य गुरुत्वेन साध्यसामानाधिकरण्यानवच्छेदकत्वात्‌। स्वरूपसंबन्धरूपावच्छेदकत्वस्य गुरुधर्मे प्राचीनैरनङ्गीकारादितिभावः। तदुक्तमिति। कुसुमाञ्जलाविति शेषः?। एकामसिद्धिमिति। स्वरूपासिद्धिमित्यर्थः। द्वितीयापत्तिरिति। व्याप्यत्वासिध्यापत्तिरित्यर्थः। स्वरूपासिद्धिपरिहाराय हेतौ शरीरपदप्रवेसे तस्य व्यभिचारावारकत्वेन शरीराजन्यत्वत्वस्य साध्यसंबन्धितानवच्छेदकत्वेन व्याप्यत्वसिद्धिप्रसङ्गादिति भावः। इदं पुनरिहावधेयं। लधुधर्मेऽवच्छेदकत्वे संभवति गुरुधर्मे स्वरूपसंबन्धरूपमवच्छेदकत्वं न स्वीक्रियते 'संभवति लधौ गुरौ तदभावा'दिति दीधित्युक्तेः।





प्रकृते च जन्यत्वसामान्याभावादतिरिक्त एव शरीरजन्यत्वाभावः। तन्निष्ठसाध्यसामानाधिकरण्ये च लघोरपि जन्यत्वाभावत्वस्य नावच्छेदकत्वसंभवः, तत्र तस्यासत्वात्‌, अन्यथा विशेष्टसत्तात्वस्यापि द्रव्यत्वत्वाद्यपेक्षया गुरुत्वेनानवच्छेदकत्वापातात्‌। नच जन्यत्वसामान्याभावत्वं जन्यत्वत्वावच्छिन्नप्रतयोगिताकत्वे सत्यभावत्वं, जन्यत्वत्वावच्छिन्नप्रतयोगिताकत्वं च न तत्पर्याप्तप्रतियोगितावच्छेदकताकत्वं, किंतु तन्निष्ठप्रतियोगितावच्छेदकताकत्वं, तथाच शरीरजन्यत्वाभावेपि तदक्षतमेवेति वाच्यम्‌। तथा सति घटवृत्तिजन्यत्वाभावस्य पटादौ सत्वेन व्यभिचारितया तादृशजन्यत्वाभावस्य कर्त्रजन्यत्वसाधकत्वानुपपत्तेः। अतएव न व्यर्थविशेषणतापि। स्वसमानाधिकरणव्याप्यतावच्छेकधर्मान्तरघटित एव तत्प्रसरात्‌। जन्यत्वाभावत्वेनाधटितत्वात्सर्वमिदमसंगतमिति प्रतिभाति, तथापि परमते शरीरजन्यत्वं, नास्तीति यत्र प्रतीतिस्तत्र सर्वत्रैव कृतिजन्यत्वं नास्तीति प्रतितिरभ्युपगम्यते। शरीराजन्यस्य कृतिजन्यपदार्थस्य तैरनङ्गीकारात्‌। समनियताभावयोश्च मेदे मानाभावेन भवति शरीरजन्यत्वाभावनिष्ठं कृतिजन्यत्वाभावत्वम्‌। एवं च कृतिजन्यत्वत्वापेक्षया शरीरजन्यत्वत्वस्य गुरुत्वेन तदवच्छिन्नप्रतियोगताकाभावस्य तन्मतेऽप्रसिद्ध्या न तस्य हेतुतासंभव इति यावन्ति शरीरजन्यत्वानि तावत्‌ प्रतियोगिताकाभावत्वेनैव हेतुता वाच्या। तथाच तदपेक्षया लधुभूतेन कृतिजन्यत्वत्वावच्छिन्नप्रतियोगिताकाभावत्वेनैव तस्य हेतुता युक्ता। तन्मते शरीराजन्यकृतिजन्यपदार्थानभ्युपगमेन तादृशाभावे कृतिजन्यत्वत्वावच्छिन्नप्रतियोगिताकत्वस्यैव तैरभ्युपगमसंभवादिति दुषणं सारमिति। अन्वयव्यतिरेकाभ्यामिति। कुलालकृतिसत्वे घटसत्वं तदभावे तदभाव इत्यन्वयवयतरेकाभ्यामित्यर्थः। कुलालादिकृतत्वेनैवेति। यद्रूपावच्छिन्नयो रन्वयव्यतिरेकग्रहस्तद्रूपावच्छिन्नयोरेव कार्यकारणभावनियमादिति भावः। एतादृशकार्यकारणभावे।

कृतित्वावच्छिन्नकारणत्वकार्यत्वावच्छिन्नजन्यत्वस्वरूपे। मानाभाव इति। अन्यथा घटत्वदण्डत्वादिना अन्वयव्यतिरेकग्रहादेव द्रव्यत्व--समवेतद्रव्यत्वाभ्यामेककार्यकारणभावकल्पनस्यैव युक्ततया, घटादिकं प्रति दणडत्वादिना कारणताविलयप्रसङ्गात्‌। न चोक्तान्वयव्यतिरेकाभ्यां विशिष्यहेतुतासिद्धावपि कृतिसत्वे कार्यसत्वं



रामरुद्री

कृत्यभावे कार्याभाव इत्यन्वयव्यतिरेकाभ्यां, कार्यत्वतित्वाभायामपि कार्यकारणभावोऽवर्ज्य इति वाच्यम्‌। सृष्टिकाले कृतिसामान्याभावस्य कार्यसामान्याभावस्य क्वाप्यनिश्येन, प्रलये चास्मदादीनामभावेन च तादृशान्वयव्यतरेकग्रहस्यैवासिद्धेः। यद्धर्मावच्छिन्नयोरन्वयव्यतिरेकसहचारग्रहस्तद्धर्मावच्छिन्नयोरेव कार्यकारणभावग्रह इत्यौत्सर्गिको नियमः इत्यभिप्रेत्याह--एकहेतुत्वकल्पनस्यैवेति। प्रकृते घटत्वपटत्वकुलालकृतित्वतन्तुवायकृतित्वाद्यवच्छिन्नानन्तकार्यकरणभावे गौरवनिश्चयरूपबाघकसत्वात्‌, कार्यत्वकृतित्वाभ्यामेक एव कार्यकारणभावः कल्प्यत इति भावः। ननु तन्तुवायकृतिसत्वे घटोत्पत्तिवारणाय विशेषतोऽन्वयव्यतिरेकाभ्यां घटत्वकूलालकृतित्वादिना विसेषकार्यकारणभावानामावश्यकत्वेन तादृशान्वयव्यतिरेकग्रहैः कार्यत्वकृतित्वाभ्यां सामान्यकार्यकारणभावान्तरकल्पनं निर्युक्तिकं सामान्यकार्यकारणभावकल्पनेऽपि तादृशगैरवस्याङ्गीकरणीयत्वादित्यतस्तत्साधकं हेत्वन्तरमाह---यद्विशेषयोरिति। यद्विशेषयोः कार्यकारणभावोऽसति बाधके तत्सामान्ययोरपीति न्यायः। मीमांसकमते चाक्षुषं प्रति रूपं, स्पार्शनं प्रति स्पर्शः, कारणं। बहिरिन्द्रियजन्यप्रत्यक्षसामान्ये न रूपं न वा स्पर्शः कारणं। प्रभावाय्वोः प्रत्यक्षे व्यभिचारात्‌। नापि गुणः कारणमतिप्रसङ्गात्‌। नापि रूपस्पर्शान्यतरत्कारणमन्यतरत्वस्यापि गुरुत्वात्‌, विनिगमनाविरहेण गुरुतरकारणताद्वयप्रसङ्गाच्चेत्यतो न्याये असतिबाधक इत्युक्तम्‌। आवश्यकत्वाच्चेति। व्याप्येन व्यापकनिश्चयादिति भावः। लाघवादिति। तथाचोक्तन्यायो लाघवमूलकत्वान्न निष्प्रमाणक इति भावः। नच कृतित्वस्य कार्यत्वावच्छिन्नं प्रति कारणतानवच्छेदकत्वेपि लाघवादेव कृतित्वावच्छिन्नाभावस्यैकस्य कार्यसामान्याभावप्रयोजकत्वं कल्पनीयमिति वाच्यम्‌। कारणतावच्छेदकधर्मावच्छिन्नाभावस्यैव कार्यतावच्छेदकावच्छिन्नाभावप्रयोजकतानियमादिति भावः। अतएव तादृशनियमे मानाभाव इत्यभिप्रायेण केषां चिन्मतमुत्थापयति---केचित्त्विति।





मास्त्विति। उक्तनियमे मानाभावेन तादृशकार्यकारणभावानङ्गीकारेऽपि लाघवादेव कृत्यभावस्य कार्याभावप्रयोजकत्वसम्भवादिति भावः। आहुरित्यस्वरसोद्भावनं। तद्बीजं तु परैः सर्गादेरेवानङ्गीकारेण ततकालीनघटस्य पक्षत्वे पक्षाप्रसिद्धिरेव। वस्तुतस्तु खण्डघटं पक्षीकृत्य कुलालकृतिजन्यत्वसाधने जीवरूपकुलालकृतेर्बाधादीश्वरसिद्धिः, घटकरणसमर्थस्यैव कुलालत्वेन तादृशकुलालत्वस्येश्वरेपि स्वीकारसम्भवादत एव 'नमः कुलालेभ्य' इति श्रुतिरपि संगच्छते इति तु युक्तमुत्पश्यामः। वर्णयन्ति चैवमेव दीधितिकृतोपि। तदेवाह---दीधितिकृतस्त्विति। नित्यशरीरमपीति। चेष्टाचदंत्यावयवित्वरूपशरीरत्वस्य नित्येष्वसंभवात्‌, अवयविमात्रस्य स्वमते विनाशित्वान्नात्रेष्टापत्तिः संभवतीति भावः। चेष्टात्वेन हेतुत्वे मानाभावादिति। नन्वगृहीतव्यभिचारकलधुभूतव्याप्यधर्मान्तरसत्वे व्यपकरूपेण न कारणत्वमन्यथासिद्धेः। अन्यथा घटत्वावच्छिन्नं प्रति दण्डत्वेनेव द्रव्यत्वादिनापि कारणत्वापत्तेरित्यवश्यं चेष्टात्वेनैव कारणताङ्गीकरणीयेत्यस्वरसादाचार्यानुयायिनां मतमुत्थापयति। आचार्येति। वैजात्याङ्गीकारादिति। तथाच परमाणुक्रियारूपचेष्टाबलादेव द्व्यणुकादिरूपतत्तत्कार्येत्पत्तिसंभवेन तदनुरोधेन नेश्वरस्य परमाण्वतिरिक्तशरीरसिद्धिरितिभावः।



रामरद्री।

ननु शरीरक्रियाया एव चेष्टात्वेन परमाणौ च चेष्टावदन्त्यावयवित्वरूपशरीरत्वविरहेण कथं परमाणुक्रियायां चेष्टात्वाङ्गीकारसंभवः, द्रव्यान्तरानारम्भकत्वे सत्यवयवित्वमेव हि अन्त्यावयवित्वं, तच्च परमाणौ न संभवति, परमाणोर्द्व्यणुकारम्भकत्वादवयवित्वाभावाच्च। चेष्टावत्त्वमात्रस्य शरीरलक्षणत्वे तु हस्तादावपि शरीरमिति व्यवहारापत्तिरत्याशङ्कायामाह---शरीरलक्षण इति। शरीरत्वानुपपत्तिरिति। तथाच हस्तादौ शरीरव्यवहारे इष्टापत्तिरेवेति भावः। यद्वा शरीरलक्षणेऽन्त्यावयवित्वस्थाने द्रव्यारम्भकावयविभिन्नत्वमेवोपादेयं तथाच हस्तादौ न शरीरत्वव्यवहारापत्तिस्तस्य शरीररूपद्रव्यारंभकत्वात्‌। न वा परमाणूनां शरीरत्वानुपपत्तिस्तेषामवयवित्वाभावादिति तु परमार्थः। अतिरिक्तत्वसिद्धिरितीति। नानाधिकरणेष्वभावत्वकल्पने गौरवत्‌ यथाधिकरणातिरिक्ताभावसिद्धिर्लाघवात्‌, तद्वत्प्रकृतेपीति भावः। दुरस्थकार्येति। ईश्वरस्याणुरूपैकशरीराङ्गीकारे तच्चेष्टया युगपन्नानादुरदेशस्थकार्योत्पत्तेरसंभवाद्देशान्तरस्थचेष्टया देशान्तरस्थावयवेषु क्रियोत्पत्तेरसंभवादिति भावः। स्थापनानुमान इति। जन्यं कृतिजन्यं कार्यत्वादित्यनुमान इत्यर्थः। जन्यं कृत्यजन्यं





शरीराजन्यत्वादिति सत्प्रतिपक्षस्यापि पूर्वमुद्भावितत्वेन तद्व्यावृत्तर्थ स्थापनपदम्‌। स्वव्यवस्थापनीयसाध्यसाधकमिति तदर्थः। साधनाव्यापकत्वाच्चेति। इदंच स्वमतानुसारेण, आचार्यानुयायिना मते त्वकुरादेरपि परमाणुरूपेश्वरशरीरजन्यत्वादिति मन्तव्यम्‌। संदिग्धोपाधित्वस्येति। उपाधिनिश्चये हि हेतौ सोपाधिकत्वहेतुना व्यभिचारनिश्चय एव संभवति। उपाधिसंदेहे च व्यभिचारसंदेह आवश्यकः, व्याप्यसंदेहेन व्यापकसंदेहस्यानुभवसिद्धत्वात्। व्यभिचारस्य हि ज्ञानसामान्यं व्याप्तिज्ञानप्रतिबन्धकमिति संदिग्धोपाधित्वस्यापि दूषकत्वादिति भावः। ननूपाधिसंदेहाहितो व्यभिचारसंदेहः पक्षान्तर्भावेणैवांगीकरणीयः। घटादौ साध्यनिश्चयेन साध्यसन्देहासंभवात्‌। स च न व्याप्तिज्ञानप्रतबन्धकः पक्षान्तर्भावेण व्यभिचारसंदेहस्य

तदप्रतिबन्धकत्वात्‌। अन्यथानुमितेः पूर्वं सर्वत्रैव पक्षे साध्यसंदेहसंभवेन तत्र च हेतोर्निश्चयादनुमानमात्रोच्छेदापत्तिप्रसंगः स्यत्‌, तस्मात्‌ साध्याभावांशे निश्चयात्मकं वृत्तित्वांशे संशयनिश्चयसाधारणं व्यभिचारज्ञानमेव प्रतिबंधकमित्यास्थेयम्‌। प्रकृते च तादृशव्यभिचारसंदेहासंभवात्कथं संदिग्धोपाधेर्दूषकत्वमित्यभिप्रेत्याशङ्कते---नचेति। पक्षतत्समयोरिति। पक्षः उद्देश्यतावच्छेदकावच्छिन्नः। तत्समस्तु तद्भिन्नत्वे सति साध्यसन्देहाक्रान्तस्तयोरित्यर्थः। प्रतिबन्धकत्वादिति। नचैवमुक्तरीत्यानुमानमात्रोच्छेदापत्तिरिति वाच्यम्‌। धूमो यदि वह्निव्यभिचारी स्यात्तर्हि वह्निजन्यो न स्यादित्यनुकूलतर्केण व्यभिचारसन्देहस्याप्यसम्भवादिति भावः। प्रकृतार्थे ग्रन्थकृतां सम्मतिमाह---अतएवेति।





अनुकूलतर्कस्य सत्त्वेनेति। अनुकूलतर्काभावाहितव्यमिचारसन्देहस्यैव व्याप्तिनिश्चयप्रतिबन्धकत्वादिति भाव-. निश्चयादिति। उपाधित्वसन्देहासम्भवादिति शेषः. नन्वनुमानस्यैवेश्वरसाधकत्वे तत्प्रतिपादकोपनिषद्भागस्याध्ययनवैफल्यमित्याशङ्कामपनेतुं वेदस्यापि प्रमाणताबोधकं मूले द्यावाभूमी इत्यादिश्रुतिप्रदर्शनमवतारयति---एवमिति। यः सर्वज्ञ इति। सामान्यरूपेण सर्वविषयकज्ञानवानित्यर्थः। सामान्यरूपेण सर्वविषयकज्ञानवत्वं जीवानामपीत्यतः सर्वविदिति। विशेषरूपेणापि सर्वविषयक ज्ञानवानित्यर्थः। तपः। चान्द्रायणआदिवत्पापक्षयसाधनमित्यर्थः। कार्यानुमानमिति। कार्यपक्षकानुमानमित्यर्थः। कार्यायोडजनेत्यादिकारिकायामपि कार्यादिपदं तत्पक्षकानुमानपरम्‌। अत्रच ब्रह्माण्डनाशः प्रयत्नजन्य इत्यनुमानस्य कृत्यनुमानद्वारा ईश्वरसाधकत्वं, घटादिव्यवहारः स्वतन्त्रपुरुषप्रयोज्य इत्याद्यनुमानं





तु साक्षादीश्वरसाधकमिति विभागो बोध्यः। प्रतिजानीत इति। 10स्वकर्तव्यत्वेन निर्देशः प्रतिज्ञा। द्रव्यं गुण इत्यादिकारिकायां द्रव्यादिनिरूपणे स्वकर्तव्यत्वाप्रतिपादनात्प्रतिजानीत इत्यसङ्गतमतः शेषं पूरयति---निरूप्यन्त इतीति। न्यूनाधिकसंख्येति।





तद्व्यवच्छेदार्थमेव विभागकरणादिति भावः। कुतो न निरूपतमिति। पदार्थो द्विविधः भावोऽभावश्च द्रव्यादयः षड्भावाः शेषस्त्वभाव इति रीत्या कुतो न निरूपितमित्यर्थः। 11मूले सप्तमस्येति। यद्यपि सप्तमस्याभावत्वकथनेऽपि तदितरेषां भावत्वं दुर्लभमेव, नह्येकस्य ब्रह्मणत्वे प्रतिपादिते तदितरेषां सर्वेषामब्राह्मणत्वं प्रतिपादितं भवति, तथाप्येतस्य विभागवाक्यतया परस्परा12संकीर्णवयाप्यधर्मकथनस्यैव विभागरूपतया द्रव्यादीनामभावत्वेऽभावत्वं विभाजकमेव न स्यादिति द्रव्यादीनामभावत्वाभावात्परशेषाद्भावत्वं प्राप्तमिति भावः। समवायेति। यद्यपि समवायस्य न समवायधटितसामानाधिकरण्येन सत्तावत्त्वं स्वरूपसम्बन्धेनैव तस्य वृत्तेस्तथापि समवायत्वस्य संसर्गतानवच्छेदकत्वेऽपि स्वरूपत्वेन समवायस्यैव स्वसंबन्धत्वेन न तस्य समवायेन वृत्तित्वक्षतिरिति मन्तव्यम्‌। अर्थातप्राप्तिमिति। अनुमानात्प्राप्तमित्यर्थः। अनुमानं च





द्रव्यादयो भावा अभावत्वव्यधिकरणधर्मवत्वादित्येवं रूपम्‌। नच द्रव्यत्वादौ विभाजकधर्मेऽभावत्ववैयधिकरण्यमेवाप्रसिद्धमिति वाच्यम्‌। परस्परासमानाधिकरणव्याप्यधर्मरूपेण यावतां सामान्यवतां प्रतिपादनस्यैव विभागरूपतया द्रव्यत्वादीनामभावत्वसामानाधिकरण्ये तेषां विभाजकत्वस्यैवानुपपत्तेरिति भावः। चरमेति। प्राणशरीरसंयोगे चरमत्वं च

स्वसजातीयशरीरवृत्तिप्राणसंयोगप्रागभावानधिकरणत्वम्‌, एवमाद्यत्वमपि तथाविधप्राणसंयोगध्वसानधिकरणत्वमिति बोध्यम्‌। गौणमिति। लाक्षणिकमित्यर्थः। दुःखत्वं दुःखपदप्रतिपाद्यत्वं।





दुःखसंबन्धस्तु जनकत्वादिरूप इति भावः। ननु दुःखसंबन्धि5त्वाद्दुःखत्वं सुखेन संभवति तस्य दुःखासंबन्धित्वात्‌। नच सुखस्यापि दुःखसमानाधिकरणत्वात्त6त्वमक्षतमिति वाच्यम्‌। तथासत्यात्यन्तिकदुःखनिवृत्तेरपि पूर्वतनदुःखसमानाधिकरण्त्वेन दुःखत्वापत्तेः। न चात्यन्तिकदुःखनिवृत्ते 7स्वसमानाधिकरणदुःखासमानकालीनत्वात्स्वसमानाधिकरणदुःखसमानकालीनत्वादिरूपो दुःखसंबन्धो नोक्तनिवृत्तावितिनतत्रदुःखत्वं, अस्मदादिसुखे च तादृशदुःखसमानकालीनत्वात्तदक्षतमेवेति वाच्यम्‌। तथापि स्वर्गीयसुखे 'यन्न दुःखेन संभिन्न'मित्यादिश्रुतिविरोधेनतथात्व8स्य स्वीकर्तुमशक्यतया दुःखत्वं न संभवत्येवेत्याशङ्कामपनेतुमाह। स्वर्गादिसुखस्येति। तथाच यन्न दुःखेनेत्यादिश्रुतौ दुःखपदं स्वर्गनाशज्ञानजन्यदुःस्वातिरिक्तदुःखपरमिति न विरोध इति भावः। व्यापारनाशेनेति। मनःक्रियया मनःसंयोगरूपव्यापारनाशेनेत्यर्थः। यद्यपि भाविमुक्तिदशायामपि मनःसंयोगान्तरं वर्तत एव तथापि तस्य न व्यापारत्वं पुरीतद्भिन्नदेशा9वच्छिन्नमनःसंयोगस्यैव ज्ञानसाधनत्वेन तथात्वान्मुक्तौ च





शरीराभावादिति भावः। स्वसमानाधिकरणेति। शुकादिमुक्तावव्याप्तिवारणाय स्वसमानाधिकरणत्वनिवेशः। इदानींतनास्मदादिदुःखध्वंसेऽतिव्याप्तिवारणायासमानकालीनत्वान्तनिवेशः। नन्वेतावता चरमदुःखध्वंसो मुक्तिरित्यायातं चरमदुःखस्यापि योग्यविभुविशेषगुणत्वेन स्वानन्तरोत्पन्नविशेषगुणमात्रेणैव नाशसंभवान्मुक्त्यर्थ तत्वज्ञानापेक्षा न स्यादित्याशङ्कते----नन्वित्यादिना। सूत्रार्थमाह----अस्यार्थ इति। नन्वनन्तरपदसोयत्तरार्थकतया दुःस्वा6भावे जन्माभावस्य प्रयोजकत्वं न स्यात्, दुःखजन्मेत्यादिसूत्रपठिते जन्माभावे प्रवृत्त्यभावस्याप्रयोजकतया सूत्रार्थनुपपत्तिश्चेत्याशङ्कानिरासायानन्तरपदस्याव्यहितपूर्वर्थकतामाह---अव्यवहितपूर्वाभावादिति। वदन्तीत्यस्वरसोद्भावनं, तद्बीजं तु विशेष्याप्रयोजकस्यापि विसेषणांशप्रयोजकतामादाय विशेष्टप्रयोजकत्वोपगमे वह्निर्धूमप्रयोजक इति वद्वह्निर्धूमवत्पर्वतप्रयोजक इति व्यवहारापत्तिरेव। स्वोत्तरवर्तिगुणानामिति। उत्पत्तिसंबन्धेन स्वोत्तरवर्त्तिविशेषगुणानामित्यर्थः। तेन स्वस्यापि स्वोत्तरवर्त्तित्वेपि न ज्ञानादीनां क्षणीकत्वापत्तिः, नवा1 द्वितीयक्षणोत्पन्नघटादिसंयोगेनैवापेक्षाबुद्धेर्नाशापत्तौ द्वित्वादीनां2 क्षणत्रयावस्थायित्वासंभवेन 3स्वोत्पत्तिद्वितीयक्षणोत्पन्ननिर्विकल्पकेन स्वतृतीयक्षण एव द्वित्वप्रत्यक्षस्य वक्तव्यतया तदानीं च द्वित्वाभावात्त5त्प्रत्यक्षानुपपत्तिः। नच प्रत्यक्षे विषयस्य कारणत्वेपि द्वितीयक्षणे द्वित्वसत्वात्तृतीयक्षणे तत्प्रत्यक्षोत्पत्तौ। किं बाधकमिति वाच्यम्‌। प्रत्यक्षे विषयस्य कार्यकालवृत्तितया कारणत्वात्‌, नाशोत्पत्तिक्षणे प्रतियोगिप्रत्यक्षस्यानुभवविरुद्धत्वात्‌, द्वित्वादीनां क्षणत्रयावस्थायित्वे तु तृतीयक्षणे द्वित्वप्रत्यक्षे न काप्यनुपपत्तिः। नच विशेषगुणत्वेन कारणत्वेपि





द्वित्वोत्पत्तिक्षणोत्पन्नज्ञाना6दिनाऽपेक्षाबुद्धिनाशे तृतीयक्षणे द्वित्वानाशापत्त्या द्वित्वप्रत्यक्षानुपपत्तितादवस्थ्यमिति वाच्यम्‌। द्वित्वाद्युत्पत्तिक्षणे विसेषगुणोत्पत्त्यनह्गीकारात्‌। विशेषगुणं प्रत्युत्पत्तिक्षणावच्छिद्वित्वा7दप्रतिबन्धकतामङ्गीकृत्यैव द्वितीयक्षणे तदनङ्गीकारसम्भवादिति ध्येयम्‌। नचैवमपि सुषुप्तिप्राक्कालोत्पन्नविसेषगुणानां नाशानुपपत्तिरिति वाच्यम्‌। तत्रागत्या स्वोत्तरवर्तित्वविशिष्टस्य स्वस्यैव नाशकतवाभ्युपगमात्‌। सर्वत्र स्वोत्तरवृत्तित्वेन नाशकत्वे अपेक्षाबुद्धेस्तृतीयक्षणे स्थायित्वानुपपत्तिरिति बोध्यम्‌। वस्तुतस्तु प्रकृते स्वोत्तरवर्तित्वं स्वध्वंसाधिकरणक्षणवृत्तित्वमेव। तथाच समवायेन नाशकत्वाभ्युपगमेऽपि प्रतिबंधकत्वाकल्पने क्षत्यभावेन लाघवात्‌॥ दुरतपरतयेति। तथाच पापध्वंस एव मुक्तिर्न दुःखध्वंस इति नोक्तानुपपत्तिः। ननु पापस्याप्यात्मविशेषगुणत्वेन स्वोत्तरोत्पन्नगुणेनैव तन्नाशसंभवात्कथं पापध्वंसस्यापि तत्वज्ञानसाध्यतेत्याशङ्कामपनेतुं नाश्यतावच्छेदककोटौ योग्यतां निवेश्य स्वोत्तरवर्तिगुणनाश्यतां वारयति---दुरितस्य चेति। नच पापस्य स्वोत्तरवर्तिगुणनाश्यत्वे





इष्टापत्तिसंभवेन नाश्यतावच्छेदककोटौ योग्यतानिवेशो व्यर्थ इति वाच्यम्‌। तथासति पापस्य प्रायश्चित्तनाश्यताबोधक1श्रुतिविरोधापत्तेरिति भावः। नचैवं पापस्य प्रायश्चित्तेनापि नाश्यतयकथं मुक्तिं प्रति ततत्वज्ञानत्वेन कारणता प्रायश्चित्तजन्यपापध्वंसे व्यभि2चारादिति वाच्यम्‌। तादृशव्यभिचरवारणायैव सवसमानाधिकरणदुरितसमानकालीनत्वरूपात्यन्तिकत्व3स्य कार्यतावच्छेदककोटिप्रवेशितत्वात्‌। नचैवं पापध्वंसे न तत्त्वज्ञानसय प्रयोजकता किन्तु तद्विशेषणीभूतस्वसमानाधिकरणदुरितासमानकालीनत्व एवेति प्राचीनमतादविशेष इति वाच्यम्‌। ध्वंसव्यक्तीनां परस्परभिन्नत्वेन प्रायश्चित्तजन्यपापध्वंसव्यक्तौ तत्त्वज्ञानजन्यत्वासंभवेपि तत्त्वज्ञानाव्य4वहितोत्तरपापध्वंसव्यक्तौ तत्त्वज्ञानजन्यत्वे बाधकाभावादिति भावः। यद्यप्येवं सति तत्त्वज्ञानानुत्तरदुःखव्यक्तिनाशे तत्त्वज्ञानजन्यत्वासंभवेपि तत्त्वज्ञानोत्तरतद्व्यक्तौ तज्जन्यत्वसंभवेन प्राचीनमतेपि न दोषस्तथाप्येतदस्वरसेनैवाहुरित्युक्तं। तथाच दुःखध्वंसस्य मुक्तित्वेप्युक्तरीत्यानुपपत्त्यभावाद्दुःखपदस्य दुरितलक्षणाकल्पनं नव्यानां कुकल्पनमेवेत्यस्वरसआहुरित्यनेन

सूचितो ग्रंथकृतेति नानुपपत्तिरिति ध्येयम्‌। अथ 'ज्ञानाग्निः





सर्वकर्मणि भस्मसात्कुरुतेऽरजुने'ति स्मृत्य दुरितसय ज्ञाननाश्यत्वबोधनात्‌ पापनाशरूपमुक्तौ तत्त्वज्ञानसाध्यत्वाङ्गीकारः संभवत्येव, दुःखध्वंसस्य तत्त्वज्ञानजन्यताबोधकमानाभावेन न तथात्वसंभव इति चेदिहापि 'तमेव विदित्वातिमृत्युमेति नान्यः पन्था विद्यतेऽयनाये'ति श्रुतेरेव प्रमाणत्वसंभवादात्यन्तकदुःखनिवृत्तेरेवातिमृतयुशब्दार्थत्वात्‌, तत्त्वज्ञानोत्तरदुःखव्यक्तैः स्वसाक्षात्कारेण नाश्यत्वस्येव तत्तवज्ञानोत्तरं प्रारब्धदुरितव्यक्तीनां भोगनाश्यताया एव स्वीकरणीयत्वेन विसेषाभावात्‌ श्रुतिबलादेव विशिष्टदुःखध्वंसे तत्त्वज्ञानसाध्यताया व्यवस्थापनसंभवात्‌। किंच कर्ममात्रनाशस्यैव तत्त्वज्ञानजन्यतया स्मृतबोधिततया स्वसमानाधिकरणपुण्यासमानकालीनपुण्यध्वंसस्यापि मुक्तित्वापत्तिः। नचेष्टापत्तिः, सुखदुःखाभावतज्जनकनात्मकत्वेना पुरुषार्थत्वादित्यलं पल्लवितेन। परित्यागरूपेति। पक्षादेः परित्यागः पक्षस्य पक्षत्वेन प्रतपादनाभाव एवेति तस्याबावरूपतेति भावः। प्रतिज्ञातार्थेति। साध्येत्यर्थः। साध्यापलापेति। साध्यस्यापलापः साध्यत्वेनानुक्तिरेवेति भाव-। अवाचकेति। हुंफडादत्यर्थः। अवाचकवाक्येति। अत्र वाचकत्वं बोधजनकत्वमेव नतु शक्तिः, वाक्ये तदभावात्‌, तादृसं वाक्यं भूस्तनं

हमभेषजवदित्यादिकमप्रसद्धार्थकपदघटितम्‌ अपार्थकस्येति। पर्वतो वह्निरधिकरणमित्यादेरपार्थकस्येत्यर्थः।





असंभवत्कालान्तरेति। सुतदारादिपरिरक्षणरूपेत्यर्थः। कथाविच्छेदः। शब्दोच्चारणाभावः। सिद्धान्तस्य। तार्किकादिमतसिद्धार्थस्य। स्वीकृतस्य स्वेन साधनीयतयाङ्गीकृतस्य। प्रच्यवः। अनुपपादनम्‌। एवं च तस्याबावरूपतेति भावः। आर्षत्वमाशंक्येति। तथाच भाष्यकारस्य महर्षित्वेन 'तेजस्विनां न दोषाय वह्नेः सर्वभुजो यथे'ति वचनादनुपपन्नार्थप्रतिपादनं न दोषयेत्यभिप्रायेण मणिकारस्येदानींतनस्यापि तादृशार्थप्रतिपादकता मुक्तावलीकारेणाभिहतेति भावः। षड्‌भावेष्विति। शक्तेः द्रव्ये नांतर्भावः, स्पर्शशून्यत्वात्‌ पृथिव्यादिचतुष्टये, उत्पादविनाशशालित्वादाकाशादिपंचकेप्यनंतर्भावात्‌





नापि गुणकर्मणोः गुणवृत्तित्वात्‌, कपालादिरूपादिषु घटरूपाद्युत्पादकशक्तिसत्त्वात्‌। नापि सामान्यविशेषसमवायेषु उत्पादविनाशशालित्वादित्यर्थः। अतिरक्तत्वमिति। सप्तपदार्थातिरिक्तत्वामित्यर्थः। नच तस्या अभावान्तर्भावसंभवात्कथं सप्तपदार्थातिरिक्तत्वमिति वाय्यम्‌। नञुल्लिखितप्रत्ययाविषयत्वेन स प्रतियोगिकत्वाननुभवेन च तस्या अभावेप्यनन्तर्भावादिति भावः। वस्तुतस्तु षड्भावेष्विति पाठः प्रामादिकस्तावन्मात्रेण सप्तपदार्थातिर्क्तत्वासिद्धेः हेत्वन्तरपूरणे च गौरवापत्त्या क्लृप्तपदार्थेष्वित्येव वक्तुमुचितत्वात्‌। यथोत्पत्तिविनाशशालित्वेन नित्यद्रव्यादिषु शक्तेर्नान्तर्भावस्तथैव नित्यात्यन्तान्योन्याभावयोरपि, विनाशित्वेन ध्वंसे, उत्पन्नत्वेन प्रागभावेप्यनंतर्भावसंभवाच्चेति ध्येयम्‌। रूपपरावृत्तिर्वेति। रूपनाशो वेत्यर्थः। लाघवमेवोत्तरकल्पानुसरणे बीजम्‌। ननु मूले तच्छून्यनतु जन्यत इत्युक्तिर्व्यर्था तस्याः प्रतिबन्धकत्वासाधकत्वात्‌। अतस्तस्या मण्यतिरिक्तप्रतिबन्धकताखण्डकत्वेन सार्थकतां व्यवस्थापयति। मण्याद्यतिरिक्तेति। गगनादीनां प्रतिबन्धकत्वमित्यर्थः। तथाच गगनादीनां प्रतिबन्धकत्वे मणिशून्यदशायामपि वह्निना दाहो न स्यात्प्रतिबन्धकसत्त्वादतो





मण्यादेरेव प्रतिबन्धकता वाच्येति मूलाभिप्राय इति भावः। पूर्वोक्तयुक्त्येति। मण्यादिसमवधाने सतीत्यादिना स्वेन पूर्वमुक्तयुक्त्येत्यर्थः। कारणतावच्छेदकत्वेपीति। वह्नित्वेन वह्नेः शक्तित्वेन वह्निनिष्ठशक्तित्वेन वा शक्तेश्च दाहं प्रति कारणत्वे गौरवाच्छक्तिविशेष्टवह्नित्वेनैव कारमत्वौचित्याच्छक्तेः कारणत्वाभावदिति भावः वस्तुतो मीमांसकैर्घटादिकं प्रति तत्तत्कारणेषु घटाद्यनुकूलां शक्तिं कल्पयित्वा तादृशविलक्षणशक्तिमत्त्वेनैव कारमत्वस्याङ्गीकाराद्दण्डचक्रादिभेदेनापि न कारणताबाहुल्यमित्यपि लाघवमेतन्मत इति मन्तव्यम्। वाकारार्थ इति । उत्तेजकमण्यपसारणयोरेकसत्वेप दाहोत्पत्त्या समुच्चितयोस्तयोर्दाहकारणत्वासंभवादति भावः। न मणिसमवधानकाल इति। मण्यभावस्य हेतुतयैव मणिसमवधानकाले दाहवारणसंभवान्नानन्तशक्त्यादिषगदार्थकल्पनं युक्तमिति भावः। अभिमानादिति। वस्तुतस्त्वनन्तशक्तितत्प्रागभावध्वंसानां कल्पनामपेक्ष्य मण्यभावत्वेन





कारणत्वान्तरकल्पनमेवोचितम्‌ कल्पयस्यैकत्वेन लाघवादिति सूचयितुसुक्तमभिमानादिति। क्लृप्तपदार्थानन्तर्भूतत्वे मूलोक्तस्य षड्भावानन्तर्भूतत्वस्य न हेतुता संभवति अभावे व्यभिचारात्‌, नाप्यभाव इत्यनेनोक्तस्याबावानन्तर्भूतत्वस्य, भावपदार्थे व्यभिचारादतो हेत्वन्तरं पूरयति---षड्‌भावेति। तत्रेति। उक्तहेतावित्यर्थः। घटकत्वं सप्तम्यर्थः। तस्य च सत्यन्तेऽन्वयः। हि हेताविति। हिशब्दो हेतुवाचक इत्यर्थः। सप्तम्या वाचकत्वार्थकत्वात्‌। तथाच हेतोरभेदेन षड्भावानन्तर्भावविशेषणत्वमिति भावः। नचैवं हेतुरित्युक्ते कुत्रेत्याकाङ्क्षोदयाद्धेतुत्वनिरूपकान्वय्यनुक्त्या न्यूनत्वमिति वाच्यम्‌। हेत्वन्वयिन उक्तहेतावित्यस्याध्याहारेणोक्तहेतुहेत्वभिन्नषड्भावानन्तर्भूतत्वविशिष्टबावांतर्भूतत्वाभावाश्रयः सादृश्यमिति बोधे तात्पर्यात्‌। अत्रच भावान्तर्भूतत्वाभावान्तर्भूतत्वयोरभावद्वयस्य मिलितस्यैव हेतुत्वं प्रत्येकस्य

भावाभावयोर्व्यभिचारित्वादिति मन्तव्यम्‌। इदं चापततो मूलोक्तस्य मिलिताबावद्वयस्यैवातिरिक्तपदार्थत्वे हेतुत्वसंभवेन हेत्वन्तरं पूरयित्वा तत्र विशेषणविशेष्यभागाप्रसिद्धिनिरासपरत्वेन तद्धीत्यादिग्रन्थव्याख्यानस्यानुचितत्वादिति ध्येयम्‌। सामान्येतरवृत्तित्वे सतीति। सामान्येऽपीत्यपिना सामान्येतरस्य समुच्चितत्वादयमर्थो लभ्यत इति भावः। तेनेति। सामान्येतरवृत्तित्वोपादानेनत्यर्थः। अथ सामान्यत्वमनेकसमवेतत्वे सति नित्यत्वं, तच्च ध्वंसप्रागभावाप्रतियोगित्वरूपतयाऽभावस्वरूपमेवेति कथं व्यभिचारः। नच विनिगमनाविरहेण नित्यत्वे





सत्यनेकसमवेतत्वस्यापि सामान्यत्वरूपतासंभवेन तस्य चानेकानुयोगिकसमवायप्रतियोगित्वसय स्वरूपसंबन्धविशेषरूपस्य सामान्यात्मकतेया भवति व्यभिचार इति वाच्यम्‌। एवमप्यभेदे आधाराधेयभावानुपगमेन सामान्ये तद्वृत्तित्वासत्त्वेन व्यभिचाराप्रसक्तेः। नच सामान्यत्वं सामान्यत्वप्रकारकज्ञानरूपमेव विवक्षितमिति वाच्यम्‌। तथासति सामान्यविषयकज्ञानस्य विषयतया सामान्यसंबन्धित्वात्‌ सामान्येतरात्मवृत्तित्वाच्च सत्यन्तोपादानेपि व्यभिचारतादवस्थ्यात्‌। व्यभिचारवारणरूपप्रयोजनाभावेन सत्यन्तसार्थस्यमात्राय वृत्तित्वस्थाने संबन्धित्वविवक्षाया अनुचितत्वाच्च। तस्मात्सामान्यनिरूपितायाः संबन्धान्तरावच्छिन्नवृत्तिताया अप्रसिद्य्धा स्वरूपसंबन्धावच्छिन्नसामान्यवृत्तित्वमेव हेतुर्वाच्यः। सामान्यत्वे च न तादृशं सामान्यवृत्तित्वमिति व्यभिचारो दुर्घट एव। युक्तं चैतत्‌। सादृश्यस्यातिरिक्तत्वावादिनापि स्वरूपसंबन्धेनैव तस्य प्रकारत्वोपगमेन तस्य भूयोधर्मवत्वरूपतावादिनापि स्वरूपेणैव तस्य प्रकारताङ्गीकरणीया अनुभवे विवादासंभवात्‌ एकाकारप्रतीतेर्नानासंबन्धेन तत्प्रकारकत्वानौचित्याच्च। अतएव ग्रन्थकृतापि तद्भिन्नत्वे सति तद्गतभूयोधर्म इत्यनुक्त्वा तद्गतभूयोधर्मवत्त्वपर्यन्तमनुसृतं, तथाच सादृश्ये स्वरूपासिद्धिवारणायोभयमतसिद्धं सामान्यनिरूपितस्वरूपसंबन्धावच्छिन्नवृत्तित्वमेव हेतुरित्यवश्यमङ्गीकरणीयमिति न व्यभिचार इति चेन्न। सामान्यं सामान्यत्ववदितिप्रतीत्या सामान्ये सामान्यत्वाधारत्वावगाहनेग सामान्यत्वस्य सामान्यातिरिक्तस्य दुर्वचत्वेन च स्वस्यापि स्वरूपसंबन्धेन स्ववृत्तित्वमवश्यमङ्गीकरणीयं, अभावाधिकरणकाभावस्थले सर्वैरपि तथा स्वीकारात्‌। अनयैव रीत्या प्रमेयत्वादावपि वक्ष्यमाणवयभिचारो बोध्यः। सर्वं प्रमेयत्ववदति प्रतीत्या प्रमेयत्वस्य प्रमास्वरूपस्य स्वरूपसंबन्धेन वृत्तेरावश्यकत्वात्‌, विषयताया विषयस्वरूपत्वे च सर्वत्र प्रमेयत्वमेकमिति प्रतीतिविरोधात्‌। ज्ञानस्वरूपे च प्रमेयत्वे स्वरूपसंबन्धेन

सामान्यतदितरवृत्तित्वसत्त्वाद्व्यभिचारस्यावश्यकत्वादिति भावः। नन्वन्यतरसंबन्धेन सत्तावत्वरूपभावत्वे हेतुसत्त्वाद्व्यभिचार इत्याशङ्कां निराकुरुते---भावत्वे चेति। नचैवमपि घटघटत्वगतद्वित्वे व्यभिचारो





दुर्वारस्तस्य संख्यारूपत्वासंभवेप द्वित्ववत्ताबुद्य्धुंपपत्तेयेऽपेक्षाबुद्धिरूपस्य स्वरूपसंबन्धेन वृत्तेरावश्यकत्वादिति वाच्यम्‌। व्यासज्यवृत्त्यन्यत्वस्यापि हेतौ विशेषणत्वोपगमात्‌। व्यासज्यवृत्तित्वं च एकमात्रवृत्तिधर्मावच्छिन्नापर्याप्तिमत्वमिति न किंचिदनुपपन्नम्‌। वस्तुतस्तु स्वरूपसंबन्धावच्छिन्नसामान्यवृततित्वमेव हेतुरिति मूलकृतां तात्पर्यं, अपकारस्तु सादृश्यस्य सामान्यमात्रवृत्तित्वे मुखादौ चन्द्रसादृश्यप्रतीतिर्न स्यादित्याशङ्कानिरासाय स्वरूपसतः सामान्येतरवृत्तित्वास्यानुवादक एव नतु हेतुतावच्छेदकत्वेपि मूलकृतां तात्पर्यम्‌। नचैवं सामान्यस्वरूपे सामान्यत्वे व्यभिचार इति वाच्यम्‌। आधाराधेयभावप्रतीत्यनुरोधेनानेकसमवेतत्वे सति नित्यत्वस्वरूपताया एव सामान्यत्वे स्वीकरणीयत्वात्‌। एवं प्रमेयत्वमपि न प्रमैव विषयार्थकप्रत्ययादिविरोधादपि तु प्रमाविषयत्वं, तथाच प्रमेयत्वस्य
विषयतारूपस्य प्रतिविषयं भिन्नत्वेन कस्यामपि विषयतायां सामान्यतदितरोभयवृत्तित्वासंभवेन प्रमेयत्वेपि व्यभिचारासंभवात्‌ हेतौ व्यतिरेकित्वविसेषणमप्यनर्थकमेव। परंतु विषयस्वरूपाया विषयतायाः स्वरूपसंबन्धेन सामान्यवृत्तित्वसत्त्वात्त्त्र व्यभिचारवारणाय सामान्यवृत्तित्वे विषयतात्वाद्यनवच्छिन्नत्वं विशेषणं देयं, एवंच द्वित्वादिकमपि अपेक्षाबुद्धिविषयत्वमेव नत्वपेक्षाबुद्धिरूपं ज्ञाने विषयवृततित्वस्य क्वाप्यक्लृप्तत्वादिति तत्रापि न व्यभिचार इति सामान्यभिन्नत्वं वा हेतोर्विशेषणम्‌। सादृश्ये सामान्यबेदस्याभाववृत्तित्वेन साधनसंभवादिति। एतल्लाभायैवापिपदमपि सार्थकमिति युक्तमुत्पश्यामः। भावत्वेनेति। ननु भावत्वेन प्रतीयमानत्वं भ्रान्तपुरुषस्याभावेऽप्यक्षतं तत्राभावानन्तर्भूतत्वाभावादयं हेतुर्व्यभिचारीत्याशङ्कानिरासाय तदर्थमाह---प्रमीयमाणत्वादिति। यदाकदाचिदिति। मणिसत्त्वदशायामपि पूर्वकालावच्छेदेन मण्यभावसामानाधिकरण्यरूपवैशिष्ट्यवतो वह्नेर्दाहापत्तिरिति भाव। ननु कारणतावच्छेदकविशिष्टकारणसत्त्वमेव





कार्यौत्पत्तिप्रयोजकं, तदधिकरणे मण्यभावासत्त्वदशायां सामानाधिकरण्यसंबन्धेन मण्यभावविशिष्टवह्न्यधिकरणत्वाभावान्न दाहापत्तिरित्यत आह---कारणतावच्छेदकावलीढेति। कारणतावच्छेदकोपलक्षितेत्यर्थः। अन्यथा विशेषणज्ञानस्य विषयितासंबन्धेन विशेषणविशिष्टज्ञानरूपस्य विशिष्टबुद्धिहेतुत्वे गतानागतविसेषणज्ञानजन्यविशिष्टज्ञाने व्यभिचारापत्तेरिति भावः। ननु विषयितासंबन्धेन विशेषणस्य न कारणतावच्छेदकत्वमपि तु विशेषणनिरूपितविषयिताया एव, विषयिता च ज्ञानसमानकालीनैवेति कारणताव्छेदकविशिष्टस्य कार्योत्पत्तिप्रयोजकत्वेपि न क्षतिरित्यस्वरसादाह---मण्यभावेति। गुरुभूतेति। वह्नित्वेन मण्यबावत्वेन कारणत्वाङ्गीकारेपि कारणताद्वयमेव किंतु लघुधर्मावच्छिन्नं। मण्यभावविशिष्टवह्नित्वादिना कारणत्वे तु गुरुधर्मावच्छिन्नकारणताद्वयमापद्येतेति भावः। नन्वेवं मणेः प्रतिबन्धकत्वानुपपत्तिः। कारणविघटकस्यैव प्रतिबन्धकत्वान्मणेर्मण्यभावानाशादित्यत आह---तथाचेति। बाधज्ञानस्येति। यत्र परामर्शानन्तरं लौकिकप्रत्यक्षरूपो बाधनिश्चयस्तत्र बाधनिश्चयोत्पत्तिद्वितीयक्षणे परामर्शनिष्ठशक्तिनाशो वक्तव्यः। तथाच बाधोत्पत्तितृतीयक्षणे बोधेनानुमितिप्रतिबन्धो वाच्यः। स च न संभवति तत्पूर्वं परामर्शाभावदेवानुमित्यनुत्पादसंभवात्‌ बाधद्वितीयक्षणेऽनुमित्यापत्तेश्च तत्पूर्वं शक्तिविशिष्टपरामर्शसत्वादिति भावः। नत्वतिरिक्तेति। अतिरिक्तशक्त्यङ्गीकारे मण्यभावस्य कारणत्वे युक्तिविरहात्‌ कारणीभूताभावप्रतयोगित्वरूपप्रतिबन्धकत्वस्य मणावसंभवादिति भावः. वह्न्यभाव इति। कारणाभावे प्रतिबन्धकताव्यवहाराभावात्कारणसत्वे





कार्यानुत्पत्तिप्रयोजकस्यैव प्रतिबन्धकत्वेन व्यवह्नियमाणत्वान्नेष्टापत्तिसंभव इति भावः। घटादौ चेति। तथाच स्वस्य स्वोत्पत्तौ प्रतिबन्धकत्वापत्तिरिति भावः। प्रतिबन्धकाभावस्य कार्यकालवृत्तित्वेन कारणतया नात्रापीष्टापत्तिः। भावभिन्नोऽत्यन्ताभाव इति। वह्न्यभावाभावं वह्निस्वरूपमादाय वह्न्यभावे प्रतिबन्धकत्वापत्तिवारणाय भावभिन्न इति, प्रागभावमादाय स्वस्मिन्स्वप्रतिबन्धकत्वापत्तिवारणाय अत्यन्ताभाव इति। यद्यप्यत्यन्ताबावत्वं नित्यत्वे सति संसर्गाभावत्वं तच्च न बह्न्यादौ, भावभिन्नत्वरूपाभावत्वस्यैव तत्रासत्वात्‌ तथापि प्रकृते अत्यन्ताभावत्वं नाभावत्वघटितं किंतु अन्योन्याभावभिन्नत्वे सति ध्वंसप्रागभावभिन्नत्वे सति सप्रतियोगिकत्वमतो न भावभिन्न इत्यस्य वैयर्थ्यम्‌, अतएव यत्र अनुयोगिवचकपदोत्तरं सप्तमी तत्र नञा अत्यन्ताभावो बोध्यत इति नियमोप्युपपद्यते, अन्यथा भूतले घटाभावो नास्तीत्यादौ न स्यादेव नञा अत्यन्ताभावस्य बोध्यत्वमिति ध्येयम्‌। परास्तेति। नचोक्तापत्तिवारणाय दैशिकविशेषणतासंबन्धावच्छिन्नत्वमेव कारणताविशेषणमस्तु तथाच भावानां दैशिकविशेषणतासंबन्धेन अकारणत्वाद्भावभिन्न





इत्यपि नोपादेयमिति वाच्यम्‌। चक्षुःसंयुक्तविशेषणतादिना भावानामपि दैशिकविशेषणतया कारणत्वेन

तदावश्यकत्वात्‌। इदमिहेतिप्रतीतिनियामकविशेषणतारूपस्य तस्याऽलघुत्वाच्चेति ध्येयम्‌। तस्याननुगतत्वादिति। मणिमन्त्रमहौषध्यादिषु उत्तेजकत्वस्यैकस्य दुर्वचत्वात्‌ पृथिवीत्वादिना सांकर्येण तस्य जातित्वासंभवादिति भावः। नन्वेवमुत्तेजकाबावविशिष्टमण्यभावत्वेनापि हेतुता न संभवति उत्तेजकस्यानुगतस्याभावादित्यत आह--तदभावकूटविशिष्टमण्यभावस्येति। उत्तेजकाभावकूटविशिष्टमण्यभावस्य

हेतुत्वे मन्त्ररूपोत्तेजकदशायामपि मन्त्रस्य गगननिष्ठत्वेन वह्न्यधिकरणे देशे तदभावसत्वात्सामानाधिकरण्यसम्बन्धेन तदुत्तेजकाभावविशिष्टमणिसत्वाद्दाहानुत्पादप्रसङ्गः। किंच संयोगेन द्रव्यस्याव्याप्यवृत्तितामते मणिसत्वेऽपि किंचिदवच्छेदेन संयोगेन मण्यभावसत्वात्‌ दाहापत्तिश्चेत्याशङ्कां निराकुरुते---अत्रेदं बोध्यमिति। अभावीयविशेषणतेति। दाहस्य ध्वंसरूपतया विशेषणतयैव तदुत्पत्तेरिति भावः। उद्देश्यता दैशिकविशेषणतान्यतरेति। मन्त्रस्य उद्देश्यतासंबन्धेनैव वह्न्यधिकरणदेशे सत्वात्‌ उद्देश्यतानिवेशः। मण्यादिरूपोत्तेजकस्य सत्वेऽपि किंचिदवच्छेन संयोगेन तदभावसत्वाद्दाहानुपपत्तिरिति





दैशिकविशेषणतानिवेशः। दैशिकविशेषणतया तु न द्रव्यस्याव्याप्यवृत्तित्वमिति न दाहानुपपत्तिरिति भाव-। इदंच भावाभावसाधारणगदैखिकविशेषणतामभ्युपेत्योक्तम्‌। मण्यादेरिति। आदिना मन्त्रादेः परिग्रहः। अतएव संबन्धकोटौ उद्देश्यताप्रवेशः। संयोगस्थानै दैशिकविशेषणताप्रवेशे तूक्तैव युक्तिः। वह्निद्व्यणुकत्वमिति। वह्निद्व्यणुकवृत्तिपरिमाणव्यक्तिमित्यर्थः। तेन वह्निद्व्यणुकत्वस्य नानाद्व्यणुकेषु सत्वेपि न क्षतिः। ननु महत्त्वविशिष्टवह्नेरेव पक्षत्वान्न सिद्धसाधनमित्यत आह--भर्जनकपालस्थेति। वह्निद्व्यणुकेन्धनसंयोगमादायापि महद्वह्नेः पक्षत्वे न सिद्धसाधनमत उक्त मदृष्टवदात्मसंयोगमिति। स्वाश्रयसंयोगसंबन्धेन कार्यमात्रे अदृष्टस्य हेतुतया तत्संबन्धेन संयोगस्यापि हेतुत्वादिति भावः। यद्यप्यत्रात्मनो दृष्टान्तत्वमसंगतं तसय दाहजनकत्वे मानाभावात्‌। तथापि कार्यनात्रे कर्तुरेव कारणत्वमताभिप्रयेणैवमुक्तम्‌।

यद्व दाहजनकत्वमत्र न दाहकारणत्वं





अपितु दाहप्रयोजकत्वं तच्च कारणतत्कारणसाधारणं स्वरूपसंबन्धरूपमिति कार्यमात्रकारणकृतिकारणात्मन्यप्यक्षतमेवेति ध्येयम्‌। न्यायत्वादिति। एतच्चापाततः। शक्तेः प्रतिबन्धकनाश्यतयातदपसारणजन्यतया चोत्पादविनाशशालित्वेनानन्तशक्तिकल्पनापत्त्याविपरीतगौरवापत्तेरिति ध्येयम्‌। दोषविशेषेणेति। अदृष्टादिरूपेणेत्यर्थः। अन्यथा त्वन्मतेऽपि वह्निगतशक्तिप्रत्यक्षापत्तेरिति भावः। तस्यादोषत्वादिति। स्वसामानाधिकरण्यस्वाभावसामानाधिकरण्योभयसंबन्धेन जातिविशिष्टजातित्वस्य स्वसमानाधिकरणात्यन्ताभावप्रतियोगित्वाभावव्याप्यत्वे मानाभावेन सांकर्यस्य जातित्वबधकत्वे मानाभावादिति भावः। स्वरूपतोऽवच्छेदकत्वासंभवेनेति। जातीतरस्य स्वरूपतो भानानङ्गीकारात्‌। यस्य स्वरूपतो भानं तस्यैव स्वरूपतोऽवच्छेदकत्वनियमादिति भावः। स्वरूपसंबन्धरूपाया इति। तत्तत्कारणव्यक्तिरूपायाः कारणतावच्छेदकभेदेन भेदासंभवादिति भावः। अतिरिक्ताया इति। सप्तपदार्थातिरिक्ताया इत्यर्थः। तादृशकारणताया अवच्छेदकताभेदाद्भेदे नानाकारमताव्यक्तिकल्पनागौरवापत्त्या नानावच्छेदकतानिरूपितैककारणताया एव कल्पयितुमुचितत्वादिति भावः। व्यापकतारूपकारणताया एव प्रतयोगितावच्छेदकतापर्याप्त्यनवच्छेदकधर्मघटितत्वेन अवच्छेदकत्वादिभेदेन मिन्नत्वादिति ध्येयम्‌। इदमुपलक्षणम्‌। भेदस्य तद्व्यक्तित्वेन कारणतावच्छेदकत्वेऽपि





न क्षतिरिति द्रष्टव्यम्‌। यद्यपि घटादिकार्यं प्रति तत्तत्कार्यानुकुलैकशक्तिमत्वेन कारणत्वे लाघवं दण्जत्वादिना नानाकारणत्वकल्पने गौरवं प्रतिबन्धकसमवधानकाली नकारणेषु शक्त्यभावादेव कार्यानुत्पादसंभवे प्रतिबन्धकाभावस्य कारणत्वाकल्पनेन च महालाघवादिति शक्तिकल्पनमेव ज्यायः। नच दण्डचकरादिषु सर्वत्रैकशक्तिमङ्गीकृत्य तद्वत्वेन कारणत्वे केवलदण्डादपि घटोत्पत्तिः स्यात्‌ अशेषकारणतावच्छेदकावच्छिन्नस्य सत्वादिति वाच्यम्‌। शक्तेः कारणसमुदायपर्याप्तत्वोपगमेन पर्याप्तिसंबन्धेन शक्तिमत्त्वेनैव कारणत्वाभ्युपगमेन च केवलदण्डसत्वदशायां कारणतावच्छेदकावच्छिन्नस्याभावात्‌। एतन्मते सामग्रीत्वमपि यद्यद्धर्मावच्छिन्नसमुदाये कारणतावच्छेदकपर्याप्तिः तत्तद्धर्मावच्छिन्नसमुदायत्वमेव। तथापि दण्डत्वादिना घटकारणत्वाभावे दण्डत्वाद्यवच्छिन्नधर्मिकेष्टसाधनताज्ञानासंभवेन घटार्थिनो नियमतो दण्डत्वाद्यवच्छिन्नोपादाने न प्रवृत्तिः स्यादिति दण्डत्वादिना घटकारणत्वमावश्यकमिति भावः। सर्वमिदं मनसि निधायैवान्यत्र विस्तर इत्युक्तमिति। यद्यप्येवमपि तत्तद्धर्मावच्छिन्नसमुदायधर्मिककारणतावच्छेदकशक्तिपर्याप्तिज्ञानं तत्तद्धर्मावच्छिन्नोपादानगोचरप्रवृत्तिकारणमित्युक्तौ घटार्थिनो नियमतो दण्डत्वाद्यवच्छिन्नोपादाने प्रवृत्तिः संवभत्येन तथाप्येतदस्वरसेनैव परे त्वित्यादिना शक्तिखण्डनयुक्त्यन्तराभिधायिनो मतस्य अभिधास्यमानत्वान्नासंगतिरिति ध्येयम्‌। अनुयोगितासंबन्धविवक्षणे इति। तद्गतभूयोधर्मवत्वं तत्सादृश्यमित्यत्र तद्गतधर्मवत्ताया अनुयोगितासंबन्धेन विवक्षणे इत्यर्थः। न देयमेवेति। तद्गतधर्मरूपसंबन्धे तदनुयोगिकत्वानभ्युपगमेनैव सादृश्यप्रतियोगिन्यतिव्याप्तिवारणसंभवादिति भावः। नच चन्द्रगतभूयोधर्मस्य चन्द्रसंबन्धत्वे किं मानमिति वाच्यम्‌। नीलो घट इत्यादौ स्ववृत्तिनीलत्वसंबन्धेन घटे नीलस्येव मुखं चन्द्र इति रूपकस्थले स्ववृत्तिभूयोधर्मसंबन्धेन मुखे चन्द्रस्य प्रकारतावादिमते तत्र तत्संबन्धत्वस्य क्लृप्तत्वादिति ध्येयम्‌। ननु पदार्थमात्रस्यैव पदार्थमात्रेणापि सादृश्यं स्यात्तद्गतप्रमेयत्ववाच्यत्ववाच्यत्वादिधर्मवकत्वसत्वादित्याशङ्कां निराकुरुते---तत्रासाधारण्येनेति। सकलपदार्थावृत्तित्वेनेत्यर्थः। वैशिष्ट्यं तृतीयार्थः। घटभिन्नत्वेन सिंहकाकयोरपि सादृश्यापत्तिवारणाय भूयांस





इति। यद्यपि घटभेदपटभेदादयो भूयांसो धर्मास्तत्रापि संभवन्त्येव गोत्वाश्वत्वयोर्नित्यत्वरूपैकधर्ममादाय सादृश्यमङ्गीकृत्यैवोक्तमिति भूयस्त्वोपदानमसङ्गतमेव तथापि प्रायेम भूयोधर्मैरेव सादृश्यप्रतीतिरिति तात्पर्यविषयार्थकमेव प्रकृते भूयःपदमिति ध्येयम्‌। नरोऽयं सिंह सदृश इत्यादौ तु घटभिन्नत्वादिर्न तात्पर्यविषयः। किंतु पराक्रमः तस्यापि तथात्वेत्विष्टापत्तेः। तस्मादसाधारण्येनेत्यपि नदेयम्‌। यथा घटो वाच्यस्तथा पटोऽपीति व्यवहाराच्च। नन्विदमिति। तद्भिन्नत्वघटितसादृश्यमित्यर्थः। विवक्षितत्वादित्यस्य श्लोके इवाद्यर्थत्वेनेति शेषः। युगभेदविवक्षयेति। युगभेदप्रयुक्ततत्तद्युगविशिष्टगगनभेदविवक्षयेत्यर्थः। भेदसत्त्वाच्चेति। गगने गगनभेदसत्वाच्चेत्यर्थः। उक्तार्थे आलंकारिकाणां संमतिमाह। अतएवेति। युगभेदविवक्षायामित्यस्य पूर्वोक्त एवार्थः। इहेति। गगनं गगनाकारमिति श्लोके इत्यर्थः। उपमालंकार इति। सादृश्यस्याबाधितत्वादिति भावः। अन्यथा विशेष्ययोर्भेदानङ्गीकारे। अनन्वयालंकार इति प्रतिपाद्यमानार्थस्यान्वयाभावादिति भावः। ननु उक्तसादृश्यलक्षणे धर्मपदं यदि जातिपरं तदा गोत्वाश्वत्वयोः सादृश्यानुपपत्तिः, यदिच जातिभिन्नोपाधिपरं तदा घटपटयोः कम्बुग्रीवादिमत्वादिरूपैकोपाधिविरहेण तयोस्सादृश्यं न स्यादित्याशङ्कां निराकरोति--सादृश्यघटकधर्म इति। चन्द्रसदृशं मुखमित्यादौ लक्षणसत्वं सूचयितुमाह---यथेति। आह्लादकरत्वादीति। आह्लादः सुखविशेषः। यद्यपि चन्द्रमुखदर्शनजन्ययोः



रामरुद्री

सुखयोर्भिन्नत्वेन चन्द्रमुखयोर्नैकमाह्लादकरत्वं कारणतावच्छेदकभेदेन कारणताभेदस्यावश्यकत्वात्‌ तथापि

स्वाश्रयोपधायकत्वसंबन्धेन एकवैजात्यविशिष्टत्वमेव प्रकृते साधारणो धर्मः मुखचन्द्रदर्शनजन्यं च एकजातीयमेव सुखमिति भावः। आदिना वर्तुलत्वतेजस्वित्वादिपरिग्रहः। सादृश्यमिति शेषः। अतएवातिरिक्तपदेनोत्तरत्र तस्योपस्थितिः। सप्तपदार्थातिरिक्तेति तदर्थः। सप्तपदार्थातिरिक्तविषयतादिपदार्थमङ्गीकुर्वतां नव्यानां मतमुपदर्शयति---नव्यास्त्विति। अतिरिक्तमेवेति। अन्यथा सदृश इत्याकारकप्रतीतेः सर्वत्र समानाकारतानुभवापलापापत्तेरिति शेषः। प्रतीतेः समानत्वमेकप्रकारकत्वं तथा च चन्द्रसदृशं मुखमित्यादौ आह्लादकरत्वादेः प्रकारता घटसदृशः पट इत्यादौ तु द्रव्यत्वपृथिवीत्वादेरिति तादृशप्रतीत्योः सादृस्यांशे अनुभवसिद्धायाः समानाकारतायाः अपलाप उक्तधर्मस्य सादृश्यतावादमते दुरुद्धरः। सादृश्यमतिरिक्तः पदार्थ इति मते तु न तदनुपपत्तिः। यद्यपि मुखे चन्द्रे च नैकं सादृश्यं अन्यथा पटे चन्द्रसादृश्यप्रतीत्यापत्तिरिति सादृश्यांशे तादृशप्रतीत्योर्न समानाकारतोपपत्तिः तथापि उभयसादृश्यसाधारणस्य सादृश्यत्वरूपाखण्डोपाधेरनुगततया घटो रूपवान्‌ पटो रूपवानिति प्रतीत्योरूपांश इव सादृश्यांशे समानाकारतोपपत्तिरिति ध्येयम्‌। विभागव्याघात इति। पदार्थानां सप्ताधिकत्वादिति भावः। तत्त्वज्ञानोपयोगीति। आत्मधर्मिकात्मेतरद्रव्यादिभेदप्रकारकज्ञानं तत्वज्ञानं, तज्जनकज्ञानविषयत्वं तदुपयोगित्वं तादृशज्ञाने च पक्षज्ञानविधया आत्मज्ञानस्य प्रतियोगितावच्छेदकप्रकारकप्रतियोगिज्ञानविधया द्रव्यादिपदार्थज्ञानस्य जनकत्वात्‌ आत्मादीनां तत्त्वज्ञानोपयोगिता। तत्र च तादृशानुमितिजनकपराभर्शात्मकज्ञानस्य पक्षरूपात्मविषयकत्वात्साक्षादात्मन उपयोगित्वं परामर्शजनकप्रतियोगिज्ञानविषयद्रव्यादिपदार्थानां तु परंपरोपयोगित्वमिति विशेषो बोध्यः। यद्यपि द्रव्यादिभेदव्याप्यहेतुमानिति परामर्शस्य द्रव्यादिविषयकतया द्रव्यादीनामपि साक्षादुपयोगित्वसंभवस्तथापि भेदानां तत्तद्व्यक्तित्वेनापि परामर्शे भानसंभवेन तत्तद्भेदव्याप्यहेतुमानात्मेति परामर्शस्य द्रव्याद्यविषयकत्वात्परंपरोपादानम्‌। अत्र मात्रपदेन सप्तपदार्थातिरिक्तसादृश्यादिपदार्थव्यवच्छेदः। तथाच सदृश्यादीनामात्मभिन्नपदार्थानां सत्वेपि





आत्मनि तदभेदी नानुमितिविषय इति तदेतज्ज्ञानं न तत्त्वज्ञानमतस्तद्भेदज्ञानजनकज्ञानविषयस्यापि

सादृश्यादेर्न तत्त्वज्ञानोपयोगितेति भावः। एवं च तत्त्वज्ञानोपयोगिपदार्थानामेव महर्षिणा विभजनान्न विभागव्याघात इति भावः। अधिकरणत्वादीनामतिरिक्ततां साधयति---एवमिति। कुण्डे बदरमिति। इत्थं चाधारत्वं सप्तम्यर्थः। तत्र प्रकृत्यर्थस्याधेयतासंबन्धेनान्वयः। आधारत्वस्य च निरूपकतासंबन्धेन सप्तमीसमभिव्याहृतबदरादपदार्थेऽन्वयः। तथाच कुण्डवृत्त्याधारतानिरूपकं बदरमिति बोधः। इदं प्राचीनमताभिप्रायेण। आधेयत्वं सप्तम्यर्थ इति नवीनमते तु कुण्डं बदरवदितिबद्बदरं कुण्डवदत्यापत्तिर्द्रष्टव्या। प्रतियोगित्वमपीति। एवं अतिरिक्तपदार्थ इत्यर्थः। प्रतियोगितायाः प्रतियोगिस्वरूपत्वे भूतलादेरपि घटाभावदिप्रतियोगितापत्तिः घटः प्रतियोगितावानित्याधारताप्रतीत्यनुपपत्तिश्च। प्रतयोगितावच्छेदकस्वरूपत्वेऽभेदेनावच्छेद्यावच्छेदकभावविरहेण घटत्वादेः प्रतयोगितावच्छेदकत्वानुपपत्तिश्चातितिरक्त्त्वसधिकेति भावः। अपिना विषयत्वादिसमुच्चयः॥ 2॥ ननु क्षितिः पृथिवीत्यादिव्याख्यानं ग्रन्थकृतामसङ्गतम्‌। क्षित्यादिशब्दानां प्रसिद्धार्थकत्वात्‌। अप्रतिपत्तेरन्यथाप्रतिपत्तेर्वा निरासायैव हि विवरणं कुर्वन्ति सन्तः। नचत्र तयोरेकतरापि संभवतीत्यतोऽन्यथाप्रतिपत्तिमुपपादयन्‌ तत्सार्थक्यमाह स्त्रियामित्यादिना।





आत्मेतीति। स्वावच्छिन्नभोगवत्त्वसंबन्धेन देहविशिष्ट एव देहिशब्दार्थः। नतु समवायेन तद्विशिष्ट इति न देहावयवोपस्थितिरिति भावः। अनन्तर्भावादिति। ईश्वरस्य किंचिच्छररावच्छेदेन भोगाभावादिति भावः। कथं द्रव्यत्वमिति। सामान्यव्यप्ययावद्धर्मकथनस्यैव विभागतया द्रव्यविभागवाक्ये ईश्वरवृततधर्मान्तरानुपदेशात्त्स्य द्र्वयत्वाभावनिश्चयादिति भावः। भूतावेशन्यायेनेति। यथा भूताभिभवस्थले मनुष्यादिशरीरावच्छेदेन भूतस्य न सुखदुःखसाक्षात्काररूपभोगाश्रयता किंतु तदीयशरीरावच्छेदेनैव, एवमपि भूतप्रयत्नजन्यव्यापारवन्मनुष्यादशरीरं तथात्रापि रामादिशरीरं नेश्वरस्य भोगावच्छेदकं अपि तु तदन्तर्गतजीवस्यैव एवमपि ईश्वरप्रयत्नजन्यरावणवधादिरूपविलक्षणव्यापारवदिति समुदायार्थः। यद्यपि एवमपि उक्तसम्बन्धेनेश्वरस्य देहविशिष्टत्वाभावात्‌ देहिशब्दान्नेश्वरलाभः संभवति तथापि स्ववृत्तिचेष्टाजनककृतिमत्त्वसम्बन्धेन देहविशिष्ट एव परकृते देहिशब्दर्थ इति नानुपपत्तिरिति भावः। नन्वेवं ईश्वरस्य श्रुतावपाणिपादत्वाद्युक्तिर्विरुध्येतेत्यतः कल्पान्तरमाह--अत एवेति। अयं भावः, देहिशब्दस्य उक्तसंबन्धेन देहविशिष्टार्थकत्वे ईश्वरस्य

शरीरानङ्गीकारे ईश्वरस्य द्रव्यमध्ये अविभजनात्‌ द्रव्यत्वं न स्यादित्यस्वरसात्‌ देहिशब्दार्थो न देहविशिष्टः अपितु आत्मवजात्यवच्छिन्न इतीश्वरस्य द्रव्यत्वसिद्धिरिति विवरणतात्पर्यम्‌। नचेश्वरस्य अशरीरत्वे ब्रह्मविष्णुमहेश्वरशरीराणामपि





ईश्वरीयत्वं न स्यात्‌ जीवादृष्टवशेन सृष्ट्यादिकार्यार्थमीश्वरस्य ब्रह्मादिशरीरोत्पत्त्यङ्गीकारेण इष्टापत्तेरयोगादिति वाच्यम्‌। इष्टत्वात्‌। ब्रह्मादिशरीराणां ईश्वरीयत्वं हि तदीयभोगावच्छेदकत्वं तददृष्टजन्यत्वं वा तत्कृजिजन्यचेष्टावत्त्वं वा। नाद्यद्वितीयौ, तस्य भोगादृष्टयोरभावात्‌। नापि तृतीयः, समवायेन चेष्टां प्रति अवच्छेदकतासम्बन्धेनैव कृतेः कारणतया व्याप्यवृत्तित्वेनेश्वरकृतेरवच्छेदकतया क्वाप्यसत्वात्‌। कार्यत्वावच्छिन्नकारणताया एव तत्राङ्गीकारात्‌। ब्रह्मादीनां जीवन्मुक्तयोगित्वस्याभ्युपेयत्वादिति ध्येयम्‌। अयोग्यत्वस्यैवेति। मानसप्रत्यक्षायोग्यत्वस्यैवेत्यर्थः। तेन शब्दस्य श्रावणत्वेपि न क्षतिरिति भावः। त्रसरेणूनिति। नवीनमते अवयवधारायास्त्र्यणुकेष्वेव विश्रान्तेस्तेषामेवासमवेतत्वादिति भावः। विनिगमनाविरह इति। तथाचानेकद्रव्यव्यक्तिषु मनस्त्वस्वीकारापेक्षया एकैकातिरिक्तव्यक्तिषु तत्तन्मनस्त्वं स्वीकर्तुमुचितमिति भावः। ननु द्रव्याणीति मूलवाक्यस्यातिरिक्तद्रव्यत्वजात्यभावेपि नानुपपत्तिः गुणवदाद्यर्थकत्वेनापि तद्विवरणसंभवात्‌ अतो मुक्तावल्यां द्रव्यत्वसाधनायासो विफल इत्याशङ्कामपनेतुं मूले द्रव्यपदस्य द्रव्यतवविशिष्टार्थकतां व्यवस्थापयति---द्रव्यपदमिति। प्रश्न इति। जिज्ञासाबोधकशब्दः प्रश्नः। घटकत्वं सप्तम्यर्थः। तथाच मूलस्थकिंशब्दः जिज्ञासार्थक इति पर्यवसितोऽर्थः। उत्तरवाक्येन प्रमाणसामान्यस्यानिरासेन किंशब्दस्य आक्षेपार्थकत्वासंभवादिति भावः। घृतादिष्विति। नच घटादावित्येव कुतो नोक्तमिति वाच्यम्‌। अनुगतप्रतीत्यभावे बीजसूचनाय घृताद्युपादानात्‌। तथाहि अनुगताकृतिव्यंग्या हि मनुष्यत्वादिजातिः, नहि नव द्रव्येष्वनुगताकृतिः काचित्संभवति, घृतादिष्वेकैकपदार्थेष्वपि सर्वदा





नकाकृतिः कठिनत्वद्रवत्वयोरनियतत्वादिति भावः। पामराणामिति। पण्डितानां शास्त्रकारीयवाक्यजन्यद्रव्यत्वज्ञानसंभवेऽपि पामराणां शास्त्रजन्यज्ञानाभावेन पामराणामित्युक्तं। द्रव्यत्वस्य प्रत्यक्षवेद्यत्वे घटादिवत्तस्याप पामराणां प्रत्यक्षं स्यात्‌ तदभावेन न द्रव्यत्वे प्रत्यक्षम्‌ प्रमाणमिति भावः। ननु किमिदं द्रव्यत्वावच्छिन्न कार्यतावच्छेदकं कार्यत्वं, न जातिरूपं ध्वंससाधारण्यात्। नाप्युपाधिरूपं अनुगतानतिप्रसक्तस्य तस्य दुर्वचत्वादित्याशङ्कायां तन्निर्वक्ति--कार्यत्वमिति। नचेति। द्रव्यकार्यत्वाभाववति ध्वंसेपि प्रागभावप्रतियोगित्वस्य सत्वेनातिप्रसक्तत्या द्रव्यकार्यतावच्छेदकत्वानुपपत्तिरिति भावः। नन्विति। जन्यत्वस्य कार्यतावच्छेदकत्वेऽनन्तस्वरूपाणां कार्यतावच्छेदकताघटकसंसर्गता स्वीकरणीया, सत्वस्य तथात्वे तु एकस्य समवायस्यैव तथाविधसंसर्गता कल्पनीयेति लाघवमभिप्रेत्याह--जन्यसत्वरूपेति। स्वाश्रयसमवेतद्रव्यत्वेति। स्वाश्रयसमवेतत्वसंबन्धेन स्वस्मिन्नपि नीलस्य सत्वेन तत्र नीलोत्पत्तिवारणाय संबन्धकोटौ द्रव्यत्वप्रवेशः। नन्वेवमुक्तकार्यकारणभावविरहेप्युक्तकारणतावच्छेदकसंसर्गघटकतयैव द्रव्यत्वजातिसिद्धिर्निष्प्रत्यूहैवेति सिद्धं नः समीहितमित्यत आह--कार्यत्वस्येति। ननु तर्हि लाघवात्कालिकसंबन्धेन घटत्ववत्वमेव कार्यतावच्छेदकमस्त्वत आह--कालिकसंबन्धेनेति।





द्रव्यकार्यतया परित्यागः। द्रव्यकार्यत्वेनानुक्तिः। इदं च संख्यादित्रयस्य चेत्यत्राप्यनुषज्यते। सत्सामान्यमिति। सत्वं समयसंबन्धः समयश्चात्र स्वाधिकरणसमयध्वंसानधिकरणीभूतो ग्राह्यः। तेन तादृशसमयसंबन्धस्योत्पत्तिरूपत्वेन उत्पत्तिमत्त्वलाभात्‌ नित्यगुणादिव्यावृत्तिः। यद्यप्यभावः सन्निति प्रतीत्या समयसंबन्धमात्रमेव सत्पदार्थः तथापि सामान्यशब्दस्यात्र विशेषपरताभ्युपगमादुक्तार्थलाभः। सत्पदस्य सत्तावदर्थकत्वे नित्युगुणव्यावर्तनाय जन्यत्वप्रवेशस्यावश्यकतया तत एव जातिवारणे तद्वारकसत्पदवैयर्थ्यापत्तेः'। प्रागभावस्य सर्वमतासिद्धतया प्रागभावप्रतियोगित्वं नोपात्तमिति ध्येयम्‌। आवश्यकतयेति। अन्यथा एकत्र समवेतस्यापरत्र समवायेनोत्पादप्रसङ्गादिति भावः। वस्तुतस्तु उक्तकार्यकारणभावस्य प्रतिव्यक्तिभिन्नतया घटादौ नित्यगुणाभावेन तदभिप्रायेण जातिमात्रव्यावर्तनाय लाघवेन सत्पदं यथाश्रुतमेव सम्यगिति प्रतिभाति। गगनादिस्थल एवागत्या जन्यत्वं प्रवेश्य कार्यकारणभाव इति भावः। कार्यमात्रवृत्तिजातेरिति। अन्यथा तदवच्छिन्नस्याकस्मिकत्वापत्तेरिति भावः। कार्यमात्रवृत्तिजातेरिति। अन्यथा तदवच्छिन्नस्याकस्मिकत्वापत्तेरिति भावः। गुणत्वेनान्यथासिद्धिरिति। स्वाश्रयाश्रयत्वरूपपरंपरासंबन्धेन गुणत्वस्यापि





द्रव्यनिष्ठकारणतावच्छेदकत्वसंभवादिति भावः। नित्यव्यावृत्तत्वादिति। यद्यपि भूतत्वं पृथिव्यादिपरमाणुवृत्तित्वेन न नित्यव्यावृत्तम्‌। न चेदं प्रतिबध्यतावच्छेदकं भूतत्वं परमाणुव्यावृत्तमेव स्वीकार्यमिति वाच्यम्‌। तथासति पृथिवीत्वादिना सांकर्यापत्या तस्य जातित्वानुपपत्तेः। तथापि सांकर्यस्य दोषत्वानुपगमेनैतदभिहितम्‌। ननु

द्रव्यत्वस्य प्रतिबन्धकतावच्छेदकत्वेऽपि भूतत्वमूर्तत्वाभ्यां विनिगमनाविरहतादवस्थ्यमत आह--द्रव्यत्वस्येति। धर्मिग्राहकमानेति। द्रव्यत्वसाधकानुमानेत्यर्थः। तथाच तस्य प्रतिबन्धकतानवच्छेदकत्वे द्रव्यत्वमेव न सिध्येदिति क्लृप्तयोरेव परस्परं विनिगमनाविरहः नतु क्लृप्तस्याक्लृप्तेनेति भावः। सांकर्यवारणायेति। यद्यपि स्वमते सांकर्यं न दोषः, तथापि तुष्यतु दुर्जन इति न्यायेन दोषत्वमभ्युपेत्यापि दोषान्तरमाह---तथासतीति। चलति च्छायेति प्रतीत्येति। यद्यपि नीलंतम इति प्रतीतेरिव एतस्या अपि प्रतीतेर्म्रमत्वकल्पनसम्भवात्पूर्वोक्तावतरणासङ्गतिः, तथापि वह्न्यादितेजस्यौपाधिकरक्तादिरूपभ्रमस्य सर्वसिद्धतया रूपवत्ताप्रतीतौ





भ्रमत्वकल्पनसंभवः। क्रियावत्ताप्रतीतौ तु न तथा संभवः, क्वापि क्रियावत्ताप्रतीतौ तथात्वादर्शनादिति भावः. यद्यप वेगवतः पुंसः स्थिरे वृक्षादौ भ्रमरूपा क्रियावत्ताप्रतीतिरनुभूयते, तथापि तत्र भ्रान्तपुरुषनिष्ठदोषस्यैव क्रियावत्ताभ्रमजनकत्वेन क्लृप्ततया भ्रमविशेषे समीपवृत्त्युदासीनपदार्थनिष्ठक्रियारूपदोषस्य क्रियाभ्रमजनकत्वेन कुत्राप्यकल्पनात्‌ नात्र प्रतीतेर्भ्रमत्वकल्पन संभव इति भावलः। ननु गन्धाभावादित्यनुक्त्वा गन्धशून्यत्वान्न पृथिवीति किमर्थमुक्तमित्याशङ्कय ग्रन्धाभावादित्युक्ते गन्धप्रतियोगिकाभावहेतुता लभ्यते तथा च तत्तद्गन्धाभावस्यापि तथात्वेन तस्य च पृथिवीत्वाभावव्यभिचारित्वात्‌ गन्धसामान्याभावस्य हेतुतालाभाय गन्धशून्यत्वादित्युक्तमित्यभिप्रायेणाह---गन्धाभावस्येति। संयोगसंबन्धावच्छिन्नगन्धाभाववति चेति। 2नच





संयोगेन गन्धाभावे प्रतीयोगिव्यधिकरणत्वस्यैव दुर्घटतया तादृशाभावमादाय व्यभिचारप्रदर्शनमसङ्गतं संयोगेन प्रतियोग्यधिकरणाप्रसिद्धेरिति वाच्यम्‌। यादृशसंबन्धसामान्ये यदभावप्रतियोगिप्रतियोगिकत्वयदभावाधिकरणीभूतयात्किंचिद्व्यक्त्यनुयोगिकत्वोभयाभावः। तदधिकरणे तदभावस्य तादृशसंबन्धेन प्रतियोगिव्यधिकरणत्वमित्युक्तौ तादृशाभावस्यापि प्रतियोगिव्यधिकरणत्वसंभवादिति भावः। वस्तुतस्तु सुरभ्यसुरभ्यवयवारब्धघटे व्यभिचारो दुर्वारः तत्र परस्परविरोधेन कस्यापि गन्धस्यानुत्पत्त्या प्रतियोगिव्यधिकरणसमवायसंबन्धावच्छिन्नगन्धसामान्याभावसत्वादिति प्रतियोगिव्यधिकरणत्वं स्वसमवायिसमवेतत्वसंबन्धेन गन्धानधिकरणे निरवच्छिन्नदैशिकविशेषणतया वृत्तित्वं तद्विशिष्टगन्धाभावस्य हेतुत्वे तात्पर्यमुपगन्तव्यम्‌। उक्तघटे च उक्तसंबन्धेन कपालनिष्ठगन्धसत्वेन तत्र गन्धाभावस्य प्रतियोगिव्यधिकरणत्वासंभवान्न व्यभिचारः। न च यत्र सुरभ्यसुरभिकापालिकारब्धं कपालद्वयं तत्रसमवेतस्य घटस्य स्वाश्रयसमवेतत्वसंबंधेनाऽपि गंधाधिकरणत्वाविरहाद्व्यभिचारतावदस्थ्यमिति वाच्यम्‌। कपालद्वयसंयोगादुत्पत्स्यमानस्य घटस्य कपालवयवादिष्वपि समवायेनोत्पादस्वीकारात्‌। अन्यथा घटसत्वदशायामेव कापालिकादौ समवायेन घटाभावस्य प्रत्यक्षापत्तेः। न च कपालस्य घटप्रतिबन्धकत्वात्कथं कावालिकादौ तदुत्पाद इति वाच्यम्‌। द्रव्यविभाजकोपाधिव्याप्या या घटत्वादिजातयस्तत्तज्जात्यवच्छिन्नं प्रति तत्तज्जात्यवच्छिन्नस्यैव प्रतिबन्धकत्वोपगमेन घटं प्रति कपालस्या प्रतिबन्धकत्वात्‌। तद्द्रव्यं प्रति तद्द्रव्यानारंभकद्रव्यत्वेन वा प्रतिबन्धकतायाः स्वीकरणीयत्वादिति। पार्थिवपरमाणौ गन्धनाशदशायां गन्धाभावसत्वात्तत्र व्यभिचारवारणाय विशेषणतायां निरवच्छिन्नत्वप्रवेशः। इत्थं च संयोगेन गन्धाभावस्यापि प्रतियोगिव्यधिकरणत्वात्‌ तद्वारणाय समवायावच्छिन्नप्रतियोगिताकत्वनिवेशसार्थक्यम्‌। एतेन प्रतियोगिव्यधिकरणत्वं यदि प्रतियोग्यधिकरणावृत्तित्वं तदा तादृशगन्धाभावाप्रसिद्धिः। अधिकरणभेदेनाभावाभेदात्‌। यदि प्रतियोग्यनधिकरणवृत्तित्वं तदा गन्धाभावप्रतियोगित्वेन गंधोपादाने शिरोवेष्टनेन नासिकास्पर्शतुल्यता, यदि गन्धानधिकरणवृत्तित्वं तदापि गन्धानधिकरणजलादिवृत्तिगन्धाभावस्य पृथिव्यमपि सत्वाद्व्यभिचारतादवस्थम्‌। यदिच गन्धानधिकरणजलादिवृत्तिगन्धाभावस्य पृथिव्यामपि सत्वाद्व्यभिचारतादवस्थम्‌। यदिच गन्धनधिकरणवृत्तित्वविशिष्टगन्धाभावस्य हेतुत्वान्न व्यभिचार इति विभाव्यते तदापि तद्धटकगन्धानधिकरणत्वमात्रस्य हेतुतासंभवेन शेषवैयर्थ्यमिति दूषणानि प्रत्युक्तनि। स्वाश्रयसमवेतत्वसंबन्धेन





समवेतत्वसंबन्धेन गन्धानधिकरणत्वस्य पार्थिवपरमाणौ व्यभिचारित्वेन शेषसार्थक्यादिति विभावनीयम्‌। हेतुतयेति। एतेन प्राचीनग्रन्थेषु जलादिभेदसाधने नानाहेतूपन्यासो व्यर्थप्रयास इति सूचितम्‌। परिशेषेणेति। पृथिव्यादिभिन्नत्वे सति द्रव्यत्वरूपहेतुनेत्यर्थः। न च विशेष्यासिद्धिः, रूपादिना तत्साधनादिति भावः। उक्तार्थे मीमांसकानां संमतिमाह---तदुक्तमिति। परापरयोर्यौ विभागौ विशेषधर्मौ परत्वापरत्वस्वरूपौ तद्वदिति परापरवभागवदत्यस्यार्थः। प्रसिद्धद्रव्यवैधर्म्यादिति। प्रसिद्धानि यानि पृथिव्यादिद्रव्याणि तेषां वैधर्म्यात्‌ तदवृत्तिगन्धशून्यत्वादेरित्यर्थः। ननु तत्प्रत्यक्षे चेत्यादिमूलं प्रकृतानुपयुक्तमित्याशङ्कां निराकुर्वन्‌ तद्गन्थमवतारयति---नन्विति। ननु तेजोभावस्तम इति वादी प्रष्टव्यः किं तेजःसामान्याभावस्तमश्शब्दार्थः उत तद्विशेषाभावः। नाद्यः, गाढान्धतमस्यपि तमःप्रतीत्यनुपपत्तेः, सदैव सर्वत्र तेजःपरमाणूनां सत्वात्‌। न द्वितीयः, सौरालोकसत्वेपि यत्किंचित्तेजोभावसत्वेन तमःप्रतीत्यापत्तेरित्यतो यादृशतेजोभावस्य तमःशब्दार्थता तादृशं तेजोभावं दर्शयति---प्रकृष्टेति। तेजस्त्र्यणुकसत्वेऽपि तमःपरतीतेरनुभवसिद्धत्वात्‌





महत्त्वे प्रकृष्टत्वविशेषणम्‌। चक्षुरादितेजस्सत्वेपि तमःप्रतीतेरुद्भूतत्वनिवेशः। हिरण्यादितेजःसत्वेऽपि तमःप्रतीतेरनभिभूतत्वस्यापि निवेशः। तथाचैतादृशविशेषणविशिष्टतेजस्सामान्याभावस्य तमश्शब्दार्थतया नोक्तापत्तिरिति भावः। ननु तेजोभावे आवश्यकत्वं अवश्यक्लृप्तत्वं तज्ज घटो नास्तीत्यादिप्रतीत्या यथा घटाभावादिरवश्यं क्लृप्तः तथा तेजो नास्तीति प्रतीत्या तेजोऽभावोपीत्युपपादनीयं तच्च न संभवति तेजोरूपद्रव्ये मानाभावात्‌ तमोरूपद्रव्याभाव एव तेजस्त्वप्रतीतेरुपगमसंभवादित्याशङ्कामपनेतुं तेजोरूपद्रव्यस्यावश्यकतां प्रदर्शयति---अन्धकाराभाव एवेति। आवश्यकपदमिति। तथाच तमोभाव एव तेजः किं न स्यादत्याशङ्कानिरासाय मूले तेजस्यावश्यकत्वं प्रदर्शितमिति भावः। यत्रोत्तरकाल इति। इदं रजतमिति भ्रमानन्तरं नेदं रजतमिति बाधनिश्चयादेव पूर्वतनप्रतीतेर्भ्रमत्वं कल्प्यते नतूत्तरकाले बाधनिश्चयाभावे, अन्यथा घटादिविषयकप्रतीतिनामपि भ्रमत्वकल्पनापत्त्या शून्यवादापत्तेरिति भावः। दूषणान्तरमाहेति। तथाच धूमो यदि वह्निव्यभिचारी स्यात्तर्हि वह्निजन्यो न स्यादिति तर्केण व्यभिचारज्ञानप्रतिबन्धवत्तमो





यदि द्रव्यं स्यात्तर्ह्यक्लृप्तानन्तावयवसमवेतं स्यादिति तर्केण द्रव्यत्वज्ञानप्रतिबन्धसंभवात्‌ क्रियादिहेतुनापि तमसो न द्रव्यत्वसिद्धिरिति भावः। नचैवं धूमेव वह्न्यनुमितिरपि न स्यात्‌ वह्निर्यदि पर्वतवृत्तिः स्यात्‌ तर्ह्यक्लृप्ताननन्तावयवसमवेतः स्यादिति तर्केण वह्न्यनुमितिप्रतिबन्धसंभवादिति वाच्यम्‌। प्रत्यक्षसिद्धमहानसयवह्न्यारम्भकपरमाणूनां क्लृप्तत्वात्‌। नच वन्ह्यारम्भकपरमाणूनां क्लृप्तत्वेऽपि पर्वतीयवह्न्यारम्भकाणां तेषामक्लृप्तत्वात्त्वदुक्ततर्कावतारः संभवतीति वाच्यम्‌।

महानसीयवह्न्यारम्भकपरमाणुभिरेव पर्वतीयवह्न्यारम्भसंभवात्‌ तमःपरमाणूनां क्वाप्यक्लृप्तत्वात्‌। नच तमोऽसमवेतमेव स्वीकार्यमिति वाच्यम्‌। तथासति निरवयवत्वेन तमसो नाशासंभवादिति भावः। हहेति। जलादावित्यर्थः। भ्रमत्वापत्तेरिति। जलादौ भ्रमप्रकारीभूतनीलरूपविरहादिति भावः॥ 3॥ एकतयेति। एकसंख्यावत्तयेत्यर्थः।





तेन गन्धरूपादीनामैक्यासम्भवेपि न क्षतिः। संख्या चात्र विषयतया अपेक्षावुद्धिरूपैव, गुणे गुणानङ्गीकारादिति। इत्यनुमानमिति। नन्ववच्छेदकावच्छेदेन साध्यसिद्धेरुद्देश्यत्वे बाघः, गन्धादिनिष्ठसमवायसम्बन्धावच्छिन्नकार्यतानिरूपितस्वसमवायिसमवेतदरव्यत्वसंबन्धावच्छिन्नगन्धादनिष्ठकारण- ताया अतिप्रसक्तत्वेन गुणत्वानवच्छिन्नत्वात्‌, सामानाधिकरण्येन तथात्वे चतुर्विशतिगुणनिष्ठकारणतैव पक्षीकर्तव्या तस्या एवानतिप्रसक्तगुणत्वावच्छिन्नत्वसंभवात्‌, सा चाप्रसिद्धैव, गुणत्वेन किंचित्कार्यं प्रत्यपि सकलगुणानामकारणत्वात्‌ तथाच पक्षाप्रसिद्धिः। नच गुणत्वावच्छिन्नं प्रत्येव गुणत्वेन तदवच्छेदकत्वासंभवात्‌। नच गुणप्रत्यत्वावच्छिन्नं प्रत्येव गुणत्वेन कारणत्वात्‌ नाप्रसिद्धिरिति वाच्यम्‌। प्रत्यक्षत्वावच्छिन्नं प्रति विषयत्वेन सामान्यतः, तत्तद्व्यक्तिप्रत्यक्षत्वेन तत्तद्व्यक्तत्वेन विशेषतश्च, कार्यकारणभावैरेवोपपत्त्या घटप्रत्यक्षत्वस्वर्णघटप्रत्यक्षत्वचैत्रावलोकितमैत्रनिर्मितघटप्रत्यक्षत्वाद्यनन्तमध्यवर्तिधर्मावच्छिन्नकारणताकल्पने प्रयोजनविरहादिति चेन्न। ज्ञायमानलिङ्गकरणतावादिमताभिप्रायेणैव तदभिधानात्‌। इदं द्रव्यं गुणादित्यनुमितौ वह्न्यनुमितौ धूमत्वेनेव गुणत्वेन सकलगुणानां कारणताया आवश्यकत्वात्‌, कथमन्यथा गुणत्वं हेतुतावच्छेदकमिति भावः।







लिङ्गज्ञानस्य कारणतावादिमते तु गुणत्वस्य जातित्वसिद्ध्यसंभवेऽप न क्षतिः। तेन द्रव्यकर्मभिन्नत्वे सति सामान्यवत्वरूपोपाधेरेव गुणपदप्रवृत्तिनिम्त्तत्वोपगमादिति ध्येयम्‌॥ 4॥ 5॥ गमनादेवेति। गमनपदादेवेति कारिकार्थः। लोष्टादाविति। प्रामादिकोऽयं ग्रन्थः। उत्क्षिपतीति व्यवहारो हि चेतनेष्वेवानुभूयते न त्वचेतने लोष्टादौ तस्माल्लोष्टादिनिष्ठगत्यनुकूलचेतनव्यापार एव उत्पूर्वकक्षिपधातोरर्थः आश्रयत्वं चाख्यातार्थ इत्यवश्यमङ्गीकरणीयं तथा चाचेतने घटः प्रक्षिततीति व्यवहाराभावेन लोष्टाद्यचेतनक्रियायां गतित्वोपपादनस्य प्रकृतानुपयोगात्‌ परंतु लोष्टादिकं प्रक्षिपति चैत्रो गच्छतीति प्रत्ययात्‌ उत्तरदेशसंयोगानुकूलक्रियामात्रस्यैव गतित्वादित्येव लेखनीयमिति मन्तव्यम्‌। नियोगपर्यनुयोगेति। अयमाशयः गतित्वं प्रकृते उत्क्षेपणादिभिन्नत्वं सत्युत्तरदेशसंयोगानुकूलक्रियात्वमेव विभाजकतावच्छेदकत्वेनाभिमतं तेन द्रव्यत्वपृथिवीत्वाभ्यामिव गतित्वोत्क्षेपणत्वाभ्यामपि विभागस्यानर्हत्वेपि न क्षतिः। नन्वेवं पृथिव्यन्यद्रव्यत्वादिना विभागापत्तिरिति चेत्‌। एतदभिप्रायेणैव नियोगपर्यनुयोगानर्हत्वादितयस्योक्तत्वात्। नियोगपर्यनुयोगौ प्रश्ननिन्दे॥ 6॥ 7॥ अन्वयदृष्टान्ताभावादाह--यन्नैवमिति।





एकभिन्नत्वमिति। नच यत्किंचिदेकत्वावच्छिन्नभेदवत्समवेते रूपादौ जातिलक्षणातिव्याप्तिरिति वाच्यम्। एकभिन्नत्वपदेन एकत्वावच्छिन्नप्रतियोगिताकभेदस्यैवोक्तत्वात्‌। नचैवमप्रसिद्धिः, गन्थकारेणोभयं नैकमिति प्रतीत्यङ्गीकारेण उभयत्वावच्छिन्नएव तत्प्रसिद्धेः। नचवमपि जलपरमाणावपि उभयत्वावच्छेदेन तादृशभेदसत्वात्तत्समवेतरूपे अतिव्याप्तितादवस्थ्यमिति वाच्यम्‌। भेदो यदवच्छेदेन वर्तते तदवच्छेदेन वृत्तित्वस्यैव समवेतत्वपदेन विवक्षणीयत्वान्नातिव्याप्तिः। वस्तुतस्तु स्वप्रतियोगिसमवेतत्वस्वाधिकरणसमवेतत्वोभयसंबन्धेन भेदविशिष्टत्वस्यैवानेकसमवेतत्वान्न काप्यनुपपत्तिः। एतेन तादृशभेदानुयोगितावच्छेदकद्वित्वाद्यवच्छिन्नजातिवृत्तित्वमप्रामाणिकं जातेर्निरवच्छिन्नवृत्तित्वादिति दूषणमपास्तम्‌। नित्यविभागेति॥ कदापि परस्परासंयुक्तपरमाण्त्रोर्नित्यविबागसंभवात्‌। नच संयोगानन्तरमेव विभागप्रतीतेः तादृशपरमाण्वोः कदापि विभागाप्रतीतेः कथं नित्यविभागाभ्युपगमसंभव इति वाच्यम्‌। तथासति क्रियानन्तरमेव संयोगप्रतीतेः नित्येषु संयोगप्रतीत्यसंभवान्नित्यसंयोगाभ्युपगमोपि न संभवतीति तुल्यमिति भावः।





नच नित्यविभागाङ्गीकारे संयोगनाशको गुण इति विभागलक्षणस्य तत्राव्याप्तिरिति वाच्यम्‌। नित्यविभागानङ्गीकारेणैव तल्लक्षणप्रणयनात्‌। इदानीं तु विभागत्वजातेरेव तल्लक्षणत्वसंभवादिति ध्येयम्‌। व्यक्तेरभेदेति। व्यक्तेराश्रयस्य। निष्ठत्वं षष्ठ्यर्थः। आश्रयनिष्ठभेदप्रतियोगिकाभाव इति समुदायार्थः। नचैवं घटत्वादेरपि जातित्वं न स्यात्तदाश्रये यत्किंचिद्भेदप्रतियोगिकाभावसत्वादिति वाच्यम्‌। भेदपदेन स्वाश्रयप्रतियोगिकभेदस्य विवश्रितत्वात्‌, स्वाश्रयनिष्ठस्वाश्रयप्रतियोगिकभेदसामान्याभावः स्वनिष्ठजातित्वं

बाधक इत्यस्य समुदायार्थत्वात्‌। नच गगनत्वाश्रयेपि स्वस्यैव द्वित्वादिना भेदसत्वाद्गगनत्वादावपि जातित्वबाधो न स्यादिति वाच्यम्‌। स्वाश्रयनिष्ठप्रतियोगितायाः व्यासज्यवृत्तिधर्मानवच्छिन्नत्वेन विशेषणीयत्वादिति भावः। ननुत स्वाश्रयनिष्ठस्य स्वाश्रयनिष्ठव्यासज्यवृत्तिधर्मानवच्छिन्नप्रतियोगिताकभेदसामान्याभावलस्य स्वस्मिन्‌ जातित्वबाधकत्वे किं मानमित्याशङ्कायामाह---अनुगतधिय इति। नानाधर्मिषु एकप्रकारकधिय इत्यर्थः। नानाघटादिव्यक्तिषु एकधर्मप्रकारकबुद्य्धुपपत्तये हि घटत्वादिजातिः कल्प्यते एकव्यक्तौ तु तथाप्रत्ययः तद्व्यक्तित्वमादायाप उपपद्यत इति तदतिरिक्तजातिकल्पने प्रमाणाभाव इत्यर्थः। असिद्धमिति। घटत्वं जातिरिति प्रतीतिवत्‌ गगनत्वं जातिरिति प्रतीतिरेव तस्य जातित्वसाधिकाभविष्यतीति भावः। ननु गगनत्वादेर्जातित्वे तत्राव्याप्त्यापत्त्या पूर्वोक्तलक्षणस्य जातलक्षणत्वासंभव इत्यतो लक्षणान्तरमाह---निःसामान्यत्वे सतीति। रूपध्वंसादावतिव्याप्तिवारणाय विशेष्यदलमिति बोध्यम्‌। संमतिमाहेति।





व्यक्तेरभेदस्य जातिबाधकत्वे प्राचामित्यादिः। तथाच गगनत्वं न जातिरिति प्रतीतिरेव प्राचां संमतेति भावः। एकव्यक्तिकत्वमिति। एकाश्रकत्वमित्यर्थः। आश्रये एकत्वं च स्वसजातीयद्वितीयराहित्यं, साजात्यं च तत्तदाश्रयत्वेन। नचैवं सिद्ध्यसिद्धिभ्यां व्याघातः। स्वाश्रयनिष्ठभेदाप्रतियोग्याश्रयकत्वं भेदश्च पूर्ववदेव व्यासज्यवृत्तिधर्मानवच्छिन्नप्रतियोगिताकत्वेन विशेषणीय इति ध्येयम्‌। तुल्यव्यक्तिवृत्तित्वमिति। अन्यूनानतिरिक्ताश्रयकत्वमित्यर्थः। तथाच स्वनिष्ठजातितुल्याश्रयकत्वं स्वस्मिन्‌ जातित्वे बाधकमित्यायातं तच्च न संभवति कलशत्वजातौ स्वात्मकघटत्वतुल्याश्रयकत्वादित्यतो जातिबाधकशब्दस्य यज्जातौ यज्जातितुल्याश्रयकत्वं तत्‌ तज्जातौ तज्जातिभेदबाधकमित्यर्थपरतां सूचयति---जातीनां भेद इति। बाधकमिति पूर्वेणान्वयः। नन्वेवं एकस्यैव जातबाधकपदस्य क्वचिज्जातित्वबाधकार्थकत्वस्य क्वचिज्जातिभेदबाधकत्वार्थकत्वस्य च न संभवः "सकृदुच्चरितः शब्द" इति न्यायादित्यस्वरसादाह---वस्तुतस्त्विति। परस्परेति। स्वसमानाधिकरणस्वसमानाधिकरणाभावप्रतियोगिजातिमन्निष्ठाबावप्रतियोगित्वं





स्वस्य बाधकमित्यर्थः। उभयसंबन्धेनेति। सामानाधिकरण्यसंबन्धेन द्रव्यत्वविशिष्टे पृथिवीत्वादौ द्रव्यत्वसमानाधिकरणाभावप्रतियोगित्वस्यैव सत्वाद्व्यभिचारवारणाय स्वाभावसामानाधिकरण्यप्रवेशः। जलत्वाद्यभावसमानाधिकरणे तत्रेव जलत्वसमानाधिकरणाभावप्रतियोगित्वस्यैव सत्वात्तद्दोषतादवस्थ्यमतः स्वसामानाधिकरण्यप्रवेशः। नियमस्य भङ्गप्रसङ्ग एवेति। उक्तोभयसंबन्धेन यज्जातिविशिष्टजातित्वं यत्र तत्र तज्जातिव्यापकत्वमिति नियमः। दृष्टश्चासौ पृथिवीत्वव्यापके द्रव्यत्वादौ एतादृशनियमभङ्गापत्तिरेव सांकर्यस्य जातित्वबाधकत्वे मानं, सांकर्यस्थले जातित्वस्वीकारे एतादृशनियमभङ्गापत्तेरिति भावः। सांकर्यस्थले एकमात्रस्य जातित्वेपि नैतादृशनियमस्य भङ्ग इति मूर्तत्वं क्रियासमवायिकारणतावच्छेदकतया सिद्धा जातिरिति केचन वदन्ति। तादृशनियमे मानाभावादिति। व्याप्तिग्राहकानुकूलतर्काभावादित्यर्थः। एकव्यक्तिवृत्तित्वादिति। तथाच जातौ जात्यङ्गीकारेपि नानवस्थेति। भावः। निःसामान्यत्वघटितेति। निःसामान्यत्वे सति सामान्यभिन्नत्वेसति समवेतत्वं विशेषलक्षणं विशेषत्वजात्याङ्गीकारे तस्य जात्यन्तरनिरासो न स्यादित्यभिप्रायेण जातिबाधकशब्दस्य विशेषे जातिमत्त्वबाधकतां सूचयति--विशेषस्य जातिमत्व इति। बाधकमिति पूर्वेणान्वयः। एतच्चापाततः, एकशब्दस्य एकदा नानार्थकत्वासंभवेन विशेषवृत्तीनां जातीत्वे





इत्यस्यैव वक्तुमुचितत्वात्‌। ननूक्तं विशेषलक्षणं ग्रन्थकृता नोक्तमिति तद्य्वाघातस्य विशेषे जातिमत्त्वबाधकत्वं न ग्रन्थकृदभिप्रेतं अन्यथा तादृशलक्षणाभिधानस्य ग्रन्थकर्तुरावश्यकत्वापत्तिः, किंतु परमाणूनां परस्परभेदसिद्ध्यर्थमेव विशेषाङ्गीकार इति वदतो मूलकारस्य भेदसाधकत्वमेव तल्लक्षणमित्यभिप्रायो लभ्यते सच न संभवति घटभेदसाधकपटत्वादावतिव्याप्तेः अतः स्वतो भेदसाधकत्वं तल्लक्षणमित्यर्थे मूलतात्पर्यमङ्गीकरणीयं तथा च रूपहानिशब्दस्य तादृशलक्षणव्याघातपरतैव युक्तेत्यभिप्रायेणाह---यद्वेति। स्वतः स्वेन रूपेण। व्यावर्तकत्वं भेदानुमापकत्वं। विशेषस्य परमाणौ परमाण्वन्तरबेदसाधने तद्व्यक्तित्वेनैव हेतुता वाच्या, विशेषत्वेन हेतुत्वे परमाण्वन्तरेपि विशेषान्तरसत्वेन व्यभिचारित्वापत्तेः विशेषत्वेन हेतुत्वे परमाण्वन्तरेपि विशेषान्तरसत्वेन व्यभिचारित्वापत्तेः विशेषनिष्ठं तद्व्यक्तित्वं च तादात्म्यसंबन्धेन सैव व्यक्तिः अन्यस्य दुर्वचत्वात्‌। तन्मात्रविषयकज्ञानव्यक्तेः तत्त्वे तादृशजन्यज्ञानव्यक्त्यभावदशायां तद्व्यक्तौ तद्व्यक्तित्वं नास्तीति प्रत्ययपत्तेः, तस्याश्चानवस्थाभयेन स्वेन रूपेणैव भेदानुमापकता निराबाधैव, इदंच विशेषत्वस्य जातित्वे न संभवतीति विशेषस्य जातिमत्त्वे भवति तादृशलक्षणव्याघात इत्याह--तत्र जातिस्वीकार इत्यादिना। सामान्यरूपेणैवेति। सामान्यावच्छिन्नत्वेनेत्यर्थः। व्यावर्तकत्वं भेदसाधने हेतुत्वम्‌। नचैवं नियमे सति घटवानितरेभ्योभिद्यते कम्बुग्रीवादिमत्त्वादित्यनुमितिर्न स्यादिति वाच्यम्‌। तादृशनियमवादिमते इष्टत्वात्‌। नचैवमपि महानसीयवह्निमत्त्वावच्छेदेन तदतरभेदसाधने महानसीयवह्निरेव हेतुर्वाच्यः महानसीयत्वं च न समान्यमिति कथमुक्तनियम इति वाच्यम्‌। तस्य सामान्यत्वाभावेऽपि वह्नित्वस्य तथात्वेन व्यावर्तकतायाः सामान्यावच्छिन्नत्वनियमाक्षतेः। अथैवंरीत्या तत्ताविशिष्टविशेषत्वेन विशेषस्य हेतुत्वे विशेषस्य जातिमत्त्वेऽपि नोक्तनियमक्षतिरिति तथैव स्वीक्रियत इति चेत्‌। न। तस्य तत्तारूपसमानाधिकरणव्याप्यतावच्छेदकधर्मान्तरघटितत्वेन व्याप्यत्वावच्छेदकत्वासंभवादिति हृदयम्‌। ननूक्तनियमे मानाभावः तथाच विशेषस्य जातिमत्त्वे स्वतो व्यावर्तकत्वं न बाधकमित्याशङ्कां निराकरोति---तादृशनियमेति। ज्याय इति। ज्यायस्त्वंच मूलकृदभिप्रायानुसारित्वमेव बोध्यम्‌। प्रतियोगितेति। नचाभावत्वादेः





जातित्वाङ्गीकारे समवायेनैव तद्वत्वमङ्गीकार्यमुक्तलक्षणानुसारात्‌ तथाचोक्तान्यतरसंबन्धेन समवायाभावः उभावादौ नोभयवादिसंमतः कथं तेन हेतुनाऽभावादौ जादिमत्त्वाभावः सिध्यतीति वाच्यम्‌। समवायपदेन जात्यतिरिक्तप्रतियोगिकत्वविशिष्टसमवायस्य विवक्षितत्वात्। इत्थंच अनुयोगितासंबन्धेन तादृशसमवायाभाववति रूपादौ व्यभिचारवारणाय प्रतियोगित्वनिवेशः गगनादौ व्यभिचारवारणायानुयोगितानिवेशः। केचित्तु समवायपदं जातिप्रतियोगिकसमवायातिरिक्तसमवायपरमित्याहुः। तदसत्‌। ग्रन्थकृता समवायैकत्वस्य व्यवस्थापनीयतया जातिप्रतियोगिकसमवायेतरसमवायाप्रसिद्धेः। जातिप्रयोगिकत्वविशिष्टसमवायस्तु प्रतियोगितय जातावेव तिष्ठति नान्यत्र भूतलवृत्तित्वविशिष्टघटस्य भूतलमात्रे सत्ववदिति नास्मन्मते समवायैक्यविरोध इति मन्तव्यम्‌। अथवमपि जात्यतिरिक्तप्रतियोगिकत्वविशिष्टसमवायस्य प्रतियोगितया अनुयोगितया च जातावसत्वेन जातेर्जातिमत्त्वेपि निरुक्तासंबन्धस्यैव बाधकत्वसंभवादनवस्थायाः जातिबाधकत्वनोक्तिर्व्यर्थेति चेत्‌, सत्यम्‌। जात्यतिरिक्तेत्यत्र जातिपदसयासमवेतवृत्तिजातिपरत्वेन सत्तादौ तसय जातिमत्त्वबाधकत्वसंभवेपि रूपत्वादौ तद्बाधकताया अनवस्थायामेवाभ्युपेतत्वात्‌। नचासमवेतवृत्तीति व्यर्थ, अखण्डाबावघटकतया तत्सार्थक्यात्‌। वस्तुतस्तु--अनुयोगितापदं सत्तावन्निष्ठोभयवादिसिद्धं यत्समवायानुयोगित्वं तत्परमतः समवायपदस्य यथाश्रुतार्थकत्वेपि न क्षतिरिति ध्येयम्‌। भावत्वमेवेति। नचैवमिह भूतले घटाभावोस्तीति







प्रतीत्यनुपपत्तिः घटाभावे भावत्वविरहात्‌ असूधातोस्तु सत्वबोधकत्वादिति वाच्यम्‌। तदनुरोधेनापि कालसंबन्धस्यैव सत्वरूपत्वौचित्यात्‌, तावतापि सत्ताजातेरसिद्धेरिति भावः। सत्ताजातिसिद्धेरिति। ननु प्रतियोगितया ध्वंसं प्रति समवायेन सतः कारणत्वे गगनादीनां तदापत्तिरित्याशङ्कामपनेतुं तादात्म्येन सतः कारणतां ग्राहयति--यत्रेति। नचैतादृशकार्यकारणभावानङ्गीकारे सामान्यादौ ध्वंसापत्तिरेव दूषणं एतादृशकार्यकारणभावस्वीकारेपि गगनादौ तदापत्तिरशक्यपरिहारैवेति वाच्यम्‌। कालिकसमवायोभयसंबन्धस्यैव कारणतावच्छेदकताघटकत्वादिति भावः। नचैमपि महाकाले प्रतियोगितया ध्वंसापत्तिः समवायकालिकविशेषणताभ्यां तस्यापि सत्तावत्त्वादिति वाच्यम्‌। महाकालन्यत्वेन कालिकविशेषणतायाः विशेषणीयत्वादेवमुत्तरत्राप्यनुसन्धेयम्‌। व्यभिचार इति। प्रतियोगितया प्रागभावे ध्वंसोत्पत्त्येति शेषः। कार्यतावच्छेदकसंबन्धत्वादिति। प्रागभाववृत्तिप्रतियोगितासंबन्धेन ध्वंसं प्रति तु प्रागभावत्वेन हेतुत्वान्तरमेवेति भावः। नन्वेतत्कार्यकारणभावस्य प्रयोजनं प्रागभाववृत्तिप्रतियोगितासंबन्धेन प्रागबावभिन्ने ध्वंसापत्तिवारणमेव तथाच तुल्ययुक्त्या घटादिवृत्तिप्रतियोगितासंबन्धेन ध्वंसं प्रति घटत्वादिनापि कारणत्वमावश्यकं एवंच क्लृप्ततत्तत्कारणविरहादेव सामान्यादौ ध्वंसापत्तिवारणात्‌ उक्तकार्यकारणभावो निष्प्रामाणिक एवेत्यस्वरसात्कार्यतावच्छेदकतया सत्तां साधयति--वस्तुतस्त्वित्यादिना।





विनिगमनाविरहेणेति। न च स्वाश्रयसमवेतत्वद्रव्यत्वोभयसंबन्धेनैव नीलादेः कारणताङ्गीकरणीया नातो विनिगमनाविरहापत्तिरिति वाच्यम्‌। द्रव्यत्वस्य नीलादिप्रतियोगिकत्वे मानाभावेन तत्संसर्गत्वासंभवात्‌। विशिष्टस्य संसर्गत्वे तु विशेषणविधया प्रविष्टस्याश्रयत्वस्य नीलादिप्रतियोगिकतया तत्संसर्गत्वसंभवादिति भावः। ननु सत्तायाः नित्यसाधारणत्वेन कथं कार्यतावच्छेदकत्वसम्भव इत्याशङ्कां निराकुरुते--कालिकेति। ननु कालिकसमवाययोरुभयोः कार्यतावच्छेदकताघटकसंबन्धत्वे गौरवादुक्तकारणस्य कार्यतावच्छेदकतया जन्यमात्रसमवेतैव सत्ता सिध्येत्‌ नतु जन्यनित्यसाधारणी भवदभिमतसत्तेत्याशङ्कायामाह---अन्यत्र विस्तर इति। अयं भावः--गगनादौ सत्तानङ्गीकारे द्रव्यत्वादिना सांकर्यापत्त्या सत्ताया जातित्वमेव न स्यात्‌ सांकर्यस्यापि जातिबाधकतायाः प्राचीनैरङ्गीकारादिति॥ 8॥ 9॥ स्वतो व्यावृत्तत्वं चेति। विशेषस्यापि स्वलिङ्गकस्वसजातीयविसेषान्तरभेदानुमितिविषयत्वादसंभववारणाय स्वभिन्नलिङ्गकेति। घटो विशेषाद्भिद्यते कपालसमवेतत्वादित्यनुमितेरपि विशेषभिन्नलिङ्गकत्वाद्विशेषप्रतियोगिकभेदविधेयकत्वाच्च तादृशानुमितिविषयत्वमादाय पुनस्तद्दोषतादवस्थ्यमतः स्वविशेष्यकेति। भेदे स्वसजातीयप्रतियोगिकत्वप्रवेशप्रयोजनं ग्रन्थकृतैव वक्ष्यते। ननु नञ्‌द्वयप्रवेशे गौरवात्‌ खलिङ्गकस्वविशेष्यकस्वसजातीयेतरभेदानुमितिविषयत्वमेव स्वतो व्यावृत्तत्वं वक्तुमुचितं नतु यथोक्तमित्याशङ्कां निराकुरुते---तेनेति। तादात्म्येन व्यावृत्तत्वेपीत्यस्य घटादीनां इत्यादिः। न क्षतिरिति परेणान्वयः। तथाच स्वतो





व्यावृत्तत्वस्योक्तरूपत्वे घटादावपि तादात्म्येन घटहेतुकस्वसजातीयघटान्तरप्रतियोगिकभेदानुमितिविषयत्वेन तत्रातिव्याप्तिरेव स्यादिति भावः। भेदे स्वसजातीयप्रतयोगिकत्वनिवेशस्य प्रयोजनमाह---विशेषस्येति। इतरभेदेति। विशेषेतरद्रव्यादिभेद इत्यर्थः। पदार्थविभाजकोपाधिरूपेण साजात्यप्रवेशस्य प्रयोजनमाह--द्रव्यादेरपीति। अथात्र स्वविशेष्यकत्वं परित्यज्यानुमित्यविषयत्वमित्यत्रानुमित्यविशेष्यत्वमित्युक्त्यैव सामञ्जस्ये गुरुतरारम्बो विफल एव तावतैव घटो विशेषाद्भिद्यते कपालसमवेतत्वादित्यनुमितिमादायासंभववारणसंभवात्‌ उक्तानुमितौ विशेषस्य मुख्यविशेष्यत्वाभावादिति चेन्न। स्वत्वं हि नानुगतं किंतु तत्तद्व्यक्तिपर्यवसन्नमेव तत्र च स्वपदेन विशेषोपादानं न संभवति विशेषे विशेषान्तरभेदसाधने विशेषतरलिङ्गाभावादप्रसिद्य्धापत्तेः किंतु घटादिकमेव तत्तद्व्यक्तित्वेनोपादाय लक्षणं सङ्गमनीयम्‌, तथाच स्वविशेष्यकेत्यनुक्तौ विशेषो घटाद्भिद्यते गुणवद्भिन्नत्वादित्यनुमितेरपि घटभिन्नलिङ्गकत्वेन घटसजातीयप्रतियोगिकभेदविधेयकत्वेन च तादृशानुमितौ विशेषस्य मुख्यविशेष्यत्वादसंभव एव स्यात्तदुपादाने तूक्तानुमितेर्घटभिन्नलिङ्गकत्वेपि घटमुख्यविसेष्यकत्वाभावेन तामुपादाय नासंभव इति ध्येयम्‌। नचैवमपि विशेषकालीनो घटो घटान्तराद्भिद्यते एतत्कपालसमवेतत्वादित्यनुमितेरपि घटविशेष्यकत्वात्‌ घटभिन्नलिङ्गकत्वात्स्वसजातीयघटान्तरभेदविधेयकत्वाच्च तद्विषयत्वस्यैव विशेषे सत्वादसंभवतादवस्थ्यमिति वाच्यम्‌। अविषयत्वमित्यस्य मुख्यविशेष्यताशून्यतार्थकत्वात्‌। इत्थंच स्वविशेष्यकत्वानुपादाने घटो विशेषाद्भिद्यते कषालसमवेतत्वादित्त्यनुमितिमादायासंभवासंभवेप्युक्तरीत्या घटादिकमादायासंभववारणायैव स्वविशेष्यकत्वोपादानमिति मन्तव्यम्‌। अनुमितिश्च मुख्यविशेष्यताद्वयशून्यत्वेनापि विशेषणीया। अन्यथा विशेषो घटाद्भिद्यते घटश्च पटाद्भिद्यते गुणशून्यत्वात्‌ घटत्वाच्चेति समूहालम्बनानुमितिमादाय स्वपदेन घटव्यक्तिमादायासंभवप्रसङ्गात्‌। यद्यपि समवायस्य पदार्थविभाजकोपाधिरूपेण स्वसजातीयान्तराभावेन स्वजातीयभेदानुमितौ मुख्यविशेष्यत्वाभावेन समवाये विशेषलक्षणातिव्याप्तिः प्रसज्यते। नच समवायेपि द्वित्वादिना समवायभेद2सत्वात्तादृशभेदानुमितिविशेष्यत्वस्य





समवाये सत्वान्नातिव्याप्तिरिति वाच्यम्‌। तथासति विशेषेपि विशेषघटोभयभेदसत्वेन तादृशभेदानुमितिविशेष्यत्वमादायासंभवापत्त्या भेदे व्यासज्यवृत्तधर्मानवच्छिन्नप्रतियोगिताकत्वविशेषणस्यावश्यकत्वात्‌। तथापे तादृशानुमितिविषयो यः तद्भिन्नत्वे सति स्वभिन्नस्वसजातीयकत्वस्य समवेतत्त्वस्य समवायभिन्नत्वस्य वा विशेष्यदलस्यप्रवेश्यत्वान्नातिव्याप्तिरिति ध्येयम्‌। अनुमित्तौ सिषाधयिषानुत्तरत्वमपि विशेषणं देयं अन्यथा विशेषेण परमाणूनां भेदसिद्धौ एतत्परमाणुसमवेतत्वादेः व्यावृत्तत्वेन सिषाधयिषया तेन लिङ्गेन विशेषे विशेषान्तरभेदानुमितावपि नासंभवः। ननु अन्त्यो नित्यद्रव्यवृत्तिरिति कारिकया अन्त्यत्वे सति नित्यद्रव्यवृत्तित्वं विशेषलक्षणमुक्तं, तत्रान्त्यत्वं स्वतो व्यावृत्ततवमेव अन्ते व्यावर्तकानामवसाने वर्तत इत्यन्त्यः इति व्युत्पत्त्या यसय व्यावृत्तत्वमेव नास्ति तत्त्वमित्यर्थलाभात्‌ स्वतो व्यावृत्तत्वस्यैव लक्षणत्वसंभवे नित्यद्रव्यवृत्तित्वमनर्थकं समवायस्यापि नित्यद्रव्यवृत्तितया समवायातिव्याप्तिवरकत्वस्याप्यसंभवात्‌। नच वृत्तित्वं समवेतत्वमेव विवक्षितं तथाच समवायातिव्याप्तिवारकमेव तदिति वाच्यम्‌। तथापि समवेतत्वमात्रेणैव तत्रातिव्याप्तिवरणसंभवे नित्यद्रव्यांशवैयर्थ्यस्य दुर्वारत्वादित्यभिप्रायेणाह---विशेषाणां स्थानकथनमिति। अव्यावृत्तधर्मस्येति। यस्माद्भेदसाधकत्वमभिमतं तदवृत्तित्वेन अज्ञातधर्मस्येत्यर्थः। व्यावर्तकत्वासंभवात्‌। तदितरभेदसाधकत्वाभावादित्यर्थः। तत्र एतत्परमाणुत्वादौ व्यावर्तकान्तरापेक्षायां एतत्परमाणुत्वे परमाण्वन्तरावृत्तित्वसाधकहेत्वन्तरपेक्षायां। अनवस्थानात्‌ अनवस्थानप्रसङ्गात्‌। एष प्रसङ्ग इति। अनवस्थाप्रसङ्गात्मकप्रसङ्ग इत्यर्थः। तस्य विशेषस्य। धर्मिग्राहकमानेन परमाणुभेदः किंचिल्लिङ्गज्ञाप्यः भेदत्वात्‌ कपालमेदज्ञापयघटभेदवदिति विशेषसाधकानुमानेन। स्वतः प्रमाणान्तरनिरपेक्षव्यावृत्ततयैव परमाण्वन्तरावृत्तित्वरूपेणैव। सिद्धेरिति। अनुमितेरित्यर्थः। परमाण्वन्तरवृत्तित्वे विशेषस्य परमाण्वन्तरभेदसाधकत्वासंभवाद्य्वावर्तकत्वेन विशेषएव नसिध्येदित्यनुपपत्तिप्रतिसंधानसहकृतात्परामर्शादितरपरमाण्ववृत्तित्वेन





विशेषस्य सिद्धेरिति भावः। उपसंहरति--एवंचेति। आश्रयरूपेण रूपाद्याश्रयपरमाणुस्वरूपेण। विशेषेण व्यावर्तकेन। ननु अव्यावृत्तस्य कथं व्यावर्तकत्वामित्याशङ्कां परिहरति--आश्रयस्येति। न त्त्रेति।

नेश्वरगगनयोरित्यर्थः। विशेष इति। नित्यज्ञानशब्दाभ्यामेव तयोरितरनित्यद्रव्यभेदसिद्य्धा विशेषे प्रयोजनाभावादिति भावः। ईश्वरेत्याद्याहुरित्यन्तमेकदेशिनां मतं, तत्र च दिक्कालाकाशादीनां परस्परभेदसिद्धेः प्राक्‌नित्यज्ञानशब्दयोः कालादिव्यावृत्तत्वासिद्य्धा न तेन कालादिभेदसाधनं संभवति विशेषस्य तु धर्मिग्राहकमानेन तत्सिद्य्धा विशेषेणैव तत्साधनं संभवतीत्यस्वरससूचनाय आहुरित्युक्तम्‌। यत्त्ु पार्थिवपरमाणुविशेषे जलपरमाणुविशेषबेदस्य पृथिवीसमवेतत्वेनानुमानसंभवात्‌ स्वतोव्यावृत्तत्वस्य तत्राव्याप्तिरिति स्वसजातीयभेदानुमितिरित्यस्य स्वेतरस्वसजतीययावतां भेदानुमितिरित्यर्थो वर्णनीय इत्याह। तन्मन्दम्। पृथिवीजलपरमाप्वोरेव विशेषं विना भेदासिद्धेरिति। यद्यपि पार्थिवजलपरमाण्वोरभेदे जलत्वपृथिवीत्वयोः सांकर्यापत्त्‌या तयोर्भेदः सिद्ध एवेति शक्यते वक्तुं तथाप्यसंभववारणायानुमित्तौ सिषाधयिषानुत्तरत्वविशेषणस्यावश्यकतया पार्थिवजलपरमाणुविशेषयोर्भेदमन्तरा पार्थिवपरमाणुविशेषस्य जलपरमाणुव्यावृत्तत्वासिद्य्धातत्सिद्ध्यधीनविशेषभेदानुमितेः सिषाधयिषयैवाङ्गीकरणीयतया अव्याप्तेरसंभवादिति ध्येयम्‌। नवीनमतं दर्शयति--नवीनास्त्विति। आहुरित्यस्वरसोद्भावनं, तद्बीजं तु त्र्यणुकावयवः सावयवः महदारम्भकत्वादित्यनुमानेन





परमाणोरव्यावृत्तस्यापि सिद्धिसंभवेन नित्यद्रव्याणां व्यावृत्तत्वस्य धर्मिग्राहकमानासिद्धत्वमेवेति ध्येयम्‌। अत्रेदमवधेयं, पूर्वोक्तयुक्त्या भेदानुमित्तौ सिषाधयिषानुत्तरत्वनिवेशस्यावश्यकतया स्वभिन्नलिङ्गकत्वनिवेशनमफलं स्वेन स्वेतरभेदसाधनस्य सिषाधयिषां विना असंभवात्‌ विशेषान्तराभिन्नेन स्वेन

विशेषान्तरभेदसाधनासंभवेन सिद्धेरावश्यकत्वात्‌ सिद्धिसत्वे सिषाधयिषयैवानुमितिसंभवादिति। किंच परमाणूनां परस्परभेदसिद्ध्यर्थमेव विशेषाङ्गीकार इति मूलाभिप्रायवर्णनमप्यसंगतं, परमाणुभेदः किंचिल्लिङ्गज्ञाप्य इत्याद्युक्तानुमानेन विशेषसिद्धौ सत्यां हि विशेषेण परमाण्वोर्भेदः साधनीयः परमाण्वोर्भेदसिद्धौ हि तं पक्षीकृत्य विशेषानुमानं संभवति। अन्यथा पक्षासिद्धिप्रसङ्गादित्यन्योन्याश्रयप्रसङ्गात्‌। किंच मूलकृतो घटादीनां द्व्यणुकपर्यन्तानामित्यादिना घटादीनां परस्परभेदस्य कपालभेदानुमेयत्वोक्तिरप्यसंगता घटादीनां परस्परभेदस्य प्रत्यक्षसिद्धत्वादिति। वस्तुतस्तु घटादीनां द्व्यणुकपर्यन्तानामित्यादौ तत्तदवयवभेदादित्यत्र पञ्चम्यर्थः प्रयुक्तत्वमेव नतु ज्ञाप्यत्वं प्रयुक्ततवं च स्वरूपसंबन्धरूपं अवयवभेदादवयविभेद इति प्रतीतिसाक्षिकं तथाच द्व्यणुकोत्पादान्यथानुपपत्त्या परमाणुद्वयसिद्धौ तयोर्भेदः किंचित्प्रयोज्यो भेदत्वात्‌ कपालभेदप्रयुक्तघटभेदवदित्याद्यनुमाने इतरबाधबलात्‌ परमाणुगतविशेषभेदसिद्य्धा विशेषसिद्धिरिति

मूलतात्पर्यम्‌। ननु विशेषभेदेपि प्रयोजकान्तरानुमानसंभवेनानवस्थाप्रसङ्ग इत्याशङ्कायामुक्तं स तु स्वत एव व्यावृत्त इति। विशेषस्तु स्वप्रयोज्यभेदवानेव नतु तद्गतविशेषान्तरभेदप्रयुक्तभेदवानिति तदर्थः। तथाच स्वतोव्यावृत्तत्वं स्वप्रयोज्यस्वनिष्ठस्वसजातीयप्रतियोगिकभेदकत्वमेवेति पूर्वस्माल्लाघवमपीति सर्वं चतुरस्रम्‌॥10॥ घटपदकपालादिपद इति। घटादिकपालादिपद इत्यर्थः। नित्यद्रव्यविशेषयोः संबन्धस्य मूले समवायत्वनुक्त्या मूलस्य न्यूनत्वमित्याशङ्कां परिहरति---जातेश्चेतीति। ननु नित्यसंबन्धत्वस्य समकायलक्षणत्वे







द्रव्यत्वाभावादीनां स्वात्मकस्वरूपसंबन्धेतिव्याप्तिरित्याशङ्कां परिहरति--संबन्धश्चेति। संबन्धिमिन्न इति। तथाच संबन्धप्रतियोग्यनुयोगिभिन्नत्वे सति नित्यत्वे सति संबन्धत्वं समवायलक्षणमतः प्रतियोग्यनुयोग्यात्मक स्वरूपसंबन्धे नातिव्याप्तिः। अत्रच द्रव्यत्वाभावादीनां लाघवाद्द्रव्यत्वाभावादिरेक एव संबन्धः घटादीनां महाकाले कालिकसंबन्धो लाघवादेक एव महाकाल इति स्वरूपसंबन्धस्य क्वचित्प्रतियोगिरूपता क्वचिदनुयोगिरूपतेति विभागो बोध्यः। संबन्धत्वं च सांसर्गिकविषयतावत्त्वमेव। द्रव्ययोरेवेति। संयोगसामान्यं प्रत द्रव्यस्य समवायिकारणत्वादिति भावः। ननु समवायनानात्ववादिनां नव्यानां मते उक्तानुमानेन न समवायसिद्धिः संभवति अतिरिक्तानन्तसमवायानां संबनधत्वकल्पनामपेक्ष्यक्लृप्तानन्तस्वरूपाणामेव संबन्धत्वोचित्यात्‌, इत तन्मतेऽपि समवायसिद्ध्यर्थ स्वयं प्रमाणान्तरमाह---अत्रेति। यत्समवेतमिति। समवायेन यद्वृत्तिकार्यमित्यर्थः।





समवायाभावे एतादृशसमवायिकारणलक्षणानुपपत्तिरिति भावः। यत्संबद्धमिति। यदनुयोगिकसंबन्धप्रतियोगीत्यर्थः। तथाच संबन्धत्वेनैव संबन्धप्रवेशात्समवायाभावेपि न समवायिकारणलक्षणानुपपत्तिरिति भावः। सिद्धसाधनमित्यत्र कस्य सिद्धसाधनमित्याकाङ्क्षोदयादाह--अयुतेति। ययोरेकमपराश्रितमवतिष्ठते तावयुतसिद्धौ। अर्थान्तरशब्दस्य स्वानभिमतार्थसिद्धिरर्थः। तत्रापि कस्येत्याकाङ्क्षोदयादाह---समवायेति। लाघवादिति। लाघवज्ञानसहकारादत्यर्थः। कृतजन्यत्वव्यापयकार्यत्ववानिति परामर्शदपि कृतेरेकत्वे लाघवमिति लाघवज्ञानसहकृतात्क्षित्यङ्कुरादिकमेककृतिजन्यमित्यनुमितिवत्‌ संबन्धस्यैक्ये लाघवमिति लाघवज्ञानसहकृतात्‌ विशेषणविशेष्यसंबन्धविषयकत्वव्याप्यविशिष्टबुद्धित्ववती गुणक्रियादिविशिष्टबुद्धिरिति परामर्शादपि विशेषणविशेष्ययोरेकसंबन्धविषयिणीत्यनुमितिरिति समुदायार्थः। समवायस्यैकत्वे वायौ रूपवत्तावृद्धिरापादिता मूलकारेण सा च न सङ्गच्छते वायावपि भ्रान्तानां रूपवत्ताप्रतीतेरतः रूपवत्तावृद्धेः प्रमात्वपत्तिपरतया व्याचष्टे---रूपवत्तेति। तत्र हेतुमाह---स्पर्शेति। संबन्धसत्वस्येति। तत्प्रतयोगिकतत्संबन्धसत्त्वस्य तेन संबन्धेन





तद्वत्त्वव्यापयत्वात्प्रतियोगिमति च अभावासत्वादिति भावः। इति तु नव्या इति। तथाच तन्मते समवायस्य रूपसंबन्धत्वेऽपि न क्षतिः वायौ रूपसमवायानङ्गीकारादित भावः। अभावस्यापि वैशिष्ट्यं संबन्धान्तरं सिध्येदिति मूले संबन्धान्तरपदस्य संयोगसमवायातिरिक्तार्थकत्वेत्विष्टापत्तिरेव स्वरूपस्यैव तत्संबन्धत्वोपगमादतः शेषं पूरयति--अतिरिक्तेति। उररीक्रियते। अङ्गीक्रियत इत्यर्थः। नन्वेकघटाभावस्य नाशेपि घटाभावान्तरमादाय घटशून्यदेशेपि घटाभाववत्तावुद्धिरुपपद्यत एवेत्याशङ्क्याह---घटत्वावच्छिन्नेति। एकविधत्वादिति।





एकत्वादित्यर्थः। जायमानायाः घटाभावबुद्धेरिति। घटवत्ताज्ञानाभावदशायां घटवत्यपि भूतले भ्रमरूपा घटाभाववत्ताबुद्धिर्जायत एवेति न तदापत्तिः संभवतीत्यतस्तस्याः प्रमात्वमापादयति---प्रमात्वेति। नन्वेषः प्रसङ्गः समवायैकत्ववादिनां मतेपि समान इत्याशङ्क्य ममत्वित्यादिग्रन्थमवतारयति--नन्विति। द्वितीये वैशिष्टस्यानित्यत्वपक्षे। वैशिष्ट्यानङ्गीकारे अभावाधिकरणयोरतिरिक्तसंबन्धानङ्गीकार इत्यर्थः। स्वरूपस्य संबन्धत्वे बाधकमाह---तथासतीति। तत्तकालीनं तत्तदभूतलादिकमित्यत्र यदा यदा भूतले घटाभावो वर्तते तत्कालीनमित्यर्थौ न संभवति घटवत्तादशायामपि घटाभावे भूतलावृत्तित्पप्रयोजकस्य दुर्वचत्वात्‌ अतस्तत्तत्कालीनमित्यस्यार्थमाह---घटाभाववदिति। ज्ञानकालीनमित्यत्र ज्ञानपदं प्रमात्वेनाभिमतज्ञानपरं तेन घटवत्तादशायामपि भ्रमात्मकघटाभाववत्ववुद्धिसंभवेन तामादाय नोक्तदोषतादवस्थ्यमिति ध्येयम्‌। नन्वेवमभावाधिकरणयोः स्वरूपमेव संबन्ध इति सिद्धान्तो व्याहन्येतेत्याशङ्कां निराकुरुते---तथाचेति। स्वरूपविशेष इति। तथाच स्वरूपसंबन्ध इत्यस्यापि स्वरूपविशेषः संबन्ध इत्यत्रैव तात्पर्यात्‌ न सिद्धान्तव्याघात इति भावः।





नव्यास्त्विति। ननु भूतलं घटाभाववदिति प्रतीतेः स्वरूपसंबन्धेनैवोपपत्त्या वैशिष्ट्यस्य पदार्थान्तरत्वे मानाभाव इत्यत आह--स्वरूपसंबन्धेति। अभावाधिकरणं तत्तद्भूतलादि। तद्वृत्त्यखण्डो भेदः तद्भिन्नत्वप्रकारकप्रमाविशेष्यत्वावच्छिन्नभेदः। ननु तत्तदधिकरणमात्रवृत्त्युक्तभेदस्याधिकरणातिरिक्तत्वे तत्तदधिकरणव्यकतावनन्तभेदाङ्गीकारप्रसङ्गेन तस्याधिकरणस्वरूपत्वमेवोचितमतस्तमादाय न वनिगमनाविरहप्रसङ्ग इत्यत आह---तन्मात्रेति। वस्तुतस्तु अखण्डैकभेदेन साकमधिकरणानां न विनिगमनाविरहः संभवति अधिकरणानां नानात्वेन लाघवादेकभेदस्यैव संबन्धत्वौचित्यादतस्तद्विषयकज्ञानादिकमादाय विनिगमनाविरहं प्रसञ्जयति--तन्मात्रेत्यादि। एतेन अनवस्थाभयेन भेदाधिकरणकभेदस्यैव अधिकरणारूपताङ्गीकरणीया नतु भदमात्रस्य तथासत्यान्योन्याभावस्यैव विलयप्रसङ्गादिति दूषणं परास्तं। द्रव्यगुणादिविषयकज्ञानव्यक्तेर्द्रव्यत्वाभावसंबन्धत्वे गुण इव द्रव्येऽपि द्रव्यत्वाभावबुद्धिप्रसङ्गः संबन्धात्मकज्ञानस्य द्रव्येपि विशेष्यतया सत्वादतो मात्रपदं। आदिना इच्छादिपरिग्रहः। युक्तं चैतत्‌। समवायनानात्वावादिनां नव्यानां मते अनन्तातिरिक्तनानासमवायकल्पनामपेक्ष्य क्लृप्तस्वरूपाणामेव संबन्धत्वौचित्येन तन्मतेतिरिक्तसमवायस्यैवासिद्धिप्रसङ्गादिति मन्तव्यम्‌। अत्र चाहुरित्यनेनास्वरसोद्भावनं तद्बीजं तु तदधिकरणविषयकनानाज्ञनव्यक्तीनां संबन्धत्वकल्पनामपेक्ष्यैकस्यास्तद्व्यक्तेस्तथात्वे लाघवान्न विनिगमनाविरहः यत्किंचिदेकज्ञानव्यक्तेरेव तथात्वे तज्ज्ञानव्यक्त्यभावदशायां संबन्धाभावेनाभावविशिष्टवृद्ध्यनुदयापत्तेः, नित्यज्ञानव्यक्तेस्तथात्वे च तस्याः सर्वविषयकत्वेन प्रतियोगिमत्यप्यभावबुद्धिप्रसङ्ग इति बोध्यम्‌ ॥ 11॥ षट्रत्वसंख्यैवेति। यद्यपि घटपटोभयभेदस्य प्रत्येकं घटपटयोरिव





षट्त्वावच्छिन्नभेदस्याभावत्वे तस्य प्रत्येकं द्रव्यादावपि सत्वेन तेषामप्यभावत्वापत्तिः तथापि पर्याप्तिसंबन्धेन षट्त्वावच्छिन्नभेदस्य द्रव्यादौ सत्वेप्यपेक्षावृद्धिरूपषट्त्वस्य विषयतयावच्छेदकत्वान्न भावेष्वतप्रसङ्ग इति मन्तव्यम्‌। ननु व्यासज्यवृत्तिधर्माणां पर्याप्तिसंबन्धेनैव प्रकारत्वमिति नियमः। अन्यथा द्वित्वस्य समवायेन प्रत्येकमपि सत्वेनैको द्वाविति प्रतीत्यापत्तेः। नचैको द्वाविति प्रतीतिविरहेपि एको द्वित्ववानितिप्रतीतेरिष्टतया समवायेनापि व्यासज्यवृत्तिधर्माणां प्रकारत्वमावश्यकमिति वाच्यम्‌। द्वित्ववानिति प्रतीतौ मतुबर्थसमवायस्यैव प्रकारत्वात्तथाच षड्मिन्नमिति प्रतीतौ पर्याप्तिसंबन्धेनैव षट्त्वस्य प्रकारत्वानुभवात्‌ षट्त्वावच्छिन्नभेदो निष्प्रामाणिक एवेत्यभिप्रायेणाह---वस्तुत इति। तथावोध्यमिति। अभावत्वं बोध्यमित्यर्थः। यद्यपि द्रव्यादिभेदषट्कस्याभावत्वे न कोपि दोषः तथापि गौरवात्‌ द्रव्यादीनां षण्णां पदार्थानामज्ञानेपि अभावत्वप्रतीतेश्च तदुपेक्षितमिति ध्येयम्‌। अभावत्वस्याखण्डोपाधित्वं वदतां मतमुपन्यस्यति---अत्र केचिदिति। अभावत्वगर्भस्येति। तादत्म्यसंबन्धा वच्छिन्नप्रतियोगिताकत्वमात्रस्यान्योन्याभावलक्षणत्वे घटत्वादौ घटत्वाभाववद्भेदरूपेतिव्याप्तिवारणायाभावत्वनिवेशस्यावश्यकत्वादिति भावः। अन्योन्याश्रयापत्तिरिति। अभावत्वज्ञानेऽन्योन्याभावत्वज्ञानस्य अन्योन्याभावत्वज्ञाने चाभावत्वज्ञानस्यापेक्षितत्वादिति भावः। उद्देश्यतावच्छेदकेत्यादि। अभेदसंसर्गकशाब्दबोधे उद्देश्यतावच्छेदकविधेयतावच्छेदकयोरैक्यस्येव भेदसंसर्गकशाब्दबोधे उद्देश्यतावच्छेदकविधेययोरैक्यस्यापि निराकाङ्क्षताप्रयोजकत्वादिति भावः। अभावत्वस्याखण्डोपाधित्वं न विचारसहं तत्साधकमानाभावादित्यभिप्रेत्याह---अनुयोगिताविशेषो वेति।







संसर्गाभावानुयोगिताव्यावर्तनाय विशेषपदम्‌। प्रमाणाभाव इति। ननु घटाभावादौ अभाव इत्यनुगततत्प्रतीतिरेव तत्साधिका भविष्यतीत्याशङ्कायां अनुगतप्रतीति प्रकारान्तरेणोपपादयति---किंत्विति। नन्वेवमभावत्वस्यान्योन्याभावगर्भतयोक्तान्योन्याश्रयापत्तिरित्यत आह---समवायेति। सत्ताभावरूपमित्यस्याभावत्वमिति शेषः। नन्वेवमपि सत्तानुपस्थितिदशायां घटो नास्तीत्यादिप्रतीत्यनुपपत्तिरत आह---तच्चेति। ननु अनुयोगिताविशेषस्याभावत्वोपगमे लाघवात्तदेव कुतो नाङ्गीकृतमित्यत आह---एवंचेति। अभावांशेऽनुगतत्वमिति। एकधर्मप्रकारकतवमित्यर्थः। तथा चाभावत्वस्यानुयोगितारूपत्वे तस्याः घटाभावदौ भिन्नतया अभावप्रतीतेरनुगतत्वं न स्यादति भावः। ननु जातीतरस्य सत्ताभावस्य स्वरूपतो भानासंभवेन अभावत्वेनैव तस्य प्रकारता वाच्या तच्च सत्ताभावरूपं तदपि पुनः सत्ताभावरूपाभावत्वेन प्रकार इत्यङ्गीकरणीयं, तथा चाभावप्रतीतौ विषयतानन्त्यमिति शङ्कां निराकुरुते---नचेति। विशेषणस्य सत्ताभावस्य एकस्यै तत्र तत्र प्रकारत्वात्‌ विषयानवस्था नोक्ता अपितु विषयतनवस्थैवेति बोध्यम्‌। ननु सत्ताभावस्य स्वरूपतः प्रकारत्वोपगमेपि सत्तोपस्थितिशून्यकाले घटो नास्तीत्यादिप्रतीतिरनुपपन्नैव अबावज्ञाने प्रतियोगिज्ञानस्य हेतुतया सत्ताज्ञानं विना सत्ताभावभानासंभवादित्यत आह--अतएवेति। प्रत्यक्षएवेति। अभावविषयकशाब्दबोधादौ प्रतियोगिज्ञानानपेक्षणात्‌ प्रतयक्ष इत्युक्तम्‌। इदमिति। इदमिति प्रत्यक्षविषयः तमसत्वं तु न तेजोऽभावत्वरूपं अपितु तेजोऽभावनिष्ठतद्व्यक्तित्वमेव नातस्तेजोज्ञानं विना तादृशप्रतीत्यनुपपत्तिः। ननु सत्ताभावस्य पूर्वानुपस्थितस्य प्रकारत्वोपगमे विशिष्टषुद्धित्वावच्छिन्नं प्रति विशेषणज्ञानत्वेन हेतुतायां व्यभिचार





इत्याशङ्कायामाह---विशेषणभेदेनेति। अयं भावः विशिष्टबुद्धित्वं हि सप्रकारकबुद्धित्वादन्यद्दर्वचविशेषणत्वमपि प्रकारत्वादतिरिक्तं, तथाचोक्तकार्यकारणभावे सतिं घटज्ञानात्‌ पटविशिष्टबुद्य्धापत्तिः घटस्यापि क्वचित्प्रकरत्वात्‌ अतो घटविशिष्टबुद्धिंप्रति घटज्ञानत्वेन षटविशिष्टवुद्धिं प्रति पटज्ञानत्वेन विशिष्यैव कार्यकारणभावः स्वीकरणीय इति। तत्रेति। अभावत्वविशिष्टबुद्धावित्यर्थः। तद्धेतुत्वेति। अभावत्वज्ञानस्यहेतुत्वानुपगमादित्यर्थः। ननु सर्वत्रविशिष्टबुद्धौ विशेषणज्ञानस्य हेतुत्वाकल्पने बीजाभाव इत्यत आह फलेति। विशेषणज्ञानं विना विशिष्टबुद्ध्यनुत्पादः फलम्‌। तदनुरोधित्वात्‌ कर्यकारणभावकल्पनाया इत्यर्थः। घटादिज्ञानमन्तरा घटादिविशिष्टबुद्ध्यनुदयात्‌ तत्र कार्यकारणभावः कल्प्यते। अनुपस्थिताभावत्वविशिष्टबुद्य्धुदयादत्र न कल्प्यत इति भावः। द्वन्द्वान्त इति। अथात्र संसर्गश्चान्योन्यश संसर्गान्योन्यौ तौ च तावभावौ चेति विग्रहो न संभवति संसर्गस्याभावत्वानभ्युपगमात्‌ नचात्र संसर्गपदं तादात्म्यभिन्नसंबन्धपरं अन्योन्यपदंच तादात्म्यसंबन्धपरं तथाच संसर्गान्योन्याभ्यामभावावितिव्युत्पत्त्या अन्योन्यपदंच तादात्म्यसंबन्धपरं तथाच संसर्गान्योन्याभ्यामभावावितिव्युत्पत्त्या तादात्म्यभिन्नसंबन्धावच्छिन्नप्रतियोगिताकतादात्म्यावच्छिन्नप्रतियोगिताकाभावयोर्लाभान्नोक्तदोषः, तृतीयाया अवच्छिन्नप्रतियोगिताकत्वार्थकत्वादिति वाच्यम्‌। एवमपि ध्वंसप्रागभावयोः प्रतयोगित्वस्य संबन्धानवच्छिन्नत्वमते तयोरसंग्रहापतादितिचेन्न। संसर्गपदस्य तादात्म्यानवच्छिन्नप्रतियोगितारूपसंसर्गपरत्वेन अन्योन्यपदस्य तादात्म्यावच्छिन्नप्रतियोगितापरत्वेन तयोरभावावितिव्युत्पत्त्या तादृशप्रतियोगिताद्वयनिरूपकाभावावित्यर्थलाभान्नासङ्गतिः





निरूपकत्वस्यैव षष्ठ्यर्थत्वादति। यद्वा संसर्गपदं संसर्गपदपूर्वकपरं अन्योन्यपदमपि तत्पदपूर्वकपरं अभावपदं चाभावपदवाच्यपरं तथाच संसर्गान्योन्यौ च तावभावौ चेति व्युत्पत्त्या संसर्गान्योन्यपदपूर्वकाभावपदवाच्यावितिपर्यवसितार्थलाभः। एतेनोक्तवाक्यादेवाभावद्वययोर्लक्षणलाभादाकाङ्क्षाविरहेणोत्तरत्राभावद्वयलक्षणप्रतिपादनासङ्गतिरत्यपि

परास्तम्‌। एवमग्रेऽपीति। अन्योन्याभावलक्षणेऽपि भावेऽतिव्याप्तिवारणायैवाभावपदमित्यर्थः। तादात्म्यत्वेनेति। तादात्म्यत्वं तद्गतोऽसाधारणधर्मः। तादात्म्यत्वेन तादात्म्यावच्छिन्नत्वविवक्षायाः फलमाह---तेनेति। संयोग्यत्यन्ताभाव इति। संयोगितादात्म्यस्य संयोगरूपतया संयोगसंबन्धावच्छिन्नप्रतियोगिताकात्यन्ताभावे यथाश्रुतेऽतिव्याप्तिः। इदानीं तु तादान्तम्यत्वावच्छिन्नतादात्म्यनिष्ठा या संसर्गविधयावच्छेदकता तन्निरूपकप्रतियोगिताकत्वलाभेन अत्यन्ताभावीयसंयोगनिष्ठप्रतियोगितावच्छेदकतायाः संयोगत्वेनैवावच्छिन्नत्वान्नातिव्याप्तरिति भावः। यद्यपि संयोगितादात्म्यस्य संयोगरूपत्वेन तत्तादात्म्यत्वमपि संयोगत्वमेवेत्यतिव्याप्तिनिरासो दुर्घट एव तथापि संसर्गतावच्छेदकं तादात्म्यत्वं संयोगत्वादिरूपं किंतु संयोग्यादिवृत्त्यसाधारणधर्मत्वमेव अतोऽत्यन्ताभावीयप्रतियोगितायां संयोगस्य संयोगत्वेनैवावच्छेदकत्वात्‌ असाधारणधर्मत्वेनावच्छेदकत्वविरहान्न तत्रातिव्याप्तिः। भेदप्रतियोगितावच्छेदकसंसर्गस्यैवासाधारणधर्मत्वेन भानाभ्युपगमात्‌ अन्यथात्यन्ताभावन्योन्याभावयोर्भेदासंभवादिति भावः। तत्सिद्धिरिति। प्रागभावानुमितिरित्यर्थः। तदनुमानप्रकारश्च अयं घटः स्वोत्पत्तिक्षणावृत्तिकारणजन्यः स्वोत्पत्तिद्वितीयक्षणानुत्पन्नत्वात्‌ इत्येवंरूपः इत्यनुमानबलाच्चेतरेषां बाधात्प्रागभावसिद्धिः तस्य सामग्रीनाश्यत्वेन प्रतियोग्युत्पत्तिक्षणावृत्तित्वादिति भावः। दीधितिकृतां मतमुपन्यस्यति---केचिदिति। लोकानामिति। पण्डितपामरसाधारणानामित्यर्थः।







प्रागभावस्य प्रत्यक्षत्वे पामराणामपि तत्प्रत्यक्षापत्तिरिति भावः। नचात्र घटो भविष्यतीत्यादिप्रतीतिरेव प्रागभावे मानं, वर्तमानप्रागभावप्रतियोगित्वस्यैव भविष्यत्वरूपत्वादिति वाच्यम्‌। वर्तमानकालध्वंसाधिकरणकालोत्पत्तिकत्वस्यैव भविष्यत्वरूपत्वाभ्युपगमात्‌। उत्पत्तिश्च आद्यक्षणसंबन्धः। क्षणे आद्यत्वंच, तदधिकरणक्षणध्वंसानधिकरणत्वमिति भावः। जनकतया क्लृप्तस्येति। प्रागभावकारणत्ववादिना जन्यद्रव्यं प्रति द्रव्याभावस्य किमिति कारणत्वं कल्पनीयमिति तु नाशङ्कनीयं, यत्र एतद्धटनाशानन्तरं तदारम्भककपालाभ्यां घटान्तरमुत्पद्यते तत्र पूर्वघटोत्पत्तिद्वितीयक्षणे पुनर्घटोत्पत्तेः अन्यथा वारयितुमशक्यत्वात्‌ घटकारणीभूततत्तत्प्रागभावकपालसंयोगादीनां सत्वात्‌। नच द्वितीयघटारम्भककपालद्वयसंयोगव्यक्तेस्तदानीमसत्वान्न तदापत्तिरिति वाच्यम्‌। यतो हि न द्वितीयघटव्यक्त्युत्पत्तिरापाद्यते येन तत्कपालसंयोगव्यक्त्यभावात्‌ न तदापत्तिरिति शक्यते वक्तुं न वा पूर्वघटव्यक्तेरुत्पत्तिरापाद्यते येन तत्प्रागभावाभावात्‌ न तदापत्तिरिति शक्यते वक्तुं अपितु घटत्वावच्छिन्नोत्पत्तिरेव आपाद्यते तत्कारणीभूतानां घटप्रागभावादीनां सर्वेषां सत्वादिति बावः। यत्तु यत्र खण्डघटोत्पत्तिर्भविष्यति तत्र महाघटसत्वदशायामेव तत्प्रागभावादिबलात्तदुत्पत्त्यापत्तिवारणाय द्रव्याभावस्य कारणत्वमावश्यकमिति, तत्तुच्छं, खण्डघटं प्रति महाघटनाशस्य कारणत्वेन तदापत्त्यसंभवादितिध्येयम्‌। तादृशद्रव्याभावस्येति। समवायावच्छिन्नप्रतयोगिताकद्रव्याभावस्येत्यर्थः। तादृशध्वंसाभावानामिति।





जन्यद्रव्योत्पत्तिकालोत्पत्तिकध्वंसाभावानामित्यर्थः। अत्रच बहुवचनेन द्रव्याभावत्वापेक्षया तादृशध्वंसाभावत्वस्य गुरुतया न तेन रूपेण कारणतामादाय विनिगमनाविरहः प्रसज्यते अपि तु तत्तद्द्रव्यं प्रति तदुत्पत्तिकालोत्पत्तिकध्वंसव्यक्तीनां तत्तद्व्यक्तित्वेनैवाभावनां कारणता वाच्या तथाचानन्तकार्यकारणभावापत्त्या न विनिगमनाविरह इति सूचितम्‌। नच तर्हि ध्वंसाभावानां कारणतैव निर्युक्तिकेति वाच्यम्‌। ध्वंसप्रागभावाधिकरणे अत्यन्ताभावानभ्युपगन्तृमते जन्यद्रव्यानुत्पादप्रसङ्गेन अगत्या द्रव्याभावमुपेक्ष्य ध्वंसाभावानां कारणतायाः स्वीकरणीयत्वात्‌ तथाचोत्पन्नस्य पुनरुत्पादवारणाय प्रागभावानङ्गीकारे नवीनैर्द्रव्याभावस्य प्राचीनैः ध्वंसाभावानां हेतुता कल्पनीया प्रागभाववादिना तु तत्सर्वमुपेक्ष्य प्रागभाव एव हेतुत्वेन कल्प्यत इति तद्वन्थाभिप्रायः। वस्तुतस्तु समवायेन द्रव्याभावस्य क्लृप्तस्योभयवादिसिद्धस्य जन्यद्रव्यत्वावाच्छिन्नंप्रति जनकतया जनकत्वेनाङ्गीकरणीयतया अभावादित्यत्रापि षष्ठ्यन्तस्य पुनरन्वयेन क्लृप्तस्य द्रव्यस्याभावादित्यर्थौ लभ्यते। तथाच प्रागभाववादिना द्रव्यस्य प्रतिबन्धकत्वानुपगमेऽपि क्लृप्तत्वेन द्रवयाभावस्यैव कारणत्वं वक्तुमुचितम्‌ नत्वक्लृप्तस्य प्रागभावस्येति पूर्वग्रन्थभावः। एवंच कपालद्वयसंयोगाद्धटोत्पत्तिदशायां कापालिकादिष्वपि घटोत्पत्तिः स्वीकरणीया। अन्यथा कापालिकायां समवायेन घटाभावप्रत्यक्षप्रसङ्गादिति तद्द्रव्यानारम्भकद्रव्याभावस्यैव कारणता वाच्य। तथाच तत्तद्ध्वंसाभावानामप विनिगमनाविरहेण कारणतापत्तिशङ्कापि संगतैवेति युक्तमुत्पश्यामः। एवं जन्यद्रव्यंप्रत द्रव्योत्पत्तिकालिकोत्पत्तिध्वंसाभावस्य हेतुत्वे तद्धटनाशानन्तरं तदारम्भककपालाभ्यां घटान्तरोत्पत्तिरपि न स्यात्‌ तादृशध्वंसाभावरूपकारणाभावादित्यादिदूषणानां सत्त्वेऽपि तेषां स्पष्टत्वेन तान्युपेक्ष्य दूषणान्तरमाह--प्रागभावेति। अत्र वदन्तीति प्राचीनानुयायिन इति शेषः। तत्संयोगानां। तन्तुसंयोगानामित्यर्थः। अथैवमपीति। प्रागभावस्य हेतुत्वेपीत्यर्थः। उत्पत्त्यापत्तिरिति।





तत्तत्संयोगव्यक्तीनां त्वया हेतुतानभ्युपगमात्प्रागभावस्य तदानीमपि सत्वादिति शेषः। तत्तत्संयोगव्यक्तीनां हेतुत्वोपगमे च व्यर्थं प्रागभावकल्पनमिति भावः। स्वानधिकरणेष्विति। सहस्रतन्तुकपटानधिकरणेष्वित्यर्थः। तन्त्वन्तरेपीति। चरमसंयोगाधिकरणतन्तुभिन्नसहस्रतन्तुकपटाधिकरणतन्तावपीत्यर्थः। दिघितिंकृतामभिप्रेतमाह--एवमप्यस्त्विति। सप्रतियोगिकत्व





इति। तथाच तस्याभावत्वे मानाभावेन न प्रागभावसिद्धिरिति भावः। कथं रक्तो नास्तीति। नास्तीत्यादिप्रातीतेरत्यन्ताभावविषयकत्वादित्याशङ्कितुरभिप्रायः। सिद्धान्तिनस्तु तथात्वे मानाभाव इत्याशय

इति ध्येयम्। पूर्वपक्षिकथितशङ्कायामिति। घटकालस्य घटाभावसंबन्धाधटकत्वेपि घटप्रागभावादिकाले घटात्यन्ताभावबुद्य्धापत्तिरिति शङ्कायामित्यर्थः। रक्तं रूपं नास्तीत्याकारकप्रत्यय इति। ननु तादृशप्रतीतेर्नात्यन्ताभावो विषयः किं तु प्रागभावध्वंसावेव तथेत्युक्तमेवेत्या शङ्कायामाह---तस्येति। नास्तीति प्रत्ययस्येत्यर्थः। सामान्याभावावगाहित्वात् सामान्यधर्मावच्छिन्नप्रतियोगिताकाभावविषयकत्वादित्यर्थः। ध्वंसप्रागभावयोश्व सामान्यधर्मावच्छिन्नप्रतियोगिताकत्वानङ्गीकारादिति शेषः। ननु नास्तीति प्रत्ययस्य सामान्यधर्मावच्छिन्‌नप्रतियोगिताकाभावमात्रविषयकत्वे मानाभाव इत्याशङ्कय निराचष्टे---न चेति। पूर्वापरेति। पूर्व रक्तः ततः श्यामः ततो रक्तस्ततः श्यामस्ततो रक्तो यो घटः तस्मिन् मध्यरक्ततादशायामित्यर्थः। क्रमिकरक्तरूपत्रयस्थले तु नेयमापत्तिः संभवति तादृशरक्तध्वंसपरागभावयोर्नास्तीत्याकारकप्रतीतिनियामकत्वानङ्गीकारसंभवात्‌





उक्तस्थले तु श्यामतादशायां तादृशप्रतीत्या तयोरपि तादृशपरतीतिनियामकत्वस्य आवश्यकत्वादिति ध्येयम्‌। अव्याप्यवृत्तित्वेनेति। कालिकाव्याप्यवृत्तित्वेनेत्यर्थः। पदार्थान्तरध्वंसेति। रक्तरूपध्वंसोत्पत्तिकालोत्पत्तिकतत्समानाधिकरणवायुसंयोगादिध्वंसेत्यर्थः। गौरवादिति। विनिगमनाविरहेणानन्तध्वंसादौ रक्तत्वावच्छिन्नप्रतियोगिताकत्वकल्पनापत्त्या गौरवादित्यर्थः। अभावस्य अधिकरणरूपता मूले शङ्किता तत्र पूर्वग्रन्थसङ्गतिमाह---नन्वभाव इति। अतिरिक्तेत्यस्य क्लृप्तपदार्थातिरिक्तार्थकत्वं न संभवति अभावस्यापि नैयायिकैःस क्लृप्तत्वात्‌ अतस्तदर्थमाह---भावातिरिक्तेति। अभावस्याधिकरणात्मकत्व इति। गन्धाभावस्य जलादिरूपत्वेऽपि जलत्वादिनैव तेषां न घ्राणेन्द्रियग्राह्यता गन्धाभावत्वेन





तु तेषामपि तथात्वमिष्टमेवेति प्राभाकरणामभिप्राय इति मन्तव्यम्‌॥ 12॥ मूले साधर्म्यवैधर्म्यनिरूपणयोः प्रयोजनस्यानुक्तत्वात्‌ तत्प्रदर्शयितुमाह---परस्परेति। ज्ञानविषयतात्वेनेति। वृत्तिमदभावाप्रतियोगित्वं न केवलान्वयित्वं, केवलान्वयिनोपि द्वित्वादिना अभावसत्वात्‌ किंतु वृत्तिमदभावप्रतियोगितानवच्छेदकधर्मवत्त्वमेव तथा, एवंच घटादिनिष्ठविषयताव्यक्तेरपि ज्ञानविषयतात्वमादाय





केवलान्वयित्वमक्षतमेवेति भावः। कालसंबन्धित्वमिति। इदंच गगनादीनामपि कालवृत्तित्वमभ्युपेत्य अवृत्तिगगनादीनां कालावृत्तित्वे अस्तित्वस्य केवलान्वयित्वानुपपत्तिः। युक्तं चैतत्‌। कथमन्यथा गगनादीनां नियतपूर्ववृत्तित्वघटितशब्दादिकारणत्वमिति मन्तव्यम्‌॥ 13 ॥ षङ्भावपादार्थानां मूले साधर्म्यनुक्त्या तत्र न्यूनतां परिजिहीर्षुराह---द्रव्यादीनामिति। ननु द्रव्यादयः पञ्च भावा इति कारिकायां अनेकत्वामात्रं साधर्म्यमुक्त तत्कथमनेकत्वे सति भावत्वं मुक्तावल्यां साधर्म्यमुक्तं मूलतस्तदलाभादित्याशङ्कां परिहरति--एवंचेति। उक्तार्थे भाष्यकृतां संमतिमाह---अतएवेति। पञ्चभावानामितीति। तथाच भावत्वस्यापि उद्देश्यतावच्छेदककोटिप्रवेशस्य भाष्यकृदनुमतत्वे पञ्चानामित्यपहाय पञ्चभावानामनेकत्वमित्येव ब्रूयादिति भावः। नन्वनेकभाववृत्तीत्यत्र अनेकत्वं यदि बहुत्वसंख्या तदा गुणादौ संख्याविरहात्तेष्वव्याप्तिः यदि च यत्किंचिदेकभिन्नत्वं तदा समवायेऽतिव्याप्तिः यदितु एकत्वावच्छिन्नसामान्यभेदः तत्र चैकत्वं यदि संख्यारूपं तदोक्तातिव्याप्तितादवस्थ्यम्‌। यदि तन्मात्रविषयकबुद्धिविषयत्वं तदाऽप्रसिद्धिः स्वमात्रविषयकबुद्धिविषयत्वरूपैकत्वस्य केवलान्वयितया तदवच्छिन्नसामान्यभेदाप्रसिद्धेरित्याशङ्कानिरासाय अनेकभाववृत्तित्वं निर्वक्ति- अत्र चेति। अभावत्ववारणाय भाववृत्तित्वनिवेशः। समवायत्ववारणाय सत्यन्तम्। सत्यन्ते उभयसंबन्धनिवेशोपि तद्वारणायैवेति बोध्यम्‌। उपाधिमत्तायां





संबन्धविक्षायाः फलमाह---तेनेति। अतस्तन्नोक्तमिति। स्वरूपेणोपाधिमत्त्वोक्तौ द्रव्यत्वादीनां दैशिकस्वरूपसंबन्धे मानाभावेन द्रव्यादिष्वव्याप्तिरित्यपि द्रष्टव्यम्‌। पदार्थचतुष्टयस्य साधर्म्यानुक्त्या मूलस्य न्यूनतां परिहरन्नाह---अन्नचेति। सत्तावन्तस्त्रयस्त्वाद्या इत्यत्र आद्यत्रयमुद्दिश्य सत्तावत्त्वं साधर्म्यं विधीयते तच्चायुक्तं उद्देश्यवाचकपदसय पूर्वमभिधेयत्वात्‌ अतएव पर्वतो वह्निमानित्येव प्रतिज्ञावाक्यं नतु वह्निमान्पर्वत इति इत्याशङ्कानिरासाय योजनया लभ्यमर्थं मुक्तावल्यां प्रकटयतीत्याह---उद्देश्यवाचकेति। अन्यथा तादृशवाक्यस्यातिस्पष्टार्थतया द्रव्यगुणेत्यादिवाक्यमनर्थकमेव स्यादिति भावः।







अत्र च नित्यसमवेतपदार्थविभाजकोपाधिमत्त्वं द्रव्यगुणयोः साधर्म्यं बोध्यम्‌। द्रव्यमात्रस्य तु साधर्म्यं मूलकृतैव वक्ष्यते। ननु निर्गुणत्वादिकं यदि गुणक्रियान्योन्याभाववत्त्वं तदा द्रव्येऽतिव्याप्तिः तत्रापि तयोर्भेदसत्वादित्यत आह---तदर्थश्चेति। चाक्षुषत्वं न स्यादिति। चाक्षुषं प्रति रूपस्य कारणत्वादुत्पत्तिक्षणे च घटादौ तदभावादिति भावः। नन्वाद्यक्षणे घटादौ रूपाङ्गीकरेपि तत्पूर्वक्षणे घटाद्यभावेन कारणीभूतस्य तद्वति चक्षुःसंयोगस्याभावादाद्यक्षणे घटादिचाक्षषमेव न संभवतीति खथमियमापत्तिः, चक्षुःसंयुक्तसमवायस्यापि घटादौ तदानीमसंभवत्‌ उत्पत्तिप्रक्क्षणे घटादेरेवाभावात्‌ वस्तुतस्तु परमाणौ द्रव्यत्वादिप्रत्यक्षवारणाय चक्षुःसंयुक्ते योग्यत्वविशेषणस्यावश्यकतया त्र्यणुकचाक्षुषे व्यभिचारापत्त्या द्रव्यान्यद्रव्यसमवेतचाक्षुषत्वस्यैव संयुक्तसमवायकार्यतावच्छेदकत्वेनोपगन्तव्यातया चक्षुःसंयुक्तसमवायेन घटादेः प्रत्यक्षमेव न संभवतीत्यभिप्रायेण समाधत्ते---इष्टापत्तेरिति। तथा च तृतीयक्षणएव घटादिचाक्षुषमिति भावः। अन्यतरसंबन्धेनेति। एतच्चापाततः।

लाघवेन गुणवदवृत्तित्वस्य गुणवदवृत्तिधर्मवत्त्वस्यच





दैशिकस्वरूपसंबन्धेनैव वक्तुमुचितत्वात्‌। गुणादौ गुणत्वप्रकारकप्रमाविशेष्यत्वादिकमादायैव साधर्म्योपपादनसंभवात्‌। परंतु कर्मवदवृत्तिपदार्थविभाजकोपाधिमत्त्वमिति द्वितीयसाधर्म्यनिरुक्तावेवोक्तरीत्याऽन्यतरसंबन्धनिवेशनमावश्यकं गुणादौ गुणत्वादिरूपपदार्थविभाजकोपाधेः स्वरूपसंबन्धेनासत्वादितिमन्तव्यम्‌॥ 14॥ अधिकरणतानियामकत्वाभावादिति। यद्यप्येवं सति





सामान्यादौ भावत्ववत्वमपि न स्यात् सामानाधिकरण्यसंबन्धेन सत्ताधिकरणत्वमादायैव तत्र भावत्वाधिकरणताया उपपादनीयत्वात्‌ तथापि सत्तासमवायसामानाधिकरण्यान्यतरस्यैव भावत्वरूपत्वमिति भावः। वस्तुतस्तु समवायसंबन्धावच्छिन्नप्रतियोगिताकसामान्याभावस्य साधर्म्यत्वे न कोपि दोष इति ध्येयम्‌। तच्च न संभवतीत्यत्र चकारो न समुच्चयार्थकः परमाणुपरिमाणस्य नित्यतया कालविधया, अतीन्द्‌रयतया प्रत्यक्षे विषयविधया च कारणत्वासंभवेन कार्यान्तरं प्रतिकारणत्वस्य समुच्चयासंभवादतस्तस्य तुकारार्थकत्वामाह---त्वर्थ इति। ननु त्र्यणुकपरिमाणमपि परिमाणत्वेन अणुपरिमाणसजातीयं अणुपरिमाणादुत्कृ1ष्टं चेति द्व्यणुकपरिमाणस्यापि कारणत्वे न उक्तनियमक्षतिरित्याशङ्कायामाह---साजात्यमत्रेति। परिमाणविभाजकोपाधयः अणुत्वत्वमहत्वत्वादयः। अचाक्षुषत्वप्रसङ्गादिति। महत्वाभावादिति शेष-। इदमिति। द्व्यणुकादिपरमाणे सङ्ख्यादिकारणत्वमित्यर्थः। उपरिष्टात्‌। गुणनिरूपणे इत्यर्थः। इहेति। महत्त्वसामान्ययोरित्यर्थः।





ननु योगिप्रत्यक्षे विषयस्य कारणत्वाभावे का युक्तिरित्यत आह---यथेति। तथा च योगिप्रत्येपि विषयस्य कारणत्वे तेषामतीतानागतविषयकप्रत्यक्षं न स्यादिति लौकिकप्रत्यक्ष एव विषयस्य कारणत्वमङ्गीकार्यं योगजधर्मस्त्वलौकिकसन्निकर्ष एवेति भावः। स्वप्रत्यक्ष इति। आत्मगतमहत्त्वप्रत्यक्षे स्वस्य विषयविधया कारणत्वादिति भावः। अयोग्यत्वेनेति। अन्यथात्मनः अणुत्वे इन्द्रियादिस्वरूपत्वे च विवादासंभवादिति भावः। तदतिरिक्तभावकार्यमिति। ज्ञानाद्यतिरिक्तभावकार्यमित्यर्थः। यद्यपि ज्ञातृधर्मेतरकार्यापेक्षयेत्याचार्यग्रन्थे





भावत्वं नोपात्‌तं तथापि द्व्यणुकपरिमाणस्य स्वध्वंसंप्रतिकारणत्वेन पारिमाण्डल्यपदस्याणुपरिमाणसामान्यपरत्वेन द्व्यणुकपरिमाणे भवत्यतिव्याप्तिरिति भावतवमुपात्तं, भावत्वं तु स्वमतेपि देयमेव, अन्यथा तत्रैवातिव्याप्तेः। अजनितायविरूपादेरिति पाकनष्टपरमाणुरूपादेरिव्शेषणं, तेन पाकनष्टपरमाणुरूपस्यापि नाशात्पूर्वं द्व्यणुकरूपाद्युपधायकत्वेपि न क्षतिः। फलोपधायकत्वरूपस्यते। समवायेन परिमाणं प्रति स्वाश्रयसमवेतत्वसंबन्धेन परमाणत्वेन सामान्यतः कारणत्वेन पारिमाण्डल्यस्यापि कारणत्वेन स्वरूपयोग्यतारूपकारणतावत्त्वात्फलोपधायकत्वविवक्षा। तच्च न अव्यवहितपूर्वत्वसम्बन्धेन कार्यविशिष्टत्वे सति स्वरूपयोग्यत्वं तस्य पारिमाण्डल्येपि सत्वात्‌। किं तु कार्योत्पादप्रयोजकत्वमेव। प्रयोजकत्वं च स्वरूपसम्बन्धरूप् दण्डाद्‌ घटोत्पाद इतिप्रतीतसाक्षिकमिति ध्येयम्‌। यद्यपि स्वमतेपि स्वप्रत्यक्षं प्रति सुखदुःखयोः कारणत्वेपि परमाणुरूपस्यातीन्द्रियतया भावकार्यं प्रत्यकारणत्वेन तत्राव्याप्तिस्तदवस्थैव। न च जन्यमात्रस्य कालोपधितया कालत्वेन तस्यापि भावकार्यं प्रति कारणत्वमक्षतमेवेति वाच्यम्‌। तथासति द्व्यणुकपरिमाणस्यापि कालविधया भावकार्यकारणत्वेन 'अणुपरमाणं तु न कस्यापि कारण'मिति मूलविरोधापत्त्या कारमत्वपदस्य कार्यत्वानवच्छिन्नकार्यतानिरूपितकारणत्वपरतायाः क्रियैव काल इति मतावलम्बनस्य वा आवश्यकत्वेनाऽव्याप्तेर्दुर्वारत्वाददमसंगतं। तथापि स्वमते विशेषाश्चेति चकावा आवश्यकत्वेनाऽव्याप्तेर्दुर्वरत्वादिदमसंगतं। तथापि स्वमते विशेषाश्चेति चकारेण तादृशरूपस्यापि समुच्चितत्वादति भावः॥ 15॥ दण्डत्वादाविति।





घटाधिकरणदेशावच्छेदेन न्यतपूर्ववर्तिताया इत्यर्थः। स्वाश्रयाश्रयत्वसम्बन्धेन दण्डत्वादेरपि घटाधिकरणसम्बद्धत्वादिति भावः। घटत्वावच्छिन्न इति। यद्यप्यग्रे लघुनियतपूर्ववर्तितावच्छेदकाविच्छिन्नेरेव कार्योत्पादसम्भवे तत्सहभूतमन्यथासिद्धमित्येव पञ्चमान्यथासिद्धिनिरुक्तिर्ग्रन्थकृता वक्ष्यते तथाच तद्रासभत्वस्य घटत्वावच्छिन्नं प्रत्यपि नियतपूर्ववर्तितानवच्छेदक्तावत्‌ घटत्वावच्छिन्नेपि तद्रासभस्यान्यथासिद्धत्वं संभवति, तथापि लाघवस्य शरीरकृतसंबन्धकृतादिभेदेन नानारूपतया तद्विरोधिगौरवस्य तत्तत्पदार्थघटितत्वरूपस्यापि तत्तद्व्यक्तिभेदेन भिन्नतया अन्यथासिद्धित्वमेकमनुगतं न शक्यते वक्तुं, *अन्यदित्यस्य गुरुभूतार्थकतया गौरवस्यैव अन्यथासिद्धत्वपर्यवसानात्‌।* अतस्तत्तद्भिन्नत्वमेव अनन्यथासिद्धत्वं वाच्यम्‌, तत्रच नियतपूर्ववर्तिभिन्नानां नियतपूर्ववर्तित्वदलेनैव वारणसंभवे तादृशानन्तपदार्थभेदानामन्यथासिद्धिशून्यत्वशरीरे प्रवेशे गौरवमिति तत्कार्यनियतपूर्ववर्तित्वे सति तत्कर्यकारणत्वेन व्यवह्नियमाणाः ये तद्भिन्नत्वमेवान्यथासिद्धिशून्यत्वम्। तथाच तद्रासभत्वस्य घटत्वावच्छिन्ननियतपूर्ववर्त्तितावच्छेदकत्वविरहात्‌ तद्रासभो न घटत्वावच्छिन्नेऽन्यथासिद्ध इति भावः। न च दण्डत्वाद्यवच्छिन्नभेदकूटस्यानुगतस्यैव अन्यथासिद्धत्वमस्त्विति वाच्यम्‌। तथासति तद्भेदकूटाभावो नातिरिक्त इति तदभावस्य दण्डत्वादेरेव करणतात्वसंभवेन शेषवैयर्थ्यात्‌। न्यूनवृत्तिदण्डत्वादेः कारणतानवचछेदकत्वापत्तेश्च इति ध्येयम्‌।

अरण्यस्थदण्डादौ कारणतासंपत्तये नियतपूर्ववर्तिजातीयत्वं कारणत्वमित्युक्तं तत्रच द्रव्यत्वादिना घटपटादीनामपि घटकारणतापत्तिरत आह---तज्जातीयत्वं चेति। दण्डत्वादीति। नच दण्डत्ववद्द्रव्यत्वादिकमपि नियतपूर्ववर्तितावच्छेदकमेवेति तद्दोषतादवस्थ्यमिति वाच्यम्‌।





नियतपूर्ववर्तितावच्छेदकपदेन लघुनियतपूर्ववर्तितावच्छेदकस्योक्तत्वात्‌। द्रव्यत्वस्य घटनियतपूर्ववर्तितावच्छेदकत्वेन तस्यैव घटकारणतारूपत्वे अनन्तद्रव्येषु घटकारणत्वकल्पनापत्त्या गौरवात् दण्डत्वादिकमेव लध्विति भावः। तथाच दण्ड2त्वत्वद्रव्यत्वादभिन्नत्वे सति 3घटनियतपूर्ववर्तितावच्छेदकधर्मवत्त्वं घटकारणत्वमिति पर्यवसितम्‌॥ 16॥ 17॥ यत्र समवायसम्बन्धेन यत्कार्यमुत्पद्यते तत्तत्प्रति समवायिकारणमित्युक्तौ कपलादेर्द्रव्यत्वादिनापि घटसमवायिकारणतापत्तिः कपालत्वावच्छिन्नस्य तद्धटत्वाद्यवच्छिन्नं प्रत्यपि तथात्वापत्तिरित्यतो व्याचष्टे---यदवच्छिन्नमिति। प्रमाणाभाव इतीति। सर्वत्रसमवायिकारणनाशादेव द्रव्यनाशसम्भवादिति भावः। द्व्यणुकेति। अत्र द्व्यणुकपदं यादृशघटादेस्तदारम्भककपालनाशमन्तरा तत्संयोगनाशादेव नाशः तादृशघटादेरप्युपलक्षकं नातो न्यूनताप्रसङ्गः। क्षणद्वयमिति। समवायिकारणनाशस्य द्रव्यनाशकत्वेपि कपालादिनाशक्षणे कपालादिकं विनैव घटादेरवस्थित्यावश्यकत्वेन द्वयपदम्‌।





इष्टापत्तेरिति। ननु द्रव्यनाशे समवायिकारणनाशस्यापि पृथक्‌ कारणत्वकल्पनेनैवोपपत्तौ समवायिकारणमन्तरा क्षणद्वयें द्रव्यस्थित्यभ्युपगमो नोचितः। नच परस्परजन्यद्रव्यनाशो परस्परव्यभिचार इति वाच्यम्‌। अव्यवहितोत्तरत्वं कार्यतावच्छेदककोटौ निवेश्य तद्वारणसंभवादित्यत आह---कारणान्तरेति। ननु दैशिकविशेषणतासंबन्धेन द्रव्यप्रतियोगिकनाशं प्रति दैशिकविशेषणतया द्रव्यासमवायिकारणप्रतियोगिकनाशत्वेन कारणत्वे यत्र यत्किंचित्तन्तुसंयोगनाशात्सहस्रतन्तुकपटनाशः तत्र तन्तुसंयोगनाशानधिकरणतन्तुष्वपि

पटनाशोत्पत्त्या व्यभिचारापत्तिः ध्वंसप्रागभावयोः प्रतियोगिसमवायिदेशमात्रवृत्तित्वादित्यभिप्रायेण शङ्कते---अथेति। हेतुतेतीति। तथा च कारणतावच्छेदकलाघवमपीति भावः। क्षणिकत्वापत्तिरिति। उत्पत्तिक्षणमारभ्यैव घटादौयत्किंचिन्नाशसत्त्वादिति भावः। ननु क्षणिकत्ववारणाय स्वप्रतियोगिसमवायिसमवेतत्वस्थाने स्वप्रतियोगिजन्यत्वमेव कुतो न निवेश्यत इत्याशङ्कायामाह---स्वप्रतियोगीति। अतिप्रसङ्गवारणायेति। द्वितीयक्षणएव घटादौ नाशोत्पत्तिप्रसङ्गवारणायेत्यर्थः। इति विभाव्यते इति। स्वप्रतियोगिसमवायियावत्समवेत्‌त्वोक्तौ नेयमापत्तिः संभवतीति सूचनाय यदित्वित्युक्तं, तथोक्तवपि कपालरूपनाशादपि





घटनाशापत्तितादवस्थ्यमतस्तथा न विवक्षितमेवेति ध्येयम्‌। अतिप्रसङ्गाभावादिति। तुरीतन्तुसंयोगस्य पटजनकत्वाभावादिति भावः। नन्वेवं तुरीतन्तुसंयोगस्य पटं प्रत्यकारणत्वे तत्र पटासमवायिकारणलक्षणातिव्याप्तिविरहेण तल्लक्षणे तुरीतन्तुसंयोगभिन्नत्वविसेषणस्य ग्रन्थकृदुपात्तस्य वैयर्थ्यप्रसङ्ग इत्याशङ्कायामेवमप्यस्माकं लाघवमेवेति नोपादेयमेव तदित्याह---एवं चेति। अत्राहुरित्यादि केचिदित्यन्तं ग्रन्थकाराननुयायिनो मतमिति बोध्यम्। स्वयमाह---वस्तुतस्त्विति। जन्यत्वसंबन्धेनेति। अत्रापि भाविनाशमादाय घटादेः क्षणिकत्वापत्तिवारणाय कालिकसंबन्धोपि प्रवेशनीयः एतल्लाभायैवान्यत्र विस्तर इत्युक्तमिति ध्येयम्‌। नोदनेति। शब्दजनकसंयोगोभिघातस्तद्भिन्नसंयोगो नोदनं अभिघाते विलक्षणवेगस्य तद्भिन्नसंयोगे च क्रियाया असमवायिकारणत्वापत्तिरिति भावः। अत्र यद्यपि तयोरसमवायिकारणत्वेति न तन्नाशादभिघातादिनाशापत्तिः द्रव्यनाशं प्रत्येव असमवायिकारणनाशस्य हेतुत्वादितीष्टपत्तिः संभवति तथाप्यसमवायिकारणमन्तरा क्षणत्रयं कार्यस्थितेरनिष्टतया तदापत्तिरेवात्रेष्टापत्तिबाधिकेति मन्तव्यम्‌।





ज्ञानादेरिच्छाद्यसमवायिकारणत्वे तु आत्मविशेषगुणानां क्वाप्यसमवायिकारणत्वं नास्तीति सिद्धान्तभङ्गप्रसङ्ग एव दूषणं बोध्यम्‌। ग्रन्थकर्तर्नाभिप्रेत इति। तुरितन्तुसंयोगाभिन्नत्वे सतीत्यस्य तत्संयोगप्रतयोगिकभेदार्थकत्वादिति भावः। नन्वेवं तादृशभेदप्रतियोगितावच्छेदकं किमित्याशङ्कायां तन्तुभिन्नसमवेतत्वमेव तत्प्रतियोगितावच्छेदकमित्याह---अपित्विति। तुरीतन्तुसंयोगत्वस्य तत्प्रतियोगितावच्छेकदत्वोपगमे बाधकमाह--अन्यथेति। मात्रपदस्येति। 7तन्तुभिन्नासमवेतत्वे





सति तन्तुसमवेतत्वमेव हि तन्तुमात्रसमवेतत्वमिति भावः। इच्छाद्यसमवायीति। अत्र आदिपदं कार्यामात्रपरं तथा चासमवायिकारणसामान्यलक्षणे ज्ञानभेदनिवेशे इच्छामेदस्यापि निवेशनीयतया गौरवमित्येकभेदनिवेश एवोचित इति भावः। विशेषलक्षणपरत्वे तत्र ज्ञानातिरिक्तेऽतिव्यापत्यप्रसक्त्या ज्ञानभेदमात्रनिवेशेनैव सामञ्जस्यादिति केचिदाहुः। तन्न मनोरमम्‌। उपायेच्छां प्रति फलेच्छायाः कारणत्वेन विशेषलक्षणेऽपि इच्छाभेदनिवेशस्यावश्यकत्वादिति विभावनीयम्‌। इत्थंचेतीति। ननु तथाचेत्यादिना घटादिकं प्रति कपलादिसंयोगस्य समवायेन घटरूपादिकं प्रति कपालरूपादेः स्वसमवायिसमवेतत्वसंबन्धेन कारणत्वमभिधाय इत्थंचेत्यादिना असमवायिकारणलक्षणघटककारणतायां कार्यैकार्थप्रत्यासत्तिकारणैकार्थप्रत्यासत्त्यन्यतरावच्छिन्नत्वकथनं संदर्भविरुद्धं कार्यैकार्थप्रत्यासत्तेः प्रकृतकार्यसमवाययनुयोगिकसमवायरूपत्वात्‌ लाघवेन केवलसमवायस्यैव कारणतावच्छेदकत्वात्‌ कारणैकार्थप्रत्यासत्तेः प्रकृतकार्यकारणसमवाय्यनुयोगिकसमवायरूपायास्तु कारणतावच्छेदकत्वस्यैव असंभवात्‌ तेन संबन्धेन कपालरूपादेः घटादिरूपाधिकरणे असत्त्वादित्याशङ्कां निरसितुं तदर्थमाह---कार्यैकार्थेति। तथाच समवाये प्रकृतकार्यसमवाय्यनुयोगिकत्वं कार्यकरणयोरैकाधिकरण्यलाभायैव प्रदर्शितम्‌। नतु समवायस्य तेन रूपेण कारणतावच्छेदकसंबन्धत्वलाभायेति भावः। एवं द्वितीयेपि कारणपदस्य परकृतकार्यकारणघटितार्थकतया प्रकृतकार्यकारणेन सहैकस्मिन्नर्थे कारणघटिता स्वसमवायिसमवेतत्वरूपा प्रत्यासत्तिरित्येवार्थः।





तत्रापि कारणघटितप्रत्यासत्तौ प्रकृतकार्यकारणसमवाय्यनुयोगिकत्वं कार्यकारणयोरैकाधिकरण्यलाभायैव प्रदर्शितमिति भावः। नच स्वसमवायिसमवेतत्वं स्वसमवाय्यनुयोगिकसमवायपरतियोगित्वमेव तच्च न कारणेन घटेन घटितमिति वाच्यम्‌। स्वरूपसंबन्धात्मिकायाः प्रतियोगिताया घटाद्यनतिरिक्तत्वादिति ध्येयम्‌। आत्मविशेषेति। आत्ममात्रसमवेतान्यत्वमित्यर्थः। पूर्वं तथैवाभिधानात्‌। ननु तत्रासन्नं जनकमिति मूलेन स्वरसादन्यतरसंबन्धेन समवायिकारणप्रत्यासन्नत्वे स्ति कारणत्वस्यैव असमवायिकारणलक्षणघटकता युक्ता नतु निरुक्तान्यतरप्रत्यासत्त्यवच्छिन्नकारणताया मूलतस्तदलाभादित्याशङ्कामपनेतुं यताश्रुतार्थपरित्यागे बीजमाह--घटरूपमिति। घटस्येति। रूपसमवायिकारणे घटे स्वसमवायिसमवेतत्वसंबन्धेन घटस्य

प्रत्यासन्नत्वात्‌ रूपं प्रति समवायिकारणत्वाच्चेति भावः। अपेक्षाबुद्धावतिव्याप्तेरिति। अथात्र कार्यनाशनिष्ठजन्यतायां नाशनिष्ठजनकतायां वा दैशिकविशेषणतासंबन्धावच्छिन्नत्वनिवेशे नैष दोषः अपेक्षावुद्धिनाशस्य देशिकविशेषणतया तेन संबन्धेन द्वित्वनाशाधिकरणे घटादावसत्त्वेन दैशिकविशेषणतया तयोः कार्यकारणभावाभंभवात्‌ कालिकविशेषणतयैव तयोः कार्यकारणाभावस्याङ्गीकरणीयत्वात्‌। दैशिकविशेषणतासंबनधावच्छिन्नत्वनिवेश आवश्यक एव। अन्यथा घटादिनाशं प्रति कालत्वेन जनकस्य घटादिनाशस्य प्रतियोगिनि घटादावेव





अतिव्याप्तिरिति चेन्न। दैशिकविशेषणतया पटादिनाशं प्रति तन्तुसंयोगादिनाशस्य तेन संबन्धेन कारणत्वे सहस्रतन्तुकपटस्थले पूर्वं व्यभिचारस्य प्रदर्शितत्वेन प्रतियोगितया द्रव्यनाशं प्रति पूर्वोक्तत्रितयसंबन्धेन नाशत्वेनैव कारणताया वाच्यतया कार्यत्वकारणत्वयोर्दैशिकविशेषणतासंबन्धानवच्छिन्नत्वात्‌। इदमुपलक्षणं। रूपनाशजनकनाशप्रतियोगिनि घटादावप्यतिव्याप्तिरवयविरूपासमवायिकारणावयवरूपादावव्याप्तिश्च द्रष्टव्येति विभावनीयम्‌। इत्यादिविशिष्यैवेत्यादिना रूपनिष्ठसमवायसंबन्धावच्छिन्नकार्यतानिरूपितकारणताशालिरूपत्वं रूपासमवायिकारणलक्षणमित्यादीनां परिग्रहः। पागजरूपे चाग्निसंयोगो निमित्तं न त्वसमवायिकारणं नातस्तत्राव्याप्तिरिति भावः। पटानारम्भकतन्तुद्वयसंयोगे अतिव्याप्तिं परिचिन्त्य कारणत्वं पदार्थान्तरमिति मताभिप्रायेणाह---अखण्डोपाधिरिति। भिन्नं कारणमितीति। ननु समवायिकारणासमवायिकारणभिन्नत्वे सति कारणत्वस्य निमित्तकारणलक्षणत्वे पटनिमित्तकारणे तुरीतन्तुसंयोगेऽव्याप्तिः तस्य तुरीपटसंयोगासमवायिकारणत्वेन सत्यन्तविरहात्‌। नच तत्कार्यसमवायिकारणासमवायिकारणभिन्नत्वे सति तत्कार्यकारणत्वं तत्कार्यं पिरति निमित्तकारणत्वमिति विशिष्यैव लक्षणं वक्तव्यम्‌। तथाच तुरीतन्तुसंयोगस्य पटसमवायिकारणासमवायिकारणयोर्भिन्नत्वेन न तत्र पटनिमित्तकारणत्वानुपपत्तिरिति वाच्यम्‌। तथासति ध्वंसं प्रतिनिमित्तकारणे प्रतियोग्यादावव्याप्तेः तस्य समवायिकारणासमवायिकारणयोरप्रसिद्धेरित्याशङ्कां निराकुरुते--अत्रेदमित्यादिना। समवायिकारणत्वे समवायसंबन्धावच्छिन्नकार्यतानिरूपितता1दात्म्यसंबन्धावच्छिन्नकारणत्वं, असमवायिकारणत्वंच तादृशकार्यतानिरूपितनिरुक्तान्यतरसंबन्धावच्छिन्नकारणत्वमिति बोध्यम्‌॥ 18॥ यत्कार्यं प्रतीत्यादेः यथाश्रुतार्थकत्वे तद्व्यक्तित्वस्य स्वविषयकप्रत्यक्षत्वावच्छिन्नतद्व्यक्तिनिष्ठकार्यतानिरूपिता विषयविधया या कारणता तद्वत्त्वेन स्वविषयकप्रत्यक्षत्वावच्छिन्नं प्रत्यपि तद्व्यक्तित्वमन्यथासिद्धं स्यादित्याशङ्कानिरासाय





तदर्थमाह--यद्धर्मावच्छिन्नमिति। तथा च तद्व्यक्तित्वस्य तद्व्यक्तिविषयकप्रत्यक्षत्वावच्छिन्नपूर्ववृत्तित्वग्रहविशेष्यतावच्छेदकत्वेपि तद्व्यक्तित्वविषयकप्रत्यक्षत्वावच्छिन्नपूर्ववृत्तित्वग्रहविशेष्यतानवच्छेदकतद्व्यक्तित्वस्य स्वविषयकप्रत्यक्षे नान्यथासिद्धत्वप्रसङ्ग इति भावः। स्वतन्त्रेति। अन्वयः स्वाधिकरणे कार्यसत्वं, व्यतिरेकः स्वाभावाधिकरणे कार्यसत्वम्‌। अन्वयव्यतिरेकयोः स्वातन्त्र्यं स्वभिन्नप्रकृतकार्यकारणान्वयव्यतिरेकाप्रयुक्तत्वं दण्डत्वदण्जरूपयोरन्वयव्यतिरेकौ स्वभिन्नदण्डरूपकारणान्वयव्यतिरेकप्रयुक्तौ स्वाश्रयाश्रयत्वसंबन्धेन दण्डत्वादिसत्वस्य दण्डसत्वाधीनत्वात्‌ तयोरन्यथासिद्धत्वमिति भावः। तत्रातिव्याप्तिवारणायेति। कपाले प्रथमान्यथासिद्धत्वस्यातिव्याप्तिवारणायेत्यर्थः। मूले कारणमादायेति। स्वभिन्नकारणं गृहीत्वैवेत्यर्थः। ननु अनन्यथासिद्धत्वशरीरे स्वभिन्नकारणस्य कारणत्वेन प्रवेशे कारणत्वस्यानन्यथासिद्धिघटितत्वेन भवत्यात्माश्रय इत्यत आह। कारणत्वं चात्रेति। पृथगिति। स्वाश्रयाघटितसंबन्धेनेत्यर्थः।





दण्डादेरन्यथासिद्धत्ववारणाय कारममादायेत्यस्य तत्कार्यकारणावच्छिन्नपूर्ववृत्तित्वग्रहविशेष्यताकत्वार्थकताया अग्रे वक्ष्यमाणतया तत्र च कारणपदस्य नियतान्वयव्यतिरेकशाल्यर्थकतया दण्डत्वस्यापि स्वाश्रयाश्रयत्वसंबन्धेन तथाविधतया दण्डस्य दण्डत्वावच्छिन्नघटपूर्ववर्तित्वग्रहविशेष्यत्वादिति पृथगित्युक्तम्‌। पृथगित्युक्तौ च दण्डत्वस्य दण्डघटितपरम्परासंबन्धेनैवान्वयव्यतिरेकशालित्वान्न दण्डादेरन्यथासिद्धत्वमिति ध्येयम्‌। तत्कार्यकारणेति। यथाश्रुतमूलानुरोधात्स्वभिन्नान्वयव्यतिरेकशालिग्रहाधीनपूर्ववर्तित्वग्रहविशेष्यत्वस्य विशेष्यदलत्वे दण्डत्वस्यापि द्वितीयान्यथासिद्धत्वापत्तिः दण्डत्वे पूर्ववर्तित्वग्रहस्यापि दण्डग्रहाधीनत्वादिति तत्परित्यागः। ननु प्रथमान्यथासिद्धिलक्षणे विशेषणं द्वितीयान्यथासिद्धिलक्षणे च विशेष्यदलं परित्यज्य उभयसाधारणमेकमेवान्यथासिद्धिलक्षणं कुतो न कृतमित्याशङ्क्य समाधत्ते--- अत्रेतरेति। इत्युनुमित्यात्मकेति।





इत्यादिन्यायप्रयोगप्रयोज्यानुमित्यात्मकेत्यर्थः। कार्यकारणभावग्रहरूपेति कार्यकारणभावग्रहेण रूपं स्वरूपं यस्येत्यर्थः। तेन शब्दो यदि द्रव्याश्रितो न स्यात्‌ तदा द्रव्यजन्यो न स्यादित्यनुकूलतर्कस्य कार्यकारणभावग्रहानात्मकत्वेपि न क्षतिः। सहकृतेनैवेति। अन्यथा गुणत्वमस्तु द्रव्याश्रितत्वंमास्त्वित्यप्रयोजकत्वाशङ्कया गुणत्वेन द्रव्याश्रितत्वसिद्ध्यसंभवादिति भावः। स्वर्गे प्रतीति। स्वर्गकामो यजेतेति विधिनेत्यादिः। ग्रन्थकाराननुरोधिनां केषांचिन्मतमुत्थापयति---शब्दाश्रयत्वेति। अष्टद्रव्येति। पृथिव्यादिचतुष्टयं कालादिचतुष्टयं चेत्यष्टौ द्रव्याणि। अन्यं प्रतीत्यादेः अन्यं प्रति पूर्ववर्तित्वं गृहीत्वैवेत्यादिः। गृह्यते इत्यनन्तरं तं प्रति तदन्यथासिद्धमिति पूरणीयम्‌। पूर्ववृत्तित्वानुपपादकमित्यत्र पूर्ववृत्तित्वं स्वनिष्ठत्वेन विशेषणीयम्‌। अन्यथा शब्दजनककण्ठादिव्यापारं प्रति शब्दकारणत्वेन गगनस्य अन्यथासिद्धत्वं न





स्यात्‌। तस्य कृतिनिष्ठशब्दपूर्ववर्तित्वघटकत्वात्‌। स्वनिष्ठत्वोक्तौ च उक्तव्यापारस्य कृतिनिष्ठशपब्दपूर्ववर्तित्वोपपादकत्वेपि आकाशनिष्ठशब्दपूर्ववर्तित्वानुपपादकत्वात तं प्रत्यपि भवति गगनमन्यथासिद्धमिति ध्येयम्‌। बहूनां वर्णानामिति। ननु विशेषस्य कारणतावच्छेदकत्वेपि प्रत्येकं कवत्तावदिकमादाय विनिगमनाविरहो दुर्वार एवलेत्यस्वरसादाह---वर्णानामिति। कारणतावच्छेदकविशिष्टकारणसत्त्वस्यैव कार्यौत्पत्तिप्रयोजक्तवेन गगने ककारासत्त्वदशायां शब्दान्तरस्याप्युत्पत्तिर्न स्यादिति भावः। कारणतावच्छेदकोपलक्षितकारणसत्तायाः कार्योत्पादप्रयोजकत्वे तु नैतद्दूषणमिति मन्तव्यम्‌। यद्यपि शब्दत्वावच्छिन्नं प्रति शब्दकारणत्वेन गगनस्य कारणत्वेऽपि नान्य2थासिद्धिः शब्दस्य शब्दभिन्नत्वाभावात्‌ तथापि स्वस्य स्वावच्छेदकत्वे आत्माश्रयापत्तिः कारणतावच्छेदकज्ञानस्य कारणताग्रहहेतुत्वादिति कवत्वादेः कारणतावच्छेदकत्वानुधावनम्‌। अथ गगनत्वस्य अव्यवहितप्राक्क्षणावच्छेदेन घटाधिकरणवृत्त्यभावप्रतियोगितानवच्छेदकत्वरूपनियतपूर्ववर्तितावच्छेदकत्वमेव न संभवति, गगनस्यावृत्तित्वेन घटाधिकरणे संयोगादिना तदभावसत्त्वादिति गगनस्य कारणतावारणायान्यथासिद्य्धुपपादनमनर्थकमिति चेन्न।





अवृत्तेरपि कालिकसंबन्धेन वृत्तितामते कालिकसंबन्धेनैव गगनस्य नियतपूर्ववृत्तित्वसंभवादिति ध्येयम्‌। अवश्यक्लृप्तेति। यद्यपि गन्धरूपयोः समानकालोत्पत्तिकत्वेन गन्धरूपप्रागभावयोः तुल्यमवश्यक्लृप्तत्वं तथापि अभावज्ञाने प्रतियोगिज्ञानस्य कारणत्वेन गन्धरूपकार्योपस्थित्यनन्तरं गन्धप्रागभावस्यैव शीघ्रमुपस्थितिः संभवति नतु रूपप्रागभावस्य तदुपस्थिते रूपज्ञानसापेक्षत्वादित्युपस्थितिलाघवेन गन्धं प्रति गन्धप्रागभाव एव नियतपूर्ववर्तित्वेन अवश्यक्लृप्तः। पाकजगन्धरूपकार्योपस्थित्यनन्तरं तु गन्धरूपप्रागभावयोर्युगपदेवोपस्थितिः संभवति रूपपरावर्तकर्तजःसंयोगस्यैव पाकपदार्थतया रूपोपस्थितेरप्यावश्यकत्वात्‌ तथाचापाकजस्थले गन्धं प्रति अवश्यक्लृप्तनियतपूर्ववर्तिना गन्धप्रागभावेनैव पाकजगन्धोत्पत्तिसंभवे तं प्रति रूपप्रागभावोऽन्यथासिद्ध इति पर्यवसितोऽर्थः। घटजातीयमिति। घटत्वेन तद्धटसजातीयं प्रतीत्यर्थः। घटोत्पत्तिसंभवे। तद्धटोत्पत्तिसंभव इत्यर्थः। नन्वित्यादि। गन्धरूपयोः युगपदुत्पन्नत्वेन गन्धप्रागभाववद्रूपप्रागभावोऽपि गन्धनियतपूर्ववर्तित्वेन अवश्यक्लृप्त इतिरूपप्रागभावेनैव गन्धप्रागभावः कुतो नान्यथासिद्ध इति भावः। यत्कारणत्वमिति। अपाकजगन्धस्थले





गन्ध प्रति ग्रन्धप्रागभावस्यैव हेतुता क्लृप्ता नतु रूपप्रागभावस्य अतो रूपप्रागभावेन न पाकजगन्धे गन्धप्रागभावोऽन्यथासिद्ध इति भावः। गुरुत्वादितीति। इदमुपलक्षणं। घटत्वावच्छिन्नं प्रति नियतपूर्ववर्तितावच्छेदकं दण्डत्वादितीति। इदमुपलक्षणं। घटत्वावच्छिन्नं प्रति नियतपूर्ववर्तितावच्छेदकं दण्डत्वादिकमेव कारणत्वं कल्पनालाघवात्‌। नतु तथाविधद्रव्यत्वादिकं कल्पनागौरवात्‌। तथाहि नियतपूर्ववर्तितावच्छेदकद्रव्यत्वस्य घटकारणतारूपत्वे घटिनिरूपितत्वविशिष्टकारणतासंबन्धोऽनन्तघटादिद्रव्येषु कल्पनीयः दण्डत्वस्य तथात्वे दण्डमात्र तथात्वे दण्डमात्र एवेति





द्रव्यत्वापेक्षया दण्डत्वे कल्पनालाघवमित्यपि द्रष्टव्यम्‌। अनियतरासभादेरिति। यद्यपीदं पुनरुक्तं घटत्वावच्छिन्नं प्रत्यनन्यथासिद्धे रामभेऽतिव्याप्तिवारणाय नियतेतीत्यस्य पूर्वमुक्तत्वात्‌, तथापि पूर्वमन्यत्र क्लृप्तनियतपूर्ववर्तिभिरेव कार्यसंभवे तत्सहभूतमन्यथासिद्धमिति प्राचीनैर्निरुक्ता पञ्चमान्यथासिद्धिः घटत्वावच्छिन्नं प्रति रासभस्य न संभवति घटत्वावच्छिन्नादन्यत्र क्लृप्तनियतपूर्ववर्तिभिः घटोत्पादासंभवादित्येवंरूपेण रासभस्य घटं प्रति अनन्यथासिद्धत्वमुपपाद्य नियतेति पदस्य सार्थक्यमुक्तं, इदानीं तु ग्रन्थकारैरतिरिक्तमथापि यद्भवेन्नियतावश्यकपूर्वभाविन इत्येवं पञ्चमान्यथासिद्धेर्निर्वचनात्‌ तदनुसारेण रासभोपि घटत्वावच्छिन्नं प्रत्यन्यथासिद्ध एवेति तद्वैयर्थ्यमित्याशङ्कां समाधातुं पूर्वमुक्तस्यापि पुनरनुवाद इति मन्तव्यम्‌। रासभादेरित्यादिना घटादेः परिग्रहः। नियतेत्यादीत्यादिना पूर्ववर्तित्वपरिग्रहः। तथाच घटं प्रति घटत्वावच्छिन्नस्यापि व्यापकतया तत्रातिव्याप्तिवारणाय पूर्ववृत्तित्वप्रवेश इति भावः। मिलितदलद्वयस्य तु घटाव्यवहितप्राक्क्षणावच्छेदेन घटाधिकरणवृत्त्यभावप्रतियोगितानवच्छेदकधर्मवत्त्वमर्थ इति





बोद्धव्यम्‌। एकस्याभावेनेति। निरूपितं त्वेतत्‌। ग्राह्याभावेति। कारणतावच्छेदकत्वेनाभिमतधर्मे कार्यसमानाधिकरणाभावप्रतियोगितावच्छेदकत्वस्यैव व्यतिरेकव्यभिचाररूपत्वादिति भावः। अन्वयव्यभिचारेति। व्यापकस्याधिकदेशवृत्तित्वे व्यापकत्वानपायादिति भावः। अन्यथासिद्धत्वज्ञानादिति। तथाच कारणताघटकानन्यथासिद्धत्वांशज्ञान एव अन्वयव्यभिचारज्ञानस्य प्रतिबन्धकत्वमिति भावः। तत्तद्व्यक्तित्वेनेति। दैशिकविशेषणतासंबन्धावच्छिन्नमणित्वावच्छिन्नप्रतियोगिताकाभावत्वस्य मण्यभावनिष्ठतद्व्यक्तित्वापेक्षया गुरुत्वेनान्यथासिद्धिनिरूपकत्वात्‌ लाघवस्यैवान्यथासिद्ध्यनिरूपकत्वपर्यवसानेनाभावनिष्ठतद्व्यक्तित्वस्यैवान्यथासिद्ध्यनिरूपकत्वे सति नियतपूर्ववर्तितावच्छेदकत्वादिति भावः। नचास्तु तद्व्यक्तित्वेन प्रतिबन्धकाभावस्य कारणत्वं किं नश्छिन्नमिति वाच्यम्। दाहादिकं प्रति मण्यभावत्वादिना कारणतयाः सर्ववादिसंमतायाः विलोपप्रसङ्गादिति भावः। ग्रन्थकारमते त्वत्रेष्टापत्तिरेव शरणमिति द्रष्टव्यम्‌। ननु कारणत्वं नोक्तरूपमङ्गीकरणीयं किंतु यद्यद्धर्मावच्छिन्ने न कारणत्वव्यवहारः तत्तद्धर्मभिन्नधर्मस्यैव तथात्वमङ्गीकरणीयमतो नोक्तदोष इत्यतआह--यत्रेति। यद्धर्मावच्छिन्न इत्यर्थ। भेदकूटवत्त्वमित्यस्यापि भेदकूटवद्धर्मवत्त्वमेवार्थः।





तेन तद्व्यक्तित्वावच्छिन्नभेदस्य प्रतिबन्धकाभावत्वावच्छिन्नेऽसत्त्वेपि न क्षतिः। सर्वज्ञेनैवेति। कारणतावच्छेदकभिन्नसकलधर्माणां तत्तद्व्यक्तित्वेन अस्मदादीनां ज्ञानासंभवादिति भावः। ननु यद्यद्धर्मावच्छिन्ने न कारणत्वव्यवहारः तत्तद्व्यक्तिभेदकूटत्त्ववसंबन्धेन प्रकृतकार्यविशिष्टो यो धर्मस्तद्वत्त्वमेव कारणत्वमित्युक्तौ नैष दोषः विशिष्टबुद्धौ संसर्गज्ञानस्य अहेतुत्वेन पूर्वमनुपस्थितानामपि तत्तद्व्यक्तिभेदानां संसर्गघटकतया भाने बाधकाभावादित्याशङ्कां निराचष्टे----तत्तद्व्यक्तीति। तस्येति। तादृशभेदकूटस्येत्यर्थः। सर्वदेति। कदाचिद्दण्डादौ घटकारणताप्रत्यक्षानुरोधेन कारणतायां योग्यत्वस्याङ्गीकरणीयतया यदा यदा दण्डप्रत्यक्षं तदा तदा तद्गतघटकारणताया अपि प्रत्यक्षापत्तिरित्यर्थः। स्वमते तु कारणताया व्यापकताघटितत्वेन व्यापकताज्ञाने च सहचारज्ञानव्यभिचारज्ञानाभावयोः कारणत्वेन तद्विलम्बान्नैतदापत्तिरिति भावः। तद्व्यञ्जक इति। कारणताप्रत्यक्षजनकप्रत्यक्षविषय इत्यर्थः। तादृशधर्मज्ञानस्येत्यस्य कारणताग्रहात्पूर्वमित्यादिः। ननु तादृशधर्मज्ञानस्य कारणताज्ञानार्थमपेक्षितत्वेपिन 1तस्य कारणतारूपत्वसंभवः उक्तदोषस्य तादवस्थ्यादित्यस्वरसादाह---अस्तु वेति। पदार्थान्तरकल्पने गौरवादिति भावः। ननु दणअडत्वस्य कारणतारूपत्वे यदा यदा दण्डप्रत्यक्षं तदा तदैव घटकारणताप्रत्यक्षापत्तिः, दण्डसन्निकर्षे दण्डत्वेपि तस्यावश्यकत्वादित्याशङ्कां निराकुरुते---घटादिकार्यसंबन्धितयेति। घटादिनिरूपितत्वेनेत्यर्थः। कार्येति। कार्यान्वयव्यतिरेकौ कर्यप्रतियोगिकसंसर्गकार्यपरागभावौ। तदधिकरणकालपूर्वत्वं। तन्निष्ठध्वंसप्रतियोगित्वं। तादृशपूर्वकालवृत्त्यन्वयव्यतिरेकशालित्वं।





तद्वृत्तिसंसर्गपरतियोगित्वे सति तद्वृत्तिप्रागभावप्रतियोगित्वं। घटसंसर्गकालपूर्वकालवृत्तिसंसर्गप्रतियोगित्वे सति

घटप्रागभावकालपूर्वकालवृत्तिप्रागभावप्रतियोगित्वात्‌ दण्डादेर्घटकारणत्वं। अत्रच कार्यान्वयकालपूर्वत्वं, तादृशकालत्वव्यापकध्वंसप्रतियोगित्वं। तेन न स्वस्य स्वकारणतापत्तिः। कार्यव्यतिरेककालपूर्वत्वं तु न तथाविधं। घटप्रागभावकालत्वाव्यापकध्वंसप्रतियोगिकालाप्रसिद्धेः--किंतु तादृशकालवृत्तिध्वंसप्रतियोगित्वमेव। व्यतिरेकघटितदलप्रवेशस्तु दण्डत्वगगनादीनां कारणतावारणायेति द्रष्टव्यम्‌। आत्मादाविति। व्यतिरेकपदस्य दण्डत्वादिवारणानुरोधेन प्रागभावपरताघ्रौव्यादिति भावः। इदमुपलक्षणं। कार्यान्वयपूर्वकाले कार्यप्रागभावाधिकरणकालप्रागभावानधिकरणत्वं विशेषणमुपादाय व्यवहितपूर्ववर्तिनां वारणसंभवेपि दण्डरूपरासभादीनां कारणत्वापत्तिरशक्य परिहारैव। एवं प्रागभावे कार्यप्रागभावपूर्वकालीनत्वस्य कस्यापि प्रागभावस्याव्यावर्तकतया तद्वैयर्थ्यं चेत्यपि द्रष्टव्यम्‌॥ 19॥20॥ 21॥ 22॥ द्रव्ये नातिव्याप्तिरिति। तथाच जातिपदं वृत्तित्ववृत्तिमत्त्वयोः समवायेन





लाभायैव, अतोऽन्यतरत्वस्यातथात्वेपि न तद्वैयर्थ्यमिति भावः॥ 23॥ समवायादिसंबन्धेनेत्यस्य विवरणं सर्वाधारतेत्यादिकम्‌। आदिपदेन कालिकस्यापि ग्रहणसंभवात्‌। कालिकसंबन्धातिरिक्तेति। अत्र कालिकपदं दिग्विशेषणताया अप्युपलक्षणं तस्या अपि सर्वाधारताप्रयोजकत्वादिति बोध्यं। दैशिकविषेणताया व्यावर्तनायाह--कालिकेति। ननु मूले आश्रितत्वमिहोच्यत इत्यत्र इहेत्यस्य पूर्वपरामृष्टद्रव्यार्थकत्वेपि नित्यद्रव्यातिरिक्तद्रव्यत्वं लक्ष्यतावच्छेदकमिति लभ्यते तथाच गुणादावप्याश्रितत्वसत्त्वात्‌ भवत्यतिव्याप्तिरित्याशङ्कां निराकुरुते---अत्रेति। तथाच इहेत्यस्य न्यायसिद्धान्त इत्येवार्थः। वेदान्तिनां मते तु नित्यज्ञानस्याप्यनाश्रितत्वाङ्गीकारात्तत्राव्याप्तिशङ्कानिरासाय तदुपात्तमिति ध्येयम्‌। परमाणोरपीति। पतनप्रतिबन्धकसंयोगस्यैव वृत्तिनियामकत्वेन गगनादौ गुरुत्वाभावेनैव पतनानुपपत्त्या तत्संयोगस्य पतनप्रतिबन्धकत्वाकल्पनेपि पार्थिवजलपरमाण्वोर्गुरुत्ववत्तया तस्य भूतलादिदेशसंयोगे पतनप्रतिबन्धक्त्वमावश्यकमिति क्षित्यादिपरमाणोरपि संयोगो वृत्तिनियामक एवेति भावः। वृत्त्यनियामकत्वादितीति। जन्यगुरुत्वस्य प्रकृष्टगुरुत्वस्य वा पतनकारणतया तदभावादेव परमाणोः

पतनासंभवेन तत्संयोगस्य पतनप्रतिबन्धकत्वे मानाभावात्‌। अन्यथा वाय्वादिप्रतिबन्धकाभावदशायां





सर्वेषामेव परमाणूनामधःपतनापत्तेरिति भावः। इदानीमितीति। तथाच द्रव्यातिरिक्तसाधारणसाधर्म्यपरकरव्यवच्छेदसूचनाय तुशब्द इति भावः॥ 14॥ धात्वर्थः क्रियेति। 'धात्वर्थो हि क्रिया ज्ञेयो भाव इत्यभिधीयते' इति हरिकारिकोक्तेरिति शेषः। कर्मवत्त्वमितीति। तथाच प्रकृते क्रियापदार्थो न धात्वर्थः अपितु कर्मैवेति भावः। वेग इव वेगवत्‌ तस्य भावस्तत्तमिति व्युत्पत्त्या वेगसदृशत्वं वेगवत्त्वमिति भ्रमं निरसितुमाह---वेगसंबन्धित्वमिति। नतु नचेत्यादिना मूले यत्र परत्वापरत्वयोर्नोत्पदस्तत्राव्याप्त्याशङ्कनमनुचितं गुणान्तरस्येव तयोरपि उत्पत्तिद्वितीयक्षण एव सर्वत्रोत्पत्तिसंभवात्‌ क्षणिकपदार्थस्य च ग्रन्थकौररनङ्गीकारादित्याशङ्कां निराकुरुते---दिक्कृतयोरिति। इत्यपेक्षाबुद्धिरित्यत्र इतिपदस्याप्यर्थकतया इदमस्माद्विप्रकृष्टमिति बुद्धिसंग्रहः। तेन परत्वं प्रति सन्निकृष्टत्वज्ञानस्याहेतुत्वेपि न क्षितिः। एवमुत्तरत्रापि बोध्यम्‌। यद्यपि "वाक्यात्संख्याविशेषाच्च साध्यो विश्ववि2दव्यय' इत्याचार्यकारिकानुरोधेन परमाणुषु द्वित्वं ईश्वरापेक्षाबुद्धिजन्यमित्यवश्यमङ्गीकरणीयं तथाच नित्यापेक्षाबुद्ध्या सर्वत्र परत्वापरत्वयोरुत्पत्तिः संभवत्येव तथापि द्व्यणुकपरिमाणान्यथानुपपत्त्या





परमाणुद्वित्वस्यावश्यकत्वेपि यादृशघटादौ परत्वापरत्वबुद्धिर्नानुभवसिद्धा तादृशघटादौ परत्वापरत्वयोः प्रमाणाभावाज्जन्यापेक्षाबुद्धिरेव परत्वापरत्वयोः कारणमित्याशयः। अथवा दिक्पिण्डसंयोगस्यापि परत्वापरत्वयोः कारणतया यादृशघटादेस्तृतीयक्षणे नाशस्तादृशघटेऽव्याप्तौ तात्पर्यम्‌। तत्र परत्वापरत्वोत्पादक्षण एव आश्रयनाशेन तदुत्पादासंभवादिति भावः। द्रव्यत्वान्यत्वेनापीति। वस्तुतस्तु द्रव्यत्वव्याप्यत्वं प्रकृते द्रव्यत्वन्यूनवृत्तित्वमेव लाघवात्‌, तच्च द्रव्यत्वसमानाधिकरणभेदप्रतियोगिताव्चछेदकत्वरूपं न द्रव्यत्व इति तदादाय नातिव्याप्तिसंभवः। नच गुणत्वादेरपि तथात्वात्तदादायैवातिष्याप्तिरिति शङ्कनीयं, तेषां परत्वापरत्वसामानाधिकरण्यविरहादिति युक्तमुत्पश्यामः। अपकृष्टेतीति। परमाणुपरिमाणस्य कुतोप्यपकृष्टत्वाभावात्तत्राव्याप्तिमाशङ्क्याह---अविभुवृत्तीति। अविभुवृत्तिसंयोगे तु वैजात्यमङ्गीकृत्य तादृशविजातीयसंयोगस्य वेगाद्यजन्यक्रियायां कारणत्वमङ्गीकृत्यापि विभौ क्रियावारणसम्भवेन क्रियासमवायिकारणतावच्छेदकतया मूर्तत्वजातिसिद्धिरविनिगमिकेत्यस्वरससूचनायाह--केचिदिति। तच्चेतीति। चकारसमुच्चेयस्यार्थान्तरस्याभावात्तद्वैयर्थ्यमित्याशङ्कानिरासायाह--तच्चेतीति। चकारसमुच्चेयस्यार्थान्तरस्याभावात्तद्वैयर्थ्यमित्याशङ्कानिरासायाह--चस्त्वर्थ इति। त्वर्थेन चेत्यनेन विभुपरिमाणे पृथिव्यादिसमवेतत्वस्य व्यवच्छेदान्न तद्वैयर्थ्यमिति भावः॥ 25॥ कालादाविति। सर्वमूर्तकर्मकगतिमत्त्वरूपस्य





सर्वगतत्वस्य क्रियारहितकलदवसंभवादिति भावः। ननु परममहत्त्वत्वस्य जातित्वमभिधाय तस्य कारणताद्यनवच्छेदकत्वेन तत्र जातित्वसाधकप्रमाणविरहेण अपकर्षानाश्रयपरिमाणत्वं वा तदिति कल्पान्तरमनुसृतं मूले, तच्चायुक्तं आत्मगतपरिमाणे तादृशजातेः प्रत्यक्षसंभवेन प्रत्यक्षप्रमाणस्यैव तत्साधकस्य

सत्त्वादित्याशङ्कां निरस्यति---अहमित्यादि। महानित्यस्य परमेत्यादिः तेन महानिति प्रतीतौ परममहत्त्वत्वस्याविषयत्वेपि न क्षतिः। यद्यपीत्यादि। नच परमाणुपरिमाणे अणुपरिमाणापेक्षया अपकर्षाभावेपि घटादिपरमाणापेक्षया अपकर्षो वर्तत एव प्रत्यक्षसाधनत्वतदसाधनत्वाभ्यां तयोरप्युत्कर्षापकर्षसंभवादिति वाच्यम्‌। परमाणनिष्ठोत्कर्षापकर्षयोः परिमाविभाजकजात्या स्वसजातीयपरिमाणवधिकतवस्यैव नियमात्‌ कथमन्यथा विभुपरिमाणे परमाणुपरिमाणापेक्षया नापकर्षः क्रियोपयोगित्वतदनुपयोगित्वाभ्यां तयोरप्युत्कर्षापकर्षयोः संभवादिति भाव-. उत्कर्षापकर्षौ गणनिष्ठजातिविशेषौ अयमस्मादुत्कृष्ट इत्यादिप्रतीतबलात्तयोरपि सावधिकत्वस्वीकर इति बोध्यम्‌। महत्परमाणत्वमिति। तथाच परमाणुपरिमाणे अपकर्षानाश्रयत्वसत्त्वेऽपि महत्त्वत्वाभावादेव न परममहत्त्वत्वमिति भावः। बहिःपदमिति। मनोभिन्नत्वमेव बहिष्ट्वं ग्राह्यम्‌। ग्राह्यजातीयति। बहिरिन्द्रियजन्यलौकिकप्रत्यक्षविषयजातिमदिति तदर्थः। संयोगप्रत्यक्षे यावदाश्रयप्रत्यक्षस्य कारणत्वेन तदभावात्‌ कालसंयोगो न प्रत्यक्षविषय इति जातीयपर्यन्तानुधावनमावश्यकमिति,





आवश्यकं च ग्राह्यजातीयत्वववक्षणमन्यथा परमाणुरूपादेरप्रत्यक्षतया तत्राव्याप्तिप्रसङ्गादिति भावः। वक्ष्यत इति। बुद्ध्यादिषट्कमित्यादिकारिकयेति शेषः। द्रव्यत्वमादायेति। यद्यपि विशेषगुणत्वं रूपाद्यन्यततमत्वमेवाग्रे वक्ष्यमाणं तत्र च विशेषत्वगुणत्वयोर्न घटकता तथाप्यत्र विशेषत्वं सामान्यगुणभिन्नत्वं तत्सहितगुणत्वमेव विशेषगुणत्वमित्यभिप्रायेण द्रव्यत्वस्यापि सामान्यगुणभिन्नतया तदादयातिव्याप्तिरमभिहिता। नचैवमपि द्रव्यत्वे बहिरिन्द्रियग्राह्यजातिविरहादेव तदादाय नातिव्याप्तिरिति वाच्यम्‌। द्रव्यत्वपदस्य द्रव्येतरासमवेतार्थकतथा क्रियाया अपि तथात्वेन तामादाय मनस्यतिव्याप्तेरेव तात्पर्यविषयत्वात्‌। अन्यतमत्वस्य भेदकूटावच्छिन्नप्रतियोगिताकबेदरूपस्य गुरुत्वेन सामान्यगुणभेदकूटवत्त्वे सति गुणत्वस्यैव लक्षणघटकतोचितेति

भावः। चक्षुरादेरिति। यद्यपि चक्षुःसंयुक्तात्मसमवायस्य ज्ञाने सत्वात्‌ लौकिकसन्निकर्षाभावादत्यसङ्गतं तथापि चक्षुःसंयुक्तयोग्यसमवायस्यैव सन्निकर्षत्वमावश्यकं अन्यथा परमाणौ चक्षुःसंयोगदशायां तत्समवेतद्रव्यत्वादिप्रत्यक्षापत्तेरिति आत्मनोऽयोग्यत्वाज्ज्ञाने न लौकिकसंनिकर्ष इति भावः। महत्त्वेतीति। ननु घटरूपादौ महत्त्वाभावेपि तत्प्रत्यक्षदर्शनात्परमाणरूपे तदभावेपि तत्प्रत्यक्षं स्यादित्याशङ्कां निरस्यति---लौकिकेति। ग्रहणायोग्यत्वादिति। बहिरिन्द्रियजन्यलौकिकप्रत्यक्षं प्रति उद्भूतरूपत्वेनैव कारणतया कारणतावच्छेदकधर्मवत्त्वस्येव योग्यतरूपत्वादिति भावः।





ननु बहिरिन्द्रियजन्यलौकिकप्रत्यक्षस्वरूपयोग्यत्वं न लक्षणे निवेश्यते किंतु बहिरिन्द्रियजन्यलौकिकप्रत्यक्षिषयगुणत्वन्यूनवृत्तिजातिमत्त्वमेव लक्षणघटकं तथाच तथाविधरूपत्वादिजातेः चक्षुरादिरूपेपि सत्त्वेन न चक्षुरादावव्याप्तिरित्यस्वरसादाह---लाघवाच्चेति। अथवेतीति। नन्वत्र कल्पे आत्मावृत्तित्वं समवायेन आत्मवृत्तितानवच्छेदकधर्मवत्त्वमेव वक्तुमुचितं अन्यथा तस्यात्मवृत्तिभिन्नत्वरूपत्वे सामान्यगुणभेदकूटरूपविशेषत्वनिवेशेन गौरवप्रसङ्गात्‌। इत्थंच विसेषत्वनिवेशनं विनापि कालादावतिव्याप्तिवारणं संभवति कालादिनिष्ठसंयोगेतादृशधर्मवत्त्वाभावादिति विशेषत्वनिवेशनं अनर्थकमित्याशङ्कामपनेतुं तन्निवेशे प्रयोजनान्तरमाह---अत्रचेति। समवायेनेति। बोध्यमिति शेषः। अन्यथा कालिकदिक्कृतविशेषणताभ्यां स्पर्शवतोः कालदिशोरतिव्याप्तिप्रसङ्गादिति भावः॥ 26॥ द्रव्यत्वव्याप्येतीति। यद्यपि द्रव्यत्वमपि द्रव्यत्वव्याप्यमित्युक्तदोपतादवस्थ्यं तथाप्यत्रापि पूर्वोक्तरीतरनुसंधेया अतो न कश्चिद्दोष इति ध्येयम्‌। घटादिव्यावृत्त्य इति।





क्षणिकविशेषगुणवत्त्वस्य लक्षणान्तरताया अन्ते वक्ष्यमाणतया ध्वंसप्रतियोगिविशेषगुणवत्त्वस्य घटादावतिव्याप्तिः तन्निरासायेत्यर्थः। नचे1दानीमपि यद्धटरूपादिकं तृतीयक्षणे नष्टं तत्रातिव्याप्तितादवस्थ्यमिति वाच्यम्‌। अग्रेसमाधास्यमानत्वात्‌। द्वितीयक्षणवृत्तिरिति। स्वद्वितीयक्षणवृत्तिरित्यर्थः। इदंच अपेक्षाबुद्धिव्यतिरिक्तस्थले तत्र तु तृतीयक्षणवृत्तिरित्येव वक्तव्यमिति बोध्यम्‌। वस्तुतस्तु मूले स्वोत्तरवृत्तीत्यस्य स्वाव्यवहितोत्तरवर्तीत्यर्थः। अव्यवहितोत्तरत्वं स्वोत्तरविशेषगुणानुत्तरत्वे सति स्वोत्तरत्वम्‌। स्वोत्तरत्वं च, स्ववृत्तिप्रागभावप्रतियोगित्वमित्येकोक्त्यैवोभयसंग्रहः संभवतीति ध्येयम्‌। अत्रच स्वत्वस्याननुगतत्वेन तत्तद्व्यक्तिविश्रान्त एव कार्यकारणभाव इति तत्तद्व्यक्तिनाशं प्रति तत्तद्व्यक्तित्वेनैव कारणता युक्ता स्वद्वितीयक्षणवृत्तित्वादेरव्यावर्तकत्वात्‌ अनन्तकार्यकारणभावापत्त्या गौरवं चेत्याशयेनाह--**अत्र चेति। स्वाव्यवहितेति**। स्वप्रागभावाधिकरणकालप्रागभावानधिकरणत्वे सति स्वप्रागभावाधिकरणत्वं अव्यवहितपूर्वत्वं, अत्र चापेक्षाबुद्धिद्धितीयक्षणोत्पन्नपुरुषान्तरीयज्ञानादिना तृतीयक्षणे तन्नाशवारणाय स्वसामानाधिकरण्यप्रवेशः, अपेक्षाबुद्धिद्धितीयक्षणे च तत्पुरुषस्य न योग्यविशेषगुणोत्पाद इति सिद्धान्तः। ज्ञानादेः क्षणिकत्ववारणाय द्वितीयसंबन्धप्रवेशः। न व्यभिचार इति। नान्वयव्यभिचार इत्यर्थः। ननु योग्यत्वस्य लौकिकप्रत्यक्षविषयत्वरूपत्वेन निर्विकल्पकस्य स्वोत्तरोत्पन्नज्ञानादिना नाशो न स्यादित्याशङ्कामपनेतुं योग्यतां निर्वक्ति---योग्यत्वं चेति। लाघवादाह---अतीन्द्रयेति।





निर्विकल्पकत्वं तु न जातिः निष्प्रकारकज्ञानत्वस्यैव निर्विकल्पकत्वरूपत्वात्‌ ज्ञानत्वं तुनातीन्द्रियमिति भावः।

रूपादिनाश इति। अत्र व्यभिटचारपदं व्यतिरेकव्यभिचारपरं, रूपसत्वे रूपान्तरानुत्पत्त्या अन्वयव्यभिचारासंभवात्‌। एवमुत्तरत्रापि। पाकजन्यरूपादिना घटवृत्तिगगनादिसंयोगम्य नाशानुत्पादाद्‌ व्यभिचारो बोध्यः। व्यधिकरणानामिति। इदंच समानाधिकरणगुणानामेव नाशकत्वमिति वस्तुगतिमनुरुध्योक्तं व्यधिकरणेच्छया शबदनाशेपि तस्य द्विक्षणावस्थायित्वनिर्वाहेणेष्टापत्तिसंभवात्‌। परंतु अस्मदुक्तैव व्यावृत्तिरिति ध्येयम्‌। उत्पत्तिकालिकेच्छादिनेति। पूर्वक्षणोत्पन्नेच्छादिनेत्यर्थः। यद्यपि स्वस्यैव स्वनाशकत्वापत्तिरेव वक्तुमुचिता तथापि स्वाव्यवहिनपूर्ववर्तित्वस्य गुरुत्वेन तत्स्थाने स्वभिन्नत्वमेव निवेश्य स्वस्य स्वनाशकत्ववारणसंभवादेतावत्पर्यन्तानुधावनमिति मन्तव्यम्‌। अपैक्षाबुद्धिनाशं प्रत्यपि तृतीयक्षणोत्पन्नद्वित्वनिर्विकल्पकव्यक्तीनां तत्तद्व्यक्तित्वेन कारण्त्वे अनन्तकार्यकारणबावापत्त्या गौरवात्तत्रैककारणताया अपि वक्तुं शक्यत्वेन गौरवस्वीकारानौचित्यादित्याशयेनाह--अपेक्षाबुद्धेस्त्विति। एकस्मिन्क्षणे नानाविशेषगुणव्यक्तीनां नाशेन तत्तद्व्यक्तिनाशं प्रति तत्तद्व्यक्तित्वेन कारणत्वकल्पनं बहुतरादिकार्यकारणभावाधिक्यसंपादकं अतो लाघवेन तत्तत्क्षणोत्पन्नयोग्यविभुविसेषगुणनाशं प्रति तत्क्षणोत्तरक्षणवृत्तित्वविशिष्टगुणत्वेनैव कारणता वक्तुमुचितेत्याशयेनाह--एतत्क्षणोत्पन्नेति। नन्वेवमपेक्षाबुद्धेरपि स्वद्वितीयक्षणवृत्तिगुणेन नाशापत्तिस्तथाच द्वित्वनिर्विकल्पकक्षण एवापेक्षाबुद्धिनाशे चतुर्थक्षणे द्वित्वनाशाद्विषयाभावेन तत्क्षणे द्वित्वविशिष्टप्रत्यक्षानुपपत्तिरित्यत आह--अपेश्राबुद्धीत्यादि। विशेषसामग्रीति। तथाच विशेषसामग्रीसहिताया







एव सामान्यसामग्र्याः कार्यौपधायकतया सामान्यसामग्रीसत्त्वेपि द्वित्वप्रत्यक्षरूप विशेषकाणाभावात्तृतीयक्षणे नापेक्षाबुद्धिविनाश इति भावः। नन्वेवं प्रथमकल्पे यज्ज्ञानानन्तरं मुक्तिस्तादृशज्ञानानन्तरं तदात्मनि ज्ञानाद्यनुत्पत्त्या तन्नाशानुपपत्तिः। तद्व्यक्तित्वेन स्वस्यैव नाशकत्वे तस्य क्षणिकत्वापत्तिः। यदिच तदनन्तरमपि तत्र घटादिसंयोगोत्पत्त्या तदेव नाशकमित्युच्यते तथापि महाप्रलयपूर्वतृतीयक्षणोत्पन्नचरमात्मसाक्षात्कारद्वितीयक्षणे गुणोत्पादस्वीकारे क्षणिकगुणानङ्गीकारेण तृतीयक्षणे महाप्रलयानुपपत्तेस्तन्नाशकं दुर्लभमेव। नच चरमात्मसाक्षात्कारेणादृष्टमात्रनाशे कारणाभावेन महाप्रलयानुपपत्तिरिति वाच्यम्‌। महाप्रलयानुरोधेन तत्क्षणस्यैव तज्जनकादृष्टनाशे प्रतिबन्धकत्वोपगमात्‌ इत्यत

आह--चरमज्ञानादिकं त्विति। अत्र कार्यकारणभावानन्त्यप्रयुक्तगौरवं आहुरित्यनेन सूचितम्‌। व्याप्यवृत्तित्वादिति। ईश्वरस्य शरीरविरहेण तदवच्छिन्नत्वासंभवादीति भावः।





न क्षतिरिति। नासंभव इत्यर्थ। चतुःक्षणवृत्तीत्यस्य फलमाह---वृत्त्यन्तं चेति। संग्रहो न स्यादित्यनेन ज्ञानत्वमादायात्मनि लक्षणसमन्वयायैव तृतीयक्षणवृत्तित्वमुपेक्षितम्‌। इच्छात्वमादायैव लक्षणसमन्वयसंभवेन





त्रिक्षणवृत्तीत्यपि शक्यते वक्तुमिति सूचितम्‌। यथाश्रुतार्थकत्वाभिप्रायेणेति। स्वावच्छिन्नज्ञानादिमत्त्वसंबन्धेन शरीरविशिष्टार्थकत्वाभिप्रायेणेत्यर्थः॥ 27॥





मूलस्य न्यूनतामपनेतुमाह---पतनवत्त्वमितीति। बोध्यमित्यस्य क्षितिजलयोः साधर्म्यमित्यादिः। पतनत्वं निर्वक्ति---गुरुत्वेति। नच परमाणूनां सर्वदा पतनापत्त्या प्रकृष्टगुरुत्वस्यैव पतनासमवायिकारणत्वेनाङ्गीकरणीयतया परमाणौ तदभावेन पतनासंभवादव्याप्तिरिति वाच्यम्‌। पतनवद्वृत्तिद्रव्यत्वव्याप्यजातिमत्त्वस्य विवक्षणीयत्वादिति भावः। नन्वेवमप्युल्का पततीति





प्रयोगानुपपत्तिः तेजोरूपोल्कायां गुरुत्वाभावेन पतनासंभवादित्यत आह---उल्केति। लाक्षणिक इति। गमधात्वर्थ इत्यादिः। लाघवमभिप्रेत्याह---वस्तुतस्त्विति। जातिविशेष एवेति। गुरुत्वजन्यतावच्छेदकतयैव तत्सिद्धिरिति भावः॥ 28॥ ननु मूले "यदुक्तं यस्य साधर्म्यं वैधर्म्यमितरस्य तदि"ति समान्यतोऽभिधानमयुक्तं सप्तपदार्थानां साधर्म्ये ज्ञेयत्वादौ तदितराप्रसिद्ध्या तदितरवैधर्म्यत्वाभावादित्याशङ्कामपनेतुं मुक्तावल्यां ज्ञेयत्वादिकं विहायेति पूरयतीत्याह---नन्वित्यादि॥ 29॥ प्राचीनश्लोकमिति। क्वचित्कावलीग्रन्थेयं श्लोको दृश्यते स प्रक्षिप्त एवेति मन्तव्यं एतद्वाक्यस्वसात्‌।





ऐक्यादिति। एकजातीत्यत्वादित्यर्थः। तेन दिक्कालयोः परिमाणादिभेदेपि न क्षतिः। अप्रयोजकत्वादिति। ईश्वरपरिमाणस्याजन्यत्वेन जन्यपरिमाणं प्रति द्रव्यत्वेन कारणत्वेपि तादृशकार्यकारणभावग्रहरूपानुकूलतर्कसहकृतेनोक्तानुमानेन ईश्वरे परिमाणसिद्ध्यसंभवादिति भावः। ननु द्रव्यत्वं यदि परिमाण्व्यभिचारि स्यात्तहिं निरूपाधिकं न स्यादित्यनुकूलतर्कसहकृतेनोक्तानुमानेन ईश्वरेपि परिमाणसिद्धिर्निष्प्रत्यूहैव अन्यथा कालदिशोरपि परिमाणासिद्धिप्रसङ्गादित्यस्वरसादुक्तानमाने स्वरूपासिद्धिमाह---ईश्वर इति। अत एव वेदान्तिनामीश्वरस्य स्वप्रकाशसुखात्मकत्वे विवादोऽपि सङ्गच्छत इति भावः। निरस्तमिति। रूपं घटात्पृथगिति





व्यवहारानुरोधेन पृथक्पदस्य भिन्नार्थकताघ्रौव्येण घटः पटात्पृथगित्यत्रापि तद्विषयकतयैवोपपत्तौ तादृशप्रतीत्या प्रथकत्वरूपगुणान्तरासिद्धिरिति भावः। तथाग्रे व्यक्तीभविष्यतीति। नित्यं विज्ञानमानन्दं ब्रह्मेति आनन्द ब्रह्मणो विद्वान्न बिभेति कुतश्चनेत्यादिश्रुतिभिरीश्वरी नित्यसुखसिद्धेरिति भावः। संख्येति। एको ह वै नारायण इत्यादिश्रुतिभिरीश्वरे नित्यमुखसिद्धेरिति भावः। संख्येति। एको ह वै नारायण इत्यादिश्रुत्या तत्सिद्धिरिति

भावः। संख्येति। एको ह वै नारायण इत्यादिश्रुत्या तत्सिद्धिरिति भावः। ज्ञानेच्छाप्रयत्नास्तु क्षितौ सकर्तृकत्वानुमानेनैव सिध्यन्तीति प्रतिपादितमधस्तात्‌। नचैवमणोरणीयान्‌ महतो महीयानिति श्रुत्या ईश्वरे परिमाणमपि कुतो न सिद्ध्यतीति वाच्यम्‌। महत्त्वाणुत्वयोर्विरुद्धत्वेन एकत्रोभयोरसंभवान्महत्त्वस्य देशकालापरिच्छिन्नत्वरूपतया अणुत्वस्य च सर्वान्तर्यामित्वरूपताया एव प्रकृते वक्तव्यत्वादिति हृदयम्‌॥ 30॥31॥ 32॥ 33॥ 34॥ इति श्रीरामरुद्रभट्टाचार्यविरचितायां मुक्तावलीप्रकाशतरङ्गिण्यां प्रथमस्तरङ्गः॥





 कालादाविति। गन्धनिष्ठकार्यत्वावच्छिन्नकार्यतानिरूपिततादात्म्यसंबन्धावच्छिन्नकालत्वावच्छिन्नकारणतायाः कालेपि सत्त्वादिति भावः। ननु गन्धत्वावच्छिन्नकार्यत्वविवक्षणे नैष दोषः। आवश्यकं च तद्विवक्षणमन्यथा कार्यतायां समवायसंबन्धावच्छिन्नत्वविवक्षणेऽपि गन्धनिष्ठसमवायसंबन्धावच्छिन्नगुणत्वावच्छिन्नकार्यतानिरूपितद्रव्यत्वावच्छिन्नकारणतामादाय जलादावतिव्याप्त्यापत्तिरित्याशयेनादिपदमुपात्तम्‌। तेन च गन्धत्वावच्छिन्नकारणविजातीयादृष्टसंग्रह इति ध्येयम्‌। गन्धवद्वृत्तीत्यादिग्रन्थस्य गन्धवत्त्वमात्रमित्यस्येत्यादिः। द्रव्यत्वव्याप्येति। द्रव्यत्वन्यूनवृत्तीत्यर्थः। तेन द्रव्यत्वस्यापि द्रव्यत्वव्याप्यत्वेन न तदादाय जलादावतिव्याप्तिरेवमग्रेपि द्रष्टव्यम्‌। नाव्याप्तिरिति। अनेन च तादृशघटेऽव्याप्तिवारणाय गन्धवत्त्वस्योक्तरूपस्यैव विवक्षणीयतया तदपेक्षया लाघवेन गन्धसमवायिकारणत्वमेव लक्षणं वक्तुमुचितं तथापि सति पृथिवीत्वावच्छिन्ने स्वरूपयोग्यतारूपकरणतामादाय तादृशघटेपि लक्षणसमन्वयसंभवात्‌। नच द्रव्यत्वव्याप्यत्वं द्रव्यनिष्ठभेदप्रतियोगितावच्छेदकत्वमेव, कारणताशरीरे च गन्धवन्निष्ठाबावप्रतियोगितानवच्छेदकत्वरूपनियमांशस्यानन्यथासिद्धत्वस्य च प्रवेशेन तत्रेव गौरवमिति वाच्यम्‌। अत्रापि नित्यत्वादिघटितगुरुशरीरजातित्वस्य प्रवेशात्‌ विनिगमनाविरहेणापि तस्य लक्षणता दुर्वारैवेति सूचितम्‌। नातिव्याप्तिरिति। एवंचान्यतरत्वमादायातिव्याप्त्यप्रसक्त्या जलपृथिवीद्वित्वमादाय





जलेऽतिव्याप्तिवारणायैव जातिपदमिति विभावनीयम्‌। अयोग्यसाधारण्येनेति। अयोग्यविशेष्यतकत्वेनेत्यर्थः। वैशिष्ट्यं तृतीयार्थः। तत्साधारण्येन अयोग्यपरमाण्वादिवृत्तित्वेनेत्यर्थः। तताच परमाणौ प्रत्यक्षेण न पृथिवीत्वजातिसिद्धिरपि तु तत्रापि गन्धोत्पत्त्या गन्धरूपकार्यहेतुकानुमानेनैव तत्कारणताबच्छेदकपृथिवीत्वजातिसिद्धिरिति भावः। नियतकारणेति। कारणे नियतत्वं जलादिव्यावृत्तत्वमेव। नियम्यत्वं कार्यतावच्छेदकधर्मवत्त्वं, तथाच गन्धं प्रति पृथिवीत्वेनाकारणत्वे कदाचिज्जलादावपि तदुत्पादः स्यादिति भावः। ननु नेयमापत्तिः संभवति पाकजगन्धे विजातीयतेजःसंयोगत्वेन तेजःसंयोगस्यापाकजेचावयवगन्धस्यैव कारणतया तदभावादेव जलादौ गन्धोत्पादासंभवात्‌ वैजात्यस्य पृथिव्यनुयोगिकसंयोग एव स्वीकरणीयत्वात्‌ अन्यथा एकवैजात्यस्य रूपादिजनकतावच्छेदकतया जलादौ रूपोत्पादापत्ते। न च रूपात्मकप्रतिबन्धकसत्त्वादेव न तत्र तदापत्तिरिति वाच्यम्‌। रूपान्तरोत्पादकतावच्छेदकस्यैव पूर्वरूपनाशकतावच्छेदकतया नाशस्यैवापादनीयत्वादित्यस्वरसाद्भावमाह---तथाचेति। कार्यतावच्छेदकत्वनियमादित्यस्य समवायिकारणकार्यतवच्छेदकत्वनियमादित्यर्थ-। तेन गन्धत्वस्य विजातीयादृष्टजन्यतावच्छेदकत्वेऽपि न पृथिवीत्वासिद्धिप्रसङ्गः। व्याप्तिसिद्धिस्तु घटत्वादिकपालत्वादिभ्यां कार्यकारणबावदर्शनादेवेति भावः। ननूक्तव्याप्तौ मानाभावस्तद्भाहकानुकूलतर्काभावादित्यस्वरसात्प्रमाणान्तरं दर्शयति---इदमित्यादि। विलक्षणेति। प्रभादिसंयोगेन रूपनाशानुत्पादाद्विलक्षणेति।





स्ववृत्तिरूपत्वस्येति। रूपत्वस्य तेजःसंयोगप्रतियोगिकत्वे मानाभावात्‌ स्ववृत्तित्वप्रवेशः। परंपरासंबन्धे प्रविशिष्टविशेषणभागस्य सप्रतियोगिकत्वादेव विशिष्टपरंपरासंबन्धस्य सप्रतियोगिकत्वनियमात्तद्वृत्तेराधेयतायाः तेजःसंयोगप्रतियोगिकत्वेन स्ववृत्तिरूपत्वस्य तत्प्रतियोगिकत्वसंभवादिति भावः। स्वसमवायिवृथिवीसमवेतत्वेति। विलक्षणतेजःसंयोगप्रतियोगिकत्वविशिष्टसमवायानुयोगिसमवेतत्वेत्यर्थः। तेन पृथिवीत्वाप्रवेशेऽपि न क्षितिः। तेजःसंयोगप्रतियोगिकत्वविशिष्टसमवायानुयोगित्वस्य तेजस्यनङ्गीकारादिति भावः। तेज इति। विजातीयतेजःसंयोगत्वेनेति शेषः। तेन जलादौ न गन्धापत्तिः वैजात्यस्य पृथिव्यनुयोगिकसंयोग एव स्वीकारादिति हृदयम्‌। प्रत्युक्तमिति। तादृशकार्यकारणभावाभावेपि रूपनाशकतावच्छेदकसंबन्धघटकतयैव तत्सिद्धेरिति भावः। पृथिवीत्वेनेतीति। पाषाणादौ गन्धसत्त्वादिति मूलमसङ्गतम्‌, तत्र तत्साधकप्रमाणाभावादित्याशङ्कानिरासाय





गन्धसत्त्वादित्यस्य गन्धानुमानादित्यर्थकताया आवश्यकत्वेन तत्र हेत्वनुपन्यासे मूलस्य न्यूनतापत्तेरिति भावः। व्यर्थ इति। पाषाणस्य पृथिवीत्व एव लक्षणस्याव्याप्तिः। तस्यापृथिवीत्वे तु तत्र गन्धासत्त्वस्यातिव्याप्तिवारकतया अनुकूलत्वादिति भावः। वस्तुस्थितिमनुरुध्यते। पाषाणस्य पृथिव्यन्यद्रव्यताया अपसिद्धान्ततया लक्ष्यत्वेन तत्राव्याप्तिपरिहारस्यैवोचितत्वादिति भावः। पाषाणारम्भ इतीति। नच पाकजगन्धे गन्धनाशोऽपि कारणमन्यथा गन्धनाशात्पूर्वमेव पाकेन गन्धोत्पादप्रसङ्गादिति कथं निर्गन्धपरमाणौ गन्धोत्पादः संभवतीति वाच्यम्‌। गन्घंप्रति गन्धस्य प्रतिबन्घकत्वेन





प्रतिबन्धकसंसर्गाभावविरहादेव गन्धसत्त्वे तदुत्पादासंभवात्‌। नचैवमपि जलादौ पाकेन पाकजगन्धापत्त्या तद्वारणायैव पृथिवीत्वेन गन्धहेतुता आवश्यिकेति वाच्यम्‌। विजीतीयतेजःसंयोगस्यैव पाकत्वात्‌। जलादिवृत्तिसंयोगे वैजात्यानङ्गीकारादिति भाव। द्रव्यपदमिति। ननु अग्रे ध्वंसत्वेन ध्वंसजन्यत्वं विवक्षणीयं तथाचात्र न व्यभिचारः, प्रत्यक्षं प्रति विषयस्य सामान्यतो विषयत्वेन, विशेषतश्च तत्तद्व्यक्तित्वेन, हेतुतयैवोपपत्तौ मध्यविधानंतकार्यकारणभावे मानाभावादित्यत आह---अथवेति। कायव्यूह इति। झटिति प्रारब्धक्षयार्थ सौभरिप्रभृतीनां युगपदनेकशरीरपरिग्रहः पुराणेषु श्रूयते तादृशकायसमूहे मिथ्याज्ञानजन्यानादिवासनाध्वंसोऽपि हेतुत्वेनाङ्गीकरणीयस्तत्त्वज्ञानरहितानां युगपदनेकशरीरपरिग्रहस्य क्वाप्यननुभवादिति यद्ध्वंसजन्यमित्युक्तौ वासनोपादानानुपादेये कायसमूहे भवति व्यभिचार इति भावः। नवीनमत इति। दण्डप्रागभावध्वंसस्य नवीनमते दण्डरूपत्वानङ्गीकारेण दण्डजन्यघटादौ वक्ष्यमाणव्यभिचारासंभवेन उक्तमेव प्रयोजनं तन्मत इति सूचनाय इदमुक्तम्‌। प्राचीनमते घटेऽपि व्यभिचारस्तदनुपादान इत्याह---दण्डेति। प्रतिबन्धकद्रव्यात्यन्ताभावजन्ये इति। मण्यभावजन्यवह्न्यादावित्यर्थः। प्राचां मत इति। नवीनमते तु प्रतिबन्धकात्यन्ताभावस्यैव कार्यहेतुतया नायं व्यभिचारः संभवतीति भावः। नारकीयशरीर इति। न च निषिद्धाचरणमेव पापद्वारा नरके तदुपयोगिशरीरे च हेतुरिति न व्यभिचार इति वाच्यम्‌। 1स्वानुकूलकृतिमत्त्वसंबन्धेन





निषिद्ध2कर्मणोऽपि हेतुत्वसंभवादिति भावः। दध्नीति। स्थूलदघ्नीत्यर्थः। दुग्धावयवेत्यस्यापि स्थूलदुग्धावयवेत्यर्थः। सिद्धान्तेऽपि दधिद्व्यणुकस्य दुग्धद्व्यणुकावयवजन्यत्वस्वीकारादिति। व्यभिचार इतीति। दघित्र्यणुकस्य दुग्धत्र्यणुकध्वंसजन्यतेव तत्र दुग्धत्र्यणुकावयवदुग्धद्व्यणुकोपादानोपादेयत्वविरहेणेति भावः। द्व्यणुकातिरिक्तेति। इदंच उपादानपदस्य साक्षादवयवपरताभिप्रायेणोक्तं, तदुपादानोपादेयमित्यस्य तदारम्भकपरमाण्वारब्धमित्यर्थकत्वे तु स्थूलदघ्नोऽपि स्थूलदुग्धध्वंसजन्यत्वेऽपि न क्षतिस्तदारम्भकपरमाण्वारब्धत्वस्य तत्र सत्त्वात्‌। परमाणौ तदारम्भकत्वं च तत्सत्ताप्रयोजकसत्तावत्त्वमेव शक्यते निर्वक्तम्‌। अन्यथा स्थूलपाषाणारम्भकावयवोपादेयत्वे भस्मनोऽपि पाषाणत्वापत्त्यविशेषाद्दघिपर्यन्तानुगावने प्रयोजनाभाव एवेति चिन्तनीयमिति। तस्येति। नियमस्तेत्यर्थः। तत्र दघिद्व्यणुके। मानाभावदिति। दुग्धारम्भकपरमाणूनामन्यत्र गमनं दध्यारम्भकतद्भिन्नपरमाणूनामत्रागमनमित्यस्य कल्पनं तत्प्रयोजकविरहेणायुक्तमिति भावः। अन्यथेति। दधिद्व्यणुकस्य दुग्धपरमाणुजन्यत्वे



रामरुद्री

इत्यर्थः। ननु द्रव्यत्वव्याप्यव्याप्यजातेः परमाणुवृत्तित्वे बाधकाभाव एव मान भविष्यतीत्यत आह--दधित्वेत्यादि। जातीतीति। अत्रापि वृत्तित्वं जातिमत्त्वं च समवायेनैव विवक्षिणीयम्‌। अन्यथा जलत्वं पृथिवीत्वं चादाय जलेऽतिव्याप्तितादवस्थ्यात्‌। एवं च जातिपदव्यावृत्तिर्जलपृथिव्युभयत्वादिकमादायैवेति द्रष्टव्यम्‌। अपेक्षेति। रूपनिष्टं द्वित्वं न संख्यारूपं गुणे गुणानङ्गीकारात्‌, अपितु रूपद्वयविषयकापेक्षाबुद्धिविषयत्वरूपं तन्निवेशनीयमिति गौरवमतस्तदघटितं





रूपनाशघटितलक्षणं प्रणिनाय। नाशत्वं च अखण्डोपाधिरूपमेवेति न गौरवमिति भावः। द्वित्वादिघटितत्वेनेत्यादिपदं संपातायातं तदितरभागस्योभयत्र तुल्यत्वादिति ध्येयम्‌॥ 35॥ जातीतीति। अत्रापि पूर्वोक्तमनुसन्धेयम्‌। ननु पृथिवीत्वमपि पृथिवीलक्षणं संभवतीति तत्कथं नोक्तमित्याशङ्कां निरस्यति---अत्र चेति। आचार्यमत इति। व्यापकसामानाधिकरण्यरूपान्वयव्याप्तिज्ञानमेव सर्वत्रानुमितौ कारणम्‌। न चैवमन्वयसहचारज्ञानेन पृथिवीतरेभ्यो भिद्यते गन्धवत्त्वादित्यादावन्वयव्याप्तिज्ञानासंभवात्कथमनुमितिरिति वाच्यम्‌। तत्र व्यतिरेकसहचारग्रहेणैवान्वयव्याप्तिग्रहस्वीकारात्‌। तथाचान्वयसहचारमात्रगृहीतव्याप्तिकत्वमेव केवलान्वयित्वं।





हेतौ व्यतिरेकसहचारमात्रगृहीतव्याप्तिकत्वं केवलव्यतिरेकित्वम्‌। उभयसहचारगृहीतव्याप्तिकत्वमन्वयव्यतिरेकित्वमित्याचार्यमतम्‌, उभयव्याप्तिज्ञानस्यानुमितिकारणतावादिमणिकारमत एव गृहीतान्वयमात्रव्याप्तिमत्त्वादिकं केवलान्वयित्वादिकमिति बोध्यम्‌। पक्षतावच्छेदकस्येति। व्याप्तिग्रहदशायामेवानुमितिग्राह्यस्य पक्षतावच्छेदकसाध्ययोः सामानाधिकरण्यस्य गृहीततया सिद्धसाधनापत्तेरिति भावः। अविरोधादिति। समानाकारिकाया अधिकविषयिण्या अपि तथाविधाया एव सिद्धेरनुमितिप्रतिबन्धकत्वादिति भावः। यद्यपि तथाचायमित्युपनयवाक्यात्पक्षो हेतुमानिति बोधस्यैव प्राचीनैः स्वीकारात्पक्षतावच्छेदकहेत्वोरैक्ये उपनयवाक्याच्छाब्दबोधानुपपत्तिरस्ति तथापि परार्थानुमितावेव न्यायप्रयोगस्यापेक्षणीयतया स्वार्थानुमितिमादायैव लक्षणप्रयोजनसंभवात्‌ उपनयवाक्याच्छब्दबोधासंभवेपि क्षतिविरहात्‌। नवीनमते साध्यव्याप्यहेतुमत्ताबोधस्यैवोपनयजन्यत्वोपगमेन विधेयांशेऽधिकावगाहितया तत्संभवाच्चेति भावः। सुतरामिति। इदमुपलक्षणम्‌। अवच्छेदकावच्छेदेनानुमितिसंभवोऽपि बोध्यः सामानाधिकरण्यमात्रविषयकसिद्धेस्तत्राप्रतिबन्धकत्वदिति दिक्‌॥ 36॥ नन्वयं घट इति प्रतीतेः परमाणुपुञ्जसैवानित्यापृथिव्यवयववतीत्यर्थः। नन्ववयविनि किं मानं, परमाणुपुञ्जैरेवोपपत्तेः। न च परमाणूनामतीन्द्रियत्वाद्‌ घटादीनां प्रत्यक्षं न स्यादिति वाच्यम्‌। एकस्य परमाणोरप्रत्यक्षत्वेऽपि तत्समूहस्य प्रत्यक्षत्वसंभवात्‌ यथैकस्य केशस्य दूरेऽप्रत्यक्षत्वेपि तत्समूहस्य प्रत्यक्षत्वम्‌। न चैको घटः स्थूलइति बुद्धेरनुपपत्तिरिति वाच्यम्‌। एको महान्‌ धान्यराशिरितिवदुपपत्तेः। मैवं। परमाणोरतीन्द्रियत्वेन तत्समूहस्यापि प्रत्यक्षत्वायोगात्‌ दूरस्थकेशस्तु नातीन्द्रियः सन्निधाने तस्यैव







विषयकत्वे मृत्पिण्डेऽपि तथा प्रतीत्यापत्तिस्तत्रापि तत्सत्त्वादित्यतस्तद्व्याच्ष्टे---विलक्षणेति। संस्थानं संयोगः। समूहस्यैकत्वादिति। समूहशब्दार्थोऽत्र तावद्धान्यनिष्ठसंख्याविशेष एव न तु तद्विशिष्टधान्यानि तत्रैकत्वाभावात्‌

प्रत्येकमेकत्वसत्त्वेपि राशिपदप्रयोगानुपपत्तेरिति ध्येयम्‌। संयोगविशेषस्येति। एकधान्यसंयुक्तापरधान्यसंयुक्तान्यधान्यप्रतियोगिकसंयोगस्येत्यर्थः। न संभवतीति। अन्यथा पिशाचादीनामपि परस्परसंयुक्तानां प्रत्यक्षत्वापत्तेरिति भावः। ननु तस्यैवेत्यस्य दूरस्थकेशस्यैवेत्यर्थकत्व एवकारासङ्गतिः सन्निधाने घटादेरपि प्रत्यक्षत्वादत आह---एवकारश्चेति। ननु अदृश्यपरमाणुपुञ्जाद्दृश्यपरमाणुपुञ्जोत्पत्तिर्मूलोक्ता





न सङ्गच्छते परमाणूनां नित्यत्वादित्याशङ्कां निराकुरुते---क्षणभङ्गेति। तथाहि तेषां प्रयोगः यत्सत्तत्क्षणिकं दीपसन्ततिवदिति भावः। अदृश्यस्य दृश्यानुपादानत्वादिति मूलं तत्र यद्यप्युपादानपदं न कारणार्थकं संभवति स्वमतेऽप्यदृश्यादृष्टस्य दृश्यघटादिकारणत्वात्‌, नापि समवायिकारणार्थकं संभवति अदृश्यपरमाणौ दृश्यपरमाणुसमवायिकारणतायास्तैरप्यनङ्गीकारात्समवायेन परमाणो परमाणोर्वृत्तित्वाङ्गीकारे परमाणोरेव सावयवत्वापत्त्याऽवयविनिराकरणानुपपत्तेः। नापि प्रकृत्यर्थकं प्रकृतित्वं हि दर्घ्नो दुग्धादौ स्वजनकनाशप्रतियोगित्वं। तच्च न तेषां मते परमाणुषु संभवति, क्षणभङ्गवादिनां तेषां पूर्वपूर्वव्यक्तित एवोत्तरोत्तरव्यक्तेरुत्पादस्यानुमततयान्तरनाशक्षणव्यवधानस्य





तैरनङ्गीकारादिति माहदसमञ्जसं तथापि त्वन्मत इत्यादिपूरणान्नानुपपत्तिः, तन्मते पूर्वव्यक्तिमात्रस्यैवोत्तरव्यक्तिहेतुतयादृष्टादेः कारणतानभ्युपगमेनोपादानपदस्य कारममात्रार्थकत्वे क्षतिविरहादिति ध्येयम्‌। कारणनैरपेक्ष्यादिति। तथाच त्वन्मतेऽतीन्द्रियत्वं प्रत्यक्षत्वंच स्वाभाविकमित्यतीन्द्रियस्यैन्द्रियकपदार्थोत्पादकत्वे चक्षुरादौ कदाचिद्दृश्यत्वमापादितं मन्मते तु करणबलात्‌ त्र्यणुकस्य प्रत्यक्षत्वेऽपि तदभावाद्द्व्यणुकस्यातीन्द्रियत्वसंभवाददृश्यस्य दृश्यकारणत्वेऽपि न क्षतिरिति भावः। विलक्षणसंयोगेति। विजातीयसंयोगेत्यर्थः। तच्च वैजात्यं चक्षुःपिशाचादिसंयोगव्यावृत्तिमेवाङ्गीकरणीयमतो न तेषां परस्परसंयोगेन प्रत्यक्षत्वापत्तिरिति भावः। एवकारेण तदतिरिक्तमहत्त्वास्वीकारः सूचितः अवयविमात्रस्यैवानङ्गीकारादाकाशकालाद्यप्रत्यक्षपदार्थानामप्यनङ्गीकाराच्च तन्महत्त्वेऽव्याप्त्यसंभवादिति ध्येयम्‌। उत्पत्तिनाशयोः स्वीकारादिति। नचैवं प्रतिक्षणं घटादावुत्पत्तिविनाशप्रत्यक्षापत्तिरिति वाच्यम्‌। घटधाराय दीपकधारावदच्छिन्नत्वेन तत्प्रत्यक्षासंभवात्‌, प्रत्यक्षपुञ्जस्य सजातीयपुञ्जान्तरपूर्वत्वाभावे नाशस्य तादृशपुञ्जान्तरानुत्तरत्वे चोत्पत्तेः प्रत्यक्षसंभवादिति भावः। सिद्धान्तादिति। कपालरूपपुञ्जद्वयाद्धटरूपैकपुञ्जोत्पत्तिरिति सिद्धान्तादित्यर्थः। दिगिति। त्र्यणुक एवावयवधाराया



रामरुद्री

विश्रान्तिरिति दिघितिकारमते त्र्यणुकपुञ्जस्य केशसमूहवत्‌ प्रत्यक्षसंभवेपि नानात्र्यणुकानां तादृशप्रतीतिविषयत्वकल्पने गौरवादेवातिरिक्तावयविसिद्धिरिति सूचितम्‌। महत्त्वापत्तिरिति। अपकृष्टमहत्त्वं प्रति 1स्वाश्रयसमवेतसमवेतत्वसंबन्धेन संख्यायाः कारणत्वादिति भावः। कारणीभूताया इति।

परिमाणोत्कर्षापकर्षप्रयोजिकाया इत्यर्थः। साम्यादिति। साम्यमत्र उभयावयवनिष्ठाभावप्रतियोगित्वमेव, न त्वेकजातीयत्वमवयवधाराया अविश्रान्तत्वे तद्गतसंख्याया एवासिद्धेरिति ध्येयम्‌। संयोगविशेषादिति। मुष्टिपरिमिततूलस्य यथा प्रचयविशेषेण परिमाणतारतम्यमनुभवसिद्धं तथा मेरोरवयवेषु अत्यन्तशिथिलसंयोगान्मेरुपरिमाणस्योत्कर्षः सर्षपावयवेषु च किंचिच्छिथिलसंयोगात्तत्परिमाणस्यापकर्ष इति भावः। संख्याविशेषनियम्यत्वेनेति। यद्यप्यवयवानां संख्यासाम्येपि प्रचयविशेषेण परिमाणतारतम्यमनुभूयते तथापि सर्षपावयवेषु दृढतरसंयोगेनापि परिमाणापकर्षसंभव इत्यत्र तात्पर्यम्‌। वस्तुतो मेरोरवयवेषु सर्पपावयवापेक्षयोत्कृष्टप्रचयाङ्गीकारे सरषपापेक्षया मेरौ मार्दवापत्तिरेव





बाधिकेति विभावनीयम्‌। ननु ध्वंसस्यासमवेतकार्यस्य सिद्धान्तिभिरप्युत्पादाङ्गीकारादापत्तिरियमसङ्गतेत्यत आह---असमवेतभावेति। मूलेऽनेकद्रव्यवत्त्वस्येति। स्वसमवेतसमवेतत्वसंबन्धेन नानाद्रव्यवत्त्वस्येत्यर्थः। नतु समवेतत्वसंबन्धेन तथात्वं तदर्थस्तथासति परमाणुसाधकानुमानस्याप्रयोजकत्वशङकाया





अनिवृत्तेरिति ध्येयम्‌। परम्परयेति। घटो द्रव्यमित्यादिप्रतीतौ स्वाश्रयसमवायत्वसंबन्धेन घटत्वभानमित्यर्थः। आहुरित्यनेन विलक्षणसंयोगविशिष्टत्र्यणुकपुञ्ज एव घटत्वाङ्गीकारे नैष दोष इत्यस्वरसः सूचितः। प्रमाणाभावेनेति। तादृशद्रव्ये इत्यादिः। त्र्यणुकस्य प्रत्यक्षसिद्धतया तदन्यथानुपपत्त्या द्व्यणुकसिद्धिसंभवेपि परमाणुत्रयारब्धद्रव्यादेः सिद्ध्यसंभवादिति भावः। लाघवादिति। नचैवं तस्य त्र्यणुकपदवाच्यत्वानुपपत्तिरिति वाच्यम्‌। अप्रत्यक्षद्व्यणुकवासनावासितैरेव तथा व्यवह्नियमाणत्वात्‌। 'जालसूर्यमरीचिस्थं यत्सूक्ष्मं दृश्यते रजः। प्रथमं तत्प्रमाणानां त्रसरेणुरिति स्मृत' इति स्मृतौ त्रसरेणुपदस्यैव प्रयोगात्‌ तत्पदं च मण्डपादिपदवत्केवलरूढमेव। यद्वा त्रिभिः सहितो रेणुस्त्रमरेणुः हितलोप आर्ष इत्येव तत्रास्तु व्युत्पत्तिरिति भावः। एतदपेक्षयापि त्र्यणुकनित्यतायामेव लाघवं परमाण्वादिकल्पने गौरवादिति ध्येयम्‌। हेतुपरत्वं कार्यपरत्वम्‌। परमाणोर्विषयत्वेपि विषयस्तथेत्यस्य जन्यविषयार्थकतया परमाणोस्तथात्वं नास्त्येव। अतएव कारिकायामग्रेपि "विषयो द्व्यणुकादिस्तु ब्रह्माण्डान्त" इत्येवं वक्ष्यतीति भावः॥ 37॥ योनिजमित्यस्य योनिद्वारा निर्गतमित्यर्थकत्वे





कदाचित्स्वेदजस्यापि योनिद्वारा निर्गमसंभवादतिव्याप्तिरित्याशङ्कापरिहाराय व्याचष्टे---शुक्रेति। पशुमृगादीनामिति। यद्यपि पशुपदस्य लोमवल्लाङ्गूलवद्वाचकतया तेनैव मृगसंग्रहे पृथङ्‌ मृगपदोपादानं व्यर्थं तथापि गोबलीवर्दन्यायेन लाङ्गूलरहितस्यापि मृगविशेषस्य संभवाभिप्रायेण वा तदुपादानमिति बोध्यम्।

विहङ्गमादीत्यादिना पल्लीप्रभृतीनां परिग्रहः। दंशाद्या इति। ननु कृम्यादीनामपि शरीरं शुक्रशोणितमेलनजमेव शरीरमात्रस्य तथात्वादित्याशङ्कायामाह---तच्छरीराणामिति। तेषामिति। देवादिशरीराणामित्यर्थः। नतु कृम्यादिशरीराणामित्यर्थः। उत्तरत्र वक्ष्यमाणप्रमाणस्य तेषामयोनिजत्वसाधकत्वाभावादिति ध्येयम्‌। योनिं विनेति। शुक्रशोणितमेवनं विनेत्यर्थः। कारणमात्रपरमिति। नन्वेवं कार्यमात्रस्यैव कारणं विनाऽसंभवाच्छरीरमात्रस्य कारणं विनानुत्पत्तिकथनं न युज्यत इत्याशङ्कायामाह---शरीरपदमिति। अत्र मनुष्यपदं पश्वादीनामप्युपलक्षकम्‌। ननु मानुषादिशरीरे पृथिवित्वसाधनाय मूले गन्धादिमत्त्वादिति हेतुरुपन्यस्तस्तत्र हेतावादिपदं व्यर्थ केवलगन्धस्यैव पृथिवीत्वाव्यभिचारित्वात्‌। नचादिपदं हेत्वन्तरसूचनायेति वाच्यम्‌। गुणान्तरस्यैव पृथिवीत्वव्यभिचारित्वेन तदसंभवादित्यत आह---गन्धादीत्यादिनेति। तथाच नीलादिहेत्वन्तरसूचनायैवादिपदमिति भावः।





शरीरस्याद्रवत्वेन क्षरणासंभवादाह---स्वेद इतीति। ननु पाको रूपपरावर्तकतेजःसंयोगः स च पृथिवीत्वस्यैव साधको न तु तेजस्त्वस्य पृथिवीभिन्ने पाकानङ्गीकारादत आह--औष्ण्यमितीति। उष्णस्पर्श इत्यर्थः। व्यूहः क्रियेति। यद्यपि क्रियावत्त्वं न वायुत्वसाधकं तस्य पञ्चद्रव्यसाधारणत्वात्‌ तथापि वायोरेव सदा गतिमत्त्वेन क्रियापदस्यात्र सर्वदा क्रियावत्त्वार्थकतया न तेन वायुत्वसाधनानुपपत्तिः। नच सुषुप्तिदशायां शरीरेपि क्रियावत्त्वार्थकतया न तेन वायुत्वसाधनानुपपत्तिः। नच सुषुप्तिदशायां शरीरेपि क्रियाविरहात्स्वरूपासिद्धिरिति वाच्यम्‌। तदानीमपि श्वासादिप्रयुक्तक्रियासत्त्वादिति भावः। चतुर्णामिति। यद्यपि जलपरमाण्वादिसंयुक्तपार्थिवपरमाणुष्वेव घट इव शरीरमुत्पद्यत इति वाय्वन्तत्रयणां तत्र कारणत्वं जलसंबन्धाभावे संश्लेषाभावेनावयव्यनुत्पादादुष्णस्पर्शसर्वदागत्यभावापत्त्या च जलादीनां कारणतासंभवादाकाशसंयोगस्याव्यावर्तकतया कथं तस्य कारणत्वं तथापि निबिडपाषाणादौ भेकादीनामनुत्पत्त्यावकाशविधयाऽऽकाशस्य शरीरकारणत्वमिति मन्तव्यम्। विवेक इति। भेद इत्यर्थः। न चेति।





विनिगमनाविरहेणेति शेषः। तत्क्रियात्वं शरीस्ममवेतक्रियात्वम्‌। सङ्करेणेति। पृथिवीत्वं विहाय शरीरत्वस्य जलशरीरादौ शरीरत्वं विहाय पृथिवीत्वस्य घटादौ उभयोश्च मानुषादिशरीरे सत्त्वेनेत्यर्थः। उपचयः आधिक्यम्‌। तत्रेति। तादृशवायोः प्राणत्व इत्यर्थः। मानत्वादिति। धर्मविशेषेणोत्तमगातिप्रप्तिर्वृक्षस्य जीवशरीरत्वमावश्यकं तच्छरीरिजीवस्यैवोत्तमगतिप्राप्तिसंभवात्‌ जीवांत्मनो भोगायतनस्य च प्राणवत्त्वनियमादिति भावः। मृतशरीर इति। न च मृतशरीरेपि पूर्वं चेष्टासत्त्वात्कथमव्याप्तिर्नहि यदा यस्य चेष्टावत्त्वं तदा तस्य शरीरत्वमिति कालघटितं लक्षणमिति वाच्यम्‌। यत्र मरणानन्तरं





खण्डशरीरान्तरमुत्पन्नं तत्राव्याप्तौ तात्पर्यात्‌ न चेति। यद्यपि हस्तत्वस्य जातित्वाभावेपि

पृथिवीत्वादिकमादायैवातिव्याप्तिः प्रसज्यत एव तथापि पृथिवीत्वादिकमादायैतल्लक्षणे घटादावतिव्याप्तेर्वक्ष्यमाणतया तदादाय व्यवृत्तिप्रदर्शनमनुचितमिति हस्तत्वस्य जातित्वसाधनाय परिश्रमः। नन्वत्र शरीरलक्षणप्रविष्टं चेष्टात्वं यदि शरीरक्रियानिष्ठजातिविशेषस्तदा मन्त्रादिमहिम्ना नोदनं विनापि यत्राचेतने घटादौ क्रियोत्पत्तिस्तत्रापि मन्त्रमहिम्ना घटश्चेष्टत इति प्रयोगात्तत्रापि तादृशजातेरङ्गीकरणीयतया घटत्वमादाय घटादावतिव्याप्तिः। यदि च शरीरक्रियात्वं चेष्टात्वं तदात्माश्रय इत्यतश्चेष्टात्वं प्रकारान्तरेण निर्वक्ति---चेष्टाचेति। परिहारार्थेति। अत्रेष्टत्वं स्वावच्छिन्नेच्छाविषयत्वमनिष्टत्वं स्वावच्छिन्नद्वेषविषयत्वं तेन घटादिक्रियाया अपि कस्यचिदिष्टानिष्टप्राप्तिपरिहारानुकूलत्वसंभवेपि न घटत्वादिकमादायातिव्याप्तिः। तदर्थत्वं च तत्प्रयोजनकत्वं तदनुकूलत्वमिति यावत्‌। नच शरीरे कीदृशजातिमादाय लक्षणं सङ्गमनीयम्‌ पृथिवीत्वादेरतथात्वादिति वाच्यम्‌। मनुष्यत्वादिकमादायैव तत्संभवात्‌। नच मनुष्यत्वमपि न जातिः सिंहत्वादिभिरेव साङ्कर्यादिति वाच्यम्‌। तत्र मनुष्यत्वाद्यनङ्गीकारादिति भावः। अपिनेति। नृसिंहत्वस्य जातित्वे बाधकमेकव्यक्तिकत्वं नतु सांकर्यमिति बोध्यम्‌।





नवशरावेति। ननु रूपाद्यव्यञ्जकत्वं तत्प्रत्यक्षानुपधायकत्वम्। तच्च परकीयरूपाद्यव्यञ्जकगन्धव्यञ्जकजलव्यक्तावक्षतमेवेत्येवकारेण न तत्र व्यभिचारवारणसंभव इत्याशयेनान्यत्र व्यभिचारवारकतां तस्य प्रदर्शयति---मनसिचेति। मध्यान्तमिति। एवकारेण गन्धभिन्नाद्यव्यञ्जकत्वं लभ्यते तच्च न गन्धत्वव्यञ्जकघ्राणेन्द्रियेऽपीति स्वरूपासिद्धिवारणाय मध्यान्तं तत्सहितैवकारेण च गन्धभिन्नरूपाद्यन्यतमाव्यञ्जरकत्वं लभ्यते अतो न गन्धत्वव्यञ्जकघ्राणेन्द्रियेपि स्वरूपासिद्धिरिति भावः।

निरर्थकमिति। व्यभिचारावारकत्वादिति भावः। व्याप्तिग्रहौपयिकेति। व्याप्तिग्रहानुकूलेत्यर्थः। व्यभिचारवारकविशेषणस्य



रामरुद्री

हि हेतौ सार्थस्यं व्यप्तिग्रहानुकूलत्वमेव तथाच मध्यान्तानुपादाने हेतोरेव सत्त्वाप्रसिद्ध्या व्याप्तिज्ञानासंभवेन तस्याप्येतद्व्याप्तिग्रहानुकूलत्वान्न तद्वैयर्थ्यमिति भावः। नन्वत्र हेतौ शब्दाव्यञ्जकत्वप्रवेशो निरर्थक एव आदिपदेन रसगन्धस्पर्शानां ग्रहणेऽपि रसाव्यञ्जकत्वे सति गन्धव्यञ्जकत्वमात्रस्य हेतुतासंभवेन रूपसपर्शयोरव्यञ्जकत्वस्य हेतुघटकत्वे प्रयोजनाभाव इत्यस्वरसात्प्रकारान्तरेण तद्ग्रन्थतातपर्यं वक्तुमुपक्रमते--इदमत्रेति। हेतुत्रय इति। ननु रूपरसस्पर्शशबदघटितत्वेन हेतो श्चातुर्विध्यात्‌ त्रय इत्यसंगतमत आह---शब्देति। कल्पान्तरेति। परकीयत्वाघटितकल्पेत्यर्थः। तथाच तादृशजलस्यापि स्वीयस्पर्शव्यञ्जकत्वात्‌। न तत्र तृतीयहेतौ व्यभिचार इति भावः। अपिशब्देन पूर्वोक्तलाघवसमुच्चयः। यद्वेत्यादिकल्पेऽप्येकत्र हेतौ रूपरसस्पर्शानां त्रयाणामुपादानं व्यर्थमित्यभिप्रायेणाह---तत्रापीति। ननु मूले देहविषययोरेव निर्वचनादिन्दियत्वं जातिरेवेत्याशयो लभ्यते तच्च न संभवतीत्याशङ्क्य समाघत्ते---इन्द्रियत्वमिति। उपभोगेतीति। सुखदुःखसाक्षात्कारः उपभोगस्तत्साधनं तत्प्रयोजक इत्यर्थः।





तत्र घटादेरकारणत्वादिति ध्येयम्‌। कार्यरूपपृथिव्या इति। सा कार्यरूपेतिविवरणादिति भावः। प्रदर्शित इति। तत्रविषय इत्यस्य जन्यविषय इत्यर्थकत्वादिति भावः। यद्यपि सेत्यस्य पृथिवीत्वावच्छिन्नपरत्वेपि न क्षतिः परमाणोर्देहत्वाद्यसंभवेपि विषयतया त्रिविधान्तर्गतत्वसंभवात्त्थापि सा चेत्यत्र चकारस्य जलादीनां त्रैविध्यस्याग्रे वक्ष्यमाणतयार्थान्तरसमुच्चायकत्वासंभवेनैवकारार्थकताया एव स्वीकरणीयतया तस्य च जलादीनामपि त्रिविधत्वेन पृथिव्यतिरिक्तत्रैविध्यव्यवच्छेदकत्वासंभवेन साचेत्यसय कार्यरूपाया एवेत्यर्थकताया आवश्यकत्वादिति भावः। संपातादायातमिति। सर्वमित्यनेनैवाशेषत्वलाभादिति भावः। नन्वदृष्टाधीनत्वमदृष्टजन्यत्वमेव तच्च न घटादिरूपकार्यस्य संभवतीत्याशङ्कते---अत्रेति। व्यभिचारादिति। इदमुपलक्षणम्‌, कालिकदिक्कृतविशेषणाताभ्यां तथात्वेऽपि तत्रैव व्यभिचारो बोध्यः। बोध्येति। गगनेप्यात्मसंयुक्तपवनादिसंयोगसत्त्वेन विभुद्धयसंयोगानङ्गीकारेऽपि क्षतिविरहादिति भावः। अदृष्टजन्यमित्युपेक्ष्यादृष्टाधीनमित्युक्तौ फलं वक्तुमुपक्रमते---इदंत्विति। स्यादिति। तदितरयावत्कारणसत्त्वे





तदभावे कार्याभावरूपव्यतिरेकसहचाराभावादिति भावः। तदुपयोगः अदृष्टोपयोगः। तज्जनकादृष्टाभावे तत्कारणानामेव जननानुपपत्तेरिति भावः। नन्वेवं कार्यमात्रेऽदृष्टस्याऽप्रयोजकत्वमेवेत्याशङ्कामपाकारोति--क्वचिदिति। आदिनौत्पातिकभूकम्पादिपरिग्रहः। अन्यथा कार्यमात्रंप्रत्येव तस्याकारणत्वे। सामग्रीसम्पत्तिरेकत्र सकलकारणतावच्छेदकावच्छिन्नसंबन्धः। अनुपपपत्तेरिति। सामग्रसंपत्तिरूपकार्यजनकत्वस्यैव सामग्रीसंपादकतारूपत्वादिति भावः। त्रैविध्यं विभाजकधर्मत्रयवत्त्वम्‌। परस्परासंकीर्णव्याप्यधर्माणामेव विभाजकत्वादिति भावः। मूले प्रकारान्तरेणेत्यस्य विषयत्वभिन्नदेहत्वादिनेत्यर्थः। उपन्यासः कथनम्‌। शिष्यबुद्धेर्वैशद्यं देहत्वाद्यवान्तरधर्मविषयकत्वं, तदर्थः

तत्प्रयोजकः । यद्यप्येतावता विभागव्याघातो न परिहृतस्तथापि प्रकृते विषयत्वस्य देहेन्द्रियातिरिक्तोपभोगसाधनत्वरूपस्य विभाजकतावच्छेदकत्वोपगमेन न विबागानुपपत्तिरिति मन्तव्यम्‌॥ 38॥ इति पृथिवीग्रन्थः॥ ननु स्नेहजनकतवच्छेदकतया जलत्वसिद्धावपि न तस्य जातित्वसिद्धः शब्दादिकारणतायां कारणतात्वस्य जात्यवच्छिन्नत्वव्यभिचारित्वेन तेन हेतुना जलत्वजात्यवच्छिन्नत्वस्य साधनासंभवादित्याशङ्कायामाह---बाधकाभावादिति। जातित्व इति शेषः। व्यक्त्यभेदादिरूपजातिबाधकविरहादित्यर्थः।





जातित्वमित्यस्याग्रे लाघवादिति शेषः। एतेन कारणतावच्छेदकीभूतं जलत्वं शीतस्पल्शवत्त्वमेव, न जातिः, पदार्थान्तरकल्पने गौरवादिति प्रत्युक्तम्‌। शीतत्वरूपजातिविशिष्टानामनेकेषां कारणतावच्छेदकत्वे गौरवाल्लाघवेन शुद्धजलत्वजातेरेव कारणतावच्छेदकत्वौचित्यादिति ध्येयम्‌। दोषाभावादिति। कालविशेषावच्छेदेन स्नेहवत्त्वावच्छिन्नाधिकरणवृत्त्‌यभावप्रतियोगितानवच्छेदकजलत्वधर्मकत्वरूपकार्यतायाः स्नेहत्वेऽनतिप्रसक्तत्वसंभवादिति भावः। अत्रापीति। स्नेहानुपधायकपरमाणावपीत्यर्थः। तथाऽत्रापि भविष्यतीति। कारणतावच्छेदकजलत्ववत्ता निराबाधा भविष्यतीत्यर्थः। ननु जन्यजलत्वं जन्यत्वविशिष्टजलत्वं विशिष्टं च न जातिरत्यत आह---जन्यजलमात्रेति। जलान्त्यावयविनि जलान्तरजननायोग्यजलावयविनि। न स्यादिति। तादृशजले जनकतावच्छेदकजातिस्वीकारे तस्यायोग्यतैव न स्यादिति भावः। अनुपगमादिति। जलमात्र एव जलान्तरसंयोगेन बृहज्जलजननयोग्यतासत्त्वादिति भावः। जातिसिद्धेरिति। ननु जलत्वस्यापि ताभ्यां विनिगमनाविरह





इत्यत आह---क्लृमिति। विनिगमनाविरहाभावादितीति। कल्पनीयस्य हि कारणतावच्छेदकत्वं धर्मिग्राहकप्रमाणसिद्धं क्लृप्तस्य तु न तथात्वमिति विनिगमकस्यैव सत्त्वादिति भावः। निर्विवादमिति। अन्वयव्यतिरेकाभ्यामित्यादिः। पार्थक्येनेति। इदं च वस्तुगतिमनुरुध्योक्तम्‌। आर्द्रेन्धनत्वेन धूमकारणत्वेऽपि कारणतावच्छेदककोटिप्रविष्टतयैव जलत्वसिद्धिसंभवादित्यवधेयम्। आहुरित्यस्वरसोद्भावनं तद्बीजं तु परमाणुरूपजलसंयोगस्य धूमप्रयोजकत्वे मानाभावेन उक्तयुक्त्य परमाणौ जलत्वासिद्धेरिति। परेत्वित्यादिकं तु स्वानुमतमेव, स्नेहत्वस्यैव जन्यतावच्छेदकत्वसंभवेन जन्यत्वाप्रवेशेऽपि न क्षतिरित्यस्य स्वेनैव पूर्वमुक्तत्वादिति मन्तव्यम्‌। तत्रान्तर्भाव इति ननु द्रव्यत्वव्याप्याव्याप्यत्वमात्रस्य द्रव्यत्वसाक्षाद्व्यापयतारूपत्वे तथाविधरूपत्वमादाय रूपादावतिव्याप्तिरित्यत आह---रूपवदित्यादि।





अवश्योपस्थितिकेति। नैमित्तिकद्रव्यत्ववदवृत्तित्वस्य पृथिवीत्वादिवारणायावश्यमुपात्ततया

द्रवत्वस्यावश्योपस्थितिकत्वेन तत्परित्यज्यानुपस्थितरूपप्रवेशस्यानुचितत्वादिति भावः। रूपघटितेति। तत्र वर्णपदस्य रूपार्थकत्वादिति भावः। यद्यप्येवमपि मूले शुक्लपदस्याप्युपात्तत्वेन तस्य चोक्तलक्षणाघटकतया मूलविरोधो दुर्वार एव तथापि शुक्लुवद्वृत्तित्वं रूपवद्वृत्तित्वं वा प्रवेशनीयमित्यत्र विनिगमनाविरहेण लक्षणद्वये मूलतात्पर्यस्य विवक्षणीयतया न मूलविरोध इति भावः। एवमेवेत्यादि। एकस्मिन्‌लक्षणे शुक्लरूपपदयोरघटकत्वेनापरितोषान्मूले कारिकानुसारिलक्षणान्तरमित्यवधेयम्‌। बोध्येति। वायुत्वमादायातिव्याप्तिवारणाय पटत्वादिकमादाय तद्वारणाय च रूपवद्वृत्तित्वद्रव्यत्वसाक्षाद्व्याप्यत्वयोः प्रवेश





इत्यर्थः। नच पटे नीलादिरूपस्याप्यनुभवसिद्धतयाऽसमानाधिकरणान्तेनैव पटत्वादिवारणसंभवात्‌ शङ्खादावतिव्याप्तिवारणमेव साक्षात्पदप्रयोजनं तथाचैवमेवेति कीर्तनमसङ्गतमिति वाच्यम्‌। नीलपटादिस्थले नीलादिरूपं न पटस्यापि तु नीलयुक्तद्रव्यान्तरस्यैवेति सिद्धान्तात्‌। क्लीबतैवेति। 'गुणे शुक्लादयः पुंसी'त कोशसत्त्वेपि शुक्लं रूपमित्यादिप्रयोगो यथा चिन्तामण्यादौ दृश्यते तथात्रापीत्यर्थः। कोशस्य विशेष्यवाचकपदासमभिव्याहारस्थले एव प्रवृत्तिरिति भावः। द्रव्यत्वेत्यादिमूले शीतस्पर्शक्त्त्वस्य जललक्षणत्वे क्वापि दोषाभावात्तन्निरुक्तिर्न कृतेति मन्तव्यम्‌। शेषमिति। वायुत्वमादायातिव्याप्तिवारणाय मधुरवद्वृत्तीति। शर्करात्वमादायातिव्याप्तिवारणाय साक्षाद्व्याप्येति। जलशर्करोभयत्वमादाय तद्वारणाय जातीतिपदमिति भावः। उपष्टम्भकेति। कालिन्दीजलसंयुक्तेत्यर्थः। इदं तु बोध्यम्‌। कालिन्दीजले नीलत्वप्रतीतावश्रयोपाधिकत्वं आश्रयविशेषसंयोगरूपदोषजन्यत्वमेव मूलग्रन्थकर्तुरभिप्रेतं नतूक्तपरम्परासंसर्गकत्वं तथासति जले नीलत्वस्येव





पृथिवीत्वस्यापि प्रतीतिप्रसङ्गात्‌। नच त्वन्मतेऽपि तादृशदोषबलात्कुतो न पृथिवीत्वप्रत्यय इति वाच्यम्‌। स्फटिकादिस्वच्छंद्रव्ये रक्तपटादिसंयोगबलाद्रक्तत्वाप्रतीतिरेव नतु पटत्वप्रतीतिरिति सर्वानुभवसिद्धमिति पित्तादिदोषस्य पीतत्वमात्रभ्रान्तिजनकतामात्रकल्पनावदत्राप्यनुभवानुरोधेन नीलत्वभ्रान्तिजनकतामात्रस्यैव तादृशदोषे कल्पनीयत्वात्‌ दोषविशेषजन्यत्वादेव विशेषदर्शिनामपि समवायेनैव नीलत्वभ्रान्तः। नहि नीलो घटो नीलं जलमिति प्रतीत्यौर्वैलक्षण्यमनुभवसिद्धमिति कश्चिदुपैतीति। हरीतकीभक्षणस्येत्यादिना हरीतकीभक्षणस्य जलरसव्यञ्जकत्वमुक्तं मूले तत्र च हेतोरनभिधानान्मूलस्य न्यूनतामाशङ्क्य हेतुं पूरयति---व्यञ्जकत्वादीत्यादिना। हरीतक्यामिति। यद्यपि हरीतक्यां मधुररसकल्पनं सिद्धान्ते जले मधुररसकलपनस्थानीयमिति गौरवात्तत्प्रदर्शनमनुचितं तथापि प्रतिवादिना मन्मते कार्यकारणभावस्यैकस्याधिक्यंत्वन्मते जले मधुररसकल्पनस्थानीयमिति यद्युच्यते तदा जलेऽस्माकं तत्कल्पनं भवतो हरीतक्यां मधुररसकल्पनस्थानीयं कार्यकारणभावकल्पनं त्वन्मतेऽधिकमेवेति सूचयितुं तत्कीर्तनमिति





ध्येयम्। अम्लजनकतावच्छेदकपृथिवीत्वस्य जलेऽभावान्नाम्लादिमत्त्वं जलस्येति मूलोक्तं न सङ्गच्छते। शर्करादौ मधुरजनकतावच्छेदकत्वेनापि पृथिवीत्वस्य क्लृप्ततया तदभावाज्जले मधुररसाद्यभावप्रसङ्गादित्याशङ्कते---यद्यपीति। तत्र हरीतक्यां। आवश्यकतयेत्यस्यानुभवानुरोधेनेत्यादिः। जलत्वेनेत्यस्य पृथिवीत्वेनेवेत्यादिः। ननु जम्बीरगतरसस्य जले भानं जलगतरसस्य जम्बीरे भानं वेत्यत्र

विनिगमकं दुर्लभमित्याशङ्कायामाह---शुष्केऽपीति। नचैवं हरीतकीगतमधुररसस्यैव जलेऽपि परम्परया भानस्वीकारेणैवोपपत्तौ जले मधुरो रसोऽपि न स्यादित्यत आह--हरीतक्यामिति। तद्व्यञ्जकश्चेति। हरीतकीमधुररसव्यञ्जकस्त्वित्यर्थः। रसान्तरस्य कषायरसस्य। फलबलात्‌। तत्प्रत्यक्षरूपकार्यबलादत्यर्थः। मानाभावादिति। चित्ररसस्याप्रामाणिकत्वे तत्र चित्ररूप इवावयवगतनानङ्गीकारे क्षतिविरहान्नानारसावयवकद्रव्ये परस्परविरोधेन कस्यापि रसस्यानुत्पत्त्या नीरसैव हरीतकीति समुदायार्थः। नचैवं हरीतकीभक्षणे तस्यापि रसस्य प्रत्यक्षं न स्यादनुभूयते च कषायरसप्रत्यक्षमत आह---रसप्रतीतिस्त्विति। परम्परया





स्वाश्रयसमवेतत्वसंबन्धेन। अपास्तमिति। गङ्गाजले माधुर्यस्य प्रत्यक्षसिद्धत्वादिति भावः। ननु घृतादावपि तदन्तर्गतजलस्यैव स्नेह इति मूलमसङ्गतं घृतादेः पार्थिवत्वेन तत्र जलीयस्नेहासंभवादतः पूरयति---जलस्यैवेत्यादि। जन्यजलत्वमेवेति। जन्यजलमात्रवृत्तिजातिरेवेत्यर्थः। परमाणौ जलत्वसिद्ध्यर्थमाह--तदवच्छिन्नेति। जन्यजलत्वावच्छिन्नेत्यर्थः। समनियतेति। अयमेव





देषो जात्योर्भेदग्रहप्रतिबन्धक इति भावः। अग्रेऽपीति। तेजोनिष्ठजात्योरपि भेदग्रहे प्रतिबन्धकमिदमेवेति भावः॥39॥ षष्ठीसमर्थादिति। प्रथमाया इवेति षष्ठ्यन्ताद्वतिप्रत्यय इत्यभिप्रायेणेत्यर्थः। अग्रेऽपि। तेजोनिरूपणेपि। जलमात्रे केवले जले। स त्विति। तादृशपाठस्त्वित्यर्थः। ऋजुः स्पष्टार्थकः। तदुक्तं नैमित्तिकद्रवत्वमुक्तम्‌। ऊष्मण एव निमित्तत्वप्रतिपादनादिति भावः। तच्च नैमित्तिकद्भवत्वं च। सांसिद्धिकस्यैव तस्य जलत्वव्यञ्जकत्वादिति





भावः। नष्टत्वादित्यस्य करकाया इत्यादिः। मूलेऽदृष्टविशेषेणेत्यस्य दुरदृष्टबलेनेत्यर्थः। प्रतिरोधोऽप्रत्यक्षं तथाच प्रतिबन्धकबलात्‌ द्रवत्वाग्रहे भ्रान्तिरूपैव काठिन्यप्रतीतिरिति भावः॥ 40॥ इति जलग्रन्थः॥

विवक्षणेति।





अवयवनीलाजन्येत्यर्थः। नीलेत्युपलक्षणं पाकेन रक्तादेरप्युत्पत्तेः। अतिप्रसङ्गाभावमुपपादयति---भास्वरत्वमिति। ननु तेजोगतरूपाणामनेकविधत्वात्‌ पीतत्वशुक्लत्वादिना सांकर्याद्भास्वरत्वस्य जातित्वं न संभवतीत्याशङ्कां निराकरोति---शुक्लत्वव्याप्यश्चेति। नच विद्युदादौ भास्वरपीतस्याप्यनुभवात्कथं शुक्लत्वं





तस्येति वाच्यम्‌। तत्रत्यशुक्ल एव पीतत्वभ्रान्तेरेवोपगमादिति भावः। रूपाविषयकेति। नच निर्विकल्पके प्राथमिके घट इति प्रत्यक्षे च रूपविषयकत्वाननुभवात्‌ कथमेतदिति वाच्यम्‌। घटत्वे संनिकर्षदशायां रूपादावपि संनिकर्षस्यावश्यकतया घटघटत्वयोरिव रूपरूपत्वयोरपि समूहालम्बननिर्विकल्पकसय प्राथमिकविशिष्टप्रतयक्षस्यापि रूपत्वविशिष्टवैशिष्ट्यानवगाहिनो रूपविषयकत्वस्यैव स्वीकरणीयत्वादिति भावः। सूचितमित्यस्य वैश्वानरादेरित्यादिपदेनेति शेषः। पार्थिवेति। पाकजपार्थिवरूपेणेत्यर्थः। तस्यैव पाकजत्वात्‌ वैश्वानरे यादृशरूपप्रतीतिस्तादृशं रूपं न काष्ठादिरूपपृथिव्यां पूर्वमनुभूतमतः पाकजत्वं प्रदर्शितमिति ध्येयम्‌। ननु सुवर्णरूपतेजसि नैमित्तिकद्रवत्वसत्त्वं मूले प्रदर्शितं तच्चानर्थकमेव तावताप्यव्याप्तेरपरिहारदित्याशङ्कायामाह---तेनेति। तत्कथनेनेत्यर्थः। तथाच तद्भन्थस्यासंभवपरिहारकत्वमेव। अव्याप्तिपरिहारस्तु उत्तरग्रन्थेनैव करणीय इति भावः। पृथिव्यवृत्तीति। अत्र जातिपदस्य द्रव्यत्वसाक्षाद्व्याप्यजातिपरत्वेऽपि न निस्तार इति सूचनायैव द्रव्यत्वसाक्षाद्व्याप्येत्युक्तम्‌।





जलत्वेत्युपलक्षणं वायुत्वादिकमादाय वायवादावप्यतिव्याप्तिसंभवादिति द्रष्टवयम्‌॥ 41॥ स्पर्शपदमिति। परकीयपदमपि स्वीयस्पर्शव्यञ्जकदीपे दृष्टान्तासिद्धिवारणाय। उक्तरीत्या परकीयरूपव्यञ्जकजले व्यभिचारवारणाय हेतौ सत्यन्तं। गगनादौ तद्वाणाय विशेष्यदलं। घटादौ स्वीयरूपव्यञ्जके तद्वारणाय तत्रापि परकीयते। चक्षुःसंनिकर्षे व्यभिचारवारणाय द्रव्यत्वे सतीत्यपि पूरणीयम्‌। एतत्सर्वं मूलोक्तत्वादुपेक्षितमिति बोध्यम्‌। गोलकमेव चक्षुर्नतैजसमित्युच्छृङ्खलमतं दर्शयति---अत्र केचिदित्यादिना। विषयासंबद्धं विषयसन्निकर्षरहितम्‌। एवकारेण सन्निकृष्टग्राहकत्वं व्यवच्छिद्यते गोलकसंयुक्तस्य चक्षुषाऽग्रहणात्‌। अत्र चक्षुःपदं चक्षुरिन्द्रियत्वेनाभिमतपरं तेन तेजोरूपचक्षुषः स्वमते असत्त्वेपि न पक्षाप्रसद्धिर्नव पार्थिवगोलकस्य च संनिकृष्टग्राहकतायाः तेनाप्यनङ्गीकारेण यदीत्याद्युत्तिरग्रन्थानुत्थितिरिति ध्येयम्‌। अत्र चोत्तकतायाः तेनाप्यङ्गीकारेण यदीत्याद्युत्तरग्रन्थानुत्थितिरिति ध्येयम्‌। अत्र चोत्तरग्रन्थानुसारादघिष्टानासंबद्धग्राहकत्वादिति हेतुरूहनीयः, परं त्वाभिमुख्यमव्यवधानं च ग्रहणे प्रयोजकमित्येतन्मतेऽवश्यमङ्गीकरणीयमन्यथा पृष्ठदेशस्थितानां व्यवहितानां च चाक्षुषापत्तिवारणासंभवात्‌ सिद्धान्तिभिस्तु चक्षुःसंयोगाभावेनैव





वेनैव तद्वारणसंभवान्न तेषामेतत्कल्पनीयं दुरस्थत्वस्य प्रतिबन्धकताकल्पनं तूभयमतेऽपि समानमिति बोध्यम्‌। ननूक्तहेतुरप्रयोजक इत्याशङ्कानिरासाय साध्याभावे हेतुरेव न स्यादिति हेतूच्छित्त्यापत्तिरूपमनुकूलतर्कं प्रदर्शयति---यदीत्यादिना। प्राप्यप्रकाशकारि संनिकृष्टग्राहि। नचैवमिति छेदः। गोलकसंबद्धमात्रग्राहकं नचेति तदर्थः। ग्रहणादित्यन्तस्य चक्षुषेत्यादिः। अत्र प्रदीपप्रभायां वक्ष्यमाण्व्यभिचाररूपारूचिं परिचिन्त्य स्वाघिकपरिमाणवद्‌ द्रव्यग्राहकत्वेनापि चक्षुष्युक्तसाध्यसिद्धिः संभवतीत्याह---किंचेति। यद्यत्संयुक्तमेव यत्संबन्धिफलजनकं तत्तदपेक्षया नात्यन्तन्यूनपरिमाणवदिति सामान्यमुखव्याप्त्यभिप्रायेण दृष्टान्तमाह---न खल्विति। नखरञ्जनिका नखकृन्तनी। तथा चैतद्व्याप्त्यनङ्गीकारे नखरञ्जनिकापि परशुभेद्यं महादार्वपि छिन्द्यात्‌। अत्र च स्वाघिकपरिमाणदारोरपि परशुभेदयत्वदर्शनादात्यन्तिकन्यूनताया निर्वक्तुमशक्यत्वाच्चेत्यस्वरसाद्धेत्वन्तरमाह---शाखेति। तथाच शाखाचन्द्रमसोरेककालीनचाक्षुषजनकत्वेनापि चक्षुषि असन्निकृष्टग्राहकत्वमापदयितुं शक्यमिति भावः। उपसंहरति---एवंचेति। चक्षुषः असन्निकृष्टग्राहकत्वे चेत्यर्थः। नन्विष्टापत्तिरित्याशङ्कायामाह---तच्चेति। तथा चेन्द्रियं नयनमिति कारिकाविरोधापत्तेर्नेष्टापत्तेः संभव इति भावः। अधिष्ठानासंबद्धेति। तथाचोक्तनियमो दीपरूपाधिष्ठानासंबद्धघटादिग्राहिण्यां दिपप्रभायां व्यभिचरित इति भावः। तदभिमानस्य एककालीनत्वभ्रमस्य। कालसंनिकर्षेण अतिसन्निहितकालवृत्तित्वेन। ननु शाखातश्चन्द्रमसोऽतिदूरत्वेन







झटिति चन्द्रचक्षुःसंयोगासंभवात्‌ शाखाचन्द्रमसोश्चाक्षुषयोरत्यन्तसान्नध्यमेव न संभवति येन तुल्यकालताभ्रान्तिः स्यादित्याह---अचिन्त्यो हीति। निर्विक्तुमशक्य इत्यर्थः। लाघवातिशयेन वेगजनकक्रियातिशयेनेत्यर्थः। गुरुत्वाभावरूपलाघवस्य वाय्वाद्यपेक्षयातिशयासंभवादिति मन्तव्यम्‌। यत्‌ यस्मात्‌। प्राचीनाचलः उदयगिरिः। चूडा अग्रं शिखरमिति यावत्‌। मयूखमालिनि सूर्ये। अभिमानो भ्रमः। उदयाचलारोहणग्रहणं किरणप्रसारयोर्वस्तुगत्यैककालीनत्वाभावादिति भावः। वस्तुतस्तु चक्षुरिन्द्रियस्य तैजसत्वसाधकानुमानस्य पूर्वमुक्ततया तत एव गोलकस्य चक्षुरिन्द्रियसय तैजसत्वसाधकानुमानस्य पूर्वमुक्ततया तत एव गोलकसय चक्षुरिन्द्रियत्वं न शङ्कास्पदमपि। नहि सिद्धान्तिभि प्राप्यकारित्वानुरोधेन चक्षुषस्तथात्वमङ्गीक्रियते। अन्यथा रसनेन्द्रियादीनामधिष्ठानातिरिक्तत्वं कथं सिद्ध्येत्‌। यद्यपि घ्राणेन्द्रियस्य पार्थिवत्वादधिष्ठानातिरिक्तत्वे न किंचदपि मानं तथापि नासिकासत्वेपि केषांचिद्गन्धानुपलब्धिदर्शनाद्‌ घ्राणादीन्द्रियमतीन्द्रियमिद्रियत्वान्मनोवदित्यनुमानाच्च तत्सिद्धिरिति ध्येयम्‌। बाह्यालोकोऽत्र न सौरालोकादिपरमाण्वादिस्तदारब्धस्य प्रत्यक्षत्वापातात्‌ किंत्वनुद्भूतरूपवत्तेज एवेति मन्तव्यम्‌। लाघवादित्यस्य परकीयत्वाप्रवेशेनेत्यादिः। पीतरूपवदिति। उपष्टम्भकपार्थिवभागस्येत्यर्थः।





धर्मशास्त्र इति। तोलकपरिमितं सुवर्णं दद्यादित्यादिरूप इत्यर्थः। तादवस्थ्यादिति। अवच्छेदकावच्छेदन साध्यसिद्धेरुद्देश्यतया सामानाधिकरण्येन बाधप्रसङ्गादिति भावः। सामानाधिकरण्येन साध्यसिद्धावपि सुवर्णसय तैजसविषयत्वसंभवेन सामानाधिकरण्येन साध्यसिद्धौ सामानाधिकरण्येन बाधस्यादोषतया सुवर्णपदवाच्यत्वस्य पक्षतावच्छेदकत्वेपि न क्षतिः। शोभनो वर्णो यस्येति व्युत्पत्त्या सुवर्णपदबोध्यो दीपादिरपीति न सुवर्णस्य तेजोविषयत्वसिद्धिरित तु विभावनीयम्। सामानाधिकरण्येन सिद्धसाधनस्येति। यद्यपयुक्तहेत्वधिकरणे अनुमानातपूर्वं क्वापि साध्यनिश्चयेन व्यतिरेकव्याप्तिज्ञानादेवानुमितिरुपगन्तव्या, व्यतिरेकव्याप्तौ च च साध्यसाधनयोः सामानाधिकरण्यं घटकमिति न सिद्धसाधनशङ्कावसरस्तथापि रजतादौ व्यतिरेकेण

सामानाधिकरण्येन अनुमित्युत्तरमन्वयव्याप्तिज्ञानस्यापि संभवात्तदुत्तरं तेनैव रूपेण सुवर्णस्थले अनुमितिरन्वयव्याप्तिज्ञानेनापि संभवतीत्यभिप्रायेणैतदभिहितमिति ध्येयम्‌।





अग्निसंयोगानाश्येत्यस्य अग्निसमवधानाभावेनेत्यादिः। तेन घृतद्रवत्वसामान्यस्यैव अग्निसंयोगनास्यतावच्छेदकाक्रान्ततया तादृशघृतस्याप्रसिद्धावपि अग्नेरसमवधानेन अग्निसंयोगजन्यनाशाप्रतियोगिद्रवत्ववतो घृतस्य प्रसिद्ध्या न क्षतिः। स्वसमानाधिकरणेति। गुणकर्मान्यत्वे सति सत्त्वादित्यादौ सतिसप्तम्याः सामानाधिकरण्यार्थकतायाः, गोषु दुह्यमानासु गत इत्यादौ तस्याः समानकालीनत्वार्थकतायाश्च क्लृपतत्वादिति भावः। अनुच्छिद्यमानद्रवत्वस्य स्वसमवयिसंयोगरूपपरंपरया गगनादिसामानाधिकरण्येन व्यभिचारित्वापत्त्या समवायेन तस्य हेतुतालाभायाधिकरणत्वांशं पूरयित्वा व्याचष्टे---अनुच्छिद्यमानेत्यादि। द्रवपदस्य गुणपरताया अपि संभवेन उच्छिद्यमानो द्रवो यस्य स उच्छिद्यमानद्रवः नोच्छिद्यमानद्रवोऽनुच्छिद्यमानद्रवः तस्य भावस्तत्त्वमिति व्युत्पत्तिलभ्यार्थकतां तत्पदसय निराकरोति---नत्विति। अनधिकरणत्वादित्यस्य पूर्वतनेनेत्यर्थः इत्यनेनान्वयः। अनुकूलतर्कत्वात्‌। सुवर्णं यदि तैजसं न स्यात्तर्ह्येतदागमप्रतपाद्याग्न्यपत्यत्ववन्न स्यादिति तर्कसय सत्वात्‌। स्वसमवायिकारणसमवायिकारणकमपत्यशब्दार्थः जन्यमात्रं न तदर्थः तथासति तस्य कालादृष्टादेरपत्यत्वप्रसङ्गादिति भावः। जातिविशेषमिति। अन्यथा अवयवनाशज1न्यत्वस्य गुरुशरीरस्य जन्यतावच्छेदककोटिप्रवेशेन गौरवापत्तेरिति हृदयम्‌। इत्यपि परास्तमित्यपिना तादृशागनस्य शब्दविधयापि सुवर्णस्य तैजसत्वे प्रमाणता सूचिता। क्षोद इति। यद्यपि पार्थिवभागस्य





तदानीं द्रवत्वाङ्गीकारेऽपि तेजोरूपद्रवद्रव्यान्तरस्य प्रतिबन्धकसय सत्वान्न व्यभिचार इति शक्यते वक्तुं तथापि पार्थिवद्रवत्वनाशप्रतिबन्धकत्वेन जलस्यैव क्लृप्ततया नैमित्तिकद्रवत्ववतस्तेजसोऽनुमानात्पूर्वमसिद्धतया न तत्प्रतिबन्धकसत्तामादाय व्यभिचारवारणसंभवः पार्थिवद्रवत्वनाशप्रतिबन्धकत्वेन द्रव्यान्तरकल्पनं तु परेत्वित्यादिना वक्ष्यमाणं मतान्तरमेवानुसरतीति भावः। तैजससुवर्णेपीति। तत्र वक्ष्यमाणपृथिवीत्वघटितहेतोरभावेन अवच्छेदकावच्छेदेन साध्यसिद्धेरुद्देश्यतया भागासिद्धिप्रसङ्गादिति भावः। अतएव अग्निसंयोगशून्यपीतपार्थिवे साध्यस्य वजातीयद्रवद्रव्यसंयोगस्य, हेतोश्च स्वसमानाधिकरणाग्निसंयोगकालीनपूर्वरूपविजातीयरूपानाधारत्वस्य चासत्वेन बाधासध्योर्वारणाय अग्निसंयोगीति सार्थकम्। अत्र च यत्किंचित्पीतपटादौ साध्यस्योभयवादिसिद्धतया सामानाधिकरण्येन साध्यतायां सिद्धसाधनापत्त्याऽवच्छेदकावच्छेदेनैव साध्यसिद्धिरुद्देश्येति बोध्यम्‌। तेन जलपरमाणाविति। यद्यपि पूर्वहेतावपि जलपरमाणौ व्यभिचारस्तदवस्थ एव तत्रापि पृथिवीत्वस्य हेतुविशेषणत्वे हेत्वप्रसिद्धिरेव पृथिव्यामग्निसंयोगानाश्यद्रवत्वाभावात्तथापि तत्र द्रवत्वपदस्य नैमित्तिकद्रवत्वार्थकत्वोपगमान्न व्यभिचार इति विभावनीयम्‌। विरोधीति। विजातीयरूपप्रतिबन्धकेत्यर्थः। द्रवद्रव्यादन्यत्‌





अदृष्टादिकमित्यर्थः। तत्रासंभवादिति। सांसिद्धिकद्रवत्वस्य तत्राननुभवादिति भावः। वाय्वादाविति। यद्यपि तेजसोऽपि न तत्र रूपं प्रत्यक्षमिति रूपाभावो न वायौ प्रतिबन्धकत्वकल्पनबीजं तथापि पार्थिवरूपनाशे नीरपद्रव्यसंयोगस्य प्रतिबन्धकत्वे क्वापि पार्थिवरूपनाशः पाकेन न स्यात्तस्य सर्वदैव संभवादिति रूपवतो द्रव्यस्यान्यस्यैव तथात्वमङ्गीकरणीयमित्यभिप्रायेणैतदभिहितमित्यवधेयम्‌। तदानीमिति। अन्धकारस्थितिदशायामित्यर्थः। सजातीयग्रहणकृतमिति। रूपत्वेन स्वसजातीयं यत्पीरूपं तत्प्रत्यक्षप्रयोज्यं अग्रहणं प्रत्यक्षविषयत्वाभाव इत्यर्थः। तेजोभिन्नेति। स्वस्मिन्स्वप्रतियोगिकसंयोगानङ्गीकारेण तेजोन्तरासंयुक्ततेजःप्रत्यक्षानुपपत्त्या तथैव कार्यकारणभावस्य स्वीकरणीयत्वादिति भावः। यद्यपि तेजःसमवेतसंयोगत्वेन हेतुत्वे नेयमनुपपत्तिस्तेजस्यपि तत्सत्त्वात्तथापि लाघवात्संयोगसंबन्धेन तेजस एव द्रव्यप्रतयक्षहेतुतायाः स्वीकरणीयतया स्वस्मिन्संयोगेन स्वस्यासत्त्वात्तेजोभिन्नत्वं द्रव्यविशेषणमावश्यकमिति भावः। द्रुत मिति। इदं च जलमध्यस्थमषीक्षोदन्यायेन पीतद्रव्यस्य अद्रवत्वाङ्गीकारस्य ग्रन्थकृत्संमतत्वात्तदभिप्रायेणोक्तम्‌। द्रवत्वस्यापीत्यपिकार उच्छेदादित्यनन्तरं योजनीयस्तथाच जले द्रवत्वसत्वेऽपि तदीयद्रवत्वस्य पार्थिवद्रवत्वपेक्षयातिविलक्षणत्वात्सांसिद्धिकत्वाच्च न जलमित्यर्थः।





पीतरूपवत्त्वाच्च न पृथिव्यन्यदित्याह---पृथिवीत्वस्येति। ननु तर्ह्यग्निसंयोगे कुतो न रूपनाश इत्यत आह---रूपनाश इत्यादि। वदन्तीत्यस्वरससूचनाय। स च पार्थिवस्यापि तदानीं द्रवत्वाङ्गीकारसंभवेन प्रतीतेः प्रमात्वसंभवात्‌ द्रव्यान्तरसंयोगस्यैव अन्यत्र पार्थिवरूपद्रवत्वनाशप्रतिबन्धकत्वेन क्लृप्ततया तत्रैव तादात्म्येन स्वस्य तदुभयनाशप्रतिबन्धकताकल्पनेऽन्यत्रादृष्टकल्पनापत्तेः ग्रन्थकृता पार्थिवस्य द्रवत्वानङ्गीकारेण तदीयद्रवत्वानाशे द्रव्यान्तरसंयोगस्य प्रतिबन्धकत्वाकल्पनाच्चैतन्मते तत्रापि स्वस्य प्रतिबन्धकताकल्पनाधिक्याच्चावगन्तव्यः॥ इति तेजोग्रन्थः॥ अपाकजानुष्णाशीतस्पर्शवन्मात्रेति। पृथिवीत्ववारणाय मात्रपदम्‌। अपाकजानुष्णशीतस्पर्शवद्भिन्ने पार्थिवपरमाणौ पृथिवीत्वस्य वृत्तेस्तद्व्युदासः। अत्रच तादृशस्पर्शवन्मात्रवृत्तित्वं तादृशस्पर्शवद्भिन्नावृत्तत्वमात्रं नतु तादृशस्पर्शवद्वृत्तित्वमपि तत्र घटकं प्रयोजनविरहादात्मत्वादेरपि तादृशस्पर्शवद्भिन्नवृततित्वादेव वारणात्‌। पटत्वादिकमादायातिव्याप्तवारणाय साक्षाद्व्याप्यत्वनिवेशः, तच्च द्रव्यत्वव्याप्यजात्यव्याप्यत्वमात्रं गुणादिवृत्तिजातीनां तादृशस्पर्शवद्भिन्नावृत्तित्वदलेनैव वारणात्‌। वायुपटद्वित्वमादायातिव्याप्तिवारणाय जातिपदम्‌। अपाकजस्पर्शवद्भिन्नावृत्तित्वनिवेशेनैव पृथिवीत्ववारणसंभवेपि जलत्वादीनामवारणादनुष्णशीतस्पर्शवदित्युक्तम्‌। प्रथमस्याधिकाभावदवयावच्छिन्नवृत्तिताद्वयघटितत्वेन आधिक्यादेकाधिकरणाधेयत्वघटितं लघुभूतं





कल्पान्तरमाह---पाकजेति। पृथिवीत्ववारणायावृत्त्यन्तं। जलत्ववारणाय वृत्त्यन्तं। स्पर्शत्वव्याप्यजातिविशेषावच्छिन्नपरमनुष्णशीतपदमिति लाभायैवात्र स्पर्शपदम्‌, अन्यथा उष्णशीतभिन्नज्ञानादिमद्वृत्त्यात्मत्वजातमादायैव अतिव्याप्तेः। पूर्वदले स्पर्शपदं तु समवायेन पाकजवत्वलाभायान्यथा वायोरपि कालिकादिना पाकजस्पर्शवत्त्याऽसंभवापत्तेः, अन्यत्पूर्ववदनुसंधेयम्‌। एतेनेत। वस्तुतस्तु यद्यपीत्यादिना दर्शिताशङ्कानिरासायैव मूले एतेनेत्यादिग्रन्थः। तथाच विजातीयस्पर्शवत्त्वस्यैव वायुलक्षणत्वे न केपि दोष इति मूलाभिप्राय इति युक्तमुत्पश्यमः॥42॥ सिद्धसाधनवारणायेति। इदं च स्पर्शत्वसामानाधिकरण्येन द्रव्याश्रितत्वसाधनाभिप्रायेण, अवच्छेदकावच्छेदेन साध्यसिद्धौ सामानाधिकरण्येन सिद्धेरप्रतिबन्धकत्वात्‌। एवमग्रेपि बोध्यम्‌। शब्दसन्तान इति। यद्यपि वेगवद्द्रव्यसंयोगस्यैव शब्दजनकतया साध्ये स्पर्शवत्त्वविशेषणमनर्थकं शब्दजनने स्पर्शानुपयोगात्तथापि





उक्तानुमानेनैव वायोः स्पर्शस्यापि सिद्ध्यर्थं तदुपात्तम्‌। साध्ये व्यर्थविशेषणत्वस्यादोषत्वादिति ध्येयम्‌। यत्तु गगनादिसंयोगहेतुकत्वसिद्ध्याऽर्थान्तरतावारणाय स्पर्शवदिति। नन्वेवमपि तेजस्संयोगहेतुकत्वसिद्ध्याऽर्थान्तरता तदवस्थैवेत्यस्वरसादाह वेगवदिति। तन्न। वेगपदं चात्र द्रव्यान्तरक्रियाजनकवेगपरंतेन तेजस्यपि वेगसत्वेन तदुपादानेऽपि नार्थान्तरतापत्तिरेवं च स्पर्शवत्त्वोपादानं वायौ स्पर्शसिद्ध्यर्थमेवेत्यवधेयम्‌। अस्मदाद्यनधिष्ठितेति। प्रयत्नवदात्मसंयोगाप्रयुक्तद्रव्यघृतित्वादित्यर्थः। नौकाघृतीति। जलस्थद्रव्यघृतिवदित्यर्थः। जलादिगतेति। इदं चावच्छेदकावच्छेदेन साध्यसिद्धेर्नोद्देश्यता किंतु सामानाधिकरण्येनेत्यभिप्रायेण। अन्यथा तादृशतृणादिघृतौ साध्यस्य सिद्धावपि वायुमात्राधिष्ठिततृणादिघृतावेव साध्यसिद्ध्यापि वायुसिद्धिसंभवेनावच्छेदकावच्छेदेन साध्यसिद्धेरुद्देश्यत्वे प्रयोजनाभावादिति भावः। नभसीति। वायुभिन्नस्पर्शवदनघिष्ठितेति तदर्थः। नभःसंयुक्तार्थकत्वे जलस्थतृणादिघृतिव्यावर्तनासंभवादिति मन्तव्यम्‌। प्रयत्नवदिति। परमेश्वरघृतपृथिव्यादिलोकघृत्यादावित्यर्थः। नत्वस्मदादिघृतघटादिघृत्यादाविति तदर्थः संभवति। तत्रास्मदादिहस्तादिरूपतादृशद्रव्यसंयोगहेतुकत्वरूपसाध्यस्यापि सत्वेन व्यभिचाराप्रसक्तेरिति ध्येयम्‌। कर्मणा





वायुसिद्धिप्रकारणाह---एवमित्यादिना। पार्थिवाभिघातजन्यतृणादिकर्मणि सिद्धसाधनवारणायान्तरेणेत्युक्तं। साध्ये स्पर्शवत्त्वोपादानप्रयोजनं पूर्ववदेव। चेष्टात्मकक्रियायां व्यभिचारवारणाय हेतौ विजातीयेति। विलक्षणेति तदर्थः। वेगाजन्यत्वे सति चेष्टाभिन्नत्वमेव प्रकृते वैलक्षण्यं नतु जातिविशेषः। अवच्छेदकतासंबन्धावच्छिन्नयत्नगतकारणतानिरूपितकार्यतावच्छेदकतया चेष्टायां जातिविशेषसिद्धिसंभवेपि अचेतननिष्ठक्रियासु तत्साधकप्रमाणाभावात्‌। नच स्पर्शवद्द्रव्याभिघातजन्यतावच्छेदकतयापि अचेतनक्रियासु जात्यन्तरसिद्धौ बाधकाभावइति वाच्यम्‌। तथासति धूमादिपरामर्शजन्यतावच्छेदकतयापि अनुमितौ जातिविशेषाणां सिद्धिप्रसङ्गाद्धूमादिलिङ्गकानुमितित्वस्यैव तत्कार्यतावच्छेदकतया सर्वैरुपगमेनेष्टापत्त्यसंभवात्प्रकारन्तरेण कार्यकारणभावोपपत्तावत्तिरिक्तजातिकल्पनानौचित्यात्‌ तत्तदनन्तक्रियाव्यक्तिभेदस्य दुर्ज्ञेयतया चेष्टत इति प्रतीतौ विलक्षणतया च चोषटात्वजातिकारिकास्थपूर्वपदस्याव्यवहितपूर्वार्थकत्वे तेजसि नित्यत्वादेः कारिकायां कण्ठतोऽनुक्तेरसङ्गतिरित्यतस्तदर्थमाह---जलवदिति। ननूक्तमित्यसङ्गतं कारिकायां वायोर्नित्यतादीनामनभिघानादित्यतस्तदर्थमाह---बोध्यमिति।





तेषामिति। लोभादीनामित्यर्थः। संयोगिद्रवयत्वेन शरीरसंयुक्तद्रव्यत्वेनेत्यर्थः। द्रव्यद्वयस्यैव संयोगसंभवाल्लोम्नो न शरीरत्वमिति द्योतनाय शरीरसंयुक्तत्व्नाभिधानम्। यद्यप्येवमपि पुरीतति शरीरावयवनाडीविशेषे त्वगिन्द्रियाभावेन तस्यैवमपि न देहव्यापकतासंभवः सुषुप्तिकाले ज्ञानवारणानुरोधेन पुरीतति तदनङ्गीकारात्तथापि देहव्यापकत्वं यावद्देहावयववृत्तत्वमेव विवक्षितं तच्च पुरीतति त्वगिन्द्रियाभावेऽपि स्वप्नजनकमध्यस्थनाडीविशेषस्यैव पुरीतत्त्वाङ्गीकारेणाक्षतमेव। पुरीतत्प्रदेशस्य नाज्यवयवत्वेपि शरीरावयवत्वाभावात्‌। नच शरीरव्यापकत्वे शरीरनिष्ठप्रतियोगिव्यधिकरणाभावाप्रतियोगित्वमेव तथाच पुरीततः शरीरावयवत्वेपि तदवच्छेदेन शरीरवृत्त्याभावप्रतियोगित्वेपि त्वगिन्द्रियस्य न शरीरव्यापकत्वानुपपत्तिरिति वाच्यम्‌। तथासति केशादीनां शरीरावयवत्वेपि क्षतिविरहेण ग्रन्थकृतां तेषां द्रव्यान्तरताव्यवस्थापनस्य वैफल्यापत्तेः। परेतु मिद्धान्तर्नभोभाग एव पुरीतत्‌। गगने त्वगभावादेव तत्र मनसोऽवस्थानदशायां ज्ञानानुत्पादः। एतदभिप्रायेणैव "रे रे मानस् पालितं प्रति जनुर्देहान्तरे त्वं सदा तस्मात्कृष्णपदां वुजे क्षणमपि प्रस्थयतां रे मनः। इत्थं प्रार्थितमानसं निजगृहप्रध्वंसशङ्काकुलं मिद्धामध्यवियद्गतं न च गतं तत्पादपङ्केरुहं" इति प्राचीनपद्यमपि सङ्गच्छत इति प्राहुः। सहजावरणं स्वाभाविकावरणं चर्मरूपम्‌। कालादाविति। यद्यपि स्पार्शनत्वावच्छिन्नजन्यतानिवेशे न कालादावतिव्याप्तिः आवश्यकश्च लक्षणे तादृशजन्यतानिवेशः। अन्यथा जन्यमात्रस्य कालोपाधितामते चक्षुष्यतिव्याप्तितादवस्थ्यात्‌। नच प्रलये क्रिययैव क्षणघटिकादिव्यवसथा वाच्या, तत्र तदनङ्गीकारे





पुराणप्रसिद्धसृष्टिप्रलयकालयोरेकप्रमाणत्वस्य असंभवात्‌ प्रलये दिक्कालविभागौ नास्तीत्यस्य महाप्रलयपरत्वात्‌। तथाच महाप्रलयोपाधित्वस्य ध्वंसे स्वीकारेपि तदतिरिक्तक्रियाभिन्नजन्यमात्रे कालोपाधित्वकल्पने बीजाभावान्मतमेतदसङ्गतमिति वाच्यम्। तथासतीदानीन्तनदिनाद्युपाधित्वस्यानन्तक्रियाव्यक्तिषु कल्पने गोरवात्‌ जन्यमात्रस्य तथात्वे तु दिनमात्रस्थाय्येकघटादिव्यक्तेरेव तथात्वसंभवेन लाघवस्यैव तन्मूलतासंभवेन तादृशमतस्य सङ्गतत्वात्‌ तथापि त्वक्संयोगादावतिव्याप्तिवारणायैव इन्द्रियपदमिति ध्येयम्‌। मूले इन्द्रियं त्वगित्यसङ्गतं त्वचश्चर्मरूपस्य इन्द्रियाधिष्ठानत्वादत इन्द्रियपदपूरणेन तस्य त्वचि स्थितमिन्द्रियमित्यर्थकतामाह---त्वगिन्द्रियमिति। मध्य इतीति। तत्सहितैवकारेण रूपाद्यव्यञ्जकत्वस्यैव लाभेन स्पर्शत्वव्यञ्जकत्वेऽपि त्वगिन्द्रियस्य न स्वरूपासिद्धिरिति भावः। बोध्यमित्यस्य विशेषणमित्यादिः॥ 43॥ हृदि प्राण इत्यादेः हृन्मात्रावच्छिन्न इत्यादिरर्थः। यथाश्रुते व्यानस्यापि प्राणत्वापत्तिः। समुन्नयनमुद्दीपनं वह्नेर्वायुसखत्वेन वायुसहकारेणैव तदभिवृद्धिरिति भावः। वितननादन्नरसस्य विस्तारणादित्यर्थः॥ इति वायुग्रन्थः॥ ननु आकाशनिरूपणावसरे आकाशत्वं न जातिरित्येव





वक्तव्यं कालत्वदिकत्वयोस्तत्त्न्निरूपणावसरएव जातित्वनिषेधौचित्यात्‌ तत्किं मुक्तावल्यामिदानीमेव त्रयाणां जातित्वनिराकरणमारभ्यतइत्याशङ्कायामाह---कालत्वमित्यादि। अग्रे तत्तन्निरूपणावसरे। तथाच न जातिरित्यस्य वारत्रयलेखने ग्रन्थगौरवं स्यादिति भावः। तदित्यव्ययं तस्मादित्यर्थः। ननु तथाप्यसङ्गताभिघानं दुर्वारमेवेत्यत आह---परसङ्गादिति। स्मृतस्योपेक्षानर्हत्वं प्रसङ्गः एकहेतुकानुमितविषयत्वेन तयोरपि स्मृतत्वादिति भावः। तथाच प्रसङ्गसङ्गत्या तदभिधानान्नार्थान्तरतापत्तिरति बोध्यम्‌। मूले आकाशादीनामेकव्यक्तिकत्वादिति आकाशत्वादेर्जातित्वाभावे हेतुरुक्तस्तत्र हेतुसाध्ययोर्वैयधिकरण्यमाशङ्क्य हेतुं पूरयति---अनेकेति। यद्यपि आकाशादीनामाकाशत्वादिकमेकव्यक्तिकत्वान्न जातिरित्यन्वयः तत्रच एकैव व्यक्तिराश्रयो यस्येति बहुव्रीहौ कप्रत्ययः तस्य भावस्तत्त्वं तस्मादित्यर्थः। आश्रये एकत्वं च स्वप्रतियोगिवृत्तिद्रव्यवभाजकोपाधिमत्त्वस्वाश्रयत्वोभयसंबन्धेन भेदविशिष्टो यस्तदन्यत्वं एतादृशविशिष्टो घटादिर्नत्वाकाशादिः तदाश्रयकत्वं तदाश्रितत्वमिति यावत्‌। एवंरीत्या मूलोक्तहेतुरपि परिष्कर्तुं शक्यस्तथापि एतादृशहेतौ गौरवमालोचयताऽनेकानुयोगिकसमवायप्रतयोगिकत्वाभावरूपहेतुः पूरितः। अनेकत्वं नैकत्वभिन्नसङ्ख्या तथासति गुणे गुणानङ्गीकारेण गुणत्वजातावपि तथाविधसङ्ख्यावदनुयोगिकसमवायप्रतियोगिकत्वाभावसत्त्वेन व्यभिचारापत्तेः किंतु अपेक्षाबुद्धिविशेषविषयत्वं

तच्च यद्यपि अपेक्षाबुद्धीनामननुगतत्वादननुगतं यत्किंचिदेकबुद्धिव्यक्तिविषयानुयोगिकसमवायप्रतियोगिकत्वाभावस्य घटत्वादिजातिसाधारण्येन हेतुत्वमसंभवदुक्तिकं तथापि स्वप्रतियोगिसमवेतत्वस्वाश्रयसमवेतत्वोभयसंबन्धेन भेदविशिष्टान्यत्वादित्यर्थे तात्पर्यान्न दोषः। एतावतापि द्रव्यविभाजकोपाधिघटितमूलोक्तहेत्वपेक्षया लाघवानपायात्‌। अत्रच लाघवात्समवेतत्वाभावस्यैव हेतुता युक्तेति नाशङ्कनीयम्‌। शब्दसमवायिकारणत्वापेक्षया लाघवेन शब्दस्यैव आकाशत्वरूपतया स्वरूपासिद्धिप्रसङ्गादित्यवधेयम्‌।





वैयधिकरण्यमितीति। इदंच एकव्यक्तिरेवैकव्यक्तिकं तस्य भावस्तत्त्वमिति व्युत्पत्त्या एकव्यक्तिकत्वादित्यर्थपर्यवसितं मूलोक्तं तत्रच द्रव्यत्वादेरप्येकव्यक्तिकत्वेन व्यभिचारापत्त्या आकाशादीनामित्येकव्यक्तिकत्वादित्यनेनान्वितभित्यभिप्रायेणोक्तं यथोक्तार्थकत्वे वैयघिकरण्याभावात्‌। नचैवमिदानीं तादृशार्थकैकव्यक्तिकत्वादित्यस्य हेतुत्वसंभवान्मूले तदुक्तवैयर्थ्यमिति वाच्यम्‌। हेतुसाधकत्वेनैव तदुपन्यासादिति भावः। इत्थं चेति। वैशेषिकपदस्याकाशे विशेषगुणान्तरव्यवच्छेदपरत्वे चेत्यर्थः। सावधारणमिति। शब्द एवेत्येवकारसहितमित्यर्थः। तथासत्येवोक्तार्थलाभसंभवादिति भावः। विशेषगुणत्वेति। विशेषगुणत्वस्य शब्दे सिद्ध्यनन्तरमेव वक्ष्यमाणरीत्याऽऽकाशसाधकवक्ष्यमाणहेतोः शब्दे सिद्धिसंभवादिति भावः। आकाशे प्रमाणप्रदर्शनरूपता तमिति। घटादाविति। त्वगिन्द्रियजन्यलौकिकप्रत्यक्षविषयघटत्वादिजातितिसत्यन्तार्थः। घटः शब्दावच्छेदक इति शब्दांशे अलौककविषयताशालिचाक्षुषं प्रति शब्दस्यापि स्वरूपयोग्यतया स्वरूपासिद्धिवारणाय लौकिकत्वनिवेशः। तादृशप्रत्यक्षाविषयत्वोक्तौ चक्षुस्संयोगाद्यभावेन तादृशप्रत्यक्षाविषयघटादौ व्यभिचारतादवस्थ्यमतः स्वरूपयोग्यताप्रवेशः। सा च "उद्भूतरूपं नयनस्य गोचर"





इत्यादिना परिगणितानामेवेति भावः। बहिरिन्द्रियग्राह्येति। वहिरिन्द्रियग्राह्यत्वं बहिरिन्द्रियजन्यलौकिकप्रत्यक्षविषयत्वं। आत्मनि व्यभिचरवारणाय लौकिकत्वनिवेशः। अथात्मनि बहिरिन्द्रियग्राह्यद्रव्यत्वादिजातिसत्त्वाद्व्यभिचारो दुर्वारएव। न च सत्यन्तं जातावेव विशेषणमस्तु तथा च द्रव्यत्वस्य चक्षुर्ग्रहणयोग्यत्वान्न तदादायात्मनि व्यभिचार इति वाच्यम्‌। तथासति चाक्षुषाविषयत्वोक्त्यैव सामंजस्ये योग्यताविशेषनिवेशनवैयर्थ्यापत्तेः। चाक्षुषविषयबहिरिन्द्रियग्राह्यगुणावृत्तिजातौ मानाभावेन तादृशजातिमादाय व्यभिचाराप्रसक्तेरिति चेन्मैवं। बहिरिन्द्रियग्राह्यजातिमत्त्वादित्यस्य बहिरिन्द्रियग्राह्यत्वे सति जातिमत्त्वादित्यर्थकतया आत्मनि व्यभिचारानवकाशात्‌ शब्दध्वंसादौ व्यभिचारवारणायैव जातिमत्त्वस्य सार्थकत्वाच्च। न चैवं भागासिद्धिरिति वाच्यम्। बहिरिन्द्रियाग्राह्यशब्दसंभवेपि शब्दत्वसामानाधिकरण्येन अष्टद्रव्यातिरिक्तद्रव्याश्रितत्वसिद्ध्याप्याकाशसिद्धिसंभवेन शब्दत्वावच्छेदेन गुणत्वसाधने प्रयोजनाभावेन सामानाधिकरण्येन गुणत्वसिद्धेरुद्देश्यत्वात्सामानाधिकरण्येन साध्यसिद्धेरुद्देश्यतायां भागासिद्धेरदोषत्वात्‌। रसत्वादिव्यावृत्तये रसत्वादौ हेतोरभावज्ञानायेत्यर्थः। अन्यथा चक्षुर्ग्रहणायोग्यत्वे सति रसनेन्द्रियग्राह्ये रसत्वे गुणत्वाभावेन व्यभिचारापत्तेरिति भावः। शब्दे गणत्वानुमानस्य प्रकृतोपयोगितां दर्शयति---एतच्चेति। द्रव्यसमवेतत्वानुमानस्य फलमाह---एतदनुमानेनेति। विशेषाभावसहकृतसामान्यहेतुकानुमानं परिशेषानुमानं। स्पर्शवद्द्रव्यविशेषस्य गुणो नेति साधने पृथिव्यादियत्किंचिद्द्रव्यविशेषगुणत्वाभावसिद्धौ उद्देश्यभूतस्पर्शवद्द्रव्यसामान्यविशेषगुणत्वाभावासिद्धिरतो व्याचष्टे---न स्पर्शवत इत्यादि। अपाकजत्वे सत्यकारणगुणपूर्वकप्रत्यक्षस्य





विषयत्वादत्यस्य हेतुत्वे कारणगुणपूर्वकरूपादौ व्यभिचारः आत्मनः कारणाभावेन प्रत्यक्षमात्रस्यैवाकारणगुणपूर्वकत्वादतस्तदर्थमाह---अकारणेति। पाकजेतीति। पाकजत्वोक्त्यैव कारणगुणजन्यत्वाबावलाभेनाकारणगुणपूर्वकत्वे सति प्रत्यक्षत्वरूपहेतुप्रतिपत्तिसंभवादिति भावः। अत्रोपेक्षेति। अत्र प्रत्यक्षत्वदलव्यावृत्तिप्रदर्शने। उपेक्षा तेषामग्रहणम्‌। तत्प्रत्यक्षत्वात्तज्जन्यप्रत्यक्षविषयत्वादित्यर्थः। प्रमाणं

स्यादिति। शब्दस्य सामान्यगुणत्वे अष्टद्रव्यानाश्रितत्वरूपविशेषणासिद्धिप्रसङ्गात्कर्मजसंयोगादौ व्यभिचारेण उक्तहेतुना स्पर्शवद्गुणभेदसाधनासंभवेन स्पर्शवद्विशेषगुणभेदसाधने च स्पर्शवतां सामान्यगुणत्वसंभवादिति भावः। लौकिकप्रत्यासत्त्येति। इदं च गुरुत्वत्वादेरप्युपनयसन्निकर्षेणेन्द्रियग्राह्यत्वमादाय व्यभिचारवारणाय। द्वितीयमपि एतादृशपदं शब्दस्पर्शयोरप्युपनयसन्निकर्षेण चक्षुर्ग्राह्यतया असिद्धिवारणायैव। द्वीन्द्रियेति। जातौ तत्तदिन्द्रियग्रहणयोग्यत्वं तत्तदिन्द्रिययोग्यवृत्तित्वमेव द्वीन्द्रियपदं तु विजातीयेन्द्रियद्वयपरं बोध्यम्।





अन्यथा रूपादीनामपि चक्षुर्द्वयग्रहणयोग्यतया द्वीन्द्रियग्रहणायोग्याप्रसिद्धेः। यद्यपि संख्यात्वादीनां सर्वासामेव जातीनां कालभेदेन पुरुषभेदेन च द्वीन्द्रियग्राह्यतया द्वीन्द्रियाग्राह्यत्वे सतीत्येव वक्तुमुचितं योग्यतानिवेशे प्रयोजनाभावात्तथापीन्द्रियद्वयजन्यत्वस्य क्वाप्यसंभवेनाप्रसिद्ध्यापत्त्‌या तथा नोक्तम्‌। न च स्वात्मकेन्द्रियजन्यग्रहविषयत्वस्वभिन्नविजातीयेन्द्रियजन्यग्रहविषयत्वोभयसंबन्धेनेन्द्रियविशिष्टत्वरूपं द्वीन्द्रियग्राह्यत्वमनुगतं निर्वक्तुं शक्यमिति वाच्यम्‌। जन्यत्वादिप्रवेशेनैतस्यातिगुरुत्वादित्यभिप्रायात्‌। न चेन्द्रिययोग्यत्वमपि तज्जन्यलौकिकप्रत्यक्षविषयवृत्तित्वमेवेति आधेयत्वमधिकमेव योग्यतानिवेशपक्ष इति वाच्यम्‌। चक्षुर्योग्यत्वमुद्भूतरूपाद्यन्यतमत्वं त्वग्योग्यत्वमुद्भूतस्पर्शाद्यन्यतमत्वमेवंरूपत्वादिन्द्रिययोग्यतायाः अन्यतमत्वं च भेदकूटावच्छिन्नभेदस्तस्य च तत्तद्व्यक्तित्वेनैव योग्यताघटकत्वोपगमेन लाघवानपायादिति ध्येयम्‌। सांसिद्धिकेति। तथाविघद्रवत्वत्वस्नेहत्वयोस्त्वक्चक्षुरुयग्राह्यत्वाद्धर्माधर्मभावनानामतीन्द्रियत्वान्न तेषु हेतुसत्त्वमिति भावः। हेत्वन्तरेणैवेति। एते पञ्च विशेषगुणाः स्थितिस्था1पकान्यत्वे सति विभिन्नद्रव्यविभाजकोपाधिमद्व्यक्तिद्वयवृत्तितानवच्छेदकगुणत्वव्याप्यजातिमत्त्वात्सुखवदित्येवमनुमानं बोध्यम्‌। पूर्वोक्तानुमाने स्पर्शवद्विशेषगुणत्वाभावसाध्यकानुमाने। हेतोरसिद्धिप्रदर्शनार्थमित्यस्य





पक्ष इत्यादिः। चक्षुष इति। नीलं नभ इति चाक्षुषभ्रमात्प्रमेत्युक्तम्‌॥ 44॥ अतिगौरवमिति। विनिगमनाविरहेण नानाजीवेषु शब्दसमवायिकारणताया अतिरिक्तप्रतिबध्यप्रतिबन्धकभावकल्पनायाश्चापत्तिरिति भावः। नच कालदिशावादाय





विनिगमनाविरह इति वाच्यम्‌। नवीनैस्तयोरपीश्वर एव अन्तर्भावितत्वादिति मन्तव्यम्‌। अथ स्वतन्त्रमते शब्दग्राहकमिन्द्रियं किंस्वरूपं कर्णशष्कुलीस्वरूपमेव बधिरस्य शब्दप्रत्यक्षवारणाय शरीरस्थदोषस्य तत्प्रत्यक्षप्रतिबन्धकताकल्पनस्य सर्वमत एवावश्यकतया शष्कुलीमात्रस्य श्रोत्रत्वेपि तत्कल्पनाधिक्यविरहादिति चेत्तर्हि मृदङ्गसमवेतशब्दे श्रोत्रस्य कः संनिकर्षः स्वसंयोगिसंयुक्तसमवाय इति चेत्संनिकर्षान्तरकल्पनागौरवादिति। मैवं। तत्तदात्मन एव तदीयश्रोत्रेन्द्रियत्वोपगमात्‌। नच

कर्तृत्वकरणत्वयोर्विरोधात्कथमेतदिति वाच्यम्‌। स्वात्मानं वेत्तीत्यादौ कर्तृत्वकर्मत्वयोरिव तयोरप्यविरोधादित्थं च केवलसमवायस्य संनिकर्षत्वाकल्पनेन लाघवान्तरमपि। नच कर्णशष्कुलीपिधानदशायामपि शब्दप्रत्यक्षापत्तिरिति वाच्यम्‌। तथाविधाकाशस्य श्रोत्रतामतेऽपि केनापि वस्तुना व्यवधीयमानाकाशे शब्देत्पत्तौ बाधकाभावेन तस्य तत्प्रत्यक्षप्रतिबन्धकताकल्पनायाः सिद्धान्तेऽप्यावश्यकत्वादिति दिक्‌॥ इत्याकाशग्रन्थः॥ कार्यसामान्ये कालस्य समवायिकारणत्वासंभवादसमवायिकारणत्वस्य च द्रव्येऽसत्त्वाज्जनकपदं निमित्तकारणपरतया व्याचष्टे---निमित्तकारणमित्यर्थ इति। मूले जगतामाश्रय इत्यस्य कालप्रमाणप्रदर्शनपरतया व्याख्येयतया जन्यानामित्यादिकं काललक्षणप्रदर्शनपरमेवेति वाच्यम्‌, लक्षणप्रामाण्यस्वरूपाभिधानस्यैव निरूपणशब्दार्थत्वात्तच्च न संभवति दिगादीनामपि कार्यसामान्ये निमित्तकारणत्वेनातिप्रसङ्गादित्यत आह--अत्रेति। अधिकरणविधयेति। अधिकरणत्वेनेत्यर्थः। यद्यपि कार्यमात्रं प्रति कालस्य कालत्वेनैव कारणता युक्ता अधिकरणत्वस्य दिगाद्यतिप्रसक्तत्वेन कालनिष्ठकारणतायामवच्छेदकत्वासंभवात्तथापि कालत्वस्यैकव्यक्तिकत्वेन जातित्वासंभवात्कालिकसंबन्धावच्छिन्नाधिकरणत्वादतिरिक्तस्य कालत्वस्य निर्वक्तुमशक्यतया अधिकरणविधयेत्युक्तम्‌। तथा च





निरुक्तकालत्वस्याधिकरणतारूपत्वान्नासंगतिः। एवं दिक्त्वमपि दिककृतविशेषणतयाधिकरणत्वमेव नातो दिश्यतिव्याप्त्यभिधानासंगातिरिति केचित्‌। तदसत्‌। तथासति महाकाललक्षणस्य घटादावतिव्याप्त्यापत्तेरग्रे तत्रैव प्रमाणस्य प्रदर्शनीयतया तस्यैव लक्ष्यत्वावधारणात्‌। परंतु तस्य तादात्म्यसंबन्धेनेत्येवार्थः। आधारस्य सर्वत्र तेनैव कारणत्वात्‌। निमित्तत्वं कारणत्वं नतु निमित्तकारणत्वं तन्निवेशे प्रयोजनाभावादिति ध्येयम्‌। दिशीत्यस्य नातिव्याप्तिरित्यग्रेतनेनान्वयः। अदृष्टेश्वरयोरित्यत्रेश्वरग्रहणं कार्यमात्रे कर्तुरेव कारणत्वाभिप्रायेण। कृतिकारणतामते तु ईश्वरपदं तत्कृतिपरमिति द्रष्टव्यम्‌। उत्पत्त्यधिकरणत्वेनेति। भूधातोः प्रकृते उत्पत्त्यर्थत्वादिति भावः। व्यवहारविषयस्येति। कपाले घट उत्पद्यत इत्यादौ तथा दर्शनादिति भावः। यद्यपि कपालादेर्न घटोत्पत्तिसाक्षादाधारत्वं तथापि गृहे पचतत्यादाविव परंपरया तथात्वं बोध्यम्‌। यद्यपि आध्यक्षणसंबन्धरूपाया उत्पत्तेस्तत्तद्विशेषणविशिष्टक्रयाद्यात्मकतैव तादृशक्षणानुयोगिककालिकसंबन्धस्य तादृशक्षणस्वरूपत्वात्‌ तथाच तादृशक्षणहेतुता तत्तद्दिवसादौ विप्रतिपन्नैव कपालादिदृष्टान्तोप्यसंभवदुक्तिक एव, उक्तनियमोऽप्य प्रयोजकत्वेन विप्रतिपन्न एव तथापि यदुत्पत्त्याधारत्वेन प्रतिपन्नो यस्तत्तत्कारणमित्येवंनियमस्यैवोपगमसंभवादुत्पत्तिनिवेशे





प्रयोजनाभाव एव परंतु उत्पत्तेराकस्मिकत्वापत्तिवारणायैव नियमे उत्पत्तेः प्रवेशिततया यदि तस्याः क्रियाद्यात्मकता तदा तासां स्वकारणनियम्यतया नाकस्मिकतापत्तिरिति तन्निवेशो व्यर्थ एव। एवं च कालविशेषनियताम्रफलादौ कालविशेषकारणताया आवश्यकत्वेन यद्विशेषयोरिति न्यायेन कार्यसामान्ये कालस्य हेतुतासिद्धेरति युक्तमुत्पश्यामः। एतदभिप्रायेणैवास्वरससूचनायाहुरित्युक्तम्। सा चेति। इतरकारणतयोरुक्तरीत्या कालेऽसंभवादिति भावः। इदानीमित्यादिप्रतीतीनां सूर्यपरिस्पन्दादिविषयकत्वं मूले प्रतिपादितं तदुपादयति---इदानीमित्यादिना। प्रतीत्यनुदयापत्तेरिति। महाकालस्य सर्वाधारत्वादिति भावः। यद्यपि न तदानीं घट इतिप्रतीतेरेव बाधितार्थकता नत्मिदानीं घट इत्यस्येति इदानीं घट इति भागस्य प्रकृते

नोपयोगस्तथापि कालस्य गगनादिवन्न कस्यापि कालिकसंबन्धेनाधारतेति न तदानीं घट इत्यस्य नानुपपत्तिरिति यदि ब्रूयात्तदेदानीं घट





इत्यपि न स्यादत्यावेदयितुं तदुपादानमिति ध्येयम्‌। आकाशमेवेति। स्वाश्रयसंयोगिसंयोगरूपपरंपरासंबन्धस्याकाशमादायापि घटयितुं शक्यत्वादिति भावः। तथात्वात्‌। संबन्धघटकत्वात्‌। यद्यपि स्वसंयोगित्वेनैवाकाशादीनां संबन्धघटकता नत्वाकाशत्वादिनेति न विनिगमनाविरहावकाशस्तद्रूपेण क्लृप्तविभूनां सर्वेषामेव संबन्धघटकत्वमपीष्टमेव विनिगमनाविरहात्‌। नचानन्तव्यक्तीनां तादृशपरंपराघटकत्वकल्पनापेक्षया एकातिरिक्तव्यक्तिकल्पनमेव लध्विति वाच्यम्‌। कालस्य संयोगिसंयोगघटकतायाः स्वसंयोगिन्याकाशादिव्यावर्तकविशेषणमन्तरा दुर्वारत्वादिदमसंगतं तथापि अनन्तानामाकाशादिसंयोगव्यक्तीनां घटीयसंसर्गताविनिगमनाविरहेण कल्पनीया अतिरिक्तकालव्यक्तिकल्पने तु तदीयसंयोगमात्रएव तत्कल्पनमिति लाघवं क्लृप्ताकाशादिसंयोगमादायाक्लृप्तकालसंयोगस्य वनिगमनाविरहो न संभवतीति पूर्वमेवावेदितमिति तात्पर्यमवगन्तव्यम्‌। अतिरिक्तकालेति। कालाख्यातिरिक्तद्रव्यसत्त्वे उक्तप्रतीतेर्दिग्विषयकता न युज्यते दिशोऽनुल्लेखात्कालपदस्य दिगर्थकता च लक्षणां विना न संभवतीति तत्स्वीकारे मुख्यार्थपरित्यागापत्तेरिति भावः॥ 45॥ मूले असाधारणं निमित्तमित्यस्य तादृशवुद्धित्वावच्छिन्नं प्रति निमित्तकारणमित्यर्थो न संभवति तथाविधहेतुतायां मानाभावादतस्तत्पदस्य प्रयोजकार्थकतां स्पष्टयति---ज्येष्ठ इत्यादिना भाव इत्यन्तेन। प्रमाणमिति। रामः परो लक्ष्मणोऽपर इति विलक्षणप्रतीत्यैव कालिकपरत्वापरत्वयोः सिद्धिस्तादृशप्रतीतेः दिक्कृतपरत्वादिविषयकत्वासंभवादिति भावः।







प्रत्यक्षे विषयस्य कारणतया विषयप्रयोजकस्य तत्प्रत्यक्षप्रयोजकतावसेया। व्यभिचारादिति। यद्यपि स्पर्शस्य कारणत्वे न वायुपरत्वादौ व्यभिचारस्तथापि सङ्ख्यादिकमादाय विनिगमनाविरहादनन्तगुणानां तथात्वापत्त्याऽक्लृप्तस्य कालसंयोगस्यैव तथात्वमुचितमिति भावः। तथात्वेन निरुक्तासमवायिकारणसंयोगाश्रयत्वेनेत्यर्थः। विरुद्धेति। एकधर्मावच्छिन्नाबोधकत्वमेव व्यवहारगतो विरोधः। नहीति। घटत्वादीनामविरोधोक्तिर्व्यवहारे एकधर्मावच्छिन्नाबोधकत्वरूपविरोधपरिहारायैव। एवमुत्तरत्रापीति मन्तव्यम्। एकस्मिन्नित्यनन्तरं विरुद्धेति पूरणीयम्‌, उक्तयुक्तेः।





द्रष्टव्यमिति। इदंच न मूलकारसंमतं तथासत्युपाधीनां कालघटितपरंपरासंबन्धेनैव आधारताप्रत्ययस्योपगन्तव्यतया गौरवापत्तेः साक्षादधिकरणत्वोपगमस्य नानाव्यक्तिषु तत्तदन्तपदार्थीयकालिकसंबन्धत्वकल्पनाप्रयुक्तगौरवग्रस्तत्वादिति ध्येयम्‌। विरुक्तेति। स्वजन्यविभागप्रागभावेत्यर्थः। प्रतिक्षणमिति। द्वितीयतृतीयचतुर्थक्षणेषु क्रियान्तरोत्पत्तिमन्तरा क्षणनिर्वचनसंभवेपि पञ्चमक्षणोपाधेः क्रियान्तरोत्पत्त्यैव निर्वाहात्प्रतिक्षणमित्युक्तम्‌। स्वजन्येति। स्वपदं पूर्वतत्तत्क्रियाव्यक्तिपरं। स्वजन्यविभागनाश्यत्वनिवेशे प्रयोजनमाह---तेनेति। त्रिक्षणेति। इदंच उत्तरदेशसंयोगेन चतुर्थक्षणे सर्वत्र विभागनाश इत्यभिप्रायेण। अन्यथा गगनादिगतविभागस्य ध्वंसादिवदविनाशित्वापत्तेरिति भावः। त्रिक्षणवृत्तित्वेऽपीत्यस्य न क्षतिरित्यग्रेतनेनान्वयः। विभागे स्वजन्यत्वनिवेशप्रयोजनमाह---यत्किंचिदिति। तथात्वेऽपि त्रिक्षणवृत्तित्वेऽपि। नातिप्रसङ्ग इति।





पूर्वसंयोगनाशे स्वजन्यविभागजन्यत्वाप्रवेसे उत्तरसंयोगे स्वजन्यत्वाप्रवेशे च पूर्ववदतिप्रसंगो यः स नेत्यर्थः। संदर्भेति। ननु तृतीयक्षणे उपाधिद्वयस्यापि संभवेन एकमात्राभिधाने न्यूनता स्यादिति द्वयमप्युक्तम्‌। इतरत्र एकैकोपाधेरेव सत्त्वादेकैकमेवोक्तमिति नैतावता संदर्भविरोध इत्यत आह--उत्तरेति। एवकारेण पूर्वसंयोगनाशव्यवच्छेदः। तथा चोत्तरसंयोगोत्पत्तिक्षणेऽपि विभागस्तिष्ठत्येवेति भावः। स्वनाशकेति। उत्तरसंयोगोत्पत्तिक्षणेऽपि विभागस्तिष्ठत्येवेति भावः। स्वनाशकेति। उत्तरसंयोगोत्तरं क्रिया न तिष्ठतीति लाभायैतदभिहितं लाघवेन स्वजन्यत्वस्यैव वक्तमुचितत्वात्‌। नच पूर्वसंयोगनाशस्यैवोत्तरसंयोगजनकत्वमिति वाच्यम्‌। तथासति क्रियाविगमेऽपि तदुत्पत्त्यापत्तेः संयोगविभागयोरनपेक्षकारणं कर्मेति सूत्रविरोधापत्तेश्चेति। तादृशेति। विभागप्रागभावाद्यवच्छिन्नकर्मेत्यर्थः। इदमुपलक्षणं। उत्तरसंयोगप्रागभावादेरप्यसत्त्वादित्यपि बोध्यम्। तदधिकरणेति। तत्पदमुत्पत्स्यमानपदार्थपरं, अधिकरणत्वमाधेयताद्वयं च कालिकेन, व्याप्यत्वं व्यापकत्वं च दैशिकस्वरूपेण बोध्यम्‌।





तथा च यदधिकरणक्षणावृत्तित्वस्य व्याप्या यत्समयवृत्तिध्वंसप्रतियोगिता तस्य तत्समयवृत्तित्वमुत्पत्तिरित्यर्थः। अत्रच यदधिकरणसमयेत्युक्तौ तद्धटाधिकरणमहाकालादिवृत्तित्वस्यैव तदुत्पत्तिसमयवृत्तिध्वंसप्रतियोगिपूर्वविनष्टपटादौ सत्त्वेन व्याप्तिभङ्गः स्यादिति क्षणत्वेनैव समयो निवेशनीय इति भावः। स्ववृत्तीति। अत्र स्वपदद्वयं यत्समयवृत्तित्वमुत्पत्तित्वेनाभिमतं तत्समयव्यक्तिपरं, कालावृत्तित्वं तादृशकालवृत्तित्वसामान्याभावस्तेन न स्वपदेन द्वितीयक्षणाद्युपादानसंभवः। अन्यथा द्वितीयादिक्षणवृत्तिध्वंसप्रतियोगियत्किंचित्पूर्वकालावृत्तित्वस्योत्पन्नघटादौ स्ववृत्तित्वे सामानाधिकरण्यसंबन्धेन बोध्यम्‌। ननु मूले महाप्रलये ध्वंसरूपसमयेनैव क्षणव्यवहार उपपादनीय इत्युक्तं तन्न संगच्छते। ध्वंसस्य क्षणत्वे सृष्टिकालेऽपि ध्वंसरूपस्थूलकालस्य क्षणत्वेन व्यवहारापत्तेः। यदिच चरमध्वंसव्यक्तेरेव तद्व्यक्तित्वेन क्षणत्वं नान्यध्वंसस्येत्युच्यते तदा कुतो नान्यध्वंसस्य तद्व्यक्तित्वेन क्षणव्यवहारविषयता चरमध्वंसस्यैव तथात्वमित्यत्र बीजालाभ इत्यतो यथा नान्यध्वंसस्य तद्व्यक्तित्वेन क्षणव्यवहारविषयत्वं तथा विशेषणं प्रदर्शयति---स्ववृत्तीति। तादृशसमयश्चरमध्वंस एवेति भावः॥ इति कालग्रन्थः॥ कारिकास्थहेतुशब्दस्य मूले बीजमिति व्याख्यानं कृतं तन्न संगच्छते कारणेऽपि क्वचिद्बीजशब्दप्रयोगात्‌। परापरत्वबुद्धो दिशोऽकारणत्वाच्च। अतो बीजशब्दस्य प्रकृते प्रयोजकार्थकतामाह---बीजमिति। ननु परत्वापरत्वाभ्यामेव





दिशोऽनुमानसंभवात्तद्बुद्धिपर्यन्तानुधावनमफलमित्यत आह--अत्रापीति॥ 46॥ अयमस्मात्सन्निहित इत्यादिप्रयोगात्पुरुषादित्येव प्रयोक्तुमुचितं नतु पुरुषस्येत्यत आह---पञ्चम्यर्थ इति। अवधित्वं पञ्चम्यर्थः। पुरुषावधिकोदयगिरिसान्नियवती दिक्‌ तस्य प्राचीत्यर्थः पर्यवसितः। अवधित्वं स्वरूपसंबनधविशेषः। सेति। तन्मूर्तावच्छिन्ना महती दिगित्यर्थः। नातः स्त्रीलिङ्गनिर्देशासंगतिः। संयोगापेक्षयेत्यस्यापि तादृशसंयोगादिपर्याप्तेत्यर्थः। आदिना तद्वत्संयुक्तसंयोगादीनां पुरुषनिष्ठविशिष्टसंयोगघटकानां परिग्रहः। तेषु पर्याप्तसंख्या अपेक्षाबुद्धिविशेषविषयत्वरूपैव गुणेषु गुणानङ्गीकारात्‌। यद्वा मथुरानिष्ठो यः परंपरयोदयगिरिसंयुक्तसंयोगस्तद्धटका ये मूर्तास्तत्पर्याप्तसंख्येत्यर्थे तात्पर्यान्न दोषः। संख्याख्याप्यत्वं च संख्यासमानाधिकरणप्रतियोग्यवृत्तिभेदप्रतियोगितावच्छेदकत्वमेव नतु व्यापकसामानाधिकरण्यादिकं तथासति स्वस्यापि स्वव्याप्यत्वापातात्‌। मूर्तवृत्तिरित्युपाथीनामेव प्राच्यादिरूपत्वमित्यभिप्रायेण। अन्यथा तु





सादृशमूर्तावच्छिन्नवृत्तिरिति शाबदबोधो वर्णनीयः। संख्याव्यापकेति। व्यापकत्वमत्र न तादृशसंख्यासमानाधिकरणप्रतियोग्यवृत्तिभेदप्रतियोगितानवच्छेदकत्वं तथासति स्वस्य व्यापकत्वेनातिप्रसङ्गात्‌। नापि स्वभिन्नत्वे सति स्वसमनाधिकरणतादृशभेदप्रतियोगितानवच्छेदकत्वं विभिन्नपुरुषीयापेक्षाबुद्धिजन्यसजातीयसंख्यामादाय संख्यान्तरस्यापि व्यापकत्वापत्त्या अतिप्रसङ्गतादवस्थ्यात्। परंतु स्वसमानाधिकरणतादृशभेदप्रतियोगितावच्छेदकनिरुक्तसंख्याकत्वमेवेति न काशीतः प्रतीच्यां काशीति व्यवहारापत्तिः। आहुरित्यनेन दीधितिकृन्मते अस्वरसः सूचितः। तद्बीजं तु इदानींतदानीमित्यादिप्रयोगाणां तत्तदुपाध्यवच्छिन्नेश्वरस्य विषयत्वोपगमे प्रत्येकं जीवमादाय विनिगमनाविरहेण अतिरिक्तकालसिद्धिः। नच कार्यमात्रजनकत्वेन क्लृप्तस्येश्वरस्यैव जन्यमात्रजनककालरूपता युक्ता नतु जीवस्य तत्र तस्याक्लृप्तत्वादति विनिगमकमस्तीति वाच्यम्‌। कार्यमात्रं प्रति ईश्वरीयकृतेरेव हेतुत्वेन क्लृप्तत्वात्कर्तुः कार्यजनकत्वे मानाभावादिति। अतएव एतादृशास्वरसं स्पष्टीकर्तुं नवीनमतमुपन्यस्यति---अत्र नव्या इति।





दीक्कालोपाधीनामिति। नचैवं ग्रन्थकृदुक्तकाललक्षणमसंभवग्रस्तमिति वाच्यम्‌। नवीनानां ग्रन्थकृदननुयायित्वादिति भावः। वदन्तीत्यनेन अत्राप्यस्वरसः सूचितस्तद्बीजं तु नानोपाधीनां कारणताकल्पनमपेक्ष्य एकस्य महाकालस्य कारणताकल्पनमेवोचितं लाघवात्कालस्य जगत्कारणत्वेऽपि उक्तरीत्यातिरिक्तकालसिद्धिसंभवाच्चेति ध्येयम्‌॥ इति दिग्ग्रन्थः॥ नन्वहं सुखीत्यादिप्रतीत्या आत्मत्वेनात्मनो विषयीकरणात्‌ प्रत्यक्षमेवात्मत्वे प्रमाणं संभवति तत्कथं मूले सुखादिसमवायिकारणता किंचिदवच्छिन्ना कारणतात्वादित्यनुमानं तत्र प्रमाणत्वेन दर्शितमित्याशङ्कते---यद्यपीति। स्वरूपतः स्वांशे किंचिद्धर्माप्रकारकेत्यर्थः। सकलात्मसाधारणम्‌। सकलात्मविशेषष्यकम्‌। अनुगतप्रत्यक्षम्‌ सकलात्मगतैकात्मत्वप्रकारकप्रत्यक्षम्‌। प्रकारकत्वस्य समासलुप्तषष्ठ्यर्थत्वात्‌। जातिरूपमिति।





तथाचात्मत्वस्य स्वरूपतः प्रत्यक्षत्वेऽपि तद्गतजातित्वं न प्रत्यक्षसिद्धमिति भावः। ननु सुखादीनामात्मभिन्ने उत्पादो निमित्तकारणाभावादेव न संभवति किमर्थमात्मनस्तत्र समवायिकारणतेत्याशङ्कते---अथेति। कार्यतावच्छेदकत्वनियमादित्यस्य समवायिकारणेत्यादिस्तेन निमित्तकारणजन्यतावच्छेदकत्वेनापि सुखत्वस्य समवायिकारणजन्यतानवच्छेदकत्वेऽपि नोक्तनियमस्य भङ्गः। अन्याय्यत्वादिति। अनेकव्यक्तिषु कारणताकल्पने गौरवादिति भावः। नन्वत्र कारणता न फलोपधायकतारूपा तस्या द्रव्यत्वेनकारणतावादिनापि आत्मन्यस्वीकारात्‌ किंतु स्वरूपयोग्यता रूपैव सा च कारणतावच्छेदकरूपैवेति नवद्रव्येषु द्रव्यत्वस्य क्लृप्तत्वान्न तत्कल्पनागौरवमित्यस्वरसादाह---वस्तुतस्त्विति। आवश्यकमितीति। तथाच सुखसमवायिकारणतावच्छेदकतया तदसिद्धावपि ज्ञानसमवायिकारणतावच्छेदकतयैव तत्सिद्धिरिति भावः। ज्ञानं प्रत्यात्ममनःसंयोगस्य हेतुत्वेन घटादौ तदभावान्मनस्येव व्यभिचारः प्रदर्शितः। एवमिच्छादिकं प्रति ज्ञानादेः कारणत्वेन तदभावादेव मनसि तदापादनासंभवेन ज्ञानमात्रनुसरणं। इत्थं च कार्यवृत्तिजातेस्तदवच्छिन्नस्याकस्मिकत्वापत्तिवारणाय किंचित्कारणजन्यतावच्छेदकत्वनियम एवाङ्गीक्रियते नतु समवायिकारणजन्यतावच्छेदकत्वनियमोऽपि तदनभ्युपगमे क्षतिविरहादित्यात्मत्वं न पूर्वोक्तयुक्त्या सिद्ध्यतीति पूर्वपक्षोऽपि निरवकाश इति भावः। सुखाद्युत्पत्तिरित्यत्र





आदिना ज्ञानपरिग्रहः। अतएव तदपत्तिवारकशरीरस्यादिपदेन ग्रहणं सार्थकं। ज्ञानं प्रति शरीरस्य स्वावच्छिन्नभोगजनकादृष्टवत्त्वसंबन्धेन हेतुता तदभावादेव मुक्तस्य न ज्ञानोत्पत्तिरिति भावः। अदृष्टशब्दस्यात्र

धर्मोऽर्थः सुखं प्रति तस्यैव कारणत्वादिति ध्येयम्‌। कुतो नोत्पद्यत इतीति। अथेश्वरस्य शरीराभावेन तदीयशुभाशुभकर्माभावादियमापत्तिरयुक्ता नह्यस्मदादिशुभादिकर्मणा ईश्वरेऽदृष्टोत्पत्तिरापादयितुं शक्या चैत्रक्रियया मैत्रात्मन्यदृष्टोत्पत्तिवारणाय क्रियाया अवच्छेदकतासंबन्धेन स्वकारणीभूता या कृतिस्तद्वतत्वसंबन्धेनैवादृष्टकारणतायाः स्वीकरणीयत्वादीश्वरकृतेरस्मदादिशरीरानवच्छिन्नतया अवच्छेदकतासंबन्धेन अहेतुत्वात्‌। नच स्वजनककृतिमत्त्वसंबन्धेनैव कर्मणोऽदृष्टहेतुत्वमस्तु चैत्रक्रियायां मैत्रीयकृतेरजनकत्वान्न पूर्वोक्तापत्तिरेवं च कार्यमात्र एवेश्वरकृतेः कारणत्वेन ईश्वरे अदृष्टापत्तिः संभवत्येवेति वाच्यम्‌। कालिकसंबन्धावच्छिन्नकार्यत्वावच्छिन्नकार्यतानिरूपितकालिकसंबन्धावच्छिन्नकृतित्वावच्छिन्नकारणतायाः कृतिमात्रे सत्त्वात्‌ तद्भिन्नायां विशेषकारणतायामीश्वरकृतौ मानाभावादिति चेन्न। जीवादृष्टवशेन ईश्वरपरिगृहतरामकृष्णादिशरीरचेष्टाया ईश्वरकृतिजन्यत्वस्वीकारात्‌ तच्चरीरचेष्टाया जीवीयकृत्यसाध्यतयाऽवच्छेदकतयेश्वरकृतिजःयत्वमावश्यकं अस्मदीयचेष्टातो विलक्षणत्वात्‌। नच तदीयमुखप्रसादमालिन्याभ्यां सुखदुःखयोरनुमानाद्भोगस्यापीश्वरे प्रसङ्ग इति वाच्यम्‌। ईश्वरशरीरे अहं स्वा1भीत्युपासनया कस्यचित्तच्छरीरमित्युपगमात्‌ परंतु जवासाध्यचेष्टोपपत्तये भूतावेशन्यायेन तच्छरीरे अवच्छेदकतये श्वरकृतिकल्पनादिति नानुपपत्तिलेशोऽपीत्यवधेयम्। मुक्तात्मन्यपीति। जीवन्मुक्तात्मन्यपीत्यर्थः।





परममुक्तस्य शरीराभावेन कर्मण एवाभावात्‌। मिथ्याज्ञानपदमपि शरीरे आत्मज्ञानजन्यवासनापरं अन्यथा तादृशज्ञानविरहदशायां अदृष्टानुत्पादप्रसङ्गात्‌ जीवन्मुक्तस्य आत्मसाक्षात्कारेण तादृशवासनानाशेऽपि प्रारब्धबलात्तत्कार्यस्य शरीरस्य न नाश इति बोध्यम्‌। मूले इन्द्रियाणामधिष्ठातेति। अधिष्ठातृशब्दस्य तन्निष्ठक्रियाजनकार्थकत्वे प्रवृत्त्याद्यनुमेयोऽयमित्यनेन गतार्थता स्यात्‌ तन्निष्ठव्यापारजनकज्ञानजनक इत्यर्थकत्वे च गौरवमतस्तन्निष्ठज्ञानवत्त्वसंपादकतार्थकता इन्द्रियाणामित्यादिना मूले दर्शितेति। अवच्छेदकतेति। यद्यप्यवच्छेदकता इन्द्रियाणामित्यादिना मूले दर्शितेति। अवच्छेदकतेति। यद्यप्यवच्छेदकता इन्द्रियाणामित्यादिना मूले दर्शितेति। अवच्छेदकतेति। यद्यप्यवच्छेदकतासंबन्धेन तदीयज्ञानं प्रति तादात्म्यसंबन्धेन तदीयशरीरस्य हेतुताया आवश्यकतयावच्छेदकत्वोपादाने प्रयोजनाभावस्तथापि खण्डशरीरसमकालोत्पन्नज्ञानव्यक्तौ द्वितीयक्षणोत्पन्नखण्डशरीरस्य पूर्वमसत्त्वेनाकारणतया व्यभिचारेणोक्तकार्यकारणभावासंभवः परंतु तत्समवेतगुणानां तदीयशरीरेणैवावच्छेद्यावच्छेदकभावनियमोपगमादेव घटादीनां न ज्ञानावच्छेदकत्वमिति भावः। तथाचोत्तरत्र

मूलोक्तं ज्ञानोपधानं उक्तान्यतरसंबन्धेन ज्ञानवत्त्वमेवेति पर्यवसितम्‌। एतेनेति। इन्द्रियाणि शरीरं च ज्ञात्रधिष्ठितं अचेतनत्वे सति उक्तान्यतरसंबन्धेन ज्ञानवत्त्वाद्वास्यादिवदित्यनुमानमात्मनि प्रमाणं दर्शितमित्यर्थः। अत्राधिष्ठितत्वं सहकृतत्वं, तच्च स्वभिन्नत्वे सति स्वजन्यकार्योपधायकत्वं, स्वस्मिन्‌ स्वसहकृतत्वाप्रतीतेः स्वभिन्नत्वनिवेशस्तथा चोक्तनुमानेनेन्द्रियादिभिन्नज्ञातृसिद्धिः। ज्ञानोपधायके आत्मनि व्यभिचारवारणाय हेतौ सत्यन्तं, न चेश्वरमादाय साध्यसत्वान्न व्यभिचार इति वाच्यम्‌। सहकारिताघटकजन्यतायाः कार्यत्वानवच्छिन्नाया एव प्रकृते निवेशितत्वादीश्वरजन्यत्वस्य ज्ञानेऽसंभवाच्च तदीयकृतेरेव कार्यमात्रे कारणत्वादिति ध्येयम्‌। यद्यपि शरीरस्य ज्ञानाकारणत्वेन तत्र चेतनसहकृतत्वं दुर्घटं तथापि चेतनाधिष्ठितत्वं उक्तान्यतरसंबन्धेन चेतनप्रयोज्यतत्तत्क्रियावत्त्वमेव। प्रयोज्यत्वं च जन्यतज्जन्यसाधारणं तेन छिदां प्रतिचेतनस्याकारणत्वेऽपि तत्कारणप्रवृत्तिकारणत्वेन दृष्टान्तस्य न साध्यवैकल्यमिति विभावनीयम्‌। अचेतनमिति।





यद्यप करणं हि सकर्तृकमिति व्याप्तिः प्रदर्शिता यद्यत्करणं तत्तत्फलोपहितकारणं। तत्सकर्तृकं तदुपधाने तत्कर्तृसहकृतमिति तदर्थात्‌। व्यापारवत्कारणस्य करणत्वे चक्षु संयोगेन जानातीति प्रयोगानुपपत्त्या फलोपहितकारणत्वस्यैव तत्त्वात्सहकृतत्वं पूर्वनिरुक्तमेव एतादृशसामान्यमुखव्याप्तिरेवोत्तरत्र मूले वास्यादीनामित्यादिना दर्शयिष्यते तथापि आत्मनि उक्तनियमस्य व्यभिचारः स्वभिन्नतज्ज्ञानकर्तुरप्रसिद्धेः हेतोर्दृष्टान्तपक्षसाधारण्यानुरोधेन उक्तनियमस्याश्रयत्वानुकूलकृतिमत्त्वतदन्यतररूपतत्ततक्रियाकर्तृत्वघटितत्वाद्गौरवं चेत्यालोच्य तादृशव्यप्तेरेवायं परिष्कार आदृतः। यद्यदचेतनं यत्करोति यदुपधायकं भवति तत्तदुपधाने चेतनाधिष्ठितं भवतीति तदर्थः। चेतनाधिष्ठितं पूर्वं निरुक्तमेवेत्युक्तानुमानेन चक्षुरादिभिन्नज्ञातृसिद्धिः चेतनाचेतनयोरेकत्वासिद्धिरिति भावः। उक्तानुमाने वास्यादिरेव दृष्टान्तः उत्तरमूलग्रन्थानुसारादिति भावः॥ 47॥ शरीरमेवात्मेति। तथाचोक्तहेतोरसिद्धिरिति भावः। ज्ञानाद्यधिकरणत्वमिति। कालिकादीना ज्ञानादेः कालादावपि सत्वेन तेषामपि चेतनत्वापत्त्या समवायावच्छिन्नज्ञानाद्याधारत्वमेव





चैतन्यमिति भावः। उत्पाद्यत इतीति। ननु पूर्वपूर्वशरीरनिष्ठसंस्कारेणोत्तरोत्तरशरीरे संस्कारोत्पत्तावपि न स्मरणोपपत्तिः स्थविरशरीरे बालकशरीरगतानुभवस्य स्वजन्यसंस्कारवत्त्वसंबन्धेन विरहादित्यत आह--तथाचेति। गौरवस्य अनेकसंस्कारव्यक्तिकल्पनरूपगौरवस्य। फलमुखत्वादिति। फलं विचारफलं शरीरस्यात्मत्वनिश्चयः, तन्मुखत्वात्तदुत्तरकालीनत्वात्‌ इत्यर्थः। फलं मुखं पूर्वकालीनं यस्येतिव्युत्पत्तेः, तथाचोत्तरकालीनगोरवज्ञानस्य पूर्वकालीननिश्चयप्रतिबन्धकत्वासंभव इति भावः। इष्टसाधनत्वादन्यदपीत्यर्थ





इतीति। तथा च सर्वेषां जातिस्मरत्वापत्तिरिति भावः। मूले अनायत्येत्यस्यागत्येत्यर्थः। अन्यथेष्टसाधनतानुभवाभावेनोद्बोधकाभावेन स्मरणासंभवेन च प्रवृत्त्यसंभवेन बालः शुष्ककण्ठो म्रियेतेति भावः। अप्रसङ्गदिति। तादात्म्येनाव्याप्तेरित्यर्थः। यागस्यस्वर्गाव्यवहितपूर्वत्वाभावादिति भावः। नन्वव्यहितपूर्ववृत्तित्वमवश्यं





कारणतावच्छेदकसंबन्धेन विवक्षणीयं तथाच स्वजन्यापूर्वसंबन्धस्यैव प्रकृते तथात्वान्नाव्याप्तिरन्यथा व्यापारवत्त्वोपादानेऽपि विशेष्यदलासत्त्वेन यागस्याकरणत्वापत्तेरित्यतो दूषणान्तरमाह--करणत्वेति। इदं चाव्यवहितपूर्ववृत्तित्वमेव कारणत्वमित्यभिप्रायेण। वस्तुतोऽरण्यस्थदण्डादौ कारणता व्यवहारानुरोधेन नियतपूर्ववर्तितावच्छेदकधर्मवत्त्वस्यैव कारणतारूपत्वेन न तयोर्भेदानुपपत्तिगन्धोऽपि। व्यवहारबेदो व्यवहारवैलक्षण्यं तच्च परस्परविरोध एव नत्वानुपूर्वीबेदोऽत्र भेदशब्दार्थः। एकार्थकयोरपि घटकुम्भशब्दयोस्तथादर्शनादसङ्गत्यापत्तेः। नन्वेवं कर्तृकरणपदयोः पर्यायतापत्तिरेकार्थकत्वात्‌। न चेष्टापत्तिः कर्तृप्रयोगस्थले करणशब्दाप्रयोगादित्यत आह--तथाचेति। भेदोपपत्तिः वैलक्षण्योपपत्तिः। तदपि विभिन्नप्रवृत्तिनिमित्तकत्वमेव। केवलावयवेति। अवयविरहितावयवेत्यर्थः। अवयवनाशेऽप्यवयविनो नाशस्यावश्यकत्वात्केवलेत्युक्तम्‌। नत्ववयविनाशव्यवच्छेदाय तदुक्तिः, एवकारेणैव तत्सिद्धेः। उभयत्रेति। इन्द्रियाणामित्यस्य तथात्वं नाश इत्युभयोरित्यर्थः। घटाद्यनुभवोत्तरं पटादाविति। नच घटविषयकस्मरणं प्रति घटविषयकानुभवत्वेन कारणत्वे नैष दोष इति वाच्यम्‌। तथासति विषयभेदेनानन्तकार्यकारणभावप्रसङ्गादिति भावः। तयोर्हेतुहेतुमद्भावस्वीकारादिति। अनुभवस्मरणयोः कार्यकारणभावस्वीकारादित्यर्थः। तथा च विषयतयैकः समवायेन चैकः कार्यकारणभाव इति





भावः। एतच्चापाततः उक्तरीत्या कार्यकारणभावद्वया(न)ङ्गीकारेऽपि घटघटत्वसमवायविषयकनिर्विकल्पकादपि घटत्वप्रकारकसमरणापत्तेः। न च प्रकारत्वविशेष्यत्वसांसर्गिकविषयताभिः कार्यकारणभावत्रयोपगामान्नैष दोषो निर्विकल्पकस्य तादृशविषयतानभ्युपगमादिति वाच्यम्‌। एवमपि घटत्वपटत्वाभ्यां पटघटविषयकानुभवाद्धटत्वप्रकारकघटविशेष्यकपटत्वप्रकारकपटविशेष्यकस्मरणापत्तेः कालिकेन1 घटत्वप्रकारात्‌ समवायेन पटत्वप्रकारकपटविशेष्यकादनुभवात्समवायेन घटत्वप्रकारकस्य कालिकेन पटत्वप्रकारकपटविशेष्यकस्मरणापत्तेरशक्यपरिहारत्वात्‌ अनायत्या घटत्वप्रकारकसमवायसंसर्गकघटविशेष्यकानुभवः समवायेन घटत्वप्रकारकसमवायसंसर्गकघटविशेष्यकस्मरणं कल्पनीयत्वात्‌। परंतु कालिकविशेषणताप्रत्यासत्तिघटितसामानाधिकरण्यप्रत्यासत्त्या स्मरणानुभवयोः कार्यकारणभावाभ्युपगमे





एकेन्द्रियेणानुभूतस्य इन्द्रियान्तरेणापि स्मरणोपपत्तेः समवायघटितसामानाधिकरण्यार्थकस्य सामानाधिकरण्यप्रत्यासत्त्येत्यस्य मूलेऽभिधानमिति युक्तमुत्पश्यामः॥ 48॥ असङ्गतिः स्यादिति। मनसो ज्ञानरूपत्वासंभवादिति भावः। साधयिष्यत इत्यर्थ इति। यद्यपि मानसान्यप्रत्यक्षं प्रत्येव महत्त्वस्य कारणत्वोपगमे नैष दोषः। अतएव माध्वादिमते जीवानामणुत्वमेव अङ्गीकृतं तथापि मानसान्यत्वप्रत्यक्षत्वयोर्विशेषणविशेष्यभावे विनिगमनाविरहेण गुरुतरकार्यकारणभावद्वयापत्त्या गौरवापत्तेर्न तथोपगमसंभवः। न च सिद्धान्तिमते अनन्तजीवानां कल्पनीयतया कारणताद्वयकल्पने न ततो गौरवमिति वाच्यम्‌। अनेकजीवकल्पनागौरवस्य फलमुखत्वेनादोषत्वादिति भावः। विज्ञानात्मवादिविचारे तदङ्गविप्रतिपत्तिं दर्शयति---अत्रेति। सत्त्वस्य वेति। सामान्यादीनां तन्मते





अलीकत्वादिति भावः। सत्त्वमत्र कालसंबन्धित्वमेव ग्राह्यम्‌। अहं जानामीति। अहमित्याकारकज्ञानमित्यर्थ-। तेन सुषुप्तिकाले उत्तरत्र वक्ष्यमाणलयविज्ञानधारानुवृत्तेर्न विरोधः। अन्यथा तत्काले प्रवृत्तिज्ञानविरहेण जानामीत्याकारकज्ञाने च घटः पट इत्यादिप्रवृत्तिज्ञ्प्रनस्यैव विषयत्वेन आलयविज्ञानानुवृत्तेस्तदानीमसंभवापत्तेः अहमित्याकारकज्ञाने च स्वयमेव विषयः। घट इत्यादिज्ञानस्य तद्गोचरप्रवृत्तिसाधनत्वात्प्रवृत्तिज्ञानत्वमिति बोध्यम्‌। उत्पादकाभावादिति।





पुरीतद्भिन्नदेशावच्छिन्नमनःसंयोगरूपकारणाभावादित्यर्थ-। मूले सुषुप्ताविति। तदानीं तदालयविज्ञानस्य स्वमात्रविषयकत्वोपगमेऽपि तस्यैव तदनीं भानप्रसङ्ग इति भावः। प्रमाणाभावेऽपीति। विषयीतात्मकज्ञानत्वव्यापकाभावेऽपीत्यर्थः। तदभिन्नेति। नीलरूपाकारात्मकविज्ञानाभिन्नस्य





पीताकारस्य नीलाभिन्नत्वनियमादिति भावः। एकत्र समावेश इति। एकाघिकरणवृत्तित्वेनावधारणे। तेनैकाधिकरणवृत्तीनामपि तथात्वेनाप्रतीतिदशायां भ्रमात्मकविरोधावधारणेऽपि नासङ्गतिः। उपादानेनेति। अत्रोपादानत्वं न समवायिकारणत्वं, विभिन्नकालीनयोः क्षणिकज्ञानव्यक्त्योरेकव्यक्तिं प्रति अपरव्यक्तेरुक्तसमवायिकारणत्वांसंभवात्‌। नापि तन्मते स्वकरणत्वे सति स्वोत्पत्तिकालोत्पत्तिकध्वंसप्रतियोगित्वमुपादानत्वं, तन्मते वस्तुमात्रस्यैव सति स्वकारणत्वमुपादानत्वं उत्तरोत्तरघटादिव्यक्तिं प्रति पूर्वपूर्वघटादिव्यक्तीनामुपादानत्वानुपपत्तेस्तन्मते तत्राप्युपादानोपादेयभावाभ्युपगमेनेष्टापत्त्यसंभवात्‌। परंतु असहकृतं कारणमुपादानं, उत्तरव्यक्तौ पूर्वव्यक्तिमात्रस्यैव तैः कारणत्वाङ्गीकारात्‌ भवत्युत्तरवयक्तौ पूर्वव्यक्तेरुपादानत्वं, माता च पुत्रं प्रति नासहकृतं कारणं शुक्रशोणितादेरपि पुत्रकारणत्वादिति ध्येयम्‌। शक्तिविशेष इति। अयं भावः---ज्ञानव्यक्तीनां संस्कारज्ञानजनकत्वे प्रतिज्ञानं भिन्नसंस्कारव्यक्तिकल्पनागौरवेऽपि यादृशज्ञानव्यक्त्युत्तरं स्मरणमनुभवसिद्धं

तज्ज्ञाननिष्ठसंस्कारानुकूला काचिच्छक्तिः पूर्वज्ञानव्यक्तौ स्वीकरणीया नतु सर्वज्ञानव्यक्तावतिशयः कल्प्यते तेन न संस्कारानन्त्यम्‌। क्षणिकेति। तन्मते पदार्थमात्रस्य क्षणिकत्वेऽपि यदा यदा यत्स्मरणमनुभवसिद्धं तदा तद तज्ज्ञानेष्वेकैव शक्तिः कल्पनीया नातोऽनन्तशक्तिकल्पनागौरवमिति यदि ब्रूयात्तदा ज्ञानव्यक्तिभेदेन शक्तिर्भिन्नैवाङ्गीकरणीया पदार्थनां तन्मते क्षणिकत्वादिति समाधानसूचनाय पदार्थमात्रसाधारणक्षणिकत्वस्याप शक्तावनुवादः अत एव ध्वंसप्रागभावावप्यवश्यकल्प्याविति द्योतनाय ध्वंसप्रागभावयोरुपादानमपि सङ्गच्छते। अनन्तेति तु अनन्तव्यक्तिकल्पनागौरवस्फुरणायस यदा यदा स्मरणमनुभूयते तदा तदा विभिन्नशक्तिव्यक्तिकल्पनस्यावश्यकत्वादिति भावः। इदमुपलक्षणं। तत्तदतिशयं प्रति पूर्वकालीनज्ञानव्यक्तीनां कारणताकल्पनेनापि गौरवं बोध्यम्‌। अत्रच प्रामाणिकं





गौरवं न दोषायेति न्यायेन नानाशक्तिकल्पनेऽपि न दोष इत्याशङ्कानिरासायैव सोयमित्यभेदप्रतयभिज्ञानादित्युक्तं अभेदस्यैवानुभवसिद्धतया नानाव्यक्तिकल्पनं न प्रामाणिकमिति तदभिप्रायः। वस्तुतस्तु पदार्थमात्रस्यैव क्षणिकत्वानुपगमे हेतुरेतत्‌ तथा च क्षणिकपदार्थोपगन्तॄणां मते नानाव्यक्तिकल्पनागौरवमेव हेतुत्वेनाभिमतं तत्रैव प्रामाणिकं गोरवं न दोषायेत्याशङ्कायामाह--स एवायमिति। तथा चाभेदस्यैव अनुभवसिद्धतया क्व विभिन्नव्यक्तीनां प्रामाणिकताचिन्तेति भावः। एतेन प्रत्यक्षिज्ञायाः प्रत्यक्षरूपत्वेन शक्तीनामतीन्द्रियत्वेन तद्विषयकपरत्यभिज्ञानं न संभवतीति दूषणमपि प्रत्युक्तम्‌। जातिविशेष इति। अङ्गरोपधायकक्षणिकबीजव्यक्तिमात्रवृततिजातिरित्यर्थः। सचायमपोहरूप एव अनुगतधर्ममात्रस्य तन्मते अलीकत्वादिति। तादृशव्याप्त्यस्वीकार इति। तथा च जगद्यदि क्षणिकं न स्यात्तदा नानाकारणताकल्पनरूपगौरवोपधायकं स्यादिति।





तर्क एवोक्तव्याप्तौ प्रयोजक इति भावः। मन्मत इति। तथा च कुर्वद्रूपत्वेन सर्वेषां कारणत्वेऽपि कारणता एकैव त्वन्मते तु नानाकारणता कल्पनीयेति गौरवमिति भावः। ईदृशगौरवेति। कतिपयकारणताकल्पनगौरवेत्यर्थः। फलमुखत्वादिति। नानाकारणताकल्पनापेक्षया लाघवेन कुर्वद्रूपत्वेनैककारणतासिद्धौ एतदुपपत्तये नानाव्यक्तिकल्पने तादृशकल्पनायाः कारणतासिद्ध्युत्तरकालीनतया तादृशगौरवज्ञानस्य पूर्वतनानुमितिप्रतिबन्धकत्वासंभवादिति भावः। नच कारणतानिश्चयात्पूर्वमपि यत्सदित्यादिव्याप्त्या नानाव्यक्तिकल्पनमुपतिष्ठत एवेति वाच्यम्‌। तादृशव्यापतेरप्रयोजकत्वाशङ्कानिरासाय उक्ततर्कापेक्षया तत्र चापाद्यव्यतिरेकनिश्चयसंपादकस्यैकरूपेण तादृशनिश्चयस्यापेक्षीयतया गौरवोपस्थितेः कारणतासिद्ध्युत्तरत्वनियमादिति भावः। दोषत्वादिति। उत्पन्नायामप्यनुमितौ उत्तरकालीनगौरवज्ञानेनाप्रामाण्यज्ञानोत्पत्त्या अप्रामाण्यज्ञानास्कन्दितानुमित्या एककारणत्वसद्ध्यसंभवादिति भावः। यद्यपि तन्मते जातेरलीकतया सत्त्वाभावेन न क्षणिकत्वं नित्यपदार्थानां तैरनङ्गीकारात्‌ अनुगतधर्मानङ्गीकाराच्च कुर्वद्रूपत्वस्याप्यपोहरूपत्वात्‌।





नच तर्हि सदसतोः संबन्धाभावेन तज्जातीयत्वं घटे नास्त्येवेति प्रत्यभिज्ञानुपपत्तिरिति वाच्यम्‌। असतोऽपि तैर्भानाङ्गीकारेण प्रत्यभिज्ञानसंभवादिदमसङ्गतं तथापि असद्विषयकत्वेन प्रत्यभिज्ञाया भ्रमत्वापत्तिरेव तन्मते दुषणम्‌। न चेष्टापत्तिस्तथासति अभेदावगाहितयैव प्रतीत्युपपत्तौ तज्जातीयत्वावगाहित्वानुसरणवैयर्थ्यापत्तेः। प्रतीतेः प्रमात्वोपपादनायैव तदनुसरणात्तदनुसरणेनाप्यपरतीकारादिति विभावीयम्‌। क्षणिकविज्ञानपक्ष इत्यस्य क्षणिकत्वपक्ष इत्यर्थकताभ्रमं निराकुरुते---आत्मन इति। उत्तरत्र दूषणद्वयस्य मुले वक्तव्यतया विकल्प्य दुषणद्वयं सङ्गमयति---आत्ममात्रस्येति। यत्किंचिद्विषयकत्वमिति। नियतैकविषयकत्वमित्यर्थः। यताश्रुते अनुभवानुसारेण नियतयत्किंचिद्विषयकत्वस्यैव व्यवस्थापनीयतया असङ्गत्यापत्तेः। तद्विषयकत्वमिति। तथा चानुभवानुसारित्वातकल्पया न विनिगमनाविरहावकाश इति भावः।





सविषयकत्वस्येतीति। नाहं घटविषयको अपितु घटविषयकज्ञानवानित्येव अनुभवादिति मूलाशयः। अन्यथेति। नन्वेकस्मिन्नेव ब्रह्मणि जीवोपाधीनामनन्ततया तत्तदन्तःकरणावच्छेदेन विलक्षणसुखित्वदुःखित्वाद्यनेकानुभवो न विरुध्यते एकस्मिन्नेव गगने विभिन्नकर्णशष्कुल्यवच्छेदेन विरुद्धशब्दतदभावयोरनुभवादित्यशङ्कायामुक्तं मूलेऽन्यथेति। तदर्थमाह---ईश्वरस्येति। संसारीति बद्ध इत्यस्य विवरणं। मुक्त इति। निवृत्तिसंसार इत्यर्थ-। अनुपपत्तिः स्यादित्यत्र हेतुमाह---चैत्रमैत्रात्मनोरिति। बद्धमुक्तातमनोरिति तदर्थः। ईश्वरस्वरूपयोः एकेश्वरस्वरूपयोः। इदं चैक्यहेतुत्वेनोक्तम्‌। अथ तत्तदन्तःकरणावच्छिन्नपयोः। एकेश्वरस्वरूपयोः। इदं चैक्यहेतुत्वेनोक्तम्‌। अथ तत्तदन्तःकरणावच्छिन्नचैतन्यस्य एकत्वेऽपि तदन्तःकरणस्य नाशे तदन्तःकरणावच्छिन्नचैतन्यस्य मुक्तत्वव्यवहारः यदन्तःकरणस्य न नाशः तदन्तःकरणावच्छिन्नचैतन्ये बद्धत्वव्यवहार इति बद्धमुक्तव्यवस्थाया नानुपपत्तिरिति चेत्‌, एवमपि मोक्षार्थं प्रयत्नानुष्ठानवैफल्यापत्तेरवारणादेतदन्तःकरणनाशेऽपि अन्तःकरणान्तरावच्छिन्ने स्वात्मनि





दुःखोत्पत्तेरावश्यकतया प्रवृत्तिफलस्य निर्दुःखत्वस्यासंभवादिति भावः। यदि चान्तः करणस्यैव सुखदुःखादिर्न चैतन्यस्य कदापीत्युच्यते तदा विमुक्त्यर्थप्रयत्नो व्यर्थ एव स्वस्य नित्यमुक्तत्वात्‌। यदि च भ्रान्तिनिवृत्त्यर्थं तदप्युच्यते तदाप्यन्तःकरणान्तरावच्छिन्ने स्वस्मिन्नेव भ्रान्तेरावश्यकत्वेन प्रयत्नस्य निष्फलत्वापत्तेरावश्यकत्वादिति भावः। भेदमिति। द्वित्वमित्यर्थः। यथाश्रुते भेदनाशाभ्युपगमेन पुनर्भेदोत्पादस्य मूलानुक्तत्वेन च भेदव्यवस्थापनस्यासङ्गत्यापत्तेरिति ध्येयम्‌। न च भेदनाशे प्रतिबन्धकाभावेन तादात्म्यमप्युत्पद्यतामिति वाच्यम्‌। अभेदभावनामात्रेण तादात्म्येत्पत्तौ घटपटयोरपि तथात्वापत्तेरिति भावः।





स्वभिन्नधर्मशून्यत्वमित्यस्य नानुपपन्नमित्यग्रेतनेनान्वयः। द्वितीय इति। नात्मसामान्यस्य ज्ञानरूपत्वं किंतु

परमात्मन एवेति द्वितीयपक्षे इत्यर्थः. मत्वर्थीयेति। तदस्यास्तीत्यर्थे मतुबादीनामिव अर्शआदिभ्योजिति सूत्रेण अच्रप्रत्ययविधानादिति भावः। नपुंसकत्वानुपपत्तेरिति। स्यादानन्दथुरानन्द इति कोशेन तस्य नित्यपुल्लिङ्गत्वावधारणादिति भावः। न च छान्दसं नपुंसकलिङ्गस्वमिति वाच्यम्।





गत्यन्तराभाव एव छान्दसत्वाभ्युपगमादित्यवधेयम्‌। आवश्यकीति। ब्रह्मणि सुखभिन्नस्यैवाभेदान्वयसंभवादिति भावः। ननु नञर्थभेदस्याश्रयतयैव ब्रह्मण्यन्वयो वाच्य इत्यत आह---अन्यथेति। नामार्थतयेति। नामार्थयोः भेदान्वयबोधोपगमे राजा पुरुष इत्यत्रापि राजकीयः पुरुष इति बोधापत्तिरिति भावः। निपातत्वदितीति। निपाततिरिक्तनामार्थयोरेवाऽभेदेनान्वयनियमः। कथमन्यथा घटो नास्तीत्यादौ नञर्थाभावे प्रतियोगितया घटादेरन्वयाभ्युपगम इति भावः। समानवचनेति। अभेदान्वयस्थल एव समानवचनत्वनियमादिति इति भावः। प्रत्ययविरोधादिति। न विद्यते सुखं यस्येति बहुव्रीह्यादरणे आनन्दमित्यत्र मत्वर्थकाच्‌प्रत्ययश्रुतिविरोधादिति भावः। वस्तुतःप्रकरणपदस्य प्रतययार्थकता न प्रसिद्धा अतो नञ्‌तत्पुरुषनिष्पन्नपदपरम्परापठितत्वमेव प्रकरणं तद्विरोधादित्यर्थः। अस्थूलमनणु अदीर्घमित्यादौ सर्वत्र नञ्‌तत्पुरुषदर्शनेन तत्सन्निधावेकस्य असुखमिति पदस्य बहुव्रीहिनिष्पन्नत्वे प्रकरणविरोधादित्यर्थो ज्यायानिति प्रतिभाति॥ मूलस्थैतेनेत्यस्यार्थमाह---पूर्वोक्तेति। नच पुरुषस्य सांख्यमतेऽपि किंतु चेतन इत्यनेन चेतनत्वाङ्गीकाराच्चैतन्यस्य ज्ञानरूपत्वादात्मनो ज्ञानवत्त्वसाधनेन सांख्यमतनिराकरणासंभवादिदमसङ्गतमिति वाच्यम्‌। चेतनस्य तन्मते विज्ञानरूपत्वाभ्युपगमादन्यथा चेतनातिरिक्तज्ञानाभ्युपगमे तस्य पञ्चविंशतितत्वमध्येऽप्रविष्टतया तत्त्वाधिक्यापत्तेः 'मूलप्रकृतिरविकृतिर्महदाद्याः प्रकृतिविकृतयः सपत। षोडशकस्तु विकारो न प्रकृतिर्न विकृतिः पुरुषः' इति तत्सिद्धान्तादिति भावः। एतेनेत्यस्यैवार्थान्तरमाह---वक्ष्यमाणेति। मूलेति। सर्वकारणेत्यर्थः।





प्रकृतित्वमिति। कारणत्वमित्यर्थः। नन्वनुकूलकृतिमत्त्वमेव कर्तृत्वमिति कुतो नाभ्युपेयत इत्यत आह---अनुकूलेति। माभवत्वितीति। पुरुषस्य घटादिकारणत्वे घटादिकार्यस्यापि नाशो न स्यात्कार्यकारणयोरभेदात्पुरुषस्य चाविकारस्य नाशरूपविकारासंभवादिति भावः। इन्द्रियप्रणालिकयेति। इन्द्रियद्वारेत्यर्थः। इन्द्रियमार्गेण बहिर्निर्गताया बुद्धेर्घटादिविषयदेशप्राप्तौ तदाकारेण बुद्धेः परिणामो जायते स एव वृत्तिरूपं घटादिज्ञानमिति रीत्येन्द्रियाणां द्वारता बोध्या। संबद्धइति। स्वाकारकत्वमेव ज्ञानघटयोः संबन्धः। स्वाकारेति। घटादिविषयाकारेत्यर्थः। परिणामित्वं कारणत्वम्‌। अगृहीतासंसर्गकत्वं अगृहीतभेदकत्वम्‌।





भेदाग्रहस्तु बुद्धिसान्निध्यरूपदोषादेवेति बोध्यम्‌। स्वरूपतिरोधानं संबन्धमात्ररहितस्वभावस्यापरकाशः विषयावच्छेदः विषयसंबन्धभानं। कैवल्येनेत्यस्यापि विषयसंबन्धभानं विनेत्येवार्थः। बुद्धेरेवेति। बुद्धावेव दुःखंस्य तद्ध्वंसस्य चोत्पादादिति भावः। साक्षात्संबन्धः स्वरूपसंबन्धरूप इत्यर्थः। वुद्धेः पुरुषसंबन्धित्वं तत्र पुरुषसंबन्धं विनानुपपन्नमित्याशङ्क्याह---बुद्धीति। तथाच भेदाग्रह एव तत्र तत्संबन्ध इति भावः। स्वातन्त्र्येम भेदाग्रहातिरेकेण। मानामिति साक्षात्संबन्धकल्पने प्रमाणोपन्यासाय। तस्य साक्षात्संबन्धस्य।

पुरुषस्वभावनिषन्धनत्वे पुरुषस्वरूपप्रयुक्तत्वे। स्वात्मकस्वरूपसंबन्धस्य स्वस्वभावाधीनत्वदिति भावः।





उक्ताशयकल्पनागौरवमभिसंधाय प्रकारान्तरेणैतद्भन्थमेवावतारयति---यद्वेति। पुरुषोपरागविषयोपरागाभ्यमिति। विशेषणे तृतीया तदर्थस्य च बुद्धेर्ज्ञानरूपपरिणामार्थकाध्यवसायपदार्थे अन्वयः। कर्तव्यघटादेरिति षष्ठ्यर्थोपि तत्रैवान्वेति। व्यापारांश इति। व्यापारः कर्तव्यमित्यभिलप्यमानः अंशः संबन्धो यस्य स तथेत्यर्थः। तथाच ममेदं कर्तव्यमिति बुद्ध्यभिलापकशब्दे नमेत्यनेन पुरुषसंबन्धः इदमित्यनेन विषयसंबन्धः कर्तव्यमिति व्यापारसंबन्धो वुद्धावभिलप्यत इति संबन्धत्रयवती बुद्धावारोपितस्य पुरुषस्य ज्ञानेन सहेदं ज्ञनमिति प्रतियमानोऽतात्विकसंबन्धो यः स उपलब्धिरित्यर्थो योजनया प्रतीयमान इत्यस्याध्याहारेण च बोध्यः।





ननु कृतिसामानाधिकरण्येन अदृष्टप्रतीतिः प्रात्यक्षिकी न संभवति तस्यातीन्द्रियत्वादत आह--अदृष्टस्येति। तदंशे अदृष्टांशे। अनित्यधर्माश्रयत्वादिति। यद्यपि धर्माश्रयत्वांशो व्यर्थः तथापि क्षणिकविज्ञानवादिना अनित्यविज्ञाने व्यभिचारोद्भावनमभिसंधाय तदुक्तं। क्षणिकविज्ञानस्य वृत्तिमत्त्वलक्षणधर्मत्वविरहान्न तत्र व्यभिचार इति भावः। वृत्तिमत्त्वं च दैशिकसंबन्धेन बोध्यम्‌। तेन कालिकेन क्षणिकविज्ञानस्य वृत्तिमत्त्वेपि न व्यभिचारतादवस्थ्यं, बुद्धेस्तु प्रकृतिपरिणामत्वेन तद्वृत्तित्वान्न स्वरूपासिद्धिः। ननु तद्भिन्ने मानाभावादित्यसङ्गतं कर्तृभिन्नानां प्रकृत्यादीनां सत्त्वादत आदिं पूरयति---चेतन इत्यादिरिति। बुद्धिः कर्तृत्वाभाववती जन्यत्वादिति पाठः। जन्यधर्माश्रयत्वादिति प्रामादिकः। यद्ययं नैयायिकानां प्रयोगस्तदा तन्मते कर्तृर्जन्यधर्माश्रयत्वाद्व्यभिचारित्वापत्तेः, यदि च सांख्यमतप्रविष्टस्यैव तन्मतसिद्धपुरुषस्यैव कर्तृत्वमस्तु न वुद्धेरित्यभिप्रायेणायं प्रयोग इत्युच्यते तदा स्वमतव्याघातः कर्तृत्वस्यापि जन्यधर्मतय पुरुषधर्मत्वासंभवेन कर्तृत्वस्याधर्मत्वापत्तिश्चेति। यदि च तत्पाठप्रामाण्येऽप्याग्रहस्तदा जन्यधर्मः कर्तृत्वातिरिक्तत्वेन विशेषणीयस्तथाच सांख्यमतानुयायिन एव पुरुषस्यैव कर्तृत्वं चेतनत्वं चास्तीत्यभिप्रायेणेमाशङ्का भविष्यति। केचित्तु जन्यधर्मत्वादित्यस्य बहुव्रीहिमाश्रित्य जन्यधर्माश्रयत्वादित्यर्थ परिकल्प्य एतद्भन्थस्य कर्तृत्वाभावसाधने न तात्पर्यं अपि तु व्यभिचारिणोक्तहेतुना चेतनत्वाभावो न





साधयितुं शक्योऽन्यथा तेनैव व्यभिचारिहेतुना कर्तृत्वाभावोऽपि किं न सिद्ध्येदित्यापादन एव तात्पर्यमित्याहुः। ननु कर्तृनित्यत्वे निर्मोक्षप्रसङ्ग इति मूलमसङ्गतं कर्तुर्नित्यत्वेपि तद्भिन्नस्य चेतनस्यात्यन्तिकदुःखनिवृत्तिरूपमोक्षे बाधकाभावादित्यत आह---कर्तृभिन्नस्येति। तस्मिन्‌ चेतने। सुखेति। शुभाशुभकर्माकर्तरि सुखदुःखयोरसंभवादिति भावः। न स्यादित्यर्थ इति। नचेष्टापत्तिरिति वाच्यम्‌। पूर्वमसंसारिणोपि संसारित्वोपगमे मुक्तस्यापि पुनः संसारित्वापत्त्या मोक्षार्थ कोपि न प्रवर्तेतेति भावः। पूर्वमसंसारे कदापि संसारो न स्यादित्यप्यापत्तिः संभवतीत्याह---वस्तुतस्त्वित। तदुत्पत्तेर्बुद्ध्युत्पत्तेः। तदाश्रितेति। बुद्ध्यश्रितेत्यर्थः। अदृष्टादेरित्यादिना तज्जनककर्मणः परिग्रहः। अनुत्पत्त्येति।





कार्यमात्रे अदृष्टस्य कारणत्वादिति भावः। नन्वनादेर्नाशायोगादिति मूलमसंगतं प्रागभावस्यानादेरपि नाशदर्शनादित्यत आह---अनादेरत्यस्येति। प्रकृतेर्गुणैः क्रियमाणानि सर्वशः कर्माणीत्यस्योत्तरार्धे नान्वयसंभवः। कर्माणीत्यस्य द्वितीयान्तत्वोपगमेपि कर्तेति कृद्योगे षष्ठ्यापत्त्या साधुत्वानुपपत्तेर्निराकाङ्क्षतापरिहाराय क्रियापदमध्याहरति---भवन्तीति। इत्थंचोत्तरार्धात्प्रागेवमपीत्यपिः पूरणीय इति भावः। अहमिति प्रत्यय इत्यस्य कर्तरिबुद्धौ इत्यादिस्तथासत्येव तेन विमूढत्वोपपत्तेः। आत्मेत्यस्य पुरुषार्थकत्वे भेदनियतविग्रहस्थषष्ठ्यनुपपत्तिरतो व्याचष्टे--अन्तःकरणमिति। विरोधे हेतुमाह---तेनेति। स्वतन्त्रकर्तृत्वं





कारणान्तरनिरपेक्षनिष्ठकर्तत्वं। अधिष्ठानमाधारः। दैवमदृष्टं। कर्तृत्वं प्रतिपाद्य कारणत्वं प्रतिपाद्येत्यर्थः। क्रियानुकूलकृतमत्त्वरूपस्य तस्याधिष्ठानादौ बाधात्‌। एवंचाहमेव कर्ता इत्यत्रापि अहमेव कारणमित्येवार्थः तथासत्येव मूढतोपपत्तिरन्यथा कारणानां बहुत्वेपि स्वस्यैव कर्तृतयाहमेव कर्तेत्यस्य प्रमात्वापत्तिरिति ध्येयम्‌॥49॥ स्वरूपासिद्धेरिति। परकीयशरीरस्यैव





पश्रतया तत्र प्रवृत्तिरूपहेतोरभावादिति भावः। दृष्टान्तासिद्धिमिति। शरीरमिदं चेतनाधिष्ठितं चेष्टावत्त्वाद्रथवदित्यनुमाने चेतनाधिष्ठितत्वं चेतनप्रयुक्तक्रियावत्त्वमेव तस्य दृष्टान्तरथेसत्त्वेपि चेष्टारूपहेतोरभावात्‌ शरीरक्रियायामेव चेष्टात्वाङ्गीकारादिति भावः॥ 50॥ इति श्रीरामरुद्रभट्टाचार्यविरचितायां मुक्तावलीप्रकाशतरङ्गिण्यां द्वितीयस्तरङ्गः॥ अर्थापत्तिरपीति।





पीनो देवदत्तो दिवा न भुङ्क्ते इति ज्ञानानन्तरं पीनत्वान्यथानुपपत्त्या रात्रिभोजनं कल्पयति इयमर्थापत्तिरित्यर्थः। अनुपलब्धिरपीति। अभावे क्लृप्तसन्निकर्षाभावेन प्रत्यक्षासंभवात्तद्ग्रहार्थं प्रतयोग्युपलम्भाभावस्य प्रमाणत्वं परिकल्प्य तज्जन्यैवाभावप्रतीतिरिति भाट्टा वेदान्तिनश्चेत्यर्थः। संभवैतिह्यरूपे अपीति। शतमस्तीति ज्ञानानन्तरं शतं पञ्चाशद्धटितमितिज्ञानात्पञ्चाशदस्तीति संभवानुभवः। इह वटे यक्षस्तिष्ठतीत्यज्ञातमूलवक्तृकवाक्याज्जायमानोऽनुभव ऐतिह्यम्‌। नचायं शाब्दानुभवः। आप्तोक्तत्वेन निश्चितशब्दस्यैव तत्करणत्वेन तदभावादिति भावः। नन्वनुभूतिश्चतुर्विधेति वाङ्यात्रेण कथं न्यूनाधिकसंख्यानिरास इत्याशङ्क्य स्वयं युक्तिमाह---अनुमिनोमीत्यादि। अभाव एवान्तर्भाव इति। उपलब्ध्यभाव एवानुपलब्धिर्नतु प्रमितिः विशेषणतासंनिकर्षेणाभावज्ञानं प्रत्यक्षात्मकमेवेति भावः। यथायथमिति। संभवस्यानुमितावैतिह्यस्य शब्दे अन्तर्भाव आप्तोक्तत्वसंदेहादप्रामाण्यज्ञानास्कन्दितः स इति भावः। इन्द्रियरूपादावपीति। इदंच यथाश्रुताभिप्रायेण। वस्तुतो मनोरूपेन्द्रियजन्यानुमित्यादावतिव्याप्तिवारणाय इन्द्रियत्वावच्छिन्नजनकतानिरूपितजन्यताविवक्षणस्यावश्यकतया ज्ञानपदं स्वरूपकीर्तनमेवेति बोध्यम्‌। अनुमित्यादावित्यादिनोपमित्यादिपरिग्रहः। ननु सूत्रे अव्यभिचारिपदवैयर्थ्यमित्याशङ्क्याह---भ्रमेति।





ननूक्तलक्षणस्य प्रत्यक्षभ्रमे अव्याप्तिरित्यत आह---एतावतेति। तथाच प्रत्यक्षप्रमाया लक्ष्यतया भ्रमस्यालक्ष्यत्वान्न तत्राव्याप्तिरिति भावः। नचैवं मूलोक्तलक्षणस्य भ्रमेस्यालक्ष्यत्वान्न तत्राव्याप्तिरिति भावः। नचैवं मूलोक्तलक्षणस्य भ्रमेऽतिव्याप्तिस्तस्यापि लक्ष्यत्वाभ्युपगमे च सूत्रानुसारिता न स्यादिति वाच्यम्‌। ज्ञानपदस्य मूलस्थलक्षणे प्रमापरत्वादत एव न तद्वैयर्थ्यमिति भाव-। तदविषयकमितीति। पदवाच्यत्वाविषयकमित्यर्थः। नन्वयं घट इत्यादिविशिष्टज्ञानस्यापि पदवाच्यत्वाविषयकत्वान्निर्विकल्पकविभाजकधर्मस्य विशिष्टज्ञानसाधरण्यादसङ्गतिरित्यत आह---विशिष्टज्ञान इति। तथाचायं घटपदवाच्य इत्यादिरेव विशिष्टज्ञानाकार इति भावः। एतत्कल्पे व्यपदेश्यपदे विषयः प्रत्ययार्थः। नवीनमतमनुसृत्याह---यद्वेति। एतत्कल्पे तु अर्ह एव प्रत्ययार्थ इति भावः। अनुव्यवसायभिन्नज्ञानमात्रस्यैव





व्यवसायत्वेन निर्विकल्पकसाधारणं व्यवसायत्वमत आह---विशिष्टेति। इन्द्रियार्थसंनिकर्षात्पन्नं ज्ञानमव्यपदेश्यमव्यभिचारिव्यवसायात्मकमिति सूत्रयोजनमाह---एवंचेति। नन्वीश्वरप्रत्यक्षं तु न लक्ष्यमित्युक्त्वा सूत्रे तथैवोक्तत्वादिति मूलकारोक्तिरसङ्गता, उक्तसूत्रे ईश्वरप्रत्यक्षालक्ष्यताया अनभिधानादतस्तदर्थमाह---ईश्वरेति। ननु जन्यप्रत्यक्षप्रमालक्षणस्य सूत्रकारोक्तावपि प्रत्यक्षप्रमासामान्यलक्षणं किमिति शिष्यजिज्ञासया प्रत्यक्षप्रमासामान्यलक्षणं वक्तव्यमेवेत्यस्वरसाल्लक्षणान्तरमवतारयति---ईश्वरेति। अव्याप्तिरिति। निर्विकल्पकस्य ज्ञानाजन्यतया लक्षणस्य तत्र सत्त्वेन विशिष्टज्ञानमात्रेऽव्याप्तिरित्यर्थः। नच निर्विकल्पकस्यापीश्रज्ञानजन्यतयाऽसंभवएव वक्तुमुचित इति वाच्यम्‌। एवमपीश्वरप्रत्यक्षे लक्षणसमन्वयस्यावश्यकत्वात्‌। अव्याप्तौ हेतुमाह---विशिष्टेति। जन्येत्यादिः। तेनेश्वरविशिष्टज्ञानस्य विशेषणज्ञानाजन्यत्वेऽपि न कृत्स्नार्थकमात्रपदासङ्गतिः। यत्त्वीश्वरज्ञानं निर्विकल्पकमेवेति, तदसत्‌, कार्यमात्रं प्रत्यन्वयव्य्तिरेकाभ्यां लोके विशिष्टज्ञानस्यैव कारमत्वावधारणाद्विशिष्टज्ञानस्यैवेश्वरे सकर्तृकत्वानुमित्यासेद्धेः। यदि च कार्यसामान्ये कृतेरेव कारणत्वं न ज्ञानेच्छयोः तया तयोरन्यथासिद्धत्वात्तथा च सकर्तृकत्वानुमानेनेश्वरे कृतेरेव सिद्धिर्न ज्ञानेच्छयोः। नचैमीश्वरे ज्ञानेच्छयोः कथं सिद्धिरिति वाच्यम्‌। "य सर्वज्ञः" इत्यादिश्रुत्या ज्ञानस्य "स ऐक्षत बहुस्या"मिति श्रुत्या इच्छायास्तत्र सिद्धेरीक्षणस्येच्छारूपत्वादिति विभाव्यते तदा यथाश्रुतमेव साधु। नचैवमपि जन्यनिर्विकल्पकस्यापीश्वरज्ञानजन्यतया तत्राव्याप्तेरनुपपादनाद्ग्रन्थकारस्य न्यूनता दुर्वारैवेति वाच्यम्‌। ज्ञानाजन्येत्यस्य समवायसंबन्धावच्छिन्नजनकतानिरूपितजन्यताशून्यार्थकत्वे निर्विकल्पकेऽव्याप्त्यसंभवेन तदुपेक्षणसंभवादिति ध्येयम्‌। अनुमित्यादौ। लक्षणासत्त्वमुपपादयति---अनुमित्यादाविति। इदं लक्षणमीश्वरप्रत्यक्षसाधारणमित्याह--अकरणकेत्यादि।







करणसामान्यशून्यत्वादेवेत्यर्थः। ननु तत्त्वज्ञानात्मकप्रत्यक्षे अव्याप्तिस्तत्र निदिध्यासनव्यापारकस्य अनुमित्यादिज्ञानस्य करणत्वादित्याशङ्कते---अथेति। ज्ञानत्वगर्भेति। ज्ञानत्वघटितेत्यर्थः। करणत्वाभावस्येत्यस्य निरूपकतासंबन्धेनेत्यादि। योगिप्रत्यक्षं तत्त्वज्ञानरूपं बोध्यम्‌। नन्वेवमपि विशिष्टवैशिष्ट्यावगाहिप्रत्यक्षे विशेषणातवच्छेदकप्रकारकज्ञानव्यापारकनिर्विकल्पककरणके अव्याप्तिर्दुर्वारैवेत्यस्वरसादाह---अथवेति। करणतानय इति। परामर्शभावादेव घटादिज्ञानादनुमितिवारणसंभवादिति भावः। एतच्च यथाश्रुताभिप्रायेणोक्तं पर्याप्त्यनिवेशसूचनायैव घटितेत्युपादानात्‌, एवं ज्ञानत्वघटितत्वं ज्ञानत्वाविषयकप्रतीत्यविषयत्वमात्रं नतु ज्ञानत्वभिन्नत्वमपि तत्र घटकं प्रयोजनाभावादसंभवापत्तेश्चेति विभावनीयम्‌। करणत्वासंभव इति। व्याप्तिज्ञानासत्त्वेऽपि विशिष्

विषयकसंस्काराद्विशिष्टविषयकस्मरणात्मकपरामर्शोत्पत्तेरिति भावः। संस्कारद्वरेति। तथाच व्याप्तिज्ञानस्य स्वजन्यपरामर्शसंबन्धेन अनुमितौ कारणता, परामर्शे स्वजन्यत्वं च स्वनिष्ठ--समवायस्वजन्यसंस्कारान्यतरसंबन्धावच्छिन्नकारणतानिरूपितकार्यतारूपं भावः। ज्ञानपदमिति। अनुमितौ व्याप्तिज्ञानं करणमित्यत्र ज्ञानपदमित्यर्थः। तथाच स्मरणात्मकपरामर्शस्यापि व्याप्तिविषयकसंस्कारजन्यतया करणत्वमक्षतमिति भावः। एवंच करणं व्याप्तिधीरिति करिकायामपि धीपदं





सविषयकपरमेवेति भावः। तत्रेति। स्मरणात्मकपरामर्श इत्यर्थः। यद्यपि समानविषयकनिश्चयस्य संस्कारद्वारा कैश्चिदनुभवत्वेन कैश्चिज्ज्ञानत्वेन स्मरणजनकत्वं क्लृप्तमेवेति नैतदनुरोधेन तत्कल्पनीयमित्यसंगतमेवैतत्‌, तथापि हेतुत्वकल्पनेनेत्यस्य तादृशहेतुत्वघटितलक्षणकल्पनेनेत्यर्थकतया अन्यतरसंबन्धेन व्याप्तिज्ञानजन्यत्वस्य लक्षणघटकत्वमपेक्ष्य समवायेन व्याप्तिविषयकजन्यत्वस्य लक्षणघटकत्वे लाघवान्नासंगतिः। अतिप्रसक्तत्वादिति। अथ व्याप्तिविषयकत्वेन कारणतापक्षे व्याप्तिविषयकेच्छादावपि कारणत्वमस्त्येवेति कथमतिप्रसक्तता? अन्यथा अनुमित्यनुपधायकव्याप्तिज्ञानेपि व्याप्तिज्ञानत्वसत्त्वेन अतिप्रसक्ततया तदपि कारणतावच्छेदकं न स्यात्‌। यदि

च अनुमित्यनुपधायकेऽपि व्याप्तिज्ञाने स्वरूपयोग्यतारूपकारणत्वस्वीकारान्नातिप्रसक्तिरित्यच्यते तदा प्रकृतेऽपीदमेवोत्तरमिति। मैवम्‌। कतिपयव्याप्तिज्ञानेषु कारणत्वकल्पनापेक्षया अनन्तेच्छादिषु तत्कल्पनगौरवस्यैव तन्मते दूषणत्वेन प्रकृतग्रन्थाभिप्रेतत्वादत एवैतत्सूचनायैवेच्छात इत्युपेक्ष्य इच्छादितः संस्काराच्चेत्येतावत्पर्यन्तमभिहितमित्यवधेयम्‌। उपमितौ सादृश्यज्ञानं करणमित्यत्र गवयादिविशेष्यकसादृश्यप्रकारकज्ञानस्य व्यापारताभ्रमं निराकर्तुं व्याचष्टे---सादृश्यप्रकारकेति। नचैवं तद्व्यापारदौर्लभ्यं अतिदेशवाक्यार्थस्मृतेर्व्यापारत्वेन वक्ष्यमाणत्वात्‌। तथाचेति। व्याप्तिविशिष्टं व्याप्तिप्रकारकं यत्पक्षविशेष्यकं पक्षधर्मताज्ञानं हेतुतावच्छेदकसंसर्गावगाहिज्ञानमित्यर्थः। परामर्शजन्यसंस्कारेऽतिव्याप्तिवारणाय ज्ञानपदोपादानम्‌। ननु व्याप्तिविशिष्टे पक्षधर्मताज्ञानमिति व्युत्पत्त्या वह्निव्याप्यधूमवानिति परामर्शजन्यानुमितावव्याप्तिरित्याशङ्कायामाह---भवति हीति। वह्निव्याप्यधूमवान्पर्वत इति ज्ञानं व्याप्तिविशिष्टपक्षधर्मताज्ञानं भवतीत्यन्वयः। उक्तरीत्या व्याप्तिप्रकारकपक्षविशेष्यकहेतुत्वाच्छेदकसंबन्धावगाहिज्ञानस्यैव





तादृशवाक्यलभ्यत्वादिति भावः। नचैवमपि वह्निव्याप्यो धूमः पर्वत इति ज्ञानजन्यानुमितावव्याप्तिर्धूमो वह्निव्याप्यो धूमवान्‌ पर्वत इति परामर्शानात्मकज्ञानजन्यप्रत्यक्षादावतिव्याप्तिर्वह्निवयाप्यधूमवानिति परामर्शस्यापि कालविधया घटादिप्रत्यक्षहेतुतया तत्रातिव्याप्तेर्वारणाय च हेतुतावच्छेदकसंबन्धावच्छिन्नव्याप्त्यवच्छिन्नप्रकारतानिरूपितपक्षविशेष्यताशालिनिश्चयत्वावच्छिन्नजनकतानिरूपितजन्यताया एव लक्षणे निवेशनीयत्वादिति वाच्यम्‌। अनुमितिसमानविशेष्यतया पक्षादिविशेष्यकपरामर्शस्यैवानुमितिहेतुत्वादिति भावः। यद्यपीत्यादीति। ननु प्रत्यक्षे विषयस्य सामान्यतो विषयत्वेन विशेषतश्च तत्तद्व्यक्तित्वेनैव हेतुतया लक्षणे चोक्तनिश्चयत्वावच्छिन्नजनकतानिरूपितजन्यताया एव विवक्षणीयतया नोक्तातिव्याप्तिरित्यत आह--आदिनेत्यादि। तथा चैतदस्वरसेनैव मूले आदिपदमुपात्तम्‌। विशिष्टवैशिष्ट्यावगाहिबुद्धित्वावच्छिन्नं प्रति च विशेषणतावच्छेदकप्रकारकविशेषणनिश्चयत्वेनैव हेतुतया भवति तत्रातिव्याप्तिरिति भावः। धूमवान्पर्वत इत्यादि। आलोकादिलिङ्गकधूमवत्पर्वतपक्षकानुमित्यादावित्यर्थः। सत्तामादायेति। पर्वतो वह्निमानित्यनुमितिवृत्तिवृत्तिसत्ताजातिमत्त्वस्य प्रत्यक्षादावपि सत्त्वादिति भावः। नन्वनुभवत्वमप्यनुभवत्वव्यामेवेति तदादायैव अतिव्याप्तितादवस्थ्यमित्यत







आह--अनुभवत्वेति। अत्र च धूमवान्‌ पर्वतो वह्निमानित्यनुमितावव्याप्तिवारणायैव जातिघटितलक्षणादरणमिति बोध्यम्‌। लाघवादिति। व्याप्तिज्ञाननिष्ठस्वजन्यज्ञानसंबन्धावच्छिन्नजनकतकत्वं व्याप्तिज्ञानकरणकत्वं, तेन कालोपाधिविधया व्याप्तिज्ञानजन्यत्वमादाय तथैव परामर्शजन्यत्वमादाय च घटादिप्रत्यक्षे नातिव्याप्तिः। अत्रापि लिङ्गाविषयकत्वनिवेशनमामादाय च घटादिप्रत्यक्षे नातिव्याप्तिः। अत्रापि लिङ्गाविषयकत्वनिवेशनमावश्यकं। अन्यथा वह्निव्याप्यधूमवत्पर्वतवान्देश इति विशिष्टवैशिष्ट्यावगाहिज्ञाने अतिव्याप्तिप्रसङ्गात्‌ लिङ्गाविषयकत्वं व्याप्त्यवच्छिन्नप्रकारताशून्यत्वमेव तेन धूमत्वादिना धूलीपटलादिविषयकविशेष्यावगहिप्रसक्षे नातिव्याप्तितादवस्थ्यम्। नचैवमपि व्याप्तित्वेन घटाद्यवगाहिविशिष्टवैशिष्ट्यप्रत्यक्षवारणासंभव इति वाच्यम्। हेतुतावच्छेदकाच्छिन्नप्रकारतानिरूपिताधिकरणत्वावच्छिन्नप्रकारतानिरूपिताधेयत्वावच्छिन्नप्रकारतेत्यादिक्रमेणाधेयत्वावच्छिन्नप्रकारतापर्यन्तमुपादाय तन्निरूपतसाधनतावच्छेदकावच्छिन्नप्रकारिताशून्यत्वस्य निवेशनीयत्वादिति भावः। तज्ज्ञानकरणकवृत्तीति। तद्व्यप्तिज्ञानकरणकज्ञानवृत्तीत्यर्थः। करणत्वमिति। परामर्शरूपकारणान्तराभावादेव यत्किंचिज्ज्ञानात्केवलमनसो वानुमितिवारणसंभवापरामर्शरूपकारणान्तराभावादेव यात्किंचिज्ज्ञानात्केवलमनसो वानुमितिवारणसंभवादिति भावः। अज्ञ च ज्ञानत्वेन करणतापक्षे अनन्तज्ञानव्यक्तीनां करणत्वकल्पनादिति भावः। अत्र च ज्ञानत्वेन करणतापक्षे अनन्तज्ञानव्यक्तीनां करणत्वकल्पनापत्तेरपि च ज्ञानस्य समवायेन कारणत्वेऽपि क्षत्यभावात्परामर्शस्यापि ज्ञानत्वाद्गुरुभूतस्वजन्यज्ञानवत्त्वसंबन्धेन तस्य तथात्वे मानाभावाच्चेति मनस्त्वेन वेत्युक्तम्‌। ननु पराभर्शातिदेशवक्यार्थस्मरणद्वारानुमित्युपमित्योरेकमनःकरणकत्वे इन्द्रियत्वव्याप्तिज्ञानत्वादिना प्रमाणविभागो न स्यात्‌। नच प्रत्यक्षकरणत्वानुमितिकरणत्वादिना एकस्यापि मनसो विभागसंभवः परस्परासंकीर्णव्याप्यधर्मकथनं विभाग इत्यत्र परस्परासंकीर्णत्वस्य





स्वावच्छिन्नविषयित्वाव्यापकविषयितावच्छेदकत्वरूपत्वादन्यथा व्यभिचारभिन्नविरोधाप्रसिद्ध्या हेत्वाभासविभागानुपपत्तेरिति। वाच्यम्‌। मनस्त्वेनैवोभयत्र करणत्वे अनुमितित्वोपमितित्वयोरेव नियामकाभावेन कथंचिदपि विभागासंभवादित्याशङ्कते---नचेति। क्रियाविशेषादिति। क्रिया धात्वर्थो नतु कर्म तथाच प्रत्यक्षादिप्रमारूपमाधात्वर्थविजातीयप्रमाभेदेनैव प्रमाणानां विभागसंभवादिति भावः। मनस इत्यस्यानुमित्यादावित्यादिः। अतिव्याप्तमिति। नित्यप्रत्यक्षे अव्याप्तिभिया इन्द्रियजन्यत्वस्य प्रत्यक्षलक्षणत्वासंभवादिति भावः। प्रत्यक्षत्वादिकमितीति। उपमित्यादेः सर्वमतासिद्धतय प्रथमोपस्थितत्वाच्च अनुमित्यसमवेतत्वस्यैव प्रत्यक्षलक्षणघटकत्वेनोक्तिः। आदिपदग्राह्यमुपमितित्वं शाब्दत्वं च निर्वक्तिः। यत्किंचिदिति। शब्दभेदेनेति।





प्रत्यक्षलणणे अनुमित्यसमवेतेति तदितरलक्षणेषु प्रत्यक्षासमवेतेति शब्दविशेषेणेत्यर्थः। प्रथमतो मूले अनुमितिलक्षणस्यैव जातिघटितस्योक्तत्वात्प्रत्यक्षादीनामित्युपेक्ष्य अनुमित्यादीनामित्युक्तम्‌। अनुभवत्वजात्यङ्गीकारेणेति। विशेषणज्ञानादिजन्यतावच्छेदककोटौ स्मृत्यन्यत्वनिवेशे गौरवापत्त्या तज्जन्यतावच्छेदककोटिप्रविष्टतयैवानुभवत्वजतिसिद्धेरिति भावः। एवं च सर्वलक्षणेषु स्मृत्यसमवेतेत्युक्तौ अनुभवत्वमादाय अनुमित्यादावतिव्याप्त्यापत्त्या एकत्रानुमित्यसमवेतत्वस्यान्यत्र प्रत्यक्षासमवेतत्वस्यैव निवेशनीयतया शब्दभेदेन लक्षणाभिधानमावश्यकमेवेति बोध्यम्। तद्व्यक्तिसमवेतेति। एकशेषेण प्रत्यक्षादिव्यक्तिसमवेतेत्यर्थः। ज्ञानत्वादिकमादाय अन्यत्रातिव्याप्तिवारणायात्र स्मरणासमवेतेत्युक्तम्‌। सूत्रानुसारादिति। सूत्राननुसारेण प्रत्यक्षसामान्यस्य लक्षणप्रदर्शनपक्षे तु नित्यप्रत्यक्षस्यैकत्वेन तद्विभागासंभवाज्जन्यप्रत्यक्षस्यैव विभाग इति भावः॥51॥52॥ ननु गोचरपदस्य विषयार्थकतया घ्राणस्य गोचरो गन्ध इत्यसङ्गतमित्याशङ्कां निराकरोति---घ्राणस्येति। ग्राह्य इतीति। तथाच गोचरपदस्य

जन्यज्ञानविषयार्थकतया नासङ्गतिरिति भावः। न तत्प्रत्यक्षमित्यस्य नोष्मादिप्रत्यक्षमिति नार्थः रूपे उद्भूतत्वप्रवेशेन तत्प्रत्यक्षवारणसंभवात्‌ द्रव्याणि तद्वन्तीत्यनेऊनैव





तत्प्रत्यक्षसय वारणीयत्वादतो व्याचष्टे---नोष्मादिगतेति॥ 53॥ 54॥ 55॥ रूपत्वादिभिन्नमितीति। इदञ्च पूरणं नतु विवरणं तथात्वे रूपादिभिन्नमित्येव





ब्रूयादिति बोध्यम्‌। ननु रूपमत्रापि कारणमित्यत्रैव श्लोकसमाप्तेर्द्रव्याध्यक्ष इतिद्वितीयकारिकास्थमेकं पदं किमित्यत्रैवोत्पात्तमित्याशङ्कां निरस्यति---द्रव्याध्यक्ष इतीति। पुनः शङ्कते इति। मले लाघवादित्यस्य आत्मावृत्तित्वावच्छिन्नाभावत्वेनैव तादृशप्रत्यक्षाभावे प्रयोजकत्वे शब्दभिन्नविशेषगुणापेक्षयेत्यादिः। रूपापेक्षया स्पर्शस्य लाघवाभावात्तथाच उद्भूतरूपत्वेन उद्भूतस्पर्शत्वेन वा करणत्वमित्यत्र





विनिगमनाविरहः वायोरिव प्रभायाः प्रत्यक्षाभावे इष्टापत्तिसंभवादित्यत्रैव तद्भन्थतात्पर्यमिति बोध्यम्‌। एतदेव स्पष्टयति---प्रतबन्द्येति। समानं विरोध्युत्तरं प्रतबन्दी। उपसंहरतीति। गुरुभूतस्यापि आत्मावृत्तीत्यादिना पूर्वमुक्तस्य कारणत्वमेव व्यवस्थापयतीत्यर्थः। नोचित इति। चुरणुकादिवायोरपि स्पर्शान्यत्वाद्द्रव्यसमवेतत्वाच्च तत्रच कारणीभूतत्वक्संयुक्तस्पार्शनवत्समवायाभावान्त्र्यणुकस्य स्पार्शनाविषयत्वादिति भावः। ननु वायुगतसंख्यादिप्रत्यक्षापत्तिदोषेणैव वायुप्रभयोरिति ग्रन्थस्यावतारितत्वेन तत्र प्रभागतसंख्याप्रत्यक्षे इष्टापत्तिरयुक्तेत्यत आह---दृष्टान्तार्थमिति। बाधकाभाव इति अत्र च यद्यपि वायोः स्पार्शनोपगमे तस्यापि स्पर्शान्यद्रव्यसमवेतत्वेन तत्प्रत्यक्षे कारणीभूतसय त्वक्संयुक्तस्पार्शनवत्समवेतत्वस्य विरह एव बाधको भवति परमाणुस्तु महत्वाभावादेव न स्पार्शनयोग्यः। नच वायुचतुरणुकस्य नेष्यत एव स्पार्शनमपि तु पञ्चाणुकादीनामेवेति वाच्यम्‌। चतुरणुकस्य स्पार्शनाविषयत्वे पञ्चाणुकेऽपि कारणासंपत्तेरिदमसङ्गतमित्याक्षिप्य तथापि वायोः स्पार्शनमङ्गीकुर्वता नवीनेन द्रव्यसमवेतेत्यत्र द्रव्ये त्रुटिभिन्नत्वस्य प्रकृष्टमहत्त्वस्य वा विशेषणतामङ्गीकृत्यैव वायुस्पार्शनस्योपपादनीयत्वान्नासङ्गतिः। ग्रन्थकारेण च प्राचीनसंमतकार्यकारणभाव एव प्रदर्शितस्तेन वायोः स्पार्शनानङ्गीकारेण द्रव्ये तद्विशेषणस्यानर्थकत्वादिति केचन समादधिरे। तन्न मनोरमम्‌। वप्युस्पार्शनानङ्गीकर्त्रापि

पार्थिवचतुरणुठादिस्पार्शनोपपत्तये द्रव्ये तद्विशेषणस्योपदियत्वात्। वस्तुतः स्पार्शनवत्त्वं





च न लौकिकविषयतया स्पार्शनविशिष्टतंव तथासत्यवयवस्पार्शनानुत्तरावयविस्पार्शनानुपपत्तेर्नापि स्पार्शनोपलक्षितत्वं यदङ्कुरावयवस्य स्पार्शनमसिद्धं तस्य स्पार्शनानुपपत्तेरतः स्पार्शनयोग्यत्वमेव तद्वाच्यं तद्योग्यता च प्राचां महत्त्वे सति उद्भूतरूपस्पर्शवत्त्वं नवीनानां उद्भूतस्पर्शसहितं महत्त्वमतो नानुपपत्तिः इत्थंच पूर्वोक्ते चायुस्पार्शनानौचित्ये अन्यथेत्यादिनोक्तस्य वायुगतसंख्यापरिमाणप्रत्यक्षापादनस्यैव बीजता बोध्या। तद्गहश्चेति। परिमाणग्रहश्चेत्यर्थः। मूर्तप्रत्यक्ष इति। इन्द्रियत्वसयातिगुरुतया बहिरिन्द्रियजन्यत्वपरित्यागः कृतः। उक्तलाघवेति। मूर्तप्रत्यक्षाभावे रूपस्पर्शयोरभावद्वयस्य प्रयोजकताकल्पनमपेक्ष्य एकस्य रूपाभावस्य तथात्वे लाघवमित्यनेनोक्तलाघवेत्यर्थः। नन्वेकस्पर्शाभावस्य तथात्वेऽपि लाघवानपायात्‌ स्पर्शस्यैव कारणता लाघवात्‌ सिद्ध्यतामित्यत आह--यच्चोक्तमिति। उपरिदेशे विहंगम इतीति। एतच्च प्रात्यक्षिकप्रतीत्यभिप्रायेण। शाब्दबोधे प्रथमांन्तपदोपस्थाप्यस्यैव मुख्यविशेष्यतया भाननियमेन उपरिदेशस्याप्रत्यक्षत्वेऽपि विहङ्गमांशे विशेषणतयोपनयसंनिकर्षेण भानसंभवादनुपपत्त्यभावात्तथा चोपरिदेशविशेष्यकविहङ्गमप्रकारकपरत्यक्षस्यैवानेन शब्देनाभिलापादुपनीतं विशेषणतयैव भासत इति नियमादुपरिदेशस्याप्रत्यक्षत्वे तस्य प्रत्यक्षे मुख्यविशेष्यतया भानानुपपत्तिः





वायोरप्रत्यक्षत्वे तु न काचिदनुपपततिरस्तीति भावः॥ 56॥ ननु ज्ञानसामान्ये त्वङ्भनोयोगस्य कारणतंव मूलोक्तमसङ्गतं नित्यज्ञाने तस्याकारणत्वादतो व्याचष्टे---जन्यज्ञानेति। प्रमाणमितीति। इदमुपलक्षणं तत्रेत्यस्याप्यनुषङ्गो बोध्यः। आम्रसय को रस इति प्रश्नोत्तरभूते मधुर इत्यादौ किंशब्द विहाय प्रश्नस्थस्य सर्वस्यैव अनुषङ्गदर्शनादन्यथा प्रश्नवाक्यतो रसत्वावान्तरधर्मप्रकारकाम्रविशेष्यकज्ञानेच्छाया लाभेनोत्तरतो मधुरत्वप्रकारकाम्ररसविशेष्यकबोधानुत्पत्तौ तस्योत्तरत्वानुपपत्तेरिति ध्येयम्‌। त्वगादीति। पुरीतति त्वगिन्द्रियाभावेन तत्र स्थितमनस्त्वक्संयोगासंभवादिति भावः। ननु ज्ञानादेरभावादेव न मानसमिति मूले केषामित्याकाङ्क्षाया अनिवृत्तेराह---अत्रेति। नन्वेवमभावादित्यत्रापि तादृशाकाङ्क्षायाः सत्त्वात् तदनिवृत्तितादवस्थ्यमत आह---अभावादित्यत्रापीति। यद्यपि न मानसमित्यस्य मानससामान्याभाव एवार्थः संभवति मनोयोग्यस्यात्मनः सत्त्वेपि योग्यगुणसंबन्धाभावादेव तत्प्रत्यक्षस्याप्यसंभवात्‌ तथाप्यत्रैव मानससामान्याभावोक्तौ उत्तरग्रन्थानुत्थितेस्तथा नोक्तमिति ध्येयम्‌। योग्यगुणेति। मनोग्रहणयोग्येत्यर्थः। धर्माधर्माश्रयोऽध्यक्षो विशेषगुणयोगत इतिकारिकायामेवोक्तत्वादिति भावः। ननु जातमात्रस्य प्राथमिकेष्टसाधनतास्मरणे जीवनादृष्टस्याप्युद्बोधकस्य कल्पनादत्रापि संबन्धिज्ञानरूपोद्बोधकासंभवेऽप्यदृष्टविशेषस्योद्बोधकत्वसंभवादुद्बोधकाभावादिति मूलमसङ्गतमत आह

उद्बोधकस्येति।





तथाच स्मरणस्य प्रमाणसिद्धत्वे तदनुरोधेन कस्यचिदुद्बोधकत्वं कल्पनीयं। नचात्र स्मरममनुभवसिद्धमिति भावः। ननु प्रथमोपस्थितज्ञानमुपेक्ष्येच्छादिव्यक्तेरिति मूलाभिधानमसङ्गतमित्यत आह---इच्छाया इत्यादि। ज्ञानमात्रमिति। यद्यपि सुषुप्तिप्राक्कले कदाचिदिच्छादेरपि संभवेन तदनुक्त्या मूलस्य न्यूनतापत्त्या मात्रपदमसङ्गतं किंतु तत्पुरुषबहुव्रीहिभ्यां ज्ञानादिविवक्षितमित्येव वक्तुमुचितं तथापि स्वप्नावस्थानन्तरमेव सुषुप्तिरिति नियमेन स्वप्नदशायं च मिद्धामनःसंयोगारूपदोषवशाद्भ्रमात्मकज्ञानमेवोत्पद्यते नत्विच्छादिकमन्यथा स्वप्नदशायां चिकीर्षाबलात्प्रवृत्तेरप्यापत्त्या गत्यादेरप्यापत्तेरिति सिद्धान्तमनुसृत्यैवमभिहितमिति मन्तव्यम्‌। वस्तुतो ज्ञानादिव्यक्तेरित्युक्तौ केषांचिज्ज्ञानानां सिद्धान्तेऽप्यतीन्द्रियतया वक्ष्यमाणस्य तस्यातीन्द्रियत्वे इत्यादिदूषणस्यासङ्गत्यापत्त्या मूलकृता ज्ञानमुपेक्षितमेतद्दूषणस्य सविकल्पकज्ञानोपगमेपि सुगमतया तदुपेक्ष्य निर्विकल्पकमेव जायत इत्याशंक्याग्रे मूले

निराकरिष्यते। अतएव स्वप्नावस्थायां प्रलापादेरप्यनुभवसिद्धतया तदानीमिच्छादेः प्रामाणिकत्वेऽपि नासंगतिरिति युक्तमुत्पश्यामः। ननु सुषुप्तिप्राक्कालोत्पन्नज्ञानव्यक्तीनामतीन्द्रियत्वे मानाभाव इति मूलोक्तमसङ्गतं तदानीं निर्विकल्पकस्यैवोत्पत्त्या तदतीन्द्रियत्वस्य सर्ववादिसिद्धत्वादित्यान्द्रियत्वम्‌। मूले विषयत्वक्संयोगस्येत्यस्य भुज्यमानद्रव्यवाय्वादिना त्वक्संयोगस्येत्यर्थः।





तदस्वीकार इति। त्वङ्भनस्संयोगास्वीकार इत्यर्थ)। न स्यादितीति। ज्ञनसामान्यें त्वया तस्य हेतुत्वस्वीकारादिति भावः। स्वहस्तितत्वादिति। स्वीकृतत्वादित्यर्थः। इष्टापत्त्यादिनेति। स्पार्शनं चाक्षुषादिकालेपि भवत्येवेतीष्टापत्तेरित्यर्थः। आदिना चाक्षुषादिकं कदापि नोत्पद्यत एवेत्यपलापपरिग्रहो बोध्यः। ननु पुरततिमनःप्रवेशस्यैव सुषुप्तिपदार्थतया त्वङ्भनःसंयोगस्य ज्ञानकारणत्वेपि तदनुपपत्त्यभावात्सुषुप्त्यनुरोधेनेत्यसङ्गतमत आह---सुषुप्तावति। न संभवतीति। चर्ममनःसंयोगस्य चाक्षुषादिकाले सत्त्वेपि तत्र स्थितेन त्वगिन्द्रियेण मनःसंयोगाभावादिति भावः। नव्यमतमुपन्यस्यति---अत्र







नव्या इति। तत्क्षणे सुषुप्त्यव्यवहितप्राक्क्षणे। अभावादिति। ननु कारणस्य कार्योत्पादपूर्वक्षण एव सत्त्वमपेक्षितं नतु कार्योत्पत्तिकालेपि तथाच ज्ञानोत्पत्तिपूर्वक्षणे विभागकालेपि आत्ममनःसंयोगोस्त्येव ज्ञानोत्पत्तिकाल एव पूर्वोत्पन्नविभागेन तस्य नाशादतः सुषुप्त्यव्यवहितपूर्वक्षणेऽपि ज्ञानोत्पत्तौ न बाधकमत आह--असमवायिकारण्येति। कार्यसहभावेनेति। कार्यकालवृत्तित्ववैशिष्ट्येनेत्यर्थः। यदि चेति। असमवायिकारणनाशस्य द्रव्यरूपकार्यनाशं प्रत्येव हेतुता नतु गुणादिरूपकार्यनाशं प्रत्यपीति द्रव्यं प्रत्येवासमवायिकारणस्य कार्यकालवृत्तित्वेन कारणता नतु गुणादिकं प्रत्यपीति भावः। तत्प्रत्यक्षवारणात्‌ सुषुप्त्यव्यवहितपूर्वक्षणोत्पन्नज्ञानप्रत्यक्षवारणात्‌ पुरीतदवच्छेदेनोत्ममनःसंयोगे वैजात्यानङ्गीकारादिति भावः। वैजात्येनेति। यद्यपयात्ममनःसंयोगस्य कारणता क्लृप्तैव वैजात्यस्य तदवच्छेदकत्वमेव कल्पनीयं त्वङ्भमनःसंयोगस्य तु कारणतैव न क्लृप्तेति वैषम्यान्न विनिगमनाविरहावकाशस्तथापि वैजात्यस्याऽक्लृप्तस्य कल्पनीयतया क्लृप्तत्वङ्भनस्संयोगे कारणतैव किंन कल्प्यते कल्पनीयस्योभयत्र तुल्यत्वादिति भावः। त्वङ्भनःसंयोगादेरित्यादिना चर्ममनःसंयोगपरिग्रहः। अवच्छेदकतेति। समवायेन तयोरात्मन्यसत्त्वादिति भावः। लाघवादिति। अवच्छेदकतायास्तत्तदवच्छेदकस्वरूपायाः। कारणतावच्छेदकसंबन्धत्वे नानाव्यक्तिषु संबन्धत्वकल्पने गौरवं, एकस्य समवायस्य तथात्वे लाघवादत्यर्थः। त्वङ्भनःसंयोगस्य कारणतापक्षे गौरवान्तरमप्याह---चाक्षुषादीति। एतेनेत्यादि। वक्ष्यमाणदूषणेनेति तदर्थः। एवंच सुषुप्तित्वाभावाच्चेति चकारः प्रामादिक एवेति बोध्यम्‌। नच विजातीयात्ममनःसंयोगस्य







समवायेन कारणत्वे लाघवस्यापि चकारेण समुच्चयंभवाच्चकारस्य प्रामादिकत्वकल्पनमसंगतमिति वाच्यम्‌। पुरीततिक्रियया सुषुप्तिस्थले पूर्वतनात्ममनःसंयोगानपायात्सुषुप्तावपि ज्ञानोत्पादापत्त्या तद्वारणाय पुरीततिमनःसंयोगस्य ज्ञानं प्रति प्रतबन्धकताकल्पनस्यावश्यकत्वे वैजात्यं कल्पयित्वा विजातीयात्मनः संयोगत्वेन कारणतायामेव मानाभावात्‌। यदि च तत्संयोगव्यक्तावपि वैजात्यं नाङ्गीक्रियत इत्युच्यते तदा जाग्रदवस्थायामपि तदात्ममनःसंयोगव्यक्तितो ज्ञानानुत्पादप्रसङ्ग इत्यवधेयम्‌। अथ पुरुषान्तरीयात्मना पुरुषान्तरीयमनःसंयोगात्‌ ज्ञानोत्पत्तिवारणाय पुरुषान्तरीयात्ममनःसंयोगव्यावृत्तं वैजात्यं कल्पयित्वा विजातीयात्ममनः---संयोगत्वेन ज्ञानहेतुता आवश्यकी। तच्च वैजात्यं सुषुप्तिकालीनात्ममनःसंयोगव्यावृत्तमपीति कल्पनयैवोपपत्तौ त्वङ्भनःसंयोगादेः कारणत्वान्तरकल्पनमयुक्तमितिचेदनघिगतभावोसि। पूर्वोक्तसुषुप्तिदशायां पूर्वज्ञानोत्पत्त्यनुरोधेन क्लृप्तवैजात्यात्ममनःसंयोगस्य सत्त्वे सति विजातीयात्ममनःसंयोगकारणताया वारयितुमशक्यतया सुषुप्तेरेव ज्ञानप्रतिबन्धकत्वस्यावश्यकत्वे वैजात्यस्य तद्भिन्नसुषुप्तिकालीनात्मनः--संयोगव्यावृत्तत्वकल्पनेपि बीजाभावात्‌। तादृशसुषुप्त्यङ्गीकारपक्षे ज्ञानसामान्ये

त्वङ्भनःसंयोग्सय कारणत्वमप्यप्रामाणिकमेव। तथाविधसुषुप्तिसमये मनसो निश्चल त्वेन पूर्वतनत्वक्संयोगस्यपि सत्त्वेन तत्कारणतयापि ज्ञानवारणासंभवेन अगत्या पुरीततिमनःसंयोगस्य ज्ञानमात्रप्रतिबन्धकत्वमेव कल्पनीयमित्थं च त्वङ्भनःसंयोगचर्ममनःसंयोगयोः कारणतयापि तदानीं ज्ञानवारणासंभवेनादिपदेन पुरीततिमनः-- संयोगस्यैव प्रतिबंधकतायां ग्रन्थकारेण तात्पर्यं सूचितमिति विभावनीयम्‌। नव्यमत एव ग्रन्थकाराणामपि निर्भरो लाघवादित्यवधेयम्‌। लौकिकचाक्षुषादेरपि मनोजन्यतया





मनोग्राह्यत्वस्य घटादावतिव्याप्तिमाशङ्क्याह---मनोमात्रेति। मनोलौकिकसन्निकर्षजन्यत्वविवक्षायां मात्रपदं विनाप्युपपत्तिरिति ध्येयमम्‌॥ 57॥ ननु विशिष्टबुद्धौ विशेषणज्ञानस्य हेतुत्वे मानाभावः। चक्षुःसंयोगद्वितीयक्षण एव घट इतिविशिष्टप्रत्यक्षोपगमे क्षतिविरहात्‌। नहि तृतीयक्षण एव तादृशप्रत्यक्षमिति लोकानामनुभवः। क्षणस्यातिसूक्ष्मत्वेन क्षणविलम्बस्य शपथनिर्णयत्वात्‌, रक्तो दण्ड इति निर्णयं विना रक्तदण्डवानिति निर्णयानुदयेन अन्वयव्यतिरेकाभ्यां भवतु विशिष्टवैशिष्ट्यप्रत्यक्षे विशेषणतावच्छेदकप्रकारकनिश्चयस्य कारणत्वं निर्विकल्पकस्य अतीन्द्रियत्वेन विशेषणज्ञानहेतुतायामन्वयव्यतिरेकप्रत्यक्षासंभवादतो विशेषणज्ञानहेतुत्वे युक्तिमाह---कदाचिदित्यादि। तन्निर्वाहाय तादृशानुभवनिर्वाहाय। अन्यथा जातिमानिति घटत्वप्रकारकबोधोत्पाददशायामपि घट इत्याकारकप्रत्यक्षापत्तेरिति भावः। घट इति प्रत्यक्षकाले जातिमानिति प्रत्यक्षापत्तिस्तु न संभवति विशेषणतावच्छेदकप्रकारज्ञानरूपकारणविरहादित्यवधेयम्‌। ज्ञानत्वेनेति। अथ विशिष्टवैशिष्ठ्यावगाहितया जातिमानिति बुद्धेस्तत्र जातित्वप्रकारकघटत्वविशेष्यकनिश्चय





त्वेनैव हेतुतया ज्ञानत्वेनेत्यसङ्गतमितिचेन्न। विशेष्ये विशेषणं तत्रापि विशेषणान्तरमिति रीत्या जायमानस्य जातिमानिति ज्ञानस्य विशिष्टवैशिष्ट्यानवगाहित्वात्‌। नच प्रकारांशे किंचित्प्रकारकत्वादतिरिक्तस्य विशिष्टवैशिष्ट्यानवगाहित्वात्‌। नच प्रकारांशे किंचित्प्रकारकत्वादतिरिक्तस्य विशिष्टवैशिष्ट्यावगाहित्वस्य दुर्वचतया तदपि वैशिष्ट्यावगाह्येवेति वाच्यम्‌। विशेषणावच्छिन्नप्रतियोगिकतत्तत्संसर्गावगाहिज्ञानस्य विशिष्टवैशिष्ट्यावगाहित्वात्‌। विशेषणावच्छिन्नप्रकारताशालित्वमेव तत्‌ विशेष्ये विशेषणमितिरीत्या उत्पन्नज्ञाने तु प्रकारप्रकारेनावच्छेदकताख्या विलक्षणा विषयता नातस्तस्य तथात्वापत्तिरित्यपि केचित्‌। इत्थमेव च दण्डो रक्तो न वेति संशयानन्तरमौचित्याज्जातो रक्तदण्डवान्न वेति सन्देहोप्युपपादनीयः।

 इदं पुनरिहावधेयं, विशेष्ये विशेषणमिति न्यायेन जायमाने जातिमानिति ज्ञाने न जतित्वपरकारकघटत्वज्ञानत्वेन हेतुता विशकलितजातित्वघटत्वज्ञानादपि तादृशबुद्ध्युत्पादादिति विशिष्टवैशिष्ट्यावगाहिबुद्धिपरमेवेदम्‌, एवं च ज्ञानपदं निश्चयार्थकतया व्याख्येयमिति। ननु निर्विकल्पकस्य वैशिष्ट्यानवगाहित्वमसिद्धं विशेषणतासन्निकर्षेण घटघटत्वयोरिव तत्समवायस्यापि निर्विकल्पके भानसंभवादत आह---वैशिष्ट्यनिष्ठेति। एवं प्रकारताशून्यत्वं विशेष्यताशून्यत्वं च लक्षणं संभवतीति सूचयन्नाह--वैशिष्ट्येत्यादि। निर्विषयत्वापत्तिरिति। त्रिविधविषयतानामप्यसत्त्वादिति भावः। तुरीयविषयताया एवेति। प्रकारतादित्रितयभिन्नविषयताया इत्यर्थः।





प्रत्येकमेवेति। एकत्र लक्षणे इतरविषयताशून्यत्वनिवेशे प्रयोजनाभावादिति भावः। समूहालम्बनेति। विशेष्ये विशेषणमितिन्यायेनानुव्यवसायोपगमे रक्तत्वघटयोः पूर्वमुपस्थित्या तादृशानुव्यवसायसंभवाद्विशिष्टवैशिष्ट्यावगाहित्वे तु पूर्वं रक्तो घट इति ज्ञानविरहान्न तादृशानुव्यवसाय इति

भावः। यद्यपि घटत्वप्रकरकशाब्दबोधोत्तरोत्पन्ननिर्विकल्पकसय तादृशानुव्यवसायसंभवत्येव तथापि पूर्वं घटत्वज्ञानसत्त्वे विशिष्टप्रत्यक्षस्य सामग्रीसत्त्वाच्चक्षुःसंयोगानन्तरं विशिष्टप्रत्यक्षमेव स्वीक्रियते नतु निर्विकल्पकमतएव स्थिरचक्षुःसंयोगस्थले घटविशिष्टप्रत्यक्षधारैवोपेयते नतु निर्विकल्पकान्तरितप्रत्यक्षघारेति मन्तव्यम्‌। अथैवमपि निर्विकल्पकस्य घटत्वरूपविषयोपरागेण प्रत्यक्षं दुर्वारमेव जातीतरस्यैव स्वरूरतः प्रकारत्वानभ्युपगमेन तस्य ज्ञाने विषयितया स्वरूपत एव प्रकारत्वसंभवादिति। मैवम्‌। जातेः समवायेनैव स्वरूपतः प्रकारत्वाभ्युपगमादन्यथा कालो घटो ज्ञानं घट





इत्यादिप्रत्ययापत्तेः तादृशप्रतीतेरनुभवविरुद्धत्वादिति ध्येयम्‌। षड्‌विध इत्युक्तमिति। तथाच षड्विध इत्यस्य षड्विधसाधारणप्रत्यक्षत्वावच्छिन्न इत्येवार्थो नतु श्रावणत्वाद्यवच्छिन्न इति तदर्थ इति भावः। आत्मादाविति। अत्रादिपदेन चर्ममनःसंयोगस्य ज्ञानकारणत्वपक्षे तत्संग्रहः। अतएव लघुभूतस्यापि आत्मभिन्नत्वस्य परित्यागस्तथासति आत्मभिन्ने चर्मण्येवातिप्रसङ्गत्‌ नवीनमते तु शब्देतरेत्यत्र शब्दपदं ज्ञानेच्छाकृतीनामप्युपलक्षणं बोध्यम्। तैरीश्वरस्यैव श्रोत्रेन्द्रियत्वोपगमेन अन्यथा श्रोत्रे अव्याप्तिप्रसङ्गादेवं तन्मते अनुद्भूतविशेषगुणवदसमवेतभूतमेव





मन ति न तत्राप्यव्याप्तिरिति ध्येयम्‌। भूमिकामिति। प्रयोजनसंपादिकां युक्तिमित्यर्थः। उद्भूतत्वस्य प्रत्यक्षजनकतावच्छेदकजातिरूपत्वे तादृशजातेः संयोगादिसामान्यगुणे कल्पकाभावेन उद्भूतगुणशून्यत्वोक्तावपि चक्षुरादावव्याप्त्यप्रसक्तेरनुद्भूतत्वाभावकूटस्य तत्त्व एव संयोगादावनुद्भूतत्वजातौ मानाभावेन तदादायाव्याप्तिदानसंभवाद्भूमिकात्वमवसेयम्‌। नोक्तदोष इतीति। एकत्रावृत्तित्वप्रयुक्तकारणत्वानुपपत्तिरूपदोष इत्यर्थः। इन्द्रियावयवार्थावयवयोः संयोगस्यापि प्राचां मते ज्ञानकारणतया तमादायेन्द्रियावयवे अतिव्याप्तिवारणाय मनःपदमिति भावः। योग्यानुपलब्धेरिति। यदि काले घटः स्यात्तदा घटवत्तया उपलभ्येतेत्यापत्तेः कालस्यायोग्यत्वेन असंभवादिति भावः। काले यदि रूपं स्यात्तदा उपलेभ्येतेत्यापत्तिस्तु संभवति नीरूपत्वेनैव कालस्यायोग्यतायाः संपादनीयतया





रूपसत्वे तदनिर्वाहादिति भावः। मुले तद्वारणायैवेति। कालस्येन्द्रियत्ववारणायैवेत्यर्थः। यद्यपि ज्ञानकारणत्वोपादानेपि कालविधया कालमनःसंयोगस्यापि ज्ञानकारणतया तद्दोषतादवस्थ्यं समवायेन कारणत्वविवक्षणे तु क्वापि कार्ये कालमनःसंयोगस्य समवायेनाकारणत्वात्‌ ज्ञानपदमनर्थकं तथापि समवायेन कारणतालाभायैव ज्ञानपदमथवा दैशिकपरत्वादिकारणदिङ्भनःसंयोगमादाय दिश्यतिव्याप्तिवारणाय तत्पदमिति भावः॥ 58॥ ननु विषयेन्द्रियसंबन्धो व्यापार इति मूलमसंगतं शब्दश्रोत्रसंबन्धस्य नित्यतया समवायस्य तज्जन्यत्वे सति तज्जन्यजनकत्वरूपव्यापारत्वस्यासंभवात्। अतएवैतदस्वरसेनैव व्यापारपदं सन्निकर्षार्थकतया विवृतं मुक्तावल्यामित्याह---जन्यत्वेत्यादि। वस्तुतस्तु तत्र समवायोपि व्यापारएव कथमन्यथा शब्दप्रत्यक्षे श्रोत्रेन्द्रियस्य करणत्वं व्यापारवत्कारण्स्यैव करणत्वात्‌ किंतु तज्जन्यत्वं व्यापारलक्षणप्रविष्टं तदधीनसत्ताकत्वमेव शब्दप्रतियोगिकत्वविशिष्टसमवायस्यैव प्रत्यक्षजनकतया तादृशस्याकाशात्मकश्रोत्रसत्त्वाधीनसत्ताकत्वान्न व्यापारत्वविरोध इति मन्तव्यम्‌। अस्तु वा इन्द्रियस्य करणत्वोपपत्तये शब्दादेर्विषयस्यैव व्यापारत्वं प्रत्यक्षे विषयस्य कारणत्वात्‌

शब्दादेर्विषयस्याकाशादिजन्यत्वात्सुखादेरप्यात्ममनःसंयोगजन्यत्वे मनोजन्यत्वानपायादिति विभावनीयम्‌। ननु द्रव्यप्रत्यक्षे इन्द्रियसंयोगस्य न समवायेन कारणतासंभवः तस्य विषयनिष्ठस्यात्मन्यसंभवादिति विषयतैव कार्यतावच्छेदकसंबन्धो वाच्यस्तथा च द्रव्यविषकप्रत्यक्षस्य घट इत्याद्याकारकस्य विषयतया घटत्वादावप्युत्पत्त्या इन्द्रियसंयोगसय व्यभिचार इत्यतो द्रव्यप्रत्यक्षमित्यस्यार्थमाह--द्रव्यवृत्तीति। तथाच प्रत्यक्षत्वमेवेन्द्रियसंयोगजन्यताव्चछेदकं द्रव्यवृत्तिलौकिकविषयतायाः कार्यतावच्छेदकसंबन्धत्वादेव





घटत्वादौ न व्यभिचार इति भावः। एवं संयुक्तसमवायादावप्यूहनीय इत्याह---द्रव्यसमवेतेति। द्रवयप्रत्यक्ष इति। द्रव्यवृत्तिलौकिकविषयतासंबन्धेन प्रत्यक्ष इत्यर्थः। इन्द्रियसंनिकर्षत्वेन इन्द्रियसंयोगत्वेन। चाक्षुषापत्तिरिति। यद्यपि चाक्षुषत्वस्येन्द्रियसंयोगजन्यतानवच्छेदकत्वेनेन्द्रियसंयोगकारणबलाच्चाक्षुषापत्तिरयुक्ता तद्बलेन प्रत्यक्षत्वावच्छिन्नस्यैव आपादनसंभवात्तथापि जायमानं प्रत्यक्षं चाक्षुषमेवाङ्गीकार्यं न स्पार्शनं, तत्रोद्भूतस्पर्शाभावात्स्पार्शने तस्य हेतुत्वात्‌, इन्द्रियान्तरं च द्रव्यग्राहकमेव नेत्यभिप्रायेण चाक्षुषापादनान्नासंगतिः। एवमुत्तरत्रापि। चाक्षुषे आलोकसंयोगस्य हेतुतया तदभावान्नान्धकारे चाक्षुषापत्तिरतः स्पार्शनापादनमिति बोध्यम्‌। अथ विशिष्यकार्यकारणभावस्योक्तयुक्त्याऽवश्यकत्वेऽप यद्विशेषयोरिति न्यायेनोक्तकार्यकारणभावोप्यावश्यक





एवेति वस्तुतस्त्वित्यादिना मुले तत्परत्यागोऽनुचित इति चेन्मैवम्‌। तादृशव्याप्तौ मानाभावात्‌। नचैकस्येन्द्रियसंयोगाभावस्य प्रत्यक्षसामान्याभावप्रयोजकत्वे लाघवमेव तत्र मानमिति वाच्यम्‌। घ्राणेन्द्रियादिसंयोगसत्वेपि द्रव्यनिष्ठलौकिकविषयतया प्रत्यक्षसामान्याभावसत्वेन तस्य तत्र

प्रयोजकत्वासंभवादिति ध्येयम्‌। एवं विशिष्यैव कार्यकारणभावो। चक्षुर्घटितेति। परकीयचक्षुर्घटितेत्यर्थः। स्वस्मिन्स्वप्रतियोगिकसंयोगानुयोगित्वासंभवात्‌। संयुक्तपदार्थैकदेश इति। यद्यपि सामानाधिकरण्यसंबन्धेन संयोगे रूपावच्छिन्नत्वनिवेशापेक्षया संयुक्त एव समवायेन रूपावच्छिन्नत्वनिवेश एव लाघवं तथापि विभिन्नावच्छेदेनालोकचक्षुःसंयोगाभ्यां दण्डादप्रत्यक्षवारणायाग्रे चक्षुः--संयोगे आलोकसंयोगनिष्ठावच्छेदकतानिरूपकत्वस्य विवक्षणीयतया तत्रैव महत्त्वोद्भूतवैशिष्ट्यं





निवेशितं एकत्रैकं विशेषणं अपरत्र विशेषणद्वयमिति स्वीकारे अर्धजरतीयन्यायापत्तेरिति भावः। वस्तुत उक्तलाघवानुरोधेन चक्षुःसंयुक्त एव विशेषद्वयमुचितमेकत्र विशेषणत्रयोपगमे परस्परविशेषणविशेष्यभावे

विनिगमनाविरहेण कार्यकारणभावाधिक्यप्रसङ्गादित्यवधेयम्‌। ननूक्तग्रन्थस्य संयुक्तसमवेतसमवायेनैवोपपत्तौ संयोगसंयुक्तसमवाययोर्वैयर्थ्यमित्याशङ्कयैव अवतारिततया संयोगेमहत्त्वावच्छिन्नत्वनिवेशेनैव तादृशशङ्कानिरासादूद्भूतरूपावच्छिन्नत्व विशेषणप्रदर्शनं मूले विफलमित्याशङ्कां परिहरति---एतदिति। तथाच स्मृतस्योपेक्षानर्हत्वादेव तत्र विशेषणद्वयमभिहितमिति न दोष इति भावः। अत्र चाग्रे चेत्यादिकं यथालोकसंयोगावच्छिन्नत्वोपादानं प्रयोजनान्तरार्थमेव नतु संयोगसंयुक्तसमवाययोः संनिकर्षत्वोपपत्त्यर्थं तथोद्भूतरूपावच्छिन्नत्वनिवेशनमपि चक्षुष्ट्वादेः चाक्षुषनिरसनायैवेति दृष्टान्तविधयैवोक्तं तेन वक्ष्यमाणग्रन्थस्योक्ताशङ्कयानवतारितत्वेऽपि न क्षतिः।





प्रभायां सत्तास्पार्शनवारणं त्वक्संयोगे उद्भूतरूपावच्छिन्नत्वनिवेशान्न संभवतीति स्पर्शानुघावनम्‌। श्रोत्रावच्छिन्नत्वस्य समवायविसेषणस्य फलमाह---सकलेति। नन्विन्द्रियसंबद्धविशेषणतया समवायाभावयोः प्रत्यक्षमिति वदतो मूलकारस्येन्द्रियसंबद्धविशेषणतात्वेन विशेषणताया विभाग इति ग्रन्थकाराणामासयो लभ्यते स चासंगतः इन्द्रियेण कालिकेन संबद्धे पटादौ विशेषणतया घटत्वाभावादेः प्रत्यक्षत्वानुपपत्तेः किंतु संयुक्तविशेषणतात्वादिनैव संनिकर्षता वाच्येति विभागोऽपि तेन तेन रूपेणैव कार्यस्तथाच संनिकर्षस्य षङ्विघत्वव्याघात इत्याशङ्क्य निराचष्टे--यद्यपीति। यद्यपीयमाशङ्काग्रे मूलकृतैव क्रियते समाधीयते चोक्तसमाधानेनैवेति व्याख्याने एतदाशङ्कायास्तत्समाधानस्य च वैफल्यमेव तथापि विशेषणतानां विशेषणतात्वेन विभागे संयुक्तसमवायादीनां चतुर्णां केवलसमवायविभाजकसमवायत्वेनानुगमसंभवेन संयोगसमवायविशेषणतास्त्रयः संनिकर्षा इत्येव कुतो नोक्तमित्याक्षेपस्य मूलकृता तादृशसमाधानोपर्यनिराकृततया तन्निरासायैव मूलोक्तार्थस्यानुवाद इति विभावनीयम्‌। परिभाषायाः षड्विघसंनिकर्ष इति शास्त्रकारीयसंकेतस्य। अपर्यनुयोज्यत्वादिति। संयोगादिभेदेन त्रिविधः संनिकर्ष





इत्येव कुतो नोक्तमित्याक्षेपानर्हत्वादित्यर्थः। तथा विभागेऽपि क्षतिविरहादिति भावः। मूले वैशेषिकमते समवायो न प्रत्यक्ष इत्युक्तं तत्र युक्तेरनुक्तत्वात्तत्र युक्तिमाह---संबन्धप्रत्यक्ष इति। समवायस्यैकतया एकदाभाविभूतसकलाश्रयव्यक्तीनां ज्ञानासंभवादिति भावः. न्यायमते तु संबन्धप्रत्यक्षत्वं न कार्यतावच्छेदकं संबन्धत्वस्य अनुगतस्य निर्वक्तमशक्यत्वात्‌, सांसर्गिकविषयतावत्त्वस्य कथंचित्सुवचत्वेऽपि तादृशसंबन्धत्वस्य घटत्वादिसाधारणतया तत्प्रत्यक्षे व्यभिचारापत्तेरपि तु संयोगप्रत्यक्षत्वमव कार्यतावच्छेदकमतः समवायस्य तन्मते न प्रत्यक्षत्वानुपपत्तिरिति भावः। समवायप्रत्यक्षानुरोधादित्यस्य विशेषणतायाः संनिकर्षत्वमिति शेषः। तस्य समवायप्रत्यक्षस्य। अनुपगमादस्वीकारादित्यर्थः। भट्टैरिति शेषः। तैः समवायस्यैवानङ्गीकारादवयवावयव्यादीनां स्वरूपस्यैव तन्मते संबन्धत्वादिति भावः। अतएव विशेषणताप्रत्यासत्तेरभावादेवेत्यर्थः। ननु यदि स्यादुपलभ्येतेत्येवं यत्र प्रसज्यते तत्र विशेषणतया तद्वदभावानां ग्रहो भवेदित्यनेन मूलेन नोक्तभट्टमतनिराकरणं संभवति





तत्र तादृशमतनिरासकयुक्तेरस्फुरणादतस्तद्भावमाह---तथाचेति। निर्वाह इति। विशेषणतासंनिकर्षेणाभावप्रत्यक्षोपगमे तया पिशाचादीनामप्यभावप्रत्यक्षापत्तिरित्यनिर्वाहः योग्यानुपलब्धेरभावग्राहकत्वे तु पिशाचस्यायोग्यतया योग्यप्रतिग्युपलम्भाभावरूपकारणाभावेन न तत्प्रत्यक्षापत्तिरिति भावः। इदानीं तु अभावग्राहकसंनिकर्षसत्त्वेपि सहकारिणो योग्यानुपलम्भस्याभावादेव न पुशाचाभावादिप्रत्यक्षापत्तिरिति भावः। अनुचितमिति। यद्यप्यनुपलब्धेः कारणत्वकल्पनं विशेषणतासंनिकर्षकल्पनं चापेक्ष्य अनुपलब्धौ प्रमाणत्वकल्पनमेवोचितं तथापि अवुपलब्देर्व्यापाराभावेन

व्यापारवत्कारणत्वघटितप्रमाणत्वासंभवात्‌ अभावज्ञानस्य अधिकरणाविषयकस्य अननुभवेन अनुपलब्धिजन्याभावज्ञाने अधिकरणभानानुपपत्तेश्चाभावज्ञानस्य प्रत्यक्षरूपताया एव स्वीकरणीयत्वात्तथासति चाभावस्य विशेषणतयाधिकरणस्य च संयोगादिना एकस्मिन्नेव ज्ञाने भानसंभवान्नानुपपत्तिरिति भावः। ननु घटस्य प्रमारूपज्ञानदशायामभावप्रत्यक्षमेव न संभवति घटसत्व एव तत्प्रमासंभवेन तदानीमभावे विशेषणतासंनिकर्षस्यैव अभावदतो ज्ञानपदं भ्रमार्थकमित्या---घटादिभ्रम इति। ननु घटभ्रमकाले घटाद्यभावप्रत्यक्षापत्तेरवारणादित्याशङ्कते---नचेति। दोषाभावस्याभावप्रत्यक्षकारणत्वेऽपि यत्र विनश्यवस्थापन्नदोषाद्धटादिभ्रमः तत्र भ्रमानन्तरमभावप्रत्यक्षवारणाय







प्रतियोगिन उपलम्भाबावस्यापि कारणत्वमावस्यकमिति समाधत्ते--विनश्यदवस्थेति। वस्तुतः प्रतिबन्धकाभावस्य कार्यकालवृत्तित्वेन कारणतया प्रतियोग्युपलम्भस्याभावप्रत्यक्षप्रतिबन्धकतया कारणीभूताभावप्रतियोगित्वेन प्रतिबन्धकतायादुरपन्हवतया चाभावप्रत्यक्षोत्पत्तिकालेऽपि प्रतियोग्युपलम्भाभावस्यापेक्षिततया दोषप्रतिबन्धकतां विनैवोपपत्तिरित्त्यवधातव्यम्‌। तदिन्द्रियजन्येतीति। कारणतावच्छेदककोटौ कार्यतावच्छेदककौटौ चेति शेषः। अभावप्रत्यक्ष हेत्विति। इदञ्चाभावप्रत्यक्षे प्रतियोग्यारोपस्यापि कारणत्वमिति प्राचीनमताभिप्रायेण। नचैवं यत्रप्रसज्यत इत्यनेन मूलकारेणापि तादृशापत्तिहकारेणैवाभावस्यप्रत्यक्षोपगमात् तादृशापत्तेरपि घटप्रकारकतया स्वमतेऽपि तस्य हेतुतासिद्धेवैत्याशङ्कनीयं घटप्रकारकोपलम्भविषयः स्यादित्यापत्तेर्भूतले घटाप्रकारकत्वात्‌ यद्यत्र घटः स्यादिति तु आपतिकारणीभूतमापादकवत्ताज्ञानप्रदर्शनपरमेव नत्वापत्तविषयाभिलापरूपं तथाचापत्तेः

कारणत्वेऽपि तस्याः घटप्रकारत्वेन स्वमते प्रतियोग्यारोपस्य कारणत्वाप्रसक्तेः तादृशापत्तयोग्यतैवापेक्षिता नत्वापत्तिरपीत्यग्रे वक्ष्यमाणत्वाच्चेति मन्तव्यम्‌। अनाहार्येतीति। एवमेकसंसर्गेण प्रतियोगिप्रकारकज्ञानसत्त्वेऽप्यन्यसंसर्गेणाभावप्रत्यक्षोत्पत्त्या उभयत्र संसर्गनिवेश इत्यपि बोध्यम्‌। ननु मूले अभावप्रत्यक्षजनकप्रतियोगितावच्छेदकावच्छिन्नतत्संबन्धावच्छिन्नप्रकारतानिरूपतितदधिकरणनिष्ठविशेष्यताशाल्युपलम्भाभावे योग्यतानिवेशिता तत्प्रयोजनं तु नोक्तमतस्तत्प्रयोजनं प्रदर्शयन्‌ तद्वैयर्थ्यशङ्कामपाकरोति---तेनेत्यादि। तथाच तदनिवेशे जलपरमाणुविशेष्यकसमवायावच्छिन्नपृथिवीत्वत्वावच्छिन्नप्रकारकोपलम्भाभावरूपकारणबलात्तत्र पृथिवीत्वाभावप्रत्यक्षापत्तिरिति भावः। मणिकृन्मतेति। अनेन च योग्यप्रतियोगिप्रकारकयोग्याधिकरणविशेष्यकोपलम्भप्रतियोगिकत्वरूपयोग्यतानिर्वचनमपि





संभवतीति सूचितं, एवमपि स्तम्भादिविशेष्यकपिशाचोपलम्भस्य जलपरमाण्वादौ पृथिवीत्वोपलम्भस्य च योग्यप्रतयोगिप्रकारकत्वयोग्यविशेष्यकत्वविरहेणैव स्तम्भे पिशाचाभावस्य जलपरमाण्वादौ पृथिवीत्वाभावस्य च अप्रत्यक्षत्वोपपादनसम्भवादिति भावः। मूले प्रतयोगिसत्त्वेति। प्रतियोगिसत्त्वस्य प्रत्यक्षविषयाभावप्रतियोगिसत्त्वस्य प्रसंजनेन आहार्यारोपेणेत्यर्थः। आपत्तावापाद्यव्याप्यापादकवत्ताज्ञानस्य हेतुतया निर्घटदेशादौ प्रतियोगिसत्त्वज्ञानस्याहार्यत्वादिति भावः। प्रसंजित इत्यस्यार्थमाह---आपादित इति। ननु जलादिविशेष्यकप्रतियोगिसत्त्वप्रसंजनप्रसंजितोपलम्भस्य विशेष्यतासंबन्धेन अभावस्य जलपरमाण्वादौ सत्त्वेन तत्र पृथिवीत्वाभावस्य प्रत्यक्षत्वापत्तिः। समवायावच्छिन्नभूतलविशेष्यकघटप्रकारकोपलंभाभावस्य घटवत्यपि भूतले सत्त्वेन तत्र विशेष्यतासंबन्धेन घटाभावप्रत्यक्षापत्तिः। नच घटाभावे संनिकर्षाभावादेव नेयमापत्तिरिति वाच्यम्‌। अधिकरणान्तरान्तर्भावेण घटाभावे संनिकर्षस्यापि सत्वात्‌। नच समवाय एव कार्यतावच्छेदकसंबन्धो वाच्यः आत्मनि च तादृशोपलम्भस्य सत्त्वादेवाभावविरहान्न तत्र समवायेन भूतलविशेष्यकघटाभावप्रत्यक्षापत्तिरिति वाच्यम्‌। तथासति तदधिकरणकतदापादककापत्तियोग्यत्वस्य तदधिकरणावृत्तिधर्मानवच्छिन्नप्रतियोगिसत्त्वनिष्ठव्याप्तिनिरूपकत्वस्यैव वक्ष्यमाणतया भूतलातिरिक्तविशेष्यकघटप्रकारकोपलम्भदशायामपि भूतलविशेष्यकघटाभावप्रत्यक्षानुपपत्तेः तादृशोपलम्भाभावस्यात्मन्यभावादतो निष्कृष्टकार्यकारणभावं दर्शयति---अत्रेति तदधिकरणविषयकाभावप्रत्यक्ष इति। तदधिकरणनिष्ठलौकिकविषयतासंबन्धेन तदभावप्रकारकप्रत्यक्षं प्रतीत्यर्थः। तदुपलम्भस्य यदभावप्रत्यक्षं जननीयं तत्प्रकारकोपलम्भस्य। तत्प्रतियोगिसत्त्वेति। यत्प्रतियोगिकाभावप्रत्यक्षं जननीयं तत्प्रतियोगिसत्त्वेत्यर्थः।





ननु मूले आपादित इत्युक्त्या आपादनमेवापेक्षितमिति लभ्यते तत्कथं योग्यता विवक्षितेत्यत आह--अत्रेति। तत्रेति। भूतलादौ चक्षुःसंयोगान्तरमापादनं विनापि घटो नास्तीति प्रतीतेरनुभवसिद्धतया योग्यतानिवेश इति

भावः। ननु घटादिसत्त्वेपि चक्षुःसंयोगाद्यभावे घटोपलम्भानुदयान्न केवलप्रतियोगिसत्वस्य व्यापकता उपलम्भ इति क्वाप्यभावप्रत्यक्षं न स्यात्‌, यद च प्रतियोगिसत्त्वातिरिक्तप्रतियोग्युपलम्भकारणकूटविशिष्टप्रतियोगिसत्त्वव्यापकताविवक्षितेत्युच्यते तदा परमाणौ पृथिवीत्वाभावप्रत्यक्षवारणमशक्यमेवेत्याशङ्कते---नचेति। वाच्यमिति परेणान्वयः। सामग्र्यन्तरेति। तादृशसामग्रीघटकप्रतियोगिसत्त्वातिरिक्तकारणेत्यर्थः। यथाश्रुते यत्किंचित्सामग्रीसत्त्वे तदन्तरविरहेऽपि प्रतियोग्युपलम्भादसङ्गत्यापत्तेः। महत्त्वोद्भूतरूपेत्युपलक्षणं प्रतियोगिसत्त्वातिरिक्तप्रतियोग्युपलम्भकारणकूटावच्छिन्नस्यैव प्रतियोगिसत्त्वस्योपलम्भव्याप्यत्वात्‌। नचैवं तथाविधनानाचक्षुःसंयोगव्यक्तीनां त्वक्संयोगव्यक्तीनां च एकत्रासंभवेन तादृशप्रतियोगिसत्त्वं न कुत्रापीति वाच्यम्‌। यत्किंचिदनुभवनिष्ठकार्यतानिरूपितकारणतावच्छेदकाः यावन्तः प्रतियोगिसत्त्वातिरिक्ततत्तदवच्छिन्नकूटविशिष्टप्रतियोगिसत्त्वव्यापकताया विवक्षणीयत्वात्‌। तदधिकरणेति। यदधिकरणविशेष्यकाभावप्रत्यक्षत्वं कार्यतावच्छेदकं तदधिकरणेत्यर्थः। तथाचैतल्लाभायैव पूर्वं तदधिकरणकतदापादककेत्यत्र तदधिकरणकेत्युक्तमिति भावः। तादृशधर्मानवच्छिन्नत्वाभावादिति। परमाण्ववृत्तिधर्मानवच्छिन्नत्वाभावादित्यर्थः। तथाच तदधिकरणपदेन जलपरमाणूपादाने प्रतियोगिसत्त्वनिष्ठपरमाण्ववृत्तिधर्मानवच्छिन्नव्याप्तिनिरूपकोपलम्भाप्रसिद्ध्या तदभावरूपकारणविरहादेव न जलपरमाणौ पृथिवीत्वाभावप्रत्यक्षमिति भावः। ननु महत्त्वस्थाने गन्धवदणुभिन्नत्वं





निवेश्य तद्विशिष्टत्वे सति इन्द्रियसंयोगादिविशिष्टपृथिवीत्वसत्त्वस्य पृथिवीत्वोपलम्भव्याप्यतया तस्य जलपरमाणुवृत्तितया च जलपरमाणौ पृथिवीत्वाभावप्रत्यक्षापत्तिरित्याशङ्कते---नचेति। प्रतियोगिग्राहकेति। प्रतियोगिप्रत्यक्षजनकेत्यर्थः। गन्धवदणुभिन्नत्वं तु न प्रत्यक्षजनकं तथासति जलपरमाणौ जलत्वादिप्रत्यक्षापत्तेरिति भावः। विरहप्रयोजकेति। यद्यपि कारणाभावस्यैव

कार्यविरहप्रयोजकतयोक्तविशेष्यतायामकारणस्य महत्त्वस्याप्यभावो नोक्तविशेष्यताविरहे प्रयोजकः संभवति तथापि लौकिकविषयतासंबन्धेन प्रत्यक्षं प्रति महत्त्वस्य कारणतया लौकिकविषयतया प्रत्यक्षाभावसय लौकिकविषयत्वाभावसमनियततया तदभिन्नत्वेन लौकिकविषयत्वाभावे प्रयोजकता महत्त्वा भावे अक्षतैव। यद्वा व्यापकाभावे प्रयोजकस्य च व्याप्याभावप्रयोजकतानियमेन निरुक्तविशेष्यताविरहप्रयोजकत्वं

महत्त्वाभावस्याक्षतमेव। लौकिकविशेष्यत्वाभावप्रयोजकेत्युक्तावपि महत्त्वाभावस्य संग्रहेऽपि इन्दरियसंयोगादीनामभावासंग्रहात्प्रतियोगिप्रकारतानिरूपितात्वस्य विशेष्यताविशेषणत्वेनोपादानं। यद्यप्येवमप्यालौकसंयोगासंग्रहो दुर्वार एव। अन्धकारे स्पार्शनोत्पत्त्या पृथिवीत्वप्रकारतानिरूतिलौकिकविशेष्यतासामान्याभावे





आलोकसंयोगाभावस्याप्रयोजकत्वात् विशेष्यतायां चाक्षुषनिरूपितत्वमादाय तत्संग्रहे च त्वक्संयोगासंग्रहस्तथापि चाक्षुषनिरूपिततादृशविशेष्यत्वाभावस्पर्शननिरूपिततादृशविशेष्यत्वाभावान्यतरप्रयोजकाभावप्रतियोगित्वेन सर्वेषामेव संग्रहः संभवतीति विभावनीयम्‌। प्रतियोगिनिष्ठ इति। तदधिकरणनिष्ठलौकिकविशेष्यतानिरूपितभावनिष्ठप्रकारतानिरूपितप्रतियोगित्वसंबन्धावच्छिन्नप्रकारतासंबन्धेनाऽयोग्याभावप्रत्यक्ष इति शेषः। व्याप्तिनिरूपकत्वमिति। ननु स्तम्भवृत्तित्वं नोपलम्भव्याप्यं विशाचे स्तम्भवृत्तित्वसत्त्वेऽपि तत्प्रकारकोपलम्भस्य विषयतया पिशाचे विरहादित्यत आह---जातित्वादिविशिष्टस्येति। आदिना इन्द्रियसंयुक्तसमवायादिपरिग्रहः। तथाच पिशाचे जातित्वविरहान्न व्याप्तिभङ्ग इति भावः। अथैवं वह्नौ पिशाचत्वाभावोऽप्येतादृशयोग्यनुपलम्भेनैव गृह्यत इत्यायातं तच्च न संभवति वह्निवृत्तित्वविशिष्टतृणादिजन्यतावच्छेदकजातीनामप्रत्यक्षतया जातित्वादिविशिष्टवह्निवृत्तित्वस्योपलम्भाव्याप्यत्वात्‌। नच जातित्वादिशब्देन योग्यतपि ग्राह्या तथा च तृणादिजन्यतावच्छेदकजातीनामयोग्यतया न व्याप्तिभङ्ग इति वाच्यम्‌। तथासति पिशाचत्वस्याप्ययोग्यतया तस्य स्तम्भवृत्तित्वेपि तत्त्वोनोपलम्भासंभवेन पिशाचत्वाभावप्रत्यक्षस्यैव असंभवादिति चेन्न। प्रत्यक्षप्रतिबन्धकत्वाभावविशिष्टत्वेन जतित्वस्य विशेषणीयत्वात्‌ तादृशजातीनां च तादात्म्येन प्रत्यक्षप्रतिबन्धकत्वात्‌ न तासु व्याप्तिभङ्गः। पिशाचत्वं तु न प्रत्यक्षप्रतिबन्धकं अयोग्यवृत्तित्वेनैव तस्याऽयोग्यतया तत्प्रत्यक्षापादनसंभवात्‌ तत्प्रतिबन्धकताकल्पने बीजाभावात्‌। न पिशाचे इति। यद्यपि पिशाचे स्तम्भत्वाभावप्रत्यक्षापत्तिर्नोक्तयोग्यानुपलम्भेन सभवति अयोग्यप्रतियोगिकाभावप्रत्यक्ष एव तस्य कारणतायाः पूर्वमुक्तत्वादेतत्कथनमफलं तथापि स्तम्भत्वस्योपलक्षणतया मनस्त्वाभावपरत्यक्षापत्तिनिरासपरत्वान्न वैयर्थ्यमिति ध्येयम्‌। ननु योग्यवृत्तिजातेरेव यथायोग्यत्वं तथा योग्ययोग्यजात्यन्यतरप्रतियोगिकाभावस्यैव योग्यत्वामित्युक्त्यैव पिशाचाद्यभावप्रत्यक्षवारणं संभवति अन्धकारे घटाद्यभावस्य जलपरमाणौ पृथिवीत्वाभावस्य च प्रत्यक्षवारणाय महत्त्वोद्भूतरूपावच्छिन्नालोकसंयोगावचछिन्नेन्द्रियसंयुक्तविशेषणताया





एवाभावग्राहकत्वमास्थीयतां किमुक्तगुरुतरयोग्यानुपलब्धिद्वयस्य कारणतयेत्याशङ्कानिरासायाह---एवमिति। तथाचोक्तरीत्या स्तम्भे पिशाचभेदप्रत्यक्षोपपादनस्यासंभवादेव गुरुभूताया योग्यानुपलब्धेः कारणताङ्गीकृतेति भावः। शक्यत्वादितीति। ननु यद्यन्धकारेऽपि घटादेः स्पार्शनोपलम्भापादनसंभवेन घटाद्यभावस्य स्पार्शनं जायते तदा चाक्षुषमपि स्यात्‌ अन्धकारे घटसत्त्वे स्पारशनोत्पत्त्या प्रतियोगिसत्वातिरिक्तप्रतियोगिप्रकारतानिरूपितचाक्षुषनिरूपितलौकिकविशेष्यत्वाभावप्रयोजकाभावप्रतियोगिता-

वच्छेदकावच्छिन्नकूटतथाविधस्पार्शननिरूपितलौकिकविशेष्यत्वाभावप्रयोजकाभावप्रतियोगितावच्छेदकावच्छिन्नकूटैतदन्यतरविशिष्टप्रतियोगिसत्त्वनिष्ठव्याप्तिनिरूपकत्वस्य यत्किंचिदिन्द्रियजन्यघटोपलम्भे सत्त्वेन प्रतियोग्युपलम्भाभावे योग्यतासत्त्वात्‌। यदिच प्रतियोग्युपलम्भे प्रमेयत्वादिना व्याप्तिनिरूपकता सर्वत्रैव संभवतीति किंचिदिन्द्रियजन्यप्रतियोग्युपलम्भाभावे योग्यतासत्त्वात्‌ व्याप्तिनिरूपकत्वावच्छिन्नैव व्याप्तिनिरूपकता योग्यता लक्षणे निवेशनीया, तथाचान्धकारे घटाभावचाक्षुषवारणाय प्रतियोग्युपलम्भा यद्यदिन्द्रियजन्याः प्रसिद्धाः प्रत्येकं तत्तदिन्द्रियजन्यप्रतियोग्युपलम्भत्वावच्छिन्ना व्याप्तिनिरूपकता विवक्षणीयेति विभाव्यते तदा घटाभावस्य स्पार्शनमपि न स्यादित्याशङ्कां भाववर्णनेन निराकरोति---तथाचेति। समानेति। तथाच तदभावचाक्षुषत्वाद्यवच्छिन्नं प्रति तत्प्रतियोगिचाक्षुषाद्यभावत्वेन विशिष्यैव हेतुता। योग्यताघटकव्याप्तिनिरूपकतापि प्रतियोगि चाक्षुषत्वाद्यवच्छिन्नैव निवेश्या एवंच व्याप्तावपि चाक्षुषाद्युपलम्भकारणकूटविशिष्टप्रतियोगिसत्त्वनिष्ठत्वमेव निवेशनीयमिति न पूर्वोक्तान्यतरघटनापीति लाघवमिति भावः। नचैवमिन्द्रियान्तरजन्योपलम्भसत्त्वेऽपीन्द्रियान्तरेणाभावप्रत्यक्षापत्तिरिति वाच्यम्‌। इष्टत्वात्‌।





लौकिकसन्निकर्षजन्यबुद्धौ समानेन्द्रियजन्यविरोधिनिश्चयस्यैव प्रतिबन्धकत्वादिति भावः। पिशाचादीत्यादिना परमाण्वाद्यतीन्द्रियसंग्रहः। नन्वेवं गुरुत्वादिकमिति व्यर्थ यदयोग्यं तदभावश्च न योग्य इत्यस्यैव वक्तुमुचितत्वादित्यत आह--अयोग्यस्येत्यादि। तथाच गुरुत्वादिकमिति पदं तादात्म्येन प्रत्यक्षप्रतिबन्धकजातिभिन्नसामान्याभावपरमेव तेन वह्निनिष्ठवैजात्याभावस्य स्तम्भादौ न प्रत्यक्षापत्तिरिति

भावः। ननु न योग्य इत्यस्य गुरुत्वादिकं यदयोग्यं तद्वद्गुरुत्वाद्यभावोऽपीत्यर्थकत्वे आपादयितुमशक्यतावदित्यन्तहेतोर्मूलोक्तस्यासंमतिः गुरुत्वादिवत्तस्याप्यप्रत्यक्षत्वादित्यस्यैव वक्तुमुचितत्वादतस्तस्य न प्रत्यक्ष इत्यर्थकतामाह---नप्रत्यक्षेति। ऐन्द्रियकेति। इन्द्रियग्राह्यं यद्धटादि तदभावप्रत्यक्षेऽपीत्यर्थः। परमाण्वादाविति। परमाणौ महत्त्वसत्त्वे तद्वत्त्वेन परमाणूपलम्भापादनस्य कर्तुं शक्यतया परमाणावपि महत्त्वाभावस्य प्रत्यक्षत्वोपगमादिति भावः। प्रतयक्षानुपपत्तेरिति। परमाणोरयोग्यतया तद्वृत्तित्वस्योपलम्भाव्याप्यत्वादिति भावः। प्रत्यक्ष इति। विषयतया लौकिकप्रत्यक्षं प्रतीत्यर्थः। विषयत्वेनेति। लौकिकप्रत्यक्षविषयतोपलक्षितत्वेनेत्यर्थः। क्लृप्तत्वादिति। विषयासत्त्वदशायां तद्विषयकलौकिकप्रत्यक्षवारणाय तत्तलौकिकप्रत्यक्षे तत्तद्व्यक्तित्वेन तादात्म्येन कारणताया आवश्यकतया यद्विशेषयोरिति न्यायेन सामान्यतः कार्यकारणभावस्यावश्यकत्वादिति भावः। गुरुत्वाद्यतीन्द्रियाभावप्रत्यक्षवारणे इति।





तेषु प्रत्यक्षवारणसंभव इत्यर्थः। तेषां लौकिकप्रत्यक्षविषयत्वोपलक्षितत्वाभावेनैव तेषु लौकिकविषयतासंबन्धेन प्रत्यक्षापत्तेरयोगादिति भावः। तदनुरोधेन। तेषां प्रत्यक्षापत्तिवारणानुरोधेन। नच पिशाचत्वाभावप्रत्यत्रार्थमेव द्वितीययोग्यानुपलब्धिस्वीकार इति पूर्वमुक्ततया तदभावे प्रथमयोग्यानुपलब्धेस्तत्रासंभवात्पिशाचत्वाभावप्रत्यक्षं न स्यादिति वाच्यम्‌। योग्यप्रतियोगिकाभावप्रत्यक्ष एव प्रथमयोग्यानुपलब्धिकारणतायाः पूर्वमुक्तत्वेन तदभावेऽपि पिशाचत्वाभावप्रत्यक्षेबाधकाभावात्। इष्टत्वात्‌। पूर्वमयोग्यस्याभावप्रत्यक्षे योग्यानुपलब्धेः कारणत्वाभावे गुरुत्वाद्यभावस्यापि प्रत्यक्षं स्यादित्यापत्तिवारणार्थमेव अयोग्याभावप्रत्यक्षे तद्धेतुतास्वीकारादिति भावः। संसर्गाभाव इत्यादि। यद्यप्येतादृशाभिप्राये संसर्गाभावेयोग्यताप्रदर्शनमफलमेव तादृशयोग्यतावकल्पनेऽपि गुरुत्वाभावादौ विषयत्वाभावेन अप्रत्यक्षत्त्वस्य पिशाचाभावादौ विषयत्वाभावेन किं प्रयोजकमित्याकाङ्क्षानिरासायैव संसर्गाभावे योग्यता प्रदर्शितेतिवाच्य। गुरुत्वादौ विषयत्वाभावो यथा तादात्म्येन गुरुत्वादिना प्रत्यक्षप्रतिबन्धकताप्रयुक्तस्तथा प्रत्यक्षे सामान्यतः संसर्गाभावत्वेन प्रतिबन्धकत्वासंभवेऽपि गुरुत्वाभावादीनां तत्तद्व्यक्तित्वेन प्रत्यक्षप्रतिबन्धकत्वकलपनयैव तेषां विषयत्वाभावोपपादनसंभवात्तथापि तत्तद्व्यक्तित्वेन प्रत्यक्षप्रतिबन्धकत्वकलपनयैव तेषां विषयत्वाभावोपपादनसंभवात्तथापि तत्तदभावानां तत्तद्व्यक्तित्वेन अनन्तप्रतिबन्धकताकल्पने गौरवमित्यभिप्रायेणैव योग्यताप्रदर्शनमिति बोध्यम्‌। ननु केयं योग्यता नाम न तावज्जातिरूपेति शक्यते वक्तुं अभावावृत्तित्वप्रसङ्गात्‌। नापि प्रत्यक्षप्रयोजकोपाधिरूपा सप्तातिरिक्तपदार्थस्य सिद्धान्ते अभावात्‌।

नचाभावरूपैव सेति वाच्यम्‌। कस्याभावरूपा सेत्याक्षेपस्य तथाप्यनु द्धारादिति। मैवम्‌। प्रतिबन्धकाभावस्यैव योग्यतारूपत्वोपगमाद्धटादियोग्यत्वास्व गुरुत्वाद्ययोग्यत्वस्य चोपपादनसंभवात्‌। नचैवं गुरुत्वाभावदीनं गुरुत्वप्रतियोगिकाभावत्वेनैकप्रतिबन्धकतासंभवेऽपि परमाण्वादितद्गतानन्तरूपादीनां च मनस्त्वपिशाचत्वादीनां च अभाव्यक्तीनां तत्तद्व्यक्तिप्रतियोगिकाभावत्वेन अनन्तप्रतिबन्धकताकल्पनेन गौरवमपरिहार्यमेवेति वाच्यम्‌। योग्यमात्रप्रतियोगिकत्वे





सति योग्यमात्रधर्मावच्छिन्नप्रतियोगिताकान्यसंसर्गाभावत्वेनैकप्रतिबन्धकतायाः प्रदर्शनायैव एतादृशयोग्यतानिर्वचनादिति ध्येयम्‌। अथैवमपि पिशाचत्वादीनां संसर्गाभावप्रत्यक्षानुपपत्तिरशक्यसमाधिरेव निरुक्तप्रतिबन्धकतावच्छेदकधर्माक्रान्तत्वात्तेषामभावानामिति चेन्न। अन्योन्याभावभिन्नत्वरूपसंसर्गाभावत्वस्य पिशाचत्वाभावेऽभानेन प्रतिबन्धकतावच्छेदकानाक्रान्तत्वात्‌। पिशाचत्वात्यन्ताभावस्य पिशाचभेदसमनियततया तदभिन्नत्वाद्वक्ष्यमाणान्योन्याभावयोग्यतायास्तत्र सत्त्वाच्च न प्रत्यक्षानुपपत्तिः। यदिच समनियताभावानामनैक्यमते पिशाचत्वाभावप्रत्यक्षानुपपत्तिरिति विभाव्यते तदास्तु पिशाचत्वं नास्तीति प्रतीतावपि पिशाचभेद एव विषयः। मणिकारमते मूले महीरुहो न विहंगमसंयोगीति प्रतीतेर्विहंगमसंयोगात्यन्ताभावविषयकत्ववत्‌ प्रकृतग्रन्थस्य समनियताभावैक्यपक्षमवलम्ब्यैव प्रवृत्तिरित्यस्यापि सुवचत्वाच्च तदनैक्यपक्षमवलम्ब्यैव द्वितीययोग्यानुपलब्धेः पूर्वं हेतुताङ्गीकारस्यापि सयुक्तिकत्वाच्चेति विभावनीयं सुधीभिः। ननु प्रतियोगिनिष्ठयोग्यतायाः संसर्गाभावे असत्त्वात्कथं तस्याः संसर्गाभावयोग्यतात्वमित्यभिप्रायेणाह---योग्यमात्रेति। द्रव्यसामान्याभाववारणायेति। तत्प्रत्यक्षवारणायेत्यर्थः। एवमग्रेऽपि। गुरुत्ववद्धटात्यन्ताभावेत्यस्य गुरुत्वावच्छिन्नघटादिनिष्ठप्रतियोगिताकात्यन्ताभावोऽर्थस्तेन गुरुधर्मस्य प्रतियोगितानवच्छेदकतया गुरुत्वघटत्वोभयधर्मावच्छिन्नाभावस्याप्रसिद्धत्वेऽपि न क्षतिः अत एव नात्र मात्रपदव्यावृततिः संभवतीति तद्व्यावृत्तिमन्यत्रैव दर्शयति---रूपेति। रूपस्य गुरुत्व1स्येव सत्त्वादुभयावच्छिन्नाभावस्याप्रसिद्ध्या अन्यतरावच्छिन्नेति। एतच्चापाततः रूपवान्नास्तीति यत्र प्रतीतिः तत्रैवान्यतरवान्नास्तीति प्रतितेर्लाघवाद्रूपमात्रस्यैव तादृशप्रतियोगितावच्छेदकत्वौचित्यान्मात्रपदप्रयोजनं रूपावच्छिन्नाभावप्रत्यक्षवारणमेव उद्भूतानुद्भूतरूपयोग्यायोग्ययोर्द्वयोरेव तदभावप्रतियोगितावच्छेदकत्वादिति मन्तव्यम्‌। योग्यसंनिकर्षेति। इन्द्रियसंयुक्तयोग्यविशेषणतारूपाभावग्राहकसंनिकर्षप्रदर्शनपरमेवेदं नत्वन्योन्याभावयोग्यताप्रदर्शनपरमिति भावः। तेनेति।





एतादृशसंनिकर्षस्यैवाभावग्राहकत्वेनेत्यर्थः। अन्योन्याभावयोग्यताया मूलेऽनुक्तत्वात्तामेवाह---अन्योन्येति। नन्वेतादृशयोग्यतायाः किमित्यन्योन्याभावप्रत्यक्षप्रयोजकताकल्पनीयेत्याशङ्कायामाह--तेनेति। पिशाचभेदप्रत्यक्षोपपत्तये जात्यवच्छिन्नप्रतियोगिताकत्वोपादानं, घटवदन्योन्याभावादेः प्रत्यक्षोपपत्तये जात्यतिरिक्तेत्यादि उपात्तमिति बोध्यम्‌। नन्विन्द्रियसन्निकृष्टयोग्यविशेषणता अभावग्राहकसंनिकर्ष इत्युक्तं तत्र योग्यत्वं महत्त्वोद्भूतरूपावच्छिन्नत्वमेवान्यस्य दुर्वचत्वात्तथा च परमाणौ महत्त्वाभावस्य वायावुद्भूतरूपाभावस्य च प्रत्यक्षं न स्यादित्यत आह---अन्यत्र विस्तर इति। अयं भावः---महत्त्वाभावप्रत्यक्ष इन्द्रियसंयुक्तोद्भूतरूपवद्विशेषणतासंनिकर्षः उद्भूतरूपाभावप्रत्यक्षे चेन्द्रियसंयुक्तमहद्विशेषणतैव संनिकर्षः कारणमतो नानुपपत्तिरिति॥ 59॥ 60॥ 62॥ संनिकर्ष इतीति। ननु संनिकर्षत्वमिन्द्रियसंबन्धत्वमेव तदपि

सामान्यस्येन्द्रियप्रतियोगिकत्वाभावेन





दुरुपपादमेवेत्याशङ्क्य समाधत्ते--यद्यपीति। प्रत्यासत्तितानिर्वाह इति। यद्यप्येवमपि

ज्ञानलक्षणयोगजधर्मयोरिन्द्रियप्रतियोगिकत्वानुपपत्तिस्तदवस्थैव तथापि कालिकेन स्वा1श्रयत्वाविशिष्टयोस्तयोः संनिकर्षत्वाभ्युपगमादाश्रयत्वस्य स्वप्रतियोगिकत्वादेवेन्द्रियप्रतयोगिकत्वस्य ज्ञानस्य विषयतया विषयवृत्तितया, धर्मस्य स्वजन्यज्ञानविषयतावच्छेदकत्वोपलक्षितधर्मसंबन्धेन विषयवृत्तितया च तदनुयोगिकत्वस्याप्युपपत्त्या नानुपपत्तिः। नन्वेवं व्यापारविरहेणालौकिकप्रत्यक्षे इन्द्रियस्य कारणत्वं कथमुपपादनीयमिति चेत्‌, संयोगस्यैव व्यापारत्वोपगमेनेति गृहाण। कथमन्यथा स्मरणाद्यात्मकज्ञानलक्षणप्रत्यासत्तेः करणीभूतेन्द्रियाजन्यत्वात्तस्या व्यापारत्वासंभवेन इन्द्रियस्य करणत्वमिति भावः। चक्षुःसंनिकर्षेणेत्यस्य विनश्यदवस्थापन्नेत्यादिः। तेन चक्षुःसंयोगं विनापीत्यस्य नासंगतिः। धूमान्तर इति। प्रत्यक्षभूतधूमभिन्नधूम इत्यर्थः। प्रत्यक्षधूमव्यक्तेर्द्वितीयक्षणे तज्ज्ञानरूपज्ञानलक्षणप्रत्यासत्त्या अलौककप्रत्यक्षं इष्टमेवेत्यत अन्तरपदम्‌। ज्ञानापत्तिरिति। पूर्वं धूमान्तर एव संनिकर्षस्योपपादिततया तस्यैव ज्ञानापादनं लभ्यत इति नेष्टापत्तिसंभवः। संबद्ध इति। इन्द्रियसंबन्धस्य विशेषणतया संनिकर्षघटकत्वोपगमान्नोक्तापत्तिरिति भावः। एकक्षण इति। एतत्पूर्व चक्षुःसंयोगसत्त्वेन





सामान्यलक्षणया ज्ञानोत्पत्ताविष्टापत्तेः, ज्ञाननाशानन्तरं च ज्ञानप्रकारत्वविरहादेव आपत्त्यसंभवादिति भाव-. नचैवमपि ज्ञानद्वितीयतृतीयक्षणयोरापत्तिसंभवादेकक्षण इत्यसङ्गतमिति वाच्यम्‌। यत्र तत्पूर्वक्षणेऽपि घटत्वप्रकारकज्ञानमासीत्तत्र जायमानस्यैव सामान्यलक्षणया सकलधूमविषयकतया क्षणद्वयेऽपि तादृशज्ञानस्य सर्ववादिसिद्धतया तृतीयक्षण एव तदापत्तिः कर्तव्येत्यभिप्रायेम एकक्षणाभिधानात्‌। क्षतिविरह इति। क्षणस्यातिसूक्ष्मत्वेन तत्क्षणे तादृशज्ञानानुत्पादस्य प्रमाणेन निश्चेतुमशक्यत्वादिति भावः। तन्मूलकेति। आपाद्यमानज्ञानव्यक्तिमूलकेत्यर्थः। ज्ञानाधारेति। सामान्यलक्षणया प्रत्यक्षे लौकिकसंनिकर्षस्य अहेतुत्वेन पूर्वपूर्वज्ञानव्यक्तेरेव संनिकर्षसंपादकत्वादिति भावः। यद्यपि सिद्धान्तेऽपि घट िति ज्ञानानन्तरं मनसा सामान्यप्रत्यासत्तिजन्यज्ञानधारा इष्टैव तथाप्यत्र चाक्षुषसामान्यप्रत्यासत्तिजन्यज्ञानस्य यत्किंचित्सामान्याश्रयांशे लौकिकत्वनियमेन इष्टापत्यसंभवेन चाक्षुषतादृशज्ञानधाराया एवापादनान्नानुपपत्तिरित्यवधेयम््। विशेषणविधयेति। विशेषणत्वेनेत्यर्थः। विशेषणत्वं च विशेष्यान्वयित्वं, संनिकर्षविशेष्यभूतसंनिकर्षवता

विशेष्यतासंबन्धेन अन्वयिनि ज्ञाने समानकालीनत्वसंबन्धेन संनिकर्षस्य विशेषणतया विवक्षणाद्विशेषणत्वमिति भावः। वाच्यत्वादित्यस्य विशेषमतयेत्यादिः। तथाच तदिन्द्रियेण सामान्यलक्षणया







rama-2

275th page

ज्ञाने जननीये तदिन्द्रियजन्यतदिन्द्रियलौकिकसंनिर्षवद्विशेष्यकज्ञानप्रकारीभूतं सामान्यं संनिकर्ष इति भावः। मनोजन्यत्वस्य चेति। यद्यपि ज्ञानसामान्यस्यैव मनोजन्यतयाऽणूपस्थितौ मनोजन्यत्वमस्त्येव तथापि स्मरणस्यापि कालोपाधिविधया इन्द्रियजन्यत्वेन तद्वारणाय तदिन्द्रयनिष्ठजनकतानिरूपितत्प्रत्यक्षविभाजकोपाध्यवच्छिन्नजन्यताया एव विवक्षणीयतया तादृशमनोजन्यतायाः सुखादिज्ञान एव सत्त्वान्नासंगतिः॥ 63॥ भूमिकामिति। अवतारणानुकूला युक्तिरेव तद्भूमिका। ज्ञायमानसामान्यमित्यत्र जातेरेव सामान्यपदार्थत्वे अनित्यसामान्यस्यैव अप्रसिद्ध्या तत्र दोषदानानुपपत्त्या तद्वारणार्थं सामान्यमुपेक्ष्य तज्ज्ञानस्य प्रत्यासत्तित्वोपगमवैयर्थ्यमित्यनित्यस्य सामान्यत्वव्यवस्थापनमुत्तरप्रन्थावतारणोपयुक्तमिति बोध्यम्‌। मूले समानानामिति। तथा च प्रकृते सामान्यपदं यौगिकमेव न तु पारिभाषिकमिति भावः। परिग्रह इति। यद्यपि समवायेन तद्धटाधिकरणं कपलमेवेति मूले कपालादीनामित्यसंगतं तथापि तद्धटादिमतामिति पूर्ववाक्यस्थादिपदेन पटादेरपि परिग्रहात्तदनुरोधेन यत्रैको घट इति तत्पूर्ववाक्यस्थघटपदस्यापि पटाद्युपलक्षकत्वेन आदिपदेन तन्त्वादिसंगरहसंभवान्नासंगतिः। कालादीत्यादिना विषयितया धूमत्वादिमतां ज्ञानादीनां परिग्रहः अव्यवहितपूर्वोक्तयुक्त्यैवोत्तरत्र आपदनीयतया किंत्वित्यसंगतमतस्तस्यैवंचेत्यर्थकता माह---एवंचेत्यर्थ इति। यद्यप्यत्रैतद्धटवान्‌ कपाल इति प्रत्यक्षे परम्परासंबन्धेन कपालांशे घटत्वस्यापि प्रकारता कल्पयितुं शक्यते तन्नाशानन्तरं कपालादिप्रत्यक्षस्यैव तत्कल्पकस्य सत्त्वात्‌। नचैवमपि तादृशशाब्दादिस्थले का गतिरिति वाच्यम्‌। तत्रापि विशिष्टवैशिष्ट्यबोधमर्यादया मतुबर्थसंबन्धे निरूपितत्वसंबन्धेन घटस्येव तद्विशेषणतापन्नघटत्वस्यापि अन्वयसंभवात्‌, समवायसंयोगयोरिव स्वाश्रयाश्रयत्वस्यापि मतुपा बोधयितुं शक्यत्वाच्च तथाप यत्र तद्व्यक्तिमानित्याकारकशाब्दादिज्ञानं तत्र घटत्वस्य कथंचित्प्रकारत्वासंभवेन अनुपपत्तिर्द्रष्टव्या। कुतो न जन्यत इतीति। अत्र यद्यपि परदिनेऽयं घट इति ज्ञानं यदि स्मरणादिरूपं तदा तदिन्द्रियजन्यत्वाभावादेव नापत्तिर्यदि चाक्षुषं तदा चक्षुःसंयोगावश्यकतेति नापत्तिसंभवः तथापि अलौकिकचाक्षुषमादाय आपत्तिर्बोध्या। विशेषणत्वविवक्षणेनेति। विशेष्यतासमानकालीनतद्विशेष्यताव्यावर्तकत्वेनेत्यर्थः। अन्यथा यत्र धूमे चक्षुः संयोगे सत्यपि धूमस्मरणमूलकं धूमकालीनो घट इति धूमांशे अलौकिकचाक्षुषं तदा धूमत्वप्रत्यासत्त्या चक्षुषा सकलधूमविषयकचाक्षुषापत्तेरिति भावः। ननु तद्धटवान्‌ तद्व्यक्तिमान्वा कपाल इति ज्ञानस्य कपालांशे घटत्वप्रकारकत्वस्य प्रत्यक्षासिद्धत्वेऽपि उत्तरकालीनकार्यानुरोधेन तत्र तदनुमेयमित्यस्वरसात्सामान्यप्रत्यासत्तित्वपक्षे तत्पुरुषीयत्वनिवेशप्रयुक्तगौरवमाह---एवमिति। पुरुषनिष्ठप्रत्यासत्त्या। समवायेन इन्द्रियसंबद्धेति। नन्वेतत्कल्पे सामान्यज्ञानमात्रस्य प्रत्यासत्तित्वेऽपि न दोषः इन्द्रियसंबन्धाभावदशायां सामान्यप्रत्यासत्त्या ज्ञानोत्पादस्य मूलकृतैव वारणीयत्वादित्यभिप्रायेणाह---यद्वेति। एतत्कल्पे लाघवान्तरमपि प्रदर्शयति---तथाचेति। कल्पनेन चेति। चकारेण पूर्वोपदर्शितविशेषणज्ञयघटकत्वेन कारणतावच्छेदकशरीरगौरवस्य समुच्चयः। यद्यपि सामान्यप्रकारकत्वस्थाने सामान्यविषयकत्वप्रवेशो ज्ञानप्रत्यासत्तित्वपक्षेप्यवशिष्ट एव तथापि त्रितयघटितत्वं कारणतावच्छेदकस्येति दर्शयितुमेतदुत्कीर्तनमिति ध्येयम्‌। निर्विकल्पकसमरणसाधारणत्वं। ज्ञानान्तर्गतनिर्विकल्पकादिकत्वं। इदं च सामान्यज्ञानमात्रशब्दार्थे सामान्यज्ञानसामान्ये विवक्षितं। निर्गलितकार्यतावच्छेदककारणावच्छेदकधर्मसंबन्धानेतन्मतानुसारेण दर्शयति---तथाचेति। सामान्यलक्षणाजन्यप्रत्यक्षे नियमेन घटत्वस्य प्रकारतया भानोपपत्तये घटत्वप्रकारकत्वस्य कार्यतावच्छेदकघटकतया उपादानम्‌। नचैवमपि प्रत्यक्षे संनिकर्ष विना भानासंभवाद्धटत्वे सामान्यप्रत्यासत्त्यभावात्कथं घटत्वस्य स्मरणादिना सामान्यज्ञानेन जन्ये प्रत्यक्षे भानमिति वाच्यम्‌। ज्ञानप्रत्यासत्तेस्तत्र सत्त्वात्‌। स्वप्रकारीभूतेति। एतच्चापाततस्तथासति घटत्वसामान्यलक्षणादिजन्यप्रत्यक्षे निखिलघटादिभाननियमानुपपत्तेः। किंत्वलौकिकविषयतैव कार्यतावच्छेदकसंबन्धः संनिकृष्टघटांशे च विषयताद्वयमुपगम्यते प्रयोजकसत्त्वादिति मन्तव्यम्‌। ननु सामान्यज्ञानस्य प्रत्यासत्तित्वनये पूर्वोक्तरीत्या कार्यकारणभावे लाघवसत्वेपि सामान्यलक्षणप्रत्यासत्त्या तदिन्द्रियजन्यप्रत्यक्षंप्रति

तदिन्द्रियजन्यतद्धरमप्रकारकलौकिकपरत्यक्षस्य नानाकारणघटितगुरुभूतसामग्र्याः तत्सहकारित्वं कल्पनीयमितीन्द्रियमेदेन सामान्यप्रत्यासत्तिजन्यप्रत्यक्षे गुरुतरसमग्रीकारणताकल्पनस्यावश्यकतया नैतन्मते लाघववार्तापि। नच प्राचीनमते पुरुषभेदेन अनन्तकार्यकारणभावः कल्पनीयः नवीनमते तदभावाल्लाघवमिति वाच्यम्‌। एतन्मतेऽपि सामग्र्यास्तत्पुरुषीयचक्षुःसंयोगादिघटितत्वेन लौकिकसंबन्धेन तत्पुरुषीयचाक्षुषं प्रति तेन संबन्धेन तत्पुरुषीयचक्षुःसंयोगादिघटितसामग्र्याः कारणताकल्पनस्यावश्यकतया तादृशलाघवस्याप्यभावात्‌ अन्यथा पुरुषान्तरीयचक्षुःसंयोगादिघटितसामग्रीतः पुरुषान्तरस्य निमीलितनयनस्यापि सामान्यज्ञानवतः सामान्यप्रत्यासत्तिजन्यचाक्षुषापत्तिरित्याशङ्कामाशयवर्णनेन निराकरोति---अयमाशय इति। चाक्षुषादिसामग्रीति। विशिष्टचाक्षुषादिसामग्रीत्यर्थः। तेन निर्विकल्पकस्यापि लाभः अन्यथा तदुत्तरक्षणे घट इति विशिष्टचाक्षुषानुपपत्तेरिति ध्येयम्‌। इत्यभ्युपगमात् इत्यभ्युपगमसंभवात्‌। इदंच मानाभावे व्यापकधर्मावच्छिन्नसामग्र्याः प्रयोजकत्वस्य क्लृप्ततया ततएव तत्पुरुषीयचक्षुःसंयोगादिघटितसामग्रीविरहदशायां तत्पुरुषीयसामान्यप्रत्यासत्तिजन्यघटत्वादिप्रकारकचाक्षुषापादनं न संभवति नव्यमते अतिरिक्तकार्यकारणभावस्य अकल्पनाल्लाघवमक्षतमेवेति॥ 64॥ ज्ञानरूपा यदीत्यत्र यदिशब्दस्य पूर्वान्वयित्वं न संभवति ज्ञानलक्षणाया ज्ञानरूपतायाः सर्ववादिसिद्धत्वादतस्तद्भ्रमवारणायाह---अत्रत्य इति। वक्ष्यमाणस्य व्याख्येयग्रन्थार्थत्वाभावादाह---अयमभिप्राय इति। संनिकर्षाभावादिति। योग्यवृत्तित्वविशिष्टसंनिकर्षाभावादित्यर्थः। तेन चन्दने चक्षुःसंयोगदशायां सौरभेऽपि संयुक्तसमवायस्य आवश्यकत्वेऽपि न क्षतिः। अथवा सुरभि चन्दनमिति भ्रमात्मकप्रत्यक्षाभिप्रायेण इदमुत्तरमिति नासंगतिः। ननु सुरभिचन्दनमिति प्रत्यक्षे सौरभलप्रकारकज्ञानरूपसमान्यलक्षणप्रत्यासत्त्यैव सौरभभानं संभवतीत्याशङ्कां निराकरोति---सौरभत्वेति। ननु मूले यद्यपीत्याद्याशङ्का न संगच्छते, उक्तरीत्या सामान्यलक्षणया सौरभबानस्यासंभवादतः तद्भावमाह---सुरभीत्यादि। अत्र च सौरभत्वावच्छिन्नप्रकारकेत्यपपाठः। ज्ञानलक्षणप्रत्यासत्त्यनङ्गीकारे सौरभप्रकारकप्रत्यक्षसामग्र्या एव प्रकृते उपपादयितुमशक्यत्वात्किंतु सौरभत्वप्रकारकप्रत्यक्षेत्येव पाठः। सौरभत्वप्रकारकालौकिकमानससामग्रीसत्त्वेन एतादृशपाठे अनुपपत्त्यभावादिति ध्येयम्‌। स्वरूपतः। इति। प्रमेयत्वादिसामान्यलक्षणया प्रमेयत्वादिना तद्भानसंभवेऽपि स्वरूपतः सौरभत्वभानं ज्ञानलक्षणानङ्गीकारे न संभवतीति भावः। धर्मान्तरेत्यत्र अन्तरपदं संपातायातं सौरभत्वांशे कस्यापि प्रकारतया अभानादिति बोध्यम्‌। तद्भानानिर्वाहादिति। सौरभत्वज्ञानरूपसामान्यप्रत्यासत्तेः सौरभत्वप्रकारतानिरूपितालौकिकविषयतासंसर्गस्य कार्यतावच्छेदकसंबन्धत्वेऽपि प्रत्यक्षे संनिकृष्टस्यैव भानमिति नियमेन सौरभत्वे सामान्यप्रत्यास्तेः कारणतावच्छेदकसंबन्धेनाभावादिति भावः। अलौकिकविषयतासंबन्धेन प्रत्यक्षत्वावच्छिन्नं प्रत्येव सौरभत्वादिज्ञानस्य कारणता स्वीकार्या, सौरभत्वादेः प्रकारतया भानं तु विशेषणज्ञानरूपकारणान्तरबलादेवोपस्थिताऽबाधितधर्मान्तरभानमपि सामान्यप्रत्यासत्तिजन्यप्रत्यक्षे इष्यत एव प्रत्यक्षे संनिकर्षानाश्रयस्य न भानमिति नियमोऽपि नाङ्गीक्रियत एव घटादिचाक्षुषे पटादेरभानं तु तद्भासककारणाभावादेव संभवतीत्याशयेनाह---कार्यतावच्छेदक इति। तथाविधसंबन्ध इत्यर्थः। विशिष्टप्रत्यक्षत्वमिति। तत्प्रकारकप्रत्यक्षंप्रति तज्ज्ञानत्वेन कारणत्वमित्यभिप्रायेणेदं तथाच कार्यतावच्छेदकधर्मभेदेन कार्यकारणभावयोर्भिन्नत्वादेकेन परस्यान्यथासिद्धिर्न संभवतीति भावः। ननु प्रत्येक्षे ज्ञानप्रत्यासत्तेः कारणताऽनङ्गीकरणीया विशेषणज्ञानकारणतायां तु युक्तिः पूर्वमुपदर्शितैवेत्यत आह--एवं यत्रेति। स्वविषयमुख्यविशेष्यकमिति। तथाच तद्विषयकलौकिकप्रत्यक्षं प्रति तद्विषयकज्ञानत्वेन कारणत्वमावश्यकमन्यथा घटादिविशेष्यकालौकिकभानेन 
घटदेर्भानस्यालौकिकत्वापत्तिरिति भावः। इत्यत आहेति। इत्यभिप्रायेण ज्ञानलक्षणप्रत्यासत्तेः प्रयोजनमाहेत्यर्थः। इति। शिवम्‌॥ 65॥

**इति दिनकरीयतरङ्गिण्यां प्रत्यक्षतरङ्गः॥ 1॥ **



-------------------------------------------------------------------







** अनुमानतरङ्गः**



 संगतिश्चात्रेति। प्रत्यक्षनिरूपणानन्तरमनुमानिरूपणे संगतिश्चेत्यर्थः। सप्तम्यर्थः प्रयोजकत्वं, संगतिपदार्थे तदन्वयो बोध्यः। अनन्तराभिधानप्रयोजकजिज्ञासाजनकज्ञानविषयस्मरणानुकूलसंबन्धो निरूपणीयनिष्ठासंगतिः। तथाहि प्रत्यक्षनिरूपणानन्तरमनुमाननिरूपणे प्रयोजकजिज्ञासा अनुमानज्ञानं मे भवत्वित्याकारिका तज्जनकज्ञानमनुमानज्ञानं मदिष्टसाधनमित्याकारकं तद्विषयोऽनुमानं तत्स्मरणानुकूलसंबन्धः

अनुमानिष्ठप्रत्यक्षकार्यत्वं संगतिः। अत्रानन्तराभिधानप्रयोजकजिज्ञासाजनकज्ञानं संगतिनिरूपकज्ञानप्रयोज्यत्वेन विशेषणीयं। तेन घटादिनिरूपणानन्तरमपि संबन्धविशेषज्ञानाधीनप्रत्यक्षज्ञाने तत्कार्यत्वेन अनुमानस्मरणसंभवेऽपि न प्रत्यक्षकार्यत्वे घटादिनिरूपितसंगतित्वापत्तिः। अनुमानज्ञानस्य घटज्ञानाप्रयोज्यत्वात्‌। प्रकृते च चक्षुरादिना अनुमानस्य व्याप्तिज्ञानस्य जननादनुमाने प्रत्यक्षप्रमाणकार्यत्वरूपोपजीवकत्वमिति भावः। एवमनुमितावपि परामर्शरूपप्रत्यक्षप्रमितिजन्यत्वमस्तीति प्रत्यक्षप्रमानिरूपणोत्तरमनुमितिनिरूपणमिति बोध्यम्‌। अथ दीपदानं मदीयचक्षुःसाधनं भवितुमर्हति दीपश्चक्षुरुत्तममिति वेदेन चक्षुःसाधनत्वेन बोधितत्वादित्यनुमानेन दीपदाने यत्र प्रवृत्तिस्तत्र तज्जनितचक्षुरादिव्यक्तेरनुमानोपजीवकतया अनुमाननिरूपणानन्तरमेव प्रत्यक्षं किमिति न निरूपितमिति। नच उपजीवकत्वं कार्यतारूपमेव नतु प्रयोज्यतारूपमिति चक्षुरादौ साक्षादनुमानजन्यत्वाभावान्नानुमाननिरूपणानन्तरं प्रत्यक्षनिरूपणापत्तिरिति वाच्यम्‌। तथासति शक्तिज्ञानात्मकोपमितेः पदार्थस्मरण एवोपयोगात्‌ साक्षाच्छाब्दबोधाजनकत्वेनोपमित्यनन्तरं शाब्दनिरूपणानुपपत्तेः। नचादृष्टाद्वारकमुपजीवकत्वमनन्तराभिधाननियामकमिति वाच्यम्‌। यत्रेष्टसाधनतानुमानेन दर्पणादौ प्रवृत्तिस्तत्र दर्पणेन महाचक्षुर्नाशे तज्जन्यखण्डचक्षुर्व्यक्तावदृष्टाद्वारकोपजीवकत्वस्यापि संभवत्‌। यदिच प्रत्यक्षप्रमाणत्वावच्छेदेन नानुमानोपजीवकत्वं मनःश्रवणयोरजन्यत्वादनुमानं च निखिलमेव मनोरूपेन्द्रियजन्यमिति न वैपरीत्यापादनसंभव इति विभाव्यते तदा ईश्वरीयव्याप्तिज्ञानस्याप्यनुमितिस्वरूपयोग्यत्वेनानुमापकतया तत्र प्रत्यक्षोपजवकत्वाभावेन प्रत्यक्षाननतरमनुमाननिरूपणस्याप्यनुपपत्तिरिति चेत्‌। मैवम्‌। नहि यद्यत्संगतं भवति तत्तदनन्तरं निरूपणीयमिति नियमः येनानुमाननिरूपणानन्तरं प्रत्यक्षिरूपणापत्तिः। किंतु यद्यदनन्तरं निरूप्यं भवति तत्तत्संगतं भवतीत्येवं व्याप्तिः नासंगतं प्रयुञ्जीतेत्यभियुक्तोक्तेः। एवंच कारणे कार्ये वा ज्ञाते किमस्य कार्यं कारणं वेति जिज्ञासोदयेन उपजीवकत्वमुपजीव्यत्वं च द्वयमपि संगतिः। अतएव चिन्तामणावनुमितिनरूपणानन्तरमनमाननिरूपणपि संगच्छते। नच कार्यत्वकारणत्वयोर्द्वयोरपि संगतित्वे संगतेः षोढत्वं व्याहन्येत, तथाचोक्तम्‌---"संप्रसंग उपोद्धातो हेतुतावसरस्तथा। निर्वाहकैक्यं कार्यैक्यं षोढा संगतिरिष्यते" इति वाच्यम्‌। हेतुताया निरूपकतासंबन्धेन आश्रयतासंबन्धेन च संगतित्वेन कार्यत्वस्य हेतुतायामेवान्तर्भावात्‌। कारतानिरूपकत्वस्यैव कार्यतारूपत्वात्‌। तत्र उपोद्धातादिभिन्नः स्मरणप्रयोजकसंबन्धः प्रसङ्गः। प्रकृतोपपादकत्वमुपोद्धातः। नचैतस्य प्रयोजकतात्मकहेतुतया गतार्थता शङ्कनीया। अनुमितिलक्षणोपोद्धातसंगत्या विशिष्टपरामर्शस्यानुमितिहेतुताव्यवस्थापनात्‌। नहि लक्षणे विशिष्टपरामर्शहेतुत्वं साक्षात्परम्परया वा कारणं किंतु उपपादक1मेवेति ध्येयम्‌। अवसरोऽनन्तरवक्तव्यत्वं, यथा प्रत्यक्षिरूपणानन्तरं तत्कार्यत्वेनानुमानोपमानयोरुभयोर्निरूपणप्राप्तौ बहुवादिसंमतत्वेन प्रथममनुमाने एव जिज्ञासोदयेन अनुमाननिरूपणेन प्रतिबन्धकजिज्ञासानिवृत्ताववसरसंगत्या उपमाननिरूपणमिति मन्तव्यम्‌। निर्वाहकैक्यं एकप्रयोजकप्रयोज्यत्वम्‌। कार्यैक्यं एककार्यानुकूलत्वमिति दिक्‌। संबन्धितयेति। व्याप्तिसंबन्धितयेत्यर्थः। विशेष्ये विशेषणमितीति। विशिष्टवैशिष्ट्यानवगाहित्वे वह्निव्याव्यो धूम इति ज्ञानं विना शाब्दपरामर्शासंभवादिति भावः। लाघवेनेति। व्याप्तितदभाववद्धूमवान्पर्वत इति व्याप्त्यंशे संशयाकारपरामर्शादनुमितिवारणाय धूमांश इव व्याप्त्यंशे निश्चयत्वं निवेशनीयमिति गौरवम्‌। विशिष्टवैशिष्ट्यावगहिज्ञानस्य कारणत्वे तु कारणीभूतविशेषणतावच्छेदकप्रकारकनिश्चयेन प्रतिबन्धादेव व्याप्त्यंशे संशयासंभवेन तन्निवेशे प्रयोजनाभावादिति भावः। संस्कारसंबन्धेनेति। स्वजन्यसंस्कारसंबन्धेनेत्यर्थः। स्वजन्यसंस्कारसमवायान्यतरसंबन्धेन व्याप्तिज्ञानस्यपरामर्श हेतुत्वान्न कुत्रापि व्यभिचार इति भावः। परामर्श व्यापकतयेति। तादात्म्येन परामर्शस्यव्याप्यत्वं ग्राह्यं। कारणत्वमेव नास्तीति। नियतपूर्ववर्तितावच्छेदकव्याप्यसत्त्वे व्यापकधर्मेण हेतुतायामन्यथासिद्धेरिति भावः। परमर्शमात्रमिति। ज्ञानमात्रमित्यर्थः। परापूर्वकमृशधातोः ज्ञानार्थकत्वादिति भावः। लिङ्गेति। व्याप्तिविशिष्टपक्षधर्मताविशिष्टहेतुर्लिङ्गं विषयतासंबन्धेन तद्विशिष्टज्ञानमेव अनुमितिहेतुर्बोध्यमित्यर्थः। कारमतग्रहादिति। असतिबाधके विशिष्टस्य कारणताग्राहकप्रमाणेन विशेषणांशेऽपि कारणताग्रहात्। अतएवारुणया पिङ्गक्ष्यैकहायन्या गवा सोमं क्रीणातीत्यत्र तृतीयया गोविशेषणीभूतानामरुण्यादीनामपि सोमक्रयणसाधनता प्रतीयत इति मीमांसकानां सिद्धान्तोऽपि संगच्छत इति भावः। विनिगमनाविरहेणापि लिङ्गस्य कारणता

सिध्यतीत्याह---परामृश्यमानेति। किंत्विति। परामर्शस्यैव विषयविधया लिङ्गजन्यत्वसंभवादिति भावः। तद्व्यापारत्वासंभवादिति। शाब्दादिपरामर्शस्य अतीतादिलिङ्गाजन्यतया लिङ्गव्यापारत्वासंभवादित्यर्थः। अनुमितिप्रसङ्ग इति। पक्षनिष्ठस्य लिङ्गस्य समवायेनानुमितिंप्रति हेतुत्वासंभवेनोद्देश्यतासंबन्धेनानुमितिं प्रति हेतुतावच्छेदकसंबन्धेन लिङ्गस्य कारणतायाः स्वीकरणीयत्वादिति भावः। अस्मन्मते परामर्शहेतुतावादिमते। सामानाधिकरण्यप्रत्यासत्त्या। एकात्मानुयोगिकसमवायसंबन्धेन कार्यकारणभावन्नैकपुरुषीयपरामर्शादन्यस्यानुमित्यापत्तिरिति भावः॥66॥67॥ परस्परेति। पक्षविशेष्यकपरामर्शोत्तरानुमितौ व्याप्यविशेष्यकपरामर्शस्य तदुत्तरानुमितौ पक्षविशेष्यकपरामर्शस्य व्यभिचार इत्यर्थः। सर्वत्रानुमिताविति। प्रसिद्धसाध्यकसकलानुमितावित्यर्थः। तेन पृथिवीतरत्वव्यापकाभावप्रतियोगिगन्धवती पृथिवीति व्यतिरेकिपरामर्शादप्रसिद्धसाध्यविशेष्यकानुमित्युपगमेऽपि न क्षतिरिति मन्तव्यम्‌। नन्वेवं परस्परजन्यानुमितौ व्यभिचारो दुर्वार इत्याशङ्कायामाह--कारणतावच्छेदकं चेति। व्याप्यपक्षोभयेति। यद्यपि निश्चयत्वमुभयसाधारणमेकं दुर्वचं तदभावाप्रकारकत्वे सति तत्प्रकारकत्वरूपनिश्चयत्वस्य प्रकारीभूतव्याप्यपक्षरूपधर्मविशेषघटितत्वात्‌ तत्प्रकारकत्वरूपनिश्चयत्वस्य प्रकारीभूतव्याप्यपक्षरूधर्मविशेषघटितत्वात्‌ तत्प्रकारतावच्छेदकसंबन्धाननुगमाच्च सांसर्गिकविषयतायाः विशिष्यानिवेशे कालिकादिना व्याप्यपरामर्शादप्यनुमित्यापत्तेरनुगतैकरूपेण कारणत्वं दुर्घटं तथापि हेतुतावच्छेदकसंबन्धावच्छिन्नाधेयत्वसंबन्धावच्छिन्नप्रतियोगिताकपक्षतावच्छेदकावच्छिन्नाबावप्रकारत्वाभिरूपिता या हेतुतावच्छेदकसंबन्धान्यसंबन्धानवच्छिन्ना व्याप्त्यवच्छिन्नाविषयता तन्निरूपिता या हेतुतावच्छेदकसंबन्धावच्छिन्नप्रतियोगिताकव्याप्याभावप्रकारत्वानिरूपितहेतुतावच्छेदकसंबन्धावच्छिन्नाधेयत्वसंबन्धान्यसंबन्धानवच्छिन्ना पक्षतावच्छेदकावच्छिन्ना विषयता तच्छालिज्ञानत्वेनानुगतकारणत्वं संभवति प्रकारतायामेव संसर्गावच्छिन्नत्वं न विशेष्यतायामपीति सिद्धान्तादिति भावः। एवमपि व्याप्यप्रतियोगिकाभावत्वेन अभावनिवेशे आलोकाभाववति धूमप्रकारकनिश्चयसंग्रहस्य व्याप्यसमान्याभावनिवेशे च वह्निव्याप्यधूमवान्न वेति संशयवारणस्य वाऽसंभव एव अप्रामाण्यज्ञानानामपि विभिन्नाकारणामेकैकनिश्चयकारणतावच्छेदककोटावभावा निवेशनीया इत्यतोऽपि नानुगतहेतुतासंभव इत्यभिप्रायेण मतान्तरमुपन्यस्यति---द्विविधयोरिति। ताद्रूप्येणेति। पक्षविशेष्यकत्वेन व्याप्यविशेष्यकत्वेनेत्यर्थः। स्वमतमुपदर्शयति वस्तुतस्त्विति। अनुभवानुरोधादिति। पक्षविशेष्यकादेव परामर्शदनुमितिर्न व्याप्यविशेष्यकादनुमितिरित्यनुभवानुरोधादित्यर्थः। स्वोक्ते प्राचां संमतिमाह--अतएवेति। वह्निव्याप्यधूमवानिति नवीनमताभिप्रायेणोक्तम्‌। प्राचीनमते तु तथा चायमित्युपनयाकार इति मन्तव्यम्‌। ननु वह्निव्यप्यधूमवान्पर्वत इति शाब्दादिपरामर्शस्थले ज्ञानद्वयं विनापि मीमांसकैरप्यनुमितिस्वीकारात्‌। ज्ञानद्वयादेवेत्येवकारासंगतिरित्यतस्तस्याप्यर्थकतामाह---ज्ञानद्वयादपीति। विशिष्टवैशिष्ट्यावगाहि ज्ञानं सर्वत्र न कारणमिति मूलस्य सर्वत्र नानुमित्यव्यवहितपूर्ववर्तीत्यर्थकत्वे अग्रे अतो विशिष्टवैशिष्ट्यावगाहिनिश्चयत्वं नानुमितिजनकतावच्छेदकमिति पूरणीयमुक्तवाक्यस्य साक्षाद्विशिष्टपरामर्शत्वेन हेतुत्वनिरासकत्वादिति प्रयासाधिक्यमतस्तद्ग्रन्थस्य विशिष्टपरामर्शत्वेन हेतुतानिरासकत्वं संपादयन्नाह---भावप्रधानो निर्देश इति। एतदनुरोधेन सर्वत्र न कारणमित्यस्यार्थमाह---अनुमितित्वावच्छिन्नं प्रतीति। आवश्यकत्वादित्यस्य उभयवादिसिद्धनियतपूर्ववर्तितावच्छेदकत्वादित्यर्थकतामाह---व्याप्यतावच्छेदकेत्यादि। विशिष्टज्ञानेति। तथाचानन्यथासिद्धत्वमात्रं मीमांसकैः कल्पनीयं नैयायिकैस्तूभयं कल्पनीयमिति गौरवमिति भावः। ननु व्याप्यतावच्छेदकानिर्णये वह्निव्याप्यवानितिशाब्दपरामर्शोऽपि न संभवत्येव धूमव्यापकवह्निसमानाधिकरणवृत्तिधूमत्वादेरेव व्याप्तित्वादित्याशङ्कनिरासायाह---वह्न्यभाववदवृत्तीत। फलबलादिति। अनुमितिरूपकार्येण कारणानुमानसंभवादिति भावः। लघुत्वादिति उभयत्रापि व्यभिचारस्याविशिष्टतया लघुरूपेणैव कारणतायाः कल्पयितुमुचितत्वादिति भावः। मूलयुक्तिरिति। व्याप्यतावच्छेदकप्रकारकपक्षधर्मताज्ञानहेतुतासाधकयुक्तरित्यर्थः। शानचेति। लटश्शतृशानचाविति सूत्रेण वर्तमानार्थकलस्थानिकत्वेन शतृशानचोर्विधानादिति भावः। तवापीति। यद्यपि व्याप्यतावच्छेदकप्रकारकपक्षविशेष्यकनिश्चयत्वेन पक्षविशेष्यकव्याप्यतावच्छेदकप्रकारकनिश्चयत्वेन वा कारणत्वमित्यत्र विनिगमनाविरहेण मीमांसकमते कार्यकारणभावचतुष्टयापत्त्या न्यायमते विनिगमनाविरहेण

कारणताद्वयापादनमसङ्गतं तथापि व्याप्तिप्रकारत्वहेतुप्रकारत्वपक्षविशेष्यत्वानां त्रयाणां विशेषणविशेष्यभावे विनिगमनाविरहेण गुरुभूतकार्यकारणभावत्र1यापत्त्या मीमांसकमते न गौरवमित्यर्थे तात्पर्यान्नासङ्गतिरिति भावः। मूले आलोकवानिति। यद्यपि व्याप्यतावच्छेदकानां धूमत्वादीनां निवेशे न तदापत्तिः धूमत्वप्रकारकपक्षधर्मताज्ञानस्य धूमविशेष्यकव्याप्तिज्ञानसहकारेणैव फलजनकत्वस्योपगन्तव्यत्वात्‌ तथापि व्याप्यतावच्छेदकानां निवेशे व्याप्यतावच्छेदकभेदेन अनन्तकार्यकारणभावापत्त्या गौरवमिति बोध्यम्‌। व्याप्तिप्रकारतानिरूपितहेतुप्रकारतेति। इदंच प्रकारताविशेष्यतयोरभेदवादिमताभिप्रायेण। भट्टाचार्यमते तु व्याप्तिप्रकारतानिरूपितविशेष्यतावच्छिन्नप्रकारतानिरूपितपक्षविशेष्यताशालित्वेन वक्तव्यं एकनिष्ठप्रकारताविशेष्यतयोरवच्छेद्यावच्छेदकभावस्वीकारात्‌ विशेष्यताप्रकारतयोरभेदस्वीकारे रक्तदण्डवानितिबुद्धौ रक्तरूपविशेष्यकदण्डाभावनिश्चयप्रतबध्यत्वापत्तेः दण्डप्रकारतानिरूपितरक्तरूपनिष्ठविशेष्यताशालित्वात्तादृशबुद्धेरिति ध्येयम्‌। वक्ष्यमाणगौरवस्य कारणतानिश्चयानधीनत्वादाह---गौरवज्ञानमिति। प्रमाणान्तरेति। कार्यलिङ्गकानुमानातिरिक्त प्रमाणेत्यर्थः। स्वाश्रयकत्वं स्वाश्रयवृत्तित्वम्‌। निश्चयाधीन इति। तादृशकारणतानिश्चये सत्येव कार्यलिङ्गेन तत्तदनुमित्यव्यवहितपूर्ववृत्तित्वविशिष्टपरामर्शस्य निर्णयसंभवादिति भावः। स्वघटकीभूतेति। गौरवघटकीभूतेत्यर्थः। न तादृशेति। स्वोत्तरोत्पन्नगौरवज्ञानस्य परतिबन्धकत्वासंभव इति भावः। उपोद्धातमिति। व्याप्यपक्षोभयवैशिष्ट्यावगाहिज्ञानस्य व्याप्तिज्ञानसाध्यत्वेनोपोद्धातसङ्गत्या परामर्शनिरूपणानन्तरं व्याप्तिनिरूपणमिति भावः। घटकत्वमिति। स्वाविषयकप्रतीत्यविषयतत्कत्वं तद्धटकत्वं व्याप्यघटकभूता व्याप्तिः केत्यर्थः पर्यवसितः। साध्यवदन्यावृत्तित्वलक्षणे साध्यतावच्छेदकसंबन्धेन साध्यवत्त्वाविवक्षणे वह्निमान्‌ धूमादित्यादौ अव्याप्तिर्मूलोक्तान सङ्गच्छते साध्यवत्त्वावच्छिन्नभेदस्य संयोगेन साध्यवति पर्वतादावसंभवादित्यतस्तद्भन्थभावमाह---येनकेनचिदिति। यत्किंचित्संबन्धेनेति तदर्थः। तथाच समवायेन वह्निमदन्यत्वस्य पर्वतादौ सत्त्वान्नाव्याप्त्यसङ्गतिरिति भावः। यद्यपि विषयिता दिक्कृतविशेषणतादियत्किंचित्संबन्धेन साध्यवदन्यस्मिन्हेतोर्वृत्त्या सर्वत्रासंभव एवेत्यव्याप्त्यभिधानं मूलकृतोऽसङ्गतं तथापि अयं सविषयकान्यत्वविशिष्टतद्रूपवान्‌ तद्धटभिन्नान्यत्वविशिष्टतद्रूपवान्वा तद्रसादित्यादौ लक्षणसंभवादव्याप्त्यभिधानमिति बोध्यम्‌। ननु संबन्धसामान्येन साध्यवत्त्वं विवक्षणीयमतो नाव्याप्तिरित्यत आह---यदि चेति। अतिव्याप्तिरिति। धूमशून्यायोगोलकादेरपि संबन्धसामान्यान्तर्गतकालिकादिना धूमवत्त्वेन धूमासमानकालीनपदार्थस्यैव धूमवदन्यत्वात्‌ वह्न्यधिकरणस्य धूमासमानकालस्याप्रसिद्धेरिति भावः। यदिच धूमासमानकालीनः प्रलयोत्पन्नपरमाणुक्रियादिरेव तत्र हेतुतावच्छेदकसंयोगेन वृत्त्यप्रसिद्ध्यैव नातिव्याप्तिरिति विभाव्यते तदा तदभिप्रायेणैवादिपदेन वह्निमत्त्वप्रकारकप्रमाविशेष्यत्वस्य स्वरूपसंबन्धेन हेतोरुपसंग्रह इति मन्तव्यम्‌। मूले साध्यवत्वावच्छिन्नेति। साध्यतावच्छेदकावच्छिन्नपर्याप्तप्रतियोगितावच्छेदकताकभेदवानित्यर्थः।
यथाश्रुते साध्यस्यैव साध्यवत्त्वरूपतया तत्तद्ध्यक्तिमद्भेदस्य महानसीयवह्निमद्भेदस्य च वारणासंभवात्‌। इदंच गुरुधर्मस्यापि प्रतियोगितावच्छेदकविशिष्टपर्याप्तावच्छेदकताया गुरुधर्मस्यानवच्छेदकतामतेऽप्रसिद्धावपि न क्षतिरिति ध्येयम्‌। एवं साध्यवदन्यावृत्तित्वत्वाविच्छिन्नेति मूलस्यापि तादृशवृत्तित्वत्वपर्याप्तावच्छेदकताकेत्यर्थो बोध्यः। अन्यथा वह्निमदन्यह्रदवृत्तित्वाभावस्य वारणानुपपत्तेः। एवं साध्यवदन्यवृत्तित्वं साध्यवदन्यानुयोगिकत्वविशिष्टहेतुतावच्छेदकसंबन्धप्रतियोगित्वमेव, नतु साध्यवदन्यनिरूपिततत्संबन्धावच्छिन्नाधेयत्वम्‌, वृत्त्यनियामकसंबन्धेन हेतुतायां तदप्रसिद्धेः तादृशाधेयतानवच्छेदकं हेतुतावच्छेदकमित्यत्रापि तादृशप्रतियोगितानवच्छेदकमित्येवार्थ इति ध्येयम्‌। विशिष्टाधेयताया इति। यद्यपि विशिष्टस्यानतिरिक्तत्वादित्येव वक्तव्यम्‌ तच्च मूले उक्तमेव तथापि विशिष्टस्यानतिरिक्तत्वेऽपि विशिष्टनिष्ठाधेयताया अतिरिक्तत्वेन शुद्धसत्तापर्याप्ताधेयताया गुणादिनिरूपितत्वेऽपि विशिष्टपर्याप्ताधेयताया न गुणादिनिरूपितत्वमित्याशङ्कानिरासायैव तदुक्तमिति बोध्यम्‌॥68॥ केवलान्वयित्वेति। भेदप्रतियोगितानवच्छेदकत्वरूपकेवलान्वयित्वनिश्चयकाल इत्यर्थः। पक्षताघटकेत्यपपाठः। साध्यसंदेहस्यैव पक्षतात्वात्‌ सिद्ध्यभावरूपपक्षतायाः संदेहाघटितत्वाच्च। किंतु पक्षतात्मकेत्येव पाठः तथाच वाच्यो नवेति

संशयाभावदेव नानुमितिरिति भावः। वस्तुतः सिद्धान्ते सिषाधयिषाविरहविशिष्टसिद्ध्यभावस्यैव पक्षतात्वोपगमात्‌ मीमांसकमते केवलान्वयिसाध्यकानुमित्यनङ्गीकाराद्द्वितीयदुषणाभिधानमिति युक्तमुत्पश्यामः। नच सत्तावानित्यादि। साध्यसाधनभेदेन व्याप्तिभेदस्यावश्यकतया शब्दैक्यस्यानुपादेयत्वादिति भावः। अतिरिक्तोभयाभाव इति। प्रत्येकाभावातिरिक्तोभयाभाव इत्यर्थः। तथा च वह्निसत्त्वेऽपि वह्निघटोभयं नास्तीति प्रतीत्या नाभावद्वयं तादृशप्रतीतिविषयः। अपित्वतिरिक्ताभाव एवेति भवत्येवाव्याप्तिरिति भावः। विशिष्टाभावमिति। महानसीयत्वविशिष्टवह्न्यभावमित्यर्थः। ननु वैशिष्ट्यव्यासज्यवृत्तिधर्मानवच्छिन्नप्रतियोगिताकाभावनिवेशेऽपि वह्निमान्‌ धूमादित्यत्रैव तत्तद्व्यक्त्यभावमादायाव्याप्तिसंभवे स्थलान्तरेऽव्याप्तिप्रदर्शनं किमर्थमित्याशङ्कां निरस्यन्नाह---अत्रेति। अथ प्रतियोगितानवच्छेदकसाध्यतावच्छेदकमित्युक्तावपि नाव्याप्तिपरिहारः हेत्वधिकरणपर्वतादौ महानसीयवह्न्यभावादिसत्त्वेन तत्प्रतियोगितायां महानसीयत्वादिसहितस्य वह्नित्वादेरवच्छेदकत्वात्‌। नचानवचेछेदकत्वमवच्छेदकतापर्याप्त्यनधिकरणत्वम्‌। अवच्छेदकतापर्याप्तिश्चोभयस्मिन्‌ नतु प्रत्येकमतो नाव्याप्तिरिति वाच्यम्‌। प्रत्येकावृत्तेरुभयवृत्तित्वासंभवेनोभयोरवच्छेदकतापर्याप्त्यधिकरणत्वे प्रत्येकस्य तथात्वस्यावश्यकत्वात्‌। नच प्रत्येकमवच्छेदकतासत्त्वेऽप्यवच्छेदकतायाः व्यासज्यवृत्तित्वेन प्रत्येकमुभयभेदवत्पर्याप्तिसंबन्धेनावच्छेदकत्ववच्छिन्नभेदो बह्नित्वे अक्षत एवेति वाच्यम्‌। तथासति महानसीयवह्निमान्‌ धूमादित्यादौ महानसीयवह्न्यभावप्रतियोगितावच्छेदकावच्छिन्नभेदस्य प्रत्येकं महानसीयत्ववह्नित्वयोः सत्त्वेनातिव्याप्तिप्रसङ्गदिति चेन्मैवम्‌। हेतुसमानाधिकरणाभावप्रतियोगितावच्छेदकतापर्याप्त्यनवच्छेदकसाध्यतावच्छेदकतापर्याप्त्यवच्छेदकमित्यस्य विवक्षितत्वात्‌। वह्निमान्धूमादित्यादौ वह्नित्वादेर्निरवच्छिन्नैव यद्यपि साध्यतावच्छेदकता तथापि साध्यतावच्छेदकतापर्याप्त्यवच्छेदकं वह्नित्वनिष्ठं तद्व्यक्तित्वं तच्च न महनसीयवह्न्यभावप्रतियोगितावच्छेदकतापर्यापत्यवच्छेदकं व्यासज्यवृत्तिधर्मपर्याप्तेरेकमात्रवृत्तिधर्मस्यानवच्छेदकत्वात्‌ अन्यथाकाशाविति प्रयोगापत्तेः। नचैवं घटपटावित्यादौ घटमात्रवृत्तिधर्मस्य कथं घटपटगतद्वित्वपर्याप्त्यवच्छेदकत्वेन भानमिति वाच्यम्। एकमात्रोद्देश्यतावच्छेदकताकस्थल एव द्वित्वपर्याप्तयनवच्छेदकत्वस्योद्देश्यतावच्छेदके भानोपगमात्। अत्र तु महानसीयत्ववह्नित्वोभयत्वमेवेति नाव्याप्तिः। नवा महानसीयवह्निसाध्यकव्यभिचारिण्यतिव्याप्तिरिति परमरहस्यमनुसन्धेयम्‌। परेतु हेतुसमानाधिकरणभावप्रतियोगितायां साध्यतावच्छेदकतदितरोभयानवच्छिन्नतंव विशेषणमुपादायोक्ताव्याप्तिर्वारणीया महानसीयवहन्यभावादिप्रतियोगिताया वह्नित्वतद्भिन्नमहानसीयत्वाभ्यामवच्छिन्नतया लक्षणाघटकतया घटाद्यभावीयपरतियोगिताया एव लक्षणघटकत्वात्‌। व्यभिचारिणि साध्याभावस्य लक्षमघटकत्वोपपत्तये तदितरेति। सद्धेतौ तथाविधप्रतियोगिताप्रसिद्धये च साध्यतावच्छेदकेति। न चैवमपि तद्वह्निवृत्तित्वविशिष्टवह्नित्ववान्नास्तीति प्रतीतिविषयाभाववारणमशक्यमेव। यदिच प्रतियोगितावाच्छेदकतायां निरवच्छिन्नत्वविशेषणमुपादीयते यदा तद्वह्नित्वत्वेन वह्नित्वस्य साध्यतावच्छेदकतायां व्यभिचारिण्यतिव्याप्तिरिति वाच्यम्। साध्यतावच्छेदकतादिभेदेन व्याप्तेर्भिन्नतया निरवच्छिन्नसाध्यतावच्छेदकताकस्थलीयलक्षण एव प्रतियोगितावच्छेदकतायां निरवच्छिन्नत्वविशेषणस्योपादेयत्वात्‌। नचैवमपि वह्नित्वत्वावच्छिन्नसाध्यतावच्छेदकताकस्थलीयसद्धेतौ तद्वह्निवृततित्वविशिष्टवह्नित्ववान्नास्तीति प्रतीतिविषयाभावमादायाव्याप्तिरिति वाच्यम्‌। सावच्छिन्नसाध्यतावच्छेदककस्थलीयलक्षणे प्रतियोगितावच्छेदकतायां साध्यतावच्छेदकतावच्छेदकतदितरोभयानवच्छिन्नत्वविशेषणस्याप्युपादेयत्वात्‌। अथैवमपि यत्र प्रमेयस्यैव साध्यतावच्छेदकता तादृशसद्धेतुस्थले प्रमेयरूपसाध्यतावच्छेदकेतराप्रसिद्ध्योक्तविशेषणोपादानासंभवः तादृशस्थले तद्विशेषणानुपादाने च प्रमेयवद्धटाद्यभावमादायव्याप्तिर्दुर्वारेति चेन्न। दण्ड्यादिसाध्यके परम्परया दण्डत्वस्येवात्रापि परम्परया प्रमेयत्वस्यैव साध्यतावच्छेदकत्वोपगमादिति वदन्ति। ननु परम्परया रूपत्वन्यूनवृत्तिजातित्वस्य साध्यतावच्छेदकत्वेऽपि साक्षात्संबन्धेन तादृशजातित्वविशिष्टस्य पृथिव्यामभावसत्त्वेन साध्यतावच्छेदकं न तादृशाभावप्रतियोगितानवच्छेदकमिति कथमवयाप्तिनिरास इत्यत आह--तथाचेति रूपवान्पृथिवीत्वादित्यादौ

विषयितया रूपत्ववतो ज्ञानादेः समवायेनाभावस्य पृथिव्यामपि सत्त्वेनाव्याप्त्यापत्त्या प्रतियोगितावच्छेदकतायां साध्यतावच्छेदकतावच्छेदकसंबन्धावच्छिन्नत्वस्य निवेशनीयतया तादृशपरम्परासंबन्धावच्छिन्नावच्छेदकताविरहस्य साध्यतावच्छेदकेऽक्षतत्वान्ना व्याप्तिरिति भावः। ननु साध्यसाधनभेदेन वयाप्तेर्भेदोपगमो नोचितः उक्तरीत्या व्याप्तेरेकशब्दभिलप्यमात्वसंभवादित्यत आह--व्याप्तिज्ञानस्येति। अयं भावः---कदाचिद्रूपत्वन्यूनवृत्तिजातिमानित्याकारिका कदाचिच्च तादृशजातिमद्वानित्याकारिकानुमितिरिति सर्वानुभवसिद्धं, तच्च कारणवैलक्षण्यं विना न संभवतीति यदा तादृशजातित्वस्य विधेयतावच्छेदकतया भानं तदा तादृशानुमितौ परम्परयानवच्छेदकत्वस्य साध्यतावच्छेदकधर्मिकं ज्ञानं कारणम्‌, यदा तु तादृशजातित्वस्य विधेयतावच्छेदकतावच्छेदकत्वेन भानं तदा तादृशानुमतौ साध्यतावच्छेदकतावच्छेदकधर्मिकं प्रतियोगितावच्छेदकतानवच्छेदकत्वज्ञानं कारणमिति व्याप्तिज्ञानकारणताभेद एव पर्यवसानं एवंच मूले साध्यसाधनभेदेनेत्यस्य साध्यतावच्छेदकसाधनतावच्छेदकभेदेनेत्येवार्थ इति ध्येयम्‌। जातिमानित्येवेति। वह्निमानित्याद्यनुमितौ यद्धर्मिकमनवच्छेदकत्वज्ञानं तस्यैव विधेयतावच्छेदकतया भाननियमादिति भावः। इष्टापत्त्या समाधत्ते---पृथिवीत्वादीति। नन्वेवं रूपत्वन्यूनवृत्तिजातिमद्वानित्यकारानुमितेः तन्मतेऽपलापापत्तिरित्यत आह---जातिमद्वानिति। तद्व्यक्तित्वेति। नीलघटादिनिष्टतद्व्यक्तित्वादेर्हेतुत्वे तद्व्यक्तिनिष्ठाभावप्रतियोगितावच्छेदकत्वस्य नीलत्वादिजातौ बाधितत्वादिति भावः। ननु मूले द्रव्यं विशिष्टसत्त्वादित्यत्राव्याप्त्यभिधानमसङ्गतम्‌ समवायस्य हेतुतावच्छेदकसंबन्धत्वे तेन संबन्धेन सत्ताऽभिन्नविशिष्टसत्तायाः साध्याभाववति गुणे सत्त्वेन व्यभिचारितयाऽलक्ष्यत्वात्‌। यदिच विशिष्टसत्तात्वावच्छिन्नाधिकरणतैव हेतुतावच्छेदकसंबन्धः तेन च गुणावृत्तित्वं तस्या इति लक्ष्यत्वम्‌। नचैवंतेन संबन्धेन सत्तामात्रस्य हेतुताऽस्तु तेन संबन्धेन विशिष्टसत्त्वस्य हेतुत्वे व्यर्थविशेषणतापत्तिरिति वाच्यम्‌। शुद्धसत्ताप्रतियोगित्वस्य विशिष्टसत्ताधिकरणतायामनङ्गीकारादित्युच्यते। तदा हेतुतावच्छेदकसंबन्धनिवेशेनैवाव्याप्तिपरिहाराद्धेतुतावच्छेदकधर्मनिवेशो विफल इत्याशङ्क्य समवाय एव हेतुताया अवच्छेदकसंबन्धः तेन संबन्धेन साध्याभाववद्वृत्तित्वं नालक्ष्यताप्रयोजको व्यभिचारः। किंतु साध्याभाववन्निरूपिततत्संबन्धावच्छिन्नाधेयतावच्छेदकहेतुतावच्छेदकवत्त्वमेव तथा। तथाच न व्यभिचारित्वं विशिष्टसत्त्वस्येति समाधत्ते---नचेत्यादि। नच हेतुतावच्छेदकविशिष्टेति। हेतुतावच्छेदकीभूतविशिष्टसत्तात्वविशिष्टा सतैव तदधिकरणं गुणोऽपीति भावः। प्रदर्शिताव्याप्तौ पूर्वोक्ताव्याप्तिभेदाभावेन तथैवेत्यस्य सादृश्यार्थकता न घटत इत्यत आह--तदवस्थैवेति। तथाचेति। वस्तुतः प्रतियोगिव्यधिकरणत्वं हेतावेवविशेषणम्‌। तच्च प्रतियोग्यनधिकरणवृत्तित्वं, तद्विशिष्टहेत्वधिकरणवृत्तित्वमभावविशेषणम्‌। तथाच लाघवात्प्रतियोग्यनधिकरणहेत्वधिकरणवृत्तित्वमभावविशेषणं वक्तुमुचितमिति भावो मूलकारस्येति युक्तमुत्पश्यामः। गौरवमितीति। अथ यत्र वह्निप्रतियोगिकसंयोगेन वह्नेः साध्यता तत्र घटाभावादिर्न प्रतियोगिव्यधिकरणः साध्यतावच्छेदकसंबन्धेन तत्प्रतियोगितावच्छेदकावच्छिन्नाधिकरणाप्रसिद्धेः। न च तत्तद्वह्निव्यक्त्यभाव एव लक्षणघटकोस्त्विति वाच्यम्‌। रूपवान्पृथिवीत्वादित्यादौ विषयितया रूपत्ववतोऽभावमादायाव्याप्तिवारणाय प्रतियोगितावच्छेदकतायां साध्यतावच्छेदकताघटकसंबन्धावच्छिन्नत्वनिवेशस्यावश्यकतया तत्तद्व्यक्त्यभावप्रतियोगितावच्छेदकतायास्तत्संबन्धावच्छिन्नत्वाभावेन तस्य लक्षणाघटकत्वात्‌। नच तृणादिजन्यतावच्छेदकवैजात्यावच्छिन्नाभाव एव तथाविधः प्रसिद्ध्यतीति वाच्यम्‌। एवमपि तद्रूपप्रतियोगिकत्वविशिष्टसमवायेन तद्रूपसाध्यकसद्धेतावगतेः साध्यस्यैव तेन संबन्धेनाधिकरणप्रसिद्धेरिति चेन्न। विशेषरूपेण संसर्गतानभ्युपगमात्‌। तदभ्युपगमे तु साध्यतावच्छेदकसंबन्धसामान्ये यदभावप्रतियोगितावच्छेदकावच्छिन्नप्रतियोगिकत्वहेत्वधिकरणीभूतयत्किंचिद्व्यक्त्यनुयोगिकत्वोभयाभावः तादृशाभाव एव हेत्वधिकरणे प्रतियोगिव्यधिकरण इति निर्वचनीयम्‌। एवंच घटाभावादिरेव तादृशः प्रसिद्ध्यति। यत्किंचिद्धटादिसंयोगे वह्नित्वावच्छिन्नप्रतियोगिकत्वपर्वाताद्यनुयोगिकत्वोभयाभावसत्त्वात्‌ वह्न्यभावस्यापि हेत्वधिकरणे प्रतियोगिव्यधिकरणत्वापत्त्या वह्निमान्धूमादित्यादावव्याप्तिरतः सामान्यपदम्‌। व्यभिचारिणि साध्याभावस्य लक्षणघटकत्वोपपत्तये यत्किंचित्पदं। तेनायोगोलकं

यत्किंचित्पदेनोपदायोभयाभावोपपत्तेर्लक्षणघटकता साध्याभावस्यापति ध्येयम्‌। एवं विशेषरूपेण संसर्गताभ्युपगमे यत्र वह्नित्वप्रतियोगिकसमवायेन वह्नित्वस्य साध्यतावच्छेदकता तत्र हेतुसमानाधिकरणाभावीयप्रतियोगितावच्छेदकतायाः साध्यतावच्छेदकताघटकसंबन्धावच्छिन्नाया अप्रसिद्ध्या अव्याप्तिरतः प्रतियोगितावच्छेदकतायां साध्यतावच्छेदकताघटकसंबन्धावच्छिन्नत्वं न निवेशनीयं, परंतूक्ताव्याप्तिवारणाय साध्यतावच्छेदकताघटकसंबन्धावच्छिन्नावच्छेदकत्वीयस्वरूपसंबन्धेन प्रतियोगितावच्छेदकत्वाभावो विवक्षणीय इति विभावनीयम्‌। मूले भिन्न इत्युच्यत इति। अन्यथा वह्निमति घटशून्यदेशे वह्निर्नास्तीति घटवति वह्निशून्ये घटो नास्तीति प्रत्ययस्य चापत्तेरिति भावः। तृतीयविवक्षेति। यत्किंचित्प्रतियोगितावच्छेदकावच्छिन्नानधिकरणत्वविवक्षानुसारेणेत्यर्थः। अप्रतियोगिपदेनेति। इदंच यथाश्रुतमूलाभिप्रायेणोक्तम्‌। वस्तुतस्तादृशप्रतियोगितानवच्छेदकत्वमेव साध्यतावच्छेदके विवक्षणीयम्‌। अन्यथा वह्निमान्धूमादित्यत्रैवाव्याप्तेः पर्वमुपदर्शितत्वादिति बोध्यम्‌। अत्रचेति। साध्यतावच्छेदकसंबन्धेन यद्धर्मावच्छिन्नवदन्यत्वं हेतुमतस्तदन्यसाध्यतावच्छेदकावच्छिन्नसामानाधिकरण्यं व्याप्तिरित्यर्थः। न च प्रतियोगितानवच्छेदकानन्तधर्मभेदनिवेशे गौरवमिति वाच्यम्‌। गुरुधर्मस्याभावप्रतियोगितानवच्छेदकत्वमते गुरुधर्मघटितकम्बुग्रीवादिमद्भेदस्याप्यप्रसिद्ध्या साम्यदिति भावः। अभावीयविशेषणतेति। दैशिकविशेषणतेत्यर्थः। नत्वभावप्रतियोगिकविशेषणतेति तदर्थः। तथासति कालिकविशेषणताया अप्यभावप्रतियोगिकत्वेन तद्व्यावृत्तेरसंभवात्‌। एवमग्रेऽपि बोध्यम्‌। महाकालभेदाभावादित्यर्थ इति। ननु दैशिकविशेषणतया महाकाले महाकालभेदासत्त्वेऽपि कालिकसंबन्धेन तत्र महाकालभेदविशिष्टघटसत्त्वे बाधकाभावः तेन संबन्धेन तस्य जगदाधारत्वादित्याशङ्कायामाह---सामानाधिकरण्येति। विशेषणेति। विशेषणविशेष्यप्रतियोगिकसंसर्गाभ्यामित्यर्थः। महाकामात्रवृत्तीति। महाकालानुयोगिकविशेषणतया साध्यत्व इत्यर्थः। अप्रसिद्धेरिति। यद्यपि पूर्वोक्तोभयाभावघटतप्रतियोगिवैयधिकरण्यप्रवेशे गगनाभाव एव तत्रापि प्रसिद्ध्यति तथापि गगनादेरपि कालिकसंबन्धेन महाकालवृत्तित्वमस्त्येव, अन्यथा पूर्ववृत्तिताघटितशब्दादिकारणत्वं गगनादौ न स्यात्‌, अवृत्तित्वप्रवादस्तु कालिकदिक्कृतविशेषणतातिरिक्तसंसर्गेणावृत्तित्वादेव। अतएव जगतामाश्रयो मत इति मूलमपि सङ्गच्छत इति भावः। ननु प्रतियोगिताधर्मिकोभयाभावघटितलक्षणमनर्थकम्‌ प्रतियोगितावच्छेदकसंबन्धेन प्रतियोगिवैयधिकरण्यनिवेशे समवायादिना घटाद्यभावस्यैव प्रसिद्धिसंभवादित्याशङ्क्य तथोक्तावपिसमवायेन वह्न्यभावमादायाव्याप्तिवारणायोत्तरत्र प्रतियोगितायां साध्यतावच्छेदकसंबन्धावच्छिन्नत्वस्यावश्यंनिवेशनीयतया समवायेन घटाद्यभावीयतादृशप्रतियोगित्वाप्रसिद्ध्याऽव्याप्ततादवस्थ्यादिति समाधत्ते---अत्रेति। एकैकाभावनिवेशेऽव्याप्तिप्रदर्शनेनोभयाभावनिवेशं सार्थकयति--समवायेनेति। सामान्यपदमतिव्याप्तिवारकतया सार्थकयति---संयोगेनेति। हृदि। निधायेति। तथाचैतस्यार्थस्यानुक्तत्वादेवैतदर्थसूचनाय संक्षेप इत्युक्तमिति भावः। नन्ववच्छेदकत्वमवगाहतएव कम्बुग्रीवादिमान्नस्तीति प्रतीतिः, किंतु तन्न स्वरूपसंबन्धरूपं किंत्वनतिरिक्तवृत्तित्वं, तदपि न प्रतियोगितावच्छेदकशून्यावृत्तित्वं, तथासति गुणे सत्तानास्तीति प्रतीत्यापत्तेः, गुणे विशिष्टसत्ताभावसत्त्वात्‌, विशिष्टसत्तात्त्वशून्ये सत्तात्त्वस्यावृत्तित्वात्‌, अपि तु स्वावच्छिन्नव्यापकतावच्छेदकप्रतियोगितावच्छेदककत्वमेव तथात्वम्‌।
सत्तात्वावच्छिन्नव्यापकतावच्छेदकत्वस्य विशिष्टसत्तात्वे विरहादेव न गुणे सत्ता नास्तीत प्रतीत्यापत्तिः। नापि घटवति कम्बुग्रीवादिमान्नास्तीतिप्रतीत्यापत्तिः। घटवन्निष्ठाभावप्रतियोगितावच्छेदकस्य कम्बुग्रीवादिमत्त्वावच्छिन्नव्यापकतानवच्छेदकत्वादिति। नच कम्बुग्रीवदिमत्त्वावच्छिन्नव्यापकतावच्छदेकत्वं तदवच्छिन्नसमानाधिकरणाभावप्रतियोगितानवच्छेदकत्वमेव वाच्यम्‌, तथाचाप्रसिद्धितादवस्थम्‌, घटसमानाधिकरणाभावप्रतियोगितवच्छेदकत्वत्वापेक्षया कम्बुग्रीवादिमत्त्वावच्छिन्नवन्निष्ठाभावप्रतियोगितावच्छेदकत्वत्वस्य गुरुत्वेन तदवच्छिन्नाभावाप्रसिद्ध्या तद्धटितोक्तावच्छेदकताया असंभव इति वाच्यम्‌। कम्बुग्रीवादिमत्समानाधिकरणाभावप्रतियोगितवच्छेदकं यद्यत्तत्तद्भेदकूटस्यैव व्यापकतावच्छेदकत्वेनोपगन्तव्यत्वात्तस्य च प्रसिद्धत्वादिति चेन्मैवम्‌। घटो नास्तीति प्रतीत्या हि घटत्वादेः स्वरूपसंबन्धरूपमवच्छेदकत्वं सिद्ध्यतीति वक्तव्यम्‌। तत्र च नञर्थाभावे घटस्य घटत्वावच्छिन्नप्रतियोगिताकत्वसंबन्धेनान्वयात्तादृशप्रतीत्या घटत्वादेरवच्छेदकत्वावगाहनाद्यथा तादृशप्रतीतिः

घटत्वादेरवच्छेदकत्वे मानं तथा कम्बुग्रीवादिमान्नास्तीति प्रतीत्या कम्बुग्रीवादिमत्त्वे निरुक्तावच्छेदकत्वानवगाहनात्कथं तस्यं तादृशावच्छेदकत्वं तत्प्रतीतिगोचर इति घटो नास्तीतिवदियमपि स्वरूपसंबन्धरूपमेवावच्छेदकत्वं कम्बुग्रीवादिमत्त्वेऽवगाहत इति तद्बलाद्गुरुरपि भवत्यवच्छेदकः प्रतियोगिताया इति ग्रन्थकृत्तात्पर्यात्‌। न च गुरुधर्मे स्वरूपसंबन्धरूपावच्छेदकत्वस्य बाधादुक्तप्रतीतौ स्वावच्छिन्नव्यापकतावच्छेदकावच्छिन्नप्रतियोगितासंबन्धेनैव प्रतियोगिनोऽभावे अन्वयोभ्युपेयते घटो नास्तीत्यादौ तु लाघवाद्धटत्वावच्छिन्नप्रतियोगितासंबन्धेनैव घटादेरन्वयोभ्युपगन्तुमुचितइति वाच्यम्‌। समानाकारकप्रतीत्योरेकत्र प्रतियोग्यंशे प्रकारीभूतधर्मावच्छिन्नप्रतियोगितासंसर्गावगाहित्वमपरत्र तादृशधर्मावच्छिन्नव्यापकतावच्छेदकधर्मावच्छिन्नप्रतियोगितासंसर्गावगाहित्वमिति कल्पनस्यानुचितत्वेन लाघवादुभयत्रैव प्रतियोगिविशेषणीभूतधर्मावच्छिन्नप्रतियोगितासंसर्गावगाहिताकल्पनस्यैव उचितत्वेन गुरुधर्मस्य नावच्छेदकत्वमित्यत्रैव प्रमाणदौर्लभ्यं प्रतीत्यनुरोधेनैव अवच्छेदकतासिद्धेरुपगन्तव्यत्वादिति ध्येयम्‌। ननु प्रतियोगिताधर्मिकोभयाभावघटितलक्षणे गुरुधर्मावच्छिन्नसाध्यकाव्याप्त्याशंकैव न संभवति गुरुधर्मस्य साध्यतावच्छेकताया असंभवादिति कथमेतदिति चेन्न।
स्वरूपसंबन्धरूपावच्छेदकताया एव गुरुधर्मे प्राचीनैरनङ्गीकारात्‌ साध्यतावच्छेदकताया विषयताविशेषरूपत्वेन गुरुधर्मस्यापि तत्संभवादिति हृदयम्‌॥69॥ पक्षवृत्तित्वमित्यत्रेतीति मूले किमित्युत्तरं इतीति पूरणीयम्‌। तथाच पक्षवृत्तित्वघटकं पक्षत्वं मज्जिज्ञासावषय इतिहेतोस्तत्पक्षत्वमाहेत्यर्थः। नन्वेतावता का सङ्गतिः प्रदर्शितेत्याशङ्कायामाह---तथाचेति। ननु परामर्शनिरूपणानन्तरं पक्षतानिरूपणे भवतूपोद्धातसङ्गतिः व्याप्तिनिरूपणाव्यवहितोत्तरं पक्षतानिरूपणे का सङ्गतिरित्यत आह---व्याप्तिनिरूपितेत्यादि। एककार्यकारित्वं एककार्यप्रयोजकत्वम्‌। प्रयोजकत्वं च कारणकारणतावच्छेदकसाधारणम्‌। तेनानुमित्तौ पक्षतायाः कारणत्वेपि व्याप्तेर्विषयविधया कारणतावच्छेदकत्वेपि च न क्षतिः। अतएव सद्धेतुनिरूपणानन्तरं हेत्वाभासनिरूपणेप्येककार्यकारित्वसङ्गतिप्रदर्शनं दीधितिकृतां सङ्गच्छते स्वोक्तसद्धेतोः परामर्शेनानुमितेर्जननात्‌ परोक्तप्रतिहेतोर्दुष्टत्वेन ज्ञानस्य प्रतिबन्धकनिरासद्वारानुमितावृपयोगाच्च। वस्तुतस्तूपोद्धातोऽपि व्याप्तिनिरूपितासङ्गतिर्भवत्येव तदभिधानानन्तराभिधावप्रयोजकजिज्ञासाजनकज्ञानविषयत्वस्यैव तन्निरूपिततत्सङ्गतित्वात् व्याप्तिनिरूपणानन्तरमप्येकपरामर्शविषयत्वेन पक्षवृत्तित्वस्मरणे वृत्तित्वघटकं किं पक्षत्वमिति जिज्ञासोत्पादसंभवात्‌ अतएव पक्षतानिरूपणानन्तरं परामर्शस्य कारणताव्यवस्थापने दीधित्युक्तानुमितिलक्षणोपोद्धातस्य पक्षतानिरूपितसङ्गतित्वमुपपादितं गदाधरभट्टाचार्यैरिति ध्येयम्‌। स्पष्टतयेति। सिषाधयिषाविरहविशिष्टसिद्ध्यभावो यत्र स पक्ष इत्युक्तावप्यर्थात्तादृशाभावः पक्षतेति लाभसंभवात्स्पष्टतयेत्युक्तम्‌। अव्याप्त्यापत्त्येति। पक्षे पक्षताभावापत्त्येत्यर्थः। नच सिषाधयिषाविरहविशिष्टसिद्धेः समवायेन पुरुषे सत्त्वेपि पक्षे तदभावसत्त्वात्पक्षतापत्तिरिति वाच्यम्‌। विशेष्यतासंबन्धेन वर्तत इति तदर्थात्‌ अत इतीति। चतुर्थ्यन्तात्तसिरिति भावः। एककालेति। एकक्षणेत्यर्थः। तेन न स्थूलकालमादायातिप्रसङ्गः। विरोधिसत्त्वे प्रतिबन्धकसत्त्वे। अनुमित्सा स्यात्‌ अनुमित्सा वर्तेतेत्यर्थः। अन्यथा परामर्शाभावेऽनुमितेरेवानुत्पत्त्या सिषाधयिषाया उत्तेजकत्वकल्पने बीजाभावात्प्रतिबन्धकसत्त्वे कार्योत्पादार्थमेवोत्तेजकस्य कल्पनीयत्वात्‌ सिद्ध्यसत्त्वे प्रतिबन्धकाभावादेव कार्योत्पादसंभवेनोत्तेजकस्यैवानपेक्षितत्वात्‌ सिषाधयिषाऽभावे धर्मिणोऽसत्त्वेन कस्योत्तेजकत्वं कल्पनीयमिति भावः। सिद्धिमाकाले परामर्शमात्रकाले च सिषाधयिषायाः संभवात्सिद्धिकाल इत्यादिमूलमसङ्गतमतो व्याचष्टे---सिद्धीति। ननु वह्निव्याप्यधूमवान्‌ पर्वतो वह्निमानिति प्रत्यक्षानन्तरं सिषाधयिषैव न संभवति इष्टसाधनताज्ञानाभावात्‌ उपायेच्छांप्रति इष्टसाधनताज्ञानस्य हेतुत्वादिष्टसाधनताज्ञानस्य तादृशप्रत्यक्षात्पूर्वमेवोपगमे प्रत्यक्षमेव न संभवति बलवदिच्छासामग्र्या प्रतिबन्धात्‌ प्रत्यक्षानन्तरं तदुपगमे सिषाधयिषाक्षणे प्रत्यक्षमेव न तिष्ठतीत्याशङ्कानिरासाय शेषं पूरयति---अनुमितीत्यादि। परिचायकमिति। यद्यदिच्छासत्त्वे सिद्धिसत्त्वे अनुमितिरित्यन्तं तत्तद्व्यक्तित्वेन विशिष्येच्छाव्यक्तीनां ज्ञानसंपादकमित्यर्थः। तत्तद्व्यक्तित्वेनैवेत्येवकारेणानुमितिरित्यन्तभागस्योत्तेजकतावच्छेदककोटिप्रवेशो व्यवच्छिद्यते। ननु यत्किंचिज्ज्ञानं जायतामितीच्छैव न संभवति सिद्धे वस्तुनि इच्छानुत्पत्तेर्यत्किंचिज्ज्ञानस्य सिद्धत्वात्‌। नच सिद्धेऽपि

सिद्धत्वोनाज्ञानदशायामिच्छादर्शनान्नानुपपत्तिरिति वाच्यम्‌। सिद्धत्वज्ञानाभावेऽप्युत्पन्नज्ञानादिव्यक्तावच्छानुत्पत्त्या ज्ञानादिव्यतिरिक्तस्थलएव सिद्धत्वज्ञानं प्रतिबन्धकं ज्ञानादौ तु सिद्धिमात्रं विरोधीते सिद्धान्तात्‌। अतएवोक्तं सिद्धे इच्छाविरहादिति तत्र तत्र ग्रन्थकृद्भिरित्यतो व्याचष्टे---एतदुत्तरकालीनमित्यादि। अनुमितिसामग्रीसत्त्व इति। अनुमितिसामग्र्यभावे तादृशेच्छाबलादनुमिताविष्टापत्तिरेव न संभवति। तत्सत्त्वे परामर्शादिसत्त्वेनात्मनो मानसमामग्रीसत्त्वेन तादृशमानसोत्पत्त्यापीच्छाया विषयसिद्ध्या अनुमित्युत्पादासंभवाद्यादृशेच्छाया अनुमितिं विना न विषयसिद्धिस्ता दृशेच्छाया एवोत्तेजकत्वोपगमादिति भावः। ननु वह्निव्याप्यधूमवान्पर्वतो वह्निमानिति परत्यक्षानन्तरं वह्नेः प्रत्यक्षातिरिक्तं ज्ञानं जायतामितीच्छाबलेन वह्नेर्मानुमितिः संभवति वह्निविषयकशाब्दबोधेनापि तादृशेच्छाविषयसिद्धिसंभवादित्याशङ्कानिरासाय पूरयति---शाब्दसामग्र्यसत्त्व इत्यादिरिति। तथाच तदानीं वह्नेः शाब्दासंभवेनानुमित्यैवेच्छाया विषयसिद्धिर्भवतीत्यभिप्रायः। तदिच्छाव्यक्तेरिति। धूमपरामर्शकालीनाया आलोकेन वह्निमनुमिनुयामितीच्छाव्यक्तेरित्यर्थः। अनुत्तेजकत्वादिति। पर्वतत्वावच्छिन्नोद्देश्यकवह्नित्वावच्छिन्नविधेयकधूमत्वावच्छिन्नलिङ्गकानुमितिप्रतिबन्धकताया अनुत्तजकत्वादित्यर्थः। तादृशप्रतिबन्धकतानिरूपितावच्छेदकतावदभावाप्रतियोगित्वादिति यावत्‌। अनुमितिगोचरेच्छात्वेनेति। अनुमितित्वावच्छिन्नविधेयकेत्युक्तौ पर्वतोद्देश्यकवह्निविधेयकज्ञानं मे जायतामित्यादीच्छानामसंग्रहापत्तिरिति तत्परित्यागः।

नचैतादृशेच्छाया उत्तेजकत्वेपि सिद्धिसत्त्वे पर्वतोद्देश्यकवह्निविधेयकप्रत्यक्षादिसामग्रीकालेपि तादृशेच्छावलात्तादृशानुमित्यापत्तिरिति वाच्यम्‌। प्रत्यक्षे उद्देश्यत्वविधेयत्वयोरप्रामाणिकत्वात्‌। नचैवमनुमितिगोचरत्वनिवेशोपि व्यर्थः तादृशेच्छाया अनुमितिमात्रविषयकत्वादिति वाच्यम्‌। पर्वतोद्देश्यकवह्निविधेयकप्रत्यक्षं जायतामिति विसंवादीच्छाबलादनुमित्यापत्तिवारणाय तदावश्यकत्वात्‌। नचैवमपि शाब्दबोधेप्युद्देश्यकत्वविधेयकत्वयोरङ्गीकारात्तादृशेच्छाबलात्तादृशशाब्दसामग्रीसत्त्वेपि सिद्धिसत्त्वे अनुमित्यापत्तिरिति वाच्यम्‌। पर्वतो वह्निमानिति शाब्दबोधे पर्वते वह्निमतएव तादा1त्म्येन प्रकारतया पर्वतत्वावच्छिन्नोद्देश्यतानिरूपितवह्नितत्वाच्छिन्नविधेयतायास्तत्रासत्त्वात्‌। तादृशवह्निविधेयताकत्वप्रकारताशाल्यनुमितिविषयकेच्छात्वेनैवोत्तजकतायाः स्वीकरणीयत्वात्‌। अथैवमपि पर्वते वह्निमतस्तादत्म्येन साध्यतायां पर्वते वह्निमद्विधेयकशाब्दसामग्रीदशायां सिद्धिसत्त्वेपि पर्वतत्वावच्छिन्नोद्देश्यतानिरूपितवह्निमत्त्वावच्छिन्नविधेयताशालिज्ञानं जायतामितच्छाबलात्पर्वतोद्देश्यकवह्निविधेयकानुमित्यापत्तेरिति चेन्न। शाब्दबोधेप्युद्देश्यताविधेयतयोरुपगमे एतादृशेच्छानामपि वह्निविधेयकानुमितिस्थले तत्तद्व्यक्तित्वेनैवोत्तेजकतायाः स्वीकरणीयत्वाल्लघूपायसंभवस्थले एव गौरवस्य स्वीकर्तुमनुचितत्वात्‌। वस्तुतस्तु शाब्दबोधे विधेयत्वादिकमप्रामाणिकमेव। अनुमितावेव तदङ्गीकार आवश्यकः, अन्यथा पर्वतो वह्निमानित्यनुमितितात्पर्येण पर्वतमनुमिनोमीत्यादिप्रयोगापत्तेः, अनुमितेर्विधेयत्वादिमत्त्व एवान्यत्र द्वितीयाया विषयित्वार्थकत्वेप्यनुमित्यर्थकधातुसमभिव्याहारे विधेयत्वस्य द्वितीयार्थतामुद्देश्यत्वस्य सप्तम्यर्थतामुपगम्य तादृशप्रयोगवारणसंभवात्‌। नच प्रकारित्वमेव तत्र द्वितीयार्थोस्तु तावतापि पर्वतमनुमिनोभीतिप्रयोगवारणसंभवादिति वाच्यम्‌। तथापि पर्वतत्वमनुमिनोमीत्यादिप्रतीत्यापत्तेः। अतएवोक्तं गदाधरभट्टाचार्यैरनुमित्यर्थकधातुयोगे विधेयत्वं विधेयित्वं वा द्वितीयार्थ इति। शाब्दार्थकधातुयोगे तु विषयित्वस्य द्वितीयार्थत्वेपि न क्षतिः। पर्वतं शृणोमीतिप्रयोग इष्टापत्तेः सप्तम्यास्त्वनुमित्यर्थकधातुभिन्नधातुयोगे सर्वत्र विशेष्यत्वमेवार्थः। यदि चैवं सति पर्वते पर्वतं शृणोमीति प्रयोगापत्तिः पर्वतविशेष्यकशाब्दस्यापि पर्वतविषयकत्वादिति विभाव्यते तदा सप्तम्यन्तपदसमभिव्याहारस्थले तादात्म्यातिरिक्तसंबन्धावच्छिन्नप्रकारितैव द्वितीयार्थोस्तु अतिरिक्तान्तोपादानात्पर्वते वह्निमन्तं शृणोमीति न प्रयोग इति ध्येयम्‌। अथैवमपि धूमपरामर्शमात्रदशायां पर्वतोद्देश्यतानिरूपितवह्निविधेयताकालोकलिङ्गकानुमितिर्जायतामितीच्छाबलाद्धूमलिङ्गकवह्न्यनुमित्यापत्तिः तादृशेच्छाया अपि तादृशसाध्यविधेयकत्वप्रकारकत्वादनुमितिविषयकत्वाच्च। नच किंचिल्लिङ्गकत्वाप्रकारकत्वमपीच्छाविशेषणं देयमतो न तादृशेच्छाबलादुक्तानुमित्यापत्तिरिति वाच्यम्‌। तथासति तादृशवह्निविधेयताकधूमलिङ्गकानुमितिर्जायतामितीच्छासत्त्वेऽपि धूमलिङ्गकवह्न्यनुमितिर्न स्यात्‌। नच

तद्धर्मावच्छिन्नलिङ्गकानुमितौ तदन्यधर्मावच्छिन्नलिङ्गकत्वाप्रकारिकैवेच्छोत्तेजिका वाच्येति धूमलिङ्गकत्वप्रकारकेच्छायाः संग्रहो भिन्नलिङ्गकत्वपरकारकेच्छाया वारणं च संभवतीति वाच्यम्‌। एवमपि तादृशवह्निविधेयताका धूमलिङ्गकानुमितिरालोकलिङ्गकानुमितिश्च जायतामितीच्छाबलाद्धूमलिङ्गकानुमितेरशक्योपपादनत्वादिति

मैवम्‌॥ तद्धर्मावच्छिन्नलिङ्गकानुमितौ निरुक्तवह्निविधेयकत्वप्रकारतानिरूपिततद्धर्मान्यधर्मावच्छिन्नलिङ्गकत्वप्रकारकत्वानिरूपितानुमितिनिष्ठविशेष्यताशालीच्छात्वेनैवोत्तजकत्वस्योपगन्तव्यात्वात्। उक्तसमूहालम्बनेच्छायां त्वनुमितौ विशेष्यताद्वयमेका धूमलिङ्गकत्वपरकारतानिरूपिता अपरा चालोकलिङ्गकत्वप्रकारतनिरूपिता समूहालम्बने प्रकारताभेदेनैव विशेष्यताभेदादन्यथा वृक्षः कपिसंयोगवांस्तदभाववांश्चेति समुच्चयस्य वृक्षः कपिसंयोगी न वेति संशयस्य च भेदो न स्यादेकधर्मावच्छिन्नविशेष्यकसमूहालम्बनेपि प्रकारताभेदेन विशेष्यताभेदः भेदो न स्यादेकधर्मावच्छिन्नविशेष्यकसमूहालम्बनेपि प्रकारताभेदेन विशेष्यताभेदः संशये चोभयप्रकारतानिरूपितैकविशेष्यतेत्येव तयोर्वैलक्षण्यात्‌। इत्थंच धूममात्रलिङ्गकामुमितित्वमेवैतादृशेच्छाविरहविशिष्टसिद्ध्यभावकार्यतावच्छेदकं वाच्यम्‌। अन्यथा धूमालोकोभयपरामर्शाभ्यां धूमलिङ्गकत्ववदालोकलिङ्गकानुमितिर्जायतामित्येकविशिष्ठेऽपरवैशिष्ट्यावगाहीच्छाबलात्तादृशानुमाने वह्न्यनुमितावुक्तसिद्ध्यभावस्य व्यभिचारापत्तेः। अथवा किंचिल्लिङ्गकत्वाप्रकारकत्वमेवेच्छाविशेषणमुपादेयम्‌। धूमलिङ्गकत्वप्रकारकेच्छायाः पृथगेवोत्तेजकत्वस्य कल्पनीयतया तदसंग्रहो न दोषायेति कृतं पल्लवितेन।

यादृशसिद्धिसत्त्वे पर्वतो वह्निमानिति नानुमितिः तादृशसिद्धिः तादृशानुमितौ प्रतिबन्धिकेत्युक्तौ तादृशानुमितौ पर्वतो वह्निमानित्याकारकसिद्धेरपि प्रतिबन्धकत्वं न स्यात्‌ तादृशसिद्धिसत्त्वेपि सिषाधयिषयानुमित्युत्पादादत उक्तम्‌---सिषाधयिषेत्यादि। पर्वतत्वावच्छिन्नेति। सिषाधयिषाविरह इत्यादिकं परिचायकमात्रं अन्यथा विशिष्येत्यस्य वैयर्थ्यापत्तेरिति भावः। भिन्नविषयकप्रत्यक्षसामग्रीसत्त्वेपि सिषाधयिषां विनैवानुमित्युत्पादात्‌ प्रत्यक्षसामग्रीत्यस्य समानविषयकप्रत्यक्षसामग्रीपरतां दर्शयति---तेनेति। ननु वह्न्यादौ चक्षुःसंनिकर्षदशायां वह्निव्याप्यधूमवान्पर्वत इति ज्ञानवतो वह्नेः प्रत्यक्षं नानुमितिरित्येव मूले कुतो नोक्तं किं संशयोत्तरप्रत्यक्षस्थलानुरोधेनेत्याशङ्कां निरसितुमाह---एतादृशेति। तद्विषये प्रत्यक्षविषये। विषयित्वं सप्तम्यर्थः। तस्य चानुमितावन्वयः तथाच प्रत्यक्षविषयसाध्यविषयकानुमितिसामग्रीप्रदर्शनार्थमित्यर्थः। स्वातन्त्र्येणेति। प्रत्यक्षसामग्र्यनन्तर्गतत्वेनेत्यर्थः। प्रयासापत्तेरिति। एकसामग्रीप्रदर्शनेनैवोभयसामग्रीप्रदर्शनोपपत्तौ पृथक्‌ पृथक्‌ सामग्रीप्रदर्शनस्यानुचितत्वादिति भावः। ननु पक्षताकुक्ष्यंप्रविष्टत्वेन प्रत्यक्षसामग्र्याः प्रतिबन्धकत्वे किं लाघवं प्रत्युत पक्षताकुक्षिप्रविष्टत्वेन प्रतिबन्धकत्वएव लाघवम्‌ एकप्रतिबन्धकतयैवोपपत्तेरित्याशङ्कां निराकर्तुमेकप्रतिबन्धकतैव न संभवति भिन्नभिन्नरूपेणैवेच्छायाः सिद्धौ सामग्र्यां चोत्तेजकत्वस्य वाच्यत्वादित्याह---शाब्देत्यादि। नील इत्यादिवाक्यजन्यशाब्देत्यर्थः। पर्वतो वह्निमानित्यादिवाक्यजन्यसिद्धेरप्रतिबन्धकत्वं बोध्यम्‌। अनुमितिगोचरेच्छात्वेनेति। यथोक्तानुमितिगोचरेच्छानिष्ठतद्व्यक्तित्वेनेत्यर्थः। उक्ताननुगतेच्छानां तद्व्यक्तित्वेनैवोत्तेजकतायाः पूर्वमुक्तत्वादिति ध्येयम्‌। अनुमित्यनुत्पादेनेति। प्रत्यक्षेणैव तादृशेच्छाया विषयसिद्धिसंभवादिति भावः। अनुमितित्वप्रकारकेचछात्वेनेति। यद्यप्येवंसति वह्निप्रत्यक्षसामग्रीकाले प्रत्यक्षातिरिक्तं ज्ञानं जायतामितीच्छया वह्नेरनुमितिर्न स्यात्‌ तथापि प्रत्यक्षान्यत्वप्रकारकेच्छात्वेनापि प्रत्यक्षसामग्र्या उत्तेजकत्वस्य कल्पनीयत्वाददोषः। चक्षुःसंयोगादिरूपेति। यद्यपि चक्षुःसंयोगमात्रं न समाग्री तथाप्येकक्षणवृत्तित्वसंबन्धेन तत्पुरुषीयविशेषणज्ञानादिविशिष्टचक्षुःसंयोगस्य सामग्रीत्वसंभवो बोध्यः। विजातीयेति। परात्ममनःसंयोगव्यावृत्तिवैजात्यावच्छिन्नेत्यर्थः। स्वातन्त्र्येणेति। पक्षताकुक्ष्यप्रविष्टत्वेनेत्यर्थः। प्रत्यक्षसामग्रीत्वमात्रेणेति यावत्‌। अनुमानातिरिक्तेति। सिषाधयिषाविरहविशिष्टसिद्ध्यनुमित्युपधायकातिरिक्तसिद्ध्युपधायकान्यतरत्वेन प्रतिबन्धकत्वादिति पर्यवसितोऽर्थः। यथाश्रुते सचक्षुषोऽनुमित्यनुपपत्तेरिति बोध्यम्‌। ननु प्रत्यक्षसामग्री यथा भिन्नविषयकानुमितिसामग्र्यभावघटिता तथा भिन्नविषयकानुमितिसामग्र्यपि प्रत्यक्षसामग्र्यभावघटितेति

भिन्नविषयकप्रत्यक्षानुमित्योः सामग्रीसमवधानदशायामनुमित्यनुपपत्तिरशक्यसमाधिरेवानुमितिं प्रति प्रत्यक्षसामग्रीत्वेन प्रतिबन्धकतया तदभावघटितभिन्नविषयकानुमितिसामग्र्यभावादित्यत आह---यद्वेति॥70॥ विजयलक्षणेत्यादेः सद्धतुनिरूपणानन्तरमसद्धेतुनिरूपणे इत्यादिः। वादिनो विजयस्वरूपं यदेकं कार्यं तत्कारित्वं तत्प्रयोजकत्वमित्यर्थः। स्वोक्तहेतोः सद्धेतुत्वप्रतिपादनेनेव परोक्तप्रतिहेतोर्दुष्टत्वप्रतिपाङ्नेनापि कथायां वादिनो विजयादिति भावः। विजयेत्युपलक्षणमनुमितिलक्षणतत्त्विर्णयोप्यत्रैकं कार्यमित्यपि बोध्यम्‌।
साधारणधर्मज्ञानं विनेति। तद्धर्मावान्तरधर्मप्रकारकज्ञानगोचरेच्छांप्रति तद्धर्मज्ञानस्य हेतुत्वादितिभावः। निष्प्रयोजक इति। नास्ति प्रयोजको यस्मिन्निति व्युत्पत्त्या प्रयोजकशून्य इत्यर्थः। विभागे विष्यजिज्ञासाया एव प्रयोजकत्वादिति भावः। हेत्वाभासलक्षणं त्विति। हेतोराभासा दोषा इति व्युत्पत्त्या हेतुदोषलक्षणं त्वित्यर्थः। यद्यपि दुष्टहेतूनामेव विभजनात्‌ दुष्टहेतुलक्षणमेव वक्तव्यम्‌ तथापि दोषज्ञाने जाते दोषवत्त्वरूपदुष्टत्वलक्षणस्य ज्ञातुं शक्यत्वाददोषः। एवंव मूले हेत्वाभासानिति पदं हेतुवदाभासन्त इति व्युत्पत्त्या दुष्टहेतुपरमेवेति मन्तव्यम्‌। वह्न्यभावेतिऽव्याप्तिरिति। तथाच सद्धेतोरपि दुष्टतपत्तेरिति भावः। नचेति। नन्ववच्छेदकतापर्याप्तिनिवेशे वह्नयभाववद्भदादावसंभव एव वह्न्यभाववद्भदविषयकत्वेप्यवच्छेदकतापर्याप्तिविरहादप्रामाण्यज्ञानानास्कन्दितत्वानाहार्यनिश्चयत्वान्तर्भावेणै-

वावच्छेदकतापर्याप्तेः। नचैतत्र्रितयसहितयद्विषयकत्वे प्रतिबन्धकतावच्छेदकतापर्याप्तिस्तत्त्वमिति विवक्षणान्न दोष इति वाच्यम्‌। विशिष्टविषयकत्वेन प्रतिबन्धकत्वे वह्नित्वादिना गुञ्जाद्यवगाहिभ्रमस्य प्रतिबन्धकत्वानुपपत्त्या निरूप्यनिरूपकभावापन्नविषयिताशालिनिश्चयत्वेनैव प्रतिबन्धकताया वक्तव्यतया विशिष्टविषयकत्वादिसमुदायत्वस्य न्यूनवृत्तितया पर्याप्त्यनवच्छेदकत्वात्‌। नच प्रमात्मकज्ञानीयनिरूप्यनिरूपकभावापन्नविषयितैव विशिष्टविषयितेति निरूप्यनिरूपकभावापन्नविषयितात्वेन विशिष्टविषयितानां प्रतिबन्धकतावच्छेदकतापर्याप्तिरक्षतैवेति वाच्यम्‌। प्रत्येकावृत्तेः समुदायावृत्तित्वनियमेनैकदेशातिव्याप्तिवारणाय पर्याप्त्यवच्छेदकतापर्यन्तनिवेशस्यावश्यकतया यादृशविशिष्टविषयितायामवच्छेदकतापर्याप्तेः कथंचिदप्यसंभवादत आह--अनतिरिक्तवृत्तित्वं वेति। प्रतिबन्धकताशून्यावृत्तित्वमेव प्रतिबन्धकतावच्छेदकत्वं तथाच वह्न्यभावप्रकारकत्वादेरप्रतिबन्धकनिर्धर्मितावच्छेदककज्ञानसाधारणत्वान्न वह्न्यभावादावतिव्याप्तिरिति भावः। पूर्वोक्तरीत्येति। विशिष्टस्य शुद्धानतिरिक्ततया ह्रद इत्यप्रतिबन्धकज्ञानस्यापि विशष्टविषयकतयेत्यर्थः। एवंरीत्या क्वापि लक्षणागमनादव्याप्तिपदं केवलं लक्षणासत्वपरमेव तथाचासंभव एवेति पर्यवसितम्‌। यद्रूपावच्छिन्नेति। नन्वेवं तत्त्वं वह्न्यभाववद्भदत्वादावेव नतु दोष वह्न्यभाववद्भदादाविति कथं तस्य दोषलक्षणत्वमत आह--तत्त्वमित्यस्येति। ननु यद्रूपपदेन वह्न्यभाववद्भदत्वमेव ग्राह्यं, तच्च सामानाधिकरण्यसबन्धेन वह्न्यभावविशिष्टह्रदत्वमेव, कर्मधारयोत्तरभावप्रत्ययस्य पदार्थतावच्छेदकद्वयसामानाधिकरण्यवाचकत्वादिति दीधित्युक्तेः, तदवच्छिन्ना च विषयिता न प्रतिबन्धकीभूतज्ञाने, ह्रदो वह्न्यभाववानिति ज्ञाने सामानाधिकरण्यसंबन्धेन ह्रदत्वे वह्न्यभावस्याप्रकारत्वादित्यत आह---वह्न्यभावावच्छिन्नेति। तथाच वह्न्यभावह्रदत्वोभयमेव तत्र यद्रूपपदेन ग्राह्यं नतूक्तं विशिष्टं येनोक्तदोषः स्यात्‌ निर्धर्मितावच्छेदककवह्न्यभावविशिष्टह्रदत्ववानित्यप्रतिबन्धकज्ञानेप्युक्तयद्रूपावच्छिन्नविषयतासत्त्वेनासंभवश्च स्यादति भावः। ह्रद इति ज्ञानेपि ह्रदत्वावच्छिन्नविषयितासत्त्वात्‌ वह्न्यभावावच्छिन्नविषयत्वाभावादेवोभयावच्छिविषयिताविरह इति सूचनायैव ग्रन्थकृता वह्न्यभावावच्छिन्नविषयिताविरहमात्रं प्रदर्शितं नतु वह्न्यभावमात्रं यद्रूपपदग्राह्यमिति तदभिप्रायः। तथासति केवलवह्न्यभावावच्छिन्नविषययिताया अप्रतिबन्धकवह्न्यभाववानिति निर्धर्मितावच्छेदकज्ञानसाधारण्येन वह्न्यभावमात्रं यद्रूपपदेनोपादाय लक्षणागमनादिति बोध्यम्।

अथैवं वह्न्यभावह्रदत्वोभयावच्छिन्नविषयित्वं वह्न्यभावह्रदत्वोभयनिष्ठप्रकारतानिरूपितविशेष्यतानिरूपकत्वमेव तच्चाप्रतिबन्धक एकत्र द्वयमितिरीत्या वह्न्यभावह्रदत्वोभयप्रकारके वह्न्यभावावच्छिन्नविशेष्यकह्रदत्वप्रकारके च ज्ञाने वर्तत इति तादृशविषयितायाः प्रतिबन्धकतातिरिक्तिवृत्तित्वादसंभव इति चेत्‌--

अत्र केचित्‌ यद्रूपावच्छिन्नप्रकारतानिरूपितयद्रूपावच्छिन्नविशेष्यतानिरूपकत्वमनुमितिप्रतिबन्धकतानतिरिक्तवृत्ति तद्रूपावच्छिन्नविशिष्टतद्रूपावच्छिन्नो दोष इत्यर्थे तात्पर्यात्‌

वह्न्यभावत्वावच्छिन्नप्रकारतानिरूपितह्रदत्वावच्छिन्नविशेष्यतानिरूपकत्वस्यानुमितिप्रतिबन्धकतानतिरिक्तवृत्तित्वाद्भवति वह्न्यभावत्वावच्छिन्नविशिष्टो ह्रदत्वावच्छिन्नो दोष इत्याहुः।

तदसत्‌। तथासति घटो न द्रव्यमित्यनुमितिप्रतिबन्धकीभूतघटो द्रव्यमितिनिश्चयविषयशुद्धद्रव्यत्वविशिष्टघटादावव्याप्तिप्रसङ्गात्‌ यद्रूपावच्छिन्नप्रकारतात्वेन द्रव्यत्वप्रकारताया उपादातुमशक्यत्वात्तस्या निरवच्छिन्नत्वात्‌।

परेतु यद्रूपपदेन वह्न्यभावधर्मितावच्छेदकतापन्नह्रदत्वादिकमेव ग्राह्यम्‌। धर्मितावच्छेदकतापन्नह्रदत्वावच्छिन्नत्वं च स्वविषयितायां धर्मितावच्छेदकतानिरूपितस्वनिरूपितस्वनिरूपकतावच्छेदकताकत्वं, ह्रदो वह्न्यभाववानिति ज्ञानीयविषयितानिरूपितस्वनिरूपकतावच्छेदकताकत्वं, ह्रदो वह्न्यभाववानिति ज्ञानीयविषयितानिरूपकतावच्छेदकतैव वह्न्यभावधर्मितावच्छेदकतानिरूपिता, एकनिष्ठैकज्ञानीयप्रकारताविशेष्यतयोर्भेदवादिमते निरूप्यनिरूपकभाववत्‌ घर्मितावच्छेदकत्वविषयितानिरूपकतावच्छेदकतयोरपि निरूप्यनिरूपकभावोभ्युपेयः ह्रदत्वावच्छिन्नविशेष्यकवह्न्यभावप्रकारकज्ञानएव वह्न्यभावधर्मितावच्छेदकतापन्नह्रदत्वाव्चछिन्नविषयकत्वं प्रतीत्यनुरोधादिति वदन्ति।

केचित्तु वह्न्यभावह्रदत्वोभयप्रकारकज्ञानस्य समूहालम्बनतया तत्र प्रकारताभेदेन विशेष्यताया भिन्नत्वेन न तत्रोभयप्रकारतानिरपितविशेष्यकानिरूपकत्वं वह्न्यभावधर्मितावच्छेदककज्ञानीयविषयितावारणाय प्रकृतानुमित्यनिरूपितप्रतिबन्धकतानवच्छेदकत्वेनविशेषणीया यद्रूपावच्छिन्नविषयिता, उक्तज्ञाने उभयप्रकारतानिरूपितैकविशेष्यतासत्त्वेपि तस्यावह्न्यभाववान्‌ ह्रद इति ज्ञाननिष्ठपरकृतानुभित्यनिरूपितप्रतिबन्धकतावच्छेदकत्वात्तामादाय नासंभव इत्याहुः।

तदप्यसत्‌। वह्न्यभाववद्भदादिविषयिताया अपि ह्रदो न वह्न्यभाववानित्यादिज्ञाननिरूपितप्रतिबन्धकतायामवच्छेदकत्वेनासंभवप्रसङ्गात्‌। प्रतिबध्यताभेदन प्रतिबन्धकताभेदादिति। अथ जातित्वेन ह्रदत्वावगाहिजातिमान्वह्न्यभाववानित्यप्रतिबन्धकज्ञानेपि यद्रूपावच्छिन्नविषयितासत्त्वेनासंभवापत्त्या यद्रूपावच्छिन्नविषयकत्वसमानाधिकरणाभावप्रतियोगितावच्छेदकं यद्यद्रूपावच्छिन्नवषयतात्वं तत्तद्रूपावच्छिन्नविषयिताशून्यज्ञानीयत्वेन विशेषणीय यद्रूपावच्छिन्नविषयिता, एवंच तदृशज्ञानीययद्रूपावच्छिन्नविषयितास्वरूपसंबन्धरूपावच्छेदकतावती तद्रूपावच्छिन्नो दोष इत्युक्त्यैव सामञ्जस्ये व्यर्थमनतिरिक्तवृत्तित्वरूपावच्छेदकत्वानुधावनम्‌ ह्रदत्वावच्छिन्नविषयितादिशून्यज्ञानीयवह्न्यभावविषयकत्वस्य प्रतिबन्धकतानवच्छेदकत्वेनैकदेशातिव्याप्तेरयोगादितिचेन्न। संयोगः संयोगवानिति बाधभ्रमविषयसंयोगत्वविशिष्टेऽतिव्याप्तेर्दुर्वारत्वात्‌ तत्र संयोगत्वाद्यवच्छिन्नविषयितानां संयोगत्वविशिष्टविषयकत्वव्यापकत्वात् संयोगवत्संयोगाप्रसिद्ध्या तदवच्छिन्नविषयिताया यद्रूपावच्छिन्नविषयितात्वेन गृहीतुमशक्यत्वात्‌। नच संयोगावच्छिन्नैव विषयिता संयोगत्वविशिष्टविषयकत्वाव्यापिका तत्रास्ति संयोगवतस्तत्र विषयिता संयोगत्वविशिष्टविषयकत्वाव्यापिका तत्रास्ति संयोगस्यावच्छेदकत्वादिति वाच्यम््। संयोगत्वेन संयोगप्रकारकोक्तभ्रमे तस्या अप्यभावात्। अथैवमप्यभावत्वेन ह्रदत्वावगाहिन्यामभाववान्‌ वह्न्यभाववानिति बुद्धावपि वह्न्यभावह्रदत्वोभयावच्छिन्नविषयितासत्त्वेन तत्र च यद्यद्रूपावच्छिन्नविषयितात्पमुक्तोभयावच्छिन्नविषयतासमानाधिकरणाभावप्रतियोगितावच्छेदकं तत्तद्रूपावच्छिन्नविषयिताशून्यत्वमप्यक्षतमेव अभावत्वावच्छिन्नविषयितात्वस्यातथात्वात्तादृशवुद्धरनुमित्यप्रतिबन्धकत्वाच्चासंभवो दुर्वार इति

मैवम्‌। यत्संबन्धावच्छिन्नयद्रूपावच्छिन्नविषयितात्वं तादृशाभावप्रतियोगितावच्छेदकं तत्संबन्धावच्छिन्नतद्रूपावच्छिन्नविषयिताशून्यत्वस्य ज्ञानविशेषणत्वेन विवक्षणीयत्वात्‌ उक्तज्ञानस्य च तथाविधसमवायसंबन्धावच्छिन्नाभावत्वावच्छिन्नविषयितावत्त्वेन वारणसंभवात्‌। नचैवमपियत्र तत्तद्व्यक्तित्वेन ह्रदादेः पक्षता तत्राभावत्वेन तद्व्यक्तित्वावगाह्यप्रतिबन्धकज्ञानवारणमशक्यमेवेति वाच्यम्‌। तद्व्यक्तित्वस्य जात्यतिरिक्तस्य स्वरूपतो भानासंभवेन तद्व्यक्तीतरावृत्तित्वेनैव तस्य पक्षतावच्छेदकताया वक्तव्यतयाऽभावत्वेन तत्तद्व्यक्तित्वावगाहिज्ञानस्य यद्रूपावच्छिन्नाविषयकत्वात्‌। यदि चानवस्थाभयेन तद्व्यक्तित्वं जात्यतिरिक्तमपि स्वरूपतो भासत इत्येवाङ्गीकरणीयं गत्यन्तराभावादिति विभाव्यते तदा

स्वनिरूपितविषयतानिरूपितत्वस्वभिन्नत्वोभयसंबन्धेन यद्रूपावच्छिन्नविषयताविशिष्टयद्रूपावच्छिन्नविषयतात्वं तादृशाभावप्रतियोगितावच्छेदकं तद्रूपावच्छिन्नविषयताविशिष्टतद्रूपावच्छिन्नविषयताशून्यज्ञानीयत्वेन लक्षणतावच्छेदकयद्रूपावच्छिन्नविषयताविशेषणीया वह्न्यभावत्वावच्चिन्नप्रकारतानिरूपितविशेष्यतानिरूपिताभावत्वावच्छिन्नप्रकारताशालित्वादेवाभाववान्‌ वह्न्यभाववानितिज्ञानवारणमवसेयम्‌। वह्न्यभावत्वावच्छिन्नपरकारतानिरूतितविशेष्यतानिरूपितस्वात्मकाभावत्वावच्छिन्नप्रकारताया वह्न्यभाववान्‌ ह्रद इतिज्ञानेपि सत्त्वेन तद्रूपावच्छिन्नविषयताविशिष्टतद्रूपावच्छिन्नविषयतात्वस्याभावप्रतियोगितावच्छेदकत्वोपपत्तये स्वभिन्नत्वप्रवेश इति निपुणतरमूहनीयम्‌।

यद्यप्येवं सति अनतिरिक्तवृत्तित्वानुधावनमफलम्‌। संसर्गत्वावच्छिन्नप्रकारतानिरूपितसंसर्गविषयतानिरूपितसंयोगत्वावच्छिन्नविशेष्यताशालित्वादेवोक्तभ्रमवारणसंभवेनोक्तप्रयोजनासंभवात्‌ तथापि पाषाणमयो न वह्निमानिति ज्ञानकालीनस्य पर्वतः पाषाणमय इति ज्ञानस्याप्यवच्छेदकधर्मदर्शनविधयाऽनुमितिप्रतिबन्धकत्वेन तद्विषये पाषाणमयपर्वतेऽतिव्याप्तिः, अनतिरिक्तवृत्तित्विवेशे तु पाषाणमयो न वह्निमानितिज्ञानशून्यकालीनतादृशज्ञानस्याप्रतिबन्धकत्वान्नातिव्याप्तिः।

तादृशनिश्चयनिष्ठेति। तथाच ज्ञानस्येत्यत्र षष्ठ्यर्थो निष्ठत्वम्‌ तस्य च यद्विषयकत्वेऽन्वयः तथाच वह्न्यभाववद्ह्रदविषयकत्वस्यानुमितिप्रतिबन्धकतातिरिक्तवृत्तित्वेपि तादृशिश्चयवृत्तित्वविशिष्टस्य तस्यानतरिक्तवृत्तित्वान्नासंभव इति भावः। यद्यपि विशेष्यीभूतवह्न्यभाववद्ह्रदविषयकत्वस्य प्रतिबन्धकतातिरिक्तवृत्तित्वात्‌ विशिष्टेपि तस्मिन्ननतिरिक्तवृत्तित्वं दुर्घटम्‌ विशिष्टस्य शुद्धानतिरिक्ततया गुणान्यत्वविशिष्टसत्तायामपि गुणवृत्तित्वाभ्युपगमात्‌। नच तादृशनिश्चयवृत्तित्वविशिष्टयद्रूपावच्छिन्नविषयितात्वमनुमितिप्रतिबन्धकताशून्यनिरूपिताधेयतनवच्छेदकमिति विवक्षणीयमिति वाच्यम्‌। तादृशविशिष्टविषयितात्वस्य वैशिष्ट्यविषयितात्वोभयरूपतया तयोः प्रत्येकं प्रतिबन्धकताशून्यवृत्तितावच्छेदकतयोभयस्मिंस्तादृशवृत्तितानवच्छेदकत्वस्योपपदयितुमशक्यत्वात्तथापि स्वव्यापकतत्कत्वमेवानतिरिक्तवृत्तित्वं तथाच तादृशनिश्चयवृत्तित्वविशिष्टयद्रूपावच्छिन्नविषयिताव्यापकमनुमितिप्रतिबन्धकत्वं तद्रूपावच्छिन्नो दोष इत्यर्थपर्यवसानाद्व्यापकताशरीरे च विशिष्टाधिकरणताप्रवेशान्नोक्तदोषावकाशः तादृशनिश्चयवृत्तित्वविशिष्टयद्रूपावच्छिन्नविषयितात्वावच्छिन्नाधिकरणतायां वा प्रतिबन्धकताशून्यावृत्तित्वं विवक्षणीयमिति ध्येयम्‌।

अत्रेदमवधेयम्‌। जलवत्त्वावच्छेदेन वह्न्यभाववत्त्वघटितस्य वह्न्यभाववज्जलवद्वृत्तजलवदूह्रदस्य बाधादावनन्तर्भूतत्वेन असंभवल्लक्ष्यभावस्याव्चछेदकधर्मदर्शनविधया अनुमितिप्रतिबन्धकतानतिरिक्तवृत्तिविषयिताकतया तत्रातिव्याप्तिः। नच पक्षे साध्यग्रहप्रतिबन्धकतावच्छेदकतया सत्प्रतिपक्षभिन्नतया च बाधएव तदन्तर्भावोऽस्त्वित वाच्यम्‌। तथासति यो यत्र यादृशोपि हेत्वाभासस्तत्र तद्व्याप्योपि तत्रैवान्तर्भवतीत्यत्र तदवच्छेदकस्यापि तदन्तर्भावानुक्त्या न्यूनताप्रसङ्गत्‌ तस्मादवच्छेदकधर्मदर्शनविधया प्रतिबन्धकता न हेत्वाभासलक्षणघटिकेत्येव ग्रन्थकृतां तात्पर्यमित्यङ्गीकरणीयत्वात्‌। नच ज्ञानवैशिष्ट्यानवच्छिन्नत्वेन प्रतिबन्धकता विशेषणीया अवच्छेदकधर्मदर्शनस्य ज्ञानवैशिष्ट्यानवच्छिन्नत्वेन प्रतिबन्धकता विशेषणीया अवच्छेदकधर्मदर्शनस्य ज्ञानविशिष्टज्ञानत्वेनैव प्रतिबन्धकतया नोक्तविशिष्टेऽतिव्याप्तिरिति वाच्यम्‌। तथासति जलव्यापको वह्न्यभावो जलवान्‌ ह्रद इति ज्ञानद्वयकालेपि ह्रदो वह्निमानित्यनुमित्यनुत्पादेन सत्प्रतिपक्षविषयकज्ञानस्यापि ज्ञानविशिष्टज्ञानत्वेनैव प्रतिबन्धकताया वक्तव्यतया तत्राव्याप्तिप्रसङ्गात्‌। नच व्यापकसामानाधिकरण्यरूपव्याप्तिघटितस्य सत्प्रतिपक्षता न स्वीक्रियते किंतु वह्निमदवृत्तिमत्पक्षस्यैव सत्प्रतिपक्षता अन्यथा जलव्यापकवह्न्यभावकालीनजलवद्भदादावतिप्रसङ्गापातादिति वाच्यम्‌। एवमपि साध्यव्यापकीभूताभावप्रतियोगिहेतुरूपविरोधाव्याप्तेरपरिहारात्तस्यापि पक्षधर्माताज्ञानकालीनप्रतिबन्धकज्ञानएव विषयत्वात्‌। नचैवं तद्विषयकत्वस्य प्रतिबन्धकतातिरिक्तवृत्तित्वात्कथं सामान्यलक्षणाक्रान्तता पक्षवृत्तित्वविशिष्टस्य तादृशहेतोरेव विरोधत्वोपगमे पर्वतो वह्निमान्‌ जलादित्यादौ वह्निव्यापकीभूताभावप्रतियोगिजलादेर्विरोधत्वानुपपत्तेः

पक्षावृत्तित्वादिति वाच्यम्‌। यद्रूपावच्छिन्नविषयकनिश्चयसामान्येऽनुमित्यप्रतिबन्धकत्वपक्षधर्मताग्रहकालीनत्वोभयाभावस्तद्रूपावच्छिन्नो दोष इत्येवोक्तलक्षणपर्यवसितार्थ इत्युपगमादिति चेन्न। तत्रातिव्याप्तिवारणाय प्रकृतानुमितिप्रतिबन्धकतानवच्छेदककिंचिदवच्छिन्नविषयताशून्यत्वेन तादृशनिश्चयो विशेषणीयः। उक्तविशिष्टविषयकनिश्चयश्च तथाविधाधेयतात्वावच्छिन्नविषयिताशाल्येवेति न तत्रातिव्याप्तिः ह्रदो वह्न्यभाववानिति निश्चयस्यापि तथाविघह्रदत्वप्रकारतानिरूपितनिरवच्छिन्नविशेष्यताशालित्वादुक्तं किंचिदवच्छिन्नेति। यद्यप्येवंसति एकदेशातिव्याप्तिरेकदेशविषयकस्यापि ह्रदो वह्न्यभाववानिति निश्चयस्यैव तथात्वात्तथापि निश्चये यद्रूपावच्छिन्नविषयित्वाघटकविषयिताशून्यत्वमपि निवेश्य सापि निरसनीया एकदेशविषयकतादृशनिश्चयस्याप्रसिद्धेः तादृशविषयितासमानाधिकरणभेदप्रतियोगितावच्छेदकत्वमेव तदघटकत्वमिति ध्येयम्‌। इत्थंच जातिमान्‌ वह्न्यभाववानिति ज्ञानवारणायोक्तगुरुतरविशेषणमपि न देयमेवेति तदीयविषयितायाः प्रतिबन्धकतानवच्छेदकत्वादेव तद्वारणसंभवादेवं च ग्रन्थकृल्लेखनस्वरसादयद्रूपपदेन वह्न्यभावह्रदत्वोभयोपादानेपि न क्षतिः उक्ताप्रतिबन्धकज्ञानयोरेतद्विशेषणेनैव वारणात्‌। एवंप्रमेयत्वादिविशिष्टव्यभिचारादावतिव्याप्तिवारणाय तादृशविशिष्टान्तराघटितत्वनिवेशोपि नोपादेय एवेत महालाघवम्‌। लाघवातिशयस्यैव संपत्तेरिति। वस्तुत उक्तविशिष्टेऽतिव्याप्तिवारणाय स्वातन्त्र्येणैव प्रतिबन्धकतानवच्छेदककिंचिदवच्छिन्नविषयताशून्यज्ञानविषयत्वरूपं विशेषणमुपादेयम्‌। एकदेशादावतिव्याप्तिवारणायाव्यापकविषयिताशून्यत्वादिविशेषितनिश्चयवृत्तियद्रूपावच्छिन्नविषयत्वमित्यादिविशेष्यदलमित्यत्रैव ग्रन्थकृत्तात्पर्यमिति दिक्‌। केचित्तूक्तविशिष्टेऽतिव्याप्तिवारणाय यादृशविशिष्टविषयकनिश्चयविशिष्टयादृशविशिष्टविषयकनिश्चयत्वमनुमितिप्रतिबन्धकतानतिरिक्तवृत्ति ज्ञानवैशिष्ट्यानवच्छिन्नप्रतिबन्घकतानवच्छेदकतादृशविशिष्टविषयिताद्वयशून्यप्रतितिविषयत्वेन तादृशविशिष्टो विशेषणीयः विशिष्टद्वयविषयतायां ज्ञानवैशिष्ट्यानवच्छिन्नप्रतिबन्धकतानवच्छेदकत्वविशेषणीयः विशिष्टद्वयविषयतायां ज्ञानवैशिष्ट्यानवच्छिन्नप्रतिबन्धकतानवच्छेदकत्वविशेषणात्‌ वह्न्यभावविषयकनिश्चयविशिष्टवह्न्यभाववद्भदविषयकनिश्चयत्वस्यानुमितिप्रतिबन्धकतानतिरिक्तवृत्तित्वेपि न वह्न्यभाववद्भदादावसंभवप्रसङ्ग इत्याहुः। व्यभिचारत्वादिविशिष्टमिति। वह्निर्धूमस्य व्यभिचारी पक्षे साध्यस्य बाध इत्यादिव्यवहारात्‌ साध्याभाववद्वृत्तित्वस्य व्यभिचारपदार्थत्वेन साध्याभावस्यैव बाधपदार्थत्वेन प्रसिद्धतया साध्याभाववद्वृत्तित्वस्यैव प्रकृते व्यभिचारपदार्थता बोध्या। व्यभिचरादकमित्यादिना साध्याभावरूपबाधपरिग्रहः। तादृशविशिष्टश्रयतद्धेतुत्वस्यैवेति। तथाच वह्न्यभाववद्वृत्तिद्रव्यत्वमितिज्ञानस्य तद्धूमहेतुकानुमितावप्रतिबन्धकत्वान्न तादृशद्रव्यत्वविशिष्टत्वेपि धूमस्य धूमो दुष्ट इति व्यवहारापत्तिरिति भावः। ननु तद्धेतुकेति। नच तद्धेतुकत्वं तत्परामर्शोत्तरत्वं तथोचोभयपरामर्शोत्तरं यत्र एकहेतौ व्यभिचारज्ञानं तत्रानुमितेरुभयहेतुकत्वेन तत्र व्यभिचार इति वाच्यम्‌। अव्यवहितोत्तरत्वसंबन्धेन तद्धेतुधर्मिकव्यभिचारज्ञानविशिष्टान्यत्वस्यैव प्रकृते तद्धेतुकत्वरूपत्वादिति। प्रकृतानुमितिप्रतिबन्धकतावच्छेदकेत्यस्य विषयविधयेत्यादिः। तथाच यादृशविशिष्टविषयकत्वमनुमितिप्रतिबन्धकतानतिरिक्तवृत्तितादृशविशिष्टान्तराघटितत्वेसति यादृशविशिष्टविषयकत्वं तथाविधं तादृशविशिष्टो दोष इति पर्यवसितोर्थः। अघटितत्वसय तदविषयकप्रतीतिविषयत्वरूपत्वेन स्वस्मिन् स्वविषयकप्रतीतिविषयत्वाभावादसंभव इत्यन्तरपदं। तच्च न स्वभिन्नार्थकं, व्यभिचारादेः प्रमेयत्वविशिष्ट व्यभिचाराभिन्नत्वेनातिव्याप्तिवारणासंभवात्‌, किंतु स्वाविषयकप्रतीतिविषयत्वं। यद्यपि प्रमेयत्वमवृत्तिप्रमेयत्वादित्यादाववृततित्वाभाववद्वृततिप्रमेयत्वरूपव्यभिचारेऽव्याप्तिस्तस्य वृत्तिप्रमेयत्वरूपबाधघटितत्वात्‌ तथाप प्रतिबन्धकतायामेव विशिष्टान्तरविषयकत्वानवच्छिन्नत्वं देयं व्याप्तिज्ञानप्रतिबन्धकतायां बाधविषयिताव्यापकत्वविरहेणोक्तावयाप्तिविरहादिति विभावनीयम्‌। केचित्तु स्वसजातीयविशिष्टान्तराघटितत्वनिवेशान्नोक्तदोषः। बाधस्य हेत्वाभासविभाजकरूपेण व्यभिचारसजातीयत्वविरहान्न दोष इत्याहुः। तन्न मनोरमम्‌। विशिष्टान्तराघटितत्वाघटितहेत्वा भीसविभाजकरूपेणैव साजातयं विवक्षणीयम्‌। अन्यथा व्यभिचारविशिष्टमेयत्वादौ हेत्वाभासविभाजकरपस्यैवाभावेन स्वपदेन तस्योपादातुमशक्यत्वेन

विशिष्टान्तरघटितं यन्मेयत्वविशिष्टव्यभिचारादि तदन्यत्वस्य तत्रसत्त्वात्तत्रातिव्याप्त्यापत्तेः। तथाच बाधोपि व्यभिचारसजातीय एव विशिष्टान्तराघटितत्वाघटितबाधत्वस्य व्यभिचारेपि सत्त्वादिति ध्येयम्‌। यदिच स्वपदमनुयोगिपरमेव स्वसजातीयं यद्विशिष्टान्तरं तदविषयकप्रतीतिविषयत्वमेव लक्षणम्‌। विशेष्यदलं नैवोपादेयम्‌। उदासीनघटादेः स्वसजातीयाप्रसिद्ध्यैव तत्रातिव्याप्तिविरहात्‌ साजात्यमपि संपूर्णहेत्वाभासविभाजकरूपेणैव विवक्षणीयम्‌। मेयत्वविशिष्टव्यभिचारादौ शुद्धव्यभिचारत्वस्यापि सत्त्वेन व्यभिचारस्य तत्सजातीयत्वसंभवात्‌। इत्थंच व्यभिचारविशिष्टमेयत्वस्य स्वसजातीयाप्रसिद्धेरेव नातिव्याप्तिरत्युच्यते तदा मूलविरोधातिरिक्तौ नैतन्मते दोष इति ध्येयम्‌। अत्रच प्रमेयत्वविशिष्टव्यभिचारो दोष इति व्यबहाराभावात्तद्वारणायासो बोध्यः। यद्यपि विशिष्टान्तराघटितत्वनिवेशेपि तादृशव्यवहारो दुर्निवारः तथाविधस्य शुद्धव्यभिचारत्वस्यापि तत्र सत्त्वेन तेन रूपेण तस्य दोषत्वे इष्टापत्तिसंभवात्‌ तथापि विशिष्टान्तराघटितत्वस्य लक्षणे प्रवेशे तेन रूपेणेद्देश्यतावच्छेदकधर्मबोधकत्वनियमोपगमात्‌ दोषपदस्य मेयत्वविशिष्टव्यभिचारत्वस्याऽतथात्वान्न तादृशव्यवहारापत्तिरित्यवधेयम्‌। ननु तादृशान्यतरत्वव्याप्ययत्किंचिद्धर्मावच्छिन्नप्रतिबध्यतानिरूपितप्रतिबन्धकता यद्रूपावच्छिन्नविषयिताव्यापिका तद्रूपावच्छिन्नो दोष इत्यक्तौ न दोषः। वस्तुतोत्रानुमितिपदं पक्षे साध्यतद्व्याप्यहेतूभयविधेयकसमूहालम्बनानुमितिपरमतो न कोपि दोषः। तादृशानुमितित्वव्यापकप्रतिबध्यतानिवेशेन समूहालम्बनानुमितिमादाय दोषवारणसंभवात्‌, व्याप्तिश्चान्वयतो व्यतिरेकतश्च निवेश्या तेन साधारण्यानुपसंहारित्वयोर्नैकतरासंग्रह इत्यत आह---किंचिते। मूले यादृशसाध्येति। तद्धर्मावच्छिन्नसाध्यपक्षहेतुकानुमितित्वेन किमुद्दिश्य न्यायप्रयोगे यद्यद्धर्मावच्छिन्ने दोषव्यवहारः संप्रदायसिद्धस्तावदन्यान्यत्वं तत्रत्यदोषसामान्यलक्षणमित्यर्थः। तेन निर्वह्निः पर्वतो वह्निमानित्यनुमितेरप्रसिद्धावपि न क्षतिः। एवंच निर्वह्निपर्वते वह्निसाधने बाधो दोष इत्यादिव्यवहारेपि निर्वह्निपर्वतोद्देश्यकत्ववह्निविधेयकत्वप्रकारकानुमितिविषयकेच्छया न्यायप्रयोगे तादृशान्यतमो बाध इत्येवार्थः। यद्यपि प्रमेयं गगनवदित्यादौ गगनाभाववत्प्रमेयभिन्नाप्रसिद्ध्या लक्षणमव्याप्तं धर्माणामन्यतमत्वेन निवेशेपि प्रमेयपक्षतावच्छेदकस्थले अप्रसिद्धितादवस्थ्यम्‌। वह्न्यभावभिन्नत्वे सति ह्रदत्वभिन्नो यस्तदन्यत्वस्य केवलह्रदत्वसाधारण्येन ह्रदो दोष इति व्यवहारापत्तिश्च तथापि यद्यद्धर्मावच्छिन्ने दोषव्यवहारस्तत्तदवच्छिन्नविषयितान्यतमविषयितानिरूपकतावच्छेदकतापर्याप्त्यधिकरणधर्मावच्छिन्नो दोष इति विवक्षया न दोषः। एकविधदोषस्थलेपि विशेषणविशेष्यभावतद्व्याप्यभेदेनान्यतमप्रसिद्धिरवसेया। एतल्लक्षणे प्रमेयत्वविशिष्टव्यभिचारादौ दोषव्यवहारविरहद्विशिष्टान्तराघटितत्वं नोपादेयमेव। नन्वेतादृशसामान्यलक्षणस्य क्वचिद्दोषद्वयसाधारण्येन क्वचिद्दोषत्रयसाधारणेन च हेत्वाभासानां पञ्चधा विभागोऽसङ्गत इत्यत आह---वायुरित्यादि। तथाच तत्तत्स्थलीयदोषसामान्यलक्षणमभिप्रेत्यैव पञ्चधा विभागकरणमिति भावः। क्वचिदिति। यः सपक्षे विपक्षे चेत्यत्र सपक्षवृत्तित्वनिवेशनमनर्थकं विरुद्धस्यानैकान्तिकत्वे इष्टापत्तेः। धर्मिण एकत्वेपि विशेषणभेदेन विशिष्टस्य प्रतिबन्धकज्ञाने विषयितया सांकर्यविरहेण विभागोपपत्तिरिति भावः। व्याप्तिघटकाव्यभिचारांशे इति। इदंच साध्यवदन्यावृत्तित्वे सति साध्यसामानाधिकरण्यं व्याप्तिरित्यभिप्रायेण, व्यापकसामानाधिकरण्यस्य व्याप्तित्वे तु स्वसमानाधिकरणाभावप्रतियोगितावच्छेदक एव साधारणो बोध्यः। तदभावज्ञानस्यैव तज्‌ज्ञानप्रतिबन्धकत्वादिति ध्येयम्‌। एकहेत्वाभासत्वानुपपत्तिरिति। निश्चितसाध्यवदवृत्तित्वज्ञानस्य नीलघटाधिकरणवृत्तित्वज्ञानस्य घटवत्ताज्ञानइव साध्यसामानाधिकरण्यज्ञाने प्रतिबन्धकताविरहेण दूषकताबीजाभावेनासाधारण्यस्य हेत्वाभासत्वानुपपत्तिरिति भावः। ननु केवलान्वयिसाध्यकहेतोर्दुष्टत्वे तत्साध्यकानुमित्युपपत्तये व्यापकसामानाधिकरण्यमेव व्याप्तिरिति नैयायिकसिद्धान्तो विरुध्यत इत्याशङ्क्याह---केवलान्वयीति। प्रतिबन्धपदं प्रतिबन्धकग्रहविषयार्थकं तस्य च केवलान्वयिसाध्यशब्दार्थेऽत्यन्ताभावप्रतियोगिसाध्येऽन्वयः। भेदो न स्यादिति। यद्यपि साध्याभावव्याप्यवान्पक्षः सत्प्रतिक्षः विरोधस्तु साध्यव्यापकाभावप्रतियोगी प्रकृतो हेतुरिति स्वरूपभेदो वर्तत एव तथापि यथा साधारणादीनां परस्परवैलक्षण्येपि दूषकताबीजस्यैक्सेनैकहेत्वाभासत्वं तथा सत्प्रतिपक्षविरोधयोरपि विरोध्यनुमितिसामग्रीत्वे प्रतिबन्धकतारूपदूषकताबीजैक्यादेकहेत्वाभासत्वं स्यादिति भावः। अन्वयिना अन्वयव्याप्तिमता। व्यतिरेकेणा

व्यतिरेकव्याप्तिमता। अशक्तीति। तथाचाशक्तिसूचकत्वमेव दूषकताबीजं विरोधेभिन्नमितिभावः। बोध्याविति। नन्वेवं चतुष्टयस्यानुगतरूपाभावात्कथमेकरूपेणैषां विभागः यदिच साध्याभावोत्थापकत्वेन विभागस्तदा विरुद्धोप्येतन्मध्य एवान्तर्भूत इत्यत आह---अन्यतमत्वेति। आदिनैतच्चतुष्टयविषयकधीविषयतावच्छेदकधर्मवत्त्वपरिग्रहः। सत्प्रतिपक्षव्यवहारौपयिकमित्यनेनैतादृशस्थले प्राचां सत्प्रतिपक्षव्यवहारमात्रं नत्वयं हेतुदोषात्मकः सत्प्रतिपक्ष इति सूचितम्‌। प्रथमोपस्थितीत्युपलक्षणं समबलविरोधिपरामर्शद्वयसत्त्वएव तथावयवहारादित्यवधेयम्‌। प्रकृतानुपयोगः हेत्वाभासनिरूपणप्रस्तावे उपयोगाभावः। नन्वयमेव सत्प्रतिपक्षाभिधो हेत्वाभास इति कुतो नोपयोग इत्यत आह--उपस्थितीति। विरोधिपरामर्शद्वयस्य स्वरूपसत एव परामर्शकार्यप्रतिबन्धकत्वं नतु ज्ञातस्य, यादृशरूपावच्छिन्नज्ञानमनुमितिप्रतिबन्धकं तद्रूपावच्छिन्नस्यैव हेत्वाभासतया नैतस्य हेत्वाभासतासंभव इति भावः। सूचयतीती। ननु रत्नकोशकारमते तद्वत्ताज्ञाने तदभावव्याप्यवत्ताज्ञानस्याप्रतिबन्धकत्वेन परस्परानुमितप्रतिबन्धकस्य सत्प्रतिपक्षस्थलेऽसंभवेपि निश्चयोत्पादने क्लृप्तशक्तिकयोस्तत्तदभावव्याप्यवत्ताज्ञानयोर्मिलितयोः साध्यसंशयहेतुत्वं कल्पनीयमिति गौरवमित्याशङ्कां निराकर्तुमाह---क्लृप्तेति। अयं भावः--तत्तत्परामर्शस्य तत्तद्विधेयकानुमितित्वमेव कार्यतावच्छेदकं नतु निश्चयत्वमपि तद्धटकम्‌। परंतु एकैकपरामर्शसत्त्वे कोट्यन्तरभासकसामग्र्यभावत् निश्चयात्मिकानुमितिर्भवति उभयपरामर्शसत्त्वे च कारणबलदुभयकोट्योर्विरोधितय भानेऽर्थात्संशयो भवतीति नाधिककार्यकारणभावकल्पनं तन्मते इति। उभयस्मृताविति। संशये कोटिद्वयस्योपनयसन्निकर्षेणैव भानात्‌ पीतत्वशुक्लत्वरूपकोटिद्वयोपस्थितौ पित्तदोषादपि संशयएव स्यान्न पीतत्वनिश्चय इति भावः। आधिक्यमिति। मूले नीलधूमादिहेतुकस्थल एव व्याप्यत्वासिद्धेरभिधानादिति भावः। अत्र चाव्यभिचारविशिष्टसाध्यसामानाधिकरण्याभावतद्व्याप्यावपि व्याप्यत्वासिद्धी बोध्यावन्यतमत्वेनानुगमः। दूषकताबीजं व्याप्तिज्ञानप्रतिबन्धकतावच्छेदकत्वम्‌। नचैवं दूषकताबीजस्यैक्येऽपि बाधसत्प्रतिपक्षयोरिव व्यभिचारसिद्ध्योर्मुनिना पृथगपदेशेन हेत्वाभासान्तरतासंभवात्। अस्वरस इत। सूचित इति शेषः। सत्त्वादिति। नीलधूमस्य धूमानतिरिक्ततया धूमव्याप्तिसत्त्वादिति भावः। अनवच्छेदकतयेत्यस्य व्यप्तिरित्यादिः। तदवच्छेदेनेति। यो धर्मो यस्यानवच्छेदकस्तदवच्छेदेन तदभावः मूलावच्छेदेन वृक्षे कपिसंयोगाभाववदिति भावः। अवच्छेदकत्वाभावादति। तन्मूलस्य वृक्षवृततिकपिसंयोगानतिरिक्तवृत्तित्वेप सवरूपसंबन्धरूपावच्छेदकत्वाभावादेव मूलावच्छेदेन वृक्षे कपिसंयोगाभावोपगमादिति भावः। व्याप्यत्वासिद्ध्यापत्तेरिति। स्वरूपसंबन्धरूपावच्छेदकत्वं यस्य नास्ति तदवच्छेदेन व्याप्यत्वाभावोपगमे व्यर्थविशेषणत्वाभावेपि गुरुधर्मेण हेतुतायां सर्वत्र व्याप्यत्वासिद्धिप्रसङ्गादिति भावः। ननु गुरुधर्मेण हेतुतायां सर्वत्र व्याप्यत्वासिद्धिरिष्टैवेत्यत आह---अस्तुवेति। अविरोधित्वादिति। हेतुतावच्छेदकांशे व्याप्त्यवच्छेदकतानवगाहिनोपि व्याप्तिप्रकारकपक्षधर्मताज्ञानस्यानुमितिहेतुत्वाोपगमादतएव व्याप्त्यंशे निर्धर्मितावच्छेदकादपि वह्निव्याप्यवानिति शाब्दपरामर्शदप्यनुमितिरङ्गीक्रियत इति भावः। मीमांसकमतनुययी शङ्कते---नचेति। तथाचोक्तपरामर्शस्थलेपि वह्निव्याप्यो वह्निव्याप्य इति ज्ञानान्तरतोऽनुमितिर्नान्यथेति भावः। तावतापि उक्तस्थलेऽनुमितिवारणानुरोधेनापि। उपसंहरति---तस्मादिति। गुरुधर्मस्य हेतुतावच्छेदकत्वस्थले सर्वत्र प्राचीनैर्व्याप्यत्वासिद्धिर्नाङ्गीक्रियते अपितु स्वसमानादिकरणव्याप्यतावच्छेदकधर्मान्तरघटितस्य तथात्वस्थलएवेत्यभिप्रायेणाह---व्यर्थविशेषणस्थल इति। अधिकेनेति। अधिकोक्तोर्निग्रहस्थानत्वेन धूमादित्युक्त्यैव सामञ्जस्ये नीलपदप्रयोगस्याधिकत्वादिति भावः। साध्यादेश्चेत्यादिना साध्याभाववत्पक्षसाध्यवदन्यपक्षयोः परिग्रहः। प्रतिबध्यतावच्छेदककोटौ लौकिकसंनिकर्षाजन्यत्वनिवेशस्य फलमाह---बाधबुद्ध्युत्तरक्षण इति। एवं प्रतिबद्ध्यतावच्छेदककोटावलौकिकत्वनिवेशे। तद्विशिष्टबुद्ध्यापत्तिरिति। समानेन्द्रियजन्यबाधबुद्ध्युत्तरं लौकिकसंनिकर्षेणापि तद्विशिष्टबुद्धेरनुपगमान्नात्रेष्टापत्तिरपि संभवतीति भावः। अलौकिकत्वं लौकिकसंनिकर्षाजन्यत्वम्‌। ननु लौकिकाभावप्रमायां सत्यां प्रतियोगिनि लौकिकसंनिकर्षासंभवादेव न लौकिकतद्वत्ताबुद्ध्यापत्तिरिति किं समानेन्द्रियस्थले प्रतिबध्यप्रतिबन्धकभावन्तरेणेति शङ्कते---नचेति। प्रतियोगिप्रत्यक्षापादनात्‌। तत्प्रत्यक्षापादनसंभवात्‌। लौकिकाभावभ्रमस्थले प्रयोजनमुपपद्य प्रमास्थले

तदाह---यत्राभावेति। समवधानमिति। इदंच प्रमातः पूर्वमेव तादृशदोषसमवधाने बाधप्रमैव न संभवति प्रतियोगिभ्रमजनकदोषेण प्रतिबन्धादित्यभिप्रायेणोक्तमिति बोध्यम्‌। दोषविशेषाजन्यत्वनिवेशस्य प्रयोजनमाह---शङ्खो न पीत इत्यादि। भ्रममात्रस्यैवेति। दोषं विना भ्रमानुत्पत्तेरिति भावः। मण्डूकेति। भेकवसाञ्जनरूपदोषाद्वंशे उरगस्य प्रत्यक्षभ्रमोत्पादादिति भावः। आदिना इन्द्रजालमन्त्रादिदोषाणां संग्रहः। तद्व्यञ्जकेति। साक्षात्कारत्वजातिव्याञ्जकेत्यर्थः। यद्यनुभवसिद्ध इत्यनेन वस्तुतस्तादृशानुभव एव नास्ति किमर्थं समानेन्द्रियस्थलीयप्रतिबध्यतावच्छेदके तन्निवेशनीयमिति सूचितम्‌। संशयापत्तिरितीति। संशयनिश्चयसाधारणतद्वत्ताबुद्धित्वस्यैव प्रतिबध्यतावच्छेदकत्वेन संशय पृथक्‌प्रतिबन्धकताया अभावादिति भावः। लौकिकसंनिकर्षजन्यसंशय एव न संभवति एककोटिकलौकिकप्रत्यक्षसामग्र्याविरोधिकोटिभानप्रतिबन्धकत्वादन्यथा भूतलं घटवदिति निश्चयकालेपि संशयापत्तेरिति कथं बाधनिश्चयोत्तरं लौकिकसंनिकर्षजन्यसंशयापत्तिरिति समाधत्ते---भूतलमित्यादि। तर्हीति। एककोटिलौकिकप्रत्यक्षसामग्र्या विपरीतकोटिभानप्रतिबन्धकत्व इत्यर्थः। क्वापि बाधनिश्चयानुत्तरमपि। संशयो न स्यादिति। दूरस्थस्थाण्वादिधर्मिकस्थाणुत्वादिसंशयो न स्यादित्यर्थः। उक्ताशङ्कायामिष्टापत्तिमाह--ओमिति। न लौकिकत्वं न लौकिकसंनिकर्षजन्यत्वम्‌। लौकिकसंनिकर्षसत्त्वे कोटिभाने बाधकाभावादिति भावः। उभयोपपत्तेरिति। संशये लौकिकसंनिकर्षजन्यत्वस्य विपरीतकोटिभानस्य चोपपत्तेरित्यर्थः। लौकिकसंनिकर्षसत्त्वेपि तस्य दूरत्वदोषेण कोट्यभासकत्वादिति भावः। अन्यत्र विस्तर इत्यनेन संशयजनकदोषसामान्याभावे तु संनिकृष्टकोर्निश्चय एवेति सूचितम्‌। कस्यचिन्मतमिति। नतु संशयपक्षतावादिन इति भावः। श्रुत्याऽऽत्मनिश्चयवतोपि सिषाधयिषयाऽनुमितयुपपत्तये निश्चयसाधारणसाध्यसंसर्गज्ञानत्वेनैवैतन्मते कारणतायाः प्रतिपादितत्वादिति विभावनीयम्‌। मूले अप्रसिद्धेति। पूर्वमगृहीतसाध्यविधेयकेत्यर्थः। तथाच पृथिवीतरत्वव्यापकाभावप्रतियोगिगन्धवती पृथिवीति व्यतिरेकिपरामर्शजन्यसाध्यविशेष्यिकायाः पृथिव्यामितरभेद इत्यनुमितेरभावापत्तेरित्यर्थः। उत्तरदूषणमवतारयति---नन्वप्रसिद्धेति। न भवत्येवेति। आचार्यमते सर्वत्रान्वयव्याप्तिज्ञानस्यैवानुमितिहेतुतया व्यतिरेकसहचारेणापि अन्वयव्याप्तिरेव गृह्यते इति तैरङ्गीकारादुभयपरामर्शादनुमितेरसिद्धत्वादन्वयव्याप्तेः साध्यघटितमूर्तिकत्वेन व्याप्तिज्ञानसमय एव साध्यज्ञानावश्यकत्वादिति भावः। सिद्धिपरिग्रह इति। सिद्धिः साध्यनिश्चयः। सिद्धिसत्त्वे सिषाधयिषां विना नानुमितिरतः कालीनान्तम्‌। तथाच घनगर्जितेन मेघानुमितिस्थले संशयनिश्चययोर्द्वयोरप्यभावेन कल्पयित्वा क्षणविलम्बेनैवानुमितिरुपेयते अतो नानुपपत्तिरित्याशङ्कते---नचेति। संशयोत्पत्त्यैवेति पाठः। सतीति। गर्जितश्रवणानन्तरमेव मेघव्याप्यगर्जितवत्तापरामर्शेत्पत्त्या तेन मेघाभावकोटिकसंशयप्रतिबन्धादित्यर्थः। नच विशेषदर्शनेन प्रतिबन्धादभावकोटिभानासंभवान्मनसा निश्चय एवास्त्विति वाच्यम्‌। तथासति सिद्धेः प्रतिबन्धकत्वेनानुमित्यनुपपत्तेः। क्षणविलम्बेन कल्प्यत इति चेत्‌ परामर्शस्यैव नाशापत्त्याऽनुमित्यनिर्वाहादिति भावः। अत्राप्यन्तरपदं प्रामादिकमेवोक्तस्थले पूर्वसंशयाभावादिति ध्येयम्‌। यदि चैतत्पाठप्रामाण्येप्याग्रहः तदा संशयं विनेत्यादिमूलस्य व्याप्तिस्मरणादिना परामर्शोत्पत्तिक्षणे पूर्वं संशयस्य नाशादित्यभिप्रायकतां, परिकल्प्य घनगर्जितस्थलेपि संशयोत्पत्त्यनन्तरमेवानुमितिरित्यभिप्रायं च कल्पयित्वैव संयोजनीयम्‌। नच साध्याभावज्ञानस्य ज्ञानत्वेन निवेशे संशयधर्मिकप्रमात्वनिश्चयदशायामपि अनुमितिप्रतिबन्धापत्तिरिति वाच्यम्‌। इष्टापत्तेः। साध्याभावांशे निश्चितप्रामाण्यकस्य संशयस्यापि साध्याभावनिश्चयसमशीलत्वादन्यथोभयत्रापि निश्चयत्वनिवेशेनैवैतन्मते गौरवापत्तिरिति भावः। ग्राह्यभावानवगाहिन इति। यद्धर्मावच्छिन्ने साध्यवत्त्वमवगाहतेऽनुमितिस्तदवच्छिन्ने ग्राह्यसाध्यस्याभावानवगाहिन इत्यर्थः। तेन साध्याभाववति साध्याभावप्रकारकमितिप्रामाण्यनिश्चयस्य साध्याभावावगाहित्वेपि नानुपपत्तिः। न साध्याभावज्ञानमिति। न साध्याभावनिश्चय इत्यर्थः। प्रतिवादिना साध्याभावनिश्चयस्यैव प्रतिबन्धकत्वोपगमादित्यवधेयम्‌। गौरवादिति। पक्षविशेष्ययत्वापेक्षया साध्याभावप्रकारकत्वनिश्चयत्वस्य चातगुरुत्वादत्यर्थः। नन्वप्रामाण्यज्ञानानास्कन्दितयद्रूपावच्छिन्नविषयकनिश्चयत्वमनुमितिप्रतिबन्धकतानतिरिक्तवृत्ति तद्रूपावच्छिन्नत्वमेव हि हेत्वाभासलक्षणम्‌, तच्च साध्याभाववति प्रकृतपक्षे साध्याभावप्रकारकत्वरूपप्रामाण्यसाधारणमेव, अधिकं तु प्रविष्टमित्यादिन्यायादिति तादृशप्रामाण्यस्य हेत्वाभासता त्वन्मतेऽपि दुर्वारेत्याशङ्कां

निराकरोति---साध्यभाववत्पक्षेत्यादि। आभासत्वायोगादित्यत्र पूर्ववाक्यस्थं तस्येत्यनुषज्यते। प्रथमोपस्थितेति। उक्तप्रतिबन्धकतावच्छेदकधर्मस्य प्रमात्वाभावघटितत्वेन प्रतियोगिज्ञानविधया प्रमात्मकज्ञानस्य प्रतिबन्धकतावच्छेदकधर्मज्ञानात्पूर्वमपेक्षितत्वेन प्रथमोपस्थितत्वलाघवदिव साध्याभावप्रमात्वस्य हेत्वाभासत्वमुचितमिति भावः। विरोधादीति यद्यपि व्यभिचारादीत्येव वक्तमुचितं तथापि सत्प्रतिपक्षस्येव विरोधस्यापि साक्षादनुमितिप्रतिबन्धकत्वम्‌, व्यभिचारादीनां तु अनुमित्यादावित्यादिपदग्राह्यपरामर्श एवेति तथाभिधानमिति ध्येयम्‌। साक्षादित्यनेन प्रतिबन्धकत्वोपयोगिज्ञानव्यावृत्तिः। तस्येति। बाधस्येत्यर्थः। व्यभिचारविषयकत्वासंभवादिति। ननु परामर्शोत्तरं बाधबुद्धेर्व्यभिचारविषयकत्वासंभवेपि परामर्श एव बाधग्रहात्मकोसतु तथाच साध्यव्याप्यहेतुमान्पक्षः साध्याभाववानिति व्यभ्चारविषयकबाधबुद्धिसंभव इत्याशङ्कायामाह---एकत्रेति। प्रतिबन्धकाभावस्य कार्यकालवृत्तित्वेन कारणत्वादिति भावः। इदमुपलक्षणम्‌। एकत्र पक्षे साध्याव्याप्यसाध्याभावविषयकज्ञानासंभवाच्चेत्यपि द्रष्टव्यम्‌। बाधलौकिकेति। विरोधिज्ञानप्रतिबध्यतावच्छेदककोटौ लौकिकसंनिकर्षाजन्यत्व निवेशेनायोगोलकधर्मिकपरामर्शेत्तरमपि तद्धर्मिकलौकिकबाधबुद्धिरिव तदुत्तरमपि वह्निधर्मिकधूमाभाववदयोगोलकवृत्तित्वरूपव्यभिचारविषयकलौकिकप्रत्यक्षं भविष्यतीत्यर्थस्तथाच बाधबुद्धेर्व्यभिचारविषयकत्वमुपपद्यत एवेति भावः। तत्रेति। अनुमितावित्यर्थः। ननु स्वरूपासिद्ध्यभावेपि व्यभिचारोस्त्येवोत्पततिक्षणावच्छेदेन गन्धाभाववति घटे पृथिवीत्वस्य सत्त्वादित्यत आह---प्रतियोगिव्यधिकरणेति। व्यभिचारघटकसाध्याभावे प्रतियोगिवैयधिकरण्यस्याप्रवेशे कपिसंयोग्येतद्वृक्षत्वादित्यादिसद्धेतोरपि व्यभिचारित्वापत्तिरिति भावः। अथोक्तसद्धेतोर्बाधितत्वापत्तिवारणाय प्रतियोगिव्यधिकरणसाध्याभाववत्पक्षादिरेव बाधत्वेनाङ्गीकरणीयः एवमुक्तहेतोः सत्प्रतिपक्षितत्ववारणाय प्रतियोगिव्यधिकरणसाध्याभावव्याप्यवत्पक्षस्यैव सत्प्रतिपक्षत्वमप्यङ्गीकरणीयम्‌। यत्तु साध्यस्य प्रतियोगिवैयधिकरण्यघटितसाध्याभावव्याप्तिमता विरोधाभावेन सत्प्रतिपक्षग्रहस्य साध्यग्रहाविरोधित्वात्प्रतियोगिवैयधिकरण्याघटितव्याप्तिघटित एव सत्प्रतिपक्षोऽङ्गीक्रियत इति नोक्तसद्धेतोः साध्याभावव्याप्यवत्पक्षत्वमिति। तन्न। तथासति प्रतियोगिवैयधिकरण्याघटिततदभावव्याप्यवत्ताज्ञानस्यैव सर्वत्र तद्वत्ताबुद्धिप्रतिबन्धकत्वमित्यायातं तथाच पूर्वं ग्रन्थकारोक्तस्यानुमितिकारणपरामर्शस्य साध्यसंशयप्रतिबन्धकत्वस्यानुपपत्तेः। अनुमितिकारणपरामर्शे प्रतियोगिवैयधिकरण्यघटितवयाप्तेरेव विषयत्वात् तस्मात्प्रतियोगिवैयधिकरण्यघटितव्याप्तिघटितस्यापि साध्याभावव्यापयस्य साध्यविरोधित्वसंभवेन तस्यैव सत्प्रतिपक्षत्वमुचितम्‌। एवंचोत्पत्तिक्षणावच्छिन्नघटे यत्र गन्धः साध्यते न तत्र बाधः संभवति। गन्धाभावस्य घटे प्रतियोगिसमानाधिकरणत्वादिति। मैवम्‌। यत्र देशकालयोः स्वरूपसंबन्धरूपपक्षतावच्छेदकत्वं तत्र तदवच्छेदेन साध्याभाववत्वस्यापि बाधत्वाङ्गीकारादिति ध्येयम्‌। अत्र न सत्प्रतिपक्षोपि प्रतियोगिव्यधिकरणगन्धाभावव्याप्यस्य घटेऽसंभवादत एवासङ्कीर्णबाधोदाहरणमिदम्‌। अन्यथा सत्प्रतिपक्षसंकीर्णत्वेन बाधस्य हेत्वाभासान्तरतात्रापि न स्यात्‌। सत्प्रतिपक्षलस्य बाधव्याप्यत्वं नानुपपन्नं व्यापकस्याधिकदेशवृत्तित्वे क्षतिविरहात्‌। नच गन्धाभावस्य केवलस्य संयोगाभाववत्केवलान्वयितया प्रतियोगिवैयधिकरण्यघटितव्याप्तिघटितगन्धाभावव्याप्यवत्त्वस्यात्रापि संभवेनैतस्यपि सत्प्रतिपक्षसंकीर्णतैवेति वाच्यम्‌। एतादृशस्य सत्प्रतिपक्षत्वाङ्गीकारे घटो गन्धवान्‌ पृथिवीत्वादित्यादिसद्धेतोरपि दुष्टत्वापत्तिरित्यलं पल्लवितेन। इति पाठ इति। क्वचित्पुस्तके तत्पदरहतस्य पाठस्य दर्शनादेतदभिहितम्‌॥71॥72॥ अग्रेपि विपक्षत्वनिर्वचनेपि। साध्याभाववन्मात्रं न विपक्ष इत्येतल्लाभासैव निश्चितत्वांशनिवेश इति भावः। गृह्यत इति। नतु सिषाधयिषाविरहविशिष्टसिद्ध्यभावरूपेति शेषः। साध्यनिश्चयेत्यादि संभवादित्यन्तं सद्धेतुत्वे हेतुः। पक्षस्येति। तथाच मूले पक्षपदं पक्षतापरं भावप्रधाननिर्देशत्वादन्यथा आकाशात्यन्ताभावो नित्यो ध्वंसप्रागभावभिन्नाभावत्वादित्यादेरनुपसंहारित्वाभावेनानुपपत्तेरिति ध्येयम्‌। ननु संशयस्य निश्चयाप्रतिबन्धकत्वेन सर्वत्र साध्यसंदेहसत्वेपि क्वचित्‌ साध्यनिश्चयसंभवेन सामानाधिकरण्यनिश्चयो न दुर्घट इत्यत आह--संशयोत्पत्तीति। तदानीमपि घटोऽभिधेय इत्यादिनिश्चयदशायामपीत्यर्थः। क्षतेरभावादितीति। तादृशनिश्चयकालेपि सर्वमभिधेयं न वेति संशयसंभवात्सर्वत्वाच्छेदेन निश्चयाभावादिति भावः। ननु किमेतावतेत्यत

आह---तथाचेति। समानप्रकारकत्वेनैवेति। तद्धर्मितावच्छिन्ने चाभिधेयत्वव्याप्यघटपदवाच्यत्ववत्तानिश्चयसत्त्वेन तदवच्छिन्ने संशयसामग्र्यभावादिति भावः। समानविषयकत्वेनेति। तद्विशेष्यकसंशयसामग्र्याः--तद्विशेष्यकनिश्चयप्रतिबन्धकत्वे त्वित्यर्थः। ननु सर्वमभिधेयमित्यादौ साध्याः भावविशिष्टपक्षाप्रसिद्धावपि संशयविषयसाध्यादेरेवाभासत्वमस्तु इत्यत आह---अन्यत्रेति। पर्वतो वह्निमानित्यादौ हेत्वाभासवारणाय यद्रूपावच्छिन्नविषयकत्वमनुमितिप्रतिबन्धकतानितिरिक्तवृततितद्रूपावच्छिन्नस्यैव हेत्वाभासत्वेनाङ्गीकरणीयतया साध्यादेरतथात्वादिति भावः॥73॥74॥ ननु धूमइति प्रतीतेरपि विशिष्टधूमत्वादिविषयकत्वं शुद्धस्य विशिष्टानतिरिक्तत्वादतस्तदर्थमाह---स्वेति। तदर्थत्वात्‌ अन्तरपदार्थत्वात्। पर्याप्तेः प्रत्येकवृत्तित्वे तु पर्याप्तिसंबन्घेन तादृशावच्छेदकत्वावच्छिन्नाभिन्नत्वमेव पर्याप्त्यनधिकरणत्वस्थाने वक्तव्यं प्रत्येकमुभयभिन्नत्वस्येव केवलधूमत्वे विशेषणविशेष्योभयपर्याप्तावच्छेदकत्वावच्छिन्नभेदसत्वादिति ध्येयम्‌। वह्निमदन्यावृत्तित्वस्येति। पर्वतो वह्निमान्‌ वह्निमदन्यावृत्तेरिति सन्न्यायप्रयोगस्य सर्वसमतत्वेनेष्टापत्त्यसंभवादिति भावः। ननु धर्मान्तराघटितत्वं विशेष्यविधया धर्मान्तरघटितं यत्तदन्यत्वमेव धूमत्वस्य विशेष्यविधया नीलधूमत्वघटकत्वेपि वह्निमदन्यावृत्तित्वे वह्नित्वस्य न तथाघटकत्वमिति न तस्य व्याप्यतानवच्छेदकतापत्तिरित्यत आह---धूमान्यान्यत्वादेरिति। साध्यसंबन्धितावच्छेदकत्वेन साध्यव्याप्यतावच्छेदकत्वेन। स्वसमानाधिकरणाभावप्रतियोगितानवच्छेदकतादृशधर्मवत्त्वमेव व्यापकत्वमिति भावः। इतिभ्रमेति। यथार्थत्वे पर्वतो वह्निमान्धूमादित्यादौ वह्न्यभावव्याप्यपाषाणमयत्वस्य परमर्शदशायं सत्प्रतिपक्षानुपपत्तेः प्राचीनैः तत्रापि सत्प्रतिपक्षाङ्गीकारादिति भावः साध्यसाध्याभावयोरविरोधस्थले तूभयपरामर्शसत्त्वेपि न सत्प्रतिपक्षव्यवहार इति मन्तवयम्‌। गन्धशून्यत्वाभावादति। निरवच्छिन्नवृत्तिकगन्धाभावविरहादित्यर्थः। तेनोत्पत्तिकालावच्छेदेन घटे गन्धाभावसत्त्वेपि न क्षतिः। पक्षपदस्य पक्षतावच्छेदकविशिष्टार्थत्वे तूत्पत्तिकालीनत्वविशिष्टघटनिरूपितगन्धाभावनिष्ठाधेयताया निरवच्छिन्नत्वेन भवति तादृशगन्धाभाववद्विशिष्टपक्षो बाध इति भावः। अथवा गन्धशून्यत्वाभावाद्गन्धाभावाभावादित्यर्थः। गन्धसत्त्वादिति यावत्‌। तथाच प्रतियोगिव्यधिकरणसाध्याभाववत्पक्षस्यैव बाधत्वेन कथमत्र बाध इति भावः। पक्षपदस्य पक्षता वच्छेदकविशिष्टार्थकत्वे च देशकालयोः पक्षतावच्छेदकत्वस्थले पक्षतावच्छेदकावच्छेदेन साध्याभाववत्त्वस्यापि पृथक्‌ बाधतया न बाधानुपपत्तिरिति भावः॥ 75॥76॥77॥78॥

**इति दिनकरीतरङ्गिण्यामनुमानतरङ्गः॥**

---------------------------------------------------







**उपमानतरङ्गः।**



 अवसरसङ्गतिमिति। प्रतिबन्धकीभूतशिष्यजिज्ञासानिवृत्त्या अनन्तरवक्तव्यत्वमवसरः प्रकृते चानुमानोपमानयोर्द्वयोरपि प्रत्यक्षोपजवकत्वेप्यनुमानस्य बहुवादिसंमतत्वेन निरसनीयाल्पवादिविप्रतिपत्तिकत्वेन सुगमतया अनुमान एव प्रायशो व्युत्पिपित्सोः प्रथमो जिज्ञासा जायत इत्यनुमाननिरूपणेन प्रतिबन्धकीभूतजिज्ञासानिवृत्त्या अवश्यवक्तव्यत्वमुपमानस्येत्यवसरसङ्गत्याऽनुमाननिरूपणानन्तरमुपमाननिरूपणमिति भावः। सादृश्यप्रत्यक्षमिति। सादृश्यज्ञानस्य प्रत्यक्षान्यस्यैवोपमितिकरणत्व उपमानस्य प्रत्यक्षोपजीवकत्वमेव संभवति सादृश्यविषयकलौकिकपरत्यक्षानन्तरमेवोपमितिरनुभूयते चेत्यभिप्रायेण ज्ञानपदं प्रत्यक्षपरतया व्याख्यातमिति बोध्यम्। एतदिति। गवयधर्मिकगोसाधृश्यप्रत्यक्षस्य करणत्वाभिधानमित्यर्थः। सांप्रदायिकमतमुपदर्शयति---अतिदेशवाक्यार्थशाब्दबोध इति। वाक्यार्थस्मरणमिति। व्यापारद्वारा तज्जन्यस्यापि तद्व्यापारत्वोपगमादिति भावः। नन्वेवमुद्बोधकान्तरवशाद्यत्रातिदेशवाक्यार्थस्मरणं तत्र सादृश्यविशिष्टपिण्डदर्शनं विनाप्युपमितिप्रसङ्ग इत्यत आह---सादृश्यविशिष्टेति। साम्प्रदायिकमतोपेक्षायां बीजमाह---सहकारितयेति। युक्तमिति। तदतिरिक्तस्य करणान्तरस्य कल्पने गौरवादिति भावः। ननु सादृश्यविशिष्टपिण्डदर्शनस्योपमानत्वेऽतिदेशवाक्यार्थस्मरणस्य तद्व्यापारत्वानुपपत्तिः तज्जन्यत्वे सति तज्जन्यजनकस्यैव व्यापारत्वात्‌ स्मरणस्य च स्वसमानप्रकारकानुभवजन्यत्वनियमादिति मूलोक्तमतिदेशवाक्यार्थस्मरणसय व्यापारत्वमसंगतमित्याशङ्कां निराकुरुते---सादृश्येति। तथाचातिदेशवाक्यार्थस्मरणस्य पूर्वतनशाब्दबोधजन्यत्वेपि तत्रोद्बोधकविधया सदृशपिण्डदर्शनमपि कारणमेवेति नानुपपत्तिरिति भावः। एतेनेति।

अतिदेशवाक्यार्थस्मरणव्यापारकसदृशपिण्डदर्शनस्यैवोपमितिकरणत्वोपवर्णनेनेत्यर्थः। बोध इति। शाब्दबोध इत्यर्थः। अभावादिति। अनुभवात्मकातिदेशवाक्यार्थस्यैव सत्त्वादिति भावः। नन्वेवं तादृशस्थले किं करणं को व्यापारः शाब्दबोधस्य सदृशपिण्डदर्शनाजन्यत्वेन तद्व्यापारत्वासंभवादित्याशङ्कायामेकदेशिमतानुसारेण करणव्यापारौ प्रदर्शयति----किंत्वित्यादि। सादृश्यज्ञानमात्रमिति। मात्रपदेन गवयत्वावच्छिन्नविशेष्यकत्वांशस्य प्रतिक्षेपः। द्वयमिति। उभयोरपि विशेषणज्ञानविधया सादृश्यज्ञानजन्यत्वात्‌ सदृशपिण्डदर्शनमतिदेशवाक्यार्थज्ञानं च विनोपमितेरनुदयेन तयोरुपमितिकरणत्वाच्च विनिगमनाविरहादिति भावः। एतेनेत्यनेनोक्तमर्थं प्रकटयति---यत्रेत्यादि। अनभ्युपगमादिति। नन्वेवं तादृशस्थलेप्युपमितेरनुभवसिद्धतयाऽनुभवापलापप्रसङ्ग इत्यत आह---किंत्विति। तदुत्तरमेवेति। तथाच क्षणद्वयविलम्बेनोपमितेरुपपादनसंभवान्नानुभवापलापापत्तिरिति भावः। गवयो गवयपदवाच्य इतीति। पिण्डे चक्षुःसंयोगानन्तरं योग्यवृत्तितया गवयत्वजातेरपि प्रतयक्षेण ग्रहणात्तदवच्छिन्नधर्मिकमेव गोसादृश्यज्ञानं गोपदवाच्यत्वप्रकारिकोपमितिरपि नानुपपन्नेति मूलाभिप्रायः। यत्तु गोसद्दशो गवयपदवाच्य इत्यारण्यकवाक्याज्जायमानः शाब्दबोध एवोपमितिः नतु प्रमित्यन्तरम्‌। नचैवं गोसादृश्यस्यैव गवयपदवाच्यतावच्छेदकत्वमुपमितिविषयो नतु गवयत्वस्येति वाच्यम्‌। इष्टत्वादित्याह तन्मतं दूषयति---एतेनेति। उपमितेर्गवयो गवयपदवाच्य इत्याकारकत्वेनेत्यर्थः। गवयत्वविशिष्टोपस्थितिं विनेति। उक्तवाक्यघटकगवयपदश्रवणेऽपि तदानीं गवयत्वजातेरेव प्रत्यक्षतया तद्विशिष्टे शक्तिग्राहकप्रमाणाभावेन च वृत्त्या गवयपदजन्यगवयत्वावच्छिन्नोपस्थितेरसंभवेन तदवच्छिन्नधर्मिकगोपदवाच्यत्वप्रकारकशाब्दबोधासंभवेन तादृशोपमितेः प्रमित्यन्तरत्वावश्यकत्वादिति भावः। ननु गवयत्वावच्छेदेनैव गवयपदवाच्यत्वप्रकारिकोपमितिः नतु गोसादृश्यावच्छेदेनेत्यत्रैव प्रमाणं न पश्यामो येन उपमितेः प्रमित्यन्तरताऽऽवश्यकी स्यादित्याशङ्कते---नचेति। त्वन्मत इति शेषः। स्वमते तु गवयत्वजातिप्रत्यक्षात्पूर्वमेव शाब्दबोधात्मकोपमितेरुपगमादिति ध्येयम्‌। अनुदयादिति। ननु प्रत्यक्षेण गवयत्वोपस्थित्यनन्तरं गौरवज्ञानेन प्रतिबन्धात्‌ गोसादृश्यावच्छेदेन गवयपदवच्यत्वज्ञानासंभवेपि तत्प्रत्यक्षात्पूर्वमेवारण्यकपुरुषवाक्यात्तादृशशाब्दबोधोत्पत्तौ बाधकाभाव इत्यत आह---गवयपदादिति। अनुभयते च गवयपदात्तादृश एव शाब्दबोध इति भावः। नन्वस्तु गवयपदाद्गवयत्वप्रकारकशाब्दबोधोपपत्तये गवयो गवयपदवाच्य इत्युपमित्या गवयत्वस्य गवयपदवाच्यत्वावच्छेदकत्वसिद्धिः तथाप्यतिदेशवाक्याद्‌ गोसादृश्यसामानाधिकरण्येनैव गवयपदवाच्यत्वावगाहिशाब्दबोध इत्यत्र मानाभावः। गोसादृश्यावच्छेदेनापि गवयपदवाच्यत्वावगाहिशाब्दबोधोत्पत्तौ बाधकाभावात्। नच गवयत्वावच्छिन्ने गवयपदवाच्यत्वावगाहिज्ञानसामग्र्येव तत्र बाधिकेति वाच्यम्। तादृशज्ञानं प्रित गवयत्वावच्छिन्नधर्मिकगोसादृश्यज्ञानस्य कारणत्वेन प्रत्यक्षेण गवयत्वानुपस्थितिदशायां तादृशज्ञानघटितोपमितिसामग्र्या असंभवात्तथाचोक्तशाब्दबोधबलादेव गोसादृश्यस्यापि गवयपदवाच्यतावच्छेदकत्वसिद्धिर्निष्प्रत्यूहैवेत्याशङ्कते---नचेति। ग्रहादिति। शाब्दबोधात्मकग्रहादित्यर्थः। तादृशशाब्दबोधोत्पत्तावपि गोसादृश्यस्य गुरुत्वेन तत्र गवयपदवाच्यतावचछेदकत्वस्य बाधितत्वात्‌। बाधितार्थविषयकत्वेन तस्या भ्रमत्वात्‌ न तया विषयसिद्धिरिति समाधत्ते---इष्टापत्तेरित्यादि। सादृश्यविशिष्टपिण्डदर्शनमिव वैधर्म्यविशिष्टपिण्डदर्शनमपि क्वचिदुपमितौ करणम्‌। अत्र जलादिवैधर्म्यवती पृथिवीपदवाच्येत्यतिदेशवाक्यार्थस्मरणं व्यापारः। पृथिवी पृथिवीपदवाच्येत्युपमितिरित्याह---इदमुपलक्षणमिति। ननु नोपमानस्य प्रमाणान्तरत्वं गवयो गवयपदवाच्य इत्युपमितिस्थानाभिषिक्तस्य गवयांशे लौकिकस्य गवयपदवाच्यत्वांश अलौकिकस्य चाक्षुषस्यैवोपगमसंभवात्‌। नच चक्षुर्व्यापारोपरमेऽप्यतिदेशवाक्यार्थस्मरणेनोपमितिदर्शनात्‌ न तत्र चाक्षुषत्वसंभव इति वाच्यम्‌। एवमप्यलौकिकमानसप्रत्यक्षत्वसंभवेनोपमितेर्विजातीयप्रमितित्वे मानाभावादित्याशङ्क्योपमिनोमीत्यनुव्यवसायसाक्षिकीं विलक्षणप्रमितिं व्यावस्थाप्य तत्करणत्वेनोपमानस्य प्रमाणान्तरत्वं व्यवस्थापयति---नन्वित्यादि। साक्षात्करोमीति प्रतीतेरनुदयेनेति। ननु लौकिकविषयतैव साक्षात्कारत्वव्यञ्जिका मनसस्तु बहिर्विषये लौकिकसंनिकर्षाभावेन लौकिकविषयत्वाभावात्‌ उपमितेर्मानसप्रत्यक्षत्वेऽपि तदुत्तरं न साक्षात्करोमीति प्रतीतिसंभवः व्यञ्जकाभावादन्यथा

स्वर्गविषयकालौकिकमानसोत्तरमपि स्वर्ग साक्षात्करोमीति प्रतीत्यापत्तेः इत्थं चोपमिनोमीति प्रतीतेरपि सादृश्यज्ञानोत्तरमानसमेव विषयोस्तु नतु विजातीयप्रमितिरित्यस्वरसादाह---अन्यथेति। अनुमितेरपीति। व्यापतिज्ञानोत्तरमानस्यैवानुमिनोमीति प्रतीतिविषयत्वसंभवादिति भावः। तथाचानुमिनोमीत्यनुव्यवसायविषयीभूतानुमितर्यथाप्रमित्यनन्तरं तथोपमिनोमीति विलक्षणानुव्यवसायविषयीभूतोपमितिरपीति भावः। ननु गवयो गवयपदवाच्यः गोसदृशत्वाद्यन्नैवं तन्नैवमिति व्यतिरेक्यनुमितिरूपैवोपमितिरस्तूपमिनोमीति प्रतीतेरपि शक्तिविधेयकानुमितिरेव विषयोऽस्त्वित्याशङ्कां निराचष्टे---नापीति संक्षेप इति। नानुमिनोमि न शृणोमि न स्मरामि किंतूपमिनोमीति प्रतीतेरपि प्रमित्यन्तरमेवोपमितिरिति भावः॥ 79॥ 80॥

 **इति श्रीमद्रामरुद्रसूरिविरचितायां दिनकरीतरङ्गिण्यामुपमानतरङ्गः॥**

    ------------------------------------------------------







 **शब्दतरङ्गः**



 उपजीव्योपजीवकभावेति। अत्रातिदेशवाक्यजन्यशाब्दबोधस्यैवोपमानत्वमिति प्राचीनमते शब्दस्यार्थज्ञानजन्यत्वेन शब्दस्यैव तन्मते प्रमाणत्वेन च शब्दोपमानयोः स्वरूपत उपजीव्योपजीवकभावः। शक्तिज्ञानात्मकोपमितिजन्यत्वेन शाब्दबोधोपमित्योरप्युपजीव्योपजीवकभावो बोध्यः। सादृश्यज्ञानमेवोपमानमिति नवीनमते तु उपमितिद्वारा शाब्दबोधनिष्ठस्योपमानोपजीवकत्वस्य स्वाश्रयकरणत्वरूपपरम्परासंम्बन्धेन शब्दनिष्ठत्वं बोध्यमिति भाव इति केचिदाहुः। तन्न श्रद्धेयम्‌। सादृश्यज्ञानात्मकोपमानजन्यत्वस्य साक्षात्संबन्धेनैवोपमितौ सत्त्वादुपमितेरपि पदज्ञानरूपत्वेन शब्दप्रमाणरूपत्वात्‌ स्वरूपत एव सङ्गतिसंभवात्‌। यद्यपि शाब्दबोधस्योपमानत्वनये उपमानेऽपि शब्दोपजीवकत्वमस्तीति शब्दनिरूपणानन्तरमेवोपमानं कुतो न निरूपितमिति वक्तुं शक्यते तथापि सङ्गतेरनन्तराभिधानव्याप्यत्वाभावेन न दोषः। प्रपञ्चितं चेदमनुमा2नखण्ड एव। एवकारार्थकस्येति। एवकारार्थोऽर्थो यस्येति मध्यमलोपसमासेनैवकारार्थबोधकस्येत्यर्थः। हस्तचेष्टादेरिति। तथाच मौनिश्लोकस्थले विजातीयहस्तचेष्टास्थले च शब्दोच्चारणाभावेन ज्ञायमानपदाभावाच्छाब्दबोधो न स्यात्‌। पदज्ञानस्य करणत्वमिति नवीनमते तु लिप्या हस्तचेष्टया च सङ्केतितपदज्ञानाद्भवति शाब्दबोध इति भावः। पदार्थज्ञानमात्रस्येति। यद्यपि प्रत्यक्षादिना घटादिज्ञाने पदज्ञानजन्यत्वाभावेन पदज्ञानव्यापारत्वमसंभवदुक्तिकमेव तथापि घटपदबोध्योऽयं घट इत्यस्याप्युपनयसन्निकर्षविधया पदज्ञानजन्यत्वेन व्यापारत्वसंभवो बोध्यः। अयं घट इति शाब्दबोधस्य तु पदज्ञानजन्यत्वं सुलभमेवेति भावः। घटकत्वमिति। पदजन्यपदार्थोपस्थितिघटकं पदजन्यत्वं वृत्तिरूपसंबन्धसहकारेण बोध्यमिति मूलार्थो बोध्य इति भावः। ननु वृत्तिरूपसंबन्धज्ञानस्य सहकारित्वं कुत इति चेदिस्थम्‌। एकसंबन्धिज्ञानमपरसंबन्धिस्मारकमिति रीत्या पदपदार्थयोर्वृत्तिरूपसंबन्धज्ञाने सत्येव पदज्ञानात्‌ पदार्थस्मरणं जायते नतु पदज्ञानमात्रे। हस्तिहस्तिपकयोः संबन्धाज्ञाने हस्तिपकदर्शनेऽपि हस्तिनोऽस्मरणादिति संबन्धज्ञानस्य संबन्धिज्ञानसहकरित्वमावश्यकमिति। इत्थं च पदजन्येत्यादिमूले पदज्ञानजन्येत्यादिरेवार्थो बोध्यः। एकसंबन्धिज्ञानस्यैवापरसंबन्धिस्मारकत्वादिति। तीरोपस्थितेरभावादिति। गङ्गापदशक्यप्रवाहसंबन्धस्य तीरे गृहीतत्वादेव गङ्गापदेन प्रवाहोपस्थितौ तीरोपस्थितिसंभवेन तीरे गङ्गापदशक्त्यकल्पनादिति भावः। अन्यतरसंबन्ध इत्यत्र षष्ठीतत्पुरुषभ्रमं निराकुरुते---अन्यतरात्मक इति। पदजन्यपदार्थोपस्थितावेवेति। शक्तिज्ञानाभावे शक्यसंबन्धरूपलक्षणाग्रहस्याप्यसंभवेन पदपदार्थयोः संबन्धज्ञानाभावात्‌ पदज्ञानेन शाब्दबोधप्रयोजकीभूतपदार्थस्मरणोत्पादनासंभवात्‌। तथाचैतदभिप्रायेणैव कारिकायां शक्तिधियः पदज्ञानसहकारित्वमुक्तमिति भावः। अतिप्रसङ्ग इति। घटपदबोध्यत्वप्रकारकेच्छाया घटपदशक्तित्वे तस्या ईश्वरमात्रवृत्तित्वेन घटे घटपदशक्तिर्न स्यादिति विशेष्यतासंबन्धेनैव तादृशेच्छावत्त्वं शक्तिरित्युपेयम्‌। तथाचेश्वरसयानेकेच्छाकल्पने गौरवात्‌ घटपदाद्धटो बोद्धव्यः पटपदात्पटो बोद्धव्य इति समूहालम्बनरूपैकेच्छाव्यक्तेरेव तत्राङ्गीकरणीयतया तस्याश्च विशेष्यतासंबन्धेन पटेऽपि सत्वेन घटपदशक्यत्वप्रसङ्ग इति भावः। तीरेऽपि सत्त्वादिति। भगवदिच्छायाः सन्मात्रविषयकत्वेन गङ्गापदाल्लक्षणया तीरबोधस्यापि जायमानत्वेन तद्विषयत्वस्यापीश्वरेच्छायामावस्यकत्वादिति भावः। नातिप्रसङ्गो न वा लक्षणोच्छेदप्रसङ्ग इति। तत्पदजन्यबोधविषयतात्वावच्छिन्नप्रकारतानिरूपितविशेष्यतासंबन्धेनेश्वरेच्छावत्त्वस्य तत्पदशक्यत्वाभ्युपगमेनेश्वरेच्छानिरूपितघटपदजन्यबोधविषयतात्वावच्छिन्नप्रकारतानिरूपितविशेष्यतायाः

पटादावसत्त्वेन न पटादेस्तादृशविशेष्यतासंबन्धेनेश्वरेच्छावत्त्वमिति न पटादेर्घटपदशक्यत्वमिति भावः। अन्यथा तदभाववति तत्प्रकारकत्वेनेश्वरेच्छाया विसंवादित्वापत्तेः। तीरादौ गङ्गापदवाच्यत्वव्यवहाराभावेनेश्वरेच्छायां गङ्गापदजन्यबोधविषयस्तीरं भवत्वित्याकारकता न स्वीक्रियते अपितु विषयता गङ्गापदजन्यबोधीया भवतु तीरं विषयतावद्भवत्वित्येवंरीत्या विशकलितव्यपदेशेन विषयतात्वेनैव गङ्गापदजन्यबोधविषयतायास्तीरे भगवदिच्छयाऽवगाहनात्तीरादौ गङ्गापदजन्यबोधविषयतात्वावच्छिन्नप्रकारतानिरूपितविशेष्यतासंबन्धेन नेश्वरेच्छावत्त्वमिति तीरादौ गङ्गापदशक्यत्वाभावात्‌ तीरादिविषयकशाब्दबोधनिर्वाहाय लक्षणाङ्गीकारोऽप्यावश्यक इति भावः। एतेन विशेषणे यद्विशेषणं तस्यैव प्रकारतावच्छेदकत्वेन गङ्गापदजन्यबोधविषयस्तीरं भवत्वितीश्वरेच्छानिरूपिततीरनिष्ठविशेष्यतायां गङ्गापदजन्यबोधविषयतात्वावच्छिन्नप्रकारतानिरूपितत्वं नाभ्युपेयते किंतु शुद्धविषयतत्वावच्छिन्नप्रकारतनिरूपितत्वमेवेति ग्रन्थकारोक्तिर्न सङ्गच्छत एवेति केषांचिदाक्षेपो निरवकाशः। आधुनिकसङ्केतिते तु न शक्तिरिति मूलग्रन्थविरुद्धं आधुनिके नाम्नि शक्तिरस्त्येवेति मूलमित्याशङ्क्याधुनिके नाम्नीत्यस्य नामविशेषपरतामाह---आधुनिक इत्यादि। मूले एकादशेऽहनि पिता नाम कुर्यादित्यनन्तरं श्रुत्येति पूरणीयम्‌। ईश्वरेच्छायाः सत्त्वादित्यस्य सङ्केतिततत्तत्पदजन्यबोधविषयत्वप्रकरकतत्तदर्थविशेष्यकभगवदिच्छयाः सत्त्वादित्यर्थः। नन्वसाधुशब्दानामपि क्वचित्संकेतदर्शनात्तेषां तद्रूपेण भगवदिच्छाया अवगाहो न प्रमाणिकः। अनन्तप्रकारताविशेष्यताव्यक्तिकल्पने गौरवं चेत्यभिप्रायेणाह---एकादशाहकालीनेति। तथाचैकादशाहकालीनपित्रुच्चारितशब्दजन्यबोधविषयः पित्रादिसङ्केतितविशेष्यो भवत्वित्याकारकमेव भगवदिच्छाकल्पनमिति भावः। नन्वेवमप्याधुनिकसङ्केतिते तु इत्यादिमूलमसङ्गतमेव एकादशेऽहनि पित्रादिसङ्केतितनाम्नि शक्तिस्वीकारादतो मात्रपदं पूरयति---आधुनिकमात्रेति। मात्रपदेनेश्वरव्यावृत्तिः। पूर्वोक्तनाम्नां सामान्यरूपेणेश्वरसङ्केतसत्वात्तेषु शक्तिसत्त्वेऽपि न क्षतिरिति भावः। अस्वरसमिति। वक्ष्यमाणमित्यर्थः। अस्वरसं प्रकटयति---तथासतीति। शक्तिभ्रमं लक्षणाग्रहं च विनेत्यादिः। तेन शक्तिभ्रमादिना शाब्दबोधसंभवेऽपि न क्षतिः। इदमुपलक्षणम्‌। ईश्वरानङ्गीकर्तॄणां प्राभाकरादीनामीश्वरेच्छारूपशक्तिग्रहसंभवेन शाब्दबोधानुपपत्तिरित्यपि द्रष्टव्यम्‌। मूले धातुप्रकृतीति। धातुप्रातिपदिकेत्यर्थः। प्रत्ययाः। विभक्तितद्धिताख्यातकृतः। आदिना समासादिपरिग्रहः समासादावपि वैयाकरणैः शक्त्यङ्गीकारात्‌। तत्र 'भूसत्ताया'मित्यादिधातोः शक्तिग्राहकम्‌। पाचकादिप्रातिपदिकस्यापि व्याकरणाच्छक्तिग्रहः। पचधातोः पाकार्थकत्वस्य तदुत्तरकृत्प्रत्ययस्य कर्तृत्वार्थकत्वस्य च तत्र प्रतिपादनात्‌। तत्र गवादिप्रधानप्रातपदिकानां कोशादेव शक्तिग्रह इति मन्तव्यम्‌। वस्तुतो धातुप्रकृतीत्यस्य धातुरूपप्रकृतीत्यर्थः। धातौ प्रकृतित्वप्रदर्शनं च प्रत्ययतो वैलक्षण्यद्योतनायैव। अत एवादिना समासादिवृत्तीनां संग्रहोऽपि मन्तव्यम्‌। वस्तुतो धातुप्रकृतीत्यस्य धातुरूपप्रकृतीत्यर्थः। धातौ प्रकृतित्वप्रदर्शनं च प्रत्ययतो वैलण्यद्योतनायैव। अत एवादिना समासादिवृत्तीनां संग्रहोऽपि सङ्गच्छते। तेषामपि प्रातिपदिकत्वादिति सारम्‌। 'वर्तमाने लडि'त्यादिकं तु प्रत्यये शक्तिग्राहकमिति विवेकः। कृतित्वजातेरिति। किंचिदविशेषितस्यैकस्य कृतित्वस्य शक्यतावच्छेदकत्वे लाघवं कृतित्वविशिष्टानामनन्तकृतीनां शक्यतावच्छेदकत्वे गौरवम्‌ जातेरेव स्वरूपतो भानाभ्युपगमेन कृतेः स्वरूपतः शक्यतावच्छेदकत्वे गौरवम्‌। जातेरेव स्वरपतो भानाभ्युपगमेन कृतेः स्वरूपतः शक्यतावच्छेदकत्वासंभवादिति भावः। नवीनैर्वैयाकरणैस्तु आश्रयमात्र एव कर्तृकर्माख्यातयोः शक्तिः स्वीक्रियते कृत्यादिव्यापारफलयोर्धातुनैव लाभात्‌, आश्रयत्वं चाखण्डोपाधिरिति तन्मते न गौरवम्‌। परंतु 'लः कर्तरी'त्यादिमूलभूतसूत्रविरोध एव। नच कर्तरीत्यस्याश्रय इत्येवार्थ इति वाच्यम्‌। तथासति'स्वतन्त्रः कर्ते'ति सूत्रकृतपरिभाषाया वैयर्थापत्तेः। स्वशास्त्रे यत्र कर्तृपदप्रयोगस्तत्रायमर्थ इति ज्ञापयितुमेव परिभाषादरात्‌। स्वातन्त्र्यं च कारकान्तरव्यापारानधीनव्यापारवत्त्वं तच्चातिगुरुभूतमेव। इत्थं च "फलव्यापारयोर्धातुराश्रये तु तिडः स्मृताः" इति कारिकापि सूत्रविरुद्धैव। किंच कर्तृपदस्य लक्षणयैवाश्रयार्थकत्वं वाच्यम्‌। कृतिमत एव तस्य मुख्यार्थत्वात्‌। तथाच वरं तदपेक्षया कृतावेव लक्षणासंबन्धरूपत्वेनाननुगतत्वादिति मन्तव्यम्‌। अनभिहित इत्यधिकारीयेणेति। अनभिहिताधिकारसूत्रानन्तरपठित 'कर्तृकरणयोस्तृतीये'तेसूत्रेणेत्यर्थः। किं प्रयोजकमित्याशङ्क्येति। चैत्रस्तण्डुलं पचतीत्यादौ चैत्रगतसंख्यैवाख्यातेनाभिधीयते नतु तण्डुलादिगतेत्यत्र नियामकाभावे चैत्रेण पच्यते तण्डुल इत्यादावपि चैत्रगतसंख्याभिधानसंभवेन तृतीया न स्यादित्याशङ्कायामिति

पर्यवसितार्थः। कर्मत्वाद्यनवरुद्ध इतीति। प्रथमान्तपदोपस्थाप्य इतिपदस्य तु मूल एवाग्रे यत्र तण्डुलं पचतीति प्रयोगे द्वितीयायाः कर्मत्वे नैव तात्पर्यं तत्र तण्डुले संख्यान्वयवारणं प्रयोजनं दर्शयिष्यतीति तदुपेक्षितम्‌। नच कर्मत्वाद्यविवक्षायां द्वितीयैव न साधु 'कर्मणि द्वितीये'तितद्विधानादिति वाच्यम्‌। असाधुत्वेऽपि प्रयोजनप्रदर्शने बाधकाभावात्‌। साधुप्रयोग एव प्रयोजनं दर्शनीयमिति नियमाभावात्‌। अपभ्रंशादपि शाब्दबोधोत्पत्त्या तत्र शाब्दबोधापादनसंभवादिति ध्येयम्‌। नन्वित्यादि। कर्मत्वाद्यनवरुद्धत्वं यदि द्वितीयादिकारकविभक्त्यर्थाविशेषणत्वं तदा चैत्र इवेत्यादौ चैत्रस्येवार्थसादृश्य एव विशेषणत्वेऽपि कारकविभक्त्यर्थकर्मत्वादावविशेषणत्वेनाख्यातार्थसंख्याया मैत्र इव चैत्रेऽप्यन्वयः स्यादतः कर्मत्वाद्यनवरुद्धत्वं निर्वक्तीति भावः। एवं कर्मत्वाद्यनवरुद्धत्वं यदि कर्मत्वाद्यनन्वितत्वं तदा पक्वमन्नं भुज्यत इत्यादौ पाककर्मत्वेनान्विते अन्ने आख्यातार्थसंख्याया अन्वयो न स्यादत इदमावश्यकमिति भावः। इत्थं चेतरान्वितत्वेन तात्पर्याविषयत्वमित्यस्य परित्यागोऽनुचित इति ध्येयम्‌। नन्वितरार्थककर्मत्वादिपदं व्यर्थ। विशेषणत्वेन तात्पर्याविषयत्वार्थकानवरुद्धत्वपदोपादानेनैव सामञ्जस्यादित्यस्वरसात्‌ कर्मत्वाद्यनवरुद्धत्वमिति समुदायस्यैव विशेषणत्वेन तात्पर्याविषयत्वपरतामाह---वस्तुतस्त्विति। नन्वितराविशेषणत्वं परित्यज्येतरविशेषणत्वेन तात्पर्याविषयत्वानुधावनमफलमित्याशङ्कां निरसितुं तत्प्रयोजनं दर्शयन्नाह---अविशेषणत्वमिति। एवकारार्थोऽन्यस्मिन्निति। एवकारार्थस्त्रिविधः। अन्ययोगव्यवच्छेदः, अयोगव्यवच्छेदः, अत्यन्तायोगव्यवच्छेदश्चेति। अत्र विशेष्यसङ्गतैवकारस्यान्ययोगव्यवच्छेदोऽर्थः। यथा चैत्रएव पचतीत्यादौ चैत्राद्यन्यस्मिन्‌ पाककर्तृत्वयोगो व्यवच्छिद्यते तत्रान्यस्मिन्‌ योगे व्यवच्छेदे च पृथगेवैवकारस्य शक्तिः। अन्यरूपार्थस्तु चैत्राशे वशेष्यविधया भासते। संबन्धरपयोग एवाख्यातार्थकृतेः प्रतियोगित्वेनान्वयः। तादृशयोगस्याभावरूपव्यव्छेदे प्रतियोगिविधयाऽन्वयः। अभावश्चान्यस्मिन्‌ प्रकारविधया भासते। तथाच चैत्रः पाकानुकूलकृतिमान् चैत्रान्यः पाकानुकूलकृतिसंबन्धाभाववानित्याकारक एव शाब्दबोधो भवति। एवंचोक्तस्थले संबन्धस्य केवलान्वयित्वेन संबन्धाभावाप्रसिद्ध्या शक्तिग्रहएव न संभवतीत्यपि प्रत्युक्तम्‌। विसेषणसङ्गतैवकारस्य चायोगव्यवच्छेदोऽर्थः। यथा शङ्खः पाण्डुर एवेत्यादौ शङ्खे पाण्डुरायोगो व्यवच्छिदयते। क्रियासङ्गतैवकारस्य चात्यन्तायोगव्यवच्छेदोऽर्थः। यथा नीलं सरोजं भवत्येवेत्यादौ सरोजे नीलभवनस्यात्यन्तायोगो व्यवच्छिद्यते नत्वयोगो व्यवच्छिद्यते। क्वचित्सरोजे नीलत्वासंबन्धस्यापि सत्वादिति ध्येयम्‌। यद्यप्ययोगेऽपयत्यन्तत्वं सरोजत्वव्यापकत्वमेव वाच्यमन्यस्य दुर्वचत्वात्‌ तथाच सरोजनिष्ठभेदप्रतियोगितानवच्छेदकनीलत्वसंबन्धाभावस्याप्रसिद्ध्यातद्व्यवच्छेदो दुर्घटः। तथाप्ययोगेऽत्यन्तत्वस्य सरोजनिष्ठभेदप्रतियोगितानवच्छेदकत्वरूपस्य व्यवच्छेद एवात्यन्तायोगव्यवच्छेदपदार्थ इति नोक्तानुपपत्तिः। नन्वेवकारार्थातरिक्तविशेषणत्वेन तात्पर्याविषयत्वमेव कर्मत्वाद्यनवरुद्धत्वं वाच्यम्‌। अतश्चैत्रस्यैवकारार्थान्यस्मिन्‌ विशेषणत्वेऽपि न तत्र संख्यान्वयानुपपत्तिरतएवेतरपदमपि सार्थकमित्याशङ्कायामाह--चैत्र इत्यादि। अत्र द्वितीयार्थे कर्मत्व एव चैत्रस्य विशेषणत्वेन तात्पर्यविषयत्वाच्चैत्रे संख्यान्वयो न स्यादिति भावः। विशेषणत्वमात्रेणेति। मुख्यविशेष्यत्वेन तात्पर्याविषयत्वे सति विशेषणत्वेन तात्पर्यविषयत्वं तदभावः संख्यान्वये नियामक इति बावः। ननु नानार्थकसैन्धवादिपदात्कदाचिल्लवणस्यैव कदाटिदश्वस्यैव बोध इति नियमनिर्वाहाय तादृशस्थल एव तात्पर्यज्ञानस्य हेतुत्वं नतु सर्वत्र एकार्थकपदस्थले तद्धेतुत्वकल्पने बीजाभावादेवं च चैत्र इवेत्यादौ चैत्रादेरिवार्थे यदा न विशेषणत्वे तात्पर्यं तदा चैत्रादौ संख्यान्वयः स्यादित्याशङ्कते---यदि चेत्यादिना। नानार्थातिरिक्तस्थल इति। इदमुपलक्षणम्‌। तात्पर्यासत्त्वेऽपि भ्रमात्मकतात्पर्यज्ञानसंभवेन शाब्दबोधमात्रे तात्पर्यज्ञानस्य हेतुत्वेऽपि चैत्रे संख्यान्वयापत्तिर्द्रष्टव्या। तदेत्यादि। विशेषणत्वमात्रप्रयोजकं यच्चैत्र इवेत्यादौ प्रथमान्तचैत्रपदं तदनुपस्थाप्यत्वमेवाविशेषणत्वपदेनात्र विवक्षितम्‌। तथाच चैत्र इवेत्यत्र प्रथमान्तचैत्रपदस्येवार्थे विशेषणत्वमात्रप्रयोजकतया तदुपस्थाप्यत्वेन न तत्र संख्यान्वयः। चैत्र एव पचतीत्यादौ चैत्रे संख्यान्वयोपपत्तेये मात्रपदम्‌। मुख्यविशेष्यत्वाप्रयोजकत्वे सति विशेषणत्वप्रयोजकत्वं विशेषणत्वमात्रप्रयोजकत्वम्‌। यद्यपि चैत्र इवेत्यादावपि चैत्रपदजन्यपदार्थस्मरणे चैत्रो मुख्यविशेष्यतयैव भासत इति न तस्यापि विशेषणत्वमात्रप्रयोजकत्वं तथापि शाब्दबोधनिरूपितविशेषणत्वमात्रप्रयोजकत्वमिह विवक्षितमिति न

कोऽपि दोषः। नचात्र प्रथमान्तेति व्यर्थमिति वाच्यम्‌। चैत्रश्यैत्रं पश्यतीत्यत्र द्वितीयान्तचैत्रपदस्य विशेषणत्वमात्रप्रयोजकतया तदुपस्थाप्यत्व चैत्रे सत्त्वेन तत्र संख्यान्वयोपपत्तये तदुपादानस्यावश्यकत्वात्‌। नचैवमपि यत्र चैत्रपचति चैत्र इव मैत्रः सुन्दर इति वाक्यद्वयजन्यसमूहालम्बनशाब्दबोधस्तत्र चैत्रे संख्यान्वयो न स्यात्‌। तत्र तथाविधप्रथमान्तपदोपस्थाप्यत्वस्यैव तदानीं सत्त्वादिति वाच्यम्‌। यत्र यत्प्रथमान्तपदाख्यातपदाभ्यां स्वप्रयोज्यपरस्परनिरूप्यनिरूपकभावापन्नविषयताशालिशाब्दबोधो जन्यते तत्र विशेषणतामात्रप्रयोजकतत्प्रथमान्तपदोपस्थाप्यत्वाभावस्याख्यातार्थसंख्यान्वयप्रयोजकत्वोपगमादित्युक्तस्थले पचतीत्याख्यातपदचैत्र इवेत्यादिभिन्नवाक्यस्थचैत्रपदाभ्यां न तादृशशाब्दबोधो जन्यत इति न तत्र संख्यान्वयानुपपत्तिः। अतस्तततत्पदमपि ग्रन्थस्थं साधु सङ्गच्छत इति ध्येयम्‌। ननु तण्डुलं पचतीत्यत्र तण्डुलस्य कर्मत्वांशे विशेषणत्वविवक्षाभावे द्वितीयैव नोपपद्यते। कर्मत्वांशे प्रकृत्यर्थस्य विशेषणत्वविवक्षायामेव 'कर्मणि द्वितीये'त्यनेन तदुत्तरं द्वितीयाविधानात्‌। इत्थं च "न विशेषणत्वे तात्पर्य" मिति मूलमसंगतमत आह--न विशेषणत्व इत्यादि। विशेषणत्वमुख्यविशेष्यत्वाभ्यामित्यादि। यत्र तण्डुलकर्मकपाकानुकूलव्यापारवांस्तण्डुल इति शाब्दबोधे तात्पर्यं तत्र तण्डुलेऽपि संख्यान्वयवारणाय प्रथमान्तेत्यादीति भावः। ननु तण्डुलं पचतीत्यत्र यदोक्तबोधे तात्पर्यं तदा तण्डुलेऽप्याख्यातार्थसंख्यान्वय इष्टापत्तिरेवेति यदि ब्रूयात्तदा स्थलान्तरे प्रथमान्तेत्यादेः प्रयोजनं दर्शयति---इदमिति। तथाच चैत्र इवेत्यादौ चैत्रे संख्यान्वयवारणाय कर्मत्वादीत्यादि। चैत्रेण सुप्यत इत्यादौ स्वापे तदन्वयवारणाय प्रथमान्तत्यादीति प्रयोजनमपि साधुप्रयो एव संभवतीति भावः। द्वितीयदलस्येति। तण्डुलं पचतीत्यत्राख्यातार्थस्य व्यापारस्य तण्डुले विशेषणत्वेनान्वयतात्पर्ये भावनान्वयिन्येव संख्यान्वय इति नियमात्तत्र संख्यान्वयोऽप्यावश्यकः। एवं संख्याय अभिहितत्वे प्रथमाप्यावश्यकी। उभयप्राप्तौ परं कारकमिति नियमात्‌ द्वितीयापेक्षया अभिहितकर्तुः प्रथमाया बलवत्त्वात्‌। तथा च चैत्रश्चैत्रं पश्यतीतिवत्तण्डुलस्तण्डुलं पचतीति प्रयोगः साधुः। वस्तुतस्तु कर्मकर्ता तु कर्मवदिति कर्माभिन्नकर्तुः कर्मत्वातिदेशाद्यगा1त्मनेपदयोरावश्यकत्वेन पच्यते तण्डुलः स्वयमेवेत्येव प्रयोगः साधुः। साधुप्रयोग एव प्रयोजनं दर्शनीयमित्यभिप्रायेण स्तोकं पचतीत्यादौ क्रियाविशेषणे संख्यान्वयवारणं प्रथमान्तेत्यादेः प्रयोजनमुक्तमित्यर्थः। भावनात्वं कर्तृत्वकर्मत्वान्यतरत्वम्‌। "अपादानं सम्प्रदानं ततोऽधिकरणं तथा। करणं कर्म कर्तेति कारकाणां क्रमो मत" इत्यवधेयम्‌। द्वितीयान्तेति। क्रियाविशेषणानां कर्मत्वं नपुंसकलिङ्गता चेति वार्तिकेन कर्मत्वानुशासनात्‌ क्रियाविशेषणाना द्वितीयान्तत्वादिति भावः। विभावनीयमिति धात्वर्थातिरिक्तविशेषणत्वामात्रेण तात्पर्याविषयत्वमेव कर्मत्वाद्यनवरुद्धत्वमेतत्कल्पेपि विवक्षणीयमिति भावः। संख्यान्वयमविषयीकृत्येति। दाराः सन्तीत्यादौ नित्यबहुवचनान्तदारशब्दार्थे आख्यातार्थबहुत्वसंख्याया बाधितत्वादिति भावः। तथाच लः कर्तरीत्यत्रापि कर्तृपदस्य भावप्रधाननिर्देशत्वत्‌ कर्तृत्वमेवार्थः। कर्तृत्वं च क्रियानुकूलकृतिमत्त्वं मुख्यं, गौणं च क्रियानुकूलव्यापारवत्त्वमाश्रयत्वं वा, नश्यतीत्यादौ प्रतीयोगित्वमपीति बोध्यम्‌। एवं चानमिहित इत्यधिकारीय 'कर्तृकरणयोस्तृतीये'त्यादावपि कर्तृत्वकरणत्वयोरित्यादिरेवार्थः। यत्र कर्मत्वं कर्तृत्वं करणत्वं चाभिहितं तत्र प्रथमैव न द्वितीयातृतीये। 'कर्मणि द्वितीये'ति तद्विधायकसूत्राणामनभिहिताघिकारस्थत्वात्‌ प्रातिपदिकार्थस्य मुख्यविशेष्यत्वविवक्षायां संबोधने लकाराद्यभिहितकर्तृत्वाद्याश्रये प्रथमाया एव विधानात्‌। एतेनाख्यातेन तद्गतसंख्यानभिधानस्यैव तद्बोधकपदोत्तरतृतीयाप्रयोजकत्वे दाराः सन्तीत्यादावाख्यातेन दारेषु बहुत्वस्य बाधितत्वेनाबोधनाद्दारैरिति तृतीयापत्तिरित्यपि प्रत्युक्तमित्यप विभावनीयम्‌ जन्यत्वादीति। तज्जन्यत्वे सति तज्जन्यजनकस्यैव व्यापारपदार्थत्वादिति भावः। तदभावेऽपीति। रथस्याचेतनत्वेन यत्नाभावेऽपीत्यर्थः। गमनानुकूलव्यापारस्येति। उत्तरदेशसंयोगानुकूलक्रियागमधात्वर्थः। तदाश्रयत्वमेव रथो गच्छतीत्यादौ रथे प्रतीयते नतु तादृशक्रियानुकलाश्वादिसंयुक्तरज्ज्वादिसंयोगवत्त्वमिति भावः। निरूढलक्षणेति। अनादितात्पर्यविषयलक्षणेत्यर्थः। आदिनेति। तथाच जानातीत्यत्राख्यातस्याश्रयत्वे लक्षणानियामकाभावेऽपीच्छति यतत इत्यादौ तन्नियमो वर्तत एवेति भावः। इदंच चैत्रादिपदस्य तत्तच्छरीरावच्छिन्नात्मपरतामभ्युपगम्योक्तम्‌ चैत्रो गौरः कृशः सच्छाय इत्यादिप्रयोगानुरोधेन यदि तेषां तत्तच्छरीरपरत्वं तदाऽऽख्यातस्य लक्षणयाऽवच्छेदकत्वार्थकत्वमेवेति मन्तव्यम्‌। इदानीं शाब्दबोधप्रकारमाह---कृतामिति। कृत्प्रत्ययानामित्यर्थः। अर्थ इति। नतु कर्तृत्वं कर्मत्वं वेति शेषः। चैत्रः

पक्तेत्यादौ मास्त्वभेदान्वयबोधः। कृदर्थकर्तृत्वादेश्चैत्रादावाश्रयतयैवान्वयसंभवादत आह--नामार्थयोरिति। निपातातिरिक्तनामार्थयोरित्यर्थः। तेन घटो नास्तीत्यादौ घटादेर्नवर्थे भेदेनान्वयेऽपि न क्षतिः। भेदेन अभेदातिरिक्तसंबन्धेन। अव्युत्पन्नत्वात्‌ निराकाङ्क्षत्वादित्यर्थः। नामार्थयोस्तथाऽन्वयबोधेऽप्याकाङ्क्षास्वीकारे भूतलं घट इत्यादौ न भेदान्वयबोध इत्यत आह---अन्यत्र विस्तर इति। अनन्ततत्तत्समभिव्याहाराणां भेदान्वयबोधप्रयोजकत्वकल्पनामपेक्ष्य नामार्थस्य प्रत्ययार्थेन सममेव भेदान्वयबोध आकाङ्क्षा नतु नामार्थेनापीति कल्पनस्यैवोचितत्वादिति भावः। शक्तिग्राहकत्वादिति। सप्तम्याः कोशे वाचकत्वार्थकत्वाद्वाचकत्वस्य शक्ततारूपत्वादिति भावः। नीलादिमत्त्वेति। नीलपीतादिरूपापेक्षयेत्यर्थः। लघुतयैवेति। अनन्तानां नीलत्वादिविशिष्टानां नीलादिरूपाणां शक्यतावच्छेदकत्वकल्पनामपेक्ष्य एकस्या नीलत्वादिजातेः स्वरूपतः शक्यतावच्छेदकत्वे लाघवाज्जातेः स्वरूपतोऽपि भानसंभवेन स्वरूपतस्तथात्वे बाधकाभावादिति भावः। गुणवचनादिति। गुणवाचकान्नीलादिशब्दान्मतुप'स्तदस्यास्ती'त्यर्थे विहितस्य मनुबर्थकप्रत्ययस्य लोपो व्याकरणप्रणेतृभिरिष्ट इत्यर्थकाद्गुणवचनादिति व्याकरण स्मृतेरिति समुदायार्थः। अत्रच नीलो घटोऽस्तीत्यादौ सर्वत्रैव शाब्दबोधात्पूर्वं लुप्तमतुबर्थकप्रत्ययकल्पनामपेक्ष्य नीलादिरूपविशिष्टे नीलादिपदानां लक्षणाकल्पनमेव ज्यायः। किंचास्मृतमतुपः पुरुषस्य शाब्दबोधानुपपत्तिः। अनुभूयते च तादृशानुपूर्वींज्ञानान्मतुपोऽस्मरणेऽपि शाब्दबोध इत्यस्वरसोऽपिवदन्तीभ्यां सूचितः। कार्यज्ञान इति। अभेदसंबन्धेन कार्यप्रकारकज्ञान इत्यर्थः। यद्यपि कार्यत्वे लिडादेः शक्तिकल्पनमुचितं तस्य घटानयनादौ प्रकारतया भानोपगमेनैव घटानयनं कार्यमिति निर्वाहात्‌ अनन्तकार्यरूपधर्मिणि तेषां शक्तिकल्पनमनुचितं गौरवादित्यभेदेन कार्यप्रकारकबोधे पदानां सामर्थ्यावधारणोक्तिरसंगता। तथापि प्राभाकरैर्वेदलिङादेः कार्यत्वेनापूर्वविषयकः शाब्दबोधः स्वीक्रियते। अत्र चापूर्वस्य पूर्वमनुपस्थितत्वेन तत्र शक्तिग्रहासंभव इत्याशङ्क्य सामान्यलक्षणानङ्गीकर्तृभिरेतैरेव त्वन्मते यथानुभूते गवि गृहीतशक्तिकाद्गवदिपदाद्येग्यताबलात्पूर्वाननुभूतगवादिविषयकशाब्दबोधो भवति तथा मन्मतेऽपि घटादौ कार्यतेवेन गृहीतशक्तिकलिङादितोऽपि यजेतेत्यादौ यागजन्यकार्यमिति घटादिरूपकार्ये यागजन्यत्वस्य बाधितत्वेन योग्यताबलादपूर्वविषयकशाब्दबोधो भवतीति समाहितत्वात्‌ कार्यबोध इत्युक्तमित्यवधेयम्‌। जातिशक्तित्वादिना तदन्तरशक्यतावच्छेदकपदे विशिष्ट एव शक्तत्वमुपेयते। तत्र शक्त्यानिरवच्छिन्नत्वैकत्वयोरसंभवादित्यपि बोध्यम्‌. इत्थंचाग्रे कार्यताविषयकशाब्दबोध इति मूलस्यैव कार्यत्वावच्छिन्नविषयकशाब्दबोध इत्येवार्थो बोध्यः। लाघवादिति। तत्तत्पदत्वावच्छेदेन नानाकारणताग्रहकल्पने गौरवात्तदपेक्षया पदत्वावच्छेदेनैव कारणताग्रहकल्पने लाघवादित्यर्थः। आनुभाविकीति। शाब्दबोधानुभवजनिकेत्यर्थः। शक्तिः सामर्थ्यं। तन्मते पदानां शक्तिर्द्विधा। स्मरिका, आनुभाविकी चेति। तत्र स्मारिकाशक्तिः कार्यानन्विते घटादावेव। एवंच घटादिपदात्केवलघटादिस्मरणमुपपद्यते। आनुभाविकी तु कार्यान्वितघटादावेवेति मन्तव्यम्‌। नन्वत्र नीलो घट इत्यादौ लिङाद्यभावेऽपि पदमात्रस्यैव कार्यान्वितविषयकशाब्दबोधकारणत्वेन तादृशशाब्दबोधः स्यादेवेत्यत आह---एवंचेति। व्याप्यधर्मावच्छिन्नस्य कारणेन कार्योत्पादने व्यापकधर्मावच्छिन्नस्य कारणापेक्षणाल्लिङादिकं विना न तादृशशाब्दबोध इति भावः। कार्यत्वाविषयकेति। कार्यत्वावच्छिन्नविषयकस्यापि कार्यताविषयकत्वादित्थमभिधानम्‌। एवं कार्यताविशिष्टवाचकस्यापि कार्यतावाचकत्वादेव कार्यतावाचकेत्युक्तमित्यपि बोध्यम्‌। एतेनेति। उक्तरीत्या एतद्भन्थस्यावतारणेनेत्यर्थः। स्मरकशक्तिप्रसङ्ग इति । स्मारकशक्तिग्राहकत्वेनैव व्याकरणादीनां प्रकृतग्रन्थ उपन्यस्तत्वादिति भावः। पदानामिति। लिङादिपदानामित्यर्थः। घटादिपदानां स्वजन्यकार्यत्वोपस्थित्यभावादिति मन्तव्यम्‌। मूले प्रथमत इति। कार्यान्वितघटशाब्दत्वापेक्षया घटशाब्दत्वे लाघवज्ञानात्पूर्वमित्यर्थः। भट्टमतं प्रक्षिपन्निति। तन्मतं निरस्यन्नित्यर्थः। शाब्दबोधे पदानुपस्थितार्थभानोपगमे घटोस्तीत्यादौ पटविषयकशाब्दबोधापत्त्या पदादुपस्थितार्थ एव शाब्दबोधे भासत इति नियमः स्वीकार्यः। तथाच पदार्थद्वयसंसर्गस्य तु पदानुपस्थापयत्वे तादृशनियमभङ्गः स्यादितीतरान्विते पदानां शक्तिरिति भट्टाः। तत्र चेतरत्‌ पदार्थान्तरं तदन्विते तत्प्रतियोगिकसंसर्गविशेष्टे घटादौ घटादिपदानां शक्तिरित्यर्थः। तत्रेतरस्य पदान्तरादेव लाभान्न तदन्तर्भावेन घटादिपदानां शक्तिरुपेयते। किंत्वितरप्रतियोगिकत्वोपलक्षिततत्तत्संसर्गविशिष्टघटादावेवेति भट्टमतं तदप्यनुपादेयमेव

घटविषयकशाब्दत्वापेक्षयाऽन्वितघटादिविषयकत्वस्य गुरुत्वादिति मूलग्रन्थतात्पर्यम्‌। नचैवं घटोऽस्तीत्यादितः पटादिविषयकशाब्दबोधापत्तिरिति वाच्यम्‌। संसर्गताभिन्नतत्तन्निष्ठविषयताशालिशाब्दत्वावच्छिन्नंप्रतिपदजन्यतत्तदविषयकोपस्थितित्वेन हेतुत्वात्‌। प्रकारविशेष्यमर्यादया शाब्दबोधे पदानुपस्थितस्य भानासंभवात्‌। संसर्गभानं तु शाब्दबोधे पदद्वयसमभिव्याहाररूपविशेषाकाङ्क्षानियम्यमेवेति न तत्रानियमः। अनन्यलभ्यः शब्दार्थ इति न्यायानुरोधादपि संसर्गे न शक्तिरुपेयते। संसर्गस्याकाङ्क्षालभ्यत्वादिति भावः। यवपदस्येत्यस्येति। देहलीदीपेति। देहलीस्थो दीपो भवनान्तर्बहिस्थविश्ववस्तुप्रकाशकत्वेन संबघ्नाति तथोक्तषष्ठ्यन्तपदमपि पूर्वतनशक्तिग्रहे उत्तरत्र प्रयोगे चान्वेतीत्यर्थः। तत्रहीत्यादि मूलग्रन्थेऽन्वयप्रकारमाह। तत्र हीति। यवमयश्चरुर्भवतीत्यत्रहीत्यर्थः। शक्तिनिर्णये वाक्यशेषापेक्षा सन्देहस्थल एव संभवतीत्यभिप्रायेम तादृशेत्यादि सत्यन्तं पूरयति---तादृशेति। तद्वाचकेति। शक्तिवाचकपदाभावादित्यर्थः। कोशे तु 'विनायको विघ्नराज' इत्यादौ सप्तम्या वाचकत्वार्थकतया वाचकतायाश्च शक्तिनिरूपकतारूपतया तद्वाचकपदमस्त्येवेति भावः। 'अमरा निर्जरा देवा' इत्यादौ एते शब्दा एकार्थवाचका इत्यध्याहाराच्छक्तिग्राहकत्वमित्यपि बोध्यम्‌। प्रसिद्धार्थकपदस्येति। प्रसिद्धार्थकपदसमभिव्याहारोऽप्यनुमानविधयैव शक्तिग्राहकः। तथा द्व्युक्तवाक्यादिहाम्रवृक्षे मधुररावकर्ता पिकपदवाच्य इत्येव बोधः। पिकपदस्य पूर्वं शक्तिग्रहाभावात्कोकिलदर्शनानन्तरं कोकिलः पिकपदवाच्यः सहकारतरौ मधुररावकर्तृत्वादित्यनुमानादेव शक्तिग्रह इति ध्येयम्‌। प्रसङ्गादिति। प्रसङ्गसङ्गतेरित्यर्थः। नागृहीतेति। नागृहीतविशेषणा बुद्धिर्विशिष्टेषूपजायत इति न्यायः। अगृहीतं अविषयीकृतं विशेषणं ययेति व्युत्पत्त्या विशेषणाविषयिणी बुद्धिर्विशिष्टेषु नोपजायते विशिष्टविषयिणी न भवतीत्यर्थः। सप्तम्या विषयत्वार्थकत्वात्‌। लाघवादिति। घटत्वाविशिष्टनानाघटेषु शक्तिकल्पनामपेक्ष्य शुद्धैकघटत्वे शक्तिकल्पने लाघवादित्यर्थः। विशेष्यमित्यादि। अभिधा, पदशक्तिः। विशेष्यं न गच्छेत्‌ न प्राप्नोति कुत इत्याकाङ्क्षायामाह---क्षीणेति। क्षीणशक्तिर्विशेषण इत्यनन्तरं सदिति पूरणीयम्‌। तथाच यतो विशेषणं प्राप्य पदशक्तिः क्षीणशक्तिः क्षीणसामर्थ्या भवत्यतो विशेष्यं नाभिधागच्छेन्न प्राप्नुयादिति पर्यवसितार्थः। वक्ष्यमाणरीत्या

विशेषणशक्तात्पदादेव विशिष्टविषयकशाब्दबोधोत्पत्तौ विशेष्यांशे शक्तिकल्पने बीजाभावादिति भावः। व्यक्तौ शक्तिस्वीकारे व्यभिचारादानन्त्याच्चेति दूषणद्वयं मूलेऽभिहितम्‌। तयोः संगमनीयं विकल्प्य दूषयति---यस्मामिति। व्यभिचारादितीति। तद्विषयकशाब्दबोधं प्रति तद्धर्मिकशक्तिज्ञानमेव हेतुर्वाच्यः। अन्यथा घटादिपदात्पटादिशाब्दबोधापत्तेः। तथाचैकघटव्यक्तावेव घटपदशक्तिस्वीकारे घटान्तरविषयकशाब्दबोधोत्पत्त्या तादृशकार्यकारणभावे व्यभिचार इति भावः। द्वितीयविकल्पदूषणमाह---आनन्त्यमिति सकलव्यक्तिषु शक्तिस्वीकारे व्यक्तीनामानन्त्येन शक्तीनामनन्त्यमिति द्वितीयदूषणसङ्गतिरिति भावः। मूले व्यक्तौ शक्त्यभावे शाब्दबोधे व्यक्तिभानासंभव इत्याशङ्कयां व्यक्तिं विना जातिभानासंभवाद्व्यक्तिभानमित्युक्तं। तन्न सङ्गच्छते। यत्र गोत्वमुख्यविशेष्यकस्मरणं तत्र व्यक्तिं विनापि जातिभानसंभवात्‌। एवं व्यक्तिभासकसामग्रीमन्तरेण शाब्दबोधे व्यक्तिभानासंभवाच्चेत्यतस्तद्भन्थं व्याचष्टे--जातीति। हेतुत्वादिति। तथाच जातिविशेष्यकशक्तिज्ञानं शाब्दबोधे जातिभासकं। तदेव व्यक्तिभासकमपीति भावः। पदजन्येति। तद्विषयकशाब्दबोधं प्रति तद्विषयकपदजन्योपस्थितेर्हेतुतया जातिपदयोरेव संबन्धग्रहेण पदरूपैकसंबन्धिज्ञानाज्जातिरूपसंबन्ध्यन्तरस्यैव स्मरणं भवति नतु व्यक्तेरिति तदजन्यव्यक्तिस्मरणाभावेन व्यक्तिशाब्दबोधानिर्वाहाद्व्यक्तौ शक्तिरावश्यकीति भावः। ननु व्यक्तौ पदसय लक्षणास्वीकारेऽपि शक्त्या पदजन्यव्यक्तिस्मरणाभावेन कथं व्यक्तिलक्षणयोर्द्वयोरपि वृत्तित्वादिति भावः। पूर्वोक्तेति। शक्त्यानन्त्यप्रसङ्गरूपेत्यर्थः। अननुगततयेति। अनुगतानतिप्रसक्तधर्मानवच्छिन्नतयेत्यर्थः। अवच्छेदकत्वासंभव इति। व्यक्तिषु तथाविधैकधर्मसत्वे तदवच्छिन्नविषयकशाब्दं प्रति तदवच्छिन्नविशेष्यकशक्तिज्ञानत्वेन हेतुतासंभवाच्छक्तिज्ञाननिष्ठकारणतायां विषयविधया शक्तेरेवावच्छेदकत्वं संभवति न तादृशधर्माभाव इत्यर्थः। नच तद्विषयकशाब्दबोधं प्रति तद्विषयकशक्तिज्ञानं हेतुरस्त्विति वाच्यम्‌। तथासति शक्तिज्ञानाविषयस्य पूर्वाननुभूतगवादेः शाब्दबोधानुपपत्तेरिति भावः। व्यक्तीनां गोत्वेनानुगमे व्यक्तेर्यथाशक्तिज्ञाननिष्ठकारणतायामवच्छेदकत्वसंभवस्तथोपपादयति--तथाचेति।



गोशाब्दबोधे गोत्वावच्छिन्नविषयकशाब्दबोधइत्यर्थः। सर्वत्रेति। तद्विषयकशाब्दबोधसामान्ये तद्विषयकपदजन्योपस्थितित्वेन हेतुत्वे मानाभाव इत्यर्थः। उक्तत्वादिति। तथाच घटत्वेन घटपदशक्तिज्ञानरहितस्य घटविषयकशाब्दबोधापत्तिर्न संभवतीति भावः। न चैवमपि तादृशशक्तिज्ञानसहकारेण पदजन्यघटत्वोपस्थितेरपि तादृशशाब्दबोधहेतुत्वोपगमादिति भावः। शक्तिज्ञानं च न साक्षाच्छाब्दबोधे हेतुः किंतु संस्कारद्वारा तेन शाब्दबोधाव्यवहितप्राक्क्षणे सर्वत्र शक्तिज्ञानाभावेऽपि न क्षतिः। किंचेतीति। ननु गौर्गोपदशक्येति शक्तिज्ञानस्य शाब्दबोधहेतुत्वेऽपि न व्यक्तौ शक्तिसिद्धिः। उक्तज्ञानस्य भ्रमत्वाङ्गीकारात्‌। नहि भ्रमाद्वस्तुसिद्धिरिति न्यायादत आह---गौरित्यादि। शाब्दबोधानुपपत्तिरिति। गोत्वगोपदयोरेव शक्तिरूपसंबन्धज्ञानाद्गोत्वबोधस्यैव स्मरणत्वमुपपद्येते न तु व्यक्तेरपीत्याशयेन स्मरणपरित्यागः। यदंश इति। स्वात्मकयद्धर्माश्रयांश इत्यर्थः। तदंश इत्यत्रापि तद्धर्माश्रयांश इत्यर्थः। तत्पदद्वयं एकधर्मपरं। तथाच स्वाश्रयगोत्वादिप्रकारकज्ञानं स्वाश्रगोत्वादिप्रकरकशाब्दं प्रत्येव हेतुरिति शक्त्यंशे गोत्वप्रकारकशक्तिज्ञानात्‌ व्यक्तौ गोत्वप्रकारकशाब्दबोधानुपपत्तिः। शक्तेर्गोत्वाश्रयत्वादित्यर्थः। यदंश इत्यादेर्यथाश्रुतार्थकत्वं न संभवति। तथासति अग्रे वक्ष्यमाणस्य कार्यत्वावच्छिन्ने घटादेः शक्तिज्ञानात्कार्यत्वेनापूर्वविषयकशाब्दबोधस्यानुपपत्तेरिति मन्तव्यम्‌। तैः प्राभाकरैरित्यर्थः। जातिप्रकारकेति। तथाच तत्रैव शक्त्यैक्यं, निरवच्छिन्नत्वसंभवेन लाघवसंभवादिति भावः। अतएव तैरपि पशुपदस्य लोमलाङ्गूलादिविशिष्टव्यक्तावेव शक्तिरुपेयते नतु लाङ्गूल एव तेषां आनन्त्यात्‌ स्वरूपतो भानासंभवाच्चेति ध्येयम्‌। विपरीतज्ञानाविरोधिन इति। समानधर्मितावच्छेदकयोर्बाधविशिष्टबुध्योरेव प्रतिबध्यप्रतिबन्धकभावान्निर्धर्मितावच्छेदककशक्तिज्ञानस्य हेतुत्वाभ्युपगम इति भावः। अनुभवविरुद्धं चेदम्‌। न हि गोत्वत्वेन गोत्वावगाहिनो गोत्वं न गोपदशक्यमितिबाधबुद्धिकाले गोपदात्‌ गोत्वाविषयकशाब्दबोधः। केनाप्यङ्गीक्रियत इत्याशयात्‌। यद्यपि स्वरूपतो गोत्वप्रकारकस्यैयं गौरित्याकारकस्य बोधस्य नेयं गौरिति बाधबुद्धिप्रतिबध्यत्वात्‌ शक्त्यंशे स्वरूपतो गोत्वप्रकारकमपि गोपदं न गोत्वशक्तमिति बाधबुद्धिप्रतिबध्यमेवेति गोत्वत्वेन गोत्वस्य प्रकारत्वं नावश्यकं, तथापि समवायेनैव जातेः स्वरूपतः प्रकारहत्वमभ्युपगम्यते नान्यंसंबन्धेनेति नियमः अन्यथा ज्ञानं गुण इतिवज्ज्ञानं घट इत्यादिव्यवहारापत्तेः। ज्ञाने विषयतया घटत्वसत्वाच्छक्त्यंशे तु गोत्वस्याधेयतासंबन्धेेनैव प्रकारता वाच्या। तथाच गोत्वत्वेनैव गोत्वभानमङ्गीकार्यमित्यत्रैव तात्पर्यम्‌। इत्थंच विपरीतज्ञानमविरोधियस्मिन्निति व्युत्पत्त्या विपरीतज्ञानाप्रतिबध्यस्येति विपरीतज्ञानाविरोधिन इत्यस्यार्थः। प्रथमज्ञानस्याप्रतिबध्यत्वे निर्धर्मितावच्छेदककत्वं हेतुः। द्वितीयस्य तु तथात्वे प्रतिबध्याप्रसिद्धिरेव हेतुरिति विभावनीयम्‌। शक्यतावच्छेदकत्वसिद्धिरितीति। नच प्रतीतौ शक्यताया गोत्वत्वसामानाधिकरण्यमेव विषयो नतु तदवच्छिन्नत्वमपीति वाच्यम्‌। प्रतीतीनां विशिष्टवैशिष्ट्यावगाहित्वस्यौत्सर्गिकत्वेन तत्परित्यागस्यानौचित्यात्‌। विशिष्टवैशिष्ट्यबोधे च विशेषणतावच्छेदकविशेष्यतावच्छेदकयोर्धर्मिपारतन्त्र्येण विशेष1णविशेष्ययोरवच्छिन्नत्वादिसम्बन्धेन भानोपगमादिति भावः। नचेति। तटस्थानामियमाशङ्का नतु प्राभाकराणां तैर्भ्रमानङ्गीकारादिति ध्येयम्‌। ननूत्सर्गबाधकयोरेको बाधनियम एव। प्रकृते च अनन्तव्यक्तीनां शक्यतावच्छेदककोटिप्रवेशगौरवमेव विशेष्यावगाहितायां बाधकं जागर्त्येव। वस्तुतो विशिष्टवैशिष्ट्यबोधे संसर्गांश एव विशेषणतावच्छेदकविशेष्यतावच्छेदकावच्छिन्नप्रतियोगिताकत्वानुयोगिताकत्वयोर्बाध उपेयते नतूक्तरीत्या प्रकारत्वं प्रतीतेर्भिन्नाकारकत्वापत्तेरित्यस्वरसादाह---अस्तुवेति। गोविषयताया इति। गोत्वत्वसय गोघटितमूर्तिकत्वादिति भावः। मूले जात्याकृतिविशिष्टव्यक्तौ शक्तिप्रतिपादनाज्जात्याकृत्योर्द्वयोरेव शक्यतावच्छेदकत्वमित्यापतितम्‌। तन्न सङ्गच्छते। लाघवाज्जातिमात्रस्यैव शक्यतावच्छेदकत्वौचित्यात्‌। नच त्रिष्वप्येकैव शक्तिरिति वक्ष्यमाणतया गोत्वस्य शक्यतान्यूनवृत्तितया कथं तदवच्छेदकतासंभव इति वाच्यम्‌। व्यक्तिवृत्तित्वविशिष्टशक्यताव्यापकत्वेन शुद्धशक्यतात्वावच्छिन्नानतिप्रसक्तत्वेन च विशिष्टशक्यतायामवच्छेदकत्वसंभवात्‌। अन्यथोभयोः शक्यतावच्छेदकत्वेऽपि तद्दोषतादवस्थ्यात्‌। एवं त्रयाणामेकशक्तिमत्त्वेऽपि कस्यचिद्विशेषणतया कस्यचिद्विशेष्यतया भानमपि मतद्वयेऽपि व्युत्पत्तिवैचित्र्येणैवोपपदानीयमिति भावः। अवयवसंस्थानं अवयवसंयोगः। सामानाधिकरण्येति। शक्ये गवि सामानाधिकरण्यसंबन्धेनैवावयवसंयोगसत्वादिति भावः। इदमुपलक्षणम्‌।

शुद्धगोत्वजातेरवयवसंयोगापेक्षया शरीरलाघवं नानासंयोगव्यक्तीनामवच्छेदकताकल्पनमपेक्ष्य एकस्या जातेस्तत्कल्पनेऽपि लाघवमप्यनुसंधेयम्‌। एकैवेति। नानाशक्तिकनानार्थहर्यादिपदादेकैकस्यार्थस्य शाब्दबोधादिति भावः। एकवचनमिति। एकवचनार्थैकत्वस्य पदार्थत्वे पदशक्तिरूपेऽन्वय एव सूत्रकर्तृस्तात्पर्यादिति भावः। जातिविशिष्टव्यक्तावेवत्यनन्तरं एकेति पूरणीयम्‌। अन्यथा आकृतावपि पृथक्‌शक्तिस्वीकारादेवकाराऽशङ्गतिरिति ध्येयम्‌। नन्वेकपदार्थयोः परस्परं नान्वयबोधः। अन्यथा हरिपदार्थयोरश्वसूर्ययोरपि परस्परमन्वयप्रसङ्गात्‌। नचाभेदान्वये योग्यतैव नास्ति भेदान्वये चाकाङ्क्षाविरहः नामार्थयोर्भेदेनान्वयस्याव्युत्पन्नत्वादिति वाच्यम्‌। तथासत्याकृतेरपि व्यक्तावाश्रयतयाऽन्वयानुपपत्तेः। तस्मान्नामद्वयोपस्थापितार्थयोरेव भेदान्वये निराकाङ्क्षत्वस्योपगन्तव्यत्वादित्यत आह--व्युत्पत्तीति। तथाचैकपदार्थयोः परस्परमन्वयेऽन्यत्राकाङ्क्षाविरहेऽपि एवकारार्थानामिवाकृतिव्यक्त्योरप्यन्वयआकाङ्क्षा कल्प्यते अनुभवानुरोधादिति भावः। नन्वेवमपि सूत्र एकवचनानुपपत्तिः, त्रिषु शक्तेरैक्याभावादित्यत आह--सौत्रमिति। आहुरित्यस्वरसोद्भावनम्‌. तद्बीजं तु पदार्थतावच्छेदके शक्तिसत्वे एकत्वस्य बाधितत्वेनैकवचनार्थान्वयानुपपत्तिरेवेति ध्येयम्‌। प्रसङ्गात्तदादिशब्दानां शक्यतावच्छेदकानाह--तच्छब्दस्येति। वक्ता तच्छब्दोच्चारकः। तदीयज्ञानविषयतायामवच्छेदकं, घटत्वादि, तदवच्छिन्ने, तदुच्चरिततत्पदस्य शक्तिरित्यर्थः। यद्यपि लाघवाद्बुद्धिस्थ इत्येव वस्तुमुचितं, तथापि सोऽस्तीत्यादौ अनुभवसिद्धस्य घटत्वेन घटबोधस्योपपत्तये गौरवमप्यङ्गीकृतमिति ध्येयम्‌। शक्तिभेदापत्तिरिति। शक्तिभेदे तदादीनामपि नानार्थत्वापत्तिरिति भावः। नचेष्टापत्तिः। तथासति सकृदुच्चरित इति न्यायेन तावित्यादावकदा घटपटयोर्बोधानुपपत्तेः। नानार्थप्रकरणे तदादीनां केशेऽनुक्तेश्चेति भावः। तद्भानापत्तेरिति। पश्वादिपदजन्यशाब्दबोधे लोमलाङ्गूलत्वादेस्तथाविधस्य भानदर्शनादिति भावः। प्रकृते च सोऽस्तीत्यादौ घटोऽसतीत्येव शाब्दबोधोऽनुभवसिद्धः नतु बुद्धिविषयतावच्छेदकावच्छिन्नोऽस्तीत्याकारक इति नेष्टापत्तिसंभव इति मन्तव्यम्। उपलक्षणतयेति। तत्पदजन्यशाब्दबोधविषयत्वेन भगवदिच्छायामविषयत्वे सति ततपदशक्यतावच्छेदकत्वानुगमकत्वमुपलक्षणतया तत्पदशक्यतावच्छेदकतावच्छेदकत्वम्‌। वस्तुतस्तु शाब्दबोधविषयतावच्छेदका ये धर्मास्तत्तदवच्छिन्नाः तत्पदजन्यबोधविषया भवन्त्वित्याकारकभगवदिच्छायां बोधविषयतावच्छेदकत्वस्य तत्पदजन्यबोधविषयत्वेनाविषयत्वं तस्योपलक्षणविधया शक्यतावच्छेदकतावच्छेदकत्वम्‌। यद्यपि बोधविषयतावच्छेदकत्वं विषयतारूपं विषयभेदेन भिन्नमेवेति तथापि बोधविषयतावच्छेदकतात्वरूपानुगतैकधर्मावच्छिन्नत्वादेकत्वव्यपदेशः। एवमेवाविषयत्वस्थाने विषयत्वं निवेश्य विशेषणविधया शक्यतावच्छेदकतावच्छेदकत्वं निर्वाच्यम्‌। तच्च लोमलाङ्गूलत्वादिकमेवेति विभावनीयम्‌। प्रत्यक्षबुद्धिविषय इति। तादृशबुद्धिविषयतावच्छेदकावच्छिन्न इत्यर्थः। बुद्धिश्च वक्तुरेव ग्राह्या इत्थंचाऽयमित्यादिपदाद्धटत्वादिना घटादिबोधनिर्वाहः। अयं घट इत्यादौतु एतद्देशैतत्कालवृत्तित्वादिकमेव वक्तुः प्रत्यक्षविषयतावच्छेदकमतो नाभेदान्वयानुपपत्तिः। अत एवेति। यतः प्रत्यक्षविषये इदमेतदोः परोक्षबुद्धिविषयेऽदसः शक्तिस्तत एवेत्यर्थः। तेषां इदमेतददसाम्‌। भिन्नार्थकत्वमिति। इदमेतदोरेकोऽर्थः। तदन्यस्त्वदसोऽर्थः। अदसो योऽर्थस्तदन्यस्तु इदमेतदोरितिरीत्या भिन्नार्थकत्वमित्यर्थः। एवमिति। भिन्नार्थकत्वमित्यर्थः। एतत्तदोरपीति। एतदः प्रत्यक्षविषयार्थकत्वं। तदस्तु सामान्यतो बुद्धिविषयार्थकत्वमिति भावः। केषांचिन्मतमाह---इदम इति। प्रत्यक्षगतं प्रत्यक्षविषयीभूतमित्यर्थः। शक्यमिति शेषः। एवमुत्तरत्रापि। समीपतरवर्ति चेति। चकारेण प्रत्यक्षगतमित्यस्यानुकर्षः। रूपमित्यस्य स्वरूपमित्यर्थः। विप्रकृष्टं तदिति। प्रत्यक्षगतमित्यर्थः। परोक्षे इति। सप्तम्या वाचकत्वमर्थः। तथाचादसः परोक्षवाचकत्वं विजानीयादित्यर्थः। पर्यवसितः। जिज्ञासाविषयत्वविशिष्ट इति। ज्ञातुमिच्छाविषयः किंशब्दार्थ इत्यर्थः। इच्छा उच्चारयितरेव किंशब्देन प्रत्याय्यते। तथाच को घट इत्यादौ घटो मदीयजिज्ञासाविषय इति शाब्दबोध इति भावः। व्यापकत्व इति। उद्देश्यतावच्छेदकनिरूपिते विधेयतावच्छेदकनिष्ठ इति शेषः। सर्वे घटा इत्यादौ घटनिष्ठाभावप्रतियोगितानवच्छेदकरूपवत्त्वमेव रूपे घटत्वव्यापकत्वमिति बोध्यम्‌। त्वम्पदस्येत्यपपाठः। किंतु युष्मत्पदस्येत्येव पाठः। अन्यथा युवामित्यादौ शक्त्यभावापत्तेः। त्वमित्यस्य स्वमते तदत्वाभावच्चेति ध्येयम्‌। संबोध्यचैत्रत्वादिकं। संबोध्यत्वसमानाधिकरणं चैत्रत्वादिकमित्यर्थः।

कर्मधारयोत्तरभावप्रत्ययस्यैकपदार्थतावच्छेदकसमानाधिकरणापरपदार्थतावच्छेदकबोधकत्वात्‌। तत्कालीनसंबोध्यत्वं च तत्कालोच्चरितसंबोधनप्रथमान्तचैत्रादिपदाव्यवहितोत्तरवाक्यजन्यशाब्दबोधाश्रयत्वेन वक्तुरिच्छाविषयत्वं। चैत्र, त्वया भुज्यतामित्यादौ चैत्रादिपदोत्तरप्रथमया चैत्रादिविशेषणत्वेन एतादृशमेव संबोध्यत्वं प्रतिपाद्यते। तत्समानाधिकरणत्वोपलक्षितचैत्रत्वादिकमेव युष्मच्छब्दशक्यतावच्छेदकमिति भावः। एवमस्मत्पदस्येति। प्रागक्तेन शक्यतावच्छेदकमित्यनेनान्वेति। स्वतन्त्रेति। स्वतन्त्रोच्चारणकर्तृत्वसमानाधिकरणचैत्रत्वादिकमित्यर्थः। उच्चारणं चैतादृशार्थवाचकत्वेनाभिमतस्यास्मच्छब्दस्यैवेति ध्येयम्‌। उच्चारणे स्वतन्त्रत्वं च अन्योच्चारणानधीनत्वम्‌। अन्योच्चारणाननुवादकत्वमिति यावत्‌। न कवेर्बोध इति। पद्यस्थास्मच्छब्दस्योच्चारणकर्तृत्वेऽपि कवेः परकीयोच्चारणानुवादकत्वात्तदुच्चरितास्मच्छब्दान्न कवेर्बोध इति भावः। एवंच युष्मच्छब्दशक्यतावच्छेदकघटकतत्तत्कालोच्चरितेत्यत्रोच्चारणमपि स्वतन्त्रमेव ग्राह्यम्‌। तेन "गर्ज गर्ज क्षणं मूढे" संबोधनप्रथमान्तमूढपदोत्तर "मया त्वयि हतेऽत्रैवेति" वाक्यजन्यबोधाश्रयत्वेनेच्छाविषयत्वेऽपि सुरथस्य न मेधामहर्षिणोक्तयुष्मत्पदाच्छाब्दबोधइति मन्तव्यम्‌। पदं विभजत इति। यद्यपि शक्तं पदमिति न पदविभागरूपं किंतु पदलक्षणमेव। तथाच विभजते शक्तमित्यनुपपन्नमेव। तथापि इतिशब्दस्याद्यर्थकतया पदविभागस्य पदसामान्यलक्षणाभिधानानन्तरत्वनियमेन च नानुपपत्तिरिति ध्येयम्‌। नचैवमपि केवलयौगिकं पाचकादिपदमेव। तच्च न किंचिदर्थे शक्तं तस्य वाक्यत्वादिति यौगिकस्य सामान्यलक्षणानाक्रान्ततया तद्विभागोऽनुपपन्न एवेति वाच्यम्‌। पचधात्तूत्तरकप्रत्ययस्यैव पाचकपदरूपतया तस्य कर्तरिशक्ततया पदत्वेन तद्विभागे बाधकाभावादिति भावः। एकस्यैव पदस्यैकस्मिन्नर्थे यौगिकत्वमन्यस्मिन्नर्थे रूढत्वं न संभवति उच्चारणभेदेन पदभेदादिति सकृदुच्चरितन्यायाच्चेत्याशयेन क्वचिदित्यस्य किंचिदर्थकतामाह---क्वचिदितीति। यत्तु ननु मूले मण्डपादिशब्दानां रढमध्ये परिगणनमनुपपन्नम्‌। मण्डं पिबति रक्षतीति वा मण्डपमिति व्युत्पत्त्या तेषां मण्डपानकर्तृत्वाद्यर्थकतवस्य संभवेन यौगिकरूढमध्य एवान्तर्भावः स्यादित्याह मण्डलादीत्यत्रेतीत्यवतार्य तथाच गृहविशेषवाचकं मण्डलपदमेव नतु मण्डलपदमेव नतु मण्डपपदम्‌। तच्च न क्वापि यौगिकमिति न तस्य रूढमध्ये परिगणनानुपपत्तिरिति भाव इति व्याचक्रुः। तन्न चारुतरम्‌। यौगिकरूढस्यापि यौगिकरूढत्वयोरर्थविशेषे संभवेन मण्डपपदस्य गृहविशेषेरूढतया रूढमध्ये परिगणनसंभवात्। अतएव मूले यत्रावयवार्थ एव बुध्यते तद्यौगिकमित्येव यौगिकलक्षणमुक्तम्‌। यत्रावयवशक्तिनिरपेक्षया समुदायशक्त्या गृह्यते तद्रूढमित्येव रूढलक्षणमुक्तम्‌। तत्र यौगिकलक्षणे योगरूढे यौगिकत्ववारणायैवकारः। नचैवमपि यौगिकरूढस्योद्भिदादिपदस्यौद्भेदनकर्त्राद्यर्थे यौगिकत्वं स्यादिति वाच्यम्‌। इष्टापत्तेः। रूढलक्षणेऽपि योगरूढे रूढतावारणायैव निरपेक्षयेत्यन्तम्‌। यौगिकरूढस्योद्भिच्छब्दस्यापि यागविशेषरूपार्थे रूढत्वमिष्टमेव। गृह्य इत्यस्यार्थो बुध्यत इत्यर्थः। एवंच मण्डपपदस्य गृहरूपार्थे रूढत्वसंभवेन न रूढमध्ये परिगणनानुपपत्तिरिति मन्तव्यम्‌। नच यत्रेत्यस्य यादृशानुपूर्व्यवच्छिन्न इत्यर्थकताय यौगिकरूढस्थले एकानुपूर्व्यवच्छिन्नस्यैव स्थलविशेषे.ऽवयवार्थमात्रस्य क्वचित्समुदायार्थमात्रस्य बोधकत्वेन न तत्र रूढत्वानुपपत्तिरिति वाच्यम्‌। प्रयासगौरवात्‌। यौगिकरूढस्य यौगिकत्वे रूढत्वे चेष्टापत्तौ क्षतिविरहात्‌। यौगिकरूढभिन्नयोरपि केवलयौगिककेवलरूढयोरपि सत्त्वेन विभागव्याघाताभावात्‌। एकादशेऽहनि पित्रा क्वचित्पाचकादिपदस्य सङ्गेतितत्वसंभवात्‌ तेषामपि यौगिकत्वानुपपत्तेः। रूढलक्षणेऽवयवशक्तिरहितयेत्युपेक्ष्यावयवशक्तिनिरपेक्षयेत्येतावत्पर्यन्तानुसरणवैयर्थ्यापाताच्चेति ध्येयम्‌। वस्तुतो दाक्षिणात्यामरकोशादौ मण्डपा(वा)स्तुजले गृह इति पाठदर्शनात् गौडास्तु जपाशब्दस्थाने जवेतिवन्मण्डप (व)स्थाने मण्डपेत्येव प्रयुञ्जत इति गौडग्रन्थपरम्परया मुक्तावल्यां बहुपुस्तकेषु मण्डपशब्दमुपलभ्य ग्रन्थकृता तदभिहितमिति बोध्यम्‌। मूलेऽवयवशक्तिविषय इति। अवयवशक्तिज्ञानजन्यशाब्दबोध इत्यर्थः। समुदायशक्तिरप्यस्तीत्यस्य समुदायशक्तिस्मारितार्थविषयकत्वमप्यस्तीत्यर्थः। यथाश्रुते पाचकादिपदस्यापि योगरूढत्वापत्तेः। पाककर्तरि प्रयुक्तस्य एकादशेऽहनि पितृसङ्केतितपाचकपदसयावयवशक्तिविषये समुदायशक्तिसत्त्वात्‌। अस्माकं पङ्कजपदादित एव पद्मत्वावच्छिन्ने पङ्कजनिकर्त्राद्यभेदान्वयबोधेऽनादितात्पर्योपगमात्‌। पाककर्त्राद्यभिन्नः पाचक इति शाब्दबोधस्यानुदयेन तस्य योगरूझत्वापत्तिविरहादिति बोध्यम्‌। मूले स्यादिति। कुमुदेऽपि अवयवार्थमात्रस्याबाधितत्वेन

तदर्थविषयकबोधेच्छया तत्रापि पङ्कजपदप्रयोगसंभवादिति भावः। केवलेत्यस्य समुदायशक्तिस्मारितार्थाविषयकेत्यर्थः। यौगिकार्थज्ञाने अवयवार्थज्ञानं इत्यर्थः। नचेत्यादि। आपातत इयमाशङ्का। मूलोक्तकेवलपदानुसंधान एतस्या अनुदयादिति मुधीभिर्विभावनीयम्‌। प्रतिबन्धकत्वामिति। प्रतिबन्धकत्वमित्यस्य विरोध्यविषयकज्ञानस्येत्यादिः। तेन परामर्शाविरोधिनोऽपि बाधनिश्चयस्यानुमितिप्रतिबन्धकत्वेऽपि न नियमानुपपत्तिरिति ध्येयम्। सान्नध्यादितीति। ननु मूले पद्मत्वावच्छिन्नस्य सन्निहितोपस्थितिविषयत्वेन तत्र पङ्गजनिकर्तुरवयवार्थस्याभेदान्वय एव भवति नतूक्तप्रतिबध्यप्रतिबन्धकभावः प्रामाणिक इत्युक्तं नवीनैः। तन्न सङ्गच्छते। कुमुदतात्पर्येणापि योगव्युत्पत्त्या पङ्कजपदप्रयोगस्येष्टत्वेन तत्रापि पङ्गजनिकर्त्रभिन्नं पद्ममिति बोधापत्तेः। नच तत्र पद्मत्वावच्छिन्नस्योपस्थितिविरहादेव नेयमापत्तिरिति वाच्यम्‌। पङ्कजेत्यस्य पद्मे स्मरकशक्तिसत्त्वात्ततः पद्मस्मरणस्यावश्यकत्वादित्याशङ्कानिरासाय सान्निध्यादित्यनेन तत्र पङ्गजपदस्य पद्मरूपार्थे तात्पर्यसत्त्वादित्येवोक्तमित्याह---व्यक्तिवचनानामिति। घटपटादिव्यक्तिवाचकानामित्यर्थः। जातिपरशब्दव्यावृत्त्यर्थ विशेषोपादानम्‌। सन्निहितपरत्वम्‌ अव्यवहितोपस्थितव्यक्तितात्पर्यकत्वमित्यर्थः। अतएव घटमानयेत्युक्तौ सन्निधाने घटसत्त्वे न दूरस्थघटानयने लोकः प्रवर्तत इति भावः। तथाचोपस्थितपद्मत्वावच्छिन्नपरत्वे पङ्कजपदस्य तात्पर्यविषयीभूतस्य पङ्कजनिकर्तुः पद्मेऽप्यभेदान्वयबोधे योग्यतासत्त्वात्तत्र भवति तादृशान्वयबोधः। यत्र तु कुमुदतात्पर्येणैवात्र पङ्कजमस्तीति प्रयुज्यते तत्र पद्मे एतद्देशवृत्तित्वस्य बाधितत्वेन कुमुद एव तात्पर्यनिश्चयसत्वात्‌ तात्पर्यविषयस्य पङ्कजनिकर्तुः कुमुदस्य पद्मे भेदसत्त्वाद्योग्यताया विरहेण तत्र न तादृशान्वयबोध इति भावः। नन्वेतद्देशे रूढ्यर्थस्य पद्मस्य बाधनिश्चयेऽपि पद्मकुमुदातिरिक्तपङ्कजनिकर्तृपदार्थतात्पर्येण पङ्कजनिकर्तृत्वमात्रतात्पर्येण वा कुमुदस्यैव बोधे तात्पर्यं तत्र लक्षणया कुमुदबोधभावात्तद्भन्थासङ्गतिरित्यतः पूरयति---कुमुदत्वेनेति। तेनेति। बाधः प्रतिसन्धीयत इत्यस्य सामग्रीविरहोपलक्षणत्वेनेत्यर्थः। सामग्र्यन्तरेति। प्रामादिकोऽयं पाठः। कारणान्तरविरह इत्येव वक्तुमुचितत्वात्। सामग्रीपदं सामग्रीघटककारणमात्रपरमत्र द्रष्टव्यम्‌। अन्तरपदं बाधाभावभिन्नपरं तच्च कारणं रूढ्यर्थस्मरणादिकमेवेति ध्येयम्‌। ननु योगरूढस्थले पङकजनिकर्त्रभिन्नं पद्ममिति बोधस्योपगमो नोचितः। सकृदुच्चरित इति न्यायविरोधादतएव यौगिकरूढस्थले एकार्थबोध इतिचेन्न। एकपदोपस्थाप्ययोगरूढ्यर्थयोर्भेदेना1न्वयबोधे आकाङ्क्षावैचित्र्यस्येव योगरूढस्थले तादृशव्युत्पत्तिसङ्कोचस्यावश्यकत्वादिति भावः। मूले यत्र त्विति। यादृशैकानुपूर्व्यवच्छिन्न इत्यर्थः। तेनोच्चारणबेदेनोद्भित्पदस्य भेदेऽपि न क्षतिः। उच्चरित इति शेषः पूरणीयः। स्वातन्त्र्येणेति। अर्थान्तरमविषयीकृत्येत्यर्थः। इदं च योगरूढव्यावृत्त्यर्थमुक्तम्‌। मूले यागविशेषोऽपीति। उद्भिदा यजेत पशुकाम इत्यादावित्यर्थः। उद्भिदस्तरुगुल्माद्या इत्यादौ तरुगुल्माद्या उद्भेदनकर्तार इति बोध इति भावः॥81॥ जहत्स्वार्थेति। जहत्स्वार्थं ययेति व्युत्पत्त्या शक्यार्थाविषयकलक्ष्यार्थविषयकशाब्दबोधजनिका गङ्गापदादेस्तीरादौ लक्षणा। अत्र स्वपदं लक्षकत्वेनाभिमतपरम्‌। अर्थपदं शक्यार्थपरम्‌। एवमग्रेऽपि बोध्यम्‌। एवमेव न जहत्स्वार्थं ययेति व्युत्पत्त्याऽजहत्स्वार्था। छत्रिण इत्यादौ छत्रिघटितपथिकसमुदायत्वेन छत्रिपदस्य बोधजनिका छत्रिघटितैकसमुदायत्वाच्छिन्ने लक्षणेत्यर्थः। आद्यामिति। जहत्स्वार्थामित्यर्थः। वक्ष्यमाणास्वरसादिति। अन्वयानुपपत्तेर्लक्षणाबीजत्वे यष्टीः प्रवेशयेत्यादौ यष्टिपदस्य यष्टिधरे लक्षणानुपपत्तिरूपास्वरसादित्यर्थः। मूले एकसार्थवाहित्वेनेति। एकः सार्थः समुदायत्वं तद्विषयकबुद्धिविषयत्वरूपम्‌। तद्वाहित्वेन तद्वत्त्वेनेत्यर्थः। तृतीयार्थोऽवच्छिन्नत्वं तस्य च लक्षणापदार्थे लक्ष्यतायामन्वयो बोध्यः। मूले इयमेव चेति। काकपदसय दध्युपधातके छत्रिपदस्य छत्रिघटितसमुदाये लक्षणैव चेत्य्रथः। क्वचिन्मूले एकसार्थवाहित्वे लक्षणेति पाठो दृश्यते तदभिप्रायेण व्याचष्टे--एकसार्थवाहित्वविशिष्ट इति। ननु छत्रीत्यस्य मूलोक्तलक्षणा न सङ्गच्छते। छत्रमस्यास्तीत्यर्थे छत्रपदोत्तरं तद्धितेनिप्रत्ययेनैव छत्रीत्यस्य निष्पन्नतया प्रकृतिप्रत्ययसमुदायरूपत्वेन तस्य वाक्यत्वात्‌ वाक्ये च शक्तिविरहेण लक्षणाया अप्यसंभवादित्यत आह--छत्रीत्यादि। वाक्यलक्षणावादिमतेति। वैयाकरणैः राजपुरुषादिसमासस्य राजस्वत्ववत्पुरुषे पाचकछत्र्यादिपदसय पाककर्तृछत्रसंबन्ध्यादौ शक्तेरङ्गीकारादिति भावः। ननु नेदं मतं विचारसहम्‌। समासे राजसंबन्धिनि लक्षणया पुरुषपदस्य पुरुषे शक्त्या

च राजसंबन्ध्यभिन्नः पुरुष इति बोधपपत्तौ समासे स्वतन्त्रशक्तिकल्पने छत्र्यादौ च छत्रार्थकच्छत्रपदसंबन्ध्यर्थकेनिप्रत्ययाभ्यामेव छत्रसंबन्धीति बोधोपपत्तौ छत्रीत्यस्य छत्रसंबन्धिनि शक्तिकल्पने च बीजाभावात्‌। अन्यथा निरर्थकनानाशक्तिकल्पनागौरवप्रसङ्गत्‌। नच समासादौ शक्तिस्वीकार आवश्यकः। अन्यथा ऋद्धस्य राजमातङ्गा इत्यादिप्रयोगापत्तेः। तत्र हि राजमातङ्गपदार्थतावच्छेदके राजन्यभेदेन ऋद्धपदार्थस्यान्वयो न संभवति। पदार्थः पदार्थेनान्वेति न तु पदार्थतावचछेदकेनेति नियमात्। राजपदस्यैव राजार्थत्वे तु तत्र ऋद्धपदार्थस्याभेदेनान्वये न किंचिद्बाधकमिति तादृशप्रयोगो दुर्वार इति वाच्यम्। राजपदस्य राजसंबन्धिलक्षकतया राज्ञः पदार्थतावच्छेदकत्वसंभवाच्छक्यतावच्छेदकस्यैव लक्ष्यतावच्छेदकस्यापि पदार्थतावच्छेदकत्वात्‌। छत्रीत्यादौ छत्रादौ पदार्थान्तरस्यान्वयबोधाभावस्तु वृत्तस्य न विशेषणयोगः, विशेषणयुक्तस्य न वृत्तिरिति समासकृत्तद्धितादिरूपवृत्त्येकदेशार्थस्य पदार्थान्तरेणानन्वयनियमरूपव्युत्पत्त्यन्तरादेवेत्यस्वरसादाह---न्यायमते त्विति। वस्तुतो वृत्त्येकदेशार्थेऽपि दासशातनादौ चैत्रस्वत्वशरकरणत्वादिरूपपदार्थान्तरस्य भेदसंबन्धेन चैत्रस्य दासभार्याशरैः शातितपत्र इत्यादावन्वयबोधदर्शनादभेदसंबन्धेन तत्र पदार्थान्तरान्वयोऽव्युत्पन्न इत्यवश्यमङ्गीकरणीयम्‌। तथाचाभेदेनान्वयप्रयोजकसमानविभक्तिकपदोपस्थाप्यत्वाभावादभेदेनान्वयबोधवारणसंभवे वृत्तस्येत्यादिव्युत्पत्त्यनङ्गीकारेऽपि न क्षतिः। नच चैत्रस्य पितेत्यादौ पितृपदार्थतावच्छेदकघटकजनकत्वे चैत्रनिरूपितत्वस्य षष्ठ्यन्तार्थस्यान्वयदर्शनात्पदार्थतावच्छेदकेऽपि अभेदेनैव पदार्थन्तरस्यान्वयोऽव्युत्पन्न इत्यवश्यमङ्गीकरणीयम्‌। तथाविधान्वयबोधस्य च समानविभक्तिकपदोपस्थाप्यत्वादेरभावादेव वारणसंभवे पदार्थः पदार्थेनान्वेतीत्यदिव्युत्पत्तिकल्पनमपि नावश्यकमिति वाच्यम्। तथासति गवि पशुर्गौरित्यादितो गोवृत्तिलोमलाङ्गूलवान्‌ गौरित्यादिबोधापत्तिः। चैत्रस्य पितेत्यादौ तु ससंबन्धिकपदशक्यतावच्छेदकेऽपि पदार्थान्तरान्वयस्य व्युत्पन्नतया नान्वयबोधानुपपत्तिः। ससंबन्धिकं च पदं नियतसंबन्धाकाङ्क्षोत्थापकमित्यवधेयम्‌। एकसार्थवाहित्व इति। एकसमुदायत्व इत्यर्थः। यद्यपि छत्रपदस्य छत्रिघटितसमुदाये लक्षणोपगमेऽपि संभवति निर्वाहस्तथापि संभवति प्रत्ययस्य सार्थक्ये तत्परित्यागस्यानुचितत्वादेवमभिहितमित्यवधेयम्‌। एकसार्थ एवेति। एकसमुदायत्वमेवेत्यर्थः। नैराकाह्क्ष्येणेति। उद्देश्यतावच्छेदकविधेययोरैक्येऽभेदेनान्वयस्याव्युत्पन्नतया गमनकर्तृत्वविशिष्टे गमनकर्तृत्वस्याश्रयतयाऽन्वयबोधे आकाङ्क्षाविरहादिति भावः। नचेति। छत्रपदस्य छत्रिघटितसमुदायलक्षकत्वे तज्जन्यशाब्दबोधे छत्ररूपमुख्यार्थस्य मुख्यविशेष्यतया भानाभावादिति ध्येयम्‌। वाक्यलक्षणेति। एतच्चापातत एव समाधानम्। वस्तुतः स्वजन्यबोध शक्यार्थस्य विशेषणतया भानेऽपि नाजहत्स्वार्थत्वात्। अतएव गङ्गापदस्य यत्र गङ्गातीरत्वेन लक्षणा साऽजहत्स्वार्था। यत्र तु तीरत्वेन लक्षणा तत्रैव जहत्स्वार्थेति न्यायमतेऽपि छत्रीत्यादौ अजहत्स्वार्थलक्षणोपपादनमिति ध्येयम्‌। तीरत्वेनेति। इदमपि पूर्वोक्तिविरुद्धमेव छत्रिघटितसमुदायलक्षकछत्रपदस्य विशेषणतया छत्रबोधकत्वेन तत्राप्यजहत्स्वार्थलक्षणोपपादनमिति ध्येयम्‌। तीरत्वेनेति। इदमपि पूर्वोक्तिविरुद्धमेव छत्रिघटितसमुदायलक्षकछत्रपदस्य विशेषणतया छत्रबोधकत्वेन तत्रप्यजहत्स्वार्थलक्षणोपपादनमिति तस्यामप्यजहत्स्वार्थत्वसंभवादिति ध्येयम्‌। नच केवलसमुदायत्वेन यत्र छत्रपदस्य लक्षणा तत्रैवाजहत्स्वार्थत्वविरोधो नचेत्यादिना पूर्वमाशङ्कित इति न पूर्वोत्तरग्रन्थविरोध इति वाच्यम्‌। एवमपि यत्र छत्रिघटितसमुदायत्वेन छत्रपदस्य लक्षणा तत्रैवाजहत्स्वार्थत्वोपपत्तेरिति समाधानस्यैव कार्यत्वाद्वाक्यलक्षणावादिमताभिप्रायेणाजहत्स्वार्थत्वोपपादनस्यानौचित्यात्‌। अतएव गन्थकृतैव यत्र तीरत्वेन गङ्गापदस्य लक्षणा तत्रैव गङ्गापदस्य जहत्स्वार्थलक्षणायाः सर्वसंमतत्वादिति वक्ष्यते। तत्रहि सर्वपदमहिम्ना गङ्गातीरत्वेन लक्षणायामपि जहतस्वार्थत्वस्य केषांचिदनुमतत्वं लक्ष्यते। तच्च शक्यार्थस्य पदार्थान्तरेण साकं यत्रान्वयबोधस्तत्रैवाजहत्स्वार्थत्वमितिमताभिप्रायेणैव घटत इति मन्तव्यम्‌। अतिप्रसङ्गस्येति। वृत्त्या पदजन्योपस्थित्यविषयस्यापि शाब्दबोधे भानोपगमे घटादिपदात्पटादिविषयकशाब्दबोधप्रसङ्गस्येत्यर्थः। तथाच यद्धर्मावच्छिन्नविशेष्यकशक्यसंबन्धग्रहस्तद्धर्मावच्छिन्नविशेष्यकमेव पदार्थस्मरणं शाब्दबोध इति नियमोपगमेनैव घटादिपदान्न पटादिविषयकशाब्दबोधापत्तिरिति भावः। प्रवाहसंबन्धस्येति। तथाच शक्यसंबन्धरूपलक्षणाया

लक्षतावच्छेदके तीरत्वेऽभावादपि लक्ष्यतावच्छेदके न लक्षणेति भावः। यद्यपि तीरत्वे संयुक्तसमवायरूपशक्यसंबन्धोऽस्त्येव तथापि युगपद्वृत्तिद्वयविरोधेन शक्तिद्वयेनेव लक्षणाद्वयेनापि एकदैव पदार्थद्वयशाब्दबोधस्यानुपगमेनैकपदात्तीरतीरत्वयोर्बोधानुपपत्तिरिति ग्रन्थकृतां तात्पर्यम्‌। गङ्गायां घोषमत्स्यौ स्त इत्यादिप्रयोगस्य प्रामाण्योपगमे तु सजातीयवृत्तिद्वयेनैव युगपन्नार्थद्वयविषयकशाब्दबोध इत्यवधेयम्‌। अत उक्तस्थले गङ्गापदादेकदैव तीरप्रवाहयोर्बोधेऽपि न क्षतिरिति मन्तव्यम्‌। मूले परंत्वित्यादि। अत्रेदमवधेयम्‌। शक्यतावच्छेदके शक्त्यस्वीकारे पृथिवीपदत्कदाचिदष्टद्रव्यातिरिक्तद्रव्यत्वेन कदाचिद्गन्धवत्त्वेन कदाचित्पृथिवीत्वेन च शाब्दबोधापत्तिः। पृथिवीपृथिवीपदशक्येतिवदष्टद्रव्यातिरिक्तद्रव्यं गन्धवद्वा पृथिवीपदशक्यमित्याकारकस्य शक्तिज्ञानस्य संभवात्तीरं गङ्गातीरं वा प्रवाहसंयोगवदिति लक्षणाग्रहेण शक्तिग्रहस्य तुल्ययोगक्षेमत्वात्‌। तथाच लक्षणया यत्किंचिदेकधर्मावच्छिन्नविषयक एव शाब्दबोध इति न नियमस्तथा शक्यार्थबोधेऽप नियमो न स्यात्‌। शक्यतावच्छेदके शक्तिस्वीकारे तु पृथिवीपदात्पृथिवीत्वेनैव शाब्दबोध इति न नियमस्तथा शक्यार्थबोधेऽपि नियमो न स्यात्‌। शक्यतावच्छेदके शक्तिस्वीकारे तु पृथिवीपदात्पृथिवीत्वेनैव शाब्दबोध इति नियम उपपद्यते। पृथिवीपदस्य पृथिवीत्वपृथिव्योरेव शक्ततया शक्त्या शक्यार्थस्यैव शाब्दबोधे भानमिति नियमेन च तदुपपादनसंभवात्‌। लक्षणयाऽलक्ष्य1स्याशाब्दबोधे भानोपगमेन लक्षणया कदाचित्तीरत्वेन कदचिद्गङ्गातीरत्वेन शाब्दबोधं भवत्येव। इदमत्र पुनश्चिन्त्यम्‌। धर्मितावच्छेदके शक्यतावच्छेदकत्वावगाहिशक्तिज्ञानमेव शाब्दबोधहेतुरुपेयते। शक्यतावच्छेदकं च सर्वत्र लध्वन्यूनानतरिक्तवृत्तिरेव धर्मः, संभवति लघौ गुरौ स्वरूपसंबन्धरूपावच्छेदकत्वास्वीकारात्‌। अतएव पृथिवीपृथिवीपदशक्येतिशक्तिज्ञानमेव प्रमा। शक्तेः पृथिवीत्वावच्छिन्नत्वात्। नतु जलाद्यष्टद्रव्यातिरिक्तद्रव्यं तथेत्यादिशक्तिज्ञानं तेषां गुरुत्वेन शक्यतानवच्छेदकत्वात्‌। शक्यसंबन्धवदितिवद्गङ्गातीरं भूखण्डं प्रवाहसंयोगीति प्रतीतेः सर्वजनानुभवसिद्धत्वात्‌। पृथिवीपृथिवीपदशक्येति बोधस्यैव प्रमात्वं नत्वष्टद्रव्यातिरिक्तद्रव्यं तथेति शक्तिज्ञानस्य तथात्वमित्यस्य सर्वसंमतत्वात्‌ शक्तिप्रतीतीनां स्वरूपसंबन्धरूपावच्छेदकत्वावगाहित्वसिद्ध्या शक्तेस्तथाविधावच्छेदकत्वं प्रामाणिकमेव घटो नास्तीत्यादिप्रतीतौ घटत्वस्यैव प्रतियोगितावच्छेदकत्वम्‌। इत्थंच शक्यतावच्छेदके शक्तिविरहेऽपि पृथिवीपदात्‌ शक्तिप्रमया पृथिवीत्वप्रकरकशाब्दबोधः। शक्तिभ्रमेण तु गन्धवत्त्वादिनापि शाब्दबोध इति। अतएव भ्रान्तस्य गन्धवत्त्वावचछेदेनापि शक्तिज्ञानसंभवादिति परैरपरिशीलितः पन्थाः कल्प्यत इति। उपस्थाप्यत इत्यर्थः। अवयवशक्त्या द्विरेफपदाद्भ्रमरपदस्य स्मरणं भवति। तेन च स्मरणात्मकपदज्ञानेन कीटकविशेषार्थस्मरणं शाब्दबोधश्चेतिरीत्या शक्त्यैव द्विरेफपदात्साक्षात्संबन्धरूपलक्षितलक्षणास्वीकारोऽनुचित इति भावः। नन्वेवं द्विरेफपदे लक्षितलक्षणेति सर्वसिद्धप्रवादस्य का गतरित्यत आह--लक्षितेनेति। द्विरेफपदलक्षितेन भ्रमरपदेन लक्षणं शाब्दबोधरूपं ज्ञानम्। आकारान्तप्रयोगस्तु "उपासनैव क्रियते श्रवणानन्तरागते"त्यादिवदिति भावः। प्रत्ययानामिति। यस्मात्प्रत्ययो विधीयते सा प्रकृतिः तदर्थो वृत्त्या तज्जन्योपस्थितिविषयो यस्तदन्वितस्वार्थबोधकत्वादित्यर्थः। प्रत्ययाश्च विभक्तिकृत्तद्धिताख्याताः। तथाच द्विरेफपदेन लक्षणयोपस्थितं भ्रमरपदमेव नतु तदर्थ इति कथं तत्र विभक्त्यर्थकर्मत्वान्वय इत्यनुपपत्तिः स्यादतः शक्यस्य रेफद्वयस्य स्वघटितपदवाच्यत्वरूपपरम्परासंबन्धात्मिकया लक्षितलक्षणया द्विरेफपदात्‌ भ्रमरोपस्थित्यर्थं तादृशलक्षणास्वीकार आवश्यक इति भावः। मूले नानुभावकमिति। शाब्दानुभवजनकं नेत्यर्थः। तथाच लाक्षणिके पदे स्मारिकाशक्तिरेव नानुभाविकीति भावः। ननु तर्हि लाक्षणिकार्थस्य कथं शाब्दबोधे भानमित्याशङ्क्य लाक्षणिकपदसमभिव्याहृतशक्तपदान्तरमेव लाक्षणिकार्थान्वितस्वार्थबोधं प्रति कारणमिति शक्तपदान्तरादेव शाब्दबोधे लाक्षणिकार्थान्वितस्वार्थबोधं प्रति कारणमिति शक्तपदान्तरादेव शाब्दबोधे लाक्षणिकार्थस्य भानमिति समाधत्ते--लाक्षणिकपदसमभिव्याहृतशक्तपदान्तरमेव लाक्षणिकार्थान्वितस्वार्थबोधं प्रति कारणमिति शक्तपदान्तरादेव शाब्दबोधे लाक्षणिकार्थस्य भानमिति समाधत्ते---लाक्षणिकार्थस्येति। सामर्थ्यावधारणात्‌ शक्त्यवधारणादित्यर्थः। मूलस्थपदान्तरमित्यस्य लाक्षणिकपदभिन्नार्थकत्वेन सकलशक्तपदानामपि लाक्षणिकर्थशाब्दबोधजनकत्वं प्रतीयते। तच्चायुक्तम्‌। गङ्गायां घोष इत्यत्र घोषपदस्यैव तीरशाब्दबोधजनकतायाः सर्वानुभवसिद्धत्वादतो व्याचष्टे---पदान्तरमिति। समभिव्याहृतमिति। तल्लाक्षणिकपदसमभिव्याहृतमित्यर्थः। तथाच

तल्लाक्षणिकपदसमभिव्याहृतं शक्तं पदं तत्स्मारितलक्ष्यार्थविषयकशाब्दबोधजनकमिति भावः। इतरपदार्थ इति। इतरपदजन्यस्मृतविषय इत्यर्थः। (तत्रेतरपदे तृतीयार्थस्य स्वविषयकज्ञानसहितवैशिष्ट्यपदस्य वाऽन्वयः।) कुमतिरिति। कुत्सिता मतिर्यस्य स कुमतिरिति बहुव्रीहावृत्तरपदस्य कुत्सितज्ञानवल्लाक्षणिकतया पूर्वपदस्य तात्पर्यग्राहकतया निरर्थकतया कुमतौ पशुत्वस्य बाधितत्वेन पसुपदस्यापि पशुसद्दशे लाक्षणिकतया कुमतिः पशुरित्यत्र कस्यापि शक्तपदस्याभावात् तत्र शाब्दबोधो न स्यादिति तत्र शाब्दबोधोपपत्तये लाक्षणिकपदेऽप्यानुभाविकी शक्तिरवश्यमङ्गीकरणीयेति भावः। गुरुकुलमित्यादि। कुलमिति समपातायातम्‌। चैत्रस्य गुरुरित्यत्राप गुरुत्व एव चैत्रनिरूपितत्वस्यान्वयात्‌। नच गुरावेवे चैत्रसंबन्धोऽन्वीयतामिति वाच्यम्‌। तथा सति चैत्रपुत्रादावपि तथा प्रयोगप्रसङ्गत्। चैत्रपुत्रस्यापि कस्यचिद्गुरुत्वाच्चैत्रसंबन्धित्वाच्चेति ध्येयम्‌। ननु गुर्वादिपदस्य ससंबन्धिकत्वेन तदर्थैकदेशे पदार्थान्तरान्वयसंभवेऽपि नदीपदस्यातथात्वात्कथं तदेकदेसे गभीरपदार्थस्यान्वय इत्यत आह--पदभेदेनेति। व्युत्पत्तिभेदात्‌। आकाङ्क्षाभेदात्‌। प्रकृत इति। एतद्वाक्यस्थनदीपद इत्यर्थः। उत्तरपद एवेति। यद्यपि गभीरायां नद्यां घोष इत्यस्यैव पूर्वमुदाहृतत्वेन तत्र गभीरपदोत्तरमपि सप्तमी श्रूयत एवेति नेयमनुपपत्तिस्तथापि विशेषणविभक्तेः सर्वत्र निरर्थकत्वेन तस्याः सार्थकत्वोपगमस्यायुक्तत्वात्‌ घोषपदेन गभीरायामित्यस्यानासन्नत्वाच्छाब्दबोधानुपपत्तेश्च।
गभीरनद्यां घोष इत्यादौ सर्वथानुपपत्तेश्च न तथोपगमसंभव इति भावः। (गङ्गापदजन्यबोधेति। गङ्गापदशक्यार्थस्मरणरूपेत्यर्थः। वाक्यजन्यबोधस्तु शाब्दबोधरप एवेति भावः।) गङ्गायामित्यस्यापीति। गङ्गायां घोष इत्यत्र गङ्गापद एव लक्षणा सर्वानुमता नतु गङ्गायामिति वाक्ये पदलक्षणायामनुपपत्तेरभावात्‌। गङ्गायामिति वाक्यजन्यस्यापि गङ्गातीरवृत्तिरितिशाब्दबोधस्य गङ्गाविषयकत्वात्तत्संबन्धस्य तीरे सत्त्वात्तादृशवाक्यस्यापि तीरे लाक्षणिकत्वापत्तिरिति भावः। इदं च गङ्गातीरत्वेन शक्यसंबन्धग्रहमभिप्रेत्योक्तम्‌। तीरत्वेन तथात्वे तु प्रवाहस्य न वाक्याजन्यबोधविषयत्वमित्यवधेयम्‌। तत्त्वेनेति। यादृशानुपूर्व्यवच्छिन्नस्य लक्षकत्वमभिमतं तादृशानुपूर्व्यवच्छिन्नजनकतानिरूपितजन्यताशालिबोधविषयसंबन्ध एव तादृशानुपूर्व्यवच्छिन्नस्य लक्षा वाच्येति भावः। एवं च गङ्गायामित्यानुपूर्वीं न शाब्दबोधजनकतावच्छेदकेति न वाक्यलक्षणापत्तिः। यद्यपि गङ्गातीरवृत्तिरित्याकारकशाबद्बोधं प्रत्याकाङ्क्षाज्ञानविधया गङ्गापदोत्तरसप्तमीरूपसमभिव्याहारज्ञानस्य कारणत्वमावश्यकम्‌। अन्यथा सप्तम्युत्तरगङ्गापदज्ञाने तादृशशाब्दबोधापत्तेः। तथापि तादृशानुपूर्व्यवच्छिन्नविषयकज्ञानमेव शाब्दबोधजनकं नतु तादृशानुपूर्व्यवच्छिन्नमेवेति नेदानीं वाक्यलाक्षणीकत्वापत्तिरिति भावः। नचैवं पदज्ञानमेव शाब्दबोधकारणं नत पदमिति तादृशानुपूर्व्यवच्छिन्नजनकतानिरूपितजन्यताशालिबोधाप्रसिध्या पदस्यापि लाक्षणिकत्वानुपपत्तिरिति वाच्यम्‌। ज्ञायमानपदस्य कारणत्वाभिप्रायेणैतदभिधानात्‌। ननु मौनिश्लोकादौ पदाभावेऽपि शाब्दबोधोत्पत्त्या मतमिदं न विचारसहमिति तादृशानुपूर्व्यवच्छिन्नज्ञानजन्यबोधविषयसंबन्ध एव तादृशानुपूर्व्यवच्छिन्नस्य लक्षणेत्यवश्यमङ्गीकरणीयम्‌। तथाचागतमेव वाक्यस्य लाक्षणिकत्वमित्यत आह---नचैतावतेति। तत्त्वावच्छिन्नेति। तत्त्वं तादृशानुपूर्वी तदवच्छिन्ना तन्निष्ठावच्छेदकतानिरूपिका शक्त्यवच्छिन्ना विषयतासंबन्धावच्छिन्नशक्तिनिष्ठावच्छेदकतानिरूपिका ज्ञाननिष्ठबोधजनकता या सैवेत्यर्थः। तथाच तादृशानुपूर्व्यवच्छिन्नशक्तिज्ञानजन्यबोधविषयसंबन्धस्तदानुपूर्व्यवच्छिन्नस्य लक्षणेति पर्यवसानाद्वाक्यस्य च शक्त्यभावात्तस्य लक्षकत्वासंभव इति भावः। ननु शक्त्यभावेऽपि वाक्यस्येवापभ्रंशस्यपि लाक्षणिकत्वमिष्यत एवेति यदि ब्रूयात्तदाप्याह---वस्तुत इति। लक्षणानुपपत्तिरिति। तीरत्वावच्छिन्ने शक्यसंबन्धग्रहे शुद्धतीरत्वावच्छिन्नविषयकशाब्दबोधोत्पत्त्या प्रवाहस्य शाब्दबोधाविषयत्वादिति भावः। स्वजन्यज्ञानेति। स्वजन्यस्मरणेत्यर्थः। यद्यपि शक्त्येत्यनुपादानेऽपि वाक्यलक्षणानिरासः संभवति पदस्यैवार्थस्मारकत्वेन वाक्यस्य स्मारकत्वाभावात्‌। तथापि वाक्यवाक्यार्थयोर्बोध्यबोधकभावसंबन्धज्ञाने वाक्यस्यापि वाक्यार्थस्मारकत्वसंभवात्तज्जन्यस्मृतिविषयसंबन्धस्यैव लक्षणात्वोपगमे लक्षणायाः शक्त्यघटकतया लक्षणायाः शक्यसंबन्धरूपत्वेन लाघवावकाशः। अतः शक्त्येत्युपात्तम्‌। ननु यत्किंचित्पदस्य तत्पर्याप्तिभियैव तात्पर्यापत्त्यैव गौरवमप्यस्तीति यदि ब्रूयात्तदाप्याह---किंचेति। नामार्थयोरिति। नच नामार्थत्वं वृत्त्या नामजन्यस्मृतविषयत्वम्‌।

वाक्यं च न नामेति कथं गभीरनदीतीरस्य बोधः। यदि च वाक्यस्य पदसमूहरूपतया समूहस्य प्रत्येकानतिरिक्ततया वाक्यजन्यस्मरणस्यापि नामजन्यत्वमक्षतमेवेत्युच्यते तदा तत्र प्रत्ययजन्यत्वस्याप्यवर्जनीयतया गभीरनदीतीरस्य प्रत्ययार्थत्वसंभवेन प्रत्ययार्थस्य नामार्थे भेदेनान्वयोपगमान्नानुपपत्तिरिति वाच्यम्‌। तथासति गभीरनदीतीरीयरजनेति बोधतात्पर्येण गभीरायां नदीरजनेति प्रयोगापत्तेः। वाक्यलक्षणावादिभिरपि गभीरायां रजनेत्यतएव तादृशबोधोपगमे (न) इष्टापत्तेरयोगादिति भावः। सप्तमीप्रकृतित्वाभावादिति। प्रातपदिकेत्यत एव सुब्विभक्तेर्विधानात्‌। प्रत्ययविध्युद्देशस्यैव प्रकृतित्वादर्थवधातुरित्यनेन प्रत्ययधातुभिन्नशक्तस्यैव प्रातिपदिकसंज्ञाविधानेन गभीरायां नदीत्यस्य कंचिदर्थाशक्तत्वेन सप्तमीप्रकृतित्वाभावादिति भावः। नचैवं नीलोत्पलं पाचकमित्यादौ पाचकनीलोत्पलसमुदायादेर्वाक्यतया किंचिदर्थाशक्तत्वेन तेषां विभक्तिप्रकृतित्वं न स्यादिति वाच्यम्‌। कृत्तद्धितसमासाश्चेति सूत्रान्तरेण तेषामपि प्रातिपदिकत्वविधानेन कृत्तद्धितान्तसमासानां विभक्तिप्रकृतित्वसंभवात्‌। वस्तुतः प्रकृत्यर्थत्वं वृत्त्या प्रकृतिजन्यबोधविषयत्वमेव। तच्च प्रकृतिघटितसमुदायजन्यबोधविषये गभीरनदीतीरेऽप्यक्षतम्‌। समुदायस्य प्रत्येमात्रजन्यत्वनिवेशे प्रयोजनविरहात्‌। चैत्रस्य गामानयेत्यादौ चैत्रसंबन्धिगोः प्रत्ययार्थकर्मत्वेऽन्वयदर्शनेन तन्निवेशासंभवाच्च। वृत्तौ प्रकृतिनिरूपितत्वमपि न शक्यते विवक्षितुम्‌। वाक्यलक्षणाङ्गीकर्तुर्मते नीलोत्पलादिप्रकृतिनिरूपिताप्रसिद्धेरित्यापाततो रमणीयमेतल्लक्षणमिति प्रतिभाति। समानविभक्तिकेति। गभीरायां नद्यामिति समुदायस्य किंचद्विभक्तेरप्यप्रकृतित्वादिति भावः। अथ राजपुरुष इत्यादौ राजपदस्याविभक्तिकत्वेऽपि पुरुषपदाव्यवहितपूर्वराजपदार्थस्य राजसंबन्धिनः पुरुषेऽभेदेनान्वयदर्शनात्‌ प्रकृतेऽपि सप्तम्यन्तवाक्यस्य घोषपदाव्यवहितपूर्वतया तदर्थस्य गभीरनदीतीरवृत्तेर्घोषेऽभेदान्वये बाधकाभावादिदमसङ्गतम्‌। नचाव्यवहितपूर्ववृत्तिनः शक्तत्वरूपपदत्वमपि तादृशान्वयबोधे प्रयोजकम्‌। नीलघट(रूप)मित्यादौ नीलघटेत्यस्य वाक्यत्वेन पदत्वाभावेऽपि तदर्थस्य नीलघटसंबन्धिनो रूपादावभेदेनान्वयदर्शनादिति चेन्न। घोषो गभीरायां नद्यामिति वाक्यादपि तादृशाब्दबोधस्यानुभवसिद्धत्वेन तत्राप्यव्यवहितपूर्वत्वसमानविभक्तिकत्वयोरभावादभेदान्वयबोधानुपपत्तेर्वज्रलेपायमानत्वादिति विभावनीयम्‌। घटशून्यमिति। शून्यपदस्याभाववदर्थकतया तदेकदेशेऽभाव एव घटत्वावच्छिन्नप्रतियोगिताकत्वसंबन्धेन घटपाद्रथस्यान्वयस्वीकारादिति भावः। तथान्वय इति। तादृशान्वय इत्यर्थः। पदार्थैकदेशे पदार्थान्तरस्य तादात्म्येनैवान्वयो न स्वीक्रियते भेदसंबन्धेन तु स्वीक्रियत एवेति भाव। व्रजपदार्थैकदेसे गवि चित्रपदार्थस्याभेदेनान्वयाभावेन बहुव्रहौ गोपदार्थैकदेशगव्यपि चित्रपदार्थस्याभेदान्वयासंभवाच्चित्रपदसय तात्पर्यग्राहकत्वमेवाङ्गीकरणीयमिति भावः। मूले आरूढवानर इति। आरूढो वानरो यमिति विग्रहवाक्येन यत्कर्मकारोहणकर्ता वानर इति बोधात्‌ बहुव्रीहिसमासे विग्रहवाक्याद्यादृशविशेषणविशेष्यभावापन्नार्थबोधो भवति समासवाक्यात्तद्विपरितविशेषणविशेष्यभावापन्नार्थबोध इति नियमेन वानरकर्तृकारोहणकर्मवृक्ष इति बोधस्योपगन्तव्यतया वानरपदस्य वानरकर्तृके लक्षणां स्वीकृत्य आरूढपदस्यारोहकर्मणि लक्षणास्वीकारे पदद्वये लक्षणापत्तिः बहुव्रीहावुत्तरपद एव समासप्रयुक्तलक्षणेति नियमस्योत्तरपदार्थप्राधान्यनियमस्य च भङ्गपत्तिः स्यादिति वानरपदस्यैव वानरारोहकर्मणि लक्षणा आरूढपदं तात्पर्यग्राहकमेवेति भावः। ननु निपातमात्रार्थस्य नामार्थान्तरेण भेदान्वन्वयो न स्यात्‌। "चादयोऽद्रव्ये निपाता" इत्यनुशासने द्रव्यभिन्नार्थकानां चादीनामेव निपातसंज्ञाविधानात्‌ इवशब्दस्य चादिगणमध्ये पाठाभावादित्याशङ्कां निराकुरुते---निपातपदमिति। तथाचात्र निपातपदमव्ययार्थकमेवेति निपातानामव्ययत्वादेव लाभसंभवादिति भावः। प्रतययार्थमद्वारीकृत्यैवेति। विभक्त्यर्थभिन्नसंबन्धेनैवेत्यर्थः। ननु मूले निपातातिरिक्तेत्यस्य भेदेनेत्यस्य च प्रयोजनमुक्तं न तु साक्षादित्यस्येति नियमे साक्षात्पदमनर्थकमित्याशङ्कां निराकुरुते---भूतल इत्यादि। आधेयतासंसर्गेणापीति। अपिना स्वरूपसंबन्धेन घटे भूतलवृत्तित्वान्वयस्य समुच्चयः। अन्वयादिति। यद्यपि घटे भूतलवृत्तित्वप्रकारकबोधस्वीकारेणैवोपपत्तौ आधेयतया भूतलस्यापि घटे प्रकारत्वोपगमोऽनुचितः पदार्थस्य संसर्गविधयाभानानङ्गीकारात्‌। तथापि भूतले घट इति वाक्यजन्यज्ञानानन्तरं घटो भूतलीयो न वेति संशयानुत्पादस्याप्यनुभवसिद्धतया आधेयतया भूतलाभाववान्‌ घटः प्रमेय इति विशिष्टवैशिष्ट्यावगाहिप्रत्यक्षं प्रति तादृशशाब्दसामग्र्याः प्रतिबन्धकत्वाकल्पनाप्रयुक्तलाघवेन

विभक्त्यर्थस्य संसर्गविधयाऽपि भानमादृतम्‌। तादृशवाक्यजन्यबोधस्य घटो भूतलीय इत्याकारकत्वे घटे आधेयतयता भूतलाभावज्ञानमपि बाधज्ञानमेवेति तदभावावगाहिघटितशाब्दबोधसामग्रीसत्त्वे विशेष्यतावच्छेदकप्रकारकनिर्णयघटितोक्तप्रत्यक्षसामग्र्येव न तिष्ठतीत्येतादृशप्रत्यक्षे तादृशशाब्दसामग्र्याः प्रतिबन्धकत्वं न कल्पनीयमिति लाघवमिति भावः। घटः पटो नेत्यत्रात्यन्ताभावो नञा न बोधयितुं शक्यते नञोऽत्यन्ताभावबोधेऽनुयोगिवाचकपदोत्तरं सप्तम्यपेक्षणादतो नञर्थोऽन्योन्याभाव एवेत्याह---नञर्थेति। प्रत्ययार्थद्वारैवेति। षष्ठस्मारितस्वत्वसंबन्धेनैवेत्यर्थः। अथवा स्वत्वे राजपदार्थान्वयः स्वत्वस्यैव पुरुषेऽन्वयो नतु राजपुरुषयोरित्यर्थः। उभयत्रापि षष्ठीविषयकस्मरणकल्पनमावश्यकमिति भावः। मूले अस्मृतविभक्तेरपीति। यद्यपि तत्पुरुषे पूर्वपदस्य स्वार्थविशेषितविग्रहवाक्यस्थविभक्त्यर्थविशिष्टे निरूढलक्षणोपगमेन तत्तद्विभक्त्यस्मरणे पूर्वपदस्य तत्तदर्थे निरूढलक्षणानिर्णय एव न संभवतीति लक्षणारूपवृत्तिज्ञानभावादेव पदजन्यपदार्थस्मरणाभावेन शाब्दबोधो न संभवत्येवेत्यस्मृतविभक्तेः शाब्दबोधोपपदानं दुर्वचम्। तथापि विभक्तिस्मरणं विना निरूढलक्षणार्थस्यानिर्णयेऽपि सामान्यतो लक्षणाज्ञानं तदधीनपदार्थस्मरणं च संभवत्येव। निरूढलक्षणाज्ञानादेव पदार्थस्मरणमिति न नियमः। तथासति गङ्गायां घोष इत्यादौ गङ्गापदात्तीरस्मरणानुपपत्तेः। एवं च तत्तत्स्थलेषु नानाविभक्तस्मरणकल्पनमपेक्ष्य लक्षणया राजपदाद्राजसंबन्ध्युपस्थितिं कल्पयित्वाऽभेदशाब्दबोधोपगम एवोचितो लाघवात्‌। राजपुरुष इति कर्मधारये त्वन्वयानुपपत्त्यादिलक्षणाबीजाभावेन राजाभिन्नः पुरुष इति शक्यार्थाऽभेदबोध एव स्वीक्रियत इति भावः। मतान्तरमाह---परे त्विति। व्युत्पत्तिवैचित्र्येणेति। पुरुषविशेष्यकस्वत्वसंसर्गकरजप्रकारकशाब्दबोधं प्रति राजपदाव्यवहितोत्तरपुरुषपदत्वरूपानुपूर्वीज्ञानस्य कारणत्वादित्यर्थः। तथाचातएव राजा पुरुष इत्यादौ तादृशान्वयबोधवारणसंभवेन नोक्तापत्तेरवकाश इति भावः। परामर्शो न स्यादिति। तत्पदेन पूर्ववाक्यस्थपदार्थस्यैव परमर्शो न तु तादृशपदर्थतावच्छेदकस्यापीति नियमः। अन्यथाऽत्र शुक्लो घटोऽस्ति स न द्रवयमिति स्वारसकप्रयोगापत्तेः। तथाच राजपदस्य राजसंबन्ध्यर्थकत्वे तत्पदेन राज्ञः परामर्शो न स्यादिति भावः। आहुरित्यस्वरसोद्भावनम्‌। तद्बीजं तु एवं सति राज्ञः पुरुष इत्यादावपि स्वत्वसंसर्गकबोधस्वीकार एवोचितः। अतिप्रसङ्गस्य षष्ठ्यन्तराजपदसमभिव्याहारज्ञानस्य तादृशशाब्दबोधनियामकत्वोपगमेनैव वारणसंभवात्‌। नचैवं व्याससमासवाक्यज्ञानयोः परस्परजन्यशाब्दबोधे व्यभिचारेण कारणतैवानुपपन्नेति वाच्यम्‌। तादृशानुपूर्वीज्ञानाव्यवहितोत्तरत्वस्यापि कार्यतावच्छेदककोटौ निवेशनीयतया व्यभिचाराप्रसक्तेः। अन्यथा त्वन्मतेऽप राजस्वत्वं पुरुष इत्यतस्तादृशशाब्दबोधवारणाय षष्ठ्यन्तरा जपदसमभिव्याहारज्ञानस्य राजस्वत्वप्रकारकशाब्दबोधहेततायाः कल्पनीयतया पर्यायपदान्तरघटितवाक्यादपि तादृशशाब्दबोधोत्पत्त्या व्यभिचारस्य दुर्वारत्वात्‌। यदिच पुरुषो न राज्ञ इत्यादौ आश्रयतया स्वत्वाद्यभाव एव नञा बोधनीयः वृत्त्यनियामकसंबन्धस्याभावप्रतियोगितानवच्छेदकतया स्वत्वादिसंबन्धेन राजाद्यभावस्य नञा बोधयितुमशक्यत्वादिति स्वत्वादेर्विभक्त्येर्थत्वमावश्यकमित्युच्यते तदा वृत्त्यनियामकसंबन्धस्याभावप्रतियोगितावच्छेदकत्वे को दोष इति वक्तव्यम्‌। अभावान्तरकल्पने गौरवमिति चेत्‌। समनियताभावनामैक्येन तादृशाभावस्य रजसवत्वाभावरूपत्वाभ्युपगमेनाभावान्तराकल्पनात्‌। न च स्वत्वादिसंबन्धावच्छिन्नप्रतियोगितकल्पने गौरवमिति वाच्यम्‌। स्वत्वादिषु विभक्तीनां शक्तिकल्पनं विभक्तिजन्यस्वत्वाद्युपस्थितीनां शाब्दबोधहेतुताकल्पनं तादृशोपस्थितीनां भिन्नविषयकप्रत्यक्षादिप्रतिबन्धकतावच्छेदककोटौ प्रवेशं चापेक्ष्म तादृशप्रतियोगिताव्यक्तिकल्पनस्यैव लघुत्वादिति। इदं पुनरिहानुसंधेयम्‌। उक्तक्रमेण विभक्तेः संख्याभिन्नार्थकतैव न स्यादिति। किञ्च राजसंबन्धिनि राजपदस्य स्वारसिकलक्षणाग्रहदशायां तादृशलाक्षणिकराजपदघटितराजपुरुष इति कर्मधारयाद्राजसंबन्ध्यभिन्नः पुरुष इत्यादिबोधस्य सर्वानुमततया तादृशानुपूर्वींज्ञानस्य द्विविधशाब्दबोधहेतुताकल्पने गौरवम्‌। अपिच राजसंबन्ध(न्धि)भिन्नः पुरुषः प्रमेय इत्यादिविशिष्टवैशिष्ट्यावगाहिप्रत्यक्षं प्रति तादृशानुपूर्वीज्ञानघटितशाब्दसामग्र्याः प्रतिबन्धकत्वकल्पने गौरवम्‌। मन्मते च बाधाभावादिघटितशाब्दसामग्रीकाले विशेष्यतावच्छेदकप्रकारकनिर्णयघटितप्रत्यक्षसामग्र्या एवासत्त्वेन प्रत्यक्षापत्त्ययोगात्तदकल्पनात्‌। नच त्वयापि स्वत्वसंबन्धेन राजाभाववान्‌ पुरुषः प्रमेय इति तादृशप्रत्यक्षं प्रति पृथक्‌तादृशशाब्दसामग्र्याः प्रतिबन्धकत्वं

कल्पनीयमिति साम्यमिति वाच्यम्‌। राजकीयभिन्नसंबन्धः प्रमेय इति प्रत्यक्षं प्रत्यपि स्वत्वस्य संसर्गतावादिना तादृशाब्दसामग्र्याः प्रतिबन्धकत्वस्य कल्पनीयतया पूर्वोक्तप्रतबन्धकत्वकल्पनस्य तन्मतेऽधिकत्वादित्यलं विस्तरेण॥ मूले द्वन्द्वे न लक्षणेत्युक्तं तन्न संगच्छते। अहिनकुलमित्यादौ समाहारद्वन्द्वे उत्तरपदस्याहिनकुलसमुदाये लक्षणायाः स्वतःसिद्धत्वादतो द्वन्द्वपदमितरेतरद्वन्द्वपरमित्याह---इतरेतरेति। मूले विभक्त्यर्थद्वित्वप्रकारेणेत्यत्र विभक्त्यर्थः कर्मत्वं तस्मिन्‌ प्रकारतया घवखदिरौ बुध्येते इत्यर्थो बोध्यः। सुपामिति। आकाशाविति वाक्यस्य प्रमाण्याभ्युपगमे नैतन्निर्वाहः। विभक्त्यर्थद्वित्वादेरुद्देश्यतावच्छेदकव्याप्तिविशिष्टसङ्ख्यायाः स्वात्मकपर्याप्त्याख्यरूपसंबन्धैनैव स्वप्रकृत्यर्थेऽन्वयो नियत इत्युपेयम्‌। अन्यथा घटाकाशगतद्वित्वस्य केवलपर्याप्त्याख्यसंबन्धेन समवायेन चाकाशेऽपि सत्त्वेन तादृशप्रयोगस्य प्रामाण्यापत्तेः। तथाचाकाशत्वव्याप्यद्वित्वाप्रसिध्याऽऽकाशस्य तादृशपर्याप्तिसंबन्धेन न तद्वत्त्वमिति नोक्तवाक्यस्य प्रामाण्यापत्तिः। एवं च तादृशपर्याप्तिसंबन्धेन तद्वत्त्वं द्वित्वस्योद्देश्यतावच्छेदकव्याप्यत्वएव पर्यवसितं भवतीत्युद्देश्यतावच्छेदकव्याप्यद्वित्वादिसंख्याप्रमाजनकत्वं विभक्तीनामित्यर्थः। प्रमोपादानादाकाशावित्यादिवाक्याद्योगयतभ्रमे घटाकाशगतद्वित्वस्याकाशे प्रकारतावगाहिशाब्दबोधोत्पत्तावपि न क्षतिः। नचोक्तस्थले तादृशपर्याप्तेरप्रसिद्धतया कथं तदवगाहभ्रमः संभवतति वाच्यम्‌। एकत्वादिपर्याप्तेराकाशत्वव्याप्यतया तेन व्यधिकरणसंबन्धेन घटाकाशगतद्वित्वस्य भ्रमे प्रकारत्वोपगमात्‌। एतेनोद्देश्यतावच्छेदकव्याप्यद्वित्वस्यैव द्विवचनशक्यत्वे आकाशावित्यादिवाक्यात्‌ भ्रमात्मकोऽपि शाब्दबोधो न स्यादाकाशत्वव्याप्यद्वित्वाप्रसिध्या विभक्तेस्तद्बोधकत्वासंभवादिति प्रत्युक्तम्‌। उक्तरीत्या भ्रमस्योपपादितत्वात्‌। द्वित्वमात्रे विभक्तेः शक्तिभ्रमेण तादृशाब्दबोधोपपादनमसत्‌। तथासति तादृशवाक्यजन्यशाब्दबोधस्य भ्रमत्वानुपपत्तेः घटाकाशगतद्वित्वस्याकाशे पर्याप्त्यादिसंबन्धेनाबाधितत्वादिति बोध्यम्। अत्र चैत्रो मैत्रश्च गच्छत इत्यादावाख्यातेनोद्देश्यतावच्छेदकचैत्रत्वाद्यव्याप्यद्वित्वादेरपि बोधनाद्विभक्तीनामित्युपेक्ष्य सुपामित्युक्तमित्यवधेयम्‌। नच सिद्धान्ते घटपटावित्यादौ केवलपर्याप्तिसंबन्धेनैव द्वित्वान्वयात्‌ सुपामित्यत्रैकधर्मोद्देश्यतावच्छेदकस्थल इत्यस्य पूरणीयतयोक्तस्थले धर्मद्वयस्योद्देश्यतावच्छेदकतयेदमसङ्गतमिति वाच्यम्‌। सिद्धान्ते तथात्वेऽपि मीमांसकमते साहत्यस्यैवोद्देश्यतावच्छेदकतया पूरणस्यानावश्यकत्वात्‌। घटपटौ तिष्ठत इत्यादौ तु तिङो न संख्याबोधकता सुपैव सङ्ख्याबोधकत्वादिति मन्तव्यम्‌। सहवृत्तित्वमिति। एकदेशवृत्तित्वमित्यर्थः। लक्ष्यं लक्ष्यतावच्छेदकं। एकक्रियान्वयित्वं एकश1क्त्युपस्थाप्यार्थान्वयित्वम्‌। मूले साहित्यशून्ययोरिति। गोत्वाश्वत्वाद्योरित्यर्थः। गोत्वाश्वत्वे पश्येत्यादौ दर्शनरूपक्रियान्वयित्वस्य सत्त्वान्न द्वन्द्वानुपपत्तिः। अतो द्वितीये दूषणान्तरमाह--पश्य छिन्धीति। यथाक्रमं धवे दर्शनस्य खदिरे छेदनस्य तात्पर्येणापि। दर्शनात्‌ द्वन्द्वदर्शनादित्यर्थः। साहित्यस्याननुभवादिति दूषणमपि द्वितीयकल्पभिप्रायेणैवेत्याशयेन व्याचष्टे---वस्तुगत्येति। शाब्दबोधाभावादिति। एकक्रियान्वयित्वं हि एकक्रियाविषयतानिरूपितसंसर्गतानिरूपितशाब्दबोधविषयत्वमेव। तच्च न शाब्दबोधविषयः। स्वस्मिन्स्वविषयकत्वस्याननुभवादिति भावः। वस्तुतस्त्ववृत्तीनामपि कालिकसंबन्धेन वृत्तितामते एकमहाकालवृत्तित्वमक्षतमेवेति न क्वापि द्वन्द्वानुपपत्तिरित्याशङ्कायामेव साहित्यस्येत्यादिदूषणमभिहितम्। एककालवृत्तित्वादेः शाब्दबोधविषयत्वाननुभवाच्चेति तदर्थ इति युक्तमुत्पश्यामः। व्यासज्यवृत्तितयेति। यद्यप्येकदेशवृत्तित्वमेकक्रियान्वयित्वं च न व्यासज्यवृत्ति तथापि पक्षद्वये दूषणाभिधानादपेक्षाबुद्धिविषयत्वमेव साहित्यं वाच्यम्‌। तच्च व्यासज्यवृत्त्येवेति भावः। एतच्चापाततः। द्वौ गच्छत इत्यादौ व्यासज्यवृत्तिद्वित्वाद्यवच्छेदेनापि गमनकर्तृत्वान्वयस्य सर्वसम्मतत्वादिति विभावनीयम्‌। कर्मधारयादिति। कर्मधारये पदद्वये लक्षणाविरहेण लक्षणाविरहितसमासत्वस्य द्वन्द्वकर्मधारयोभयसाधारणत्वादिति भावः। समुच्चयेति। घटं पटं चानयेत्यत्र चार्थः समुच्चयः। तत्र घटपटयोः समासनिष्ठानयनक्रियान्वयित्वेन सापेक्षत्वान्न समासः। एवं भिक्षामट गां चानयेत्यत्र चार्थोऽन्वाचयः अत्रापि भिक्षागवोः समासनिष्ठक्रियासापेक्षत्वादेवासामर्थ्यादेव न समासः। किंतु रामश्च लक्ष्मणश्च रालक्षमणणौ अहिश्च नकुलश्चाहिनकुलमितीतरेतरसमाहारयोरेव यत्र चार्थत्वं तत्रैव समास इति भावः। परंतु यत्र पदार्थयोर्भेदस्तत्रैव चकारः प्रयुज्यत इति समुच्चयान्वाचयेतरेतरसमाहारेषु चार्थो भेद एव। तस्मिन्‌ भेदे समस्यमानपदार्थयोर्वस्तुतो वर्तमाने सति द्वन्द्वसमासो भवतीति चार्ये द्वन्द्व इति सूत्रार्थः।

प्रमाणप्रमेयेत्यादीति। प्रमाणस्य प्रमेयाभिन्नत्वेन तत्र द्वन्द्वो न स्यादिति भावः। तथाच नीलघटयोरित्यत्र नीलत्वघटत्वयोर्यथा नीलघटपदयोर्लक्षणा तथा प्रमाणप्रमेयेत्यादिसूत्रेऽपि प्रमाणत्वादौ प्रमाणादिपदस्य लक्षणा, अभिदपदस्याश्रयाऽभेद इव पदार्थपदस्यापि पदार्थतावच्छेदकस्य पदार्थस्य च पदजन्यप्रतीतेर्विषयत्वेन पदार्थतावच्छेदकयोः पदार्थयोर्वा भेदे द्वन्द्वः साधुः। नीलघटयोरित्यादौ पदार्थतावच्छेदकभेदादेव द्वन्द्वस्य साधुता। नचैवं पदार्थयोर्भेदः कथं द्वन्द्वस्य साधुतानियामक इति वाच्यम्‌। घटश्च घटश्च घटावित्यत्र द्वन्द्वोपपत्तये पदार्थभेदस्य द्वन्द्वसाधुतानियामकत्वोपगमात्‌। नच तत्र सरूपाणामेकशेष इति सूत्रेण पदान्तरस्य लोपविधानात्‌ द्वन्द्व एव नास्तीति कृतं पदार्थभेदस्य द्वन्द्वसाधुतानियामकत्वोपगमेनेति वाच्यम्‌। सरूपैकशेषस्य द्वन्द्वसमासापवादकत्वेन द्वन्द्वस्य साधुतास्थल एव सरूपैकशेषविधेः प्रवर्तनीयतया तत्रच पदार्थतावच्छेदकघटत्वस्य भेदाभावेन पदार्थयोर्घटव्यक्त्योर्भेदादेव द्वन्द्वस्य साधुतामुपपाद्य तदपवादकसरूपैकशेषविधेः प्रवर्तनीयत्वादिति भावः। नचैवं नीलघट इति कर्मधारयस्थलेऽपि पदार्थतावच्छेदकभेदसत्त्वेन द्वन्द्वप्रवृत्त्या कर्मधारयोच्छेदापत्तिरिति वाच्यम्‌। समस्यमानपदार्थयोरभेदविवक्षायामेव कर्मधारयविधानाद्विशेषेण सामान्यबाधादभेदविवक्षाभाव एव द्वन्द्वसमासविधेरभ्युपगमादिति ध्येयम्‌। सकृदुच्चरित इति। एकवारोच्चरितपदादेकस्यैवार्थस्य बोधेन घटपदादेकदा नानाघटबोधासंभवादित्याशङ्कायामिदमुक्तम्‌। नचैवं सरूपाणामिति सूत्रवैयर्थ्यम्‌। एकघटपदेनैव नानाघटोपस्थितिसंभवेन पदान्तरं कल्पयित्वा तल्लोपविधानस्यानुचितत्वादित्याशङ्कायामाह---एकशेषविधेरिति। हरिपदे सूर्यत्वसिंहत्वादिपदार्थतावच्छेदकानां भेदेन द्वन्द्वप्रसक्त्या तत्रैव तदपवादकसरूपैकशेषविधेः सार्थकत्वादति भावः। ननु सकृदुच्चरित इति व्युत्पत्त्यनभ्युपगमे सैन्धवादिपदादेकदैव लवणाश्वयोर्बोधापत्तिः। नच तात्पर्यज्ञानस्य नियामकत्वान्नानुपपत्तिरिति वाच्यम्‌। तात्पर्यसत्त्वेऽप्येकदा लवणाश्वयोर्बोधाननुभवादित्यत आह---अस्तुवेति। पदार्थैकदेश इति। सकृदर्थमित्यत्रार्थशब्दार्थो वृत्त्या पदबोध्यः। तदेकदेशवृत्तौ सकृदित्यर्थस्यैकत्वसयान्वयः। तथाच सकृदुच्चरितः शब्द एकया वृत्त्या स्वबोध्यमर्थं बोधयतीति व्युत्पत्त्यर्थकतया घटत्वावच्छिन्नैकशक्तेर्नानाघटबोधोपपत्तिरिति भावः। ननु हरयस्तिष्ठन्तीत्यादौ तात्पर्यसत्त्वे सिंहसूर्यादीनामपि बोधोऽनुभवसिद्ध इति नानावृत्त्यापि नानार्थानामेकदा नानार्थबोधकत्वमङ्गीकरणीयमित्याशयेनाह---वस्तुत इति। तथाचैकपदज्ञानादेक एव शाब्दबोधो नतु क्रमिकशाब्दबोधद्वयमित्येवोक्तव्युत्पत्तेः पर्यवसितार्थ इति भावः। घटा इत्यादेरप्येकशेषोदाहरणत्वेन व्याकरणप्रतपदितत्वादाहरित्युक्तम्‌। समाहार बोध इति। द्वितीयार्थकर्मत्वविशेष्यकसमाहारप्रकारकशाब्दबोध इत्यर्थः। मूले वादनासंभवादिति। शब्दजनकसंयोगानुकूलो व्यापारो वादनपदार्थः। धात्वर्थतावच्छेदकसंयोगे द्वितीयार्थोधेयत्वान्वयो वाच्यः। संयोगे बुद्धिवृत्तित्वस्य बाधादिति भावः। अन्वर्थत्व इति। समाहारसंज्ञायाः समाहारबोधकत्वप्रयुक्तत्वा इत्यर्थः। अन्यत्रेति। असमुदायप1देष्वित्यर्थः। अतिप्रसङ्गात्‌ समाहरसंज्ञातिप्रसङ्गत्‌। पदसंस्कारार्थत्वादिति। पदस्य अहिनकुलादिपलस्य संस्कारो वलक्षणधर्मःस च नपुंसकत्वनित्यैकवचनान्तत्वरूपः तदर्थत्वात् तत्प्रयोजकत्वात्‌। समाहारद्वन्द्व एव तथोपगमादिति भावः। विरूपैकशेषेति। 'सरूपाणामेकशेष' इति सूत्रेण समानानुपूर्वीकपदानामेकशेषविधानाद्विभिन्नानुपूर्वीकपदस्थले 'पिता मात्रा श्वशुरः श्वश्चा भ्रातृपुत्रौ स्वसृदुहितृभ्या'मित्यादिना मातृश्वश्च्वादिशब्दानां लोपो विधीयते तत्रावशिष्टसय पितृपदस्यैव जनकदम्पत्योर्लक्षणा। समभिव्याहृतपदसत्त्वे तदर्थनिरूपितजनकत्वमेव प्रतीयते। तदभावे तूच्चारयितुरेवेति मन्तव्यम्‌। पितृद्वयेति। जनकपुंस्त्वावच्छिन्नस्यैव पितृशब्दार्थत्वादिति भावः। गत्यभावादित्यनेन सरूपघटादिपदस्थले एकेनैव घटपदेन नानाघटबोधसंभवाल्लक्षणां विनापि गतिः सूचिता। आहुरित्यनेनास्मिन्कल्पेऽस्वरसः सूचितः। तद्बजं त्वस्मृतमातृशब्दस्यापि शाब्दबोधानुभवो नानास्मृतिव्यक्तिकल्पने गौरवं च। प्रमाणान्तरेण अनुमानादिना। स्त्रीपरत्वज्ञाने भ्रातृपदस्य भ्रातृभगिन्युभयतात्पर्यकत्वज्ञाने पुत्रपदस्य पुत्रीपुत्रोभयपरत्वज्ञाने चेत्यर्थः। इदंच लक्षणायां बीजप्रदर्शनम्‌। तात्पर्यानुपपत्तेर्लक्षणाबीजत्वादिति भावः। अध्ययनविधिसिद्धेति। अर्थी समर्थो विद्वानित्यादिना यागोपयुक्तद्रव्यवतः शक्तिमतो ज्ञानवतश्च यागेऽधिकारित्वप्रद्रशने ज्ञानस्य च 'स्वाध्यायोऽध्येतव्य'इति श्रुत्या प्रयोजनवदर्थप्रतीतिजनकस्वाध्यायो वेदः कर्तव्य इत्यर्थकतया वेदाध्ययनेनैव ज्ञानसंपादनस्य बोधितत्वात्‌। उक्तनिषेधश्रुत्या च निषादस्याध्ययनस्य

निषिद्धत्वाद्वेदाध्ययजन्यज्ञानाभावेन निषादस्य यजनासंभवः। तदसंभवे तद्याजनस्याप्यसंभव इति भावः। गौरवं कल्पनागौरवमित्यर्थः। लाघवम किंचित्करमिति। लक्षणाऽकल्पनाप्रयुक्तलाघवं दोषावहमित्यर्थः। उक्तश्रुतेरप्रामाण्यापत्त्या शक्यार्थान्वये लाघवेऽपि तदनादरणीयमिति भावः। ननु 'मा हिंस्यात्‌ सर्वा भूतानी'तिनिषेधविधिना हिंसामात्रस्य निषिद्धत्वे 'वायव्यं श्वेतमालमेत भूतिकाम' इति यागे पशुहिंसाविधानबलद्विहितर्हिसातिरिक्तहिंसानिषेधपरत्वमेव यथोक्तनिषेधविधेः स्वीक्रियते तथात्रापि निषादस्थपतिमिति विधानबला'न्न स्त्रीशूद्रा'वित्यादिनिषेधवाक्य शूदरपदं वा निषादातिरिक्तशूद्रपरमधिपूर्वकायधात्वर्थो वा यागोपयुक्ताध्ययनभिन्नाध्ययनार्थकोऽङ्गीकरणीयः यथाश्रुतेऽप्रामाण्यापत्तेरित्याशङ्कां निरकुरुते---तत्रेति। विशेषतः विशेषविधानेन प्राप्तं यदध्ययनं तदतिरिक्ताध्ययनमेवोक्तश्रुतेस्तत्पर्यार्थः। तथाच निषादस्थपतिमिति विधिना प्राप्तं निषादस्य यागोपयुक्तवेदाध्ययनमिति तदतरिक्तवेदाध्ययनं निषादस्य, वेदाध्ययनमात्रं च शूद्रमात्रस्य निषिद्धमिति भावः। अदोषत्वादितीति। ननु निषादस्थपतिमित्यत्र कर्मधारयोपगमे लाघवं तत्पुरुषोपगमे निषादपदस्य निषादसंबन्धिनि लक्षणायाः कलपनीयतय गौरवात्‌। एवंच विधितो निषादस्य यजने प्राप्ते तदनुरोधेन निषादस्याध्ययनकल्पनेऽपि न कल्पनागौरवम्। फलमुखगौरवस्यादोषत्वादित्युक्तम्‌। तदितमसङ्गतम्। शक्यसंबन्धरूपलक्षणायाः सर्वसिद्धतया तस्या अकल्पनीयत्वादिति तत्पुरुषोपगमेऽपि न किञ्चिद्गौरवम्‌। अतः कर्मधारयमुपगम्य निषादस्याध्ययनकल्पनमेव गौरवग्रस्तमिति शङ्कते---नन्विति। लक्षणायाः क्लृप्तत्वेऽपि तज्ज्ञानस्य वेदजन्यशाब्दंप्रति हेतुत्वकल्पने गौरवमक्षुण्णमेवेति शङ्कते---नचेति। लौकिकशाब्दबोधानुरोधेन लक्षणाज्ञानस्यापि लाक्षणिकार्थविषयकशाब्दबोधंप्रति हेतुतायाः कलृप्ततया तत एव वैदिकशाब्दस्याप्युपपत्त्या वेदस्थले कार्यकारणभावान्तरकल्पनाविरहादिति समाधत्ते---निषादानामिति। लक्षणाज्ञानहेतुतया आधिक्यविरहेऽपि वेदजन्यशाब्दबोधव्यक्तीनामव्यवहितपूर्वकालसंबन्धज्ञानव्यक्तीनामनन्तानां कल्पनाप्रयुक्तगौरवं वज्रलेपरूपमेव। नच तन्मतसिद्धशक्तिज्ञनव्यक्तिकल्पनास्थानीयलक्षणाज्ञानविधया शक्तिज्ञानस्यावश्यकतया शक्तिज्ञानव्यक्तीनां वेदजन्यशाब्दबोधात्पूर्वमुभयवादिसिद्धत्वादति समाधत्ते---शक्यसंबन्धरूपेति। अखपदेति। समस्यमानपदमात्रघटितविग्रहकसमासस्य स्वपदविग्रहस्य समासस्य तदृशविग्रहवाक्यं स्वपदविग्रहवाक्यमि1त्युच्यते। स एव नित्यसमास इति व्यवह्नियते। स्वपदमात्रघटितविग्रहवाक्यसिध्यर्थमेव समासविधेर्वैकल्पकतवस्याङ्गीकारादिति भावः। उपपदार्थविशेष्यक इति। नचैवमुपकुम्भादागत इत्यादौ विभक्त्यर्थापादानत्वादौ समीपादेरन्वयो न स्यात्‌। प्रत्ययानां प्रकृत्य्रथान्वितस्वार्थबोधकत्वनियमात्‌। उपपदाव्यवहतोत्तरकुम्भपदस्यैव विभक्तिप्रकृतित्वादिति वाच्यम्‌। पदभेदेन व्युत्पत्तिभेदस्वीकारात्‌। पूर्वपदार्थप्रधानसमासस्थले तादृशसमस्तपदविभक्तेरव्यवहितपूर्वापरभावस्यैव तादृशशाब्दबोधनियामकत्वोपगमेनोक्तव्युत्पत्तेस्तादृशस्थले सङ्कोचोपगमादिति भावः। कुम्भपदस्यैव कुम्भसमीपे लक्षणा उपपदं तात्पर्यग्राहकम्‌। एवंच प्रत्ययानामिति व्युत्पत्तेरपि न संकोचकल्पनमिति केचिदाहुः तन्मतमुपन्यस्यति---केचित्त्विति। कुम्भसमीपमितीति। यद्यपि कुम्भपदस्यैव कुम्भसमीपार्थकत्वेन न कुम्भसमीपमित्यन्वयबोधाकारः, किन्तु स्मरणमेवेत्यन्वयबोध इत्यसङ्गतम्‌। तथाप्यव्ययोत्तरमपि विभक्तसत्त्वेन तदर्थसङ्ख्याप्रकारकबोधतात्पर्येण कुम्भसमीपमेकमिति शाब्दबोध इत्यभिप्रायः। आहुरित्यखरसोद्भावनम्‌। तद्बीजं तु समासानन्तर्भावेन क्वाप्युपपदस्य प्रयोगाभावेन उपपदस्य सामीप्यार्थकताया निश्चेतुमशक्यतयाऽखपदविग्रहस्थलेऽपि समानार्थकपदान्तरेणैव विग्रहवाक्यस्वीकाराच्च समीपपदस्य सामीप्यविशिष्टार्थकतया उपपदस्यापि तदर्थकताया एवोचितत्वात्‌। संभवति सार्थकत्वे किंचित्पदस्य निरर्थकताकल्पनमयुक्तमिति मन्तव्यम्‌। शक्तिनिराकरणमिति। यद्यपि राजपुरुष इत्यादौ तत्पुरुषे पूर्वपदस्य लक्षणैव पूर्वं प्रतिपादित नतु तत्पुरुषे शक्तिर्निराकृता। अर्धपिप्पलीति तत्पुरुषेऽपि न पूर्वपदेऽपि लक्षणा किंतूत्तरपद एवेत इदानीमभिधानान्न पौनरुक्त्यशङ्कावकाशः। अग्रे च तत्र तत्र समासेषु समासघटकपदानां शक्त्या लक्षणया वा तत्तद्विशिष्टबोधोपपत्तौ न क्वापि समासे शक्तिः कल्प्यते गौरवादिति समासमात्रे शक्तिरेकदैव निराकरिष्यत इति नानुपपत्तिः। तथापि तत्पुरुषे पूर्वपदलक्षणाभिधानं समासे शक्तिनिरासायेति तदुक्त्यैव क्वचित्तत्पुरुषे उत्तरपदलक्षणयैव निर्वाहेण तत्रापि न शक्तिकल्पनमिति लाभसंभवात्पौनरुक्त्यशङ्कावकाशः

कथंचिदुपपादनीयः। विसर्गशून्येति। आसत्तीत्यस्य निर्विभक्तिकत्वेन समासान्तर्गतत्वसंभवेन आसत्त्यादितात्पर्यान्तानां द्वन्द्वसमासमाश्रित्य तेषां ज्ञानमितिषष्ठीतत्पुरुषाश्रयणेनासत्त्यदिज्ञानलाभसंभवादितिभावः। 'सन्निधानं तु पदस्ये'ति मूलकारिकायां चोपपदसान्निध्यमासत्तरिति यथाश्रुतार्थः प्रतीयते। तत्र चोपपदयोर्यत्र न परस्परान्वयबोधजनकत्वं तत्र पदयौः सान्निध्यस्यासत्तित्वापत्तिरिति दोषस्य स्पष्टतया तस्यैव ग्रन्थकर्तृः स्वाभिमतासत्तेर्निर्वचनबीजतां प्रदर्शयन्नाह---नन्वित्यादि। वस्तुतः सन्निधानमित्यादिमूलं प्राचीनां एवं परिष्कुर्वन्ति ययोः पदयोः परस्परमन्वयबोधजनकत्वे तात्पर्यं तयोः पदयोरव्यवधानमासत्तिः। तस्याः स्वरूपसत्याः शाब्दबोधकारणत्वे गिरिर्भुक्तमित्यादौ गिरिपदाग्निमत्पदयोरव्यवधानभ्रमाच्छाब्दबोधस्यानुभवसिद्धतया तदपलापापत्तिः। तस्माद्भ्रमप्रमासाधारणं तादृशपदयोरव्यवधानज्ञानमेव शाब्दबोधहेतुतयोपगन्तव्यमिति तन्मतं निरूपयितुं मूलकृदुपन्यस्यति---अन्वयप्रतियोगीत्यादि। अन्वयः शाब्दबोधविषयीभूतः संसर्गः। तत्प्रतियोग्यनुयोगिपदेत्यस्य तत्प्रतियोगियनुयोगिबोधकपदेत्यर्थः। मतमेतद्दूषयति---वस्तुत इति। अनपेक्षितत्वात्‌ शाब्दबोधात्प्राक्यर्वत्राव्यवधानज्ञाननियमाभावादित्यर्थः। तथाचोक्तासत्तिज्ञानस्य हेतुता व्यभिचारेण वक्तुमशक्येति भावः। नचोक्तव्यतिरेकव्यभिचर एवासिद्ध इति वाच्यम्‌। पदद्वयेनाऽप्यब्यवधानेन पदार्थद्वयस्योपस्थितिज्ञाने पदाव्यवधानज्ञानं विनापि शाब्दबोधस्यानुभवसिद्धत्वादिति भावः। स्वमतेनासत्तिं निर्वक्ति---यत्पदार्थेनेति। तात्पर्यविषय इति। तात्पर्यविषयत्वप्रकारकनिश्चयविषय इत्यर्थः। तादृशपदयोरिति। तादृशपदज्ञानयोरित्यर्थः। तदुपस्थितिरिति। तेनोपस्थितिस्तदुपस्थितिरिति व्युत्पत्त्य तादृशासत्तविशिष्टपदजन्योपस्थितिरित्यर्थः। यथाश्रुतेऽव्यवधानज्ञानस्यानपेक्षितत्वादिति पूर्वमूलविरोधापत्तेरित्थंच पदद्वयोपस्थित्योरव्यवधानमेवासत्तिः। साच स्वरूपसत्येव शाब्दबोधकारणम्‌। नातः पूर्वमूलविरोधः। अतएवासत्तिर्योग्यतेति मूलकारिकायामासत्तेः समासानन्तर्गतत्वेन निर्देशोऽपि साधु संगच्छते। तस्याः स्वरूपसत्या एव शाब्दबोधकारणत्वात्‌। नचैवमप्यासत्तिभ्रमाच्छाब्दबोध इत्यग्रिममूलविरोधः आसत्तिज्ञानस्य शाब्दबोधे कारणत्वादिति मन्तव्यम्‌। आसत्तिभ्रमादित्यस्य भ्रमनिर्वाह्यासत्तेरित्यर्थकत्वादुक्तासत्तेस्तात्पर्यनिश्चयघटितत्वेन नीलघटपदार्थयोरन्वये वक्तुस्तात्पर्यविरहेण तात्पर्यभ्रमेणैव तत्रासत्तेर्निर्वाह्यत्वादिति ध्येयम्‌। भ्रमादिति। भ्रमनिर्वाह्यासत्तेरित्यर्थः। ययोः पदयोः परस्परान्वयबोधजनकत्वेन वक्तुस्तात्पर्यविषयत्वनिश्चयस्तयोरव्यवधा1नस्यैवासत्तितया तादृशतात्पर्यविषयकनिश्चयस्य भ्रमरूपत्वादित्यवधेयम्‌। एवं चासत्तिभ्रमाच्छाब्दभ्रमाभावेऽपीत्यग्रिममूलेऽपि भ्रमप्रयोज्यासत्तेः। शाब्दभ्रमाभावेऽपीत्यर्थो वर्णनीयः। नातः पूर्वोक्तमूलग्रन्थसंदर्भविरोधः। भ्रमात्मक इति। भ्रमेण आत्मा स्वरूपं यस्येति व्युत्पत्त्या भ्रमप्रयुक्तः शाब्दबोधः स्यादित्यर्थः। इदंच भाववर्णनमेव प्रकृतग्रन्थे तयोरभावात्‌। तथाच भ्रमप्रयुक्तासत्तेरेव तत्र शाब्दबोधो नतु प्रमाप्रयुक्तासत्तेरपीत ग्रन्थतात्पर्यमिति भावः। श्लेके इति। तत्र क्रियाकारकपदयोः पदान्तरेण व्यवधानेऽपि शाब्दबोधस्यानुभवसिद्धत्वादति भावः। पदाव्यवधानेति। इत्थंचैतदनुपदस्यैवासत्तिज्ञानमेव शाब्दबोधे कारणमङ्गीकरिष्यामः। नतु स्वरूपसत्या आसत्तेरितिशङ्कानिरासायैवेत्युक्तम्‌। तेन ग्रन्थकृता स्वरूपसत्या आसत्तेः कारणत्वोपगमेऽप नैतद्भन्थासंगतिरित्यवधेयम्‌। योजनावाक्यदिति। शाब्दबोधोपपत्तयेऽव्यवहितोच्चरितक्रियाकारकपदादेवेत्यर्थः। अव्यवधानेनैव तत्संभवादिति। पदद्वयजन्योपस्थितिरूपयोर्व्यवहितत्वे शाब्दबोधाव्यवहितप्राक्क्षणे एव दुर्घटत्वादितिभावः। आहुरित्यनेन नव्यमतेऽस्वरसः सूचितः तद्बीजं तु एवं सति पदजन्यपदार्थोपस्थितेः कारणत्व एव पर्यवसानादासत्तेः शाब्दबोधकारणतायाः सर्वसिद्धाया विलयग्रसङ्ग इति। न च मौनिश्लौकादौ पदाभावात् कथमासत्तिरिति वाच्यम्‌। पदाभावेऽप्यानुमानिकपदज्ञानस्यावश्यकत्वात्‌। अन्यथा पदज्ञानरूपकारणाभावेन मौनिश्लेकादौ शाब्दबोधस्यैवानुपपत्तेः। एवं च ययोः पदयोरन्वयबोधजनकत्वे मौनिनस्तात्पर्यमुपगम्यते तयोरव्यवधानेनानुमानिकज्ञानं वर्तत एवेति न ग्रन्थकृन्मते शाब्दबोधानुपपत्तिरिति विभावनीयम्‌। अभेद इति। तत्तत्पदस्मरणव्यक्तीनां परस्परमभेद इत्यर्थः। तथाच तत्तत्पदविषयकसमूहालम्बनमेकमेव स्मरणं भवति। तत्र समूहालम्बनपदार्थस्मृतेस्तत्तच्छाब्दबोध इति भावः। तद्विशेष्यकेत्यादि। तत्तद्विशेष्यकतत्तत्प्रकारकस्मरणं प्रति तत्तद्विशेष्यकतत्तत्प्रकारकसंस्कारस्यैव हेतुतया यावदर्थविशेकयावदर्थप्रकारकस्मरणं जायते तावदर्थविशेष्यकतावदर्थप्रकारकसंस्कारस्यैव हेतुतया प्रत्येकपदविषयकसंस्कारैः कथं

नानापदविषयकस्मरणोत्पत्तिः। समानविशेष्यकत्वसमानप्रकारकत्वाभ्यामेव स्मृतिसंस्कारयोः कार्यकारणभावादित्यभिमानः। यताश्रुतं तु न सङ्गच्छते। यद्यद्विशेष्यकं यद्यत्प्रकारकं स्मरणं तत्तद्विशेष्यकतत्तत्प्रकारकसंस्कारव्यक्तीनां सत्त्वेनानुपपत्त्यभावात्‌। सिद्धान्ते तु तद्विशेष्यकतत्तत्प्रकारकसंस्कारव्यक्तीनां सत्त्वेनानुपपत्त्यभावात्‌। सिद्धान्ते तु तद्विशेष्यकतत्प्रकारकस्मरणं प्रति तद्विशेष्यकतत्प्रकारकसंस्कारत्वेनैव हेतुता। तु तावदर्थविशेष्यकस्मरणे तु तावदर्थविशेष्यक एव संस्कारो हेतुरति नानासंस्कारैः समूहालम्बनरूपैकस्मरणस्य नानुपपत्तिरिति हृदयम्‌। बाधकाभावादिति। तत्तत्संस्कारजन्यवाक्यस्मरणस्यैकव्यक्तित्वादिति भावः। नानावर्णगोचरेति। वर्णसमुदायस्यैव पदरूपत्वेनैतादृशपदस्मरणस्य वर्णसमुदायविषयकानुभवाभावेन तादवद्वर्णविषयकसंस्काराभावात्प्रत्येकवर्णविषयकसंस्कारैरेव समूहालम्बनतावद्वर्णविषयकपदस्मरणस्योपगन्तव्यत्वादिति भावः। इदमत्रावधेयम्‌। यद्यपि संसर्गप्रतियोग्यनुयोगिबोधकपदज्ञानयोरव्यवधानरूपासत्तेः शाब्दबोधजनकत्वकल्पने प्रयोजनविरहः। स्वजन्यपदार्थोपस्थितिद्वारा पदद्वयज्ञानसत्त्वाच्छाब्दबोधोत्पत्तिसंभवेन व्यवहितपदज्ञानयोः शाब्दबोधप्राक्‌क्षणोत्पत्त्यसंभवेनैव व्यवहितपदज्ञानाभ्यां शाब्दबोधापादनासंभवात्‌। अव्यवहितपूर्वत्वस्यासत्तौ सत्त्वे।ञपि अनन्यथासिद्धत्वकल्पने प्रयोजनाभावात्‌। तथापि यत्र प्रथमं घटपदज्ञानं ततः पटपदज्ञानं तदुत्तरक्षणे घटपदज्ञानजन्यघटरूपार्थविषयिष्युद्बोधकान्तरसहकारेम शुक्लपदविषयिणी च समूहालम्बनस्मृतिः ततः शुक्लपदार्थस्मरणं तत्र शुक्लो घट इति शाब्दबोधापत्तिवारणायोक्तासत्तेःशाब्दबोधे हेतुत्वकल्पनस्यावश्यकत्वान्न दोषः। परंत्वित्यादिग्रन्थमवतारयति---आशुतरविनाशिनीनामित्यादि। केचिदित्यनन्तरं वृद्धा युवान इत्यादिश्लोकस्य मूलेपाठात्तत्रान्वयानुपपत्तिं मन्यमानः पूरयति---तदाहुरित्यादिरिति। चिरेति। प्रथमोक्तपदार्थस्य वृद्धसाम्यं द्वितीयोक्तस्य तस्य युवसाम्यं सन्निहितोक्तस्य विशुसाम्यमिति भावः। स्वार्थेत्यादि। स्वं घटादिपदं तस्यार्थो घटादिः तेनाकाङ्क्षितं तदुपस्थितिजन्यकिंघटीयमितिजिज्ञासाविषयीभूतं योग्यताज्ञानाधीनं कर्मत्वाद सन्निधानं घटरूपार्थविषयकसमूहालम्बनस्मृतिविषयत्वं प्रंपद्यते तेन कर्मत्वादिनाऽन्वितो यः स्वार्थो घटादिपदैरेवावगम्यते तज्जन्यशाब्दबोधविषयो भवतीति कारिकार्थ इति भावः। प्रथममित्यनेनानयनरूपार्थोपस्थितेः पूर्वमेव घटमितिपदेन घटीयाकर्मतेति शाब्दबोधो भवतीति सूचितम्‌। अनन्तरं चेति। खण्डवाक्यार्थविषयकशाब्दबोधानन्तरमित्यर्थः। महावाक्यार्थबोधो भवतीति मूलोक्त्या न पादर्थोपस्थित्यनन्तरमेव महावाक्यार्थबोधो भवतीति बोध्यम्‌। मूले तथैव पदार्थस्मृत्येत्यस्य पदज्ञानजन्यानयनादिपदार्थस्मृत्यैवेत्यर्थः। प्राचीनमते अस्वरसं प्रकटयति---एवं चेति। चरमदार्थेति। आनयनादिरूपपदार्थस्मृतिकाल इत्यर्थः। नाशादिति। घटकर्मत्वयोरुपस्थित्यनन्तरं घटीयाकर्मतेति खण्डवाक्यार्थबोधः। तदनन्तरमानयनादिपदज्ञानं तदनन्तरं पदार्थस्मरणमितिरीत्यैवानयनपदार्थस्मृत्या तत्काले पूर्वतनघटाद्युपस्थितेर्नाशादित्यर्थः। पदार्थोपस्थितित्वेनेति। पदार्थज्ञानत्वेनेत्यर्थः। खण्डवाक्यार्थशाब्दबोधानन्तरमित्यर्थः। महावाक्यार्थबोधो भवतीति मूलोक्त्या न पदार्थोपस्थित्यनन्तरमेव महावाक्यार्थबोधो भवतीति बोध्यम्‌। मूले तथैव पदार्थस्मृत्येत्यस्य पदज्ञानजन्यानयनादिपदार्थस्मृत्यैवेत्यर्थः। प्राचीनमते अस्वरसं प्रकटयति---एवं चेति। चरमपदार्थेति। आनयनादिरूपपदार्थस्मृतिकाल इत्यर्थः। नाशादिति। घटकर्मत्वयोरुपस्थित्यनन्तरं घटीयाकर्मतेति खण्डवाक्यार्थबोधः। तदनन्तरमानयनादिपदज्ञानं तदनन्तरं पदार्थस्मरणमितिरीत्यैवानयनपदार्थस्मृत्या तत्काले पूर्वतनघटाद्युपस्थितेर्नाशादित्यर्थः। पदार्थोपस्थितित्वेनेति। पदार्थज्ञानत्वेनेत्यर्थः। खण्डवाक्यार्थशाब्दबोधस्यापि पदजन्यत्वादिति भावः। नहि पदजन्यपदार्थोपस्थितित्वेनेति पाठे तूपस्थितिपदं स्मृत्यर्थकमेव। शाब्दबोधसाधारणेति। खण्डवाक्यार्थविषयकशाब्दबोधानुगतेत्यर्थः। तादृशोपस्थितित्वेनैव। पदजन्यज्ञानत्वेनैव। तथाच पदजन्यज्ञानत्वेन क्वचिच्छब्दबोधस्य क्वचित्स्मरणस्य च शाब्दबोधहेतुतेति भावः। एतन्मते महावाक्यार्थबोधस्य विशिष्टवैशिष्ट्यावगाहितामुपपादयति---अतएवेति। यत्रेति। यादृशस्थले खण्‍डवाक्यार्थबोधानन्तरं चरमपदस्मरणं ततस्तदर्थस्मरणं ततो महावाक्यार्थबोधस्तत्र चरमपदार्थस्मृतिकाले खण्डवाक्यार्थशाब्दबोधनाशाच्चरमपदार्थस्मरणमेव खण्डवाक्यर्थविषयकसमूहलम्बनरूपमुपगन्तव्यम्‌। यत्र तु

खण्डवाक्यार्थशाब्दबोधजनकस्मृतिरेव चरमपदविषयिणी समूहलम्बनरूपा तत्रैव महावाक्यार्थबोधप्राक्‌क्षणे खण्डवाक्यार्थशाब्दबोधसत्त्वमिति भावः। एवं च खण्डवाक्यार्थविषयकशाब्दबोधं विनापि समूहलम्बनस्मरणेन विशिष्टवैशिष्ट्यावगाहिशाब्दबोधोत्पत्तिस्वीकारे यत्र यत्किंचित्कारणवैगुण्येन न खण्डवाक्यार्थविषयकशाब्दबोधः किंतु पदार्थविषयकसमूहालम्बनस्मरणमेवासीत्‌ तत्र विशेष्ये विशेषणमितिरीत्या महावाक्यार्थबोधसामग्र्या अक्षततया तादृशरीत्या महावाक्यार्थबोधोऽपयवर्जनीय इत्याह---अत्रेदं बोध्यमित्यादिना। अन्यत्र विस्तर इति। प्रत्यक्षादिकं यथा विशिष्टवैशिष्ट्यरूपं विशेष्ये विशेषणमिति न्यायेन च भवति तथा शाब्दबोधोऽपि, सामग्रीसमवधानासमवधानयोरुभयत्र तुल्यत्वादिति भावः। मूले वैयाकरणमतं निरस्यति---एतेनेत्यादिना। पूर्ववर्णानुभवजनितसंस्कारसहितचरमवर्णानुभवरूपोद्बोधकोद्बोधितचरमवर्णानुभवजनितसंस्कारेणैव क्रमिकतत्तद्वर्णविषयकपदस्मरणस्योपपादितत्वेनेत्यर्थः। तद्व्यञ्जकेनैवेति। स्फोटव्यञ्जकेनैवेत्यर्थः। वैयाकरणैर्घटाद्यर्थोपस्थापकः स्फोट एवेत्युच्यते। घटपदस्य क्रमिकवर्णचतुष्टयात्मकस्य कदाप्यसत्वेनार्थोपस्थापकत्वासंभवात्‌ स्फोटस्तु ब्रह्मैव नातिरिक्तः पदार्थस्तस्यैकत्वेऽपि तत्तद्वर्णाभिव्यक्तिस्तत्तदर्थोपस्थापिक भवतीति घटपदोच्चारणदशायां न पटाद्युपस्थित्यापत्तिः। पदस्फोटवाक्यसफोटादीनां भेदव्यवहारोऽपि पदजन्याभिव्यक्तिवाक्यजन्याभिव्यक्तिभेदादेवेति। अत्र च पदस्यार्थबोधकत्वमर्थबोधजनकज्ञानविषयत्वेमेव। तच्च वर्णानाम1नेकत्वेऽपि चरमवर्णानुभवानन्तरक्रमिकतावद्वर्णविषयकसमूहालम्बनस्मृतितः घटरूपार्थस्मृतौ ततो घटविषयकशाब्दबोधोत्पत्त्या वर्णसमुदायरूपपदस्यापि घटबोधकत्वमुपपद्यत एव कं घटशाब्दबोधजनकतास्फोटे स्वीकरणीया स्फोटाभिव्यक्त्यर्थं त्वयापि तादृशचरमवर्णानुभवस्य स्वीकरणीया नतु प्रत्येकम्‌। तथासतिएकैकवर्णादप्यर्थप्रतीत्यापत्तेः। वर्णानां चास्थिरत्वेन पर्याप्त्यधिकरणीभूतसमुदायस्य कदाप्यसत्त्वेन क्रमिकवर्णसमुदायात्मकपदे न वाचकतापर्याप्तिसंभव इति स्थिरपदस्फोट एव तत्तदर्थवाचकत्वेन स्वीकरणीय इति वदन्ति। तदपि न विचारक्षमम्‌। यतोहि वाचकत्वं समवेतं तत्समवायिकारणं वर्णसमुदाय इति न मूः। येन समवायिकारणस्य कार्यकालवृत्तित्वेन कारणतय न क्रमिकवरणसमुदाये वाचकत्वं समवायेनोतपत्तुमर्हतीत्यनुपपत्तिः स्यात्‌। समुदायस्यैकस्मिन्क्षणेऽसत्त्वात्‌। किन्तु तत्तदर्थविषयकबोधजनकत्वेन भगवदिच्छाविषयत्वमेव तत्तदर्थवाचकत्वम्‌। तच्च क्रमिकेष्वपि वर्णेषु संभवत्येव। नचास्माच्छाविषयत्वमेव तत्तदर्थवाचकत्वम्‌। तच्च क्रमिकेष्वपि वर्णेषु संभवत्येव। नचास्माच्छब्दादयमर्थो बोद्धव्य इति भगवदिच्छायास्तदविषयताया वा वाचकत्वरूपत्वेन नैयायिकेरभ्युपगमात्‌ तत्र जन्यत्वस्य पञ्चम्यर्थत्वाद्वर्णसमुदायसय ज्ञानरूपकार्याऽव्यहितप्राक्क्षणेऽसत्त्वादीश्वरेच्छाया अपि विसंवादित्वायत्तिरित्यस्माच्छब्दादित्यस्यैतच्छब्दाभिव्यक्तस्फोटादित्येवार्थो वक्तव्य इति वाच्यम्‌। नव्यानां मते पदस्यार्थबोधाजनकत्वेन ज्ञानजन्यत्वस्यैव पञ्चम्यर्थत्वेनोपगन्तव्यत्वात्‌। वस्तुतस्तु वर्मसमुदयस्य न पदत्वं किंतु पूर्वपूर्ववर्णोत्तरचरमवर्णस्यैव। तस्यच ज्ञानरूपकार्याव्यवहतपूर्वक्षणवृत्तित्वं संभवत्येवेति नानुपपत्तिगन्धोऽपि। मूले तद्व्यञ्जकेनैवेति। पूर्वपूर्ववर्णानुभवजनितसंस्कारसहितचरमवर्णानुभवस्यैव स्फोटव्यञ्जकत्वेन वैयाकरणैः स्वीकारात्तद्व्यञ्जकत्वेन भवदभिमतेनेत्यर्थः। उपपत्तेरिति। वर्णसमुदायात्मकपदस्मरणोपपत्तेरित्यर्थः। स्फोटव्यञ्जकत्वेन भवदङ्गीकृतस्यैव यावदर्थविषयकसंस्काराणामुद्बोधकत्वेनास्माभिरुपगन्तव्यत्वादितिभावः। नतु समूहालम्बनेति। पूर्वोक्तरीत्या समूहालम्बनपदस्मरणजन्ययावत्पदार्थविषयिणी खण्डवाक्यार्थस्मृतिरित्यर्थः। नन्वेवं पदजन्यतत्तत्पदार्थस्मरणं विना तत्ततपदार्थविषयकशाब्दबोधः कथमुत्पद्येत खण्डवाक्यार्थविषयकस्मरणस्य पदजन्यत्वाभावादित्यत आह---नहीति। मूले पदजन्यपदार्थोपस्थितेस्तच्छाब्दबोधे हेतुतया पिधेहीतिपदज्ञानंविना पिधानविषयकशाब्दबोधानुपपत्तेः पदाध्याहार आवश्यक इत्युक्तम्‌। तन्न सङ्गच्छते। लाघवात्पदार्थोपस्थितित्वेनैव शाब्दबोधं प्रति कारणतायास्तैरङ्गीकारा दित्यतस्तद्भावमाह---पदार्थोपस्थितिमात्रस्येति। प्राभाकरैर्यत्किञ्चित्पदार्थोपस्थितिसत्त्वएव तत्सहकृतपदजन्यपदार्थस्मरणाच्छाब्दबोधः स्वीक्रियते नतु यत्किञ्चित्पदज्ञानंविनापि शाब्दबोधः स्वीक्रियते। एनं च पदर्थोपस्थितित्वेनैव शाब्दबोधहेतुत्वे प्रत्यक्षादिनोपस्थितानां तत्तत्पदार्थानां पदज्ञानंविनैव शाब्दबोधापत्तिरिति मूलाभिप्राय इतिभावः। तात्पर्याभावादिति। तात्पर्यज्ञानस्यापि शाब्दबोधहेतुत्वोपगमाद्वक्तुरिच्छायाएव तात्पर्यरूपत्वात्किञ्चितपदस्याप्यनुच्चारणे

वक्तुरिच्छारूपतात्पर्यस्यैवासंभवादिति भावः। यत्किञ्चित्पदोच्चारणस्थले त्वध्याहृतार्थान्तरविषयकशाब्दबोधोऽपि ततएवेत्याह---तत्सत्वेत्वित्यादिना। ननु कारकपदस्य क्रियापदंविना शाब्दबोधजनकत्वे द्वारं पिधानं कृतिरित्यत्रापि द्वारकर्मकपिधानानुकूलकृतविषयकशाब्दबोधापत्तिरिति क्रियापदंविना कारकपदस्य शाब्दबोधाजनकत्वमुपेयम्‌। तथाच क्रियापदाध्याहार आवश्यकइति किञ्चेत्यादिमूलाशयो न संभवति द्वारमित्युक्ते प्रत्यक्षादिनोपस्थितपिधानादिविषयकशाब्दबोधोपगन्तॄणां निराकाङ्क्षितपदादुपस्थितपिधानादेः शाब्दबोधेऽपीष्टापत्तिसंभवादित्यतस्तात्पर्यं वर्णयति---द्वारमिति। तथाच तात्पर्यसत्त्वेऽपि निराकाङ्क्षसकलपदस्थले शाब्दबोधस्यानुभवविरुद्धत्वेन द्वारकर्मकपिधानानुकूलकृतिशाब्दबोधे द्वारं पिधेहीत्यानुपूर्वींज्ञानस्य हेतुताया आवश्यकत्वेन क्रियापदानध्याहारे तादृशानुपूर्वींज्ञानाभावेन शाब्दबोधानुपपत्तिरिति क्रियापदाध्याहार आवश्यक इति भावः। क्रुध्यतीत्यादि। कुधद्रुहेर्ष्यासूयार्थधातुयोगे यंप्रति कोपस्तस्य संप्रदानसंज्ञाविधानात्संप्रदाने चतुर्थीविधानादिति भावः। अनुशासनेनेति। स्पृहियोगे इच्छाविषयस्य संप्रदनसंज्ञाविधानादितिभावः। इच्छार्थकधातुयोगेतु पुष्पादिपदोत्तरं द्वितीयैव साधुर्न चतुर्थी। तद्योगे इच्छाविषयस्य संप्रदानसंज्ञाया अविधानादतश्चतुर्थीसाधुत्वोपपत्तये स्पृहयतीतिपदाध्याहार आवश्यक इति समुदायतात्पर्यम्‌। क्वचिदिति। पुष्पेभ्य इत्यादावित्यर्थः। चतुर्थीसाधुत्वोपपत्तये स्पृहयतीत्यादिपदाध्याहारोऽस्त्वित्यर्थः। तज्जन्योपस्थितित्वेनेति। स्पृहादिघातुजन्योपस्थितित्वेनेत्यर्थः। न शाब्दबोधहेतुत्वमिति। लाघवेन शाब्दबोधमात्रंप्रत्येव पदार्थोपस्थितित्वेनैव हेतुत्वावधारणात्‌। तथाच द्वारमित्यादौ पिधेहीत्यादिशब्दाध्याहारो नावश्यक इति भावः। इदमत्र चिन्त्यम्‌। पिधानंकुर्विति शब्दप्रयोगे द्वारमिति द्वितीयापि न साधुः। कर्तृकर्मणोः कृतीत्यनेन षष्ठ्या द्वितीयाजनकतावच्छेदकत्वात्‌। तथाच द्वारमित्यादौ कथंचिदुपस्थितस्य पिधानादेर्बोधे बाधकाभावादर्थाध्याहारपक्ष एवोचित इति। मूले पदार्थे तत्र तद्वत्ता योग्यता परिकीर्तितेत्यनेन तत्तत्पदार्थे तत्तत्पदार्थवत्त्वं योग्यतेत्युक्तं तच्चायुक्तं अनुपयुक्तं च। स्वस्मिन्‌ स्वाधिकरणकत्वाभावात्‌ तज्ज्ञानस्य शाब्दबोधे हेतुत्वाभावाच्चेत्यतः प्रथमं तत्पदमेकपदार्थपरं द्वितीयं च तत्पदमपरपदार्थपरमित्यभिप्रायेण व्याचष्टे---एकपदार्थ इति। योग्यताज्ञानस्य शाब्दबोधहेतुत्वे मानमाह---तज्ज्ञानाभावाच्चेति। अपूर्वत्वादिति। सर्वत्र शाब्दबोधात्‌ पूर्वमनिश्चितत्वादित्यर्थः। क्वचित्संशयस्येति। संशयनिश्चयसाधारणयोग्यताज्ञानत्वेन हेतुत्वादिति भावः। अतएव निश्चयमपि दर्शयति---क्वचिदिति। भूतले घट इति प्रात्यक्षिकनिश्चयोत्तरभाविनि शाब्दबोध इत्यर्थः। नव्यास्त्विति। ननु अयोग्यतानिश्चयस्य प्रतिबन्धकत्वे तदभावत्वेन हेतुत्वं वाच्यम्‌। तदपेक्षया लाघवेन योग्यताज्ञानहेतुत्वस्यैवोचितत्वादत आह--तदभावनिश्चयस्येति। बाधनिश्चयकालेऽपि लौकिकसंनिकर्षजन्यतद्विशिष्टवाक्यार्थज्ञानंविना वाक्यप्रयोगासंभवेन वाक्यप्रयोगमूलभूतं ज्ञानं प्रत्यक्षादिरूपमेव वाच्यम्‌। तस्यापिशाब्दत्वेऽनवस्थाप्रसङ्गात्‌। तथाच यद्विषयकमनुमित्यादिकं नजातं शाब्दबोधएव जात इत्यादिकमसङ्गतमेव। एवं यद्विशेषयोरित्यादिनियमोऽप्यप्रयोजकएवेत्यस्वरसाधाह---एवमिच्छाया इत्यादि। लौकिकसन्निकर्षाजन्यदोषविशेषाजन्यतद्वत्ताबुद्धिसामान्ये तदभावनिश्चयत्वेन सामान्यतः प्रतिबन्धकता न संभवति। घटाभाववद्भूतलमितिनिश्चयोत्तरमपि घटप्रकारकभूतलविशेष्यकचाक्षुषं मे जायतामितीच्छाबलाद्धटादेरुपनयसन्निकर्षेण भूतलादौ चाक्षुषोत्पत्त्याव्यभिचारापत्तेः। किन्तु तच्चाक्षुषेच्छाविरहविशिष्ठतदभावनिश्चयत्वेन विशिष्यैव प्रतिबध्यप्रतिबन्धकभावो वक्तव्यः। अनुमितिस्थलेच तत्प्रकारकानुमितित्वेन तदभावनिश्चयत्वेनेच्छाविरहविशिष्टत्वमन्तर्भाव्यैव प्रतिबध्यप्रतिबन्धकभावः कल्पनीयः। परोक्षज्ञानस्याहार्यस्यानभ्युपगमात्‌। एवं च शाब्दबुद्धावयोग्यतानिश्चयस्य पृथगेव प्रतिबन्धकत्वं कल्पनीयम्‌। तदपेक्षया लाघवेन योग्यताज्ञानहेतुताकल्पनमेवोचितमिति बावः। नच प्रत्यक्षान्यतद्वत्ताज्ञानत्वेन तदभावनिश्चयत्वेनानुमितिस्थले प्रतिबन्धकताकल्पनाच्छाब्दबोधस्थले न प्रतिबध्यप्रतिबन्धकभावान्तरं कल्पनीयमितिवाच्यम्‌। प्रत्यक्षान्तत्वज्ञानत्वयोर्विशेषणविशेष्यभावे विनिगमनाविरहेण गुरुभूतप्रतिबध्यप्रतिबन्धकभावद्वयापत्त्या प्रतिबध्यतावच्छेदकोटौ शाब्दत्वानुमितित्वे निवेश्य लघुभूतप्रतिबध्यप्रतिबन्धकभावस्यैवोचितत्वादिति भावः। अप्रामाण्यनिश्चयाभाव इति। संशयनिश्चयसाधारणज्ञानं यत्र हेतुस्तज्ञाप्रामाण्यसन्देहो न कारणताविघटकः। ज्ञानेऽप्रामाण्यसन्देहेन विषयसंदेहस्यैव जननात्‌ सन्देहस्यापि

कारणत्वादतस्तत्राप्रामाण्यनिश्चयस्यैव कारणताविघटकत्वेन निश्चयाभावएव कारणत्वादतस्तत्राप्रामाण्यनिश्चयस्यैव कारणताविघटकत्वेन निश्चयाभावएव कारणतावच्छेदककोटौ निवेशनीय इतिनिश्चयत्वांशस्य निवेशनीयतया गौरवम्‌। अयोग्यतानिश्चयस्य प्रतिबन्धकत्वे तु अप्रामाण्यसन्देहस्यापि प्रतिबन्धकताविघटकत्वेनाप्रामाण्यज्ञानसामान्याभावएव प्रतिबन्धकतावच्छेदकोटौ निवेशनीय इति निश्चयत्वांशानिवेशप्रयुक्तलाघवमिति भावः। यद्यप्ययोग्यतानिश्चयाभावत्वेन कारणत्वेऽपि निश्चयत्वांशनिवेश आवश्यकएव तथापि तदप्रकारकत्वे सति तदभावप्रकारत्वरूपायोग्यतानिश्चयत्वापेक्षया तदभाववति तत्प्रकारत्वरूपाप्रामाण्याभाववति तादृशाप्रामाण्यप्रकारकत्वरूपाप्रामाण्यनिश्चयत्वस्य गुरुतयाऽयोग्यतानिश्चयत्वमेव कारणतावच्छेदककोटौ निवेशयितुमुचितमिति भावः। योग्यताज्ञानस्य हेतुत्व इत्यादि। भूतलं घटवदित्यादिशाब्दबोधे भूतलविशेष्यकघटप्रकारकज्ञानं कारणम्‌। तत्र चाप्रामाण्यज्ञानं घटाभाववति घटप्रकारकमित्येकविधमेव। भूतलविशेष्यकघटाभावप्रकारकनिश्चयधर्मिकं चाप्रामाण्यज्ञानं घटाभावाभाववति घटाभावप्रकारकं घटवति घटाभावप्रकारकं प्रतियोगितया घटाभाववत्यभावे प्रतियोगितया घटप्रकारकमिति त्रिविधम्‌। तथाच त्रिविधाप्रामाण्यज्ञाननिवेशापेक्षया एकविधाप्रामाण्यनिश्चयाभावएव लाघवमिति भावः। एवं यत्र तदभावनिश्चयः प्रतिबन्धकस्तत्र तदभावव्याप्यवत्तानिश्चयस्तदभावावच्छेदकत्वेन गृहीतो यो धर्मस्तन्नश्चयाप्रतिबन्धक इति तादृशनिश्चयाभावस्य कारणता अयोग्यत्वनिश्चयाभावहेतुतः वादिना कल्पनीया। योग्यताज्ञानहेतुतावादिना तु न कल्पनीया। तादृशान्यतमनिश्चयसत्त्वे योग्यताज्ञानरूपकारणविरहादेव शाब्दबोधवारणसंभवादिति लाघवमित्याह---बाधनिश्चयस्येवेति। शाब्दबोधाजनकत्व इति। अयोग्यताज्ञानाभावस्यैव शाब्दबोधकारणत्वपक्ष इत्यर्थः। शाब्दसामग्रीकाले अयोग्यतानिश्चयाभावघटितसामग्रीसत्त्वे इत्यर्थः। योग्यताज्ञानाभावेति। एकपदार्थेऽपरपदार्थप्रकारकज्ञानाभाववानहमिति मानसप्रत्यक्षं प्रति भूतलं घटवदितिशाब्दसामग्र्याः प्रतिबन्धकत्वं कल्पनीयमित्यर्थः। भिन्नविषये शाब्दसामग्र्या बलवत्त्वादिति भावः। न कल्पनीयमिति। योग्यताज्ञानघटितशाब्दसामग्रीसत्त्वे तदभावरूपविषयाभावादेव न प्रत्यक्षसामग्री। योग्यताज्ञानाभावेतु शाब्दसामग्र्यभावात्तादृशप्रत्यक्ष इष्टापत्तिरेवेति भावः॥ 82॥ 83॥ ननु मूले तेन पदेन सह तस्याकाङ्क्षेत्युक्तम्‌। नैतावताऽऽकाङ्क्षाज्ञानस्वरूपनिर्वाह इत्यस्वरसाद्व्याचष्टे---तत्पदविशिष्टत्वमिति। अव्यवहितपूर्ववृत्तित्वाव्यवहितोत्तरत्वान्यतरसंबन्धेनेत्यादिः। तथाच येन पदेन विना यत्पदस्य यादृशशाब्दबोधाजनकत्वमुक्तान्यतरसंबन्धेन तत्पदविशिष्टतत्पदत्वं तादृशशाब्दबोधप्रयोजकाकाङ्क्षेति भावः। अत्र चेति। अम्पदे घटपदाव्यवहितोत्तरत्वज्ञानसत्त्वे अम्पदे घटपदंविनाशाब्दबोधाजनकत्वज्ञानविलम्बेन शाब्दबोधविलम्बस्याननुभवादम्पदस्य घटपदाव्यहितोत्ततरत्वमेवाकाङ्क्षा। अम्पदे घटपदज्ञानंविना शाब्दबोधाजनकत्वं नाकाङ्क्षाशरीरे निविष्टम्‌। तदुक्तिस्तु अम्पदघटपदादीनां विशिष्यज्ञानार्थमेव। घटपदकर्मत्वपदयोस्तु न तादृशत्वं कर्मत्वपदस्य घटीया कर्मतेति शाब्दबोधाजनकताया घटपदविरहाप्रयुक्तत्वात्‌। घटपदसत्त्वेऽपि तस्य तथाविधशाब्दबोधाजनकत्वादिति भावः। नन्वेवमपि जनितान्वयशाब्दबोधस्थले पुनः शाब्दबोधापत्तिरित्यस्वरसादाह---यद्वेति। स्वरूपत एवेति। तज्ज्ञानस्य शाब्दबोधे नोपयोग इतिभावः। ननु क्रियाकारकपदानां सन्निधानमासत्त्या चरितार्थमिति मूलमसङ्गतम्‌। अव्यवधानरूपसन्निधानस्याकाङ्क्षात्वानुपगमात्‌। किन्तूक्तान्यतरसंबन्धेनैकपदेऽपरपदवत्त्वस्यैवाङ्क्षारूपत्वेन पूर्वमभ्युपगतत्वादतस्तद्भन्थं सङ्गमयितुमाह---अत्रेति। अव्यवहितोत्तरत्वमिति। अव्यवहितोत्तरत्वादीनां संबन्धत्वे मानाभावादिति भावः। ननु पदाव्यवधानस्यासत्तिरूपत्वेऽपि उत्तरत्वांशस्याकाङ्क्षात्वं स्वीकरणीयमित्यत आह--उत्तरत्वंचेति। इदंच पदयोरव्यवधानमासत्तिरति प्राचीनमताभिप्रायेणोक्तम्‌। ग्रन्थकृन्मतेतु पदज्ञानयोरव्यवधानस्यैवासत्तित्वेन तस्यच स्वरूपतएव शाब्दबोधकारणत्वेनाव्यवधानांशस्यापि नासत्त्याचरितार्थता। परंतु क्रियाकारकपदज्ञानयोरव्यवधानेनैव शाबदबोधनिर्वाहे क्रियाकारकपदयोः पौर्वापर्यस्यानियमेनच तत्रैव नाकाङ्क्षाज्ञानस्योपयोग इति। वस्तुतौ मौनिश्लोकानुरोधेनाग्रे एकपदज्ञानेऽपरपदज्ञानवत्त्वस्यैवाकाङ्क्षात्वेनोपगन्तव्यतया तदभिप्रायेणैवाव्यवधानांशस्यासत्त्या चरितार्थतोक्तेत्यवधेयम्‌। अन्वयबोधः स्यादिति। इदं च यत्पदेनविना यत्पदस्य नान्वयानुभावकत्वमित्यंशस्य

पदद्वयपरिचायकत्वपक्षमादृत्योक्तम्‌। तदंशस्याप्याकाङ्क्षाशरीरान्तर्गतत्वेतु तस्य स्वरूपतः शाब्दबोधकारणत्वेन पुरुषपदंविना पुत्रपदेन सह राजपदस्य जनितान्वयबोधजनकत्वेन नेयमापत्तिः संभवतीत्यवधेयम्‌। मूले अयित्यादि। पुत्रराज्ञोर्वक्तुः संबन्धबोधेच्छायां पुत्रेण सहैव राजपदार्थस्यान्वयबोधः। यदातु पुरुषराज्ञोः संबन्धबोधेच्छा वक्तुस्तदा पुरुषराज्ञोरेवान्वयबोधो भवत्येव। तथाच तात्पर्यमेव कदाचित्पुत्रेण कदाचित्पुरुषेण बोधे नियामकं नत्वाकाङ्क्षेति भावः। नन्वित्यादि। तात्पर्यज्ञान इति। पुरुषे पुत्रे च राजसंबन्धबोधो भवत्विति वक्तुरिच्छाज्ञान इत्यर्थः। एकवाक्यतानिश्चय इति। राज्ञइतिपदं पुत्रपदार्थेनान्वयबोधेच्छयोच्चरितं नतु पुरुषपदार्थेनान्वयेच्छयोच्चरितमिति निश्चयकाल इति समुदायार्थः। मतान्तरमाह---समभिव्याहारस्य नाकाङ्क्षाशरीर इत्यादि। हेतुत्वादेवेति। नतु राजपुरुषयोः संसर्गज्ञानं भवत्विति वक्तुरिच्छाज्ञानत्वेन तात्पर्यज्ञानं शाब्दबोधे हेतुरिति भावः। पूर्वोक्तसमभिव्याहारस्येति। इदंपदमेतत्पदेनान्वयबोधं जनयत्वित्याकारकवक्तुरिच्छारूपपदतात्पर्यस्येत्यर्थः। आकाङ्क्षालक्षण इति। तत्पदस्याव्यवहितोत्तरत्वसंबन्धेन तत्पदवत्त्वमाकाङ्क्षेत्याकाङ्क्षालक्षण इत्यर्थः। तत्पदज्ञानपरमिति। । तत्पदज्ञानस्याव्यवहितोत्तरत्वसंबन्धेन तत्पदज्ञानवत्त्वमेवाकाङ्क्षेत्यर्थः। अन्यथा मौनिश्लेके पदाभावादाकाङ्क्षानुपपत्तिरिति भावः। सर्वापेक्षयेति। अनुषङ्गाद्यपेक्षयेत्यर्थः। तेषु श्रुतपदस्यैवानुसन्धानकल्पनादिति भावः। सिंहावलोकितेत्यादि। सिंहस्तु स्वगृहान्निर्गत्य दुरं गत्वा पुनः परावृत्य स्वगृहं पश्यति तद्वदुत्तरत्र केषुचिद्वाक्येषु पूर्वतनपदस्यान्वयो नास्ति क्वचिदुत्तरवाक्ये पूर्वतनपदस्यान्वयः सा सिंहावलोकना। उत्तरवाक्येषु एकत्र पूर्वपदस्यान्वयः एकत्र नान्वयः पुनर्वाक्यान्तरे च तदन्वयस्तत्रमण्डूकप्लुतिः। उत्तरवाक्येषु क्रमेण सर्वत्र पूर्वपदान्वयो गङ्गास्रोत इति विभागौ बोध्यः। ननु मूले वक्तुरिच्छायास्तात्पर्यत्वं प्रतिपादितम्‌। तज्ज्ञानं शाब्दबोधे हेतुर्वाच्यः। तत्रच घटमानयपटमानयेतिवाक्यद्वयप्रयोगस्थले वक्तुरिच्छाद्वयज्ञानात्कस्माद्वाक्यात्कीदृशार्थस्य बोधो भवतीति निर्णतुमशक्यमतस्तात्पर्यज्ञानाकारं दर्शयति---तादृशेच्छयेति। तथाच स्वप्रयोज्योच्चरितत्वसंबन्धेन यादृशवाक्यविशेष्यकं वक्तुरिच्छारूपतात्पर्यज्ञानं भवति तत्‌ तादृशवाक्यजन्यशाब्दबोधे कारणमिति नानियम इति भावः। तत्र कदाचिदिति। श्वेतः श्वेतवर्णो धावतीत्यर्थस्तात्पर्यविषयः, कदाचित्‌ श्वा कुक्वर इतो धावतीत्यर्थस्तात्पर्यविषय इत्यर्थः। उभयोरित्यपीति। इदं च सकृदुच्चरितः शब्दः सकृदेवार्थं गमयतीति नियमानभ्युपगमेनोक्तम्‌। अन्यथा सैन्धवपदस्यावृत्त्यभिप्रायेणेदमुक्तमितिमन्तव्यम्‌। यत्संशयेति। यत्संशयव्यतिरेकनिश्चयौ यदुत्पत्तिप्रतिबन्धकौ तन्निश्चयस्तद्धेतुरनुमितौ व्याप्तिरेवेति चिन्तामणावुक्तत्वादिति भावः। संयोगः सान्निध्यम्‌। वियोगो दूरत्वम्‌। साहचर्यम्‌ एकदेशवृत्तित्वम्‌। घटोऽपसारणीय इत्यादौ समीपस्थे घटे तात्पर्यग्रहः सामीप्यात्‌। घटमत्रानयेत्यादौ घटपदस्य दूरस्थे घटे तात्पर्यग्रहो दूरत्वात्‌। घटं पटं चानयेत्यादौ घटपटपदयोरेकदेशवृत्तिघटपटयोस्तात्पर्यग्रहः साहचर्यात्‌। आदिना आभिमुख्यादिपरिग्रहः। क्लृप्तनियतपूर्ववृत्तिताकत्वेनेति। तात्पर्यज्ञानहेतुतावादिनापि तातपर्यज्ञानार्थमेव शाब्दबोधोत्पत्तेः पूर्वं प्रकरणादीनामवश्यं स्वीकरणीयत्वादिति भावः। न हेतुतासंभव इति। तत्तदव्यवहितोत्तरत्वस्य तत्तत्कार्यतावच्छेदककोटौ निवेशेन व्यभिचारवारणे तु अतिगुरुभूतानेककार्यकारणभावापत्तिरिति भावः। अध्यापकाभावादिति। ईश्वरातिरिक्ताध्यापकाभावादित्यर्थः। तेनाध्यापकाभावे वेदात्मकवाक्यज्ञानाभावेन शाब्दबोधस्यैवासंभवेऽपि न क्षतिः। मूले महाप्रलयस्यागमप्रतिपाद्यत्वमुक्तम्‌। तच्चायुक्तम्‌। महाप्रलयस्यागमेनाप्रतिपादितत्वात्‌। 'घाता यथापूर्वमकल्पय'दित्यादिना आगमेन खण्डप्रलयस्यैव सूचितत्वात्‌। अतएव महाप्रलयविवादोऽपि सङ्गच्छते, आगमप्रतिपादितत्वे विवादासंभवादित्यतः प्रलयपदस्य खण्डप्रलयपरतामाह---कार्यद्रव्येत। कार्याधिकरणेति। अदृष्टादिरूपकार्याधिकरणेत्यर्थः। यद्यपि लाघवाद्द्रव्याधिकरणत्वमेव वक्तुमुचितम्‌ तथापि प्रलये नित्यद्रव्यवृत्तितायां प्रमाणान्तरविरहेण तथा नोक्तम्‌। नच नित्यद्रव्याणां सदातनत्वरूपनित्यत्वानुपपत्तिरेव तत्र मानमिति वाच्यम्‌। ध्वंसप्रागभावाप्रतियोगित्वस्यैव नित्यतारूपत्वात्‌। अदृष्टस्यतु प्रलयवृत्तित्वमुत्तरसर्गानुपपत्त्या सिद्धमिति भावः। आगमे नभःशब्दार्थोऽन्तरिक्षादिलोक एव नभसो नित्यत्वात्‌। तमःशब्दार्थोऽपि परिच्छिन्नतम एव तेजोभावरूपतमसोनित्यत्वात्‌। ननु वह्निना सिञ्चतीत्यादिशुकवाक्ये ईश्वरीयतात्परयज्ञानं न कारणम्‌। ईश्वरेच्छाया विसंवादित्वापत्तेः। इत्थं च शुकवाक्येऽपीश्वरीयतात्पर्यज्ञानं कारणमिति मूलमसङ्गतम्‌।

तादृशशुकवाक्ये तात्पर्यज्ञानस्याहेतुत्वादित्यतस्तदर्थमाह---संवादीति। प्रमाजनकेत्यर्थः। इदं च वह्निना सिञ्चतीतिशुकवाक्यजन्यशाब्दबोधे ईश्वरयतात्पर्यज्ञानं न हेतुः ईश्वरस्य विसंवादीच्छापत्तेरित्यतस्तादृशवाक्यव्युदासार्थमुक्तम्‌। न च वक्तुरिच्छायास्तात्पर्यरूपत्वेन ईश्वरस्य शुकवाक्यवक्तृत्वाभावेन कथमीश्वरेच्छायास्तात्पर्यरूपेति वाच्यम्‌। वाक्यानुकूलप्रयत्नवत एव वक्तृत्वेन ईश्वरप्रयत्नस्य कार्यमात्रानुकूलत्वेन शुकवाक्यानुकूलत्वादिति भावः। शुकीयतात्पर्याभावेन अगत्या ईश्वरस्यैव वक्तृत्वस्वीकारादिति भावः। शुकीयतात्पर्याभावेन अगत्या ईश्वरस्यैव वक्तृत्वस्वीकारादिति मन्तव्यम्‌। एवं शिक्षयितुः प्रयत्नसय परम्परया शुकवाक्यानुकूलत्वेन शिक्षयितुरिच्छाया अपि तात्पर्यरूपता बोध्या। सर्वत्र नानार्थस्थले तात्पर्यज्ञानस्य हेतुत्वोपगमात्क्वचिदित्यसङ्गतमित्यभिप्रायेणैव क्वचिदित्यस्यैव विवरणं नानार्थदावितीत्याह---क्वचिदिति। ननु नानार्थत्वं यदि नानार्थशक्तत्वं तदा नानार्थलाक्षणिकस्थले कदाचित्कस्यचिदर्थस्य बोधतात्पर्यनियमो न स्यादतो नानार्थगृहीतवृत्तिकत्वमेव नानार्थत्वमित्याह---गृहीतेति। गृहीतपदं तु नानार्थकहर्यादिपदस्यापि यदा एकस्मिन्नेवार्थे शक्तिग्रहस्तदा शक्तिग्रहेणैव शाब्दबोधनियमसंभवात्तात्परयज्ञानस्य शाब्दबोधनियामकत्वाभावादुपात्तम्‌। (गृहीतनानार्थकलक्षणकल्पनावधिकं शक्तिलक्षणयोर्द्वयोरिति भावः)। विभिन्नार्थेति। एकस्मिन्नर्थे गृहीतशक्तिकस्यान्यस्मिन्नर्थे गृहीतलक्षणाकस्येत्यर्थः। नन्वेवमादिपदग्राह्यं किमित्यत आह---आदिनेति। नच शक्यसंबन्धस्यैव लक्षणात्वेन लक्षणाज्ञाने शक्तिज्ञानमावश्यकमेव तथाच विभिन्नार्थगृहीतशक्तिलक्षणाकस्येत्यनेन पूर्वोक्तेन गतार्थमिदमिति वाच्यम्। विभिन्नार्थेत्यस्य वहुवचनान्ततय गृहीता विभिन्नार्थेषु शक्तिर्लक्षणा यस्येति विग्रहेणानेकार्थेषु गृहीतशक्तिकस्य गृहीतलक्षणाकस्य पदस्यैव पूर्ववाक्यार्थत्वात्‌। मीमांसाशब्दार्थमाह--लाघवज्ञानात्मकस्तर्क इति। "कपिञ्जलानालभेते"त्यत्र प्रथमोपस्थितत्वलाघवेन त्रत्वस्यैव बहुवचनार्थतानिश्चयः। ननु परिशोधितेत्यस्य सहकृतार्थकत्वे लाघवतर्कसहकृततर्कान्तरं किमित्याकाङ्क्षायामाह---तर्कोऽनुमानमिति। अनुमानाकारश्च कपिञ्जलानितिबहुवचनार्थस्त्रित्वादिः बहुवचनवाच्यत्वादित्येवंरूपः। तत्र च लाघवज्ञानं सहकारि चतुष्ट्वादीनामपि बहुवचनवाच्यत्वादिति। एवं च वेदस्थले तात्पर्याज्ञानेनार्थनिर्णय इति। अन्यत्राधिकमिति। तात्पर्यसंशयादिस्थले शाब्दबोधाननुभवादपि शाब्दबोधमात्रे तात्पर्यज्ञानस्य हेतुत्वमावश्यकमिति भावः॥ 84॥



 **इति श्रीरामरुद्रभट्टाचार्यविरचितायां मुक्तावलीप्रकाशदिनकरीतरङ्गिण्यां शब्दतरङ्गः समाप्तः॥**


-------------------------------------------------------------------------

















\]
