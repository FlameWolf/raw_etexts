+++
title = "शक्तिवादार्थसंग्रहः"
domain = "दर्शनानि"
sub-domain = "न्यायशास्त्रम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-4084"
source_url = "https://www.ebharatisampat.in/readbook3.php?bookid=ODQ0MTUwNDU2ODQwMjkz&pageno=MjI0MjQyNjk5NTk="

+++
[[शक्तिवादार्थसंग्रहः	Source: [EB](https://www.ebharatisampat.in/readbook3.php?bookid=ODQ0MTUwNDU2ODQwMjkz&pageno=MjI0MjQyNjk5NTk=)]]

\[

 शक्तिवादार्थसंग्रहः

1.संकेतः

2\. अन्विताभिधानवादः

3\. घटादिपदानां घटत्वादिविशिष्टे शक्तिः

­

4\) शक्तिज्ञानस्य निष्कृष्टाकारः

5\) शक्तिविषये दीधितिकारमतम्

, तस्य दूषणं च

6\) आकाशपदशक्तिविचारः

केचिन्मतम्

7\) धेनुपदशक्तिविचारः

लघुमञ्जूषायां नागेशभट्टास्तु एवमाहुः-

8\) पुष्पवन्तपदशक्तिविचारः

9\) सर्वनामपदानां शक्तिविचारः

"

इदम्

,

एतत्

,

तत्

,

त्यत्

,

यत्"

9\. तच्छब्दशक्तिः

परन्तु वैयाकरणसिद्धान्त एवम्

—

10\.

"

इदम्

,

एतत्"

11\. अस्मच्छब्दशक्तिविचारः

12\. युष्मच्छब्दशक्तिविचारः

नागेशभट्टाभिप्रायः

13\. सर्वशब्दशक्तिविचारः

नागेशभट्टाशयः

14\. किंशब्दशक्तिविचारः

Š

नागेशभट्टाशयः

15\. स्वशब्दशक्तिविचारः

16\. एकशब्दशक्तिविचारः

शक्तिवादार्थसंग्रहः

1.संकेतः

शाब्दबोधः नाम वाक्यघटकीभूतानि यानि पदानि तदर्थानां परस्परं संबन्धस्य ज्ञानम्। अयमत्र शाब्दबोधोत्पत्तिक्रमः निरूप्यते प्रथमतः पदज्ञानम्

,

अनन्तरं पदानां शक्तिस्मृतिः लक्षणास्मृतिर्वा

,

अनन्तरं पदार्थानुभवस्थितयः

,

अनन्तरं शाब्दबोधः इति। यथा

'

घटमानय

'

इति वाक्यश्रवणे सति प्रथमतः घट-आनय-पदानां शक्तिस्मृतिः

,

अनन्तरं घट-आनयनानुकूलकृत्योः स्मरणम्

,

अनन्तरं

'

घटकर्मकानयनानुकूलकृतिमान्

'

इति शाब्दबोधः।

अत्र पदार्थोपस्थितिः नाम वृत्त्या पदजन्यपदार्थोपस्थितिः। तत्र प्रत्यक्षादिना पदार्थोपस्थितिसत्त्वेऽपि शाब्दबोधानुत्पत्तेः पदजन्यपदार्थोपस्थितिः इति। एवं घटादिपदेन सम्बन्धान्तरद्वारा आकाशस्मरणेऽपि आकाशशाब्दबोधानुत्पत्तेः वृत्त्या इति विशेषणं देयम्। एवञ्च शाब्दबोधं प्रति वृत्त्या पदजन्यपदार्थोपस्थितिः कारणम्

,

तत्र वृत्तिरपि अन्तर्गता इति वृत्तिज्ञानमप्यावश्यकमेव। तादृशी वृत्तिः का इति चिन्त्यते।

वृत्तिः नाम शाब्दबोधकारणीभूतः पद-पदार्थयोः सबन्धः। सा च वृत्तिः संकेतः लक्षणा च इति द्विविधा।

‚

तत्र संकेतः नाम

'

इदं पदमिममर्थं बोधयतु

'

इति वा

'

अस्माच्छब्दात् अयमर्थो बोद्धव्यः

'

इति वा इच्छा।

एतादृशसंकेतः आधुनिकसंकेतः नित्यसंकेतश्च इति द्विविधः। तत्र आधुनिकपुरुषाणां संकेतः परिभाषा इत्युच्यते

,

परिभाषया अर्थबोधकं पदं च पारिभाषिकमित्युच्यते। यथा नदीवृद्ध्यादिपदम् पाणिनिसंकेतितम्।

ईश्वरसंकेतश्च नित्यसंकेतः शक्तिरित्युच्यते। तया चार्थबोधकं पदं शक्तमित्युच्यते। तदेव वाचकमित्यपि उच्यते। यथा घट-पटादिपदानि। शक्तपदबोध्यः अर्थश्च वाच्यः इत्युच्यते। अत्रेदं तत्त्वम् - ईश्वरेच्छा तावत्

'

अस्मात् शब्दात् अयमर्थो बोद्धव्यः

'

इति। अत्र च विशेष्यः अर्थः

,

शब्दजन्यप्रतीतिविषयत्वं प्रकारः। एवं चेयमिच्छा शब्दजन्यप्रतीतिविषयत्वप्रकारिका अर्थविशेष्यिका च भवति। एतादृशेच्छाविशेष्यत्वमेव शक्यत्वम्। यथा घटपदजन्यबोधविषयत्वप्रकारक-घटविशेष्यक-इच्छाविशेष्यत्वं घटे वर्तते इति घटपदशक्यत्वं घटे।

अस्यां च इच्छायां तत्तत्पदजन्यबोधविषयतात्वेन रूपेण बोधविषयत्वं प्रकारः। तथा च तत्तत्पदजन्यबोधविषयतात्वावच्छिन्नप्रकारतानिरूपिता ईश्वरेच्छीया या विशेष्यता तद्वत्त्वमेव शक्यत्वमिति संपन्नम्।

एवं च स्थलद्वयेऽतिव्याप्तिः परिहृता भवति। अन्यथा

'

गावी

'

इत्यादीनामपभ्रंशपदानामपि बोधकतया भगवदिच्छाविषयत्वेन तेषामपि साधुत्वापत्तिः

,

एवं तीरादिलाक्षणिकगङ्गादिपदानामपि तीरबोधकतया भगवदिच्छाविषयत्वात् तीरादिवाचकत्वापत्तिः इत्यापत्तिद्वयम्। तद्‌द्वयमिदानीं परिहृतं भवति। तथा सर्वं कार्यं प्रति भगवदिच्छायाः आवश्यकत्वेऽपि

'

गावी

'

इत्यादिपदस्थले

'

गावीपदजन्यः बोधः भवतु

,

बोधविषयः गौः भवतु इति विशकलितायाः इच्छायाः स्वीकारात् गवादिनिष्ठा तादृशेच्छीयविशेष्यता बोधविषयतात्वावच्छिन्नप्रकारतानिरूपितैव भवति

,

नतु गावीपदजन्यबोधविषयतात्वावच्छिन्नप्रकारतानिरूपिता।

एवं लाक्षणिकपदस्थलेऽपि

'

गङ्गापदजन्यः बोधः भवतु

,

बोधविषयः तीरं भवतु

'

इति विशकलितेच्छास्वीकारात् गङ्गाप्रवाहे बोधविषयतात्वावच्छिन्नप्रकारतानिरूपितविशेष्यतासद्भावेऽपि गङ्गापदजन्यबोधविषयतात्वावच्छिन्नप्रकारतानिरूपितविशेष्यताया अभावात् न गङ्गाप्रवाहस्य गङ्गापदशक्यत्वम्।

?

एवं च ईश्वरेण देवदत्तादिपदानां प्रत्येकम् ईश्वरेण उच्चारणाभावेऽपि ईश्वरेच्छायां बोधकत्वेन तेषां विषयत्वात् तेषां

शक्तत्वमक्षतमेव।

मीमांसकादिमते ईश्वरानङ्गीकारेण ईश्वरेच्छाघटितलक्षणस्य असंभवित्वमिति पक्षे तु इच्छैव शक्तिः

,

न तु ईश्वरेच्छा इति स्वीकारेण दोषाभावः।

2\. अन्विताभिधानवादः

मीमांसकास्तु एवं वदन्ति यथा घटादिः घटपदशक्यः

,

एवं पदार्थान्तरप्रतियोगिकः घटाद्यनुयोगिकः संबन्धोऽपि घटादिपदशक्यः। अन्यथा पदार्थानां संसर्गस्य बोधकं किमपि पदं नास्तीति संसर्गबोधानुपपत्तिः। अयं च संसर्गः संसर्गत्वेन सामान्यरूपेणैव घटादिपदशक्यः। न तु कर्मत्व-करणत्वादिना विशेषरूपेण। संसर्गस्य वाच्यत्वानङ्गीकारे तु

'

तद्विषयकशाब्दबोधं प्रति वृत्तिज्ञानजन्यतदुपस्थितिः कारणम्

'

इति नियमभङ्गप्रसङ्गः। संसर्गस्य वृत्तिज्ञानेन उपस्थित्यभावात्।

तत्तु समीचीनं नास्ति। यतः शक्तिज्ञानजन्यतदुपस्थित्यव्यवहितोत्तरशाब्दबोधं प्रति शक्तिज्ञानजन्योपस्थितिः कारणम्

,

लक्षणाज्ञानजन्योपस्थित्यव्यवहितोत्तरशाब्दबोधं प्रति लक्षणाज्ञानजन्योपस्थितिः कारणम् इति नियमोऽङ्गीकृतः। संसर्गविषयकशाब्दबोधश्च शक्तिज्ञानजन्योपस्थित्यव्यवहितोत्तरः न भवति

,

लक्षणाज्ञानजन्योपस्थित्यव्यवहितोत्तरोऽपि न संभवति इति तं प्रति शक्तिज्ञानजन्योपस्थितिः अपि न कारणम्

,

न वा लक्षणाज्ञानजन्योपस्थितिः कारणमिति कार्यकारणभावस्य न व्यभिचारः। संसर्गस्य वृत्त्या अनुपस्थितत्वेऽपि कस्य संसर्गस्य भानमित्यत्र तु आकाङ्क्षाज्ञानस्यैव नियामकत्वाङ्गीकारात् न सर्वस्य संसर्गस्य शाब्दबोधे भानापत्तिदोषः।

संसर्गस्य वृत्त्याऽनुपस्थितत्वेऽपि तत्र उद्बोधकान्तरेणैव तत्र संसर्गस्य उपस्थितिसंभवेन तत्र संसर्गे वृत्तिः न आवश्यकी। तस्मात् पदार्थद्वयसंसर्गः आकाङ्क्षालभ्य एव।

3\. घटादिपदानां घटत्वादिविशिष्टे शक्तिः

घटादिपदानां तत्तत्पदार्थतावच्छेदकीभूतघटत्वादिविशिष्टे एव शक्तिः। न तु घटत्वाद्युपलक्षिते। तथा सति घटपदस्य घटत्वोपलक्षिते शक्तिवत् द्रव्यत्वोपलक्षितेऽपि शक्तिस्वीकारात् घटपदेन द्रव्यत्वप्रकारक-घटबोधप्रसङ्गात्।

घटत्वविशिष्टे शक्तिः इत्यस्य घटत्व-घटत्वसंबन्ध(समवाय)-तदाश्रयव्यक्तिषु त्रिषु शक्तिः इत्यर्थः। एवं च घटपदस्य घटे

,

घटत्वे

,

घटघटत्वयोः संबन्धे च शक्तिरिति पर्यवस्यति। पदार्थतावच्छेदकं नाम तत्तत्पदार्थघटकीभूतम् इत्यर्थः। घटत्ववानेव घटपदार्थः। तस्मात् घटपदार्थेऽन्तर्गतं घटत्वम्

,

तस्मादेव तत् पदार्थतावच्छेदकम्। द्रव्यत्वं तु न घटपदार्थेऽन्तर्गतम्

,

किन्तु द्रव्यपदार्थे अन्तर्गतमेव। एवं च वस्तुतः द्रव्यत्वविशिष्टे घटे घटपदस्य शक्तेः सत्त्वेऽपि द्रव्यत्वे शक्तेरभावात् द्रव्यत्वम् उपलक्षणम्

,

घटत्वं तु विशेषणमित्युच्यते।

अत्र

'

घटपदजन्यबोधविषयः घटः भवतु

'

इति इच्छा।

'

घटः

'

इत्यस्य घटत्वसमवायविशिष्टघटः इति अर्थः। अत्र बोधविषयत्वनिष्ठप्रकारतानिरूपितविशेष्यता घटे भवति। विशेष्यतावच्छेदकत्वं घटत्वे

,

विशेष्यतावच्छेदकताघटकसंसर्गता (रूपविषयता) घटत्वसंसर्गे भवति। एवं च घटपदजन्यबोधविषयतया भगवदिच्छाविषयत्वं घटे

,

घटत्वे

,

घटत्वसमवाये च वर्तते इति त्रयाणामपि घटपदवाच्यत्वमुपपद्यते।

यद्यपि घटे

,

घटत्वे

,

घटत्वसमवाये च विद्यमानाः भगवदिच्छानिरूपितविषयताः पूर्वोक्तप्रकारेण भिन्नाः भिन्नाः भवन्ति। तस्मात् घटादिषु त्रिषु कथम् एकैव शक्तिः इति शङ्का भवति। तथापि बोधविषयत्वनिष्ठ-विषयता एकैव

,

संबन्धस्तु विशेष्यता-अवच्छेदकत्वादिर्भिन्न इति कृत्वा शक्त्यैक्यम्। अथ वा बोधनिष्ठा या भगवदिच्छीयविषयता सा चैकैव। तस्मात् शक्त्यैक्यम्

,

न तु एतादृशघटादिनिष्ठविषयतानामैक्यात् इति भावः। तस्मान्नानुपपत्तिः।

एवं च

'

यत्र बोधविषयत्वनिष्ठप्रकारतानिरूपितविशेष्यता आश्रयतासंबन्धेन भवति तत्रैव पदार्थान्तरस्यान्वयः

'

इति नियमः स्वीक्रियते। अत्र च तादृशप्रकारतानिरूपितविशेष्यता आश्रयतासंबन्धेन घटे वर्तते इति तत्रैव पदार्थान्तरस्यान्वयः भवति

'

घटः सुन्दरः

'

इत्यादौ। घटत्वादौ च तादृशपदार्थान्तरस्यान्वयो न भवति। अयमेव

'

पदार्थः पदार्थेन अन्वेति न तु पदार्थैकदेशेन

'

इति नियमस्य अर्थः।

­

4\) शक्तिज्ञानस्य निष्कृष्टाकारः

 '

घटपदजन्यबोधविषयः घटः भवतु

'

इति भगवदिच्छायाः आकारः। परन्तु एतादृशशक्तेः ज्ञानस्याकारस्तु अयं भवति-

'

घटः स्वजन्यबोधविषयत्वनिष्ठप्रकारतानिरूपितविशेष्यतासंबन्धेन घटपदवान्

'

इति। अस्य च समन्वयप्रकारः एवम् - अत्र स्वं घटपदम्

,

स्वजन्यः शाब्दबोधः

, '

बोधविषयः घटः भवतु

'

इति भगवदिच्छायाः स्वीकारात् बोधविषयत्वं प्रकारः

,

घटः विशेष्यः

,

एवं च स्वजन्यबोधविषयत्वनिष्ठप्रकारतानिरूपितविशेष्यता घटे वर्तते इति कृत्वा स्वजन्यबोधविषयत्वनिष्ठप्रकारतानिरूपितविशेष्यतासंबन्धेन घटपदं (स्वं) घटे भवति। तस्मात्

'

घटः एतादृशसबन्धेन घटपदवान्

'

इति शक्तिज्ञानं घटशाब्दबोधस्य कारणम्।

निष्कृष्टः कार्यकारणभावस्तु - तत्संबन्धेन तद्धर्मप्रकारकशाब्दबोधं प्रति

'

तत्सबन्धावच्छिन्नतद्धर्मनिष्ठावच्छेदकताक-स्वजन्यबोधविषयत्वनिष्ठप्रकारतानिरूपित- ईश्वरेच्छीयविशेष्यतासंबन्धेन अर्थः पदवान्

'

इत्याकारकशक्तिज्ञानं कारणम् इति।

यथा-समवायसंबन्धेन घटत्वप्रकारकशाब्दबोधं प्रति

, '

समवायसंबन्धेन घटत्वे धर्मितावच्छेदकत्वमवगाहमाना

,

स्व(घटपद)जन्यबोधविषयत्वं च प्रकारतया अवगाहमाना या ईश्वरेच्छा

,

तादृशेच्छाविशेष्यतासंबन्धेन घटपदवान् घटः

'

इत्याकारकशक्तिज्ञानं कारणम्। एवमेव पटादिपदजन्यशाब्दबोधेऽपि।

अनेन कार्यकारणभावेन सिध्यन् उपकारः एवम्-अत्र तावत् इच्छाविशेष्यत्वं संसर्गविधया एव प्रविष्टम्। शाब्दबोधे च संसर्गविधया भासमानस्य शाब्दबोधात्पूर्वम् उपस्थितिः आवश्यकी नास्ति। अत्र च

'

समवायेन घटत्वे धर्मितावच्छेदकत्वमवगाहमाना घटादौ च स्व(घटपद)जन्यबोधविषयत्वं प्रकारतया अवगाहमाना या ईश्वरेच्छा तां प्रति विशेष्यत्वं

'

संसर्गः। अत्र च संसर्गे समवायसंबन्धः प्रविष्टः

,

एवं घटत्वं प्रविष्टम्। तयोश्च समवायत्वेन घटत्वत्वेन वा उपस्थितिः पूर्वं नावश्यकी भवति। एवं च तादृशोपस्थित्यभावेऽपि समवायेन घटत्वविशिष्टविषयकः शाब्दबोधः भवति।

शक्तिज्ञाने प्रकारीभूतधर्मस्य अनिवेशे घटत्वोपलक्षिते द्रव्यपदशक्तिज्ञानात् द्रव्यपदात् घटत्वप्रकारक शाब्दबोधापत्तिः। तद्वारणाय

'

तद्धर्मप्रकारकशाब्दबोधं प्रति तद्धर्मप्रकारकशक्तिज्ञानं कारणम्

'

इति कार्यकारणभावः वक्तव्यः। एवं च घटत्वप्रकारकशक्तिज्ञानरूपकारणाभावात् न द्रव्यपदात् घटत्वप्रकारकशाब्दबोधापत्तिः।

एवमपि

'

घटपदं प्रमेयविशिष्टे शक्तम्

'

इत्याकारकशक्तिज्ञानात् घटत्वप्रकारकशाब्दबोधापत्तिः। तद्वारणाय स्वरूपतः घटत्वप्रकारकशाब्दबोधं

'

घटत्वत्वावच्छिन्नं घटपदशक्यम्

'

इति शक्तिज्ञानं कारणमित्युपेयम्। एवं च यदा घटत्वत्वादिकं

शब्देन नोपस्थापितम्

,

तदा घटपदजन्यबोधे घटत्वस्य भानं न संभवति।

अत्र शक्तिज्ञाने समवायस्य अप्रवेशे घटपदशक्तिज्ञानात् कालिकसंबन्धेन घटत्ववतः घटादेः शाब्दबोधप्रसङ्गः। तद्वारणाय

\`

समवायेन घटत्वप्रकारकशाब्दबोधं प्रति समवायेन घटत्वप्रकारकशक्तिज्ञानं कारणम्

'

इत्यादिरीत्या कार्यकारणभावः वाच्यः। तथा च कारणकौटौ समवायस्य प्रवेशे समवायस्य समवायत्वेन उपस्थितिरावश्यकी इत्यापत्तिः।

एतादृशदोषपरिहाराय इदानीं

'

तादृशविशेष्यता संबन्धेन घटपदवान् घटः

'

इत्याकारकशक्तिज्ञानं स्वरूपतः घटत्वप्रकारकशाब्दबोधं प्रति कारणम् इति पूर्वोक्तपरिष्काररीत्या कार्यकारणभावो वक्तव्यः। तदा च सम्बन्धघटकानां समवाय-घटत्वत्वादीनाम् उपस्थितेरनावश्यकत्वात् न कोऽपि दोषः।

'

द्रव्यपदाद् द्रव्यं बोद्धव्यम्

'

इत्याकारकभगवदिच्छानिरूपितप्रकारता तावत् द्रव्यपदजन्यबोधीया द्रव्यत्वावच्छिन्न(द्रव्यनिष्ठ)विषयतानिष्ठा

,

न तु घटत्वावच्छिन्नविषयतानिष्ठा। तथा च द्रव्ये द्रव्यत्वावच्छिन्नविषयत्वनिष्ठप्रकारतानिरूपितविशेष्यतासंबन्धेन ईश्वरेच्छायाः सत्त्वेऽपिघटत्वावच्छिन्नविषयत्वनिष्ठप्रकारतानिरूपितविशेष्यतासबन्धेन ईश्वरेच्छाया अभावात् द्रव्यपदस्य द्रव्यत्वावच्छिन्नबोधजनकत्वमेव

,

न तु घटत्वावच्छिन्नबोधजनकत्वम्। अर्थात् द्रव्यपदात् द्रव्यत्वेन रूपेण घटस्य बोध उत्पद्यते

,

न तु घटत्वेन रूपेण घटस्य बोधः।

एवं च घटादिपदानां तावत् घटत्व - तत्ससंर्ग - तदाश्रयेषु त्रिषु शक्तिः इति सारः।

5\) शक्तिविषये दीधितिकारमतम्

, तस्य दूषणं च

यद्यपि घटादिपदेभ्यः घटत्वादिविशिष्टस्यैव घटस्य घटत्वप्रकारको बोध उत्पद्यते इत्यानुभाविकमेव। परन्तु घटादिपदानां शुद्धघटादिष्वेव शक्तिः

,

न तु घटत्वादावपि। तथापि घटस्य शक्यत्वात् तद्वृत्तिः यः शक्यतावच्छेदकधर्मः घटत्वादिः तस्य भानं शाष्दबोधे भवति। तस्य कारणं तु घटत्वादेः शक्यतावच्छेदकत्वमेव। शक्यतावच्छेदकत्वं च तत्पदजन्यबोधविषयत्वप्रकारतानिरूपित विशेष्यता वच्छेदकत्वम्।

'

घटः घटपदजन्यबोधविषयो भवतु

'

इत्याकारकसंकेतप्रकारत्वं बोधविषयत्वे

,

विशेष्यत्वं घटे

,

तादृशविशेष्यतावच्छेदकत्वं घटत्वे

,

न तु द्रव्यत्वादौ। अतो न घटपदेन द्रव्यत्वावच्छिन्नस्य बोधः।

'

द्रव्यपदजन्यबोधविषयः द्रव्यं भवतु

'

इत्याकारकभगवत्संकेतनिरूपितद्रव्यनिष्ठविशेष्यता यद्यपि घटत्वावच्छिन्ना

,

तथापि तस्याः द्रव्यपदजन्यबोधविषयत्वनिष्ठप्रकारतानिरूपितद्रव्यत्वावच्छिन्नविशेष्यतात्वेनैव तत्र भगवत्संकेतं प्रति संबन्धता स्वीक्रियते

,

न तु द्रव्यपदजन्यबोधविषयत्वनिष्ठप्रकारतानिरूपितघटत्वावच्छिन्न विशेष्यतात्वेन। तस्मात् द्रव्यपदात् द्रव्यत्वावच्छिन्नस्यैव बोधः

,

न तु घटत्वावच्छिन्न (द्रव्य)स्य इति नियमः उपपादयितुं शक्यते।

तस्मात् प्रवृत्तिनिमित्तस्य द्रव्यत्वादेः वाच्यत्वानभ्युपगमेऽपि अतिप्रसङ्गविरहात् किमर्थं वाच्यत्वं द्रव्यत्वादौ स्वीकरणीयम् इति दीधितिकाराः।

परन्तु एतत्समीचीनं नास्ति। यत एवंवादिमते शक्तिज्ञानस्य आधुनिकसंकेतज्ञानस्य चैकरूपेण हेतुत्वमङ्गीक्रियते। तथा च यस्य पुरुषस्य

'

द्रव्यपदेन गुणवत्वेन रूपेण द्रव्यं बोद्धव्यम्

'

इत्याकारकः आधुनिकसंकेतः द्रव्यत्वावच्छिन्ने द्रव्ये गृहीतः

,

तस्य पुरुषस्य द्रव्यत्वेन रूपेण द्रव्यस्य बोधः स्यात्

,

न तु गुणवत्त्वेन रूपेण। यतः

द्रव्यपदजन्यबोधविषयत्वनिष्ठप्रकारतानिरूपितविशेष्यतायाः द्रव्यत्वावच्छिन्नत्वमेव वर्तते

,

न तु गुणवत्त्वावच्छिन्नत्वं

,

येन गुणवत्त्वप्रकारक एव बोधः स्यात्।

6\) आकाशपदशक्तिविचारः

आक्षेपः - पूर्वोक्तरीत्या प्रकारीभूतधर्मांशेऽपि वाच्यत्वग्रह अपेक्षितः। एवं च आकाशपदात् शब्दाश्रयत्वप्रकारकबोधो जायते चेत् तत्र प्रकारीभूते शब्दाश्रायत्वेऽपि वाच्यत्वग्रह अपेक्षितः। परन्तु

'

शब्दाश्रयत्वम् आकाशपदवाच्यं न

'

इति प्राचीनानां सिद्धान्तः। तथा च कथम् आकाशशब्दात् शब्दाश्रयत्वप्रकारकः शाब्दबोधः

?

समाधानम्

– प्राचीनैः आकाशपदात् आकाशांशे शब्दाश्रयत्वाप्रकारक एव बोधः स्वीक्रियते। यतः प्राचीनमते पदादपि निर्विकल्पकबोधः स्वीक्रियते। अत्र प्राचीनमतसंमतं निर्विकल्पकज्ञानं तावत् न सर्वथा निष्प्रकारकम्

,

असंभवात्। यतः

'

आकाशम्

'

इत्यादि पदजन्यबोधे विभक्त्या एकत्वादिकम् आकाशे प्रकारतया भासते एव। किं च आकाशपदार्थे पदार्थान्तरस्यान्वयो न भासते चेत् तादृशज्ञानं शाब्दबोधरूपमेव न स्यात्

,

एकपदार्थे अपरपदार्थसंसर्गावगाहिज्ञानस्यैव शाब्दबोधत्वात्। निर्विकल्पकज्ञाने च पदार्थान्तरसंसर्गस्याभाननियमात्। तस्मात् प्राचीनसंमतः निर्विकल्पकबोधो नाम

'

आकाशपदोपस्थाप्यं यत् शब्दाश्रयत्वं तदप्रकारकः एव बोधः

'

| शुद्धाकाशबोध इत्यर्थः|

वस्तुतस्तु तत्र निर्विकल्पकमित्यस्य निर्विकल्पकबोधः इति नार्थः

,

किन्तु निर्विकल्पकस्मरणमेव।

परन्तु इदं प्राचीनमतं न समीचीनम् - यतः

'

जात्यखण्डोपाध्यतिरिक्तानां किञ्चिद्रूपेण भानम्

'

इति नियमात् आकाशस्य जातिभिन्नत्वात्

,

अखण्डोपाधिभिन्नत्वाच्च स्वरूपतो भानं न युक्तम्। तस्मात् आकाशस्य शब्दाश्रयत्वेनैव भानमङ्गीकरणीयम्। किं च यः पदार्थः अन्वयितावच्छेदकरूपेण उपस्थितो न भवति तस्मिन् पदार्थान्तरस्यान्वयो न युक्तः। एवं च

'

आकाशः एकः

'

इत्यादिवाक्यात् एकत्वप्रकारक-आकाशविशेष्यकशाब्दबोधो न स्यात्। आकाशस्य शब्दाश्रयत्वरूपान्वयितावच्छेदकरूपेण अनुपस्थितत्वेन तस्मिन् एकपदार्थस्य एकत्वस्य अन्वयस्यायुक्तत्वात्।

तस्मात् यथा गवादिपदानां गोत्वादिविशिष्टे शक्तिः

,

एवमेव आकाशपदस्यापि शब्दाश्रयत्वविशिष्टे शक्तिः स्वीकरणीया एव। इयमेव रीतिः शब्दशक्तिप्रकाशिकाकाराणां (पृ. 119) न्यायकौस्तुभकाराणामपि (पृ. 421) संमता।

केचिन्मतम्

केचित्तु--शब्दाश्रयत्वविशिष्टे आकाशे आकाशपदस्य शक्तिर्नाङ्गीकर्तुं शक्यते। तथा सति

'

आकाशः शब्दाश्रयः

'

इति प्रयोगस्य मुख्यप्रयोगत्वं न स्यात्। आकाशपदेनैव शब्दाश्रयत्वप्रतीतेः तत्र शब्दाश्रयपदस्य वैयर्थ्यापत्तेः। अतः

'

आकाशः शब्दाश्रयः

'

इत्यत्र आकाशपदात् शब्दाश्रयत्वविशिष्टस्य प्रतीतिर्न संभवति

,

किन्तु अष्टद्रव्यातिरिक्तद्रव्यत्वेनैव। तथा च

'

अष्टद्रव्यातिरिक्तद्रव्यं शब्दाश्रयः

'

इति तस्य वाक्यस्यार्थः। एवं च आकाशपदात् आकाशस्य क्वचित् शब्दाश्रयत्वेन

,

क्वचिच्च अष्टद्रव्यातिरिक्तद्रव्यत्वेन बोधात्

,

नानाशक्तिकल्पनासंभवाच्च

,

आकाशपदस्य शब्दाश्रयत्वोपलक्षिते आकाशे शक्तिः स्वीकरणीया- इति वदन्ति।

तत्तु न समीचीनम्। यतः

'

आकाशः शब्दाश्रयः

'

इति प्रयोगस्य यदि मुख्यत्वं स्यात् तदैव शब्दाश्रयत्वोपलक्षिते शक्तिरिति शङ्काया अवकाशो भवति। परन्तु अयं प्रयोगो न मुख्यः

,

किन्तु अमुख्य एव। तथा च

'

आकाशः शब्दाश्रयः

'

इत्यत्र आकाशपदस्य लक्षणया अष्टद्रव्यातिरिक्तद्रव्यमर्थः। तादृशद्रव्यं शब्दाश्रय इत्यर्थः।

यदि च

'

आकाशः शब्दाश्रयः

'

इति प्रयोगो मुख्य एवेति स्वीक्रियते

,

तदा

'

अष्टद्रव्यतिरिक्तद्रव्यं शब्दाश्रयः

'

इति बोधः स्वीक्रियते। परन्तु आकाशपदं तावत् शुद्धाकाशबोधकमेव। शुद्धाकाशबोधकात् आकाशपदादेव अष्टद्रव्यातिरिक्तद्रव्यत्वेन रूपेण आकाशबोधस्य स्वीकारात्। गत्यन्तरविरहात्। आकाशपदस्य विशिष्टावाचकत्वात्। परन्तु गवादिपदानां विशिष्टवाचकत्वनियमात् गोपदेन नियमेन गोत्वप्रकारक एव बोधः

,

न तु गोपदवाच्यत्वादिना।

7\) धेनुपदशक्तिविचारः

प्राभाकरास्तु धेनुपदस्य धानकर्मत्वविशिष्टगवि शक्तिः। धानकर्मत्वं नाम वत्सकर्तृकस्तनपानकर्मत्वम्। नूतनवत्ससहितगौः इत्यर्थः। धेट्‌ पाने इति धातोर्निष्पन्नत्वात्।

'

धेनुः स्यान्नवसूतिका

'

इत्यमरः। यद्यपि धानकर्मत्वं महिष्यादिषु वर्तते। तथापि न तासां धेनुशब्दवाच्यत्वम्। यतः धेनुशब्दस्य धानकर्मत्वविशिष्टगवि एव शक्तेरङ्गीकारेऽपि गोत्वं शक्त्युपाधितया शक्तिनियन्त्रकमित्यङ्गीकृतम्। एवं च महिष्यादौ गोत्वरूपशक्त्युपाधिर्नास्ति इति हेतोः न धेनुशब्दप्रयोगः। शक्त्युपाधित्वं च शक्यतावच्छेदकत्वरूपम्। तथा च गोत्वस्य अशक्यत्वेऽपि शक्यतावच्छेदकत्वं वर्तते इति कृत्वा गोत्वस्यापि शाब्दबोधे भानं संभवति। अत एव धानकर्मीभूत महिष्यादिमति तादृशधानकर्मीभूतगवाभाववति देशे

'

धेनुर्नास्ति

'

इति प्रयोगः उपपद्यते। अन्यथा यदि धेनुपदस्य केवलं धानकर्मणि शक्तिः स्यात् तदा तस्मिन्देशे धानकर्मीभूतमहिष्याः सत्त्वात्

'

धेनुर्नास्ति

'

इति प्रयोगोऽनुपपन्नः स्यात्। तस्मात् धेनुपदजन्यबोधे गोत्वमपि भासते इत्यङ्गीकार्यम्। परन्तु गोत्वमशक्यमपि शक्यतावच्छेदकत्वात् भासते।

यद्यपि गोत्वं वृषभादावपि वर्तते इति कारणेन अतिप्रसक्तत्वात् धेनुपदशक्यतावच्छेदकं न भवतीति शङ्का अत्रापि पक्षे भवति। परन्तु गोत्वमात्रस्य शक्यतावच्छेदकत्वं न स्वीक्रियते

,

किन्तु धानकर्मत्वविशिष्टगोत्वमेव शक्यतावच्छेदकं सत् शक्तिनियामकमिति स्वीकारे काप्यनुपपत्तिः नास्ति।

एवं सत्यपि पुनरेका शङ्का भवति-लाघवात् गोत्वमेव धेनुपदस्य शक्यं भवतु। गोत्वस्य जातित्वेन उपाधिरूपधानकर्मत्वापेक्षया लघुत्वात्। धानकर्मत्वन्तु शक्त्युपाधिः इति स्वीकारेण वृषभादौ धेनुपदप्रयोगापत्तिवारणसंभवात्। तथा च धानकर्मत्वविशिष्टे शक्तिस्वीकारः किमर्थम् इति।

अस्याः शङ्कायाः समाधानं तु एवम् -

'

यद्धर्मविशिष्टे शक्तिः तद्धर्मविशिष्टस्य सर्वस्यापि शक्यत्वम्

'

इत्येकः नियमः। तथा च गोत्वविशिष्टे गवि शक्तिरिति स्वीक्रियते चेत् गोत्वविशिष्टस्य महिषादेरपि धेनुपदशक्यत्वापत्तिः। धानकर्मत्वविशिष्टगवि शक्तिस्वीकारे च तादृशाक्षेपः नास्ति। तथा च धानकर्मत्वविशिष्टगवि एव धेनुपदस्य शक्तिः--इत्याहुः।

अयं प्राभाकराणां पक्षः न समीचीनः। धानकर्मत्वविशिष्टगवि धेनुपदस्य शक्तिस्वीकारे विशेषणीभूते धानकर्मत्वेऽपि शक्तिः स्वीकृता स्यात्। परन्तु धानकर्मत्वस्य शक्यत्वं न संभवति। धानकर्मताः तावत् प्रतिव्यक्तिभिन्नाः। तथा च अनन्तासु धानकर्मतासु शक्तिस्वीकारे शक्त्यानन्त्यप्रसङ्गः। तदपेक्षया लाघवात् गोत्वविशिष्टे शक्तिः

,

धानकर्मत्वन्तु शक्त्युपाधिः इति स्वीकरणीयम्। तथा च वृषभादिषु गोत्वसत्त्वेऽपि धानकर्मत्वाभावात् न धेनुशब्दप्रयोगः।

लघुमञ्जूषायां नागेशभट्टास्तु एवमाहुः-

धेनुपदस्य धानकर्मत्वविशिष्टे एव शक्तिः

,

न तु धानकर्मीभूतगवि। पाचकादिशब्दवत् धेनुशब्दस्य यौगिकत्वात्। अत एव तैत्तिरीये वेदे

'

अवी द्वे धेनू

'

इति मेष्यामपि धेनुशब्दः प्रयुक्तः। एवमेव

'

अनुशिशुं च वडवां धेनुं दद्यात्

'

इत्यपि वेदे प्रयोगो दृश्यते। अत एव

'

हविर्धान्यस्मि धेनुषु

'

इति भागवतप्रयोगोऽपि संगच्छते। तत्र हविर्धानीशब्दस्य गौः इत्यर्थः। यदि च धेनुशब्दस्यापि गौरेवार्थः

,

तदा

'

गोषु गौरस्मि

'

इति पौनरुक्त्यं स्यात्। तस्मात् धेनुशब्दस्य धानकर्मत्वविशिष्टे शक्तिः

,

न तु गोत्वसमानाधिकरणधानकर्मत्वविशिष्टे - इत्याहुः (पृ. 1173)।

8\) पुष्पवन्तपदशक्तिविचारः

'

एकयोक्त्या पुष्पवन्तौ दिवाकरनिशाकरौ

'

इत्यमरः। पुष्पं = विकासः प्रकाशो वा। तद्वान् पुष्पवान्। तादृशेन पुष्पवत् शब्देन नित्यं द्विवचनान्तेन एकदैव चन्द्र-सूर्ययोः प्रतीतिर्भवति। पुष्पवान् इति एकवचनान्तं तु लोके न प्रयुज्यते इति असाधुः। एवं च पुष्पवन्तपदात् सदा सूर्य-चन्द्रयोरुभयोरेव प्रतीतिः

,

न तु सूर्यस्य चन्द्रस्य वा प्रत्येकं प्रतीतिः इति वस्तुस्थितिः।

अत्र प्रश्नद्वयं समुद्भवति

–

1\) हरिपदशक्तिज्ञानात् विष्णुं विनापि कपेः प्रतीतिः भवति। तद्वदेव सूर्यं विहाय चन्द्रस्य

,

चन्द्रं विहाय सूर्यस्य वा प्रतीतिः किं न संभवति

?

2\) हरिपदं तावत् विष्णु-कपि-सूर्यादिनानाधर्मविशिष्टबोधकमिति कृत्वा

'

नानार्थकशब्द

'

इति परिगण्यते। एवमेव पुष्पवन्तशब्दोऽपि चन्द्रत्व-सूर्यत्वरूपनानाधर्मविशिष्टवाचकत्वात् नानार्थकः स्यात्-इति।

?

1.आद्यप्रश्नस्य सिद्धान्तिरीत्या उत्तरं तावदेवं भवति

–

'

पुष्पवन्तपदात् चन्द्रत्वावच्छिन्न-सूर्यत्वावच्छिन्नविषयको बोधः भवतु

'

इति भगवदिच्छारूपः संकेतः अङ्गीक्रियते। अस्मिंश्च संकेते चन्द्र-सूर्योभयविषयकबोध एव पुष्पवन्तपदजन्यत्वेन विषयः

,

न तु एकैकविषयकबोधः विषयः। तस्मात् अन्यतरं विहाय अन्यतरस्यैव प्रतीतिः पुषपवन्तपदात् न भवति।

घटपदात् केवलघटस्य प्रतीतिर्भवति। तस्य कारणं तु

'

घटपदात् घटविषयकबोधो भवतु

'

इत्याकारकभगवत्संकेतज्ञाने घटविषयकबोधस्य घटत्वावच्छिन्नविषयकबोधत्वपर्याप्तविषयतावच्छेदकतानिरूपक विषयताशालित्वेन विषयत्वम्।

परन्तु

'

पुष्पवन्तपदात् चन्द्र-सूर्योभयबोधो भवतु

'

इति संकेतनिरूपितविषयतावच्छेदकता तावत् चन्द्र-सूर्योभयविषयकबोधत्वे पर्याप्ता

,

न तु केवला चन्द्रविषयकबोधत्वे

,

नापि सूर्यविषयकबोधत्वे इति तादृशोभयविषयकबोधत्वपर्याप्तविषयतावच्छेदकतानिरूपकविषयताशालित्वं न प्रत्येकबोधे इति चन्द्रस्य सूर्यस्य च प्रत्येकं न बोधः। किन्तु तादृशशक्तिज्ञानात् चन्द्रसूर्योभयविषयकबोध एव भवति।

2.द्वितीयप्रश्नसमाधानम् -

हरिपदे तावत्

'

हरिपदात् कपेर्बोधो भवतु

,

विष्णोर्बोधो भवतु

,

सिंहस्य बोधो भवतु

'

इति संकेताकारः। एवं च

संकेतविषयता कपिविषयकबोधनिष्ठा अन्या

,

विष्णुविषयकबोधनिष्ठा अन्या

,

सिंहविषयकबोधनिष्ठा अन्या इत्येवं सर्वत्र बोधनिष्ठायाः संकेतनिरूपितविषयतायाः भिन्नत्वात् हरिपदस्य नानार्थकत्वम्। पुष्पवन्तपदे तु

'

पुष्पवन्तपदात् चन्द्रसूर्योभयविषयकः एको बोधो भवतु

'

इति संकेताकारः। तथा च एतादृशसंकेतनिरूपिता चन्द्रसूर्योभयविषकबोधनिष्ठा विषयता एकैवेति पुष्पवन्तपदस्य न नानार्थकत्वम्।

मीमांसकानुयायिनस्तु

अस्य प्रश्नस्य प्रकारान्तरेण समाधानमाहुः। तथा हि-यत्र शक्यतावच्छेदकत्वम् एकमेव तत्र एका शक्तिः। यथा घटपदस्य शक्यः घटः। शक्यता घटनिष्ठा। शक्यतावच्छेदकं घटत्वम्। शक्यतावच्छेदकत्वं घटत्वनिष्ठम् एकमेव इति तत्र घटपदनिष्ठशक्तेरैक्यम्। परन्तु हरिपदे तावत् शक्याः कपि-विष्णु-सिंहाः प्रत्येकम्। तत्र कपित्वनिष्ठं शक्यतावच्छेदकत्वम् अपरम्

,

विष्णुत्वनिष्ठं चापरम्

,

विष्णुत्वनिष्ठं चापरमिति शक्यतावच्छेदकतायाः भिन्नभिन्ननिष्ठायाः भिन्नत्वात् शक्तिभेदः। परन्तु पुष्पवन्तपदे तु चन्द्रत्वं सूर्यत्वं च शक्यतावच्छेदकमिति शक्यतावच्छेदकभेदो वर्तते। तथापि चन्द्रत्व-सूर्यत्वोभयनिष्ठं शक्यतावच्छेदकत्वं तावत् उभयपर्याप्तम् एकमेवेति कृत्वा तत्र शक्तेरैक्यम्। एवं शक्यतावच्छेदकताया एकत्वादेव च चन्द्रं परित्यज्य सूर्यस्य

,

सूर्यं परित्यज्य चन्द्रस्य प्रतीतिरपि न भवति। यत्र शक्यतावच्छेदकताभेदः तत्रैव एकं परित्यज्य अन्यस्य प्रतीतिस्वीकारात्।

अत एव घटपटौ न स्तः इत्यत्र घटत्वस्य पटत्वस्य च प्रत्येकं प्रतियोगितावच्छेदकत्वेन प्रतियोगितावच्छेदकभेदेऽपि घटत्वपटवनिष्ठं प्रतियोगितावच्छेदकत्वम् उभयपर्याप्तमेकमेवेति असमूहालम्बनस्य अस्य अभावज्ञानस्य समूहालम्बनात्

'

घटो नास्ति

,

पटो नास्ति

'

इत्याकारकज्ञानाद्वैलक्षण्यमुपपद्यते। अन्यथा उभयत्रापि घटत्व-पटत्वयोरेव प्रतियोगितावच्छेदकतया भासमानत्वात् ज्ञानयोर्वैलक्षण्यं न स्यात्। तस्मात् तत्र

'

घटपटौ न स्तः

'

इति ज्ञाने उभयत्वधर्मितावच्छेदकतापन्नयोः घटत्व-पटत्वयोः व्यासज्यवृत्त्यवच्छेदकत्वं भासते

,

समूहालम्बने तु घटत्वनिष्ठम् एकं प्रतियोगितावच्छेदकत्वं

,

पटत्वनिष्ठमपरं प्रतियोगितावच्छेदकत्वं भासते इति उभयोर्ज्ञानयोः भेदो वक्तव्यः।

तद्वदेव पुष्पवन्तपदसंकेतेऽपि चन्द्रत्व-सूर्यत्वोभयनिष्ठम् उभयत्वधर्मितावच्छेदकतापन्नं व्यासज्यवृत्त शक्यतावच्छेदकत्वं भासते

,

हरिपदसंकेते तु सिहंत्व-विष्णुत्व-कपित्वादिनिष्ठानि नानाशक्यतावच्छेदकत्वानि भासन्ते इति एकार्थकत्व-नानार्थकत्वभेदः एतयोः पदयोः।

इति मीमांसकानां समाधानम्।

9\) सर्वनामपदानां शक्तिविचारः

"

इदम्

,

एतत्

,

तत्

,

त्यत्

,

यत्"

9\. तच्छब्दशक्तिः

'

तत्

'

इत्यादिभिः सर्वनामपदैः बुद्धिस्थाः घट-पटादयोऽर्थाः प्रतीयन्ते इत्येतदनुभवसिद्धम्।

'

घटोऽस्ति तमानय

' '

पटोऽस्ति तमानय

'

इत्यादौ घटपटादीनामेव बहूनां तदादिपदैः प्रतीतावपि तदादीनां पदानामेकार्थकत्वमेव

,

न तु हर्यादिपदवत् नानार्थकत्वं नियमेन तदादिपदानां बुद्धिस्थवाचकत्वात् इति वस्तुस्थितिः।

'

तत्

'

इत्यादीनि पदानि प्रक्रम्यमाणपरामर्शकानि

,

प्रक्रान्तपरामर्शकानि इति द्विविधानि।

'

तमानय यः तत्र गृहे वर्तते

'

इत्यत्र वर्तमानं तत्पदं प्रक्रम्यमाणपरामर्शकम्। अस्मिन्वाक्ये पूर्वं यस्य कस्यापि पदार्थस्य उपस्थितिर्नास्ति

,

किन्तु इतः परमेव

'

यः गृहे वर्तते

'

इत्यनेन एकस्य गृहे वर्तमानस्य पुरुषस्य देवदत्तादिनाम्नः प्रतीतिर्भवति। अनन्तरमेव

'

तमानय

'

इत्यनेन तस्य प्रतीतिर्भवति। तथा च

'

तमानय

'

इति तत्पदश्रवणकाले यः कोऽपि पुरुषः बुद्धिस्थः नास्तीति कृत्वा इदं तत्पदं पूर्वंम् अबुद्धिस्थं = पूर्वमपरामृष्टमेव बोधयतीति न प्रक्रान्तपरामर्शकं

,

किन्तु प्रक्रम्यमाणपरामर्शकमेव = उत्तरत्र यच्छब्देन परामर्शयिष्यमाणं बोधयति।

तदन्वये शुद्धिमति प्रसूतः शुद्धिमत्तरः।

दिलीप इति राजेन्दुः इन्दुः क्षीरनिधाविव ॥

?

इत्यत्र तच्छब्देन पूर्वं प्रक्रान्तः वैवस्वतमनुरेव बोध्यते। न तु उत्तरत्र विद्यमानपदेन परामर्शयिष्यमाणः यः कोऽपि। तथा च प्रक्रान्तवाचकमिदम्।

एवमेव सर्वाण्यपि नामपदानि प्रक्रम्यमाणपरामर्शकानि प्रक्रान्तपरामर्शकाणि इति द्विविधानि ज्ञेयानि।

तत्र प्रक्रम्यमाणपरामर्शकततच्छब्दस्य यत्पदोपस्थाप्ये शक्तिः।

'

तमानय य इहास्ति

'

इत्यत्र उत्तरत्र विद्यमानेन यच्छब्देन उपस्थापितः यः पुरुषः तस्मिन्नेव तच्छब्दस्य शक्तिः। अत एव तत्र तच्छब्दस्य नियमेन यत्पदस्यापेक्षा वर्तते। यत्पदं विना तत्र तत्पदस्य प्रयोगो नास्ति। अत एव

'

तमानय य इहास्ति

'

इत्यर्थे

'

तमानय घट इहास्ति

'

इति वाक्यं न प्रयुज्यते।

एवं पूर्वप्रयुक्तपदोपस्थापितेऽपि तत्पदस्य शक्तिः।

प्रक्रान्तपरामर्शकस्य च तच्छब्दस्य यच्छब्दापेक्षानियमो नास्ति। पूर्वं प्रदर्शितरीत्या

'

तदन्वये शुद्धिमति

'

इत्यादौ यच्छब्दं विनापि तच्छब्देन वैवस्वतमनुविषयकशाब्दबोधोत्पत्तेः। तस्मात् प्रक्रान्तपरामर्शकतत्पदस्य पूर्वप्रयुक्तपदोपस्थापितेऽपि शक्त्यन्तरं स्वीकरणीयम्।

एवं तत्पदस्य प्रसिद्धमित्यप्यर्थो भवति। यथा---

"द्वयं गतं संप्रति शोचनीयतां समागमप्रार्थनया कपालिनः।

कला च सा कन्तिमती कलावतः त्वमस्य लोकस्य च नेत्रकौमुदी॥"

इति कुमारसंभवद्वितीयसर्गगतश्लोके

'

कला च सा कान्तिमती

'

इत्यत्र

'

सा

'

इत्यस्य

'

प्रसिद्धा

'

इत्यर्थात्।

तच्छब्दशक्यतावच्छेदककोटौ परोक्षत्वं विधेयत्वं च प्रवेशनीयमिति नागेशभट्टो निरूपयति। यतः

'

यः पर्वतः स वह्निमान्

'

इत्यादौ पर्वतमुद्दिश्य

'

स

'

इत्यनेन वह्निमान् विधीयते। एवं परोक्षे एव तच्छब्दप्रयोगात् परोक्षत्वमपि तत्पदशक्यतावच्छेदकम्।

प्रसिद्ध-अनुभूत-प्रक्रान्तार्थकतच्छब्दस्य यच्छब्दापेक्षा नास्ति। एतदतिरिक्ततत्पदस्य तु नियमेन यच्छब्दापेक्षा वर्तते।

परन्तु वैयाकरणसिद्धान्त एवम्

—

तत्पदशक्यतावच्छेदकं परोक्षत्वमेव। एवं प्रत्यक्षत्वम् इदंपदशक्यतावच्छेदकम्। एवं सर्वेषां परोक्षवस्तूनां परोक्षत्वाविशेषेऽपि प्रकरणादिवशात् अभिप्रेतस्य परोक्षस्यैव तच्छब्देन भानमुपपादयितुं शक्यते। अतः सर्वेषां परोक्षपदार्थानां तदादिपदेन प्रतीतिप्रसङ्गो नास्ति। प्रकरणं च वक्तृबुद्धिस्थत्वम्। एवं च प्राकरणिकार्थवाचकत्वादेव सर्वनामपदानां बुद्धिस्थपरामर्शकत्वमिति प्रवादोऽपि संगच्छते। (ल.मं.पृ. 1163)।

एवं तदादिपदैः बुद्धिविषयत्वेन रूपेणैव घटादेर्बोधनात् बुद्धिविषये एव तदादिपदानां शक्तिः। न तु घटत्वपटत्वादिरूपेण घटादीनां तत्पदशक्यत्वं

,

तथा बोधाभावात् (ल.मं.पृ. 1162)।

†

प्रक्रम्यमाणपरामर्शकयच्छब्दस्य

'

तत्पद

'

प्रतिपाद्यतया वक्तृबुद्धिविषये शक्तिः।

'

यः पूर्वं दृष्टः स देवदत्तोऽत्रास्ति

'

इत्यादौ प्रक्रम्यमाणपरामर्शकस्य यच्छब्दस्य तत्पदप्रतिपाद्यतया वक्तृबुद्धिविषये देवदत्ते शक्तिः। अत एव प्रक्रम्यमाणपरामर्शकयच्छब्दस्य नियमेन तत्पदापेक्षा भवति।

एवं पूर्वप्रयुक्तपदोपस्थापितेऽपि यच्छब्दस्य शक्तिः।

'

यं सर्वशैलाः परिकल्प्य वत्सं मेरौ स्थिते

'

इत्यादौ।

'

अस्त्युत्तरस्यां दिशि देवतात्मा हिमालयो नाम नगाधिराजः

'

इति पूर्वप्रयुक्तहिमालयपदोपस्थितहिमालयवाचकत्वं यच्छब्दस्य दृश्यते। इयं च व्युत्पत्तिः प्रक्रान्तपरामर्शकयच्छब्दस्य।

नागेशभट्टस्तु

यत्पदशक्यतावच्छेदककोटौ उद्देश्यत्वं निवेशयति।

'

यः पर्वतः सः वह्निमान्

'

इत्यादौ पर्वतस्योद्देश्यत्वं यच्छब्देन बोध्यते। पर्वतमुद्दिश्य तत्र वह्नेर्विधानात्।

10\.

"

इदम्

,

एतत्"

'

इदं

'

शब्दस्य

'

एतत्

'

शब्दस्य च प्रत्यक्षबुद्धिविषये शक्तिः।

 "अदस्

,

तत्"

परोक्षबुद्धिविषये

'

अदस्‌

'

शब्दस्य शक्तिः। एवं तच्छब्दस्यापि। वस्तुतस्तु प्रत्यक्षेऽपि किचिंद् व्यवहिते

'

अदस्‌

'

शब्दप्रयोगस्य बहुलं दर्शनात् व्यवहितप्रत्यक्षे एव अदस्‌शब्दस्य शक्तिः (हरिनाथटीका)। अत एव लघुमञ्जूषायां

इदमस्तु संनिकृष्टे समीपवर्ति चैतदो रूपम्।

अदसस्तु विप्रकृष्टे तदिति परोक्षे विजानीयात् ॥ इत्युक्तम्।

अत्र प्रश्नौ एतौ समुद्भवतः--

1\. प्रश्नः तदादिपदानाम् अनेकार्थकत्वमेव। यदि तदादिपदैः बुद्धिस्थत्वेन रूपेण घटादीनां बोधो भवेत् तदा तेषां पदानां बुद्धिस्थमात्रवाचकत्वात् एकार्थकत्वं संभवति। परन्तु तदादिपदैः बुद्धिस्थत्वेन रूपेण घटादिबोधो न भवति

,

किन्तु घटत्वपटत्वादिरूपेणैव बोधोऽनुभवसिद्धः। तथा च तदादिपदानां शक्यतावच्छेदकं घटत्व-पटत्वाद्येव

,

न तु बुद्धिस्थत्वम्। यदा च शक्यतावच्छेदकभेदोऽङ्गीकृतः तदा शक्तेर्नानात्वमेव। यथा हरिपदस्य शक्यतावच्छेदकभेदात् शक्तिभेदोऽङ्गीकृतः। तथैव तदादिपदेष्वपि शक्तिभेदस्यावश्यकत्वेन नानार्थकत्वमेव।

2\. किं च नानार्थकत्वोपगमेऽपि इष्टसिद्धिर्न भवति। यतः तदादिशब्दानां यत्र व्यवहारो दृष्टः तादृशवस्तुवाचकत्व(शक्ति)ज्ञाने संभवत्यपि यादृशवस्तुषु व्यवहाराः न दृष्टाः तादृशवस्तुवाचकत्वं न ज्ञातमिति कृत्वा तत्र शक्तिग्रहो नास्तीति कृत्वा अस्माभिरज्ञातानां पदार्थानां ज्ञानं तदादिशब्दैः न संभवेत्।

अस्य आक्षेपद्वयस्य सिद्धान्तिरीत्या समाधानमेवं भवति।

Ž

1\. तदादिपदानां शक्तिज्ञानस्याकारः

'

बुद्धिस्थः तत्पदशक्यः

'

इति वा

, '

घटः तत्पदशक्यः

'

इति वा नाङ्गीक्रियते। किन्तु

'

बुद्धिविषयतावच्छेदकरूपावच्छिन्नः तत्पदशक्यः

'

इति वा

'

तत्पदं बुद्धिविषयतावच्छेदकरूपावच्छिन्नबोधकं भवतु

'

इति वा शक्तिज्ञानस्याकारः स्वीक्रियते। अत्र बुद्धिविषयः घटादिः

,

बुद्धिविषयतावच्छेदकं घटत्वादिकं

,

बुद्धिविषयतावच्छेदकत्वं घटत्वादिषु सर्वेषु धर्मेषु वर्तते इति बुद्धिविषयतावच्छेदकत्वेन रूपेण अनुगताः ये सर्वे धर्माः तद्विशिष्टे तदादिपदानां शक्तिः। एवं च यद्यपि शक्यतावच्छेदकं घटत्व-पटत्वादिकं भिन्नमेव। तथापि सर्वेषां शक्यतावच्छेदकानां बुद्धिविषयतावच्छेदकत्वेन रूपेण अनुगमात् अनुगतधर्मावच्छिन्ने शक्तिस्वीकारेण एकार्थकत्वम्। यथा घटत्वाद्यनुगतधर्मावच्छिन्ने शक्तिस्वीकारात् घटादिपदानामेकार्थकत्वं तद्वदेव। हर्यादिपदानां तु शक्यतावच्छेदकानि अनुगतानि न इति कृत्वा तेषां शब्दानां नानार्थकत्वम्।

एवंरीत्या बुद्धिविषयतावच्छेदकधर्मविशिष्टे शक्तिस्वीकारेऽपि बुद्धिविषयतावच्छेदकत्वं तु शाब्दबोधे न भासते।

यतः बुद्धिविषयतावच्छेदकत्वम् उपलक्षणतया एव शक्तिग्रहे विषयः न तु तादृशघटत्वादौ विशेषणतया

,

न वा शाब्दबोधविषयतया शक्तिग्रहविषयः। घटत्व-पटत्वादौ तु

'

घटपदजन्यबोधविषयः घटत्वं भवतु

'

इति शाब्दबोधविषयतया शक्तिग्रहविषयत्वं वर्तते इति घटत्वादीनि घटपदजन्यशाब्दबोधे विषयाः

,

तस्मादेव घटत्वादीनि विशेषणानि इत्युच्यन्ते। परन्तु बुद्धिविषयतावच्छेदकत्वं शाब्दबोधविषयतया शक्तिग्रहो नास्तीति कृत्वा उपलक्षणमित्युच्यते। अत एव तत् शाब्दबोधे विषयो न भवति।

1\) अत्र केचिदेवं प्रथमप्रश्नस्य समाधानमाहुः

—

यद्यपि बुद्धिविषयतावच्छेदकत्वेन रूपेण घटत्वपटत्वादयः धर्माः शक्त्यनुभवे (शक्तिग्रहे) विषयाः भवन्ति। एतादृशेन शक्त्यनुभवेन उत्पन्नः संस्कारोऽपि बुद्धिविषयतावच्छेदकत्वेन रूपेण घटत्वादीनवगाहते। परन्तु कारणान्तरवशात् बुद्धिविषयतावच्छेदकत्वांशे यः संस्कारः स न नश्यति। तस्मात् केवलं घटत्वादिविषयिणी एव शक्तिस्मृतिरुदेति

,

न तु बुद्धिविषयतावच्छेदकत्वेन रूपेण घटत्वादिविषयिणी। तथा केवलं घटत्वादिविषयकशक्तिस्मरणेन तादृशघटत्वादीनाम् एव पदार्थोपस्थितिः

,

तादृशानामेव शाब्दबोधः न तु बुद्धिविषयतावच्छेदकत्वेन रूपेण घटत्वादीनां शाब्दबोध इति। एवं च बुद्धिविषयतावच्छेदकत्वस्य घटत्वपटत्वाद्यनुगमकत्वात् नाननुगमः। नापि बुद्धिविषयतावच्छेदकत्वस्य शाब्दबोधे भानमिति।

2\. द्वितीयप्रश्नस्य समाधानमेवं भवति--

यादृशघटपटादिपदार्थेषु तत्पदेन व्यवहारो दृष्टः तत्र तत्पदस्य तत्पदप्रयोगकारणीभूतबुद्धिप्रकारविशिष्टे शक्तिः गृह्यते।

'

घटोऽस्ति तमानय

'

इति वाक्यप्रयोगकाले घटपदार्थज्ञाने सत्येव तच्छब्दप्रयोगो भवति। नान्यथा। यः कोऽपि पदार्थः बुद्धौ नास्ति चेत् तच्छब्दप्रयोगादर्शनात्। तथा च

'

घटोऽस्ति तमानय

'

इति वाक्ये तच्छब्दप्रयोगं प्रति घटज्ञानं कारणम्। घटज्ञाने प्रकारीभूतधर्मः घटत्वम्। तद्विशिष्टे शक्तिं गृह्णातीत्यर्थः। एवं च क्वचित् स्थले व्यवहारदर्शनविषये घटादौ तत्पदोच्चारणप्रयोजकज्ञानप्रकारीभूतधर्मविशिष्टे शक्तिग्रहणानन्तरं स पुरुष इममेव न्यायं सर्वत्र संचारयति-

'

यद्यत् तत्पदं यादृशधर्मावच्छिन्नविषयकबुद्ध्या प्रयुज्यते तत्तत् तत्पदं तादृशतादृशधर्मविशिष्टे शक्तम्

'

इति रीत्या। यथा चैत्रेण इतः पूर्वं कदाप्यदृष्टे अज्ञाते इदानीमेव दृश्यमाने शब्देन बोध्यमाने च देवदत्तादावपि तच्छब्दस्य शक्तिः गृह्यते। तथा हि मैत्रेण

\`

अयं देवदत्तो नाम राजा अस्ति। तस्य यज्ञदत्तः इति पुत्रः

'

इत्युच्यमाने चैत्र एवमवधारयति। "मैत्रस्य देवदत्तविषयिणी बुद्धिर्वर्तते इति कृत्वा सः तच्छब्दं प्रयुङक्ते। एवं चैतद्वाक्यस्थं तत्पदं देवदत्तविषयकबुद्ध्या प्रयुज्यते

,

तस्मात् तादृशतत्पदोच्चारणप्रयोजकबुद्धिप्रकारीभूतदेवदत्तत्वविशिष्टे शक्तमिदं तत्पदम्" इति। एवंरीत्या पूर्वमदृष्टवस्तुष्वपि तत्पदादेः शक्तिग्रहो भवतीति न काप्यनुपपत्तिः।

11\. अस्मच्छब्दशक्तिविचारः

स्वतन्त्रोच्चारयितरि अस्मच्छब्दस्य शक्तिः। स्वतन्त्रोच्चारणं नाम वाक्यान्तरस्थक्रियाकर्मतापन्नस्वघटितवाक्यार्थप्रत्यायनेच्छानधीनमुच्चारणम्। चैत्रेण प्रयुक्ते

'

अहं सुन्दरः

'

इति वाक्ये अस्मच्छब्दे समन्वयः। स्वम् = अस्मच्छब्दः। स्वघटितं वाक्यम्

'

अहं सुन्दरः

'

इति वाक्यम्। स्वघटितवाक्यस्य अर्थः चैत्रनिष्ठं सौन्दर्यम् (अथवा सुन्दराभिन्नः चैत्रः) इति वाक्यार्थः। तादृशवाक्यार्थप्रतिपादनेच्छा चैत्रस्य यद्यपि वर्तते इति कृत्वा स्वघटितवाक्यार्थप्रत्यायनेच्छाधीनमेव तस्योच्चारणम्। तथापि चैत्रेण स्वघटितवाक्यार्थः वाक्यान्तरस्थक्रियाकर्मत्वेन प्रतिपिपादयिषितः नास्ति। तथा च स्वघटितवाक्यार्थे वाक्यान्तरस्थक्रियाकर्मत्वरूपविशेषणाभावेन वाक्यान्तरस्थक्रियाकर्मतापन्नस्वघटितवाक्यार्थप्रत्यायनेच्छा नास्ति। यतः अत्र

'

अहं सुन्दरः

'

इत्येकमेव वाक्यं वर्तते

,

न तु वाक्यान्तरं किमपि। यद्यत्र

'

अहं सुन्दरः इत्यस्य अनन्तरम्

\`

इति देवदत्तो वदति

'

इत्यादिरीत्या वाक्यान्तरं स्यात् तदा स्वघटितवाक्यार्थः = चैत्रनिष्ठं सौन्दर्यं

,

वाक्यान्तरस्था या उक्तिक्रिया तत्कर्मतया प्रतिपादयितुमिष्टः स्यात्। तदा

वाक्यान्तरस्थक्रियाकर्मतापन्नत्वेन स्वघटितवाक्यार्थप्रत्यायनेच्छा वाक्यप्रयोक्तुः स्यात्। परन्तु

'

इति देवदत्तो वदति

'

इत्यादिरूपवाक्यान्तरमेव नास्ति। तथा च चैत्रस्य स्वघटितवाक्यार्थप्रत्यायनेच्छासद्भावेऽपि वाक्यान्तरस्थक्रियाकर्मतापन्नस्वघटितवाक्यार्थप्रत्यायनेच्छा नास्तीति तादृशप्रत्यायनेच्छानधीनं चैत्रस्योच्चारणं

,

तत्स्वतन्त्रोच्चारणमेवेति तादृशस्वतन्त्रोच्चायितरि अस्मच्छब्दस्य शक्तिः।

'

देव्युवाच - मया त्वयि हतेऽत्रैव गर्जिष्यन्त्याशु देवताः

'

इति मेधामहर्षिणा सुरथनामकं राजानं प्रत्युक्तं वाक्यम्। एतद्वाक्यं देवीसप्तशतीग्रन्थे दृश्यते। मया=देव्या

,

त्वयि=महिषासुरे हते सति देवताः आशु गर्जिष्यन्ति इति देव्या महिषासुरं प्रत्युक्तं रणरङ्गे। तं प्रसङ्गं मेधामहर्षिः सुरथं बोधयति। एवं चात्र मया इति अस्मच्छब्देन देव्याः

,

त्वयि इति युष्मच्छब्देन महिषासुरस्य च प्रतीतिः अपेक्षिता। परन्तु इदानीं तावत् एतद्वाक्यं ऋषिणा सुरथं प्रति उच्यते न तु देव्या महिषं प्रति। तथा च वाक्यप्रयोक्ता ऋषिः संबोध्यश्च सुरथः इति तयोरेव अस्मद्‌-युष्मद्भ्यां प्रतीतिर्भवेदिति आक्षेपः।

परन्तु अस्याः आपत्तेः पूर्वोक्तपरिष्काररीत्या परिहारो भवति। यतः ऋषिरत्र स्वतन्त्रोच्चारयिता नास्ति। तथा हि-

'

मया त्वयि हतेऽत्रैव गर्जिष्यन्त्याशु देवताः

'

इत्येकं वाक्यम् अवान्तरवाक्यम्।

'

इति देव्युवाच

'

इत्यपरं वाक्यं महावाक्यम्। स्वं = मया इत्यस्मच्छब्दः। स्वघटितं वाक्यं= मया त्वयि इति प्रथमं वाक्यम्। स्वघटितवाक्यस्यार्थः=देवीकर्तृकमहिषासुरकर्मकहननोत्तरकालिकगर्जनाश्रयाः देवताः इति वाक्यार्थः। तादृशः वाक्यार्थश्च वाक्यान्तरस्थक्रियाकर्मतया प्रतिपादयितुं वक्त्रा इष्टः। वाक्यान्तरम्=

'

इति देव्युवाच

'

इति महावाक्यरूपं वाक्यान्तरम्। वाक्यान्तरस्थक्रिया = देवीकर्तृकोक्तिक्रिया

,

उक्तिक्रियाकर्म=देवीकर्तृकमहिषासुरकर्मकहननोत्तरकालिकगर्जनाश्रयाः देवताः इति अवान्तरवाक्यार्थः। महावाक्यार्थबोध आवश्यकश्चेत् अवान्तरवाक्यार्यबोध आवश्यकः। तथा च ऋषेः

'

महावाक्यार्थभूतदेवीकर्तृकोक्तिक्रियाकर्मतया एव अवान्तरवाक्यार्थबोधः सुरथस्य भवतु

'

इति इच्छा वर्तते। न तु

'

केवलं स्वघटितावन्तरवाक्यार्थबोधः सुरथस्य भवतु

'

इति। तथा चास्मिन्महावाक्ये अस्मच्छब्दघटितावान्तरवाक्यार्थः महावाक्यरूपवाक्यान्तरस्थोक्तिक्रियाकर्मतया प्रतिपादयितुमिष्ट इति वाक्यान्तरस्थक्रियाकर्मतापन्नस्वघटितवाक्यार्थप्रत्यायनेच्छाधीनमुच्चारणं ऋषेरुच्चारणम्। न तु तादृशेच्छानधीनमुच्चारणम्। तस्मात् अस्मच्छब्देन न ऋषेः प्रतीतिः

,

किन्तु देव्याः एव। अथ वा ऋष्युक्तवाक्यसमानाकारकदेव्युक्तवाक्यप्रतिसन्धानेन तादृशवाक्योच्चारयितृत्वेन देव्याः अस्मच्छब्दवाच्यत्वोपपत्तिः।

यदा तावत् देवी महिषासुरं प्रति

'

मया त्वयि हतेऽत्रैव

'

इति वाक्यं वदति

,

तत्र

'

इति देव्युवाच

'

इत्यादिवाक्यान्तरं नास्ति। तथा च स्वघटितवाक्यार्थः वाक्यान्तरस्थक्रियाकर्मत्वेन प्रतिपिपादयिषितो नास्ति। तथा च वाक्यान्तरस्थक्रियाकर्मतापन्नस्वघटितवाक्यार्थप्रत्यायनेच्छानधीनमुच्चारणं देव्याः एतद्वाक्योच्चारणं

,

तत्कर्त्री देवी इति देव्याः अस्मच्छब्देन प्रतीतिर्युज्यते।

परन्तु यदा ऋषिः

'

देव्युवाच-मया त्वयि हतेऽत्रैव

'

इति वाक्यं वदति तस्मात् वाक्यात् देव्याः प्रतीतिर्नोपपद्यते इति शङ्का अवतरति। यतः एतादृशपरिष्काररीत्यापि स्वतन्त्रोच्चारयितरि अस्मच्छब्दस्य शक्तिः। इदानीं तावत् देवी एतद्वाक्यं न वदति

,

किन्तु ऋषिरेव। पूर्वं महिषेण साकं युद्धकाले यदा देवी एतद्वाक्यमुक्तवती तदा देव्याः स्वतन्त्रोच्चारयितृत्वात् अस्मच्छब्देन तस्याः प्रतीतिः संभवति। तदङ्गीकर्तुं शक्यते। न तत्र विप्रतिपत्तिः। परन्तु इदानीं ऋषिणा उच्चार्यमाणेन वाक्येन

'

देव्युवाच-मया त्वयि

'

इति वाक्येन कथं देव्याः प्रतीतिः

?

देव्याः एतद्वाक्योच्चारयितृत्वाभावात् इति।

एतस्याः अनुपपत्तेः परिहारार्थं स्वघटितवाक्यार्थकर्मक-वाक्यान्तरस्थक्रियाकर्तरि अपि अस्मच्छब्दस्य शक्तिः स्वीकरणीया।

अस्मच्छब्दस्य अर्थत्रये शक्तिः

1\) स्वतन्त्रोच्चारयितरि अस्मच्छब्दस्य शक्तिः। स्वतन्त्रोच्चारणं च वाक्यान्तरस्थक्रियाकर्मतापन्नस्वघटितवाक्यार्थप्रत्यायनेच्छानधीनमुच्चारणम्।

2\) स्वघटितवाक्यार्थकर्मक-वाक्यान्तरस्थक्रियाकर्तरि शक्तिः।

3\) अथवा केवलमुच्चारयितरि शक्तिः।

अत्र ऋषिप्रयुक्तवाक्येन देव्याः प्रतीतिः द्वितीयशक्त्या उपपाद्यते। तथा हि - स्वघटितवाक्यार्थः = देवीकर्तृकमहिषासुरकर्मकहननोत्तरकालीनगर्जनाश्रयाः देवताः इति वाक्यार्थः। तादृशवाक्यार्थः वाक्यान्तरस्थोक्तिक्रियां प्रति कर्म। तथा च तादृशवाक्यार्थकर्मिका वाक्यान्तरस्थक्रिया=उक्तिक्रिया। उक्तिक्रियायाः कर्त्री देवी। यतः देव्या एव पूर्वमेषोऽर्थः महिषं प्रति उक्तः। तथा च स्वघटितवाक्यार्थकर्मक-वाक्यान्तरस्थक्रिया उक्तिक्रिया। तत्कर्तृत्वात् देव्याः अस्मच्छब्दवाच्यत्वम्।

†

अत एव

'

अयं देवदत्तः अहं पण्डित इति मन्यते

'

इति चैत्रवाक्यस्थास्मच्छब्दात् देवदत्तस्य प्रतीतिरुपपद्यते। अत्र देवदत्तः मौनव्रते तिष्ठति। तथापि सः स्वात्मानं पण्डितत्वेन मन्यते। तादृशदेवदत्तस्य विषये चैत्रेण मैत्रं प्रति एतद्वाक्यमुक्तम्। अत्र अस्मच्छब्देन देवदत्तस्य प्रतीतिर्न युक्ता। देवदत्तस्य मौनित्वेन वाक्योच्चारयितृत्वाभावात् इति शङ्का। परन्तु अस्मच्छब्दस्य द्वितीयशक्तिस्वीकारेण सानुपपत्तिः परिहृता। यतः स्वघटितवाक्यार्थः देवदत्तनिष्ठं पाण्डित्यम् इति वाक्यार्थः। तादृशवाक्यार्थकर्मिका वाक्यान्तरस्थक्रिया देवदत्तनिष्ठा ज्ञानक्रिया (पण्डित इति ज्ञानम्)। तस्याः कर्ता देवदत्त इति अत्र अस्मच्छब्देन देवदत्तस्य प्रतीतिर्युक्ता।

'

अहं पण्डित इति विद्वांसं (देवदत्तं) पश्य

'

इति वाक्ये चैत्रेण मैत्रं प्रति प्रयुक्ते अस्मच्छब्देन देवदत्तः प्रतीयते इति वस्तुस्थितिः। परन्तु मैत्रस्य प्रतीतिस्स्यात् न तु देवदत्तस्य इति शङ्का भवति। तथा हि - अत्र देवदत्तनिष्ठपाण्डित्यरूपस्वघटितवाक्यार्थः

,

ज्ञानक्रियायां यथा कर्म भवति तथा दर्शनक्रियायामपि कर्म भवति। तादृशस्वघटितवाक्यार्थकर्मक-वाक्यान्तरस्थक्रिया दर्शनक्रिया मैत्रनिष्ठा

,

तस्याः कर्ता मैत्रः न तु देवदत्तः। तथा च एतद्वाक्यस्थ - अस्मच्छब्देन मैत्रस्य प्रतीतिर्भवतु इति।

तथापि स्वघटितवाक्यार्थः अत्र साक्षात् ज्ञानक्रियायामेव कर्म भवति

,

न तु दर्शनक्रियायाम्। तस्मात् स्वघटितवाक्यार्थकर्मक-वाक्यान्तरस्थक्रिया नाम ज्ञानक्रिया। तस्याः कर्ता देवदत्त इति तस्यैवास्मत्पदशक्यत्वं

,

न तु मैत्रस्य अन्यस्य वा।

एवं यदा मैत्रः

'

चैत्रः सुन्दरः

'

इति वाक्यं प्रयुङ्क्ते। अनन्तरं तत् श्रुत्वा चैत्रः

'

अहं सुन्दरः

'

इति प्रयुङ्क्ते

,

तदा चैत्रोच्चारणस्य अन्योच्चारणाधीनत्वसत्वात् = मैत्रोच्चारणाधीनत्वसत्त्वात् स्वतन्त्रोच्चारणत्वाभावेन तादृशस्वतन्त्रोच्चारयितृत्वाभावेन अस्मच्छब्दवाच्यत्वं नेति शङ्काया अप्यनवकाशतैव। चैत्रस्य अन्योच्चारणाधीनोच्चारणवत्त्वेऽपि पूर्वोक्तस्य वाक्यान्तरस्थक्रियाकर्मतापन्नस्वघटितवाक्यार्थप्रत्यायनेच्छानधीनोच्चारणसत्त्वात् अस्मच्छब्दवाच्यत्वम्।

'

अहं सुन्दरः

'

इत्यनन्तरंम्

'

इत्ययं जानाति

'

इत्यादिवाक्यान्तराभावात्। वाक्यान्तरस्थक्रियाकर्मतापन्नत्वरूपविशेषणाभावेन तादृशवाक्यार्थप्रत्यायनेच्छानधीनत्वस्य तदुच्चारणेऽक्षतत्वात्।

शङ्का---

'

अहमत्रास्मीति मैत्रो जानाति

'

इति चैत्रवाक्यस्यास्मच्छब्देन मैत्रस्य प्रतीतिर्भवति। तत्र स्वघटितवाक्यार्थक-वाक्यान्तरस्थज्ञानक्रियाकर्तृत्वं मैत्रस्य वर्तते। तस्मात् मैत्रस्य तत्र अस्मच्छब्देन प्रतीतिर्युक्तैव। परन्तु अत्र

'

अस्मच्छब्देन चैत्रस्यापि प्रतीतिर्भवतु

'

इतीच्छासत्त्वे चैत्रस्यापि प्रतीतिर्भवति। परन्तु पूर्वोक्तरीतिद्वयेनापि अत्र चैत्रस्य वाच्यत्वं नोपपद्यते। यतः

'

अत्राहमस्मि

'

इत्यवान्तरवाक्यम्।

'

इति मैत्रो जानाति

'

इत्यपरं वाक्यम्। तथा च

'

अहमत्रास्मीति मैत्रो जानाति

'

इति महावाक्यम्। अत्र च चैत्रास्तित्वरूपः अवान्तरवाक्यार्थः महावाक्यार्थभूतज्ञानकर्मत्वेन प्रतिपादयितुमिष्टः। तथा च वाक्यान्तरस्थक्रियाकर्मत्वेन स्वघटितवाक्यार्थप्रत्यायनेच्छाधीनत्वमस्य उच्चारणस्य वर्तते न तु तदनधीनत्वम्। तथा च प्रथमशक्त्या चैत्रप्रतीतिर्नोपपद्यते। एवं द्वितीयशक्त्यापि चैत्रप्रतीतिर्न युक्ता। यतः स्वघटितवाक्यार्थकर्मक-वाक्यान्तरस्थज्ञानक्रियाकर्ता मैत्र एव न तु चैत्रः। तथा चोक्तशक्तिद्वयेनापि चैत्रप्रतीतिर्न युक्ता।

समाधानम्---तथा सति केवलम् उच्चारयितरि अस्मच्छब्दस्य शक्तिरिति स्वीक्रियते। न तु निरुक्तरीत्या स्वतन्त्रोच्चारयितरि। तथा च चैत्रस्य निरुक्तस्वतन्त्रोच्चारयितृत्वाभावेऽपि उच्चारयितृत्वसत्त्वात् चैत्रस्य अस्मच्छब्देन प्रतीतिरुपपद्यते।

एवं सति मया त्वयि इत्यादिवाक्यात् ऋषिप्रतीतिर्भवतु इति शङ्का भवति। तथापि तत्र ऋषिप्रतीतौ तात्पर्याभावेनैव तद्वारणं संभवतीति न काप्यनुपपत्तिः।

12\. युष्मच्छब्दशक्तिविचारः

अस्मच्छब्दस्येव युष्मच्छब्दस्यापि अर्थद्वये शक्तिः---

1\) स्वसंबोध्ये युष्मच्छब्दस्य शक्तिः। स्वसंबोध्यत्वं च वाक्यान्तरस्थक्रियाकर्मत्वेन स्वघटितवाक्यार्थानवगाहिनी या स्वजन्यप्रतीत्याश्रयत्वेनेच्छा तद्विषयत्वम्।

2\) स्वघटितवाक्यार्थकर्मक-वाक्यान्तरस्थक्रियाकर्मणि युष्मच्छब्दस्य शक्तिः।

3\) अथवा केवलं संबोध्ये शक्तिः। संबोध्यत्वं च स्वजन्यप्रतीत्याश्रयत्वेनेच्छाविषयत्वम्।

x

यदा चैत्रेण मैत्रं प्रति

'

त्वं सुन्दरः

'

इति वाक्यं प्रयुज्यते तत्र समन्वयः। स्वं=त्वम् इति युष्मच्छब्दः। तज्जन्या प्रतीतिः

'

मैत्रः सुन्दरः

'

इति प्रतीतिः।

'

तादृशप्रतीत्याश्रयः मैत्रो भवतु

'

इति चैत्रस्येच्छा तादृशेच्छाविषयत्वं मैत्रे वर्तते। अत्र च

'

त्वं सुन्दरः

'

इत्यस्यानन्तरम्

'

इत्ययं जानाति

'

इत्यादिरूपं वाक्यान्तरं किमपि नास्तीति कृत्वा अत्र चैत्रस्य

'

वाक्यान्तरस्थज्ञानादिक्रियाकर्मतापन्नस्वघटितवाक्यार्थविषयक-स्वजन्यप्रतीत्याश्रयो मैत्रो भवतु

'

इति इच्छा नास्ति। किन्तु केवलं

'

युष्मच्छब्दजन्यप्रतीत्याश्रयः मैत्रो भवतु

'

इति इच्छैव वर्तते। तस्यां चेच्छायां स्वघटितवाक्यार्थः वाक्यान्तरस्थक्रियाकर्मत्वेन विषयो नास्ति। तथा च वाक्यान्तरस्थक्रियाकर्मत्वेन स्वघटितवाक्यार्थानवगाहिनी या

'

युष्मच्छब्दजन्यप्रतीत्याश्रयः मैत्रो भवतु

'

इतीच्छा

,

तद्विषयत्वं मैत्रेऽस्तीति लक्षणसमन्वयः।

एवमेव यदा देव्या महिषं प्रति

'

मया त्वयि हते

'

इत्यादिवाक्यमुच्यते

,

तादृशवाक्यजन्यप्रतीत्याश्रयत्वेनेच्छाविषयत्वं महिषे वर्तते

,

यतः

'

मया त्वयि इति वाक्यजन्यप्रतीत्याश्रयः महिषो भवतु

'

इति देवीच्छा। तस्मात् महिषस्य युष्मच्छब्दवाच्यत्वम्।

परन्तु मेधामहर्षिणा सुरथं प्रत्युच्यमानेन

'

देव्युवाच-मया त्वयि हतेऽत्रैव

'

इत्यादिवाक्यस्थेन युष्मच्छब्देन सुरथस्य प्रतीतिर्न संभवति। यतः तत्र

'

मया त्वयि हतेऽत्रैव गर्जिष्यन्त्याशु देवताः

'

इत्येकं वाक्यम्।

'

इति देव्युवाच

'

इत्यपरं वाक्यम्। ऋषेश्च

'

या वाक्यान्तरस्थक्रिया=देव्युक्तिरूपक्रिया

,

तादृशक्रियाकर्मतापन्नः यः स्वघटितवाक्यार्थः = देवीकर्तृकमहिषकर्मकहननोत्तरकालिकगर्जनाश्रयाः देवताः इति वाक्यार्थः

,

तद्विषयकः यः युष्मच्छब्दजन्यबोधः = तादृशवाक्यान्तरस्थोक्तिक्रियाकर्मतापन्नस्वघटितवाक्यार्थबोधः तदाश्रयः सुरथो भवतु

'

इत्येवमिच्छा वर्तते। एतादृशेच्छायाः अर्थस्तु एवम्--

अत्र

'

मया त्वयि हतेऽत्रैव गर्जिष्यन्त्याशु देवताः

'

इत्यवान्तरं वाक्यम्। तादृशावान्तरवाक्यघटितं

'

मया त्वयि हतेऽत्रैव गर्जिष्यन्त्याशु देवताः इति देव्युवाच

'

इति महावाक्यम्। अत्र ऋषेस्तावत् केवलं "

'

मया त्वयि हतेऽत्रैव गर्जिष्यन्त्याशु देवताः

'

इत्याकारकावान्तरवाक्यजन्यबोधाश्रयः सुरथो भवतु इतीच्छा" नास्ति। किन्तु "देव्या महिषं प्रति

'

मया त्वयि हतेऽत्रैव गर्जिष्यन्त्याशु देवताः इत्यर्थ उक्तः

'

इत्याकारकमहावाक्यार्थबोधाश्रयः सुरथो भवतु" इतीच्छैव वर्तते। तादृशमहावाक्यार्थबोधः भवितव्यश्चेत् अवान्तरवाक्यार्थबोधोऽप्यावश्यक इति

'

महावाक्यार्थबोधान्तर्गततया एव अवान्तरवाक्यार्थबोधो भवतु

'

इति ऋषेरिच्छा। तथा च अत्रावान्तरवाक्यार्थः महावाक्यार्थभूतोक्तिक्रियायां कर्म भवति। तथा च

'

अवान्तरवाक्यार्थबोधाश्रयः सुरथो भवतु

'

इति ऋषेरिच्छायाम् अवान्तरवाक्यार्थः महावाक्यार्थकर्मतया एव विषयः। तथा च ऋषेः सुरथविषयिणी या युष्मच्छब्दजन्यप्रतीत्याश्रयत्वेनेच्छा सा अवान्तरवाक्यार्थं महावाक्यार्थकर्मत्वेन नियमतो विषयीकरोति। तथा च वाक्यान्तरस्थक्रियाकर्मतापन्नस्वघटितवाक्यार्थानवगाहिनी ऋषेः सुरथविषयिणी स्वजन्यप्रतीत्याश्रयत्वेनेच्छा न संभवति। तस्मात् तादृशेच्छाविषयत्वाभावात् सुरथस्य न संबोध्यत्वम्।

'

सुरथ

,

मया उच्यमानां कथां त्वं शृणु

'

इति ऋषिवाक्ये तु एकस्यैव वाक्यस्य सत्त्वात्

'

एतद्वाक्यजन्यप्रतीत्याश्रयः सुरथो भवतु

'

इत्याकारिकायाम् ऋषेरिच्छायां स्वघटितवाक्यार्थः वाक्यान्तरस्थक्रियाकर्मतया न अभिप्रेतः। तथा च तादृशेच्छाविषयत्वस्य सुरथे सत्त्वात् सुरथस्य युष्मच्छब्दवाच्यत्वम्।

1.  परन्तु एवमपि उक्ते ऋषिवाक्ये
'
मया त्वयि हतेऽत्रैव इति देव्युवाच
'
इत्यस्मिन् त्वयि इत्यनेन महिषासुरस्य प्रतीतिर्नोपपद्यते। यतः
'
एतादृशमहावाक्यार्थकर्मतया अवान्तरवाक्यार्थः सुरथेन प्रतीतो भवतु
'
इति ऋषेरिच्छाविषयः सुरथ एव
,
न तु महिषः। महिषस्य ऋषिणा एतद्वाक्यस्योच्चारणकालेऽभावेन
'
एतद्वाक्यजन्यप्रतीत्याश्रयः महिषो भवतु
'
इति ऋषेरिच्छाया असंभवात्। तथा युष्मच्छब्दस्य प्रथमशक्त्या
महिषप्रतीत्यनुपपत्तिः। तत्परिहाराय द्वितीयशक्त्यनुसरणम्। तथा चात्र
स्वं = युष्मच्छब्दः। स्वघटितवाक्यार्थः = मया त्वयि हतेऽत्रैव
गर्जिष्यन्त्याशु देवताः इति वाक्यार्थः। स च वाक्यार्थः
'
इति देव्युवाच
'
इति वाक्योक्तोक्तिक्रियां प्रति कर्म। तथा च स्वघटितवाक्यार्थकर्मिका
या वाक्यान्तरस्थक्रिया=उक्तिक्रिया
,
तां प्रति महिषः कर्म भवति। यतः महिषं प्रति देवी एतद्वाक्यं पूर्वकाले
उक्तवती। तथा च स्वघटितवाक्यार्थकर्मक-वाक्यान्तरस्थक्रियाकर्मत्वात्
महिषस्य युष्मच्छब्दवाच्यत्वम्।

शङ्का----

'

चैत्र

,

त्वया भुक्तमिति मया श्रुतम्

'

इति चैत्रं प्रति मैत्रोच्चरितवाक्यात् युष्मच्छब्देन चैत्रस्य प्रतीतिर्भवति इति वस्तुस्थितिः। परन्तु अत्र रीतिद्वयेनापि चैत्रस्य प्रतीतिर्नोपपद्यते। तथा हि

,

प्रथमशक्तिरत्र नोपपद्यते--

'

चैत्र त्वया भुक्तम्

'

इत्यवान्तरवाक्यम्।

'

चैत्र त्वया भुक्तमिति मया श्रुतम्

'

इति महावाक्यम्। अत्र

'

अवान्तरवाक्यार्थः महावाक्यार्थभूतश्रवणक्रियाकर्मतया चैत्रेण बोद्धव्यः

'

इत्येव मैत्रेच्छा सत्त्वात्

,

स्वजन्यप्रतीत्याश्रयत्वेन या इच्छा सा वाक्यान्तरस्थश्रवणक्रियाकर्मतया स्वघटितवाक्यार्थावगाहिन्येव

,

न तु तदनवगाहिनीति

,

तादृशवाक्यार्थानवगाहीच्छाविषयत्वं चैत्रस्य नास्ति। तथा च प्रथमशक्तिरत्र नोपपद्यते। एवं द्वितीयशक्तिरपि। अत्र वाक्यान्तरस्थक्रिया श्रवणक्रिया। तस्याः कर्म=चैत्रेण भुक्तमिति वाक्यार्थः

,

न तु चैत्रः। तथा च चैत्रस्य स्वघटितवाक्यार्थकर्मकवाक्यान्तरस्थक्रियाकर्मत्वाभावात् द्वितीया शक्तिरपि नोपपद्यते। तथा च कथमत्र युष्मच्छब्देन चैत्रस्य प्रतीतिः

?

समाधानम्----एवं सति स्वजन्यप्रतीत्याश्रयत्वेनेच्छाविषयत्वरूपसंबोध्यत्वघटकेच्छायां वाक्यान्तरस्थक्रियाकर्मत्वेन स्वघटितवाक्यार्थानवगाहित्वरूपं यद्विशेषणं पूर्वं दत्तमासीत् तत् त्यज्यते एव। तथा च केवलं स्वजन्यजन्यप्रतीत्याश्रयत्वेनेच्छाविषयत्वं संबोध्यत्वम्। तादृशसंबोध्ये युष्मच्छब्दस्य शक्तिः। तथा च

'

चैत्र

,

त्वया भुक्तमिति मया श्रुतम्

'

इत्यत्र

'

एतद्वाक्यजन्यशाब्दबोधः चैत्रस्य भवतु

'

इति मैत्रीयेच्छाविषयत्वस्य चैत्रे सत्त्वात् तस्य संबोध्यत्वम्

,

अत एव च युष्मच्छब्दवाच्यत्वमुपपद्यते।

एवं तर्हि

'

मया त्वयि हतेऽत्रैव.... इति देव्युवाच

'

इत्यत्रापि

'

एतद्वाक्यजन्यजन्यप्रतीत्याश्रयः। सुरथो भवतु

'

इतीच्छाविषयत्वस्य सुरथे सत्त्वात् सुरथस्य वाच्यत्वं स्यादित्याक्षेपः परमवशिष्यते। तथापि तत्र

'

अत्रत्येन त्वया इत्यनेन सुरथस्य प्रतीतिर्भवतु

'

इत्याकारकतात्पर्यविरहादेव सुरथप्रतीतिः वारयितुं शक्यते। तथा च न काप्यनुपपत्तिः।

 अथ वा महिषस्य इदानीं ऋषिणा संबोध्यत्वस्याभावेऽपि ऋष्युक्तवाक्यसमानाकारकदेवीवाक्यसंबोध्यत्वप्रतिसन्धानादेव वा

'

त्वयि

'

इत्यनेन महिषस्य प्रतीतिरुपपादयितुं शक्यते।

नागेशभट्टाभिप्रायः

अस्मच्छब्दघटितवाक्यप्रयोक्तुरहंकारानास्पदचेतने युष्मत्पदस्य शक्तिः।

'

चैत्र

,

त्वं सुन्दरोऽसि

'

इत्यादौ एतद्वाक्यप्रयोक्तुरहंबुद्धिः स्वात्मनि मैत्रादावेवोत्पद्यते

,

न तु संबोध्ये चैत्रादौ। तथा च अहंकारानास्पदचेतनः चैत्रः। तस्मिन्नेव युष्मदः शक्तिरिति नागेशभट्टा आहुः (ल.मं.पृ.1165)।

13\. सर्वशब्दशक्तिविचारः

सर्वशब्दस्य अशेषत्वमर्थः।

'

सर्वे घटाः रूपवन्तः

'

इत्यादौ अशेषघटानां रूपवत्त्वप्रतीतेः। अत एव एक एव घटो वर्तते चेत्

'

सर्वे घटा

'

इति न प्रयुज्यते। अशेषत्वं कीदृशमिति प्रश्ने समाधीयते। तथा हि यावत्त्वमेव अशेषत्वम्। यावत्त्वं च

'

स्वार्थान्वयितावच्छेदकव्यापिका स्वार्थान्वय्यन्वयिव्याप्या च या पर्याप्तिः तादृशपर्याप्तिकधर्मः

'

इति निरूपितम्। तदेवात्र विस्तरेण निरूप्यते।

Ÿ

1\) स्वार्थान्वयितावच्छेदकधर्मव्यापिका स्वार्थान्वयितावच्छेदकधर्मावच्छिन्नान्वयिव्याप्या च या पर्याप्तिः तादृशपर्याप्तिविशिष्टधर्मावच्छिन्ने सर्वशब्दस्य शक्तिः।

'

सर्वे घटाः रूपवन्तः

'

इत्यत्रैवं समन्वयः। स्वं सर्वशब्दः। स्वार्थः यावत्त्वम्

,

तस्यान्वयः घटेषु।

'

सर्वे घटाः

'

इति सर्वशब्दस्य घटशब्दविशेषणत्वात् सर्वशब्दार्थस्य घटशब्दार्थे अन्वयस्वीकारस्यावश्यकत्वात्। तथा च स्वार्थान्वयवान्=स्वार्थान्वयी घटः। स्वार्थान्वयितावच्छेदकधर्मः घटत्वम्। घटत्वव्यापिका पर्याप्तिः यावत्त्वरूपधर्मस्य पर्याप्तिः। सर्वेषु घटेषु यावत्त्वम् = अशेषत्वं तावत् पर्याप्तिसंबन्धेन वर्तते। तथा च यत्र यत्र घटत्वं तत्र सर्वत्रापि यावत्त्वरूपधर्मस्य पर्याप्तिर्वर्तते इति व्याप्तिसद्भावात् घटत्वं व्याप्यम्

,

यावत्त्वपर्याप्तिर्व्यापिका।

एवं स्वार्थान्वयितावच्छेदकधर्मः=घटत्वम्। तदवच्छिन्ने घटे रूपस्यान्वयः स्वीक्रियते। तथा च स्वार्थान्वयितावच्छेदकधर्मावच्छिन्नान्वयि रूपम्। रूपव्याप्या च यावत्त्वस्य पर्याप्तिः। यत्र यत्र घटगतयावत्त्वपर्याप्तिः =सर्वघटेषु

,

तत्र सर्वत्रापि रूपम् इति व्याप्तिसद्भावात्। घटगतयावत्त्वपर्याप्तिः रूपव्याप्या भवति न तु रूपं घटगतयावत्त्वपर्याप्तिव्याप्यम्। यत्र यत्र रूपं घटपटादिषु बहुषु द्रव्येषु

,

तत्र घटगतयावत्त्वपर्याप्तेरभावेन तादृशव्याप्तेरसंभवात्।

तथा च घटगतयावत्त्वपर्याप्तिः स्वार्थान्वयितावच्छेदकघटत्वव्यापिका

,

तथा स्वार्थान्वयितावच्छेदकघटत्वावच्छिन्नान्वयिरूपव्याप्या च भवति। तादृशपर्याप्तिमान् धर्मः घटगतयावत्त्वम्। तादृशयावत्त्वरूपधर्मविशिष्टघटः सर्वपदार्थः। तथा च घटगतं यावत्त्वमेव सर्वशब्दप्रवृत्तिनिमित्तमिति सिध्यति।

2\. एवं यावत्त्ववत् अनेकत्वमपि सर्वशब्दार्थ इति स्वीकरणीयम्। अत एव

'

सर्वं गगनं शब्दवत्

'

इति प्रयोगस्य असाधुत्वम्। अन्यथा तत्र गगनगतयावत्त्वपर्याप्तेः शब्दव्याप्यत्वसत्त्वेन तस्यापि साधुत्वापत्तिः। अनेकत्वस्य सर्वशब्दप्रवृत्तिनिमित्तत्वस्वीकारे च गगनस्यैकत्वेन अनेकत्वाभावान्न तादृशप्रयोगः।

अत एव

'

सर्वाणि द्रव्याणि रूपवन्ति

'

इत्यसाधु। तत्र द्रव्यगतयावत्त्वपर्याप्तेः द्रव्यत्वव्यापकत्वेऽपि तादृशद्रव्यान्वयि(स्वार्थान्वयितावच्छेदकद्रव्यत्वावच्छिन्नान्वयि)रूपव्याप्यत्वाभावात्। यत्र यत्र द्रव्यगतयावत्त्वपर्याप्तिः तत्र तत्र रूपमिति व्याप्तेः आत्माकाशादौ भङ्गात्। तत्र द्रव्यगतयावत्त्वपर्याप्तिसत्त्वेऽपि रूपाभावात्।

˜

एवमेव

'

सर्वे घटा नीलाः

'

इत्यपि न प्रयोगः। तत्र घटगतयावत्त्वपर्याप्तेः नीलरूपव्याप्यत्वाभावात्। पीतघटादौ घटगतयावत्त्वपर्याप्तिसत्त्वेऽपि नीलरूपाभावात्।

एवं

'

काले सर्वे वृत्तिमन्तः

'

इति वाक्ये एवं समन्वयः।

'

सन्ति

'

इत्यध्याह्रियते। तथा च

'

सर्वे वृत्तिमन्तः पदार्थाः काले सन्ति

' (

कालसंबन्धवन्तः) इत्यर्थः। अत्र सर्वपदार्थस्य

'

वृत्तिमत्

'

पदार्थे अन्वयः स्वीक्रियते। स्वार्थान्वयितावच्छेदकं वृत्तिमत्त्वम्। स्वार्थान्वयितावच्छेदकधर्मावच्छिन्ने

'

वृत्तिमत्‌

'

पदार्थे

'

सन्ति

'

इतिपदवाच्यसत्तायाः (कालसंबन्धस्य) अन्वयः स्वीक्रियते। तथा च

'

वृत्तिमत्

'

पदार्थगतयावत्त्वपर्याप्तिः वृत्तिमत्त्वव्यापिका तथा सत्ता(कालसंबन्ध)व्याप्या च वर्तते इति तादृशपर्याप्तिविशिष्टयावत्त्वमेव सर्वशब्दार्थः।

'

घटे सर्वाणि रूपाणि सन्ति

'

इति प्रयोगश्चासमञ्जसः। तत्र स्वार्थान्वयितावच्छेदकं रूपत्वम्। रूपत्वव्यापकत्वं यद्यपि रूपगतयावत्त्वपर्याप्तौ वर्तते। यत्र यत्र रूपत्वं तत्र तत्र रूपगतयावत्त्वपर्याप्तिः इति व्याप्तेः। परन्तु रूपगतयावत्त्वपर्याप्तौ स्वार्थान्वयितावच्छेदकरूपत्वावच्छिन्नान्वयि

'

घटनिरूपिताधेयता

'

व्याप्यत्वं नास्ति। यत्र यत्र रूपगतयावत्त्वपर्याप्तिः सर्वघटपटादिगतरूपेषु

,

तत्र सर्वत्र घटनिरूपिताधेयतायां अभावात्।

'

सर्वेषु घटेषु रूपम्

'

इत्यत्र एवं समन्वयः। तत्र स्वार्थान्वयः घटे। स्वार्थान्वयितावच्छेदकं घटत्वम्। घटत्वव्यापिका च घटगतयावत्त्वपर्याप्तिः। यत्र यत्र घटत्वं सर्वघटेषु

,

तत्र सर्वत्र घटगतयावत्त्वपर्याप्तिः इति नियमात्। एवं घटगतयावत्त्वपर्याप्तिः स्वार्थान्वयितावच्छेदकघटत्वावच्छिन्नान्वयिरूपव्याप्या अपि। यत्र यत्र घटगतयावत्त्वपर्याप्तिः तत्र सर्वत्र रूपम् इति व्याप्तेः। तथा च तादृशपर्याप्तिविशिष्टधर्मः घटगतयावत्त्वं तत्र सर्वशब्दार्थः।

एवं च

'

सर्वे घटा रूपवन्तः

' '

सर्वेषु घटेषु रूपम्

'

इत्युभयत्र उद्देश्यविधेयभावव्यत्यासेऽपि स्वार्थान्वयी घट एव

,

स्वार्थान्वय्यन्वयि रूपमेवेति तत्र समन्वयः।

'

सर्वं प्रमेयम्

'

इत्यादौ अपि

'

वस्तु

'

इतिपदमध्याहार्यम्। तथा च

'

सर्वोऽपि पदार्थः प्रमेयः

'

इत्यर्थः। अत्र स्वार्थान्वयी पदार्थः (वस्तु)। वस्तुपदाध्याहाराभावे स्वार्थान्वयी एव नास्तीत्यापतेत्।

3\. यदि च

'

सर्वं प्रमेयम्

'

इत्यत्र प्रमेयपदाध्याहारं विनापि शाब्दबोधोऽनुभवसिद्धः

,

तदा तत्र समन्वयार्थम् अन्योन्याभावप्रतियोगितानवच्छेदकविधेयव्याप्यपर्याप्तिकयावत्त्वं सर्वशब्दार्थ इति स्वीकरणीयम्।

'

इदं न प्रमेयत्ववत्

'

इति भेदस्य यत्र कुत्रापि प्रदर्शयितुमशक्यत्वात् अन्योन्याभावप्रतियोगितानवच्छेदकं विधेयं प्रमेयत्वम्। प्रमेयत्वव्याप्या च सर्ववस्तुगतयावत्त्वपर्याप्तिः। यत्र यत्र वस्तुगतयावत्त्वं तत्र तत्र प्रमेयत्वमिति व्याप्तेः। तथा च तत्र प्रमेयत्वव्याप्यपर्याप्तिविशिष्टवस्तुगतयावत्त्वमेव सर्वशब्दार्थः।

‚

4\.

'

अयं योगी सर्वं घटं वेत्ति

'

इत्यादौ स्वार्थान्वयी घटः। स्वार्थान्वयितावच्छेदकधर्मः घटत्वम्। तदवच्छिन्ने घटे योगिज्ञानविषयतायाः निरूपकतासंबन्धेन अन्वयः। तस्मात् यद्रूपावच्छिन्ने योगिज्ञानविषयताया अन्वयः तद्रूपावच्छिन्नयोगिज्ञानविषयताव्याप्यत्वं घटगतयावत्त्वपर्याप्तौ। न तु यत्किंचिद्विषयताव्याप्यत्वम्। तथा सति सर्वेषु घटेषु चैत्रीयज्ञानविषयत्वाभावेऽपि यत्किंचिद्विषयत्वसद्भावेन घटगतयावत्त्वपर्याप्तेः विषयताव्याप्यत्वेन चैत्रस्य सर्वघटज्ञानाभावदशायामपि

'

चैत्रः सर्वं घटं जानाति

'

इति प्रयोगापत्तेः।

तथा च घटत्वव्यापिका योगिज्ञानीयघटत्वावच्छिन्नविषयताव्याप्या च या घटगतयावत्त्वपर्याप्तिः तादृशपर्याप्तिविशिष्टधर्मः अस्मिन् वाक्ये सर्वशब्दार्थः।

5\. एवं

'

घटे न सर्वाणि रूपाणि

'

इत्यत्र सर्वशब्दार्थस्य रूपशब्दार्थे अन्वयः। रूपशब्दार्थस्य नञर्थाभावेऽन्वयः।

अत्र च घटे सर्वरूपप्रतियोगिकरूपाभावः बोधनीयतया न विवक्षितः। तथा सति घटे किमपि रूपं नास्ति इति प्रतीत्यापत्तेः। किन्तु घटे कानिचन रूपाणि सन्ति

,

न तु सर्वाणि रूपाणि इत्यर्थो विवक्षितः। तथा च घटे रूपसत्त्वेऽपि सर्वत्वविशेषणाभावप्रयुक्तसर्वरूपाभावः बोधनीयः।

तस्मात् एतादृशस्थले सर्वपदस्य स्वार्थान्वयितावच्छेदकरूपत्वव्यापिका या पर्याप्तिः तद्विशिष्टयावत्त्वमर्थः। न तु तादृशपर्याप्तौ किंचिद्‌व्याप्यत्वादिकं भासते। एतादृशरूपत्वव्यापकपर्याप्तिकयावत्त्वं तावत् उभयत्वादिवत् व्यासज्यवृत्तिः। तथा च यथा भूतले घटसत्त्वेऽपि घटपटोभयत्वावच्छिन्नप्रतियोगिताकाभावः भूतलेऽक्षतः

,

एवमेव घटे किंचिद्रूपसत्त्वेऽपि तादृशरूपत्वव्यापकपर्याप्तिकयावत्त्वावच्छिन्नप्रतियोगिताकरूपाभावः (सर्वरूपाभावः) अक्षत एव। स एवानेन वाक्येन बोध्यते।

6\.

'

सर्वं द्रव्यं न रूपवत्

'

इत्यत्र स्वार्थान्वयितावच्छेदकधर्मः द्रव्यत्वम्। तादृशद्रव्यत्वव्यापिका द्रव्यगतयावत्त्वपर्याप्तिः। न तु तादृशयावत्त्वपर्याप्तौ स्वार्थान्वय्यन्वयिव्याप्यत्वं भासते। तादृशपर्याप्तिविशिष्टयावत्त्वं सर्वशब्दार्थः। अत एव

'

तादृशद्रव्यत्वव्यापकपर्याप्तिकयावत्त्वसमानाधिकरणरूपाभाववत् द्रव्यम्

'

इति अत्र बोधः। द्रव्यत्वाधिकरणे यत्र कुत्रचित् आत्माकाशादौ रूपाभावो वर्तते इति तदर्थः। न तु सर्वद्रव्येषु रूपाभावो वर्तते इति

,

घटादिषु द्रव्येषु रूपाभावस्य बाधितत्वात्।

7\. एवं यद्रूपावच्छिन्ने पदान्तरोपस्थाप्यार्थे स्वार्थान्वयः

,

तद्रूपावच्छिन्नान्विततया यद्‌यद्धर्मावच्छिन्ना उपक्रान्ताः

प्रत्येकं तत्तद्धर्मावच्छिन्नेष्वपि सर्वपदस्य शक्तिः स्वीकरणीया।

'

चैत्रः दधि भुङक्ते

,

मैत्रः पयो भुङ्क्ते

,

देवदत्तः घृतं भुङ्क्ते

,

विष्णुमित्रः तत्सर्वमेव भुङ्क्ते

'

इत्युदाहरणम्। ये पदार्थाः पूर्वमुपक्रान्ताः तेष्वपि सर्वशब्दस्य शक्तिरित्यर्थः। पूर्वं दधि-पयो-घृतानामुपक्रान्तत्वात् सर्वशब्दस्य दधि-पयो-घृतेषु शक्तिः।

'

विष्णुमित्रः तत्सर्वं भुङ्‌क्ते

'

इत्यत्र सर्वपदेन दधि-पयो-घृतानां प्रतीतेः।

परिष्कारसमन्वयस्तु एवम् - यद्रूपावच्छिन्ने=कर्मत्वत्वावच्छिन्ने

,

पदान्तरोपस्थाप्यार्थे=अम्पदोपस्थाप्ये कर्मत्वे

,

स्वार्थान्वयः=सर्वपदार्थस्यान्वयः

,

तद्रूपावच्छिन्नान्विततया=कर्मत्वत्वावच्छिन्नान्विततया

,

यद्यद्धर्मावच्छिन्नाः=दधित्व-पयस्त्व-घृतत्वावच्छिन्नाः उपक्रान्ताः=पूर्वं प्रकरणेन प्राप्ताः

,

तत्तद्धर्मावच्छिन्नेषु=दधित्व-पयस्त्व-घृतत्वावच्छिन्नेषु सर्वपदस्य शक्तिः इति।

नागेशभट्टाशयः

सर्वशब्दस्य बुद्धिविषयो यावत्त्वावच्छिन्नसमूहः अर्थः। यावत्त्वं च एकत्वद्वित्वभिन्न(बहुत्व)संख्याकृतपरिच्छेदवत्त्वम्। यथा एको घटो वर्तते चेत्

'

घटो वर्तते

'

इति प्रयोगः

,

द्वौ चेत्

'

द्वौ घटौ वर्तेते

'

इति प्रयोगः। एतदधिकसंख्या भवति चेदेव सर्वशब्दः प्रयुज्यते।

 परन्तु तत्रापि विशेषो भवति। यदि यावत्त्वावच्छिन्नसमूहस्य सर्वशब्दार्थत्वं तदा समूहस्य सर्वदा एकत्वात् (घटसमूहस्य एकत्वात्) सर्वदा एकवचनमेव प्रयोक्तव्यं स्यात्। परन्तु यदि घटसमूहीयावयवभूतघटगतबहुत्वसंख्या समूहे आरोप्यते

,

तदा

'

सर्वे घटाः

'

इति प्रयोगः। अन्यथा तु

'

सर्वो घटः

'

इत्येकवचनमेव।

Ž

Š

 एवमेव

'

सर्व ओदनो भुक्तः

'

इति प्रयोगोप्युपपादनीयः। तत्र ओदने सर्वत्वाभावेऽपि ओदनावयवगतसर्वत्वस्य अवयविनि ओदने आरोपः। तथा च एकवचनोपपत्तिः।

14\. किंशब्दशक्तिविचारः

Š

किंपदस्य सामान्यतः वक्तृजिज्ञासिते शक्तिः। अत एव जिज्ञासाज्ञापनाय सर्वत्र किंशब्दप्रयोगः दृश्यते।

1\. तत्र उद्देश्यवाचककिंपदस्य स्वसमभिव्याहृतपदोपस्थाप्यवस्तुनिष्ठविधेयतानिरूपितोद्देश्यतावच्छेदकत्वेन वक्तृजिज्ञासितः विधेयन्यूनवृत्तिश्च यः धर्मः तद्विशिष्टे शक्तिः। यथा-

'

कः पचति

'

इति प्रश्नवाक्यम्।

'

चैत्रः पचति

'

इत्युत्तरवाक्यम्। अत्र प्रश्नवाक्ये पाककृतिः विधेया। सा च स्व(=किंपद)समभिव्याहृतपचतिपदोपस्थाप्या। तादृशकृतिनिष्ठविधेयतानिरूपितोद्देश्यता प्रश्नविषयीभूतपाककर्तरि। तादृशोद्देश्यतावच्छेदकं चैत्रत्वादिकं

,

तच्च विधेयभूतपाककृतिन्यूनवृत्तिधर्मः।

'

यत्र चैत्रत्वं तत्र पाककृतिः

'

इति व्याप्तेः प्रदर्शयितुं शक्यत्वेऽपि

'

यत्र यत्र पाककृतिः तत्र तत्र चैत्रत्वम्

'

इति व्याप्तेः मैत्रादौ बहुत्र भङ्गात्। तथा च स्वसमभिव्याहृतपदोपस्थाप्यनिष्ठविधेयतानिरूपितोद्देश्यतावच्छेदकः विधेयन्यूनवृत्तिश्च यः

,

तादृशोद्देश्यतावच्छेदकधर्मत्वेन वक्तृजिज्ञासितः धर्मः (चैत्रत्वं मैत्रत्वं वा) किंपदप्रवृत्तिनिमित्तम्। तथा च

'

कः पचति

'

इति प्रश्नवाक्यस्य पाककृतिनिष्ठविधेयतानिरूपितोद्देश्यतावच्छेदकधर्मः वक्तृजिज्ञासाविषयः इत्यर्थः। अथ वा पाककर्तृत्वेन अभिप्रेतः वक्तृजिज्ञासाविषयः इत्यर्थः।

अत्र तादृशोद्देश्यतावच्छेदकधर्मे विधेयन्यूनवृत्तित्वनिवेशात्

'

कः पचति

'

इति प्रश्नस्य

'

प्रमेयः पचति

'

इति प्रयोगापत्तिवारणम्। तत्र प्रमेयत्वस्य पाककृतिनिष्ठविधेयतानिरूपितोद्देश्यतावच्छेदकत्वसत्त्वेऽपि विधेयभूतपाककृतिन्यूनवृत्तित्वाभावात्।

ˆ

2\. किंशब्दसहितशब्दान्तरस्यैव उद्देश्यवाचकत्वे तु स्वार्थाभेदान्वयितावच्छेदकधर्मन्यूनवृत्तिः समभिव्याहृतपदोपस्थाप्यनिष्ठविधेयतानिरूपितोद्देश्यतावच्छेदकतया वक्तृजिज्ञासाविषयश्च यो धर्मः सः प्रवृत्तिनिमित्तम्।

यथा

'

को ब्राह्मणः पचति

'

इति प्रश्नवाक्यस्य

'

चैत्रः पचति

'

इत्युत्तरम्। न तु

'

मनुष्यः पचति

'

इत्युत्तरम्। पाककृतिनिष्ठविधेयतानिरूपितोद्देश्यतावच्छेदकतया विवक्षितस्य मनुष्यत्वस्य

किंशब्दार्थाभेदान्वयितावच्छेदकब्राह्मणत्वन्यूनवृत्तित्वाभावात्। तादृशोद्देश्यतावच्छेदकचैत्रत्वादेस्तु ब्राह्मणत्वन्यूनवृत्तित्वात् तादृशोत्तरस्य समीचीनतोपपद्यते। तथा हि

'

को ब्राह्मणः पचति

'

इति प्रश्नवाक्ये किंशब्दार्थस्य जिज्ञासितस्य ब्राह्मणशब्दार्थे अभेदेनान्वयः।

'

पाककर्ता ब्राह्मणः जिज्ञासाविषयः

'

इति तद्वाक्यात् प्रतीतेः। तथा च किंशब्दार्थाभेदान्वयी ब्राह्मणः। अभेदान्वयितावच्छेदकं ब्राह्मणत्वम्। तादृशं ब्राह्मणत्वं च ब्राह्मणमात्रे वर्तते

,

मनुष्यत्वं तु सर्वेषु मनुष्येषु इति ब्राह्मणत्वं न्यूनवृत्ति

,

मनुष्यत्वम् अधिकवृत्ति। चैत्रः बाह्मणविशेषः इति कृत्वा चैत्रत्वं ब्राह्मणत्वन्यूनवृत्ति। तथा च

'

मनुष्यः पचति

'

इति उत्तरवाक्ये उद्देश्यतावच्छेदकीभूतमनुष्यत्वस्य किंशब्दार्थाभेदान्वयितावच्छेदकब्राह्मणत्वन्यूनवृत्तित्वाभावात्

'

मनुष्यः पचति

'

इति उत्तरं न दीयते। अत एव

'

को ब्राह्मणः पचति

'

इति प्रश्नवाक्येऽपि उद्देश्यतावच्छेदके किंशब्दार्थाभेदान्वयितावच्छेदकब्राह्मणत्वन्यूनवृत्तित्वं भासते।

'

को ब्राह्मणः पचति

'

इत्यत्र उद्देश्यतावच्छेदकतया जिज्ञासितचैत्रत्वादेः ब्राह्मणत्वन्यूनवृत्तित्वात् तादृशप्रश्नवाक्यस्य उत्तरमपि

'

चैत्रः पचति

'

इति दीयते। तस्मात् स्वार्था(किंशब्दार्था)भेदान्वयितावच्छेदकधर्मन्यूनवृत्तित्वमपि उद्देश्यवाचकपदान्तरघटितकिंशब्दस्थले किंशब्दार्थ इति स्वीकरणीयम्।

3\) उद्देश्यतावच्छेदके किंपदार्थस्याभेदेनान्वयस्थले तु किंपदार्थान्वयिनि विशेषणतापन्नो यः किंपदार्थान्वयितावच्छेदकधर्मन्यूनवृत्तिधर्मः तदवच्छिन्नोद्देश्यतावच्छेदकताकविधेयज्ञानगोचरेच्छा किंशब्दार्थः।

œ

यथा

'

कति घटाः सन्ति

'

इति प्रश्नवाक्यस्य

'

दश घटाः सन्ति

'

इत्युत्तरवाक्यम्।

'

कति घटाः सन्ति

'

इत्यत्र उद्देश्यः घटः

,

विधेयं सत्ता। उद्देश्यतावच्छेदकं संख्या। तथा च

'

जिज्ञासाविषयकसंख्याकघटाः सन्ति

'

इत्यर्थः। अत्र च कति इत्यस्य

'

किंसंख्याकाः

'

इत्यर्थः। डतिप्रत्ययस्य संख्यार्थकत्वात्। किंपदार्थस्य जिज्ञासितस्य अभेदेन संख्यायामन्वयः। तथा च किंपदार्थाभेदान्वयिनी संख्या। तत्र विशेषणतापन्नः धर्मः दशत्वत्वादिकम्। सः धर्मः किंपदार्थान्वयितावच्छेदकसंख्यात्वन्यूनवृत्तिश्च। तादृशदशत्वत्वावच्छिन्ना दशत्वसंख्या। तादृशदशत्वसंख्या च सत्तानिष्ठाविधेयतानिरूपितघटनिष्ठोद्देश्यतावच्छेदिका भवति। तथा च

'

कति घटाः सन्ति

'

इत्यत्र किंपदार्थान्वयिन्यां संख्यायां विशेषणीभूत-किंपदार्थान्वयितावच्छेदकसंख्यात्वन्यूनवृत्तिदशत्वत्वरूप(दशत्वत्वादिरूप)धर्मावच्छिन्नदशत्वसंख्यादिनिष्ठोद्देश्यतावच्छेदकताकसत्तारूपविधेयज्ञानगोचरेच्छा किंशब्दार्थः।

अत एव

'

कति घटाः सन्ति

'

इति प्रश्नस्य

'

दश घटाः सन्ति

'

इत्याद्युत्तरं युज्यते। न तु

'

नीलघटाः सन्ति

'

इति

'

पीतघटाः सन्ति

'

इति वा। नीलत्वादीनां संख्यात्वन्यूनवृत्तित्वाभावात्।

4\) उद्देश्यतावच्छेदकीभूते विभक्त्याद्यर्थे भेदसंबन्धेन किपंदार्थान्वयस्थले तत्र विशेषधर्मावच्छिन्नविशेषिततदवच्छिन्ननिष्ठोद्देश्यतावच्छेदकताकप्रकृतविधेयज्ञानगोचरेच्छा प्रतीयते। यथा

'

कस्य पुत्रः सुन्दरः

'

इति प्रश्नस्य

'

चैत्रस्य पुत्रः सुन्दरः

'

इत्युत्तरम्। तत्र

'

कस्य

'

इति किंशब्दः ङस्‌प्रत्ययश्च वर्तेते। किंशब्दार्थः जिज्ञासितः। ङस्‌प्रत्ययार्थश्च संबन्धः=जन्यत्वम्। किंशब्दार्थस्य ङस्‌प्रत्ययार्थजन्यत्वे निरूपितत्वसंबन्धेनान्वयः। जन्यत्वस्य च पुत्रपदार्थपुत्रे आश्रयतासंबन्धेनान्वयः। तादृशपुत्रे सौन्दर्यं विधीयते। उद्देश्यः पुत्रः। उद्देश्यतावच्छेदकं ङस्‌प्रत्ययार्थजन्यत्वम्। तत्र चैत्रत्वादिविशेषधर्मावच्छिन्नविशेषितजन्यत्वत्वावच्छिन्नजन्यत्वनिष्ठोद्देश्यतावच्छेदकताक- सौन्दर्यरूपप्रकृतविधेयज्ञानगोचरेच्छा किंशब्दार्थः।

'

चैत्रादिनिरूपितजन्यताश्रयपुत्रोद्देश्यकसौन्दर्यज्ञानगोचरेच्छा

'

इति तात्पर्यम्।

5). विधेयवाचककिंपदस्य स्वसमभिव्याहृतपदोपस्थाप्यनिष्ठोद्देश्यतानिरूपितविधेयतावच्छेदकतया जिज्ञासितो यो धर्मः तदवच्छिन्ने शक्तिः।यथा

'

अयं कः

'

इति प्रश्नस्य

'

अयं चैत्रः

' '

अयं ब्राह्मणः

'

इत्याद्युत्तरम्।

तत्र स्वं=किंपदम्। स्वसमभिव्याहृतपदम् इदं पदम्। तदुपस्थाप्यम् उद्दिश्य अभेदेन चैत्रादिर्विधीयते। एवं च विधेयतावच्छेदकं चैत्रत्व-ब्राह्मणत्वादिकम्। अतः तादृशविधेयतावच्छेदकतया जिज्ञासितचैत्रत्वादिविशिष्टे किंपदस्य शक्तिः।

6\)

'

किमिन्दुः किंपद्मं किमु मुकुरबिम्बं किमु मुखम्

'

इत्यादौ एकं प्रियामुखं दृष्द्वा बहुधा वितर्कयति

'

एतत्‌ चन्द्रो वा पद्मं वा

'

इत्यादिरीत्या। तत्र किंशब्दस्य अव्ययस्य वितर्कः अर्थः। वितर्कश्च संभावनात्मकं ज्ञानम्। तस्मिन् ज्ञाने चन्द्र-पद्मादीनां स्वनिष्ठप्रकारतानिरूपितप्रकारितासंबन्धेन अन्वयः। चन्द्रादेः अभेदसंबन्धेन मुखे प्रकारतया भासमानत्वेन चन्द्रादेरेव प्रकारत्वम्

,

न तु चन्द्रत्वादेः। ज्ञानस्य च विशेष्ये मुखे विशेष्यतासंबन्धेनान्वयः। तथा च

'

चन्द्रादिप्रकारकसंभावनाज्ञानविशेष्यं मुखम्

'

इति शाब्दबोधः। एतादृशसंभावनाबोधोत्तरं मुखे चन्द्रादिवदाह्लादकरत्वादिप्रतीतिस्तु अनन्तरमेवार्थात् भवति।

एवं

'

धनमिदं किं चैत्रस्य

'

इत्यादौ चैत्रनिरूपितस्वत्वस्याश्रयतासंबन्धेन धने प्रकारत्वात्

,

आश्रयत्वसंबन्धावच्छिन्नप्रकारितैव

'

चैत्रस्य

'

इतिषष्ठ्यन्तपदसमुदायार्थस्य किंपदार्थसंभावनायां संसर्गः। तथा च

'

आश्रयतासंबन्धावच्छिन्नचैत्रनिरूपितस्वत्वप्रकारिताश्रयसंभावनाज्ञानविशेष्यं पुरोवर्ति धनम्

'

इति शाब्दबोधः।

7\) क्वचित् किंपदं कुत्सार्थकम्। यथा

'

किंगौः

'

इत्यादौ।

नागेशभट्टाशयः

'

कः पचति

' '

को ब्राह्मणः पचति

' '

अयं कः

' '

किमिन्दुः किं पद्मम्

' '

धनमिदं किं चैत्रस्य

' '

किंगौः

'

इति स्थलेषु गदाधररीत्यैव नागेशेन प्रतिपादनं कृतम्।

प्रश्नवाक्ये यत्प्रधानं तत्समानलिङ्ग-वचनवता शब्देनैव उत्तरं दातव्यमिति नियमः। तथा च

'

के शिष्याः अस्य

'

इति प्रश्ने सति प्रश्नवाक्यस्थकिंपदसमानलिङ्ग-वचनकमेव उत्तरं भवति। तादृशं

'

कठाः

'

इति पुंलिङ्गबहुवचनान्तम्। न तु

'

कठः

'

इत्येकवचनान्तम्।

एवं

'

किंशिष्योऽयम्

'

इति

'

के शिष्याः अस्य गुरोः

'

इति बहुव्रीहिसमासगर्भप्रश्ने सति तत्र अन्यपदार्थस्य गुरोः एकत्वेन तादृशमेकवचनान्तमेव उत्तरवाक्यं

'

कठः

'

इत्युत्तरं दीयते। अयं कठशाखां पाठयतीत्यर्थः। अयं गुरुः कठशाखां पाठयति चेत् शिष्या अपि कठशाखाध्येतारः इत्यर्थात् सिध्यति। तस्मात् तत्र

'

कठः

'

इत्येवोत्तरं

,

न तु

'

कठाः

'

इति। प्रश्नवाक्याननुगुणत्वात्।

15\. स्वशब्दशक्तिविचारः

1\) साक्षात् परम्परया यः

'

स्व

'

पदार्थस्य विशेष्यः एवं स्वपदजन्यप्रतीतिविषयत्वेन वक्त्रिच्छाविषयश्च तस्मिन् स्वपदस्य शक्तिः।

2\) स्वपदजन्यबोधविषयत्वेन वक्त्रिच्छाविषये

'

स्व

'

शब्दसमभिव्याहृतक्रियाकारके स्वशब्दस्य शक्तिः।

1\)

'

तादात्म्येन शुक्लस्ववान् घटः

'

इत्यत्र

'

तादात्म्यसंबन्धावच्छिन्नशुक्लस्वनिष्ठाधेयतानिरूपिताधिकरणतावान् घटः

'

इति बोधः। अत्र

'

स्व

'

पदार्थः घटपदार्थे साक्षादेव विशेषणम्। अतः स्वपदेन घटस्य प्रतीतिः। एतत्तु मतुपः संबन्ध्यर्थकत्वाभावमभिप्रेत्य।

'

स्वव्यापकवह्निसमानाधिकरणधूमवान् पर्वतः

'

इत्यत्र

'

धूमव्यापकवह्निसमानाधिकरणधूमवान् पर्वतः

'

इति बोधः। अत्र स्वपदार्थः परम्परया धूमे विशेषणम्। अतः स्वपदार्थो धूमः।

'

स्वपुत्रदर्शिचैत्रधनम्

'

इत्यत्र

'

स्वपुत्रकर्मकदर्शनाश्रयचैत्रसंबन्धिधनम्

'

इति शाब्दबोधः। अत्र स्वपदार्थः परम्परया चैत्रे विशेषणम्। अतः स्वं=चैत्रः।

'

स्वपुत्रदर्शिनं चैत्रं मैत्रः पश्यति

'

इत्यत्र स्वपदार्थस्य चैत्रे विशेषणत्वात् स्वपदेन चैत्रबोधः।

'

स्वपुत्रकर्मकदर्शनाश्रयचैत्रकर्मकदर्शनाश्रयः मैत्रः

'

इति बोधः।

œ

2\)

'

चैत्रपुत्रः स्वं पश्यति

'

इत्यत्र स्वपदसमभिव्याहृतक्रिया दर्शनक्रिया। तत्कर्तृत्वं चैत्रपुत्रेऽस्तीति स्वपदस्य

चैत्रपुत्रोऽर्थः। एवं

'

चैत्रः स्वं पश्यति

' '

चैत्रभ्राता स्वं पश्यति

' '

चैत्रावलोकितं स्वपुत्रं मैत्रः पश्यति

' '

चैत्रानीतं स्वपुत्रं मैत्रः पश्यति

' '

चैत्रः स्वपुत्रं पश्यति

'

इत्यादिस्थलेषु बोध्यम्।

'

चैत्रभ्राता स्वं पश्यति

'

इत्यत्रापि समभिव्याहृतदर्शनक्रियाकर्तृत्वं चैत्रभ्रातरि वर्तते इति स्वपदवाच्यत्वं चैत्रभ्रातुः।

'

स्वपुत्रश्चैत्रेण दृश्यते

'

इत्यत्र

'

चैत्रकर्तृकदर्शननिरूपितविषयताश्रयः स्वपुत्रः

'

इति बोधः। अत्रापि दर्शनक्रियाकर्तृत्वं चैत्रस्य इति चैत्रः स्वपदवाच्यः।

'

स्वपुत्रश्चैत्रभ्रात्रा दृश्यते

'

इत्यत्र स्वसमभिव्याहृतदर्शनक्रियाकर्तुः चैत्रभ्रातुः स्वशब्देन प्रतीतिः।

 '

चैत्रेणावलोकितं स्वपुत्रं मैत्रः पश्यति

'

इत्यत्र स्वसमभिव्याहृतदर्शनक्रियाकर्तुः मैत्रस्य बोधः। परन्तु

'

अत्र चैत्रबोधो भवतु

'

इति तात्पर्यसत्त्वे स्वपदेन चैत्रस्यापि प्रतीतिर्भवति। तस्यापि

'

स्व

'

पदसमभिव्याहृतावलोकनक्रियाकर्तृत्वात्। एवमेव

'

चैत्रेणानीतं स्वपुत्रं मैत्रः पश्यति

'

इत्यत्रापि तात्पर्यसत्त्वे भवत्येव चैत्रप्रतीतिः।

'

चैत्रमभिवन्दते स्वपुत्रः

'

इत्यत्र

'

स्व

'

पदसव्यभिव्याहृताभिवन्दनक्रियाकर्मत्वात् चैत्रप्रतीतिः। 

 '

स्वव्यापकवह्निसामानाधिकरण्यं धूमे

'

इत्यत्र धूमस्य परम्परया

'

स्व

'

पदार्थविशेषणत्वाभावेऽपि तत्र

'

अस्ति

'

इति क्रियाध्याहारेण तादृशास्तित्वक्रियां प्रत्यधिकरणत्वं धूमेऽस्तीति स्वसमभिव्याहृतक्रियाकारकत्वस्याक्षतत्वात् तत्र स्वपदवाच्यत्वम्।

परन्तु

'

स्वव्यापकवह्निसामानाधिकरण्यं धूमस्य

'

इति तु प्रयोगो न संगच्छते। तत्र षष्ठ्याः कारकविभक्तित्वाभावेन धूमस्य कथंचिदपि स्वसमभिव्याहृतक्रियाकारकत्वासंभवात्।

एवमपि

'

चैत्रः स्वपुत्रं पश्यति

'

इत्यत्र दर्शनक्रियां प्रति चैत्रस्य कर्तृत्वमिव पुत्रस्य कर्मत्वमपि वर्तते। तथा च स्वसमभिव्याहृतकर्मकारकस्य पुत्रस्य स्वपदेन प्रतीतिः किं न भवति

?

इति प्रश्नो भवति। एवमेव बहुत्र

'

मैत्रः देवदत्ताय स्वपुत्रं ददाति

'

इत्यादौ मैत्रस्य कर्तृत्वमिव देवदत्तस्य संप्रदानत्वसत्त्वात् देवदत्तादिप्रतीतिः स्यात् इत्याक्षेपो भवति।

एवं

'

स्वव्यापकवह्निसमानाधिकरणधूमवान्

'

इत्यत्र स्वपदार्थस्य परंपरया धूमे विशेषणत्वमिव परंपरया वह्नावपि विशेषणत्वं वर्तत इति वह्निप्रतीतिः स्वपदेन किं न भवति इत्याक्षेपः प्राप्नोति।

तस्य समाधानमेवम् - स्वपदजन्यबोधविषयत्वेनेच्छाविषयत्वे सति स्वार्थं प्रति साक्षात्परंपरया विशेष्ये स्वपदस्य शक्तिः। एवं स्वपदजन्यबोधविषयत्वे सति स्वसमभिव्याहृतक्रियाकारकं यत् तदुभयत्रैव स्वशब्दस्य शक्तिः।

तथा च

'

चैत्रः स्वपुत्रं पश्यति

'

इत्यत्र पुत्रस्य स्वसमभिव्याहृतक्रियाकारकत्वे सत्यपि स्वपदजन्यबोधविषयत्वेन वक्त्रिच्छाविषयत्वं नास्तीति न पुत्रस्य स्वपदवाच्यत्वम्।

एवमेव

'

मैत्रः देवदत्ताय स्वपुत्रं ददाति

'

इत्यत्रापि देवदत्तपुत्रयोः स्वसमभिव्याहृतक्रियां प्रति संप्रदानत्व-कर्मत्वयोस्सत्त्वेऽपि स्वपदजन्यबोधविषयत्वेन वक्त्रिच्छाविषयत्वं नास्तीति तयोर्न स्वपदवाच्यत्वम्। एवमन्यत्रापीति बोध्यम्। (हरिनाथटीका)।

एवमेव निजपदस्यापि स्वशब्दवदेव स्वसमभिव्याहृतक्रियाकारके स्वार्थं प्रति परंपरया साक्षाद्वा विशेष्ये च उभयत्र शक्तिः।

एवम् आत्मीय-धन-ज्ञातीनपि स्वशब्दो वदति।

'

स्वमज्ञातिधनाख्यायाम्

'

इति पाणिनिसूत्रात् इति नागेशभट्टो वदति। (ल.मं.पृ.1168)।

16\. एकशब्दशक्तिविचारः

एकशब्दस्य कैवल्यविशिष्टे शक्तिः। एवं मुख्यत्वविशिष्टे

,

अन्यत्वविशिष्टे च शक्तिः। तत्र केवलत्वं नाम स्वसजातीयवस्तुनिष्ठभेदप्रतियोगित्वम्। स्वसजातीयत्वं च प्रकृतविधेयवत्त्वम्।

 यथा

'

गृहे एको देवदत्तः फलं भुङ्क्ते

'

इत्यत्र एतद्गृहाधिकरणकफलभोजनकर्तृनिष्ठभेदाप्रतियोगी देवदत्तः फलकर्मकभोजनवान् इत्यर्थः। एवं च देवदत्तस्य इदानीं सजातीयः एतद्गृहे अन्यः कोऽपि फलं भुङ्क्ते चेत्स एव सजातीयो भवेत्। तदा तादृशसजातीयान्यनिष्ठभेदप्रतियोगित्वं देवदत्ते संभवेत्। परन्तु तादृशः अन्यः कोऽपि तत्र नास्तीति कृत्वा तादृशसजातीयान्यनिष्ठभेदाप्रतियोगी एव देवदत्तः। तस्मिन्नेव एकशब्दस्य शक्तिः।

Ž

 '

अयम् एकं फलं भुङ्क्ते

'

इत्यत्र

'

एतत्कर्तृकभोजनसंसर्गप्रतियोगिकर्मत्वसंसर्गप्रतियोगि(फलान्तर)निष्ठभेदाप्रतियोगिफलकर्मभोजनानुकूलकृतिमान्

'

इत्यन्वयबोधः। चैत्रेण भुज्यमानं फलमेकमेव। अत्र एतत्पुरुषकर्तृकं भोजनम्। तस्य कर्मत्वेन सह संबन्धो वर्तते। अतः भोजननिष्ठसंसर्गप्रतियोगि कर्मत्वम्। कर्मत्वसंसर्गः फलान्तरे वर्तते। तथा च कर्मत्वनिष्ठसंसर्गप्रतियोगि फलान्तरं भवति। तादृशफलनिष्ठभेदप्रतियोगित्वमेतस्मिन्फले इति अन्यत् फलं भवति चेत् एतत्कर्तृकभोजनसंसर्गप्रतियोगिकर्मत्वसंसर्गप्रतियोगि(फलान्तर)निष्ठभेदप्रतियोगित्वंम् एतस्मिफलेऽस्तीति सजातीयद्वितीयराहित्यं न स्यात्। परन्तु तादृशं फलमन्यत् नास्तीति कृत्वा एतत्कर्तृकभोजनसंसर्गप्रतियोगिकर्मत्वसंसर्गप्रतियोगिफलान्तरनिष्ठभेदाप्रतियोगित्वम् एतस्मिन् फले वर्तते। तदेव स्वसजातीयरहितत्वम्।

एवमेव मात्रशब्दस्थलेऽपि ग्राह्यम्।

इति शक्तिवादार्थसंग्रहः।

----------------------------

\]
