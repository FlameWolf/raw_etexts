+++
TITLE = "शब्दशक्तिप्रकाशिकाप्रबोधिनी  रामभद्रटीका"
AUTHOR = "रामभद्रसिद्धान्तवागीशः"
DOMAIN = "दर्शनानि"
SUB-DOMAIN = "न्यायशास्त्रम्"
LANGUAGE = "संस्कृतम्"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-4038"
url = "https://www.ebharatisampat.in/read_chapter.php?bookid=NjMwMDA5NjI4MjM2Nzgz"
title = "शब्दशक्तिप्रकाशिकाप्रबोधिनी  रामभद्रटीका"

+++
[[शब्दशक्तिप्रकाशिकाप्रबोधिनी  रामभद्रटीका	Source: [EB](https://www.ebharatisampat.in/read_chapter.php?bookid=NjMwMDA5NjI4MjM2Nzgz)]]

\[

<div class="page-content">

<div class="row">

<div class="col-lg-12">

<div id="page-content" class="content app scrollbar" finder-content="" finder-scroll-offset="175" finder-wrapper="">





            **ॐ  
 नामप्रकरणम् ।**


 शब्दशक्तीति । शब्दस्य शक्तिर्बोधसामर्थ्य तत्प्रकाशिकेत्यर्थः । तेन ग्रन्थस्य लक्षणानिप्रकाशकत्वेपि न क्षति ॥ 1 ॥  
\</ ना.प्र.1\>  
\<ना.प्र.2\>  
 ग्रन्थारम्भे ग्रन्थस्यारंभदशायाम् । वाक्यसमूहो ग्रन्थः, आनुपर्वीविशेषो वा । विघ्नविघातायेति । समाप्तौ मंगलस्य व्यभिचारादिति भावः । समुचितामिति । शब्दविवेचने देवतान्तरमपेक्ष्य शब्दस्य प्रथमोपदिष्टत्वादभ्यर्हितत्वाच्चेति भावः । स्मरति स्मेति । सस्मारेत्यर्थः । स्मेनातीति इति अतीते लट्विधानात् ।  
 स्मरणाकारमाहानुभवेत्यादिना । सरस्वती वाग्रूपा ।  
 देव्यादिपदसादृश्येन लब्धस्य देवतान्तरे व्यतिरेकालङ्कारस्य व्यंग्यत्वं स्फुटीकरोति इतरातावदिति । इतरा सरस्वतीभिन्ना, न साकांक्षा नार्द्राहृदया नासन्ना न निकटवर्त्तिनी । स्वार्थे योग्या इत्यत्र स्वपदस्य स्वकीयस्यार्थे योग्या इत्यर्थमनुरुध्य स्वकीयत्वं विवृणोति स्वस्योपासितुरिति । स्वस्योपासकस्येत्यर्थः । अर्थेन समं स्वकीयस्य सम्बन्धं स्फुटीकुर्वन्नाह अभिलषितेति । योग्या समर्था, स्वोपासितुरभिलषितार्थ इत्यनुषज्यते । सकलपदस्य व्यतिरेरकार्थमाह न समस्तोपासके इति । अनुभवस्य स्वगोचरदर्शनादिरूपस्य । सद्यः पदस्य व्यतिरेकार्थमाह जनिकाऽपि वेति । अनुभवस्येत्यनुषज्यते, न सद्यो - नतत्क्षणात् । एकविशेषनिषेधस्य विशेषान्तरविधायकत्वव्युत्पत्तिसिद्धमतस्तदाह किन्त्विति । मनुज इत्यस्य उपासक इत्यादिः । साकांक्षेत्यादि । शाब्दबोधानुकूलैः साकांक्षत्वासन्नत्वयोग्यत्वैरुपासिता गृहीतेत्यर्थः । अत्रासन्नत्वं वृत्तिमत्त्वमेकवाक्यतापन्नत्वं वा । वृत्त्या पदार्थस्मृतिरूपासत्तेः स्वरूपसत्या एवान्वयानुभवं प्रति हेतुताया अग्रे वक्तव्यत्वात् इति ध्येयम् । अनुभवं --- स्मृत्यन्यज्ञानम् । ननु ग्रन्थकृता सरस्वती स्मर्यतां, तथापि तत्स्मरणात्मकस्योपासनस्य ग्रन्थादावुपनिबन्धो व्यर्थ इत्यत आह अत इति । उपास्या शिष्टैरिति शेषः ॥ 2 ॥  
\</ ना.प्र.2\>  
\<ना.प्र.3\>  
 पूर्वकारिकोपोद्धातसङ्गत्या कारिकान्तरमवतारयति शब्दो यदीति । स्वार्थस्य स्ववृत्त्या स्वोपस्थाप्यस्य(1) । साकांक्षशब्दाना श्रवणोत्तरं तदुपस्थाप्यानामर्थानामसंसर्गाग्रहमात्रं तन तु विशिष्टानुभव इत्याशयेनोक्तं यदीति । प्रात्यक्षिक एवेति । तदेत्यादिः । स्वार्थस्य लौकिकप्रत्यक्षे शब्दानामनुपयुक्तत्वादाह औपनायिक इति । ननु स्वार्थस्यौ पनायिकप्रत्यक्षमादायैवानुभवहेतुत्वस्य शब्दे संभवात् नोक्तकारिकार्थस्यायोग्यत्वमत आह न च तत्रेति (2) । स्वार्थस्योपनीतप्रत्यक्षे स्वार्थोपस्थितिद्वारा शब्दस्य हेतुतायां मानाभावादन्यथासिद्धेश्चाह तद्भिन्नेपि चेदिति । प्रत्यक्षभिन्नेऽपि यदीत्यर्थः । स्वार्थस्यानुभवे भवेद्धेतुरित्यषनुज्यते । नच तत्रेति । तत्र स्वार्थस्यानुमाने सद्यो न हेतुरित्यर्थः । सद्य इत्यस्य विवरणं साकाङ्क्षत्वादिधीमात्रेणेति । व्याप्तिबुद्ध्यादेरिति । व्याप्त्यादिबुद्धेरनुमितिहेतुत्वादिति भावः । तथा च सरस्वती साकाङ्क्षात्वादिप्रकारेणोपासितासद्योऽनुभवं तनुत इति प्रागुक्तकारिकार्थस्य बाध इति भावः । उपमित्यात्मकस्यानुभवान्तरस्य हेतुत्वं शब्दे बाधितमत उक्तमन्वयबोधनामकमिति ।  
 तदर्थान्वयगोचर इति । साकाङ्क्षशब्दोपस्थाप्यार्थस्यान्वयग्राहीत्यर्थः । सोयं --- बोधः नियन्त्रितार्थस्यैवावगाहित्वात् न प्रत्यक्षं, ज्ञानमिति शेषः । न प्रत्यक्षो न चानुमेत्येव वा पाठः ।  
 अर्थवादस्याप्रमाणत्ववादिनां गुरूणां मते गौरस्तीत्यादितो नान्वयबोधः इत्यतः स्थलान्तरमाह गामिति । आदिना गामानयेदित्यादेः परिग्रहः । विलक्षणः
--- शाब्दत्वख्यवैजात्यवान् । कार्यमात्रवृत्तिशब्दत्वजातेरतिप्रसक्तिवारणाय जन्यतावच्छेदकत्वमुपपादयन्नाह यत्रेति । विलक्षणबोध इत्यर्थः । उपस्थितिमात्रमित्यस्यागृहीतासंसर्गकमित्यादिः । अनुभविकत्वादिति । गामस्तित्वेन शृणोमि --- इत्यनुव्यवसायस्य सत्त्वादिति भावः । ननूक्तानुभवो विवादग्रस्त इत्यत आह अन्यथेति । तत्रापि पर्वतं वह्निमत्तयानुमिनोमीत्यनुव्यवसायस्यापह्नोतुं शक्यत्वादिति भावः ।  
 ननु साकांक्षशब्देभ्यस्तदर्तानां विशिष्टबुद्धिर्भवत्येव परन्तु सा स्मृतिरित्यतः स्वार्थानुभवहेतुत्वं शब्दस्य बाधितमित्याशंकते न चासादिति । असावन्वयबोधः । निराचष्टे समानेति । यद्धर्मिकयद्वत्तासंस्कारः पूर्वं नास्ति तद्धर्मिकतद्वत्तान्वयबोधस्य कारणबाधेन स्मृतित्वासम्भवादिति भावः । नापीति । असावित्यनुषज्यते । प्रकारान्तरेणानुमानादिना । ननु प्रकारान्तरेणोपस्थितस्यार्थस्य शाब्दधीविषयत्वेऽपि न तदर्थविषयकत्वेन शाब्दबोधस्यानुव्यवसायस्तदर्थविषयकत्वेन शाब्दबोधस्यानुव्यवसायं प्रति तदर्तपदजन्यतद्गोचरशाब्दत्वेन हेतुत्वान्तरस्य वाच्यत्वादत आह तत्तदिति । ननु प्रामाणिकत्वान्नोक्तगौरवं दूषणमतो व्यभिचारेण प्रामाणिकत्वं खण्डयति इतरबाधेति । जलाहरणं न छिद्रघटकरणकमित्येवमितरबाधदशायां घटेन जलमाहरेदित्यादिवाक्यजन्यस्य छिद्रान्यघटेन जलाहरणं कार्यमित्यन्वयबोधस्य छिद्रेतरत्वार्थकपदाजन्यत्वेऽपि छिद्रेतरत्वावगाहित्वेन तदनुव्यवसायोत्पत्त्या कथितहेतुतायां व्यभिचारादित्यर्थः । ननु प्राच्यैः पदोपस्थाप्यस्यैव शाब्दधीप्रकारत्वोपगमानदुक्तक्रमेण छिद्रेतरत्वज्ञानं विवादग्रस्तम्, इतरबाधवशाद्वस्तुगत्या यः छिदेतरो घटस्तस्यैव घटत्वेन भानोपगमात् अत आह ---गवादाविति । तावतापीति । तद्विषयकत्वेन शब्दस्यानुव्यवसायं प्रति तदर्थकपदजन्यतद्गोचरशाब्दत्वेन हेतुत्वोपगमेऽपीत्यर्थः । उपनीतयोः । प्रत्यक्षे विशेषणविशेष्यभावस्य कामचारादिति भावः । अतएव --- नियन्त्रितविषयत्वादेव । असौ ---- गौरस्तीत्याद्यन्वयबोधः । पूर्वेति । पूर्वस्वव्याप्यवत्पक्षत्वेन निश्चितस्येत्यर्थः । बाधकसत्त्वे तत एव परामृष्टस्य स्त्ववन्तरस्य तत्राभानसम्भवात् आह --- असतीति । नचेति । नैष दोष इत्यग्रेऽन्वयः । घटः कर्मत्वमित्यादिनिराकाङ्क्षपदेनोपस्थाप्यस्यापि न शाब्दधीरत उक्तं साकाङ्क्षेति । प्रत्यक्षानुमित्योरित्यत्र प्रत्यक्षपदं पूर्वमतानुसारेण द्रष्टव्यम् । स्वस्वसामग्रीति । स्वोपनयस्वव्याप्यवत्ताज्ञानादिसत्वेनेत्यर्थः । ननु प्रत्यक्षत्वानुमितित्वाद्यवच्छिन्नं प्रति शाब्दसामग्रीत्वेन प्रतिबन्धकत्वस्य क्लृप्तत्वान्नोक्तदोष इत्यत आह --- शाब्दमते(1)रिति । असम्भवादिति । शाब्दस्यापि प्रत्यक्षत्वेन स्वं प्रति स्वसामग्र्याः प्रतिबन्धकत्वायोगादिति भावः । ननु शाब्दान्यप्रत्यक्षात्वाद्यवच्छिन्नं प्रत्येव शाब्दसामग्र्याः प्रतिबन्दकत्वायोगादिति भावः । ननु शाब्दान्यप्रत्यक्षात्वाद्यवच्छिन्नं प्रत्येव शाब्दसामग्र्याः प्रतिबन्धकत्वायोगादिति भावः । ननु शाब्दान्यप्रत्यक्षात्वाद्यवच्छिन्नं प्रत्येव शाब्दसामग्र्याः प्रतिबन्धकत्वं वाच्यमतो नोक्तदोष इत्यत आह --- शाब्दान्येति । तस्याः --- शाब्दसामग्र्याः । प्रत्यक्षादिभिन्नत्वेति । न चास्तित्वादिप्रकारकप्रत्यक्षं प्रत्यस्तित्वाद्युपनयत्वेन हेतुत्वात् प्रत्यक्षसामग्र्येव शाब्दधियः प्रत्यक्षत्वे मानमिति वाच्यम् । तत्प्रकारकानुभवत्वावच्छिन्नं प्रत्येव तज्ज्ञानत्वेन हेतुत्वादिति भावः ॥ 3 ॥  
 {(1) एतन्मतेनात्र "स्वार्थस्यानुभवे" इति प्रo पाठो बोध्यः ।}  
 {(1) अत्र मूले \`शाब्दमते'रिति पाठान्तरं बोध्यम् ।}  
\</ ना.प्र.3\>  
\<ना.प्र.4\>  
 अर्थगतेति । अनुभाविकेत्यग्रेऽन्वयः । एते --- योग्यताकाह्क्षे ।  
 एकपदार्थेऽपरपदार्थवत्त्वं यदि योग्यता तदा साध्याविशेषापत्तिः, अतोऽन्यविधां योग्यतामाह --- अस्तित्वादेर्बाधविरहित्वरूपमिति । ननु योग्यतानिश्चयस्यानावश्यकत्वेऽप्याचार्यमते ज्ञायमानलिङ्गस्यानुमितिकरणत्वात् योग्यतामात्रं लिङ्गमस्तीत्यत आह योग्यतेति । तस्य ---- संसर्गानुमानस्य । तथात्वापतात् ---- अन्वयबुद्दित्वापातात् । ननु अन्वयबुद्दौ निराकाङ्क्षपदत्वेनापि स्वातन्त्र्येण विरोधित्वं वाच्यम्, अत आह योग्यताया इति । तथाच योग्यतायाः संशयसाधारणज्ञानसत्त्वेऽपि शाब्दबुद्धेरुदयात् तस्याञ्चानुमितित्वे निश्चयत्वेनैव हेतुत्वं वाच्यं, योग्यताया न तथेत्यतोऽपि योग्यता नानुमापिकेति भावः । नन्वाकाङ्क्षाहेतुनैव तत् साधनीयमत आह --- गवादाविति । तथाच गौरस्तितावान् आकाङ्क्षावत्वात् इत्यनुमाने तत्तदानुपूर्वीपर्यवसितस्य आकाङ्क्षावत्त्वहेतोः पदार्थपक्षे स्वरूपासिद्धत्वात्रानुमापकत्वमिति भावः । अतएव --- आकाङ्क्षावत्त्वहेतोः स्वरूपासिद्धत्वादेव । अप्रसिद्धेरिति । तथाच विशेष्याविशेषणोभयस्वरूपस्य विशिष्टस्य विशेष्याद्यसत्त्वेऽसत्त्वात् विशेषणविशेष्ययोः सामानाधिकरण्याभावच्चेति भावः ।  
 असिद्धिं परिहरन्वैशेषिकः शङ्कते अथेति । पदस्मारितत्वहेतोर्व्यभिचारित्वादाह स्वधर्मिकेत्यादि । स्वपदस्य पक्षपरत्वे दृष्टान्तासिद्धिरत आह अस्तिपदेति । अत्रापि गौः पदस्मारितत्वं गौर्गच्छतीत्यादौ व्यभितचारीत्यतोऽस्तिपदेत्यादि । घटस्य गौः पदस्मारितत्वाभावात् दृष्ठान्तान्तरमाह --- चक्षुर्वदिति । "दिङ्नेत्रघृणिभूजले" इत्यादिकोषतस्तस्यापि गोपदस्मारितत्वादिति भावः । अन्वयधियः --- शब्दबुद्धेः । नन्वन्वयबोधस्यानुमितित्वेऽपि समभिव्याहृतत्वज्ञानं न कारणं, तथाच हेतुविशेषणासिद्धिरत आह पदानामिति । तस्य ---- समभिव्याहृतत्वनिश्चयस्य । अस्तित्वं विद्यमानत्वमित्यभिवप्रेत्य शङ्कते नचेति । तस्य व्यभिचारस्य । माभूत् स्वार्थानुमाने व्यभिचारोदोषस्तदग्रहदशायामेव व्याप्तिनिश्चयात् परार्थानुमाने तु स्यादत आह --- एकविधेति । नन्वेकविधव्यभिचारज्ञानसत्त्वे व्याप्तिनिश्चयाभावात् कथमेवमत आह ---- समानेत्यादि ।  
 उक्तहेतुना ---- अस्ति --- पदसमभिव्याहृतगौः पदस्मारितत्वहेतुना । अनिष्पत्तेरिति । तथाच प्रकृतहेतोः पक्षवृत्तित्वाभावग्रहदशायां परामर्शानुत्पादेन तदानीमुत्पन्नस्यान्वयबोधस्यानुमितित्वं दुर्घटमिति भावः । ननु गवादेः पदस्मारितत्वाभावग्रहदशायां शाब्दबुद्धिरसिद्धेत्यत आह ---- पदजन्येति । नतु ज्ञाता अनुमितौ व्याप्यवत्तानिश्चयस्यैव हेतुत्वादिति भावः । नन्वेवं बाधकाभाव एव तत्र मानं भविष्यतीत्यत आह --- पदैरिति ।
तत्स्मृतत्वग्रहादिति । पदजन्यपदार्थस्मृतत्वग्रहादित्यर्थः । एतेनेति । वक्ष्यमाणदोषेणेत्यर्थः । परास्तमित्यन्वयः । अन्वये दृष्टान्ताभावादाह --- यन्नैवमिति । ज्ञानपूर्वकेति अस्तित्ववद्गोविषयकेत्यादिः । सार्वजनीनं
---- सर्ववादिसिद्धम् । उक्तलिङ्गात्
-----अस्तिपदसाकाङ्क्षगोपदत्वलिभ्गज्ञानात् । अनिष्पत्तेरिति । तथाच बाधनिश्चयादनुमित्यसिद्धिरिति भावः । ननु तादृशज्ञानपूर्वकत्वाद्यभावनिश्चयदशायां गोविशेष्यकास्तित्वप्रकारकान्वयबोधस्य सार्वजनीनत्वमेवासिद्धमत आह --- वाक्यर्थेति । प्रागनुपस्थित्या --- प्रकृतानुमितेः पूर्वमनुपस्थित्या । वाक्यार्थस्यानुपस्थितावपि प्रत्येकपदार्थोपस्थित्या इतरबाधस्थलवत् विशेष्ये विशेषणमितिन्यायेनैवानुमितिसम्भवात् प्रायश इत्युक्तम् ।  
 ननु व्यतिरेकज्ञानादेव यत्रानुमितिर्भविता तत्र च साध्यज्ञानाद्युपयोग इत्यत आह ----वस्तुत इति । वस्तुतो वस्तुगत्या इत्यर्थः । निरुक्तानुव्यवसायासत्वमुक्त्वा विरुद्धानुव्यवसायमप्याह ---- प्रत्युतेति । तथाच विपरीतं उत स्मृतमिति (?) शेषः । ननु सुख्यप्रयोगाभावेन श्रुधातोः शाब्दत्वस्य शक्यतानवच्छेदकत्वात् उक्तानुव्यवसाय एषासिद्ध इत्यत आह --- श्रोतव्य इति । असौ ---- गौरस्तीतिवाक्यात् अस्तित्वेन गौः श्रुतो न त्वनुमित इत्यनुभवः, भ्रान्तिर्भ्रमः । न रोचयेरिति । तत्रापि वह्न्याद्यनुमितिर्वह्व्यादिपदज्ञानजन्याऽनुमितित्वादित्यनुमानानन्तरं पदज्ञानजन्यत्वहेतुनाऽनुमितेः शाब्दत्वानुमानसम्भवात् इत्याशयः । ननु प्रत्यक्षसामग्र्यभावजन्यत्वेनैवानुमितेः शाब्दान्यत्वं साधनीयमत आह ---- अनुमिताविवेति । भिन्नविषयेऽनुमितिसामग्र्याः बलवत्वात्प्रतिबन्धकत्वासंभवात् समानेति । दुष्करत्वादिति । तथाच शाब्दस्य प्रत्यक्षसामग्र्यभावजन्यत्वहेतुनाऽनुमित्यन्यत्वसाधने बाधकाभावः । नन्वनुमितेः पदजन्यत्वं प्रकल्प्याऽन्वयबोधत्वस्वीकारो दुर्घटः शाब्दबुद्धावपि आकाङ्क्षाद्यवगमस्य हेतुत्वात् , अन्यथा निराकाङ्क्षवाक्यादपि शाब्दापत्तेरत आकाङ्क्षादिज्ञानं तत्र सम्पादयति पटादीत्यादिना ।  
 ननु ह्रदे धूमाभाव इत्याद्यप्रसिद्धसाध्यकानुमितिस्थले पूर्वं साध्यस्यानुपस्थित्या तेन साध्यवाचकपदस्य स्मरणासंभवोऽत आह किञ्चेति । अस्माकं ---- नैयायिकानाम् । तथाविधान्वयेति । घटप्रतियोगिताको भेद इत्यन्वयेत्यर्थः । अभानादविषयीकरणात्, विशेष्यत्वेनैवान्यत्वस्य तत्र भानादिति भावः । ननु घटादित्यस्यान्यपदस्य घटान्यतात्पर्यग्राहकत्वात् न वैयर्थ्यमत आह ------ अन्यथेति । घटादित्यस्य तात्पर्यग्राकत्वे इत्यर्थः । तत्रापि ---- घटोस्तीत्यादावपि । अपलापापत्तेरिति । तथाच पदार्थद्वययोरन्वयबोधस्यानुभवसिद्धस्यापलापप्रसङ्गादित्यर्थः ॥ 4 ॥  
\</ ना.प्र.4\>  
\<ना.प्र.5\>  
 जरन्मीमांसकं निरसितुं तन्मतेनावतारणिकामाह ----- साकाङ्क्षत्वादिधीरित्यादिना । आदिना योग्यतादेः परिग्रहः । वाक्यार्थगोचर(1)ज्ञानेति । एकपदार्थविशिष्ठापरपदार्थगोचरज्ञानेत्यर्थस्तथैवाग्रिमग्रन्थसंगतेः । ननु शाब्दबोधस्यानुमितित्वे किं बाधकम्, अत आह ---- सिद्धिसत्त्वे इति । सिषाधायिषाविरहविशिष्टसाध्यनिश्चयस्य प्रतिबन्धकतया विनानुमित्सां तत्राप्यन्वयबोधो न स्यादिति भावः । तर्हि जितं नैयायिकैरत आह किन्त्विति । भ्रमात्मकप्रत्यक्षस्यापि तज्जातीयान्यज्ञानत्वात् प्रमात्वपत्तिरतो विशिष्ठेति । तद्वति तदवगाहति तदर्थः । ननु यज्जतीयज्ञानस्य समानाकारनिश्चयोत्तरत्वं तज्जातीयान्यज्ञानस्यैव प्रमात्वमुचितं किमवच्छेदान्तभागेनेत्यत आह ---- अत एवेति । अवच्छेदेनेत्यस्य प्रवेशादेवेत्यर्थः । तासाम् ---- अयं घट इत्यादिप्रत्यक्षव्यक्तीनाम् । अनुभवसमुत्थानाम् ---- अनुभवप्रयोज्यानाम् ।  
 ज्ञाता निश्चिता, अपूर्वत्वात् ---- शाब्दबोधात् पूर्वमप्रतीतत्वात् ।  
 तेनैव --- आप्तोक्तत्वनिश्चयात्मकेनैव, नचैवमिति छेदः । तद्गर्भस्य
----- वाक्यार्थगर्भस्य । अन्यथा---- शाब्दधियः पूर्वं वाक्यार्थगर्भाप्तोक्तत्वस्याऽऽवश्यकत्वे । ननु लौकिकवाक्यजन्यशाब्दं प्रति निरुक्ताप्तोक्तत्वनिश्चयत्वेन कारणत्वं वाच्यमतोऽपि वेदो नानुवादक इत्यतो दोषान्तरमाह ---- एकपदार्थ इति । तथा चाऽऽप्तोक्तत्वनिश्चयस्य व्यभिचारेण हेतुत्वं नेति भावः । अत एवेति । तत्र ---- शाब्दे । हेतुरिति । यत्संशयध्यतिरेकनिश्चयौ यदुत्पत्तिप्रतिबन्धकौ ततन्निस्चयजन्यमिति व्याप्तेः प्रामाणिकत्वादिति भावः । असिद्धेरिति । आप्तोक्तत्वसंशयादपि शाब्दोत्पादेन व्यभिचारात्तन्निश्चयस्य हेतुत्वासिद्धेः ।  
 शंकते नन्विति । सिधद्धसाधनं गृहीतग्राहित्वेनाप्रमात्वम् । तात्पर्यस्य त्विति । निश्चयानुरोधेनेति प्रोक्तनेनान्वयः । अन्यथा ---- तात्पर्यज्ञानस्याहेतुत्वे । घटकर्मत्वादिति । घटमिति वाक्यधर्मिकेत्यादिः । कर्मताधर्मिकघटान्वयबोधेच्छयाऽनुच्चरितत्वस्येत्यर्थः । घटकर्मत्वाद्यन्येति । घटीयकर्मत्वान्यबोधेच्छया उच्चरितत्वस्येत्यर्थः । तस्यां --- शाब्दबुद्धौ । वाक्यार्थस्य ---- कर्मत्वमाधेयतासम्बन्धेन घटवत् इत्याकारकस्य । तत्र ---- तात्पर्ये ।  
 ननु घटमिति वाक्यं कर्मताधर्मिकाधेयतासम्बन्धेन घटप्रकारकप्रतीतिजनकत्वेनाभिप्रेतमित्यादितात्पर्यज्ञानस्य हेतुत्वं वाच्यम्, अन्यथा तादृशतात्पर्याभावनिश्चयदशायामपि कर्मत्वमाधेयतया घटीयमित्यादिशाब्दधीप्रसंगात्ताच तत्र वाक्यार्थस्य निवेशावस्यकतया शब्दोऽनुवादकः स्यादत आह ---- वस्तुत इति । वाक्यान्तरस्याश्रूयमाणस्य । ननु तत्तद्वाक्यव्यक्तिधर्मिकतत्परत्वनिश्चयस्य हेतुत्वं वाच्यमत आह तस्यैवेति । लाघवादाह अभावनिश्चय इति । घटकर्मतादिपरत्वनिश्चयस्येति । तदानीन्तनस्येति शेषः । अन्यथा व्यभिचारतादवस्थ्यादिति भावः । हेतुत्वमुपयमिति । अत्र यद्यपि कर्मताधर्मिकघटप्रकारकशाब्दबुद्धौ घटमित्यादिवाक्यधर्मिकनिरुक्ततात्पर्यनिश्चयत्वेन न हेतुत्वं कलशमित्यादिवाक्यजन्ये तादृशबोधे व्यभिचारात्, न च घटमित्यादिवाक्याजन्यतादृशान्वयबोधं प्रत्येव तादृशवाक्यधर्मिकनिरुक्ततात्पर्यनिश्चयत्वेन हेतुत्वम्, घटमित्याकारकवाक्यान्तरं तादृशप्रतीतिपरम्, इदं तु घटमित्याकारकवाक्यं न तथेति ग्रहेऽपि घटमित्यादिवाक्यात्तादृशधीप्रसङ्गात्, तथापि घटमित्यादितत्तद्वाक्यजन्यकर्मताधर्मिकघटान्वयबोधत्वावच्छिन्नं प्रति घटमित्याकारकतत्तद्वाक्यधर्मिकतादृशप्रतीतेपरत्वनिश्चयत्वेनैव तथात्वम् । नचैवं घटमित्यतः कर्मत्वे घटान्वयबोधदशायां घटपदलक्षणया पटस्यापि कर्मतायामन्वधीप्रसङ्गस्तद्वाक्यव्यक्तिजन्यघटान्वयबोधाप्रसिद्द्या तादृशबोधं प्रति तद्वाक्यव्यक्तिधर्मिकघटान्वयप्रतीतिपरतानिश्चयत्वेन हेतुत्वस्यासम्भवादिति वाच्यम् । कर्मताधर्मिकपटप्रकारकान्वयबोधस्य वाक्यान्तरजन्यस्यैव पारमार्थिकतया तादृशबोधे वाक्यान्तरधर्मिकपटान्वयप्रतीतिपरतानिश्चयस्य हेतुतया तदभावादेव तदानीं पटकर्मत्वं प्रतीत्यसम्भवात् इति दिक् । तद्धेतुभूतानां ----- तात्पर्यहेतुभूतानां, प्रकरणज्ञानाभिधानां ----- प्रकरणज्ञानात्मकानां, विज्ञानं ---- विलक्षणज्ञानम् । तात्पर्यज्ञानापेक्षया लाघवासम्भवादाह
------- अवश्येति । तद्धेतोरेव तदस्तु किं तेनेति न्यायादिति भावः । तदर्ज्जकत्वेन ---- तात्पर्यानुमापकत्वेन । न्यायसिद्धान्त इति । तथाच सैन्घवमानयेत्यादौ सैन्धवपदजन्यलवणान्वयबुद्धौ तात्पर्यानुमापकतयाऽभिमतततत्प्रकरणज्ञानत्वेनैव विशेषतो हेतुत्वमिति भावः ।  
 नचैवं कार्यकारणाभावानन्त्यम्, तात्पर्यज्ञानस्यापि तत्तद्वाक्यव्यक्तिधर्मिकत्वतदानीन्तनत्वादिनिवेशेन चास्य समानत्वात् । न चैवं दानदशोच्चरितसैन्धवपदजन्यलवणान्वयबुद्धौ व्यभिचारः, भोजनपदशोच्चरितत्वरूपतत्तत्प्रकरणाज्ञानस्य तदानीमसत्त्वादिति वाच्यम् । अव्यवहितोत्तरत्वान्तर्भावेण कार्यकारणभावस्य वक्तव्यत्वादिति ध्येयम् । यत्तु लवणाद्यन्वयबोधत्वावच्छिन्नं प्रति लवणादितात्पर्यव्याप्यविशषयकज्ञानत्वेनानुगतरूपेण हेतुत्वमिति । तत्तुच्छम् । लवणतात्पर्य्याव्याप्यस्यापि लवणप्रकरणत्वभ्रमदशायां सैन्धवमानयेत्यादितो लवणस्यान्वयबोधे व्यभिचारात्, तदीयतात्पर्यव्याप्यस्यैव सामान्यतः प्रमेयत्वादिना ग्रहेऽपि तदन्वयबोधप्रसङ्गाच्च । न च तदन्वयबोधे तद्गोचरतात्पर्यव्याप्यत्वप्रकारकज्ञानत्वेनैव हेतुत्वमतो नोक्तदोष इति वाच्यम् । प्रथमं गृहीतुमशक्यत्वात् इत्युक्तदोषतादवस्थ्यात्, तात्पर्यव्याप्यत्वेनागृहीतस्यापि भोजनादिप्रकणस्य विशिष्योपस्थितौ लवणाद्यन्वयबोधस्यानुभविकत्वाच्च, तथासति लाघवेन तात्पर्यज्ञानस्यैव हेतुत्वौचित्याच्चेति दिक् ।  
 एवञ्चेति । प्रकरणज्ञानस्यैव हेतुत्वे चेत्यर्थः । अनादेयमिति परेणान्वयः । तस्य तात्पर्यस्य, तदनुत्पादात्
----------शाब्दबुद्ध्यनुत्पादात् । तन्निश्चयस्य ---तात्पर्यनिश्चयस्य । ननु साधुत्वसंशयव्यतिरेकनिश्चयप्रतिबन्दे साधुत्वज्ञानजन्ये शाब्दबोधे उक्तव्याप्तेर्व्यभिचारादाह ----- युगपदिति । अनेकार्थोपस्थितौ
-----सैन्धवादिपदेन लवणघोटकादेः उपस्थितौ, एकार्थमात्रान्वये
-------लवणार्थमात्रान्वये । ननु प्रकरणादिरेव तत्र विनिगमकं वाच्यमत आह
---- लक्षणेति । तात्पर्यान्यथानुपपत्तेरेव लक्षणाकल्पकत्वादिति भावः । मुख्यार्थबाधवत्वेनैव सा कल्पनीयेत्यत आह मुख्येति । सर्वत्रेति । तथाच यष्ठीः प्रवेशयेत्यत्र मुख्यार्थे यष्ठ्यादौ तात्पर्यज्ञानाभावादेवास्मन्मते न तस्यान्वयबोधस्त्वन्मते लक्ष्यार्थस्य यष्ठिधरादेरिव मुख्यार्थस्यापि यष्ठ्यादेरन्वयबोधः स्यात् लक्षणाकल्पकस्य मुख्यार्थबाधस्यासत्त्वात्, अतो यष्ठिधरान्वयबोधार्थंत तात्पर्यज्ञानस्य हेतुत्वमवश्यं वाच्यमिति गुरूणामाशयः । स्वमते तु मुख्यार्थबोधानुकूलप्रकरणविरहादेव न तस्याऽन्वयः भोजनोपयुक्तत्वरूपप्रकरणात् मुख्यार्थयष्ट्यन्वयबोधानुपपत्तेरिति भावः । वस्तुतो लक्षणाकल्पकत्वमनुमापकत्वं, तच्च व्यभिचारहेतुना तत्तद्व्यक्तित्वहेतुनापि सम्भवतीति हृदयम् ॥ 5 ॥  
\</ ना.प्र.5\>  
\<ना.प्र.6\>  
 साकांक्षशब्दैर्यो बोध इति प्रागुक्तकारिकोपरि आशङ्कया कारिकान्तरमवतारयति नन्विति । न तु निरर्थकैरिति । बोधः सम्पादनीय इति पूर्वेणान्वयः ।  
 यौगिकस्य षाचकादिसार्थकशब्दस्य स्ववृत्त्युपस्थाप्याप्रसिद्धेराह स्वघटकस्य वेति । तथाच कारिकायां स्वार्थपदं स्वविषयताव्यापकविषयिताकशब्दस्य वृत्त्युपस्थाप्यपरमिति भावः । अनुकूलो
---- विषयविधया जनकतावच्छेदकः । पाचकाद्या इत्याद्यपदेन भूप्रभृतिधातोः परिग्रहः । सुबाद्या इत्याद्यपदेन कृत्तद्धिताख्यातप्रत्ययानां परिग्रहः । चादय इत्यादिपदेनेवतुप्रभृतेः परिग्रहः। अपेक्ष्येत्यस्य विवरणं सहकृत्येति । असहकृत्यापीति । शब्दान्तरमसहकृत्यापि स्वार्थस्यान्वयबोधं जनयन्तीति पूर्वेणान्वयः । घटामित्यादिवाक्यस्यानय इत्यादिसहकारेणेव तदसहकारेणापि स्वार्थस्य घटीयकर्मत्वादेर्बोधकत्वात्, तथाच स्वेतरशब्दानपेक्ष्यस्वार्थान्वयबोधजनकशब्दत्वमेव सार्थकशब्दत्वमिति भावः । ननु शशविषाणादिशब्दस्यार्थाप्रसिध्या तदन्वयबोधकत्वगर्भलक्षणं तत्राव्याप्तमत आह ---- शशविषाणादीति । तथाच शब्दान्तरसहकारेण स्वोपस्थाप्यार्थानां यादृशविषयिताकबोधनजकत्वं यस्य तस्य तादृशविषयिताकान्वयबोधने सार्थकत्वमिति भावः । नन्वेवं राजपुरुषादिशब्दतः शशविषाणादिशब्दस्य को भेदः सार्थकत्वस्याविशिष्टत्वादत आह परन्त्विति ।  
 प्रकृतिः प्रत्ययश्चेत्यादि विभागं व्याचष्टे स चायमिति । कारिकास्थस्वार्थपदं सफलीकुर्वन्नेवकारव्यवच्छेद्यमाह ---- शप्श्यनादीति । पचतीत्यादौ शप् दिव्यतीत्यादौ श्यन्, आदिना पच्यत इत्यादौ यकारादिर्ग्राह्यः । ननु \`पुत्रो व' इत्यादौ पुत्रशब्दसहकारेणैव युष्मदादिसम्बन्धस्य बोधके वसादौ अतिव्याप्तिरत आह --- पुत्रो व इति । न प्रसङ्गो ----- नातिव्याप्तिः, तथाच तस्य स्वार्थाप्रसिद्ध्या तदनन्तरर्भावादिति भावः । नन्वेवं चन्द्रनिभोयमित्यादौ निभादेः सदृशार्थकत्वात्तत्रातिव्याप्तिदुर्वारेत्यत आह ---- सदृशाद्यर्थ इति । समासान्तर्गतनिभादिभिन्नशब्दानां सार्थकत्वरक्षणाय नियतेत्युक्तम् ॥ 6 ॥  
\</ ना.प्र.6\>  
\<ना.प्र.7\>  
 तत्र प्रकृत्यादिषु मध्ये ।  
 नामधातुभेदेन प्रकृतेर्द्वैविध्यात् तत्र लक्षणं ग्राहयति पटभूप्रभृतय इति । विभक्तीत्यादिना प्रत्ययान्तरस्योपग्रहः । कर्मत्वकर्तृत्वादाविति । पटमित्यादौ पटादिशब्दः सुबर्थकर्मत्वाद्यंशे स्वार्थस्य वस्त्रादेर्बोधजनकः, भवतीत्यादौ भूप्रभृतिधातुः कर्तृत्वादौ स्वार्थस्य जननादेर्बोधक इत्यर्थः । न त्वन्यथेति । नतु विभक्त्याद्यंशेऽनिश्चिताः सन्तः स्वार्थस्यान्वयबोधका इत्यर्थः । निश्चिता एवेत्येवकारान्तर्भावेण व्याख्यायाः फलमाह प्रत्ययास्त्विति । तदर्थेति । संख्याकालेष्टसाधनत्वादिसुबाद्यर्थेत्यर्थः । चैत्र इत्यत्र सुपो निश्चयविरहेपि तदर्थैकत्वस्य चैत्रः पचतीत्यत्र तिङो निर्णयविरहेऽपि तदर्थवर्तमानत्वस्य पाके तदनुकूलकृतौ वा यजेतेत्यत्र लिङो निश्चयासत्त्वेपि तदर्थेष्टसाधनत्वस्य यागेऽन्वयबोधादित्यर्थः । तथाच प्रत्ययकारणार्थमेव यादृशशब्दवतायानिश्चय एवेत्युक्तमिति भावः । ननु स्यार्थस्यान्वयबोधन इत्यत्र स्वार्थपदं यदि स्वशक्यार्थपरं तदा गङ्गादिपदं तीराद्यर्थे प्रकृतिर्न स्यात्, यदि च स्ववृत्त्युपस्थाप्यपरं तदा पाकादिशब्दः पचनाद्यर्थे प्रकृतिर्न स्यात् तादृशभागस्य वृत्तिविरहादतः स्वार्थपदं व्याचष्टे स्वाव्यवहितेत्वादिना । तदुपस्थाप्येति । यादृशशब्दोपस्थाप्येत्यर्थः । उपस्थाप्यत्वं तु स्वस्य स्वघटकत्य वा वृत्येति पूर्वकारिकायामेवोक्तमिति भावः । स चेति । तथाविधस्वार्थश्चेत्यर्थः ष पाकेत्यादेः शब्दस्येत्यनुषज्यते ।  
 स्वेतरार्थानवच्छिन्नपदस्य व्यावृत्तिमाह बहुगुड इत्यादिना । ईषसमाप्तत्वम् --- अल्पन्यूनत्वं, स्वार्थस्य -- बहुच्प्रत्ययार्थस्य, \` ईषदसमाप्तौ नाम्नः प्राग् बहुच' इति सूत्रेण तादृशार्थे बहुचो विधानात् इति भावः । तादृशस्वार्थस्य -------ईषदसमाप्तत्वादिरूपस्वार्थस्य । चैत्र इत्यादौ प्रकृत्यर्थानवच्छिन्नस्याप्येकत्वादिस्वार्थस्य चैत्रादौ सुबादिना बोधात् संख्यादिभिन्नेत्युक्तम् । आदिना चैत्र । गच्छ इत्यातौ सुबर्थसम्बध्येत्वाद्युपग्रहः । बहुगुड इत्यस्य प्रकृत्यन्तरत्वस्वीकारेऽपि दोषमाह कर्तृकृदिति ।  
 पार्थोऽजुनः एवकारादेः प्रकृतित्वे बाधकमाह ------- प्रकृतेरिति । एवकारादिर्यदि प्रकृतिः स्यात् स्वोत्तरविभक्तिसाकांक्षस्य सजातीयः स्यात् घटादिप्रकृतिवदित्यर्थः । "दाक्षिः पाचक" इत्यादौ दक्षपचादिस्वरूपप्रकृतेः स्वोत्तरविभक्तिसाकांक्षत्वाभावन्मूलशैथिल्यवारणाय सजातीयत्वानुसारणम् । तच्च समानानुपूर्वीकत्वेन ग्राह्यम् । इष्टापत्तिं निरस्यति एवकारादेश्चेति । सविभक्तिकत्व एवेति । तथाच सुतरां तत्साकांक्षत्वाभाव इति भावः ।  
 एवकारादेः प्रकृतित्ववादिनं शाब्दिकानां मते निरसितुमुपन्यस्यति --- ये त्विति । तत्र ----- पार्थ एवेत्यादौ । ननु पार्थाद्यन्ययोगव्यवच्छेदस्यैवकारेण बोधने पार्थादिपदवैयर्थ्यमत आह तादृशार्थेति । तात्पर्येति । पार्थपदसमभिव्याहृतैवकारत्वेनैव हेतुना पार्थान्ययोगव्यवच्छेदपरत्वस्यैवकारेऽनुमानादिति भावः । घटादिलक्षकपार्थपदस्य समभिव्याहृतैवकारे कथितक्रमेण तात्पर्यानुमाने व्यभिचारादाह शबादिवदिति । पचतीत्यादौ निरर्थकशबादिविकरणवदित्यर्थः । ननु तथापि एवकारस्य कुतः प्रकृतित्वं पार्थं इत्यादावनिश्चितस्याप्येवकारस्य तादृशान्वयबोधकत्वादत आह । तस्येति । एवकारस्येत्यर्थः । लुप्तेति । अव्ययाच्चेति सूत्रेण ततो विभक्तिलोपादिति भावः । तादृशेति । लुप्तेत्यर्थः । अनिश्चायेमानैवकारस्य तादृशस्वार्थबोधकत्वाभावादिति भावः ।  
 अपलापप्रसङ्ग इति । एवकारस्यैव तादृशविशिष्टार्थस्मारकत्वादिति भावः । तत्रान्वयबोधस्यानुभवसिद्धत्वे । विवादादाह प्रसङ्गश्चेति । तयोः पार्तैवकारार्थयोः वह्निना सिञ्चति इत्यादाविव योग्यताभ्रमसंभवादिति भावः । पार्थ एवेत्यादावयोग्यताज्ञानदशायां तादृशान्वयबोधप्रसंगादाह तथा व्यवच्छद एवेति । तथा --ऽभेदान्वयबोधप्रसंगादित्यर्थः ।  
 तच्चिन्त्यमिति । तत्रेदं चिन्ताबीजम् ----- अमरकोशादिनैवकारादेर्व्यवच्छेदादिवाचित्वस्याव्ययवर्गे विधानान्न तेषां निरर्थकत्वम्, अन्यथा घटादिप्रकृतेरपि निरर्थकत्वापत्तेस्तत्समभिव्याहृ-तप्रत्ययानामेव तदर्थगर्भस्वार्थलक्षकत्वसंभवात्, "पाचक एवेत्यादौ "पाचक इत्यस्य वाक्यत्वेन लक्षणाऽसंभवाच्चेति ॥ 7 ॥  
\</ ना.प्र.7\>  
\<ना.प्र.8\>  
 ननु सरसिजं पुष्पमित्यादौ शब्दान्तरार्थानवच्छिन्नस्य सरोवृत्तित्वादिरूपस्वार्थस्यान्वयबोधने सरसीत्यादिभागस्य जनधात्वंशे निश्चीयमानस्यैव हेतुत्वात्तस्यापि प्रकृतित्वापत्तिरतः स्वोपस्थाप्यार्थस्यान्वयबोधने यादृशशब्दवत्तानिश्चयत्वेन हेतुत्वं तादृशशब्दस्यैव प्रकृतित्वं वाच्यं, तथाच डन्तजनधात्वर्थे सरोवृतित्वान्वयबोधं प्रति विभक्त्यंशे सरसिजशब्दनिश्चयत्वेनैव हेतुत्वात् यदि न तत्रातिव्याप्तिस्तदा "बहुगुडो द्राक्षा" इत्यादौ बहुजादिनिश्चयत्वेनाहेतुत्वात् न तत्राप्यतिव्याप्तिः, अतस्तद्वारणार्थमुपात्तं स्वेतरार्थानवच्छिन्नत्वदलं व्यर्थमत आह लाघवादिति । केवलात् --- विभक्तिशून्यात् ॥ 8 ॥   
\</ ना.प्र.8\>  
\<ना.प्र.9\>  
 प्रत्ययमित्यस्य क्रमप्राप्तमित्यादिः ।  
 परस्मैपदादेः कर्मत्वाद्यर्थे प्रत्ययत्ववारणार्थं व्याचष्टे यादृशार्थ इति । दाक्षिपदस्य शक्तिलक्षणान्यतरवाचिनः शक्तनिरूढलक्षणान्यतरबोधकतायामुदक्षरत्वापत्तेराह ---- प्रशंसायामिति । "भूमनिन्दाप्रशंसासु नित्ययोगेतिशायने । संसर्गेस्तिविवक्षायां मतुबाद्या भवन्त्यमी"त्यनुशासनादिति भावः । प्रकृत्यन्यदलस्य व्यावृत्तिमाह शक्त्येत्यादिना । शुक्लं पदं शुक्लं रूपमित्यत्र शक्तया गुणस्य शुक्लो घट इत्यकत्र निरूढलक्षणया गुणिनो बोधकः, स्थाधातुस्तिष्ठतत्यित्र शक्त्या स्थितेः प्रतिष्ठते इत्यत्र च निरूढलक्षणया प्रस्थानस्य बोधकोपि न तदर्थकप्रकृतिभ्यो भिन्न इत्यर्थः । प्रकृतेर्नामधातुभेदेन द्वैविध्यात् उभयोपादानम् । निपातान्य इत्यस्य व्यावृत्तिमाह तथेति । न निपातेभ्य इति भिन्ना इति पूर्वेणान्वयः । यादृशार्थकप्रकृत्यन्य इत्यत्र यादृशार्थकपदस्य व्यावृत्तिमाह सुबादयस्त्विति । तथा च "सुसमुच्चरति सुवदेत्या" दौ स्वपरतायां सुप्रभृतेः प्रकृतित्वेऽप्येकत्वाद्यर्थकप्रकृतिभिन्नत्वान्न तादृशार्थकप्रत्ययलक्षणस्यासंभव इति भावः । निरूढलक्षणापर्यन्तानुसरणस्य व्यावृत्तिमाह सत्यपीति । तृतीयादिशक्यं यत्करणादिकं तत्सम्बन्धस्य कर्मत्वादावनपायादिति भावः । न निरूढा --- न प्रसिद्धा, न कालत्वव्यापकस्वोपस्थाप्यतादृशार्थबोधजनिकेति यावत् । प्रयोगविरहात् ----- इत्यस्य कर्मत्वादौ तृतीयादेरित्यर्थः । प्रायश इत्यस्य व्यावृत्तिमाह अत एवेति । "पशुना रुद्रं यजत" इत्यस्य पशुं रुद्राय ददातीत्यर्थः । "सम्प्रदानं भवेत् कर्म कर्म स्यात्करणं यञेरि"त्यनुशासनात् । तत्र कर्मत्वादावेव तृतीयादिप्रयोगादिति भावः । यत एव प्रत्ययानां निरूढयैव लक्षणया बोधकत्वं न तु लक्षणामात्रेणात एव फणिभाष्यमपि संगच्छते इत्याह --- अत एवेति । अन्वर्थबलादिति । एकमर्ध वक्तीत्यादि व्युत्पत्तिबलादित्यर्थः ।  
 एतेन --- सुपां निरूढयैव लक्षमया बोधकत्वेन व्याख्याताः --- निरूढान्यलक्षणया बोधाजनकत्वेन व्याख्याता इत्यर्थः । तत्रापीति । तेष्वपीत्यर्थः । प्रत्ययत्वसंपादकत्वात् प्रत्ययलक्षणघटकत्वात् । भक्षक इत्यत्र भोजनस्य कर्तैव कृदर्थो नतु लक्षणया देशः, दाक्षिः इत्यत्र दक्षस्यापत्यमेव तद्धितार्थो न त्वाधुनिकवृत्त्या देशो धनादिकं वा, पक्ष्यतीत्यत्र पाकस्य भविष्यत्वादिकमेवाख्यातस्यार्थो न तु वर्तमानत्वादिकं देशादिर्वा तत्र शक्तिनिरूढलक्षणयोरन्यतराभावात् । ननु जुगुप्सत इत्यादौ कुत्साद्यर्थस्य गुप्‌धातुप्रकृतेः पञ्ताद्विहितस्य सनादिप्रत्ययस्य निरर्थकत्वात् तत्रोक्तलक्षणाव्याप्तिरत आह स्वार्थिकेति । स्वार्थे विहितप्रत्ययमात्रस्यैव चेत्यर्थः । नाव्याप्तिरिति । जुगुप्सत इत्यत्र निन्दास्वरूपकर्तृत्वस्य देवतेत्यत्र च देवतास्वरूपस्य क्रमेण सन्तलाभ्यां बोधनादिति भावः । स्वरूपत्वं चेह उभयावृत्तिधर्मवत्त्वमेव सनाद्यर्थतावच्छेदकं बोध्यम् । स्वार्थिकानामाख्याततद्धितानां प्रत्ययत्वमुपपाद्य तथाविधकृतामपि तदुपपादयति भावेति । आहोरत्यादावकर्तरि कर्मादिकारकविहितघजादेः सार्थकत्वात्तत्राव्याप्तेरयोगात् भावविहितानामित्युक्तम् । उक्तैव गतिरिति । स्वरूपार्थकत्वमेव प्रत्ययत्वसंपादकमित्यर्थः । तत्रापीति । भावे घञित्यादिविधावित्यर्थः । अन्यथा --- घञादेः स्वरूपार्थकत्वाभावे । अनन्वयापत्तेरिति । सुबर्थे धात्वर्थान्वयस्याव्युत्पन्नत्वादन्यथा पाकमित्यादितोपि पचनकर्मत्वानुभवापत्तेरिति भावः । ननु सुबर्थकर्मत्वादौ धात्वर्थान्वये निरर्थककृदन्तधातूत्तरसुपस्तन्त्रत्वान्नोक्तातिप्रसंग इत्यत आह इत्थमेव चेति । घञादेः स्वरूपार्थकतायामेव चेत्यर्थः । प्रामाण्यमिति । कृदन्तलभ्ये पाकस्वरूप एव स्तोकपदार्थस्याभेदेनान्वयात्, नामार्थयोरभेदान्वये नाम्नोः समानविभक्तिकत्वस्य तन्त्रत्वादिति भावः । द्वितीयापत्तेरिति । "क्रियाविशेषणानां कर्मत्वमेकत्वं नपुंसकत्वं च" इत्यनुशासनात्, तथा च स्तोकं पाकः इत्येव नियमतः प्रयोगः स्यात् न तु स्तोकः पाक इत्यपीति भावः । यद्यपि पाचकं पश्येत्यादौ कृदन्तस्य पाककर्त्राद्यात्मकतया तदर्थे विशेषणत्वेन धात्वर्थपाकादेरन्यत्रान्वययायोगः इतरविशेषणत्वेन उपस्थितस्यान्यत्रान्वये निराकांक्षत्वात् । तथापि विभक्त्यर्थएकत्वादेरेव तत्र विशेषणतयाऽन्वयापत्तिरेवं पाकद्वयकर्तरि एकस्मिन् चैत्रपाचकौक पश्येत्यादिप्रयोगापत्तिश्च पाकद्वित्वस्याबाधितत्वादिति भावः ।  
 य इत्यादि । यः शब्दः स्वभिन्नस्य यत्शब्दस्यार्थे धर्मिणि स्वार्थस्यान्वयबोधने कर्तव्ये स्वेतरयत्शब्दसापेक्षस्तयोः शब्दयोर्मध्ये पूर्वः शब्दः प्रकृतिः, पर शब्दः प्रत्यय इत्यर्थः । बहुजादाविति । \`बहुगुडो द्राक्षे'त्यादौ बहुचि प्रत्ययलक्षणस्याव्याप्तिरतिव्याप्तिश्च गुडादौ, एवं तत्रत्यगुडपदे प्रकृतिलक्षणस्याव्याप्तिरतिव्याप्तिश्च बहुचीत्यर्थः ।  
 शाब्दिकस्योमापतिसेनस्य मतमुपन्यस्यति यदपीति । शब्दान्तरार्थाविशिष्टस्य स्वार्थस्य धर्म्यन्तरेऽन्वयबोधं प्रति य शब्दः स्वरूपायोग्यः स प्रत्ययः, एष च सुप् तिङ्कृतद्धितभेदाच्चतुर्विध इत्यर्थः । तयोः --- सुप्तिङोः । इदमुपलक्षणम् --- पटुतर इत्यादौ तत्प्रभृतितद्धितेऽप्यव्याप्तिर्बोध्या । स एव इत्यत्र विर्सजनीयलोपे पुनः संयोगादाह सैष इतीति । पादस्य ----- श्लोकचरणस्य । पुनरिति । \`सस्य पाद पूरण' इत्यनुशासनादिति भावः । इत्यादीत्यादिपदेन \`सैष राजा युधिष्ठिर' इत्याद्युपग्रहः ॥ 9 ॥  
\</ ना.प्र.9\>  
\<ना.प्र.10\>  
 नाम्नमिति । नामधातुभेदेन प्रकृतिद्वैविध्यादाह ----- एवमिति । यजेतेत्यत्क याग इष्ठसाधनामिति भावः । धातूनामिति । न प्रसङ्ग इति पूर्वेणान्वयः । लक्ष्ये लक्षणं योजयन् इतरार्थाऽनवच्छिन्न इत्यस्य व्यावृत्तिमाह ---- पचतीत्यादावित्यादिना । तत्र पाकानुकूलकृतौ वर्तमानत्वस्य तिङ्ङर्थस्यान्वयादिति भावः । कृतीत्यादिना कर्त्राजेरुपग्रहः । वर्तमानत्वादिना आश्रयत्वादेः परिग्रहः । तदनवच्छिन्ने
--- प्रकृत्यर्थानवच्छिन्ने स्वार्थे । नाप्रसङ्गो -- नाव्याप्तिः । निभाद्यन्यत्वस्य फलमाह --- निभेत्यादिना । निभादिरेवेति । तथाच तदन्यत्वविरहादेव तत्र निभादौ न प्रसङ्गो नातिव्याप्तिरित्यर्थः ॥ 10 ॥  
\</ ना.प्र.10\>  
\<ना.प्र.11\>  
 अन्वयः -- सम्बन्धः ।  
 तदक्षमत्वं प्रकृत्यादेरपीत्यत उक्तम् --- अन्वयबोधं प्रतीति । सुबादीत्यादिपदार्थ विवृणोति प्रत्ययेभ्यः इति । प्रकृतिनिपातान्यप्रशस्तवृत्तिमत्वलक्षणप्रागुक्तप्रत्ययत्वावच्छिन्नभेदस्य निवेशोऽन्योन्याश्रयः स्यात् अत उक्तं प्रत्येकमिति । सुप्तिङ्त्वादिप्रत्येकधर्मावच्छिन्नभिन्न इत्यर्थः । लक्ष्येषु लक्षणं योजयति तादयो हीति । नामादीत्यादिना धातुनामप्रत्ययानामुपग्रहः । इत्यादिरेवेति । अनुभव इति पूर्वेणान्वयः । आदिना स्मृतमनुभूतं समुचितमित्याकारकस्योपग्रहः । नन्विदं स्वार्थे तादात्म्येनार्थान्तरबोधासमर्थे धातौ गतमत आह --- स्तोकमित्यादि । सुवाद्यन्थ इत्यस्य व्यावृत्तिमाह --- प्रत्ययस्त्विति । सुबादिरेवेति । तथाच तदन्यत्वविरहान्न तन्नातिव्याप्तिरिति भावः । स्वार्थशब्दस्य यादृशस्वार्थपर्यन्तपरतायाः प्रयोजनमाह चः शब्दः इत्यादाविति । ननु सुर्विभक्तिरित्यादौ स्वार्थे शब्दान्तरार्थस्य तादात्म्येनान्वयबोधक्षमत्वादेव प्रत्ययेऽतिव्याप्तिवारणात् सुबाद्यन्यत्वदलं व्यर्थमत आह तथा सुबादिरषीति । अयं पाठः क्वाचित्कः । सुवादिरंपि स्वपरतायां न निपात इत्यर्थः । तथा चैकत्वादिपरतायामेव सुबादेर्निपातत्ववारणार्थं सुबाद्यन्यत्वमिति भावः । ननु पुरन्दरो देव इत्यादौ पुरन्दरादिशब्दस्य स्वार्थे देवतादेस्तादात्म्येनान्वयक्षमत्वात्तत्राव्याप्तिरतस्तस्यालक्ष्यतया निराकुरुते पुरन्दरप्रभृताविति । प्रभृतिपदाद्वाचंयमेत्याद्युपग्रहः । इदन्तु दुर्गमते जुमरनन्दिमते तेषां सूत्रानिष्पाद्यत्वाभावात् इति ध्येयम्(2) । केवले इत्यस्य व्यावृत्तिमाह कार्तिक्यादाविति । ननु शोभनं स्वारित्यादौ स्वार्ते स्वर्गादौ शोभनादेस्तादात्म्येनान्वयक्षमत्वात् स्वः प्रभृतिनिपाताव्याप्तिरतस्तस्याप्यलक्ष्यत्वमाह स्वर्दिवेत्यादिना । नन्विदं प्राद्युपसर्गेऽतिव्याप्तं तदर्थे तादात्म्येन कस्याप्यनन्वयात् अत आह प्रादस्त्विति । न सार्थका इति । तथा च तदर्थाप्रसिद्ध्यैव च तत्रापिव्याप्तिरिति भावः । ननु प्रबलमधिज्यमित्यादौ प्रादितः प्रकर्षाद्यर्थबोधादवश्यं प्रादेः सार्थकत्वात् अत आह सार्थकाश्चेदिति । प्रादय इत्यनुषज्यते । तथाच प्रकर्षाद्यर्थे प्रादेर्निपातत्वमिष्टमेवेति भावः । ननु नञादिनिवपातानां प्रकृत्यन्यत्वे विभक्त्यन्तत्वाभावात् जातौ सत्ता नास्ति इतिवाक्यात् सत्ताभावो जातिनिरूपिताधेयताश्रयतावान् इत्यन्वयबोधो न स्यात् नञः प्रथमान्तत्वाभावेन तदर्थे तिङ्ङर्थाश्रयत्वलक्षणभावनाया अन्वयायोगादत आह जातौ सत्तेत्यादि । जातिवृत्तित्वस्य -- --- जातिनिरूपिताधेयताश्रयत्वस्य । एकार्थसमवायादिसम्बन्धेन जातिवृत्तित्वस्य सत्तायां सत्वादाह समवेतत्वनिरूपितेति । समवायसम्बन्धावच्छइन्नाधेयतानिरूपितस्वरूपसम्बन्धेनेत्यर्थः । न तु सत्त्वस्याभाव इति । नञा प्रत्याय्यत इत्यनुषज्यते । तत्र - सत्ताभावे, क्रियान्वयस्य ---- क्रियापदोपस्थाप्यार्थान्वयस्य । भावनासम्बन्धेन धात्वर्थस्यैव नामार्थेऽन्वय इति मतेनेदम् । ननूक्तवाक्यात् सत्त्वाभावो जातिवृत्तिताश्रयतावानित्यनुभवस्य सर्वसिद्धत्वात् तदनुरोधेनावश्यं नञः प्रथमान्तत्वं वाच्यम्, अतस्तादृशानुभवे बाधकान्तरमाह ----- ज तावित्यातदिना । अन्वयासम्भवाच्चेति । अस्माकन्तु प्रथमाद्विवचनान्तजातिपदोपस्थाप्ये जातिवृत्तित्वस्य निरुक्तसम्बन्धेनाभावस्य तिङर्थद्वित्वस्य चान्वये बाधकाभावेन तदन्वयसम्भवादिति भावः ।  
 ननु समवायेन जातौ सत्ता नास्तीति अत्र तत्सम्बन्धावच्छइन्नजातिवृत्तित्वस्याप्रसिध्या कथमुक्तक्रमेण नञाभावः प्रत्याय्यतामत आह ------ सत्तेति । स्वात्मकस्वरूपसम्बन्धेन सत्तायां जातिवृत्तित्वस्य सत्त्वादाह --- समवेतत्वेति , प्रागुक्तार्थकम् । नन्वेवं त्वन्मते समवायशब्दलक्षमापत्तेरत आह -------- परेषामिति । अभावमात्रस्यैव विशेषणतयाऽन्वयनियमादिति भावः । सत्ताभावो जातिवृत्तिताश्रयतावानित्यर्थस्वीकर्तृणामित्यर्थः । आवश्यकत्वादिति । तथा च तुल्योऽयमनुयोग इति भावः । शंकते प्रथमार्थेति । निराचष्टे प्रथमाया इति । विशिष्ठसत्ता न गुणवृत्तिरित्यादेरप्रमाणत्वात् यदीत्युक्तम् । प्रत्येकनिरूपिताधिकरणतयैवातिप्रसङ्गनिराससम्भवे व्यर्थं तदतिरिक्तत्वस्वीकारेण इत्याशयेन कश्चिदित्युक्तम् ।  
 ननु \`न क्रोधो न च मात्सर्यमित्यादौ क्रोधाभावो मात्सर्याभावो लोभाभावोऽशुभमत्यभावश्च पुरुषोत्तमभक्तानां भवतीत्यन्वयबोधे नञां प्रथमान्तत्वं विना तदर्थे भवन्तीति क्रियापदार्थस्यान्वयायोगादवश्यं नञादिनिपातस्य प्रकृतित्वम्, अन्यता क्रोधो मात्सर्यं लोभोऽशुभमतिश्च न भवन्तीत्येवं क्रोधादौ भवनकर्तृत्वस्याभावबोधनेऽकनञां व्यर्थतापत्तेरिति दूषणं प्रतिबन्दिमुखेनोद्धरति न क्रोथ इत्यादिना । अनेकेति । एकेनैव नञा क्रोधादौ भवनकर्तृत्वव्यवच्छेदसम्भवादिति भावः । प्रसङ्गस्त्विति । प्रकारान्तरवादिनामपि समान इत्यग्रेऽन्वयः । नञर्थे भावनान्वयवादिनामपि समान इति तदर्थः । यत्र साम्यं तदुदाहरति न तमित्यादिना । विष्णोराराधनेन यस्तं विभवं विरिञ्चिः श्रीर्धनाधिपश्च दातुं नार्हन्तीत्यन्वयबोधस्य एकेनैव नञा सम्भवादनेकनञां व्यर्थत्वं तत्र दुर्वारम् । नहि विरिञ्चिविरहः श्रीविरहः धनाधिपविरहश्च तं विभवं दातुमर्हन्तीत्याकारक एवान्वयबोधः, तत्र विरिञ्चिविरहादेर्विभवदानस्वरूपायोग्यत्वेन उक्तवाक्यस्य बाधितार्थकत्वापत्तेः । नन्वेकेनेवानेकनञाप्युपस्थाप्यस्य तादृशविभवदानयोग्यत्वाभावस्य विरिञ्चिप्रभृतान्वयः \`सम्भेदे नान्यतरवैयर्थ्य'मिति न्यायेनानेकनञामवैयर्थ्यात्, \`विषादे विस्मये हर्षे पौनरुक्त्यं न दुष्यती'त्यादिप्राचीनसिद्धान्ताच्चेत्यत आह समानसमाधानश्चेति । अनेकनञामानर्थक्यप्रसङ्गस्चेत्यनुषज्यते । तथा क्रोधो मात्सर्यं लोभोऽशुभमतिश्च न न न न भवन्तीत्यत्राप्येकेनैव नञा भवनकर्तृत्व व्यवच्छेदबोधसम्भवेऽपि सम्भेदे नान्यतरवैयर्थ्यामित्यादिकं तुल्यमिति भावः । ननु नञादिनिपातस्य विभक्त्यन्तत्वाभावे \`न ते धनं धर्म्यमि'त्यादौ युष्मदस्मदोः स्थाने तेमेप्रभृत्येदेशो न स्यात्, पदात्परयोरेव तयोस्तदनुशासनात्, पदशब्दस्य विभक्त्यन्तपरत्वात्, अन्यथा शब्दमात्रपरत्वे ते धनम् इत्याद्यपि प्रयोगापत्तेरत आह पदात्परयोरिति(1) । तेप्रभृतीति । प्रभृतिपदान्मेवानौवस्‌नसां परिग्रहः । विधौ --- सूत्रे । साकाङ्क्षनिपातस्येत्यत्र साकाङ्क्षत्वं संपातायातम् । तस्य ----- तेप्रभृत्यादेशस्य । ननु निभादिशब्दानां स्वार्थे शब्दान्तरार्थस्य तादात्म्येनान्वयबोधनात्तत्रातिव्याप्तिरत आह सदृशाद्यर्थ इति । प्रागुक्तेति । तथाच निभाद्यन्यत्वमिति लक्षणे निवेश्यमिति भावः ।  
 विविधश्चादिभेदत इत्यत्र निपातस्य यन्नानाविधत्वमुक्तं तद्विवृणोति स चायमिति । चात्वित्यादि । एतेषामर्थभेदो वाक्याधिकारे वक्ष्यते ॥ 11 ॥  
 {(2) एतद्व्याख्यानमेव साधु नकृष्णकान्तस्य जुमरनन्दिमतेपि सूत्रोपलब्धेरिति ।}  
 {(1) एतनम्तेनात्र मूले पदात्पर्योर्युष्मदस्मदेरिति पाठो द्रष्टव्यः । }  
\</ ना.प्र.11\>  
\<ना.प्र.12\>  
 प्रत्येकमात्रं किन्न कुर्यादित्यन्वयः । ननु शब्दान्तरमपेक्ष्यैव सार्थकस्य स्वार्थबोधकत्वस्योक्तत्वात् नेदं युक्तमत आह ----- निराकाङ्क्षशब्दसहकृतं वेति । ननु प्रकृतिप्रत्ययनिपातानां मिलनमेवान्वयबोधकं वाच्यमत आह मिलितानामिति । तथात्वं---- अन्वयबोधकत्वम् । सर्वत्रेति । सर्वत्र वाक्ये निपातमिलनस्यासम्भवादिति भावः ।  
 तन्मात्रस्य --- सार्थकशब्दमात्रस्य ।  
 न्यूनतां परिहरति --- निराकाङ्क्षेति ॥ 12 ॥  
\</ ना.प्र.12\>  
\<ना.प्र.13\>  
 तस्य -- शब्दसमूहस्य । नैवं ---- न वाक्यम् । मिथ इत्यस्य विवरणं परस्परेति । वक्ष्यन्त इति ।  
  सुबन्तं च तिङन्तं च सुबन्तैकसमन्वितम् ।  
  सुप्तिङन्तद्वयगर्भं वाक्यमेवं चतुर्विधम् ॥  
 इति पश्चात् वक्ष्यत इत्यर्थः । अयोग्यस्यालक्ष्यत्वमाशङ्क्य निषेधति वह्निना सेक इत्यादीति । आदिना शशविषाणमित्याद्युपग्रहः । अपार्थकं -- मिथोनिराकाङ्क्षम् ।  
 सुप्‌तिङ्ङन्तडचयो नैवमित्यस्य विवरणमाह --- पचति गच्छतीति । आदिपदलब्धामव्याप्तिमाह नवेति । सुबन्तचयस्याव्याप्तिस्थानं घटमिति, तिङङ्ङन्तचयस्याव्याप्तिस्थानं पचतीति । ननु घटमित्येतावन्मात्रस्य क्रियापदरहितत्वेनावाक्यत्वात् कथं तत्राव्याप्तिरत आह क्रियारहितमिति । निर्युक्तिकत्वादिति । क्रियासहितादिव क्रियारहितादपि घट इत्यादिशब्दात् घटादावेकत्वाद्यन्वयबोधस्यानुभविकत्वात् तस्यापि वाक्यत्वे क्षत्यावादिति भावः ॥ 13 ॥   
\</ ना.प्र.13\>  
\<ना.प्र.14\>  
 निरुक्तपदस्य व्यावृत्तिमाह नत्विति । जगदुपादानभूता प्रकृतिर्न द्वेधेत्यर्थः । विभागस्य ----सार्थकशब्दानां त्रैविध्यविभागस्य ॥ 14 ॥  
\</ ना.प्र.14\>  
\<ना.प्र.15\>  
 तत्र ---- नामधात्वोर्मध्ये ।  
 मुख्यतो --- मुख्यविशेष्यविधया ।  
 प्रथमान्तत्वेनेति, प्रथमांसे इत्येव वा पाठः । नत्वन्यथेति । नतु प्रथमांशे अनिश्चिता घटादिशब्दाः स्वार्थमुख्यविशेष्यकबोधमुत्पादयन्तीत्यर्थः । नहीति । एकघठनिष्ठा हेतुतां इत्याकारकस्य हेतुतामुख्यविशेष्यकबोधस्यैव घटादिति वाक्यात् उत्पत्तेरिति भावः । अत एव ---- विभक्त्यन्तं विना समासस्याबोधकत्वादेव । अपदमित्यस्य समासादिकमित्यादिः । ननु पदत्वं यदि वृत्तिमत्वं तदा समासस्यातथात्वात् विभक्तिसहकारेणापि कथं स प्रयुज्यते इत्यत आह विभक्त्यन्तमिति । तथा च विभक्त्यन्तभिन्नं समासादिकं नान्वयबोधाय प्रयुञ्जीतेति वृद्धवचनस्यार्थ इति भावः । ननु पीतपटरूपमित्यादाववान्तरवाक्यार्थधीपूर्वको महावाक्यार्थबोधो न स्यात् पटधर्मिकपीतान्वयबोधरूपस्यावान्तरबोधस्य पटमुख्यविशेष्यकस्यैव वाच्यत्वात् तद्धेतुभूतस्य पटादिपदानां प्रथमान्तत्वस्याभावादतस्तत्रेष्टापत्तिमाह ------ पीतपटेत्यादि । ननु तत्रावान्तरवाक्यार्थबोधस्यानुत्पत्तौ पीतविशिष्टपटस्य रूपादौ वैशिष्ठ्यावगाहिबोधा न स्यात् तत्र विशेषणतावच्छेदकविशिष्टतया विशेषणनिश्चयस्य हेतुन्वादत आह ---- विशिष्टेति । प्रमाणान्तरेण --- प्रत्यक्षादिना , तत्र ---- पीतपटरूपमित्यादौ । एभ्यः ---- अन्योन्यादिनामभ्यः । सर्वत्र वृद्धवाचो न ग्राह्यमित्याशयेनाह --- मल्लाभ्यामिति । कर्मत्वान्वयानुरोधेनेति । प्रथमान्तरपदोपस्थाप्य एव धात्वर्थावच्छिन्नाख्यातार्थस्य भावनादेः साकाङ्क्षत्वादिति भावः । ननु मल्लद्वयकतृकं परस्परकर्मकं हननमित्याकारक एवान्वयबोधः इत्यन्योन्यपदस्य प्रथमान्तत्वविरहेऽपि न क्षतिस्तत्राख्यातस्य भावविहितत्वेन कर्मत्वाबोधकत्वादत आह ---- अन्यथेति । तथात्वात् ----- भावाख्यातसाकाङ्क्षत्वात्, \`भावाख्यातं ध्रौव्यादेवे'ति नियमसूत्रादिति भावः ॥ 15 ॥  
\</ ना.प्र.15\>  
\<ना.प्र.16\>  
 तच्चतुर्द्धति । तन्निरुक्तं नाम चतुर्धा भिद्यत इति शेषः । परैः -- पण्डितैः, रूढयौगिकमप्यधिकं नाम मन्यते स्वीक्रियते इत्यर्थः ।  
 ननु योगरूढस्य पङ्कजादेः रूढत्वयौगिकत्वयोर्नियमात् न रूढत्वादिकं नामविभाजकं विरुद्धधर्माणामेव तथात्वात् अत आह चत्रयमिति । \`गोप्रभृतौ' अर्थ इति अनुषज्यते । ननु गोशब्दस्य दानुभानुधन्वादिशब्दस्य च धात्वर्थान्वितस्वार्थबोधकौणादिकप्रत्ययगर्भत्वात् योगरूढत्वमेव न तु केवलरूढत्वमत आह गमेर्डोरित्यादि । इत्यादेरित्यादिसूत्रलभ्यस्य, औणादिकस्य
--- उणादिगणान्तर्गतस्य । शक्तिविरहेणेति । व्याकरणस्य कोशादेर्वा तत्र शक्त्यग्राहकत्वादिति भावः । किंचिदिति । नाम क्वचिदर्थे इत्यनुषज्यते । एवमग्रेऽपि । ननु गङ्गायां व्रजेत्यादिप्रयोजकवृद्धवाक्यतः प्रयोज्यवृद्धस्य तीरे गमनदर्शनाद्बालकस्य प्रथमतस्तीरेऽपि गङ्गापदस्य शक्तिग्रहात् तत्र तस्य लाक्षणिकत्वमयुक्तमत आह --- आद्यव्युत्पत्त्येति । आद्यबोधानुरोधेनेत्यर्थः । पूरवत् --- नीरवत् । आजानिकेति । गङ्गापदं यदि तीरशक्तं सृष्टिकालत्वव्यापकतीरानुभावकताकं स्यात् तीरपदवत्, न चेदं तथा तस्मान्न तीरशक्तम् अतः प्राथमिकशक्तिग्रहस्य भ्रमत्वं कल्प्यत इत्यर्थः ।  
 पदैरित्यादेरर्थं विवृणोति ------- रूढयौगिकमित्यादिना । मण्डपेति । मण्डं पिबतीति व्युत्पत्त्या कदाचिन्मण्डपानकर्तारमेव तद्बोधयति कदाचिच्च रूढ्या गृहमेवेति भावः । मण्डं पाति रक्षतीति व्युत्पत्त्या मण्डपदं मण्डरक्षकगृहत्वप्रकारेण गृहं बोधयत् यदि योगरूढं कुर्यात्तदा यौगिकरूढस्य स्थलान्तरमुदाहरति --- महारजतेति । महच्च रूढ्या सुवर्णत्वप्रकारेण सुवर्णमेव बोधयति न तु रूढ्यर्थे धर्मिणि योगार्थमयोग्यत्वादिति भावः । महारजतादेरित्यादिना यक्षकर्द्दमपदस्योपग्रहस्तस्य रूढ्या \`कुङ्कुमागुरुकस्तूरीकक्कोलैर्यक्षकर्दम' इत्यमरकोशबलेनानुलेपनप्रभेदस्य यक्षाणां कर्दम इति व्युत्पत्त्या यक्षीयक्षर्द्दमस्य च बोधनादिति ध्येयम् । रूक्षलक्षमपि एवमधिकं स्यादित्याशयेन उक्तं(1) परेषामिति ॥ 16 ॥  
 {(1) एतन्मतेनात्र शक्तौ \`परेषाम्' इति पाठो बोध्यः ।}  
\</ ना.प्र.16\>  
\<ना.प्र.17\>  
 तद्भिदेति । तस्याः संज्ञाया भिदा भेद इत्यर्थः ।  
 सङ्केतितमेवेति । तथाच कारिकास्थं सङ्केतवत्पदं सङ्केतमात्रदर्थकमिति भावः । एवकारार्थं विवृणोति न तु यौगिकमपीति । एवार्थनिवेशस्य प्रयोजनमाह योगरूढं त्विति । न तथा ---- न संकेतितमेव । रूढनाम चेत्यादिकं सैव संज्ञेत्यादेर्विवरणम् । तदभिधानस्य प्रयोजनमाह नत्विति । विभागव्याघातः स्यादिति । रूढादेरिव संज्ञाया अपि नामविशेषत्वे \`रूढं च लक्षकं चैव योगरूढं चे'त्यादि चतुर्द्धाविभागस्य व्याघातापत्तिरित्यर्थः ।  
 नैमित्तिकी त्यादिकं विवृणोति संज्ञायाश्चेति । ननु गुणप्रकाशे पाचकपाठकादिशब्दानामौपलक्षणिकसंज्ञात्वोपगमात् तदनुक्त्या न्यूनत्वमत आह पाचकेत्यादि । वक्ष्यत इति । कृदन्तरूढस्य यौगिकनाम्नो विचार इति शेषः ॥ 17 ॥  
\</ ना.प्र.17\>  
\<ना.प्र.18\>  
 जातिशब्दादीत्यादिना द्रव्यशब्दगुणशब्दकर्मशब्दानामुपग्रहः । परे -- शाब्दिकाः, जगुरुचुः ।  
 गोगवयादीनामिति । शब्दानामिति परेणान्वयः । गोत्वादीत्यादिना गवयत्वादिजात्युपग्रहः । द्रव्येणेति । अवच्छिन्नशक्तिमत्वादिति परेणान्वयः । पशुपदस्य लोमवल्लाङ्गलवत्त्वादिप्रकारेण आढ्यपदस्य च धनवत्त्वप्रकारेण बोधकत्विदिति भावः । पिंशुनादीत्यादिना गगनादीनामुपग्रहः, तेषां शब्दादिगुणवत्तया बोधकत्वात् । पुण्येति । धन्यपदस्य पुण्यवत्त्वेन पिशुनपदस्य द्वेष्टत्वेन बोधकत्वादिति भावः । प्रतीयन्ते इति । प्रकारीभूतय इत्यादिः । अमीषां जात्यादीनां, चातुर्विध्यात् -- जातित्वादिधर्मचतुष्टयवत्त्वात् । परे जगुरित्यस्वरसबीजमाह तदेतदिति । जडपदं चेष्टारहिते मूक्तपदं वाग्विधूर मूर्खपदं विद्यारहिते शक्तं, तत्र च न जातेद्रव्याद्यवच्छिन्नं शक्तिमत्वं किन्तु अभावावच्चिन्नमेवेति तेषामनुपग्रहात् विभागन्यूनत्वमिति भावः । ननु जडादिपदं न चेष्ठारहितादिमात्रे शक्तं तथासतीष्टकादेरपि जडत्वादिप्रसङ्गात् किन्तु चेष्टारहितप्राण्यादावेव, तथाच पश्वादिपदवत्तदपि द्रव्यशब्द एव स्यादत आह
----- अन्यशून्यादीनां चेति । शून्यपदमत्यन्ताभाववत्वे, अन्यपदं भेदवत्त्वे शक्तिमत् न तु जात्यादिमत्वनेति तेषामनुपग्रहस्तदवस्थ इति भावः । आदिना अधिकरणादिशब्दस्योपग्रहः, तत्र स्वरूपसम्बन्धस्य पदार्थान्तरस्यैव वाऽधिकरणत्वादेः शक्यतावच्छेदकत्वादिति ध्येयम् ॥ 18 ॥  
\</ ना.प्र.18\>  
\<ना.प्र.19\>  
 नामित्तिकीत्यस्य संज्ञेति शेषः । क्वचित्तथैव पाठः । गोचैत्रादिरिति सङ्केतस्य नित्यानित्यभेदात् गोचैत्रयोरुपदानम् । सा गवादिसंज्ञा, अभिधते
---- बोधयति । नत्विति । अभिधत्ते इति पूर्वेणान्वयः ।  
 भट्टानां मतमुत्थापयति नन्विति । आनयनादिकर्मत्वस्य गोत्वादिजातौ साक्षात्सम्बन्धेनासत्त्वात् आह ----- सुबर्थेति । द्वितीयाद्यर्थकर्मत्वादावित्यर्थः । इदमुुपलक्षणम् । सुबर्थबहुत्वादेरपि स्वपर्याप्त्यधिकरणसमवेतत्वसम्बन्धेन प्रकृत्यर्थे गोत्वादावन्वयो बोध्यस्तेन गोत्वस्यैकत्वेपि गावौ गाव इत्यादौ द्विवचनादेर्नानुपपत्तिरित्यपि द्रष्टव्यम् । नन्वेवं गामानयेत्यादिवाक्यश्राविणः पुरुषस्य गोनिष्ठकर्मताकबोधः कथं स्यात् अत आह
----- गवादीति । बोधस्त्वानयनादेरत्यादिः । उत्तरकालं ------ गोत्वक्रमताकत्वबोधानन्तरम्, आक्षेपादनुमानात् । तदेवानुमानमाह कर्मत्वमित्यादिना । गवीयमिति । आधेयतासम्बन्धेन गोमदित्यर्थः । गोत्वकर्मतात्वादिति । स्वाश्रयवृत्तित्वसम्बन्धेन गोत्वनिष्ठकर्मतात्वादित्यर्थः । अनुमानमिदमग्निमानुमानस्य साध्यप्रसिध्यर्थम् । गोत्वकर्मताकत्वादिति । गोत्वनिष्ठफलजनकत्वादित्यर्तः । न चेति । वाच्यमित्यन्वयः । हेतुत्व इत्यस्य निरवच्छिन्नगोत्वान्वयबोधं प्रतीत्यादिः । शुद्धेति । निरवच्छिन्नेत्यर्थः । तथात्वे ----- गोत्वान्वयबोधकत्वे । शक्त्यंशे गोत्वादेर्निरवच्चिन्नप्रकारत्वे बाधकं निरस्यति नहीति । गौरित्यादिप्रत्यक्षस्य प्रकारतायां व्यभिचारापत्तेः समवायान्येति । ननु बाधकाभाव एव निरुक्तव्याप्तौ मानमत आह अयमिति । तस्य
--- व्यवसायस्य, ज्ञाततालिङ्गकानुमान इति भट्टमतेन । व्यभिचारादिति । तत्र प्रकारत्वांशे निरवच्छिन्नस्यैव गौत्वस्याधेयता संबन्धेन प्रकारत्वादिति भावः । ननूक्तस्थले गोत्वत्वेनैव गोत्वस्य भानान्न व्यभिचार इत्यत आह प्रागिति । तत्र ---- अनुमानेऽनुव्यवसाये वा, अयं गौरिति व्यवसायेन गोत्वत्वस्याभानादिति भावः । एतेनेति । परास्तमित्यन्वयः । विषयतया ----- विषयतासम्बन्धेन, प्रकारत्वायोग इत्यग्रेऽन्वयः । कारणे बाधकमुक्त्वा फले तदाह सुबर्थकर्मत्वादाविति । परम्परया --- स्वाश्रयवृत्तित्वसम्बन्धेन । उक्तस्थले ---- गोत्वेनेमं जानामीत्याकारबोधं । नचैवमिति । समवायान्यसम्बन्धेन जातेः प्रकारतायां धर्मानवच्छिन्नत्वे जातेर्निरवच्छिन्नप्रकारत्वे समवायसंसर्गावच्छिन्नत्वनियमे चेत्यर्थः । कालो गौरित्यत्र कालिकेन, पदं गौरित्यत्र स्वशक्तत्वसम्बन्धेन गोत्वं प्रकार इति सम्बन्धभेदादुदाहरणद्वयम् । तादृशमतेरिति । कालो गौरित्यादिमतेरित्यर्थः । प्रमात्वायोगादिति । कालिकादिसम्बन्धेन गोत्वादिगर्भप्रमात्वायोगादित्यर्थः । अन्यथेति । येन सम्बन्धेन यत्र यद्वर्तते तत्रैव तेन सम्बन्धेन तस्य तदवच्छिन्नस्य वा प्रमोपगम इत्यर्थः । दुर्वारतेति । तन्मते स्वाश्रयारभ्यत्वसम्बन्धेनैव शुद्धघटत्वस्य प्रमाया निर्वाच्यत्वादिति भावः । ननु विशिष्ठबुद्धेर्भ्रमप्रमान्यतरत्वनियमेन भ्रमभिन्नाया कालो गौरितिबुद्धे प्रमाभिन्नत्वानुपपत्तिरत आह शाब्दस्येत्यादि । यद्वा ननु कर्मत्वं गौरितिज्ञानस्याप्रमात्वानुरोधेन स्वाश्रयवृत्तित्वसम्बन्धेन गोत्वप्रमाण्यशरीरे तत्सम्बन्धावच्छिन्नगोत्वत्वावच्छिन्नप्रकारत्वं निवेश्यम्, तथाच स्वरूपतो गोत्वविषयकस्य गामानयेत्यादिशाब्दबोधस्य प्रमात्वानुपपत्तिरतः समाधानन्तरमाह शाब्दस्येति ।  
 विनापीति । अन्यथा गोत्वकर्मकत्वेनानयनाद्यनुभवस्यानुमितित्वं किमिति न रोचयेरिति भावः । अनुभवे विप्रतिपन्नं प्रत्याह गौर्गच्छतीत्यादाविति । गतिमत्वादित्यादिना सुबर्थैकत्वान्वयस्योपग्रहः । अस्पर्शादविषयीकरणात् । ननूक्तस्थले गोत्वत्वविशिष्ट एव गोत्वे गतिमत्वाद्यन्वयो भविता इत्यत आह गोत्वत्वेति । ननु गामानयेत्यादौ शुद्धगोत्वानुभावकस्य गोपदस्य गौर्गच्छतीत्यादौ गोत्वत्वावच्छिन्ने लक्षणा वाच्या, तेन गोत्वं गच्चतीत्याकारक अन्वयबोधो नानुपपन्न इत्यत आह स्वाश्रयेति । व्यभिचारादिति । गौः समवायेन गतिमान् स्वाश्रयसमवेतत्वसम्बन्धेन गतिमत्त्वादित्यत्र सत्ताद्रव्यत्वादौ व्यभिचारः पक्षे स्वरूपासिद्धिश्चेत्येवं दोषेण दुःशक्यत्वादित्यर्थः । तथाच तत्रैव गोधर्मिकगतिमत्त्वबोधजसंपत्त्यर्थं भट्टेनापि जातिविशिष्टे शक्तिरूपेया । न च तत्र लाघवेन गोत्वे शक्तस्य गोपदस्य तत्र गवि लक्षणा कर्त्तव्येति वाच्यम् । परेषां मते लक्ष्यार्थस्य ताटस्थ्येन प्रकारतयैवान्वयबुद्धौ भानस्वीकारेण तद्विशेष्यकान्वयबोधानुपपरत्तेरित्यत्र विस्तरः ।  
 एतेनेति । विनाप्यार्थापत्तिं गामित्यादिवाक्यात् कर्मत्वादौ गवाद्यनुभवेनेत्यर्थः । श्रीकरमतमनादेयमित्यग्रेऽन्वयः । दूषणान्तरमाह मिथो विरुद्धाभ्यामिति । न च शाब्दत्वादिविरुद्धं श्रुतार्थापत्तित्वनामकं वैजात्यान्तरमेव तादृशबोधे श्रीकरैरुपेयमिति वाच्यम् । तादृशवैजात्ये मानाभावात् । प्रत्युत गवाद्यवगाहिबोधे शाब्दत्वस्यैवानुभवादिति भावः ।  
 मण्डनाचार्यामतं निरसितुमुपन्यस्यति यत्तविति । इत्यादावित्यादिपदेन गामानय गौर्गच्छतीत्यादिवाक्यस्योपग्रहः । ननु जातिव्यक्त्योर्मध्ये जातावेव शक्तौ विनिगमकाभाव इत्यत आह ---- व्यक्तीनामिति । बहुत्वेनेति । ननु प्रत्येकव्यक्त्या समं जातिशक्तौ विनिगमनाविरह एव इत्यत आह अन्यलभ्यत्वेन चेति । तत्र ---- जातिविशिष्टव्यक्तौ । नन्वेवं गां पश्यतीत्यादौ मुख्यार्थस्य गोत्वस्यान्वयानुपपत्तेरभावात् गोपदस्य गवि लक्षणा न स्यात् अत आह ---- तात्पर्येति । अस्त्वित्वनास्तित्वे उत्पादविनाशौ न अस्तित्वनास्तित्वे ।  
 तद्वति --- गोत्वादिमति । शक्येति । शक्त्या भासते योऽर्थस्तत्सम्बन्धस्यैव लक्षणात्वादित्यर्थः । नचेति । प्रयोगद इत्यग्रेऽन्वितम् , शुद्धस्य --- निरवच्छिन्नस्य । तथाविधेति । गौरन्यो महिष इत्यादिस्थले एवेत्यर्थः । स्वनिष्ठेति । गोनिष्ठेत्यर्थः । नन्वत्र पञ्चम्यार्थावधित्वादौ स्वावच्छेद्यत्वसम्बन्धेन गोत्वादेरन्वये बाधकाभाव इत्यत आह अन्यथेति । भक्तिर्लक्षणा । ननु गङ्गायां घोषमत्स्यौ स्तः इत्यादाविव प्रकृते युगपत् वृत्तिद्वयस्वीकारो न क्षतिकर इत्यत आह वस्तुत इति । सामान्यतो जातेः प्रकृते प्रकारतायाः समवायच्छिन्नत्वनियमस्य कालो गोत्ववानित्यादिबोधे व्यभिचारादत उक्तं ------ शुद्धस्येति । निरवच्छिन्नस्येत्यर्थः । तथापि गोत्वेनेमं जानामीत्याकारकानुव्यवसाये व्यभिचारादुक्तं --- शाब्दधीति । तस्य --- गोत्वादेः जातेः प्रकारतायाः स वायावच्छिन्नत्वे किं मानमत आह द्रव्यमिति । अन्यथा तादृशप्रतीतेः समवायेन घटत्वाप्रकारकत्वात् अप्रमात्वापत्तिरिति भावः । ननु घटत्वादिः संस्थानगतो जातिविशेषः, द्रव्यगतत्वे मृत्त्वादिना साङ्कर्यात्, तथाच द्रव्यं घट इत्यादौ स्वाश्रयसामानाधिकरण्य सम्बन्धेन स्वरूपतः शाब्दधीप्रकारतया व्यभिचार इत्यत आह द्रव्यमिति । अन्यथा तादृशप्रतीतेः परंपरया प्रमात्वेऽपि समवायेनाप्रमात्वपत्तिरितित भावः । ननु स्वर्णत्वे पाषाणत्वाभावात् तादृशनियमे मानाभाव इत्यत आह घटत्वादिजातेरिति । तथाच स्वर्णत्वादिव्याप्या एव घटत्वजातय इति क्व साङ्कर्यं येन तादृशनियमे मानाभावः स्यादिति भावः ।  
 ताद्रूप्येणेति । गोत्वेनेत्यर्थः । ताद्रूप्येणेत्यादेर्व्यावृत्तिमाह न गोत्वेनेति । गवयादेरन्वयधियोऽतिप्रसङ्ग इत्यन्वयः । नन्वेवं तन्मते गोत्वेन गवयादिबोधस्यालीकत्वात् लाघवाच्च गोशाब्दबुद्धित्वमेव कार्यतावच्छेदकं वाच्यम्, तावतैव गवयादेर्भानव्युदाससंभवादत आह नवेति । अतिप्रसङ्ग इति । तथाचावश्यं गोत्वरूपेण गोशाब्दबुद्धित्वं कार्यतावच्छेदकं वाच्यम् इति लाघवमकिंचित्करमिति भावः । एवमुक्तरूपेण हेतुहेतुमद्भावे । जन्यत्वमिति । बाधादिति शेषः । ननु गोशक्तताज्ञानत्वावच्छिन्नशाब्दघजिनकतावच्छेदकत्वेनाविशिष्टत्वात् व्यक्तेरपि शक्यत्वमावश्यकमत आह गोत्वेत्यादि । गोशक्तत्वस्य ---- गोत्वविशिष्टशक्तत्वस्य । नन्वेवं गवादीनां पदजन्यशाब्दज्ञानावगाहितया तेषां शक्यतावच्छेदकत्वकल्पने बाधकाभाव ----- इत्यत आहात एवेति । स्वात्मादीति । स्वप्रकाशात्मकज्ञानादीत्यर्थः । आदिना विषयस्य घटादेः परिग्रहः । तेषामात्मादीनाम् । न पदशक्यत्वमिति । तथाच यो यच्छाब्दज्ञानावगाही सोऽवश्यं तच्चाब्दत्वावच्छिन्नजनकतवच्छेदक इति व्याप्तौ व्यभिचारात् गवादेः शक्यतानवच्छेदकत्वमिति भावः । अथ गोत्वप्रकारकगोधर्मिकशाब्दत्वमिव गोत्वधर्मिकगोप्रकारकशाब्दत्वमपि गोत्वशक्तिज्ञानस्य कार्यतावच्छेदकं विनिगमनाविरहात्तथाच गुरुतरकार्यकारणभावद्वयापत्तिरतो लाघवादाह अस्तुवेति । अथ गोत्वशाब्दत्वावच्छिन्नं प्रति गोत्वशक्तिज्ञानत्वेनैव हेतुत्वे गोत्वशक्तिज्ञानात् गवयादेरन्वयबुद्ध्यापत्तिरत आह विशेष्यतयेति । तादृशशाब्दं प्रतीति । गोत्वशाब्दं प्रतीत्यर्थः । नियमाकत्वं --- हेतुत्वम् । पूर्वकल्पापेक्षया लाघवं व्याकरोति गोत्वादीत्यादिना । तच्चक्तत्वज्ञानस्य --- गोत्वशक्तत्वज्ञानस्य । ननु गुरूणामन्यथाख्यात्यनङ्गीकारेण गोत्वेन गवयादेर्भानस्यालीकतया तथापादनं दुर्घटमिति तदनुरोधेन गोत्वस्य हेतुत्वकल्पनं निष्फलमित्याशयेनाह ---- वस्तुत इति । ननु विशेष्यतया गोत्वशाब्दबुद्धौ समवायेन गोत्वस्य हेतुत्वे गोव्यक्तेः शाब्दबुद्धौ विषयत्वं न स्यात् अत आह जातीत्यादि । तद्विषयकत्वसिद्धेः ------- जातिविषयकत्वसिद्धेः । जातिव्यक्त्योरित्यादिनियमे व्यक्तीनामिवान्यव्यक्तीनां तद्विषयकत्वे किं बाधकमत आह प्रमाणेति । तत्र -- शाब्दबुद्धौ । असिद्धे ------ गुरूणामन्यथाख्यातिविरहे गवयादिविषयकशाब्दस्यालीकतया आपादनाप्रसिद्धेः । शंकते यद्यपीति । तत्समवायीति । जातिसमवायीत्यर्थः । गोत्वाद्यालोचने --- गोत्वनिर्विकल्पके । ननु जातेः संसर्गावच्छिन्नविषयतायां तत्समवायीति नियमो वाच्यः, निर्विकल्पकस्य संसर्गानवच्छइन्नविषयतया गुरूणां निर्विकल्पकानङ्गीकाराच्च न व्यभिचार इत्यत आह --- काल इति । अत्र जातेः समवायसंसर्गावच्छिन्नविषयतायां तथात्वमित्युक्तौ नैष दोष इति ध्येयम् । तथात्वं जातिसमवायिव्यक्तिविषयतानिरूपितत्वम्, तथाच निर्विकल्पके जातेः प्रकारत्वाभावात् कालो गोत्ववानित्यत्र सावच्छिन्नत्वान्न व्यभिचार इति भावः । तथात्वात् ------ व्यभिचारित्वात् । तादृशेति । गवादिविशेष्यताकत्वमित्यर्थः । अस्पर्शादनुभवेनाविषयीकरणात् । ननु गोत्वरूपेण गवयादिबुद्धौ व्यभिचारादुक्तनियमाभाव इत्यत आह गुरूणामिति । तथाच तादृशबुद्धेरलीकतया आपादनासंभवात् कुत्र व्यभिचार इति भावः । अत एव गोत्वेन गवयादिबोधस्येव समवायान्यसंबन्धेनापि गोत्वशाब्दबुद्धेरलीकत्वादेव, तत्प्रकारकः-------- गोत्वादिप्रकारकः । तदीयेति । गोत्वीयेत्यर्थः । उदासीनत्वादजनकत्वात् । व्याप्तिबलेनेति । शाब्दबोधस्य निरवच्छिन्नजातिप्रकारत्वं समवायसंसर्गावच्छिन्नमिति व्याप्तिबलेनेत्यर्थः । सिद्धौ--- समवायावच्छिन्नत्वसिद्धौ । असिद्धेरिति । शाब्दज्ञानीयजातेः प्रकारतायाः समवायान्यसंबन्धानवच्छिन्नतया तत्संबन्धेनापादनाप्रसिद्धेरित्यर्थः । उपसंहरति एवं चेति । अर्थः ---- शक्यः । अथ जातेरेव शक्यत्वे व्यक्तौ तद्व्यवहारो न स्यादत आह गवादीति । तादृशेति । गोत्वशक्तताज्ञानत्वावच्छिन्नशाब्दधीजनतावच्छेदकगोत्वादिधर्मवत्त्वप्रयुक्तो बाक्त इत्यर्थः । एवं ----- जातेरेव शक्यत्वे । गत्यादौ
-----गतित्वविशिष्टगत्यादौ । ताद्रूप्येण -------गतित्वादिना । सम्भवादिति । जातिव्याक्त्येरित्यादिव्याप्तेर्जागरूकत्वात् इति भावः । आकृतिग्रहणा जातिरिति तत्सिद्धान्तानुसारेण समाधत्त गुरूणामिति । जातित्वासम्भवादित्यन्वितम् , तथाच गतित्वादेर्जातित्वाभावेन तादृशनियमबलादपि गत्यादेर्बोधो न स्यात्, अतस्तत्र शक्तिरिति भावः । गतित्वजातेरसत्त्वेपि गतित्वमुपाधिर्वाच्य इति तत्रैव कथं न शक्तिः कल्प्यते इत्यत आह संयोगेति । उत्तरेत्यादिः । तत्र -----गतित्वादौ । प्रकारकत्वाभावादिति । तथाचोक्तनियमे जातेः प्रकारत्वमित्यत्र धर्मस्य प्रकारत्वमित्यादि नियमस्वीकारेऽपि निरवच्छिन्नप्रकारताया व्यक्तिविषयकत्वनियमात् उपाधेश्च सावच्छिन्नत्वनियमात् गत्यास्तत्र बोधो न स्यादतो गतौशक्तिः कल्प्यते इति भावः । ननु धर्मस्य समवायसंसर्गावच्छिन्नप्रकारत्वं तत्समवायिविषयतानिरूपितमिति व्याप्तिः स्वीकार्येति, तथाच गत्यादेर्भाने न बाधकमत आह निरुक्तेति । उत्तरसंयोगावच्छिन्नेत्यर्थः । तथात्वौचित्यात् -------हेतुत्वौचित्यात् । नन्वेवं पत्यादिधातूनामपि पतनत्वादौ शक्तिर्न स्यात् अधःसंयोगावच्छिन्नक्रियात्वस्वरूपत्वात् पतनत्वादेरत आह गुरुत्वादिप्रयोज्येति । तत्र । पतनत्वादौ । नन्वेवं पश्वादिपदात् व्यक्तेर्भानासंभवः पशुत्वादेस्तेजस्त्वादिना सांकर्येण जातित्वाभावात् किन्तु लोमवल्लांगूलादिविशिष्टे शक्तिः पशुपदस्यानायत्या कल्प्यते इत्याह
-------पश्वादीति । तत्र --- लोमादौ, तन्मात्रस्य --- लोमादिमात्रस्य । ननु जातेरिवात्रापि स्वाश्रयतुल्यवित्तिवेद्यत्वनियमादेव तद्विशिष्ठाया व्यक्तेर्लाभ इत्यत आह ----- लोमादीनामिति । नन्वेवं जातेरेव शक्यत्वे गौर्गच्छतीत्यादिवाक्यानामप्रामाण्यं स्यात्, स्याच्च गौर्नित्या इत्यादिवाक्यानां जातेर्गमनकर्तृत्वाभावात् नित्यत्वाच्चेति वाच्यम् । स्वाश्रयवृत्तित्वरूपपरंपरासंबन्धेन तत्र गवादावेव गतिमत्त्वादेरन्वयात्तादृशवाक्यानां प्रामाण्याद्युपपत्तेः, न्यायमतेऽपि तादृशवाक्यस्य जातेरपदार्थतया तत्र नित्यत्वादेरन्वयाऽव्युत्पत्पन्नतयाऽप्रामाण्यमिति भावः ।  
 तत्र जातेरेव शक्यत्वे, ब्रूमो बाधकमिति शेषः । प्रयोज्यान्तं जन्यतावच्छेदके वाच्यमिति शेषः । कुत इत्याकांक्षायामाह जन्यधीति । तत्प्रयोज्यत्वनियमादिति । किंचिद्धर्मावच्छिन्नकारणतानिरूपितकार्यतावच्छेदकत्वनियमादित्यर्थः । तथा च गोत्वशक्तिज्ञानस्यैव गोत्वादिशाब्दबुद्धेर्हेतुत्वे तत्र गवादिव्यक्त्यवगाहिता न स्यात् कारणभावात् अतो गोत्वविशिष्टस्य गवादिशक्तिज्ञानत्वेन हेतुत्वं वाच्यम् इति भावः । अन्यथा ------ जन्यज्ञानीयविषयतायाः कारणप्रयोज्यत्वानियमे, साध्यावगाहित्वादेः, साध्यविषयकत्वादेः । ननु पक्षधर्मिकसाध्यावगाह्यनुमितौ तत्तत्परामर्शस्याहेतुत्वे घटादिज्ञानोत्तरमपि पक्षे वह्व्याद्यवगाह्यनुमितिः स्यादत आह पक्षतादीति । आदिना बाधाभावस्य संग्रहः । अर्थापत्त्यनुमित्योर्यौगपद्योपगमेऽर्थापत्तौ व्यभिचारादत आह तत्प्रकाशस्येति । तादृशपरामर्शाद्युत्तरज्ञानसाक्षात्‌कारस्येत्यर्थः । नन्वेवमपि पूर्वकल्पद्वये व्यक्तिविषयकत्वस्य शक्तिधीप्रयोज्यत्वस्वीकारान्न तत्र दोष इत्यत आह किञ्चेति । प्रतिबन्धेरनुत्तरत्वादाह किञ्तेति, इत्यपि कश्चित् । अन्वयधीहेतुर्गोत्वान्वयधीहेतुः । अप्रसिद्धत्वात् -----गोत्वान्वयबोधात् पूर्वमप्रतीतत्वात्। तत्रेति । अभिधानामके पदार्थान्तर इत्यर्थः । मानाभावात् इति । नित्यसंकेतस्यैवाभिधापदार्थत्वादिति भावः । तस्यापि
------पटादिपदस्यापि । आकांक्षदिसाचिव्येन ------आकांक्षादिसहकृतेन । जनकत्वादिति । गौर्द्रव्यं पटश्च रूपवान् इत्यादिवाक्यादपि गोत्वानुभवजनने बाधकाभावादिति भावः । हेतुत्वमिति । तथाच पटादिपदस्य गोत्वानुभवत्वावच्छिन्नं प्रति अजनकत्वात् न तस्य गोत्वशक्यत्वापत्तिरिति भावः । असत्त्वादिति । प्रमेयत्वादितप्रकारेण गोत्वानुभवे गवादिपदस्याहेतुत्वेन तस्य गोत्वानुभवसामान्याजनकत्वादिति भावः । ननु चैत्रादिपदे शक्तिर्न स्यात् तस्य पित्रादिसंकेतितत्वेन नित्यसंकेतवत्वे मानाभावात्, \`द्वादशेऽहनि पिता नाम कुर्यादि'तिश्रुतेः पितृकर्तव्यसंकेतमात्रविधायकत्वादत आह तादृशेति । गोत्वानुभवजनकत्वप्रकारकसंकेतवत्वमित्यर्थः । तस्य ------निरुक्तशक्तस्य । तथा ---गोत्वशक्तित्वं, तज्ज्ञानत्वेन --- गोत्वेन गवानुभवजनकतया संकेतितत्वज्ञानेन ॥ 19 ॥  
\</ ना.प्र.19\>  
\<ना.प्र.20\>  
 स्यादेतत् इति । एतद्दूषणं स्यादित्यर्थः । वाक्यशेषादिति । यद्यपि पित्राद्युपदेशस्यापि शक्तिग्राहकत्वेन वाच्यस्पतिमिश्रादिसंमतत्वात्तददर्शने न्यूनत्वम् । तथापि स्वमते विवरण एव तस्यान्तर्भावात् न न्यूनतेति । तदुक्तं ---------  
  शक्तिग्रहं व्याकरणोपमानकोषाप्तवाक्याद्व्यवहारतश्च ।  
  वाक्यस्य शेषाद्विवृतेर्वदन्ति सान्निध्यतः सिद्धपदस्य वृद्धाः ॥  
 कोषादेराप्तोक्तत्वेपि गोबलीवर्दन्यायेन पृथगुपन्यासः । अमीषां
-----उपमानादीनां, पृथुको ---- बालकः । असौ -----संकेतस्य ग्रहः ।  
 निपुणेन ----- शक्तिग्रहवता, तद्वाक्यतः --------गामानयेत्यादिवाक्यतः । तत् ---- गवानयनम् । स्वविषयेति । प्रवृत्तिविषयविशेष्यकेत्यर्थः । इतिप्रवृत्तेरित्येवंक्रमेण प्रवृत्तेः । तज्ज्ञानं कार्यताज्ञानं, प्रथणोपस्थितत्वस्य शक्तिग्राहकतायामतिप्रसंगादाह लाघवाञ्चेति । तदानीं वृद्धवाक्यादन्यस्य कार्यताज्ञानासाधारणकारणत्वकल्पनायां गौरवादिति भावः । तदनन्तरं --- कार्यताज्ञानस्यासाधारणकारणत्वावधारणानन्तरम् । आवापोद्वापोऽन्वयव्यतिरेकः ।  
 कारिकार्द्धं व्याकुरुते पश्चादिति । अतिदेशवाक्यादिति । गोसदृशो गवय पदवाच्य इत्यतिदेशवाक्यादित्यर्थः । इत्याकार इति । शक्तिग्रह इति पूर्वेणान्वयः । गुणे - गुणे वाच्ये । तद्वतीति । गुणवति वाच्ये इत्यर्थः । अत्र पुंसीत्यनेनैव प्रकृतनिर्वाहे गुणे इति नियमार्थं, तेन यदा गुणपुरस्कारेणैव वर्तते तदैव पुंस्त्वम्, अत एव \`रक्तो रूपम्' इति प्रत्यक्षमणिः । अत एव च \`रक्तं रूपं नास्तीति' दीधितिकृदुक्तमपि संगच्चते तत्र रूपपुरस्कारेणैव नपुंसकत्वाभिधानात् । यद्वा गुणे विशेष्यीभूतगुणे इत्यर्थः । तदपवादं दर्शयति शीतमिति । अन्यत्राविशेषितगुणे वाच्ये शीतमित्यर्थः । तेन \`शुक्लमधुरशीता एव रूपरसस्पर्शा' इत्यत्र शीतशब्दस्य पुंस्त्वेऽपि न क्षतिः । यद्वा गुणे विशेष्ये(1)क्लीबम् । अतएव \`वेतसे बहुवारे ना गुणे शीतं हिमे त्रिषु' इति रभसः । तद्वदर्थाः ----शीतवदर्थाः , सुषीम इत्यादयो भवन्तीत्यर्थः । शुक्लादिशब्दस्येति । शक्तिग्रह इति पूर्वेणान्वयः । ननु गुरुमते वायोरपि प्रत्यक्षत्वाङ्गीकारात् वायुत्वविशिष्ठ एव प्रत्यक्षत एव शक्तिप्रहसम्भवान्नेदं प्रसिद्धशब्दसामानाधिकरण्येन शक्तिग्रहस्योदाहरणमत आह निस्पर्शमिति । वाय्वादीत्यादिना मनःपरिग्रहः । तदवच्छिन्नस्य --- वायुत्वाद्यवच्छिन्नस्य । तत्र --- वाय्वादौ । ननु नव्यमते मनस एवाभावात् त्रुटावेव विश्रामात् त्रुटित्वविशिष्ठ एव प्रत्यक्षत एव शक्तिग्रहसम्भवात् नेद युक्तम्, अतः स्थलान्तरमाह यथा वेति । मणिकृदुक्तोदाहरणं न सम्यगित्याह सहकारेति । यः सहकारवर्तधिकरणकमधुरतररवणकर्ता स पिकपदवाच्य इत्यर्थः । अव्युत्पन्नत्वादिति । कृत्यवच्छिन्नधर्मिकशाब्दबोधं प्रति नामजन्यायास्तिङन्यपदजन्याया वा कृत्युपस्थितेस्तन्त्रत्वात्, अन्यथा पक्ता चैत्रो गच्छतीत्यत्रेव पचति चैत्रो गच्छतीत्यादावपि पाककर्तृत्वावच्छिन्ने गतिमत्वस्यन्वयापत्तेरिति भावः । ननु मणिकृन्मते चैत्रः पचति चैत्रत्वादित्यादिन्यायजन्यान्वयबोधजनकवाक्यस्य न निराकाङ्क्षत्वम्, अत एव \`यो यः शूद्रस्यान्नं पचति सोऽतिनिन्दित' इत्यादिरप्यग्रे वक्ष्यतीत्यत आह
--- प्रत्यक्षसिद्धेति । ननु \`यवमयश्चरुर्भवती'ति श्रुतौ यवपदस्य नानार्थतयाप्युपपत्तिः कंग्वादेरपि चरुनिर्वाहकत्वात्तत्परत्वे क्षत्यभावादत आह ----- नानार्थत्वेति । अन्याय्यत्वान्न्यायागन्यत्वात्तथाच नानार्थसन्देहे एकस्मिन्नर्थम्य एव वेदस्य प्रामाण्यमिति सिद्धान्तभङ्गः, (1) अत एवाह यवमय इत्यादि । कणिशं सस्यमञ्जरी । यथावेति । स्वाराज्यकाम इति । स्वराट् इन्द्रस्तस्य भावः स्वाराज्यं तत्काम इत्यर्थः । यन्न दुःखेनेति । यद्यपि दुःखासम्भिन्नसुखत्वं न दुःखासमानाधिकरणसुखत्वम्, स्वर्गसुखस्यापि दुःखसमानाधिकरणत्वात्, नाप्यवच्छेदकतासम्बन्धेन यत् दुःखाधिकरणं तद्वृत्तिभिन्नसुखत्वं स्वर्गत्वम्, दुःखानवच्छेदकखण्डशरीरवर्त्यैहिकसुखातिव्याप्तेः, नापि दुःखप्रागभावासमानकालीनसुखत्वं तत्, ऐहिकान्तिमसुखस्यापि तथात्वात्, न च \`न च ग्रस्तमनन्तरमि'त्यनेनाविरललग्नप्रवाहतादृशसुखत्वं तदिति नैष दोष इति वाच्यम्, इच्छाकारणकत्वविवक्षणन्नैष दोषः, चक्रवर्तिसुखे तस्यापि सम्भवात्, अन्यथा तत एवातिप्रसङ्गनिरासे विशेषणान्तरवैय्यर्थ्यात् । तथापि अधर्माजन्यशरीरजन्यसुखत्वोपलक्षकमिदम् । न च योगिनस्तादृशं शरीरम्, तत्र दुःखोत्पत्तेरधर्मजन्यत्वात् सुखमात्रावच्छेदके तच्छशरीरे मानाभावात् । न च मरणस्य दुःखव्याप्यतया स्वर्गशरीरे मरणजदुःखसम्भवात् अधर्मजन्यत्वमित्यसम्भवः, \`ते नराः सुखमृत्यव' इत्यादिवचनं च दुःखाल्पत्वपरमिति वाच्यम् । विपक्षबाधकतर्काभावेन तादृशव्याप्तेरसिद्धेः, सिद्दौ वा मरणदुःखजनकाधर्मान्यत्वमधर्मे विशेषणीयं, नान्यथा । न च स्वर्गहेतुपुण्यक्षयशंकया स्वर्गेऽपि दुःखोत्पतेरावश्यकत्वात् तद्दोषतादवस्थ्यं, तदुक्तं \`स्वर्गोऽपि पातभीतस्य' इत्यादीति वाच्यम् । तस्य शरीरमात्रनिन्दापरत्वात् ।  
 अतथात्वे तदन्यत्वेनाप्यधर्मविशेषणात् इति केचित् । अपरे तु तत्दुःखावच्छेदकावृत्तिजातिमन्निष्ठसुखत्वे उक्तकारिकायास्तात्पर्यमिति । न च स्वर्गादिशरीरेऽपि पातभयजन्यदुःखश्रवणात् असम्भव इति वाच्यम् । तस्य संसारिनिन्दापरत्वात् । तत्दुःखातिरिक्तत्वस्य वा दुःखे विशेषणीयत्वात्, अत एव धर्मजन्यमात्रवृत्तिजातिमत्तच्छरीरावच्छिन्नसुखत्वमित्यपि वदन्ति । केचित्तु विहितक्रियाविशेषजन्यतावच्छेदकजातिविशेषोपलक्षकमिदमित्याहुः । तच्चिन्त्यम्, विहितत्वस्यैकस्याभावेन तज्जन्यतावच्छेदकजातेः कल्पयितुमशक्यत्वादिति । वस्तुतो धारावाहिकचिरस्थायीच्छामात्रकारणकदुःखासम्भिन्नसुखत्वमेव स्वःपदार्थश्चक्रवर्तिसुखे इच्छामात्रकारणकत्वाभावाच्च नातिप्रसङ्गः । वृत्तिश्च कालिकी सामानाधिकरण्यघटिका । अग्रस्तत्त्वं ----- चिरस्थायित्वं, धारावाहिकत्वमिति यावत् । इत्थं चान्यतमविशेषणस्य नासार्थकतेति(1) तु नव्याः ॥ 20 ॥  
 {(1) गुणविशेष इति कo पुo पाठः ।}  
 {(1) सिद्धान्तभंग इति नास्ति कo पुस्तके, एतत्पाठ तु स्यादिति पूरणीयम् ।}  
 {(1) सार्थकेति कo पुo पाठः ।}  
\</ ना.प्र.20\>  
\<ना.प्र.21\>  
 कार्यत्वस्यान्वयज्ञान इति । कार्यत्वस्य कृतिसाध्यत्वस्यान्वयज्ञानेऽन्वयात्मकज्ञाने । पदानामिति । ज्ञायमानेत्यादिः । नातः पदानां स्वरूपसदहेतुत्वेपि क्षतिः । एवमुत्तरत्र । साकाङ्क्षेति । कार्यतेत्यादिः । एवकारेणार्थवादस्य शाब्दहेतुत्वाक्षेपः, नातो विध्यनाकाङ्क्षेत्या(2)द्यग्रिमग्रन्तासङ्गतिः । उपस्थितत्वात्
------- प्रथमोपस्थितत्वात् । प्रागुक्तक्रमेण प्रवृत्ते कार्यताज्ञानजन्यत्वमनुमायैव शक्तिग्रहादिति भावः । तदुपपत्तये ----- प्रथमोपस्थितत्वोपपत्तये । ननु \`स्वर्गकामो यजेते'त्यादौ स्वर्गकामपदादन्वयबोधो न स्यात्तस्य कार्यतावाचित्वाभावात् अत आह ----- तत्साकाङ्क्षेति । कार्यतासाकाङ्क्षेत्यर्थः । कोशादीत्यादिना विवरणादिपरिग्रहः । तस्य ----- कोषादेः ।  
 अनियमादिति । नियमाभावे हेतुमाह -------- प्रतिबिम्बितेति । साकाङ्क्षपदत्वावच्छेदेनैवेत्येवकारान्तर्भावेणापि नियममाक्षिपति ------ न वेत्यादिना । पटजनकं द्रव्यम् इत्यत्र तन्मते शब्दानङ्गीकारादर्थवादतोऽसंसर्गग्रहस्योपेयत्वात्, अतः कार्यातावाचित्वसम्पत्तये देयेत्युक्तम् । तत्सामानाधिकरण्येन -- देयद्रव्यत्वसामानाधिकरण्येन, अन्यथा -- देयद्रव्यत्वावच्छेदेन पटजनकत्वग्रहे, अन्यथाख्यातेर्भ्रमत्वस्य, तथा चोपस्थिततादृशपदत्वावच्छेदेन यत्किञ्चित्क्रियाधर्मिककार्यताज्ञानजनकत्वभङ्गः प्रकृते तादृशदाने कार्यत्वस्याभानादिति भावः । यद्यर्थवादतः शाब्दबोधो जायते तदैव तत्परित्यागो युक्तः, नचैवं गौरवं, शाब्दसामान्यं प्रति पदज्ञानत्वेनैव हेतुत्वे लाघवादिति वाच्यम्, प्रामाणिकत्वादित्याशयेनाशङ्कते नचेति । आकाङ्क्षान्तरं --- कार्यतानिराकाङ्क्षपदान्तर्भावेणकारणान्तरम् । प्रतिबन्दिमुखेन दूषयति ------ कार्यतेत्यादिना । न शाब्दधीः किन्त्वसंसर्गाग्रह इति शेषः । सुवचत्वादिति । विनिगमकाभावादिति शेषः । सुवचत्वादिति । विनिगमकाभावादिति शेषः । उभयत्रकार्यतासाकाङ्क्षपदे तत्भिन्नपदे च । दिगिति । तदर्थस्तु लाघवात् शाब्दसामान्यं प्रतिपदज्ञानत्वेनैव हेतुत्वं न तु कार्यतावाचिपदज्ञानत्वेनैव गौरवादिति ॥ 21 ॥  
 {(2) नापेक्षेत्यादीति कo पुo पाठः ।}  
\</ ना.प्र.21\>  
\<ना.प्र.22\>  
 ग्रन्थलाघवार्थमेकयैव कारिकायां संज्ञाद्वयमाह --- परिभाषिकीमौपाधिकीं चेति । क्रमप्राप्तामिति शेषः । नातोऽर्थान्तरादिदोषः । उपाधिना
-----सखण्डेन ।  
 संज्ञा -- शक्तिः । सा हि -- आकाशादिसंज्ञा हि । तादृशशक्त्यापत्तेरिति । निरवच्छिन्नशक्त्यापत्तेरित्यर्थः । शङ्कते पटे शक्तमिति । ग्रहो --- निश्चयः । बाधसंशयस्याप्रतिबन्धकत्वादिति ध्येयम् । ततः ----- पटपदात्, तच्छक्तिः ---- पटपदशक्तिः, तस्यापि आकाशपदस्यापि । एतेन ---- पटपदं न पट्त्वावच्छिन्नशक्तिमदित्यादिग्रहोत्तरं पटपदात् पटत्वविशिष्ठस्याननुभवेन, ताद्रूप्येण -------- पटत्वादिना ।  
 कारिकाशेषार्धं व्याकरोति ----- या चेत्यादिना । सुखसमवायिकारणतावच्छेदकतया सिद्धाया आत्मत्वजातेरीश्वरावृत्तितया सामान्यत आत्मभिन्नत्वे सति विशेषगुणवत्वरूपस्य भूतत्वस्य वक्तुमशक्यत्वादाह ------- सचेतनेति । ननु शब्दवत्वस्य सखण्डत्वेनोपाधितया गगनादेरप्यौपाधिकसंज्ञात्वापत्तिरत उभयवृत्तिधर्मावच्छिन्नेत्युक्तमित्याह शब्दादीति । ननु घटपदस्यापि नैमित्तिकत्वं न स्यात् घटत्वादिजातेः संस्थानवृत्तित्वमते तस्य औपाधिकत्वात् अतस्तत्रेष्टापत्तिमाह घटत्वादिजातेरित्यादिना ।  
 मते-पक्षे । दण्डप्रयोज्यतया तादृशवैजात्यासिद्धेरिति भावः । कर्मप्रयोज्यजात्याऽभिघातप्रयोज्यजात्या वा संस्थानगतवैजात्यस्य सङ्करात् घटत्वादिजातः संस्थानवृत्तित्वासम्भवात् घटादिपदस्यौपाधिकत्वमसम्भवतीत्याशयेन मते यदीप्युक्तम् । परम्परयेति ।
स्वाश्रयवत्त्वलक्षणेत्यर्थः । परम्परासम्बन्धेन शक्तिज्ञानस्य शाब्दसामान्यहेतुतास्वीकारे प्राभाकरा एव विजयेरन्नित्याशयेन यदि चेत्युक्तम् ॥ 22 ॥  
\</ ना.प्र.22\>  
\<ना.प्र.23\>  
 तेषां --- वैयाकरणानाम् ।  
 स्यादिति । नामेति प्रकृतम् । जात्येति तृतीयाया अवच्छिन्नत्वमर्थः, तथा च जात्यवच्छिन्नशक्तिमन्नाम नैमित्तिकम् इत्यर्थः । एवमुपाधिना इत्यत्रापि ।  
 ननु चैत्रादिजातेः प्रामाणिकत्वे जात्यवच्छिन्नशक्तिमत्वेन गवयादिपदवत् चैत्रादिपदानामपि नैमित्तिकत्वमेवेत्यत आह यथावेति । शास्त्रकृद्भिः
------- नैयायिकैः । पक्षतादीत्यादिना समानाकारशाब्दबुध्यभावातत्तदानुपूर्व्यादौ आकाङ्क्षादेः परिग्रहः । आकाशपश्वादीति । तयोः शब्दवत्वलोमवल्लङ्गूलवत्त्वाद्युपाध्यच्छिन्नशक्तिमत्त्वादिति भावः । ननु पारिभाषिकानामपि शब्दानां जात्यवच्छिन्नशक्तिमत्वात् आधुनिकसङ्केतस्यापि शक्तित्वापत्तिरत आह ------ आधुनिकस्त्विति । तस्य --- सङ्केतस्य , तथात्वात् ----- शक्तित्वात् । अत्र प्राचां संवादमाह ------ तदुक्तमिति । तत्र --- तयोर्मध्ये । आजानिकः ----- कालत्वव्यापकः ।  
 नचेति अस्तीत्यग्रेऽन्वयः । ननु \`द्वादशेहनि पिता नाम कुर्यादि' त्यादिश्रुतेश्चैत्रादिपदे नित्यसङ्केतस्य पित्रादिज्ञापकतयैव उपपन्नत्वात् तादृशश्रुतिरेव मानमत आह ------- द्वादशेऽहनीति । मात्रत्वादिति । तथाच नाम कुर्यादित्यादेर्ज्ञापकतार्थकत्वे मुख्यार्थत्यागापत्तेः, \`न विधौ परः शब्दार्थः' इति न्यायविरोधापत्तेश्चेति भावः । चैत्रादिपदे नित्यसङ्केतसत्वे साधकाभावमुक्त्वा बाधकमप्याह ----- चैत्रादिपदस्येति । शक्तिमत्त्वेनित्यसङ्केतसत्त्वे, तस्य ----- नित्यसङ्केतस्य, तन्नियतत्वात्
-----पूर्वपूर्वप्रयुक्तत्वनियतत्वात् । ननु चैत्रादिपदे नित्यसङ्केतासत्त्वे धर्मकर्मणि चैत्रादिपदाभिलापो न स्यात् नित्यसङ्केतवत्पदस्यैव धर्मकर्मण्युपयुक्तत्वात्, अन्यथा सह्केतवत्त्वाविशेषण म्लेच्छसङ्केतितशब्दानामपि तत्राभिलापे न दोषः स्यात् आह ------- चैत्रादीति । सङ्केतवत्त्वेति । आधुनिकेत्यादिः । तेषां--------- पारसीकादिशब्दानाम् । \`नापभ्रंशितवै-----नापभ्रंशशब्दैः, तत्र ---धर्मकर्मणि, तन्नि,ेधात् ---- अभिलापनिषेधात् । ननु कुलालादिशब्दानां म्लेच्छेनापि सङ्केतितत्वात् तदभिलापोऽपि तत्र न स्यात् अत आह म्लेच्छमात्रेति । खरादीत्यादिना कुलालादिपरिग्रहः । शङ्कते नन्विति । गवादीत्यादिना घटादेः परिग्रहः । संस्थानप्रभेदः
-----सास्नाकंबुग्रीवादिः । तत्रापि ----- गवादावपि, तत् --- गवादिपदम् । स्यादिति । तथाच विभागव्याघातः मिथो विरुद्धधर्मस्यैव विभाजकत्वादिति भावः । शङ्कां निरस्यति ----- न स्यादिति । न चेति । देशनीयमित्यग्रेऽन्वयः । नियमतोऽवश्यम् । तस्यापि --- संस्थानस्यापि । तच्छक्त्यत्वात् ----- गवादिपदशक्यत्वात् । आकृतेः शक्त्यत्वे सूत्रसंवादमाह तथाचेति । रूपादिपदानामाकृतेरभावात् पदार्थमात्राभिधानमयुक्तमत आह ---- गवादिति । एकशक्तेरिति । जात्याकृतिव्यक्ति(ष्वेक)शक्तेर्जात्याकृतिविशिष्टव्यक्तिशक्तेरित्यर्थः । तासां जात्याकृतिव्यक्तीनाम् । गौरित्यादि । जातेर्नित्यत्वात् । संस्थानस्य गुणत्वात्तादृशवाक्यस्य योग्यतार्थं लक्षणाद्यनुसरणमफलमिति भावः । विशिष्टस्य शक्यत्वे संस्थानानुपस्थितदशायां गोत्वादिना व्यक्तेरवगमस्य शक्याननुभावकत्वात् इदमयुक्तमित्याशयेन साम्प्रदायिका इत्युक्तम् ।  
 अत एवाह नव्यास्त्विति । नन्वेवमेकपदोपस्थाप्यार्थयोर्मिथो भेदान्वयस्याव्युत्पन्नत्वादाकृतेः पृथक् शक्यत्वं दुर्घतमत आह ---- शक्यं चेति । व्युत्पत्तिवैचित्र्यादिति । एवकारादिस्थल एव स्वहस्तितत्वात् इति भावः । अत एव --- आकृतेः पृथक्शक्यत्वादेव । शङ्कते यदीति । एवं
-----जातिविशिष्टव्यक्तेः शक्यत्वे । ननु जातेः पृथक्शक्यत्वे गवादिपदात् तद्वैशिष्ठ्यमानं न स्यात् अत आह ---- तद्वैशिष्ट्यं चेति । वाक्यार्थविधया
----- सम्बन्धमर्यादया, परम्परया --- स्वारभ्यत्वादिसम्बन्धेन । तद्वैशिशिष्ठ्स्य भाने दूषणान्तरमाह ---- शक्यताया इति । जात्याकृतिविशिष्ठव्यक्तेरिवाकृतिजातिविशिष्टव्यक्तेरपि विनिगमकाभावात् शक्यत्वापत्तिः साम्प्रदायिकमतेऽत्र तु तत्रास्तीत्याशयेन प्राहुरित्युक्तम् ।  
 संस्थानस्य पृथक्शक्त्यत्वाकल्पनेनापि गवादेरापौधिकत्वव्युदाससम्भवात् उभयाच्छिन्न एकशक्तिलाभायैव सौत्रमेकवचनसार्थकमित्याशयेनाह ----- मिथ इति । पुष्पवन्तपदस्येति । एतत्तत्त्वमग्रे दर्शयिष्यामः । तथात्वात् ----- औपाधिकसंज्ञात्वात्, प्रकृते च संस्थानावच्छिन्नशक्तिमत्त्वेऽपि न तन्मात्रावच्छिन्नशक्तिमत्त्वं गोत्वेनाप्यवच्छिन्नत्वात्, एवं च कारिकायामुपाधिना इत्यत्र उपाधिमात्रेणेत्यर्थः इति भावः ।  संस्थानस्य पदार्थविधया शक्यत्वविरहेऽपि न क्षतिरित्याशयेनाह --- सौत्रमिति । करणव्युत्पत्या । आक्रियतेऽनेनेतिव्युत्पत्या, अन्यथा
-----संसर्गस्याशक्यत्वे, मुनुर्गौतमस्य । नन्वेवं जातिसंस्थानाभ्यां गवादेरवगमो न स्यात् अत आह --- क्वाचित्कस्त्विति । सर्वत्र भ्रमसामग्रीसत्त्वे मानाभावात् आह ----- लक्षणयेति ॥ 23 ॥  
\</ ना.प्र.23\>  
\<ना.प्र.24\>  
 लक्षकमिति । कमप्राप्तमिति शेषः ।  
 यादृशेति । तीराद्यर्थसम्बन्धवति तीरादावित्यर्थः । तदेव -- तन्नामैव, तत्रेत्यस्य वृत्तिस्तादृशार्थ इति । तच्छक्तिविधुरेत्यस्य व्यावृत्तिं दर्शयति ----- सैन्धवादय इति । तथा च तद्धर्मावच्छिन्नशक्तिशून्यत्वे सति यादृशार्थ सम्बन्धवति शक्तिमत् यन्नाम तन्नाम तादृशार्थे लक्षकमिति भावः । लक्ष्ये लक्षणं योजयति गङ्गादय इति । तत्सम्बन्धीति । तीरादिसम्बन्धीत्यर्थः । गृहीताः --- निश्चिताः -तत्र -तादृशार्थे, ते - गङ्गादिपदानि, तथाच गङ्गादिपदजन्यगङ्गातीराद्यन्वयबोधं प्रति गङ्गादिपदं तीरादिसम्बन्धिस्वशक्यकमित्याकारकज्ञानत्वेन हेतुत्वं न तु तीराद्यशक्तस्वविषयकं तादृशज्ञानं हेतुर्गौरवात् । नचैवं गङ्गापदं गङ्गासम्बन्धिस्वशक्यकमित्यादिज्ञानादपि तादृशान्वयप्रसङ्गः । तद्धर्मावच्छिन्नसम्बन्धिनितद्धर्मावच्छिन्न भेदस्यापेक्षणीयत्वात्, गङ्गादौ च गङ्गादेर्भेदविरहादिति भावः । ननु गङ्गापदं तीरे शक्तं तीरार्थकत्वेन प्रयुक्तत्वादित्यनुमानादिना गङ्गापदस्य तीरादौ शक्तिरनुमेयेति लक्षणमिदमसम्भवीत्यत आह --------- शक्तत्व इति । तीरादिशक्तत्व इत्यर्थः । तस्य शक्तत्वस्य । तद्व्याप्यत्वात् -------- पूर्वपूर्वप्रयुक्तत्वव्याप्यत्वात्, तथाचोक्तानुमानं स्वरूपासिद्धमिति तीरादौ गङ्गादिपदस्य न शक्तिसाधकमिति भावः । यद्यपि गङ्गातीरत्वविशिष्टे गङ्गापदस्य पूर्वपूर्वप्रयुक्तत्वमस्त्येव, तथापि गङ्गात्वविशिष्टापेक्षया गङ्गातीरत्वविशिष्टे लक्षणैव लघुनो गङ्गात्वस्य शक्त्यतावच्छेदकत्वादिति ध्येयम् । शक्तमित्यस्य छलतो व्यावृत्तिं दर्शयन्नेनव मणिकृन्मतं दूषयति कथञ्चिदिति । अन्वयाबोधेन ------- अन्वयाननुभवेन, तत्सम्बन्धितामात्रमिति । मात्रपदेन स्वशक्यांशव्यवच्छेदः । अन्वयाननुभवे विवादादाह ------ गङ्गागङ्गायामिति । निरुक्तेति । तीराद्यशक्तत्वे सति तत्सम्बन्धीत्यादिलक्षणासम्भवेनेत्यर्थः । प्रसङ्गाच्च स्वमते गङ्गागङ्गा इत्यस्य वाक्यत्वेन तत्र शक्तेरबावाद्वैयर्थ्यमिति भावः । एतेन
-----तद्वैयर्थ्याभावप्रसङ्गेन । तत्परत्वं तत्प्रतीतीच्छाजन्यतदुच्चरितविषयकानुभावकत्वं गुर्विति लाघवादाह ------- तीरादिसम्बन्धीति । अनुभावकत्वमनुभवजनकत्वम् । दूषणान्तरमाह अपभ्रंशस्येति । ननु पदसाधुतायां शक्तिमत्वस्यैव प्रयोजकत्वं वाच्यं न तु वृत्तिमत्त्वं गौरवात् । तथा चापभ्रंशस्यापि लक्षकत्वमिष्टमेवेति यदि ब्रूयात् तदाप्याह किञ्चेति । न स्यादिति । गङ्गायां घाषे इत्यादाविति शेषः । तेन --- गङ्गापदेन । तस्यापि -------गङ्गायामित्यादिवाक्यस्यापि । आधेयतेति । सप्तम्यर्थेत्यादिः । अनुभवमन्वयानुभवम् । तथात्वात् ----- स्वरूपयोग्यत्वात् । अनापायादिति । तथाच वाक्ये शक्तिविरहेण लक्षणाप्रसक्तावपि वाक्यमपि लक्षकं न्यादिति भावः ।  
 तदपि लक्षकं भवत्येवेत्याशयेन शङ्कते नन्विति । ननु वाक्ये शक्तिविरहेण न लक्षकतेति नियमः समासातिरिक्तस्थल एवाभ्युपेय इत्यत आह कथं वेति । गभीरनदीतीरस्येति, बोध इति पूर्वमनुषज्यते । तीरलक्षकमिति । गभीरनदीत्यादिः । एवमग्रेपि । ननु गभीरपदार्थस्या तीरेण सहाभेदान्वयो वाच्य इत्यत आह नहि तीरं गभीरमिति । बाधादिति शेषः ।  
 तादृशतीरलक्षकत्वे --------- गभीरनदीतीरलक्षकत्वे । तदन्वयानुपपत्तेः
------ तादृशतीरान्वयानुपपत्तेः । स्वमते राजपुरुष इत्यत्र राजसम्बन्धवान् पुरुष इत्याकारकभेदान्वयस्वीकारादुक्तं समासभिन्नेति । अत एव \`राजपुरुष इत्यत्र राजसम्बन्धे न लक्षणे'ति चिन्तामणिकृतः । एतेन --- समासादन्यत्र नामार्थयोर्भेदान्वयस्याव्युत्पन्नत्वेन । तद्भागस्य -- गभीरानां नद्यामिति विभक्त्यन्तभागस्य । नीलोत्पलमित्यादिकर्मधारये नाम्नोः समानविभक्तिकत्वाभावात् उक्तं समासादन्यत्रेति । अन्वयानुपपत्तेरिति । प्रकृत्यर्थान्वितस्वार्थबोधकत्वं प्रत्ययानामिति व्युत्पत्तेरिति भावः । स भागः --- गभीरायां नदीति भागः । प्रकृतिरिति । स्वोपस्थाप्ययादृशान्वयबोधम् प्रति स्वाव्यवहितोत्तरत्वसम्बन्धेन यादृशशब्दनिश्चयो हेतुस्तादृशार्ते प्रकृतित्वात् इति भावः । तादृशभागस्य कण्ठेकाल इत्यादिवत् प्रकृतित्वेऽपि दूषणमाह गभीरायामिति । ननु गभीरायां नदीति भागस्य वाक्यत्वेन शक्तिविरहात् लक्षणया तादृशतीरकर्मत्वादिबोधोऽनुपपन्न इत्यत आह ----- तद्भागस्येति । तथाच मिथः साकाङ्क्षशब्दस्तोमस्यैव वाक्यत्वात् गभीरायां नदीत्यादेर्निराकाङ्क्षतया वाक्यत्वविरहेण तादृशबोधापत्तेर्दुर्वारत्वादिति भावः । नन्वेवं तत्र गभीरनदीतीरान्वयबोधो न स्यादत आह ----- तस्मादिति ।  
 ननु \`चटचटादि'शब्दानां स्वरूपार्थबोधकत्वं न स्यात् तेषु शक्तिलक्षणयोरसत्त्वादत आह --- चटचटेत्यादि । स्तोभस्य --- मन्त्रैकदेशस्य, स्वानुभावकत्वं --- स्वस्वरूपार्थानुभावकत्वम् ।  
 लक्षणामूलव्यञ्जनावृत्तिवादिनामालङ्कारिकाणां मतं दूषयितुं उपन्यस्यति स्यादेतदित्यादि । तस्य - मुख्यस्य, शब्दान्तरं- रूढादिचतुष्ठयभिन्नम्, आस्थेयमिति स्वीकार्यमित्यर्थः । तथाच तस्याविभजनान्न्यूनत्वमिति भावः । असङ्केतितत्वादिति । अत एव न योगरूढमपि अवयवार्थसहकारेणार्थशक्तिमत्पदस्यैव तत्वादिति हृदयम् । तद्प्रापकत्वात् कुसुमसदृशाद्याप्रापकत्वात् । उपस्थितेति । पदादुपस्थितार्थेत्यर्थः ।  
 मतं निरस्यति तत्रेत्यादिना । अन्वयानुपपत्तेः --- मुख्यार्थान्वयानुपपत्तेः । तज्जनकत्वं --- लक्षणाजनकत्वम् । तदजन्यत्वात्
----- अन्वयानुपपतिज्ञानाजन्यत्वात् । तज्ज्ञापकत्वं ---तज्ज्ञानजनकत्वम् । प्रमाणान्तरेणेति । गङ्गापदं तीरलक्षणिकं तीरार्थकतया प्रामाणिकप्रयुक्तगङ्गापदत्वात् इत्याद्यनुमानसाम्राज्यादिति भावः । अत एव अन्वयानुपपत्तिज्ञानं विनापि लक्षणाग्रहसम्भवादेव । प्रकारणादितोपीत्यपिना प्रमाणान्तरस्य परिग्रहः । तस्याः -- अन्वयानुपपत्तिधियः । व्यभिचारादिति । मुख्यार्थान्वयानुपत्तिज्ञानमन्तरेणापि लक्ष्यार्थस्य यष्ठिधरादेरन्वयानुभवादिति भावः । नन्वन्वयानुपपत्तिज्ञानविशिष्ठलक्षणाजन्यबोधं प्रति अन्वयानुपपत्तिज्ञानस्य हेतुत्वं तज्ज्ञानस्य लक्षणाबीजत्वं, वैशिष्ट्यं चाव्यवहितोत्तरत्वसम्बन्धेन वाच्यमिति नैष दोष इत्यत आह तादृशेति । स्वमते तत्र मुखस्याधुनिकलक्षणया कुसुमसदृशसौरभादिमत्ताप्रतीतेरिति तस्य लक्षकत्वात् न न्यूनतेति भावः ।  
 ननु मास्तु लक्षणामूलव्यञ्जनावृत्तिरभिधामूलव्यञ्जनऽतिरिक्ता स्यादिति तथापि न्यूनतातादवस्थ्यादित्याशयेन शङ्कते अथेति । अस्तीति । अन्वयानुभव इत्यग्रेऽन्वयः । एकार्थमात्रानुभावकशब्दादन्यविधानुभवो दुर्घट इत्यतो नानार्थेति । प्रकरणादीति । तज्ज्ञानेत्यर्थः । आदिना तात्पर्यपरिग्रहः । साचिव्यात् ----- सहकारात् । अन्यविधानामिति । अर्थानामित्यनुषज्यते । सहृदयस्येति । तद्विशेष्यकतत्प्रकारकशाब्दबुद्धौ तथाविधशाब्दत्वेनैव प्रतिबन्धकत्वं न तु तत्पदान्यपदजन्यशाब्दबुद्धौ तत्पदडन्यशाब्दत्वेन हेतुता गौरवादिति भावः। गौरवितः --- पूज्यः, पक्षे अवितो ----- मेषतः । ननु गौरवित इत्यस्य वाक्यतया नानार्थपदात् तादृशानुभवोऽसिद्ध इत्यत आह -- यथावेति । वयस्थेति । पक्षे वयस्था ---- हरीतकी, नागरः शुंठी । स चेति । एकविधानुभवानत्तरं अन्यविधान्वयानुभवः । ननु तात्पर्यज्ञानस्य हेतुत्वमेव न असत्त्वात्, सत्त्वे वा तद्धेतोरेवेति न्यायादाह(1) तद्ग्राहकेति । शक्यार्थग्राहकेत्यर्थः । तदसत्त्वात् --- शख्तिज्ञानजन्यत्वासत्त्वात् । तदयोगात् ------ लक्षणाप्रयुक्तत्वायोगात् । अभिधा ----- शब्दशक्तिः । अत्रालङ्कारिकसंवादमाह तदुक्तमिति । प्रस्तावः --- प्रकरणम् । एकत्रार्थ इति । एकार्थविषयकान्वयानुभवान्तरमित्यर्थः । अर्थपदस्यार्थविषयकज्ञानपरत्वात् \`शीते पाथसि पीते' इत्यादिप्रयोगदृष्ट्या सतिसप्तम्या आनन्तर्यवाचित्वाच्चेति भावः । अन्यस्यान्यविधार्थस्य । हेतुत्वस्येति । शाब्दबुद्धावित्यादिस्तेन तात्पर्यविशिष्ठबुद्धौ तात्पर्यज्ञानस्य हेतुत्वेऽपि न क्षतिः । अत एव --- तात्पर्यज्ञानस्याहेतुत्वादेव ।  
 तदनुरोधेन --------- अन्यविधान्वयबोधानुरोधेन । नचैवमिति च्छेदः । ननु तात्पर्यज्ञानस्य शाब्दबुद्धावहेतुत्वे निस्तात्पर्यकत्वज्ञानदशायामपि शाब्दधीप्रसङ्ग इत्यत आह तत्तदर्थकेति । न च निस्तात्पर्यकत्वज्ञानस्य प्रतिबन्धकत्वेऽप्रामाण्यनिश्चयदश्यामेव प्रतिबन्धकतया गौरवं, तात्पर्यनिश्चयस्य हेतुत्वे तु अप्रामाण्यज्ञानानास्कन्दितत्वमेव निवेशनीयमिति लाघवात् तात्पर्यज्ञानं हेतुरिति वाच्यम् । तात्पर्यज्ञानस्य हेतुत्वे संशयनिश्चयसाधारणतत्तदप्रमाण्यग्रहव्यक्तीनामभावत्य निवेशात्, (निस्तात्पर्यकत्वज्ञानस्य प्रतिबन्धकत्वे तु निश्चयात्मकतत्तद्प्रमाण्यग्रहव्यक्तीनामभावस्य नवेशेन लाघवात् ) (2) अप्रामाण्यग्रहव्यकीतनामनुगतरूपेण उत्तेजकत्वस्य शतशो निरस्तत्वादिति ध्येयम् । एकविधान्वयबोधानन्तरं मास्तु शाब्दोऽनुभवस्तदानीमनुभवस्य सर्वसिद्धत्वात्, स च केन संपादनीय इत्यत आह तत्तदर्थानामिति । ननु सहदयानां चमत्कारं प्रति शाब्दज्ञानत्वेन हेतुत्वात् चमत्कारान्यथानुपपत्त्या व्यञ्जना स्वीकार्येत्यत आह मानोरथिकेति । सुवचत्वादिति । यद्यपि मानसत्वस्येव शाब्दत्वस्यापि जातितया विनिगमकाभावात् तद्धेतुत्वसक्तौ व्यञ्जना सेत्स्यति, तथापि शब्दत्वेन चमत्कारं प्रति हेतुत्वेऽतिरिक्ताया व्यञ्जनायाः स्वीकारस्तादृशबुद्धिं प्रति च तस्य हेतुत्वं कल्प्यं च प्रमाणं नास्तीत्याशयेनाह अतिरिक्ताया इति ॥ 24 ॥  
 {(1) तत्तद्ग्राहकेति पाठान्तरम् ।}  
 {(2) () एताचिह्नान्तर्गतः पाठो नास्ति पुस्तकान्तरे ।}  
\</ ना.प्र.24\>  
\<ना.प्र.25\>  
 लाक्षणिकस्याननुभावकत्वात् लक्षकं नामैव नास्तीति कस्य विभागं इत्याशङ्कते स्यादेतदित्यादिना । ननु लाक्षणिकस्याननुभावकत्वे \`गङ्गायां घोष' इत्यत्र तीरे घोषाधारत्वप्रत्ययो न स्यादत आह गुरूणामिति । \`स्पृशोदि'त्यनेन विध्यसभिव्याहृतत्वं निरूकृतम् । अन्यथाऽसौ शैत्यमित्यस्यार्थवादतया सुतरामेवाननुभावकत्वात् दृष्टान्तत्वं न स्यादिति भावः ।  
 व्युत्पन्नतयेति । अन्यथा चैत्रः पचतीत्यत्र कृतिमान् चैत्रः इत्येवान्वयबोधः स्यादिति भावः । लक्ष्यस्य ---------लक्ष्यार्थस्य, कुन्तपदस्य कुन्तधरे शक्तिविरहादिति भावः । दूषणान्तरमाह ---कुमतिरिति । तत्र कुमतिपदेन कुमतिविश्षटस्य पशुपदेन च पशुसदृशस्य च बोधनात् शक्तपदयोरभावात् अन्वयबोधो न स्यादिति भावः । उपसंहरति तस्मादिति । भक्तेरपीति । लक्षणायाः इत्यर्थः । क्वचितथैव पाठः । ननु लाक्षणिकस्यानुभावकत्वे शाब्दसामान्यं प्रति शक्तिज्ञानहेतुतातायां व्यभिचार इत्यत आह कार्यतेत्यादि । तथाचाव्यवहितोत्तरत्वसम्बन्देन शक्तिज्ञानविशिष्ठाशाब्दं प्रति शक्तिज्ञानत्वेन हेतुत्वम्, एवं लक्षणाज्ञानस्यापीति न व्यभिचार इति भावः ॥ 25 ॥  
\</ ना.प्र.25\>  
\<ना.प्र.26\>  
 योगरूढमिति । क्रमप्राप्तमिति शेषः । स्वं लक्ष्यत्वेनाभिमतम् । स्वार्थस्य -- स्वशक्याथस्य, बोधकृद्यदित्यर्थः । योगरूढमिति । तन्नाम योगरूढमित्यर्थः । लक्ष्यं निर्दिशति न यत्रैकमिति ।  
 म्वावयवेति । मिथ इत्यस्य विवरणं सममिति । आदिना पद्मनाभवासदेवादिपरिग्रहः । लक्ष्ये लक्षणं योजयति तद्धीति । पङ्गजादीनाम हीत्यर्थः ।  
 न यैत्राकमित्यादि व्युकुरुते इयांस्त्वित्यादिना । रथकारादीत्यादिना यक्षकर्मादिपरिग्रहः । ननूक्तक्रमेण \`पङ्कजं शैवालमि'त्यत्र रूढ्यर्थस्य शैवाले बाधेनान्वया योगात् पङ्कजनिकर्तृत्वमेवानुभावयेदिति लक्ष्याप्रसिद्धिरत आह --- योगरूढं त्विति । अवयवशक्त्येत्यस्य योगार्थमेव इत्यनेनान्वयः । समुदायशक्त्या च रूढ्यर्थमेव इत्यनेनान्वयः । एवकारस्य विवरणं न त्वन्यत् इति । तथैव ------ स्वावयवलभ्यार्थस्वशक्यार्थयोः परस्परमेव, एतल्लाभाय च कारिकायां मिथः पदोपादानमिति भावः । अत एव --- तादृशाकाङ्क्षास्वीकारादेव इत्यर्थः । अन्यथा रूढ्यप्थयोगार्थयोर्विनाप्यन्वयबोधकत्वे प्कजपदे लक्षणा न स्यादिति वार्तिकलिखनं विरुद्धं स्यादिति भावः ।  
 पङ्कजमित्यादौ रूढ्यर्थयोगार्थयोरन्वय एव दुर्घट इत्याशङ्कते नन्विति । तादृशेति । निर्विभक्तिकेत्यर्थः । तदुपस्थापितस्य
------पङ्कजपदोपस्थापितस्य ।  
 अपङ्कजवृत्तिरिति । पङ्कजभिन्नवृत्तिरित्यन्वये पङ्कजपदोत्तरपदोपस्थाप्यत्वस्यासम्भवादिति भावः । निर्विभक्तिकत्वानन्तर्भावेनापि उक्तनियमे व्यभिचारमाह ---स्खलदिति । सङ्कोचेनेति । तथाच तादृशपङ्कजपदोपस्थाप्यत्वमेव तन्त्रम् न तु तादृशपदोत्तरपदोपस्ताप्यत्वमिति भावः । नचेति । साम्प्रतमित्यग्रेऽन्वयः । धानकर्मत्वं -----दोहनकर्मत्वम् । गवीवेति । अन्यथा धानकर्मत्वविशिष्टमात्रस्य शक्यत्वे महिष्यादेरपि धानकर्मत्वाविशेषात् धेनुपदाद्बोधः स्यादिति भावः । पङ्कादीत्यादिना जन्‌धातुडप्रत्ययस्य परिग्रहः । तद्विशिष्टस्येति । पङ्कजनिकर्तृत्वविशिष्ठपद्मेस्येत्यर्थः । समुदायाशक्यत्वादिति । पद्मत्वस्य शक्त्यातावच्छेदकत्वसम्भवे पङ्कजनिकर्तुपद्मत्वस्य शक्यतावच्छेदकत्वाकल्पनादिति भावः । शङ्कते यद्यपीति । कर्तृवाचकेति सप्तमी\`पञ्चम्यन्ताज्जनेर्ड'इति सूत्रेण कर्तरि डप्रत्ययविधानादिति भावः । तत्र ---पद्मत्वविशिष्ठे । नन्वेकपदोपस्ताप्यार्थयोर्मिथोऽन्वयासम्भवात् कथं शक्तिलक्षणाभ्यमुपस्थाप्यार्थयोः कर्तृपद्मयोरन्वय इत्यत आह कृतीति । सम्भवित्वादिति । तथाच पङ्कजादिशब्दस्य यौगिकत्वमेवेति विभागव्याधात इति भावः । नन्ववयवशक्तिज्ञानं विना पङ्कडमस्तीत्यादितः पद्ममस्तीत्यनुभवो नोपयेत इति यदि ब्रूयात् , तदाप्याह --- ग्रहेऽपीति । तदर्थस्य --- अवयवलभ्यार्थस्य, विरोधिधीदशायां अवयवलभ्यार्थस्य बाधनिश्चयादिदशायाम् । इतरथा --- केवलपद्मन्वविशिष्टरूढ्यर्थस्वीकारे । व्युत्पन्नतयेति । अन्यथा चैत्रो गच्छतीत्यादावपि गतिमाश्चैत्र इत्येवान्वयबोधः स्यादिति भावः । अत एव --- प्रकृत्यर्थावच्छिन्नस्य प्रत्ययार्थस्यान्यत्रान्वयादेव । पङ्कजादिपदानां शक्तिग्रहदशायां सामग्रीसत्त्वेन पङ्कजनिकर्तृपद्मस्तीत्यन्वयस्यैवोत्पादात् उक्तमगृहीतशक्तिकस्येति । जात्वपि --------कदाचिदपि, प्रकृत्युपस्थाप्यस्य कर्त्तुरन्यत्रान्वये साकाङ्क्षत्वादुक्तं प्रत्ययेति । वक्ष्यत इति । (2)तत्प्रकरण इत्यादिः । नन्विदं वक्ष्यमाणमणिकृन्मते शोभते न तूक्तप्राचां तैर्योगार्थं विना रूढ्यर्थस्य केवलस्यान्वयबोधानुपगमादत आह ----- किञ्चेति । एवं --- कर्तृवाचकप्रत्ययस्य पद्मत्वविशिष्टे लाक्षणिकत्वे । शक्यसम्बन्धात्मिकायाः लक्षणायाः शक्त्यभावेनाऽसम्भवादाह --- एकाक्षरेत्यादि । तत्तदर्थेति । बकनखाद्यर्थेत्यर्थः । शङ्कते कादीति । बलाकादेर्बकारादेवेत्यर्थः । शङ्कां निरस्यति इति त्विति । प्रकृते --- पङ्कजादिशब्दे । समानमिति । तथाच डादिप्रत्ययस्य शक्त्यग्रहदशायां पङ्कडादिशब्दात् पद्मादेरनुभवार्थं समुदाये शक्तिरिति भावः । ननु डादिप्रत्ययस्य शक्त्यग्रहदशायां तादृशानुभव एवासिद्ध इत्यत आह ---- डादीति । समासशक्तिवादी शङ्कते ----- नचेति । एवं
--पङ्कजपदस्य समुदाये शक्तिकल्पनो अविशिष्टत्वादिति । सप्तमीपञ्चमीससासाज्जनेर्डविधानादिति भावः । तत इति । चित्रगुरित्यादितश्चित्रगोस्वाम्याद्यर्थाधिगमादित्यर्थः । वृत्तेर्वृत्तिज्ञानस्य । तेषां ------ चित्रगुप्रभृतीनाम् । वक्ष्यमाणत्वादित्यस्य समास इत्यादिः ॥ 26 ॥  
\</ ना.प्र.26\>  
\<ना.प्र.27\>  
 मीमांसकानामभिप्रायं प्रकाशयन्नवतारणिकामाह पङ्कजादीत्यादिना । रूढ्यर्थस्य वेति । केवलस्येत्यनुषज्यते । अथ तर्हि पङ्कजादिपदात् कुमुदादेः कथं न बोध इत्यत आह -- परन्त्विति । स्थलपद्मादेरिति । अवगम इत्यनषज्यते । तैलशब्दरूढत्ववादिनं टीकाकारमाक्षिपति -- अत एवेति । यत एव शक्त्या कुमुदादेरवगमः अत एवेत्यर्थः । तैलमिति । तिलस्येदामित्यर्थः । प्रत्येकस्येति । रूढ्यप्रतिसन्धानदशायां योगेन तिलप्रभवस्य योगार्थाप्रतिसन्दानदशायां विलक्षणाद्रवद्रव्यस्य चेत्यर्थः ।  
 रूढेः --- रूढिज्ञानस्य, ज्ञामानायास्तस्याप्यविरोधित्वमिति मते वा । वदन्ति --- मीमांसकाः । केचित् ----- रूढेर्योगापहारित्वप्रवादानुयायिनः । एकैकबुद्धिरिति । एकैकस्य रूढ्यर्थस्य योगार्थस्य वा बुद्धिरित्यर्थः । तौर्मीमांसकैः ।  
 उभयप्रतिसन्धास्थले तन्मते योगार्थस्यान्वयास्वीकारादेकमात्रस्येत्युक्तम् । रूढिज्ञानदशायामपि पङ्कजातत्वान्वयबोधोत्पादात् पद्मान्यधर्मिकेत्युक्तम् । तादृशधीसत्त्वेपीति । पङ्कजपदं पद्मत्वविशिष्ठे शक्तम् इत्याकारकज्ञानसत्त्वेऽपीत्यर्थः । ताद्रूप्येण ----- पङ्कजातत्वप्रकारेण । तथात्वेन ------ तादृशरूढिज्ञानत्वेन । अवयवशक्त्या ----- स्वावयवशक्त्या । तृतीयार्थो ज्ञानजन्यत्वम् । निरुक्तेति । पङ्कजपदविशेष्यकपद्मत्वावच्छिन्नशक्तिप्रकारकेत्यर्थः । वस्तुतः पदविशेष्यकं शक्तिसम्बन्धेनार्थप्रकारकं पङ्कजपदं शक्तिसम्बन्धेन पद्मवदित्याकारकम् यज्ज्ञानं तस्यैव विरोधित्वं लाघवात्, न तु पङ्कडपदं पद्मत्वेन पद्मानभवजनकतया सङ्केतितामित्याकारकशक्तिप्रकारकज्ञानत्वेन गौरवात् इति ध्येयम् । एवं चाप्रामाण्यज्ञानानास्कन्दिततादृशनिश्चयत्वेन प्रतिबन्धकत्वं बोध्यम्, तेन रूढिज्ञानस्य संशयात्मकस्य भ्रमत्वाज्ञानास्कन्दितस्य वा सत्त्वे पङ्कजातत्वेन कुमुदान्वयबोधोत्पादेऽपि न क्षतिः । नचेति, वाच्यमित्यग्रेऽन्वयः । उक्तत्वादिति । तथाच पद्मत्वावच्छिन्नविशेष्यतादृशाबोधस्याप्रतिबध्यत्वात् ताद्रूप्येण कुमुदादेर्बोधो नानुपपन्न इति भावः । समुदायशक्यत्वेति । पङ्कजपदं कुमुदे शक्तम् इत्येवंबोधदशायामित्यर्थः । अवयवशक्त्या
-----पभ्कजपदागद्यवयवशक्त्या । तादृशशक्यत्वग्रहदशायां लक्षणयैव तादृशबोधोपपत्तेः नावयवशक्त्या तादृशबोध इत्यतः \`स्वीकारे त्वि'त्युक्तम् । शाब्दबुद्धौ तात्पर्यग्रहस्याहेतुत्वात्तद्विलम्बातद्विलम्बोऽनुपयुक्त इत्यत आह अयोग्यतेति । ते हीति । मीमांसका हीत्यर्थः । ननु रूढ्यर्थगोचरतत्तदयोग्यतानिश्चयदशायां पङ्कडात्वेन कुमुदबोधस्यानुभवसिद्धस्यापलापापत्तिरित्यत आह भ्रमत्वज्ञानेति । रूढ्यर्थेति । रूढ्यर्थविशेष्यपङ्कजजातत्वाद्यभावनिश्चयाद्यभावविशिष्टस्येत्यर्थः । समुदाय एव -- पङ्कजपद एव । पद्मत्वेन पङ्कजनिकर्तृत्वेन चेति, प्रमाभ्रमयोः क्रमेणान्वितम् । प्रामाणिक इति । तच्छाब्दं प्रति तद्विषयकशक्तिज्ञानस्य हेतुत्वादिति भावः । तदानीं पङ्कजातं पद्ममित्यनुभवदशायाम् । नान्वयधीरिति , यदि चेति प्रोक्तनेनान्वितम् । स्वावयवशक्त्या पद्मान्यधर्मिकपङ्कजातत्वप्रकाराकान्वयबोधं प्रत्येव रूढिज्ञानस्य विरोधित्वात् तादृशान्वये बाधकाभावात् । युगपद्वृत्तिद्वयविरोधेन (च) समुदाये शक्तिप्रमाभ्रमाभ्यां पङ्कजातं पद्ममित्यनुभवस्य चाप्रामाणिकत्वमेव नास्तीत्याशयेनाह यदि चेति । ननु तद्घटकत्वं तदन्यत्वे सति तद्विषयताव्यापकविषयताकत्वं तत् कुतस्तादृशान्वयबोधवारणमत आह तद्घटकत्वं चेति । मात्रपदेन तदन्यत्वस्य व्युदासः ।  
 पद्मत्वस्य प्रयोगापाधिवादिनां प्राचीनमीमांसकानां मतमुपन्यस्यति यत्त्विति । ननु विशेष्यतासम्बन्धेन तादृशशाब्दं प्रति समवायेन पद्मत्वस्य हेतुत्वे भाविनि विनष्टे वा पद्मे पङ्कडनिकर्तृत्वेनान्वयस्यानुभविकत्वात् व्यभिचारः तदानीं तत्र पद्मत्वस्याभावात्, सविषयेतरवस्तुमात्रस्य भाविनि विनष्टे वाऽभावस्य सर्वसिद्धान्तसिद्धत्वात्, अत एव \`जातः सम्बद्धश्चेति एककाल' इति प्रवाद इत्यत आह -- तदवच्छेदकत्वं वेति । तथा च तदानीमपि विशेष्यतावच्छेदकतया तादृशशाब्दस्य पद्मत्वं एवोत्पादात्, तत्र च तादात्म्येन पद्मत्वस्य सत्वान्न व्यभिचारः इति भावः । प्रयोगः -- पङ्कजातत्वप्रकारकप्रतीतिजनकः ।  
 कुमुदस्येति । पङ्कजपदादित्यादिः । नचेति हेतुत्वमित्यनेनान्वयः । योगार्थस्य -------- पङ्कजनिकर्तृत्वरूपार्थस्य उक्तरीत्या --- विशेष्यतावच्छेदकतासम्बन्धेन तादृशान्वयं प्रति तादात्म्यसम्बन्धेन, तदसमानकालीनस्य ------शक्ति(1) ज्ञानासमानकालीनस्य, सामान्यसामग्री ------ आकाङ्क्षादिनिश्चयः । दुर्वारतापत्तेरिति । रूढिज्ञानसामानकालीनतादृशान्वयं प्रत्येव पद्मत्वस्य हेतुत्वादिति भावः । ननु रूढिज्ञानासामानकालीनायामपि तादृशबुद्धौ पद्मत्वभेदो हेतुर्वाच्या इति न तादृशापत्तिरित्यत आह --- रूढिज्ञानेति । हेत्वन्तरस्य पद्मत्वभेदादेः । ननु
तादृशपत्तिवारणान्यथानुपपत्त्यैव तदवश्यं कल्प्यमत आह तत्कल्पने चेति ।  
 वैयाकरणमतमुपन्यस्य दूषयति --- यदपीत्यादिना । ताद्रूप्येण
-----पङ्कजातत्वेन । योगार्थेति । स्वावयवशक्त्या पङ्कजपदजन्यपङ्कजातत्वप्रकारकान्वयबोधत्वावच्छिन्नं प्रतीत्यर्थः । पद्मत्वविशिष्टरूढिज्ञानस्य -----पङ्कजपदं पद्मे शक्तमित्येव रूढिज्ञानस्य । नास्तीति । तथा च विभागव्याघात इति भावः । ननु योगरूढस्यासत्त्वे युधिष्ठिरादिशब्दात् कुन्तीपुत्राद्यवगमो न स्यात् अत आह युधिष्ठिरादीति । आदिना पद्मनाभादिपरिग्रहः । वैजात्यविशेषो धर्मसुतत्वादिस्तेन युधिष्ठिराद्भीमसेनादेर्नावगमः । रणस्थिरत्वादिकमिति । युधि तिष्ठतीति व्युत्पत्त्या तादृशयोगार्थालाभोऽलुक् समास(2) इति भावः । अत्र श्रीपरतिसंवादमाह ------यदुक्तमिति । अजहत्स्वार्था --- शक्यवृत्तिरूपेणैवानुभाविका, अत्र ग्रन्थे, जहत्स्वार्था -- शक्यावृत्तिरूपेणानुभाविका । यत्र कुत्रेत्याह ------ पङ्कजमित्यादि ना । मनसादेवीत्यप्यलुक्‌समासः । अन्यता -- गौरवमात्रस्याप्कामाणिकत्वे ।  
 नचेति । वाच्यम् इत्यग्रेऽन्वयः । एवं -योगरूढस्य नाम्नः सत्वे । समानविभक्तिकत्वस्येति । इदमुपलक्षणम् -------- विरुद्धविभक्तिराहित्यस्य चेति द्रष्टव्यम् । तेन नीलपीतौ घटौ इत्यत्र समानविभक्तिकत्वाभावेऽपि न क्षतिः । अत एवेत्याशयेन दूषयति ----- सविभक्तिकस्येत्यादिना । \`चैत्रस्य गुरुकुलमि'त्यादौ सामानविभक्तिकत्वाभावादुक्तं वृत्तिशब्दान्येनेति ॥ 27 ॥  
 {(1) रूढिज्ञानेति लिo पुo पाठः ।}  
 {(2) योगार्थत्वाभावादलुक्समास इति लिo पुo पाठः ।}  
\</ ना.प्र.27\>  
\<ना.प्र.28\>  
 मणिकृन्मतं दर्शयितुं भूमिकामाह -----यद्यदित्यादिना । स्वार्थे साकाङ्क्षं योग्य च यद्यद्वस्तु सन्निधानं पदजन्यस्मृतिविषयत्वं प्रतिपद्यते प्राप्नोति तेन तेन वस्तुनाऽन्वित एव स्वार्थः स्वोपस्थापितार्थः पदैरवगम्यतेऽनुभाव्यत इत्यर्थः । तयोः
--रूढ्यर्थयोगार्थयोः । आहत्य --- प्रथमतः । साकाङ्क्षत्वमिति -- न तु कुमुदादौ योगार्थन्वयवारणाय मिथः साकाङ्क्षत्वं कल्प्यत इति भावः । ननु तर्हि पङ्कजपदात् कुमुदबोधो भवेत् अत आह एवं चेति । तात्पर्यज्ञानस्य शाब्दबुद्दौ अहेतुत्वाङ्गीकारादाह --- विरोधिसमवानाद्वा इति । पद्मं पङ्कजातत्वाभाववत् इत्याकारकबाधीनश्चयोद्वत्यर्थः । कुमुदादेरिति । बोधो भवत्येवेत्यप्रेतनेनान्वयः ।  
 अन्यत्र ----कुमुदादौ । पङ्कजं पद्ममित्यत्र पद्मपदोपस्थापिते पद्मेऽन्वयो न स्यात् अत आह पदान्तरेति । तस्य -- योगार्थस्य । संभूतसामग्रीकत्वात् ------शाब्दसामान्यसामग्री सत्त्वात् । ननु रूढेर्योगापहारित्वप्रवादो भज्येतेत्यत आह रूढ्यर्थभिन्न इति । सति रूढिज्ञाने कुमुदे तात्पर्यज्ञानादिसहस्रेणापि न कुमुदशाब्दधीरित्यनुभवेनैव (1) तैः प्रतिबध्यप्रतिबन्धकभावः स्वीक्रियते इत्यनुभवानुरोधेन क्लृप्तप्रतिबन्धकाभावरूपकारणस्य लाघवानुरोधेन दूरीकरणे प्रायो जगति कार्यकारणभावविलोपापत्तिरित्याशयेन \`मतमि'त्युक्त्वाऽस्वरसो व्यञ्जितः ।  
 केचित्तु ------- पङ्कजपदात् कुमुदधीवारणाय पङ्कजातत्वप्रकरारकशाब्दसामान्यं प्रति पद्मत्वप्रकारकप्रमाया विशेष्यतासम्बन्धेन हेतुत्वं कल्प्यते, सर्वत्र ईश्वरीयज्ञानस्य सर्वदा सत्त्वात् न दोष -- इत्यपि वदन्ति ।  
 परेतु पङ्कजपदस्य न पद्मत्वविशिष्ठे शक्तिः, पङ्कडनिकर्तृ पद्मम् इत्याकारशाब्दस्तु न केवलपङ्कजपदात्, किन्तु यथाकथ़ञ्चित् पद्मत्वोपस्थितिसहकृतपङ्कजपदात्, कुमुदादौ पङ्कजपदप्रयोगास्तु पद्मत्वस्य पद्मत्वपदज्ञानस्य हेतुत्वाद्वा निरसनीय इति । तन्न। यथाकथञ्चिदुपस्थितेः शाब्दबुद्धावहेतुत्वादन्यथा यथा कथञ्चित्तदुपस्थितिदशायां विनापि पदस्य व-त्तिज्ञानं तच्छाब्दबुध्यापत्तेरिति समासः ॥ 28 ॥  
 {(1) भवतेति 2पुo पाठः ।}  
\</ ना.प्र.28\>  
\<ना.प्र.29\>  
 ननु तत्पदस्याव्यवहितवस्तुपरामर्शकत्वात् तद्धितान्तस्यैव द्वैविध्यभ्रमः स्यादत आह योगरूढमिति । प्रकृते इकन्‌प्रत्ययस्य वैयर्थ्यादाह --- सामासिकमिति । तथाच स्वार्थ इकन्निति । ननु सरसिजादिशब्दाधिक्याद्विभागाधिक्यमत आह कृगन्तस्येति ॥ 29 ॥  
\</ ना.प्र.29\>  
\<ना.प्र.30\>  
 विभागमाह समास इति । बहुगुड इत्यादौ तद्धितान्तत्वाभावादुक्तं तद्धिताक्तमिति । मात्रपदव्यावृत्तिमाह योगरूढमिति । तन्मात्रस्येति । योगलभ्यार्थमात्रस्येत्यर्थः । त्रिधेति दर्शयति --- समासस्तद्धिताक्तमिति । ननु पङ्कजदिशब्दस्य रूढ्यर्थाप्रतिसन्धानदशायां योगार्थमात्रस्यैव बोधकत्वात् तेषामपि यौगिकत्वापत्तिरत आह --- सर्वं चेदं रूढाम्यत्वेनेति । पङ्कजादिपदस्य पद्मत्वविशिष्ठे सङेकतितत्वेन रूढान्यत्वभावादिति भावः । ननु ब्राह्मणीत्यादिरूढस्य नाम्नो ङीबादिप्रत्ययान्ततया ब्राह्मणजन्यस्त्रीत्वाश्रयबोधकत्वेन यौगिकत्वापत्तिरतस्त त्रेष्ठापत्तिमाह
---- ब्राह्मणीति । अन्यथा ---- ङीबादिप्रत्ययस्य स्त्रीत्वाद्यवाचित्वे, स्त्रीत्ववाचित्वमि'ति प्राचां मतेन स्वमतेऽन्यथेत्युक्तम् । अनयोस्तत्त्वं स्वयमेव दर्शयिष्यते । तत्तदर्थे --- ब्राह्मणजन्यस्त्रीत्वाश्रयाद्यर्थे ॥ 30 ॥  
 **॥ \* इति श्रीरामभद्रसिद्धान्तवागीशकृतायां भावार्थबोधिन्यां नामप्रकरणम् \* ॥**  



**----------------------------------------------------------**







       **ॐ  
 समासप्रकरणम् ।**


      समासमिति । कसप्राप्तमिति शेषः । अन्त इत्यस्य वृत्तिरुत्तर इति । निजार्थके इत्यस्य विवरणं स्वार्थस्येत्यादि । नीलोत्पलत्वमित्यादौ नीलभिन्नोत्पलस्य भाव इत्यन्वये नीलोत्पलादिवाक्योत्तरत्वतलादिनिश्चयत्वेन हेतुत्वातादृशस्य नीलोत्पलादिवाक्यस्य नीलाभिन्नोत्पलाद्यर्थे समासत्वमानुपूर्वीज्ञानस्य तथैव हेतुत्वादेवंक्रमेण सर्वत्र लक्षणसङ्गतिः । ननु यादृशवाक्योत्तरत्वादिः स्वार्थस्य यादृशार्थावच्छिन्नविषयताशालिबोधे हेतुस्तादृशं तद्वाक्यं तादृशार्थे समास इति लघुत्तरं कथं न कृतमत आह ---- पाचकादिकं त्विति । आदिना पङ्कजादिशब्दपरिग्रहः । तादृशार्थकत्वविरहात् --- पाककर्त्राद्यर्थकत्वविरहात् । न महावाक्यमिति । तथा च तदनुक्तौ पाचकादिष्वतिव्याप्तिरिति भावः नन्वेवतावतपि \`अघटो देश' इत्यादितत्पुरुषे \`उपकुम्भाद्य' व्ययीभावे चाव्याप्तिः, तद्घटकनञादिनिपातस्य नामत्वाभावेन तादृशश्य महावाक्यत्वविरहात् अत आह --- प्रकृत्यर्थमात्रेति । नचैवं \`घट' इत्यादिभागेऽतिव्याप्तिः, तस्य निरुक्तमहत्त्वविरहेऽपि वाक्यत्वविरहात् इति भावः । ननु प्राचां मते निपातनामपि नामत्वान्न तत्राव्याप्तिरत आह ---- नवेति । तथाच नीलघटत्वावच्छिन्नभावप्रत्ययार्थस्यान्वयबोधे नीलघटत्वभागस्य स्वरूप योग्यत्वात् निरुक्तमहत्वाभावान्नातिव्याप्तिरिति भावः । ननु प्रकृत्यर्थावच्छिन्नप्रत्ययार्थस्यान्वयबोधं प्रत्ययोग्यत्वमेव वाक्यस्य महत्त्वमुच्यतामलं मात्रपदप्रवेशेनेत्यत आह --- क्षीरपायीति । प्रकृत्यर्थेति । प्रकृत्यर्थावच्छिन्नस्य कृदर्थताच्छील्यस्य बोध इत्यर्थः । प्रकृत्यर्थमात्रेति । स्वप्रकृत्यर्थमात्रेत्यर्थः । ततः --- क्षीरपायीत्यादितः । अप्रत्ययादिति । ततः क्षीरपानशीलस्यैव प्रत्ययात् \`क्षीरपायी'त्याद्युपपदसमासस्य स्वप्रकृत्यर्थमात्रावच्छिन्नप्रत्ययार्थस्यान्वयबोधासमर्थत्वादेव नाव्याप्तिरिति भावः । नन्वेवं निरुक्तमहावाक्यत्वस्याविशिष्टत्वात् \`राज्ञः पुरुषः' इत्यादिभागेऽतिव्याप्तिरत आह ----- राज्ञः पुरुषत्वमिति । प्रतीयत इति । घटस्य रूपमित्यत्रेव प्रकृते षष्ठ्या वृत्तित्वार्थकत्वादिति भावः । प्रकृत्यर्थेति । स्वप्रकृत्यर्थेत्यर्थः । बोधकत्वादिति । अन्यथा \`पृथुकस्या चाटकैर' इत्यादावपि पृथुकसम्बन्धिचटकायाः अपत्यस्य बोधापत्तेरिति भावः। न प्रसङ्गो ----- नातिव्याप्तिः । ननु यादृशमहावाक्योत्तरशब्दो(1) यादृशार्थावच्छिन्नविषयताशालिबोधे हेतुः तादृशार्थकतद्द्वाक्यत्वमेव तादृशार्थे समासत्वमित्येवास्तु कृतं त्वतलादेर्विशेषतो निवेशेनेत्यत आह ---- पायमिति । स्वार्थेति । पौनःपुन्यात्मकणमाद्यर्थेत्यर्थः । धात्वन्तरार्थस्येति । कृत्यादिरूपधात्वन्तरार्थस्येत्यर्थः । \`पायं पायं व्रजती'त्यादितः पुनःपुनः पानकुतिसमानकालीनत्वस्य व्रजनादौ बोधनात् \`णम् चाभीक्ष्ण्ये द्द्विश्च पदमि'त्यादिरूपावादकानुशासनादिति भावः । नत्विति । तथाच तत्रापिव्याप्तिभयेन विशेषतोऽभिहितमिति भावः । ननु प्रपूर्वस्य स्थाधातोर्निरुक्तमहावाक्यत्वाभावात् समासत्वविरहेण \`प्रस्थाये'त्यादौ ल्यप् न स्यात् समास एव क्त्वास्थाने ल्यप्‌विधानात् अत आह ---- प्रस्थायेत्यादाविति । आदिना \`प्रणम्ये'त्यादेः परिग्रहः । गौणो ------ भाक्तः अन्यथा प्रशब्दस्य द्योकत्वमते वस्तुवाचिनां नाम्नामेकार्थावच्छिन्नापरार्थविषयताशालिबोधजनकवाक्यस्य प्राचां मते स्वमते च समासत्वेन तद्दोषतादवस्थ्यात् । न च प्रादेर्वाचकत्वमते नायं दोषः, तथासति परस्परानन्वितपदार्थोपस्थापकद्वन्द्वेऽव्याप्तिः । एतेन -------- नामोपस्थाप्ये यत्र धर्मिणि प्रत्ययानुपस्थाप्ययदर्शस्य यादृशान्वयबोधं प्रति यादृशवाक्यत्वेन हेतुत्वं तादृशवाक्यत्वमेव तथाविधान्वयबोधसमासत्वम्, नीलोत्पलादिकं हि वाक्यमुत्पलादौ नीलादेरभेदान्वये तन्त्रं तादृशानुपूर्वीज्ञानत्वेन तादृशज्ञानोत्तरोत्पलधर्मिकनीलप्रकारकशाब्दं प्रति हेतुत्वात्, घटत्वेत्यादिकं न नामोपस्थाप्येऽर्थे घटादेरन्वयक्षमम्, पटुतरेत्यादिकं च नामार्थे न प्रत्ययानुपस्थापितार्थंस्यान्वयक्षममिति तयोर्व्युदासः, तदुक्तम् -------  
  प्रत्ययेनानुपस्थाप्ययादृशार्थान्वयक्षमम् ।  
  नामार्थे यत्र यद्वाक्यं स समाससस्तथान्वये ॥  
 इति प्रकारान्तरेण दुर्गसिंहादिमतपरिष्कर्त्तृणां मतमपास्तम् । दण्डी पुरुष इत्यादौ मतुबादिप्रत्ययोपस्थाप्यर्थान्वयक्षमेऽव्याप्तेः । न च प्रत्ययमात्रानुपस्थाप्येति वक्तव्यमिति नाव्याप्तिः, स्वोपस्थाप्यपद्मादौ प्रत्ययमात्रानुपस्थाप्यपङ्कजनिकर्तृत्वादेरन्वयक्षमस्य पङ्कजादिपदस्य समासत्वापत्तेः, धात्वर्थधर्मिकान्वयबोदहेतोः कुम्भकाराद्युपपदसमासस्यासंग्रहापत्तेश्चेति दिक् । यत्तु निर्विभक्तिकनानापदार्थविषयताशालिबोधजनकवाक्यत्वं तदिति । तत्तुच्छम् --- \`कण्ठेकालः उरसिलामे'त्यादावव्याप्तिः । न च तस्य समासप्रतिरूपकवाक्यत्वात् तदसङ्ग्रहेऽपि न क्षतिरिति वाच्यम् । विभक्तित्वस्यैकस्याभावेन तादृशनिरुक्तेः शङ्कितुमशक्यत्वादिति ध्येयम् ॥ 31 ॥  
 {(1) \`वाक्योत्तरं यच्छब्दो' --- 2 पुo पाठः ।}३  
\</ स.प्र.31\>  
\<स.प्र.32\>  
 इतरेतरसमाहारादिभेदात् अनेकविधत्वात् षड्‌विधत्वव्याघातादाह निरुक्त इति । समासविभाजकधर्मवानित्यर्थः, तथा च समाहारत्वादेः समासविभाजकत्वाभावान्न व्याघात इति भावः । कारिकार्थं व्याकरोति । यश्चेति । ननु तत्पुरुषादस्य को विञ्चेष इत्यत आह सङ्काशेत्यादि । उपपदार्थान्वितेति । कर्माद्युपपदार्थान्वितेत्यर्थः । तथाविधेति । उपपदार्थान्वितस्वार्थबोधकेत्यर्थः । एतस्य --- उपपदसमासस्य, समासान्तरात् तत्पुरुषसमासान्तरात् ॥ 32  
\</ स.प्र.32\>  
\<स.प्र.33\>  
 (प्राप्तेति ।) \`जायाम्प्राप्त इत्यर्थे प्राप्तजायः \`पिप्पल्या अर्धमित्यर्थे' अर्धपिप्पली \`कायस्य पूर्व'मित्यर्थे पूर्वकायः \`कुम्भसामीप्यम्' इत्यर्थे उपकुम्भम् \`पुरुषः सिंह इवे'त्यर्थे पुरुषसिंह इति । विशेष्यत्वादिति । न च न अधिकरणमनधिकरणमिति अनधिकरणपदेन सह पटस्य समासात् मध्यपदप्रधानसमासस्वीकारो निर्युक्तिक इति वाच्यम् । न अधिकरणमिति विग्रहस्याभावेन नानधिकरणमित्यस्य समासत्वाभावात्, अधिकरणत्वावच्छिन्नभेदस्यालीकतया तादृशस्वाबोधकत्वादित्यवश्यं पटस्य न अधिकरणमिति विग्रहे मध्यपदप्रधानत्वमिति भावः । ननु \`बहुपदे बहुव्रीहिरेव नापरो द्वन्द्वान्यः समास' इति प्राचीनसिद्धान्तविरोध इत्यत आह ---- बहुपद इति । नञो नामत्वाभावादिति भावः । (राजेति ।) राजसम्बन्धी पुरुष इत्यर्थे \`राजपुरुषः' नीलाभिन्नमुत्पलमित्यर्थे \`नीलोत्पलं' द्वौ मार्ग्यावित्यर्थे द्विमार्ग्य'तत्रैवान्त्यपदार्थविशेष्यत्वसम्भवादिति भावः । \`घटपटा'वित्यादौ घटपटविशेष्यकद्वित्वप्रकारकान्वयबोधजननात् सर्वपदप्राधान्येऽपि समाहारद्वन्द्वे प्राचां मते उत्तरपदे साहित्ये लक्षणाय \`पाणिपादमि'त्यत्र पाणिपादसाहित्याश्रयबोधनात् सर्वपदप्राधान्यं दुर्घटमित्यत आह --- इतरेतरेति । स्वमते लक्षणायास्तत्राभावादाह ---- द्वन्द्वमात्रं वेति । अन्यत्वस्य केवलान्वयित्वादसम्भव इत्यत आह स्वघटकान्येति । बहुव्रीहिरिति । \`चित्रगुरि'त्यादौ चित्रा गौर्यस्येति विग्रहात् चित्रगोस्वामिनो बोधनादात भावः । खलेयवमिति । \`खले यवा यदे'त्यादि विग्रहेण कालस्यैव विशेष्यत्वादिति भावः । तदेवमिति । तस्मादेवंक्रमेणेत्यर्थः ।  
 प्रसङ्गादाह ----- नित्यनित्येत्यादिना । यल्लभ्यस्य ------- समासलभ्यस्य, वैजात्यदेरित्यादिनाऽभावविरोधादे परिग्रहः । प्रतीतेरिति । न च नामार्थायोरभेदान्यसम्बन्धेनान्वयस्याव्युत्पन्नत्वात् राजपुरुष इत्यत्र राजसम्बन्धिनी लक्षणाया आवश्यकतया विग्रह वाक्यतः समासलभ्यार्थस्याप्रतीतिरिति वाच्यम् । स्वमते\`राजपुरुष' इत्यादौ राजसम्बन्ध एव लक्षणाया व्याससमासयोस्तुल्यार्थकत्वात्, \`नामार्थयोरि'त्यादिनियमे च निपातातिरिक्तत्वमिव समासातिरिक्तत्वं विशेषणीयमिति , अत एव \`राजपुरुष इत्यत्र राजसम्बन्धे लक्षणे'ति शब्दमणिरिति भावः । ननूक्तक्रमेणानित्यसमासत्वे \`स्फुरद्वाणी'त्यादेस्तथात्वं न स्यात् शतृजर्थविधेयकप्रथणान्तोपस्थाप्यार्थविशेष्यकशाब्दस्य प्राचामनङ्गीकारात्, \`वर्तमाने शतृशानजावप्रथमे'त्याद्यनुशासनात् \`स्फुरन्ती वाणी'त्यादेर्विग्रहत्वासम्भवादत आह ----- स्फुरदिति । तदर्थप्रकारशकत्वात्
----- समासलभ्यार्थप्रकाशकत्वात् । ननु \`चलदेक' इत्यादौ अव्याप्तिः, चलन् एक इत्यादेर्विग्रहत्वासम्भवाच्चदलभिन्न एकत्वविशिष्ठे एकत्वस्य बोधने तादृशस्य निराकाङ्क्षत्वादत आह ---- स्फुरन्तीमिति । आदिना \`चलन्तमकेमि'त्यादेः परिग्रहः । ननु यत्समासलभ्यार्थस्य विग्रहवाक्यात् प्रतितिर्जायते स एवानित्यसमासो न तु विग्रहलभ्यार्थस्य बोधकत्वं यत्र समास इत्यत्र किं विनिगमकमत आह ----- विग्रह एवेति । तन्त्रमिति । अनित्यसमासत्वे तन्त्रमित्यर्थः । विग्रहार्थस्येति । बोधकत्वं तन्त्रमिति प्राक्तनेनान्वयः । व्यञ्जकवैधुर्यं --- बोधकत्वविरहः । अबोध्यत्वादिति । तथाचेदमेव विनिगमकमिति भावः । प्रायश इत्यस्य व्यावृत्तिमाह ----- अत एवेति । तयोः --- लिङ्गसंख्ययोः । स्त्रीत्वस्येत्यवगम इति पूर्वोक्तेनान्वयः । तदभिव्यञ्जकयोः ------स्त्रीत्वाभिव्यज्जकयोः । सत्त्वादिति । \`प्रियास्तिस्नो यस्ये'ति विग्रहे प्रियतिसेति, \`त्रिचतुरोस्त्रियामि'त्यनुशासनात् त्रिस्नादेशस्यापि स्त्रीत्वाभिव्यञ्जकत्वादिति भावः । संख्याव्यञ्जकत्वं दर्शयति ----- यथावेति । एकया शलकया द्यूतेऽन्यथापातनमित्यर्थे \`शलाकपरि'प्रियौ युवां यस्या इति विग्रहे \`प्रिययुवा हस्तीनामश्वाना च समाहार इति विग्रहे \`हस्त्यश्वमि'ति । एकत्वादेरिति, अवगम इति प्रोक्तनेनान्वयः । एकत्व एवेति । अक्षरशलाकयोरेकत्वे इत्यनुशासन एवेत्यर्थः । तथा च एकत्वे वर्त्तमानयोः अक्षशलाकयोर्द्यूतेऽन्यथापातने परिणा सहाव्ययीभावस्य व्युत्पन्नत्वादिति भावः । युवाद्यादेशस्येति । \`युवावौ द्विवाचिष्वि'त्यनुशासनादिति भावः । अत्र वैयाकरणसंवादमाह तदुक्तमिति । यत्र कुत्रेत्याह शलाकापरीति । ङसर्थैकत्वमिति । ङसावयविना सह पूर्वादेनपुंसकस्यार्द्धस्य च तत्पुरुषाद्यनुशासनादिति भावः । ननु \`जारतीचित्रगुरि'त्यत्र स्त्रीत्वस्येव \`कण्ठेकाल' इत्यादावपि एकत्वव्यञ्जकैकवचनस्य सत्त्वात् तस्यापि अनित्यसमासत्वं स्यादतस्तत्रेष्ठापत्तिमाह सरसिजादाविति । तादृशवाक्यस्य नित्यसमासत्वादिनां मत माह तत्रेति ॥ 33 ॥  
\</ स.प्र.33\>  
\<स.प्र.34\>  
 एकार्थेऽन्यार्थबोधकमित्यस्य वृत्तिस्तयोरित्यादिः । लक्ष्ये लक्षणं योजयति नीलोत्पलमितीति । ननु \`पुरुषसिंह' इत्यादौ तादात्म्येन सिंहादेरनन्वयादव्याप्तिरत आह पुरुषादाविति । सिंहादिपदे तत्सदृशे शक्त्यभावादाह उत्तरपदलक्ष्यस्येति । सिंहादिसदृशस्येति । तादात्म्येन पुरुषपदार्थेऽन्वय इति शेषः । ननु इदमव्युत्पन्नमत आह पुरुष इत्यादि । तादात्म्येनेत्यस्य व्यावृत्तिमाह कुम्भस्येति । कुम्भसंयोगिसंयुक्तत्वोदस्तत्राबोधनादिति भावः । ननु कर्मधारयनिरुक्तेर्नामघटितत्वे प्रवलमित्यादौ कर्मधारयसमासो न स्यात् स्वमते प्रादेर्नामत्वविरहात् अत आह प्रबलमिति । नन्वेवं नामपदस्य धातुभिन्नार्थकत्वे \`स्तोकनम्रे'त्यादौ समासो न स्यात् नामघटकधात्वर्थे(2) एव स्तोकादेस्तत्र तादात्म्येनान्वयादत आह सार्थकसामान्येति । प्रादयस्तूपसर्गा वाचका न द्योतका इति मतेनेदम् । क्रमिकपदस्य व्यावृत्तिमाह नीलमित्यादिना । क्रमिकपदं न देयमेवेत्याशयेनाह यदीति । तन्त्रमिति । लाघवान्न तु समानविभक्तिकनामोत्तरनामोपस्ताप्यत्वं तन्त्रं गौरवादिति भावः । तत्र ---- नीलमुत्पलमित्यत्र । आधेयत्वेनेति । अन्वय इति पूर्वेणान्वयः । नीलतादात्म्यवत् उत्पलमित्येव तत्रान्वयात्, अत एवाकाङ्क्षाग्रन्थे \`यद्वा विशेषणविभक्तिरभेदार्थिके'त्युक्तमिति भावः । ननु \`नीलघटपटावि'त्यत्र घटपदव्यवहिते पटे नीलादेस्तादात्म्येनान्वयादुक्तव्याप्तौ व्यभिचार इत्यत आह नीलघटपटाविति । ननु \`स्तोकं पचती'त्यादौ स्तोकादेः पाकादौ तादात्म्येनान्वयात् व्यभिचारः, स्तोकादिपदोत्तरनामोपस्थाप्यत्वाभावादत आह स्तोकं पचतीति । आधेयत्वेनेति । स्तोकादेरन्वय इति प्राक्तनेनान्वयः । ननु \`राजपुरुष' इत्यादितत्पुरुषे लक्षणमिदमतिव्याप्तमत आह राजपुरुष इत्यादीति । तुल्यार्थकत्वम् --- अन्यूनानतिरिक्तविषयकबोधजनकत्वम्, अत एव ---- व्यासमसायोरन्यूनानतिरिक्तविषयकबोधजनकत्वादेव । ननु नामार्थयोरभेदादितिरिक्त सम्बन्धेनान्वयबोधस्य सुदरपराहतत्वात् कथमेवमित्यत आह यथाचेति । तथा च नामार्थयोरभेदान्वयसम्बन्धेनान्वये निराकाङ्क्षत्वमित्यत्र निपातातिरिक्तत्वमिव तत्पुरुषातिरिक्तत्वमपि विशेषणमग्रे वक्ष्यते, अन्यथा घटो नास्तीत्यादौ घटस्य प्रतियोगितासंसर्गेणाभावेऽन्वयानुपपत्तिरिति भावः । ननूक्तव्याप्तौ समासातिरिक्तत्वविशेषणापेक्षया \`राजपुरुष'इत्यत्र पूर्वपदे राजसम्बन्धिनि लक्षणाऽस्तु तथा चातिव्याप्तिस्तदवस्यैवेति तुल्यविषयताशालिबोधजनकत्वादेव व्याससमासयोस्तुल्यार्थकत्वसम्भवादित्याशयेनाह किञ्चिन्निष्ठेति । उक्तनिरुक्तौ ----- कर्मधारयनिरुक्तौ ।  
 स्वमते द्विगोः कर्मधारयत्वेऽपि न क्षतिरित्याशयेनाह द्विगार्ग्यमिति । तदन्यत्वेनेति । द्विगोरव्ययीभावस्य चान्यत्वेनेत्यर्थः । स्थलविशेषान्तर्भावेण कर्मधारयस्यासाधुता प्राचां संमता अत स्तथैवाह अत्रेत्यादिना । नन्वेवं \`प्रमेयधृम'इत्यादौ कर्मधारयो न स्यात् विशेषणविशेष्ययोर्मिथो व्यभिताराभावात् अत स्तत्रेष्ठापत्तिमाह प्रमेयधूम इति । आदिना प्रमेयवह्निरित्याद्युपग्रहः । ननु नरत्वजातेरात्मवृत्तित्वमते तत्रत्यषष्ठ्यास्तादात्म्यसम्बन्धाद्यर्थकत्वं बाधितमत आह राहोरिति । मस्तकविशेषस्यैव राहुपदार्थत्वदिति भावः । (2)  
 इति माहवृद्दा इत्यनेनास्वरसं दर्शयन्नव्यमतमाह चन्दनतरुरित्यादि । तत्र विशेष्यविशेषणयोः परस्परं व्यभिचारादिति भावः । तद्व्यभिचारित्वं --- विशेष्यव्यभिचारित्वम् । नन्वेवं \`पुरुषोत्तम' इत्यत्र विशेष्ये विशेषणव्यभिचाराभावात् कर्मधारयः कथमित्याह पुरुषोत्तम इति । तथा च भ्रमविधुरे घटादौ पुरुषत्वस्य व्यभिचारसत्त्वात् तादृशकर्मधारयो नाव्युत्पन्न इति भावः । अत एवेति । यत एव भ्रमविधुरस्तत्र उत्तमपदस्यार्थोऽत एवेत्यर्थः । तत्र --- भ्रमाविधुरत्वे । तस्य ---- भ्रमविधुरत्वस्म । ब्राह्मणमानुष इत्यादिकस्तु कर्मधारय इष्यत एवेति हृदयम् ।  
 प्रयोगानुसारादिष्यत इत्यतः प्रायश इत्युक्तम् । अत एवाह पक्वयदित्यादि । पक्वाभिन्नस्य यस्य भोजनं रम्यम्, आमाभिन्नस्य तस्य भोजनं वृथत्यर्थः । ननु वैयाकरणप्रयुक्तत्वात्तादृशप्रयोगोऽव्युत्पन्न इत्यत आह प्रयुक्तं त्विति ।  
 समासशक्तिवादिनां मतमाशङ्कते नन्विति । विशेष्यतयेति । विशेष्यतया तन्नामार्थप्रकारकान्वयबुद्धिसमान्यं प्रति तन्नामोत्तरविभक्त्युपस्थाप्यत्वं तन्त्रमित्यर्थः । घटमित्यादौ घटप्रकारककर्मत्वाविशेष्यकान्वयबुद्धौ घटादिनामोत्तराऽमादिविभक्त्युपस्थाप्यत्वस्य कर्मत्वादौ सत्त्वादिति भावः । ननु विशेष्यतया तादात्म्यसम्बन्धावच्छिन्नतन्नामार्थप्रकारकान्वयबुद्धिं प्रति तन्नामोत्तरविभक्त्युपस्थाप्यत्वं तन्त्रं वाच्यम्, अतो नीलोत्पलमित्यादिसमासस्य न यौगिकत्वं नीलादिनामार्थस्याभेदसम्बन्धेनोत्पलादौ प्रकारत्वादत आह नत्विति । तत्प्रकारकबुद्धिं प्रतीति(2) । तन्नामोत्तरविभक्तुपस्थाप्यत्वं तन्त्रमित्यनुषज्यते । गौरवादिति। कार्यतावच्छेदकगौरवादित्यर्थः । रूढ एवेति । तथा च नामार्थेति न व्याघात इति भावः । प्राचां सम्वादमाह तदुक्तमिति । शब्दान्तरत्वात् --------- विग्रहवाक्यभिन्नगर्भत्वात् ।  
 प्रामाणिकं गोरवं न दोषायेत्याशयेन शङ्कां निरस्यति नीलोत्पलमित्यादिना । अन्यथा ----- प्रामाणिकगौरवस्यापि दोषत्वे । तन्त्रमुररीकृत्य ----- लाघवात्स्वीकृत्य, अन्वयबोधं किं न रोचयेः इत्यग्रिमेनान्वयः । ननु नीलवृत्तिकर्मत्वानुभवात्तादृशलाघवमपि त्यज्यत इत्यत आह परन्त्विति । रूढिरेवेति । नीलोत्पलमित्यादाविव युक्तेस्तौल्यादिति भावः । ननु \`नीलघटो द्रव्यमि'त्यादौ नीलस्यापि तादात्म्येन विधेयत्वादुक्तनियमो व्यभिचारीत्यत आह विधेयत्वमिति । नीलस्य तत्र विशेष्यतावच्छेदकत्वात्, अन्यथा तत्रापि द्रव्यं शाब्दयामीतिवत् नीलमित्यनुव्यवसायापत्तेरिति भावः । इतरबाधादिप्रयुक्तस्य महानसीयत्वादिप्रकारस्यापि विषयतावच्छेदकत्वादेकत्र द्वयमिति न्यायेन वा महानसीयत्वस्य (यत्र) भानं तत्रातिव्याप्तिरित्यत आह
---- प्रकारताप्रभेद इति । तादात्म्यावच्छिन्नेत्यस्य व्यावृत्तिमाह ---- पटमित्यादाविति ।  
 नीलपीतोत्पलमित्यत्र विशिष्टवैशिष्ठ्यागाहित्वे बाधादाह ---- एकत्रेति । (1) तादृशेति । स्वघटकानामान्तरेत्यर्थः । बहुव्रीहेरेव ---- त्रिपदादिबहुव्रिहीरेव । समासान्तरस्य निरुक्तबहुव्रीहिभिन्नस्य । तादृशधियं --- नीलं पीतं च यदुत्पलमित्याकारकाधियम् । ननु \`नीलपीतोत्पले रम्ये' इत्यादौ तादृशानुभवात् समासान्तरस्यापि समर्थत्वं स्यादत आह ---- नीलपीतोत्पल इति । इत्याकारो बोध इति पूर्वेणान्वयः । ननु व्याससमासयोस्तुल्यार्थकतया नीलञ्च तत् पीतं चेत्यादिकर्मधारयविधया नीलोत्पलं पीतोत्पलं च रम्यमित्यनुभवो नीलपीतोत्पले रम्ये इत्यादावनुपपन्न अत आह ---- अत एवेति । यत एव तादृशबोधो नाव्युत्पन्नोऽत एवेत्यर्थः । ननु घटानधिकरणमित्यादितत्पुरुषस्य स्वघटकनामद्वयोपस्थाप्यार्थद्वयावच्छिन्नस्वघटकनामान्तरार्थनिष्ठविषयताक्रबोधं प्रति समर्थतया तादृशानुशासनमसिद्धमत आह घटस्य नाधिकरणमिति । न चानधिकरणपदेन घट पदस्य समास इति त्रिपदसमास एव नेति वाच्यम् । प्रागुक्तसमाधित्वादिति भावः । नञादेर्नामत्वाङ्गीकारमते त्वाह नवेति । तत्र विशिष्ठवैशिष्ठ्यावगाहिताया अनुभवसिद्धत्वादिति भावः । \`एकत्र द्वयमि'त्यादिन्यायेन बोधकत्वानुरोधेन त्रिपदादिबहुव्रीहेरावश्यकत्वादिति स्वयं वक्ष्यमाणत्वादिति हृदयम् ।  
  समासानां यौगिकत्वे वाचस्पतिर्मिताया इत्यत्र वाचिमितायाः कण्ठे श्यामस्य वाभेदान्वयो दुर्वार इति समासशक्तिवादी शङ्कते ------- स्यादेतदिति । एतद्दूषणं स्यादित्यर्थः । तत्र ---वाक्प्रभ-तौ । पदार्थान्तरस्येति । अन्वय इत्यादेः निराकाङ्क्षत्वादित्यग्रेऽन्वयः । पशुपदार्थैकदेशस्य पशुत्वस्य पशुभिन्नत्तया गगनपदार्थैकदेशस्य शब्दस्य समवेततया चायोग्यत्वासम्भवादाह निराकाङ्क्षत्वादिति । ननु समासस्याशक्तत्वेऽभेदसम्बन्धेनान्वये निराकाङ्क्षत्वं न तु भेदसम्बन्धेनात आह ---- एवमिति । यथाकाशमिति । आकाशपदार्थैकदेशस्य शब्दस्याभिघातजन्यत्वेनापि नान्वय इत्यर्थः । तत्र तत्र ----- प्राक्‌प्रभृतौ द्विजातिप्रभृतौ वा, तथाविधान्वयो --- अभेदेन भेदेन वान्वयः, पदार्थत्वात् --- त्वन्मते पदार्थत्वात् ।  
 वृत्त्येति । पदानां पदयोर्वा योगः कृत्तद्धितक्यजादिप्रत्ययान्तम्, समासाश्च वृत्तयः, प्रत्ययशब्देन विभक्तिभिन्नप्रत्ययो ग्राह्यः, नातो \`नीलघटं, स्तोकं पचती'त्यादौ तदेकदेशे घटेपाके च नलित्तोकादरेन्वयेऽपि क्षतिरत एव वक्ष्यति ---- पुत्रीयतीति । विभक्तौ सम्बन्धकारकयोर्बोधकान्यत्वस्य फलमाह ---- अत एवेति । यत एव तदन्यत्वं विशेषणमत एवेत्यर्थः । क्यजादीति । पुत्रीयतीत्यादिप्रत्ययान्तस्येत्यर्थः । ननु वाचस्पतीतयत इत्यत्र समासत्वेनापि वृत्तित्वादाह ----सम्पदेत्यादि । अत्र शाब्दिकसम्वादमाह ---- अत एवेति ॥ 34 ॥  
 {(2) नामधात्वर्थे इति 2पुo पाठः ।}  
 {(2) अत्र \`इति महामहोपाध्यायरामभद्रसिद्धान्तवागीशविरचिता शब्दशक्तिप्रकाशिका सुबोधिनी समाप्ता । गोप्यः किमाचरतु पकुशलस्मरे शूद्रादासो दशधरसुधामपि गोपिकानां सुभक्तेस्वयं वदवशिष्टहृदयं दर्शयन्नच्ये'ति अधिकः सर्वथाऽशुद्धः लेखकप्रमादेन मध्य एव लिखितः 2 पुस्तके पाठो वर्तते ।}   
 {(2) प्रकारकान्वयबुद्धिं प्रतीति 2 पुo पाठः ।}  
 {(1) एतत्प्रतीकव्याख्यानं ग्रन्थक्रमानुरोधेन बहुव्रीहिरेवेत्यस्य टीकानन्तरं संगमिति द्रष्टव्यम् ।}  
\</ स.प्र.34\>  
\<स.प्र.35\>  
 द्विगु---क्रमप्राप्तम्, स समास इत्यर्थः । नातो दश ब्राह्मण इत्यादिवाक्येऽव्याप्तिः । युतमित्यस्य व्याख्योत्तरत्वविशिष्टमिति । ततलक्ष्यार्थबोधकमित्यस्य व्यावृत्तिं दर्शयति ---- त्रिकट्‌वादीत्यादिना । द्वादशादित्यादीत्यादिना प़ञ्चम्र्त्यादेः परिग्रहः। ननु लक्षणमिदं लक्ष्याप्रसिद्ध्या अप्रसिद्धम्, अतो लक्ष्यं दर्शयति ---- पञ्चमूलोत्यादाविति। अतएव ---- तात्पर्यस्य नियामकत्वादेव । दशमूलमित्यादि । उदाहृतमित्यादिना \`पञ्चगव्येन शुध्यती'त्यादेः सङ्ग्रहः । ताद्रूप्येण
---- कण्टकार्यादिमूलपर्याप्तप़ञ्चकत्वेन । अन्यथा पञ्चमूलीत्यादिरेव तत्र प्रयोगः स्यादिति भावः । ननु \`पञ्चमूलमित्यत्र' विशेषरूपेण तात्पर्यादुपस्थितौ पञ्चमूलानीत्येव स्यात् न तु पञ्चमूलमत आह --- वर्षाकाल इति । अभेदेनेत्यस्य व्यावृत्तिमाह ---- द्वयो रूपमिति । ननु एकघट इत्यादिकर्मधारयेऽति व्याप्तिरत आह ----- एकत्वेति । न बोधकमिति । तथाच \`पर्याप्तिसम्बन्धेन संख्यावाच्छन्नशक्तयत्पदे'त्यादिकं विवक्षितमेकत्वादेः पर्याप्तत्वे मानाभावात्, भावे विलक्षणपर्याप्तिर्निवेश्या एकत्वव्यावृत्तेरिति भावः । शक्तमित्यस्य प्रयोजनमाह ----- द्वितयादीति । तत्र ---- द्वित्वावच्छिन्ने । वाक्यत्वादिति । वाक्ये शक्तेरभावादिति भावः । \`सप्तशती'त्यादावव्याप्तिमाशंक्य निराकरोति सप्तशतीत्यादिना । द्विगुत्वहान्यापत्तेरिति । पूर्वपदालक्ष्यार्थस्य बोधे एव द्विगोः साधुत्वादिति भावः । शतत्वसंख्यायं सप्तानामन्वय इत्यनुषज्यते ।तस्याः ---- शतत्वसंख्यायाः, व्युत्पत्तिवैचित्र्येण पदार्थैकदेशेप्यन्वयस्य साधुत्वादत एव \`वदन्ती'त्युक्तम् । ननु द्वितयाभिन्नगार्ग्यादिबोधकस्य द्विगार्ग्यमित्याद्य व्ययीभावस्योक्तलक्षणसत्त्वादतिव्याप्तिरत आह ---- द्विगार्ग्यमिति । पूर्ववदिति । इहाप्यव्ययीभावभिन्नत्वेन विशेषणीयत्वादिति भावः । विधात्रयं दर्शयति ---- सचायमिति ॥ 35 ॥  
\</ स.प्र.35\>  
\<स.प्र.36\>  
 तत्र ---- तेषुमध्ये कारिकाशेषार्द्धं व्याकरोति ----- उक्तप्रयोगेष्विति । स्वान्त्यनामकः ----- स्वघटकान्त्यनामकः । स्वशक्यं दर्शयति ---- पाञ्चपुरुषिरित्यादिना । ननु तत्रापि पुरुषादिपदेनैव लक्षणयाऽपत्यादेरुपत्थापनात् व्युत्पत्तिवैचित्र्येण पुरुषादिपदार्थैकदेशे पञ्चपदार्थस्याभेदेनान्वयसम्भवादिणादिप्रत्ययस्याकाङ्क्षासम्पादकमात्रत्वमतो नाव्याप्तिरत आह ---- द्विस्वर्णमुद्र इति । उत्तपदस्य स्वर्णमुद्र इत्यस्य । शक्तिविरहेणेति । वाक्यत्वादिति शेषः ॥ 36 ॥  
\</ स.प्र.36\>  
\<स.प्र.37\>  
 उत्तरपदद्विगुमिति । क्रमप्राप्तमिति शेषः ॥ 37 ॥  
\</ स.प्र.37\>  
\<स.प्र.38\>  
 लक्ष्ये लक्षणं योजयति पञ्चमूलीत्यादिना । तत्र ---- पञ्चमूलसमाहारे । शक्त्ययोगादिति । प्रकारान्तरालभ्यस्यैव शक्यत्वादिति भावः । अत एव --- द्विगोः शक्त्यभावादेव, तदसम्भवात्---- लक्षणाया असम्भवात् ।  
 कारिकाशेषार्द्धं व्याकर्तुं सूत्रास्वरसं दर्शति --- यदि चेत्यादिना सूक्ष्ममीक्ष्यते इत्यन्तेन । ननु तत्र समाहारबोधे किं बाधकमत आह ---- अत एवेति । अन्यथा ---- पञ्चमूलादिसमाहारस्य बोधे । तदयोग्यत्वेति । पञ्चमूर्ली छिनत्तीत्यस्याप्रमाणतापत्तेरित्यर्थः । ननु मूलादेर्बहुत्वेन एकान्तर्भावे कर्मताबोधने स्वभावत एवायोग्यत्वात्तदापत्तिर्न समाहारबोधे बाधिकेत्यत आह ----- मूलादेरिति । तथाच न स्वभावात् आयोग्यत्वमिति भावः । तद्विधानादिति । ह्रस्वविधानादित्यर्थः । समाहारबोधने तु उपसर्जनतया ह्रस्वविधिर्निराबाध इति । नन्वेवं कल्पनागौरवमत आह ---- पञ्चपाचकीति । पूर्वनिरुक्ताभ्यामित्यस्य विशेषणं तद्धितार्थोत्तरेति । ननु तत्र पांचोभिन्नमूलमात्रबोधे कर्मधारयत्वापत्तिरत आह ---- एवञ्चेति । न क्षतिरिति । संख्यावाचिनामार्थविषयताशालिबोधजनकतारूपोपाधिभेदमादायैव षड्‌विधत्वसम्भवात् इत्याशयेन विभावनीयमित्युक्तम् ॥ 38 ॥  
\</ स.प्र.38\>  
\<स.प्र.39\>  
 तस्य तत्र इत्यस्य वृत्तिः --- तदर्थस्य तदर्थ इति । तत्पुरुष इति । राजपुरुष इत्यत्र राजपदार्थगतसुबर्थसम्बन्धावच्छिन्नपुरुषपदार्थस्यान्वयबोधं प्रति राजपुरुष इत्यानुपूर्व्याः स्वरूपयोग्यतया लक्षणसङ्गतिः, ततो राजसम्बन्धवान् पुरुष इत्येवंप्रतीतिः, स्वमते नामार्थयोः समासादन्यत्र भेदेनान्वये निराकांक्षत्वादिति भावः । कस्यचिन्मतं निरस्यति --- नत्वित्यादिना । यन्नामोत्तरं --- यन्नामोत्तरत्वविशिष्ठम्, पूर्वकाय इत्यादौ कायस्य पूर्व इत्यनुभवात् कायपदार्थे सुबर्थावच्छिन्नपूर्वपदार्थस्याबोधनादिति भावः । सुबर्थेनेत्यस्य व्यावृत्तिमाह ---- स्तोकपक्तेति । स्तोकं पक्तेत्यादिविग्रहे कर्मधारयसुबर्थस्याप्रकारत्वादन्यथा तत्रातिव्याप्तेरिति भावः । ननु पक्तृपदार्थैकदेशे पाके स्तोकपदार्थस्यान्वये निराकाङ्क्षत्वात् कर्मधारय एवासाधुरित्यत आह महाकिविरिति । कवित्वादावित्यादिपदात् ज्ञानस्य परिग्रहः । तथा च प्रकृतमहच्छब्दस्य प्रकर्षवाचित्वात् प्रकृष्टकवित्वाद्याश्रय इत्यनुभवात् एकदेशान्वयेऽपि साकाङ्क्षत्वमिति भावः । तथात्वं ----- कर्मधारयत्वम्, इत्यादौ ---- इत्यादिविग्रहे, तत्पुरुषः सम्भवत्येवेति । उपाधेरसाङ्कर्यादिति भावः । अव्युत्पन्न इति । तथाच सुबर्थेनेति विशेषममयुक्तुमिति । इत्यादेरित्यादिना नितान्तक्षाम इत्यादेः परिग्रहः । प्रयुक्तत्वादिति । तथाच कर्मधारयवारणाय सुबर्थेनेति विशेषणमिति भावः । नन्वेवं \`तत्पुरुषावुभावि'त्यनुशासनविरोध इत्यत आह --- द्विगाविति । व्यपदेशो ---- व्यवहारः । पदसंस्कारार्थ इति । अन्यथा \`प्रागुक्तो विधिस्तत्पुरुष एवे'ति नियमात् महाराजेति कर्मधारयसमासेऽदन्तता न स्यादिति भावः ॥ 39 ॥  
\</ स.प्र.39\>  
\<स.प्र.40\>  
 एषस्तत्पुरुषः । एतस्य --- तत्पुरुषस्य । ननु मिथो विरुद्धधर्मवत्तया विभागस्य साधुत्वात् कथमेवमत आह --- स्वघटकेति । आदिना स्वघटकैकपदार्थनिष्ठतृतीयार्थावच्छिन्नापरपदार्थविषयताशालिबोधकसमासत्वादेः संग्रहः ।  
 कारिकाशेषार्द्धं व्याकरोति ---- इयांस्त्विति । अत्रेत्यस्य व्याख्यानमेतेष्विति । प्रायःपदस्य व्यावृत्तिं दर्शयति पीठमित्यादिना । असाधुत्वादिति । कारकविभक्त्यन्तर्भावेणैव तत्पुरुषस्य साधुत्वादिति भावः । नन्वेवं \`वर्षसुखी'त्यादितत्पुरुषो न स्यात्तत्र द्वितीयादेः क्रियानन्वयित्वेनाकारकविभक्तित्वादत आह वर्षसुखीत्यादि । तथा च विशेषविधिं विना कारकविभक्त्यन्तर्भावेणैव तत्पुरुषस्या साधुत्वनियमादिति भावः । विशेषविधिश्च प्रयोगानुरोधित्वात् कल्पनीय इति द्रष्टव्यम् ।  
 लक्षणासम्भवमाशङ्कते ------ नन्विति । स्मरणादिति । ग्रामकर्मत्वादेर्नावगम इत्यन्वयः । तल्लोपं --- सुपो लोपम् । नन्वनुभवबलात् लुप्तरूपं प्रतिसन्धायैवान्वयबोधो, अन्यथा लक्षणाप्रतिसन्धानरहितस्यापि ततोऽर्थप्रत्यय इत्यपि बाधकं स्यादत आह समृद्धमिति । ननु अभेदान्वयधीकारणस्य समानविभक्तिकत्वस्य तत्राभावात् कथमेवमत आह ---- सम्पन्नमिति । तत्रापि ---- समृद्धं ग्रामगत इत्यत्रापि । अविशिष्टत्वादिति । तथाचाभेदबुद्धौ न समानविभक्तिकत्वं तन्त्रमपि तु तत्त्वेन प्रतिसन्धीयमानत्वं, तच्च तत्राप्यस्ति \`संपन्नं दधिपश्ये'त्याद्यनुरोधात्, एवं च निरुक्तबोधने ग्रामगतश्चैत्र इत्यादेः स्वरूपायोग्यत्वादसम्भव इति भावः । लक्षकत्वादिति । ग्रामकर्मत्वादेरवगम इति पूर्वमनुषज्यते । शङ्कां निरस्यति ---- अभेदेति । विशेष्यतया अभेदातिरिक्तसंसर्गकतन्नामार्थप्रकारकान्वयबुद्धौ अनुकूलस्य तन्नामोत्तरविभक्त्युपस्थाप्यत्वस्येत्यर्थः । नीलोत्पलमित्यादौ अभेदेनान्वये नील नामोत्तरविभक्तयुपस्थाप्यत्वाभावादाहाभेदान्येति । औपगवः पुमान् पौत्रः पुत्रीयती'त्यादौ तद्धाताद्यर्थे उपगुपुत्रादेरन्वये व्यभिचारादाह ---- तादृशेति । तत्र ---- आमगत इत्यत्र । ननु तत्पुरुषस्यापि कर्मधारयत्वे न क्षतिरुपाधिभेदेन भेदव्यवहारसम्भवादत एव कर्मधारयनिरुक्तौ किञ्चिन्निष्ठसुबर्थावच्छिन्नत्वं निवेशितमिति यदि उच्यते तदाऽप्याह ---- ग्रामेति । तथाच ग्रामं गत इत्यादौ ग्रामकर्मत्वादेर्ग्रामगत इत्यादौ ग्रामकर्मकादेः प्रकारतया भानान्न तयोस्तुल्यार्थत्वमिति भावः ।  
 बाधकाभादिति । तथाच समासे ग्रामादिपदस्य प्रत्ययान्तत्वाभावादिव तादृशान्वये बाधकाभावात् नासम्भवः । नचेति । प्रसभङ्ग इत्यनेनान्वयः । एवं
---- निरुक्तनियमाङ्गीकारे । अन्वयबोधसामान्यमिति । विशेष्यतासम्बन्धेनेत्यादि । उत्सर्गतो ---- बाधकं विना । तादृशेति । प्रत्ययान्तान्येत्यर्थः । उत्सर्गत इत्यस्य फलमाह ---- अत एवेत्यादिना । इत्यादावित्यादिना पूर्वकायरूपमित्यस्य संग्रहः । प्रत्ययान्तान्यत्वसम्पत्तये छेद इत्युक्तम् । पूर्वपदप्रधानत्वेन ----- पूर्वपदार्थविशेष्यकबोधजनकत्वेन । पाचकधनमित्यादौ पाचकादिशब्दस्य वाक्यत्वेन लक्षणायोगात् अव्याप्तिरत आह ---- माऽस्तुवेति, लक्षमान्वितम् । नन्वेवं व्याससमासयोस्तुल्यार्थकत्वं व्याहन्येतेत्यत आह ----- ग्राममित्यादि । उपसन्दानं ----- समभिव्याहारः । ननु तर्हि द्वितीयादेः कर्मताबोधकत्वे किं मानत आह ---- ग्राममित्यादाविति । समाससमाननार्थकत्वं
-----समाससमानविषयताशालिबोधजनकत्वम्, नतु प्रकारान्तर्भावोऽतोपि तन्नियमोपपत्तेरिति ध्येयम् । अतएव ---- द्वितीयकल्पस्यादृतत्वादेव । अपकृष्टस्येति । \`द्रौणिर्मर्यादया हीनो ब्राह्मणो नैष दुर्मतिरि'त्यादि प्रयोगदृष्ट्याऽपकर्षार्थकत्वं नञाभिहितम् इति भावः । प्रतियोगित्वादीत्यादिना विरोधित्वादिसंग्रहः । एवकारेण प्रकारविधया भाननिरासः । नाव्याप्तिरिति । अन्यथा तेषु प्रतियोगित्वादिसम्बन्धेन घटादिभेदविशिष्ठाभिन्नपटादिरित्यन्वयस्यानुभविकत्वादव्याप्तिः स्यादिति भावः । एवं च लक्षणे सुबर्थावच्छिन्नत्वं सुबर्थविषयतामात्रं न तु प्रकारतापर्यन्तमित्यवधेयम् । अपटमित्यव्ययीभावेऽतिव्याप्तिस्तत्रापि सम्बन्धविधया प्रतियोगित्वस्य भानादत आह ---- पटस्याभाव इति । अव्ययपूर्वभागकत्वे सति स्त्रीलिङ्गरहितसमासस्यैव अव्ययीभावत्वात्, तथाच तदन्यत्वं लक्षणे प्रवेश्यम् इति नाव्याप्तिरिति भावः । नियमादिति ।  
 तत्पुरुषे ह्येतदापत्तेः । अव्ययोभावभिन्नत्वं न विशेष्यमित्याशयेनाह
---- प्रसज्येति । तदपवादकत्वात् ----- अव्ययीभावापवदाकत्वात् । ननु \`अपट'इत्यत्र पर्युदासनजा तत्पुरुषो न तु प्रसज्यनञेति यदि ब्रूयात्तदाह
---- अत एवेति । पर्युदासनञा तत्पुरुषस्वीकारे विवादभेदस्य वादिवृत्तित्वात्तल्लिखनस्योन्मत्तप्रलपितत्वापत्तेरिति ध्येयम् । द्वितीयकल्पे युक्त्यन्तरमाह ---- युज्यत इति । कर्मत्वादेः सम्बन्दविधया द्वितीयादितत्पुरुषे भानकल्प इत्यर्थः । तदेकदेशस्य ----- राजादिपदलक्ष्यार्थैकदेशस्य, तदा ----तच्छब्देना विशेषणविधया पूर्वोपस्थापितार्थस्य परामर्शकत्वं नानुभवासद्धं तदादेरित्यत्र श्रीपतिसंवादमाह --- नहीति । बोध्यत इत्यन्वयः । प्रजावती ---- भ्रातृजाया, तस्मै --- भ्रात्रे, तदा ----तच्छब्देन ।  
 द्वितीयकल्पोपरि शङ्ते ----- नन्वेवमिति । एवं ---- तत्पुरुषे लक्षणाविरहे । सिद्धान्तो मीमांसकसिद्धान्तः । भक्तिः ---- लक्षणा । तत्र
--- निषादस्थपतिरित्यत्र । तन्मूलकः ---- कर्मधारयस्वीकारमूलकः । आधाने
---- ग्रहणे । अपूर्वविद्याप्रयोगो ---- अप्राप्तवेदविद्याध्ययनम् । ननु तत्र (यद्यत्र?) कर्मधारयस्तद \`स्त्रीशूद्रौ वेदं नाधीयेताम् 'इत्यादिश्रुतिविरोधः । न च निषादेतरस्त्रीशूद्रयोरध्ययननिषेधकमिदमिति वाच्यम् । निषादस्यापि वेदसामान्याध्ययनापत्तेरत आह ---- कल्प्यते चेति । धातोरिति । अधिपूर्वस्येण्‌ धातोरित्यर्थः । श्रुतिघटकस्येत्यादिः । नन्वेवं निषादस्याध्ययनेऽपि न निषेधबाधः कुतस्तत्तदव्ययनेतराध्ययनपरत्वं धातोरत आह
---- शूद्रपदस्येति । उक्तश्रुतिघटकेत्यादिः । त्रैवर्णिकान्येति । ब्राह्मणादिवर्णत्रयान्येत्यर्थः । तथाच बाधस्तदवस्थ इति भावः । उपलक्षकत्वादिति । अन्यथा म्लेछादीनां वेदाध्ययनापत्तेरिति भावः । नामार्थयोरभेदान्वयस्यैव व्युत्पन्नत्वाद्यति चेत्युक्तम् । अक्लृप्तविद्याप्रयुक्तेरकल्प्यत्वादिति अग्रेऽन्वयः । तन्मूलकेति । अक्लृप्तिविद्याप्रयुक्तिमूलकेत्यर्थः ।  
 व्युत्पत्या --- विग्रहेण । सहस्रस्येति सम्पातायातम् । तदनुरोधात्
---- तादृशानुभवानुरोधात् । तत्कल्पनाभयस्य --- लक्षणाकल्पनाभयस्य । शङ्कते
--- नहीति । निराकाङ्क्षमित्यन्वितम् । तथाच तादृशान्वये तादृशानुपूर्व्या अबोधकत्वादेवापूर्वविद्याप्रयुक्तिः कल्प्यते नतु लक्षणाभयेनेति भावः । परिहरति तथासतीति । तद्बाधकतया ---- तत्पुरुष बाधकतया ।  
 पुनः शङ्कते अथेति । \`जपयज्ञौ च गङ्गायां अनन्तफलदायकवि'त्यादौमुख्यार्थे श्रुतीनामप्रामाण्यादाह --- बाधकमिति । प्रमाणान्तराविषये --- एतद्वाक्यातिरिक्तप्रमाणाविषये । तथैव ----- मुख्यार्थे श्रुतीनां प्रामाण्येनैव । न रोतयेरिति । तथाच निर्युक्तिकस्तु प्रवादो न श्रद्वेयस्तेषामिति भावः । उक्तैव रीतिरिति । सम्भवति बहुव्रीहौ किमिति तत्पुरुषोऽभ्युपेयत इत्यत आह ---- नहीति । ततस्तत्पुरुषात् ॥ 40 ॥  
\</ स.प्र.40\>  
\<स.प्र.41\>  
 अव्ययीभावमिति । क्रमप्राप्तमिति शेषः । स्वोत्तरेति । स्वघटकोत्तरेत्यर्थः । लक्ष्ये लक्षणं योजयति ---- गृह इत्यादिना । ननु स्वोत्तरपदोपस्थाप्यार्थान्वितार्थबोधकपूर्वभागकत्वमेवास्तु कृतमव्ययत्वनिवेशेनेत्यत आह ----- अर्द्धशरीरमिति । बोधकमिति । शरीरार्द्धमित्येव तत्रान्वयादिति भावः । नाव्ययमिति । तथाच तादृशतत्पुरुषेऽतिव्याप्तिभयेनैव तन्निवेशितमिति भावः । स्त्रीपुंल्लिङ्गविवर्जित इत्यस्य व्यावृत्तिमाह निर्मक्षिकेति । तादृशार्थे मक्षिकादेरभाववत्तारूपार्थबोधने तत्पुरुषस्य परप(2)दलिङ्गकत्वनियमादिति भावः । तत्र ---- तत्पुरुषे । प्रसङ्गोऽतिप्रसङ्गः ॥ 41 ॥  
 {(2) उत्तरपदेति 2 पु.पाठः ।}  
\</ स.प्र.41\>  
\<स.प्र.42\>   
 ननु तर्हि अव्ययगर्भकत्वमेव निवेशनीयं न त्वव्ययपूर्वगर्भकत्वमत आह
----- एवं द्वाविति । ननु संख्याशक्तपदान्यत्वे सत्यव्ययभिन्नं यत् तदन्यगर्भकत्वमेवाव्ययगर्भकत्वं वाच्यम्, अतो न द्विगार्ग्यद्विदंड्यादावव्याप्तिरित्यत आह --- लोहितेति । द्विदंड्यादिष्वपीति अव्याप्तिरिति प्रोक्तानमनुषज्यते ।  
 ननु षष्ठी स्वार्थे अमादेशं विना यत्समासार्थस्यान्वये न समर्था इत्येवोच्यतामत आह ---- श्रूयमाणैवेति । नतु लुप्तापीति । समर्था इत्यनुषञ्जनीयम् । \`नीलोत्पलरूपमि'त्यादौ हि लुप्तषष्ठीतस्तत्‌सम्बन्धानुभवात् नीलोत्पलसम्बन्धादिलक्षणयैव तदुपपत्तेरिति, तथाच समासान्तरव्यावर्त्तनाय श्रूयमाणत्वं निवेशितमिति भावः । श्रूयमाणैवेत्येवकारपर्यन्तानुधावनस्य फलमाह ---- कृतयोरिति । लुप्तापीति । समर्थेत्यनुषज्यते । लुप्तषष्ठ्यैवेति । अन्वया कृतयोरिति षष्ठ्यसम्बन्धप्रत्यायनादक्षरपरीत्यव्ययीभावेऽव्याप्त्यापत्तेरिति भावः । अमादेशं विनेत्यस्य व्यावृत्तिमाह ---- स्निग्धस्येति । तत्रेति सप्तम्यर्थो घटकत्वम् । ननु श्रूयमाणसुबित्योवोच्यतामलं षष्ठीपर्यन्तानुधावनेनेत्यतं आह --- अनुगङ्गेनेत्यादिना । \`तृतीयासप्तम्योरपंचम्या' इत्यनुशासनेन तृतीयादेरपि अव्ययीभावार्थस्यान्वये समर्थत्वात् तत्राव्याप्तिवारणाय षष्ठीपर्यन्तानुसरणमिति भावः ॥ 42 ॥  
\</ स.प्र.42\>  
\<स.प्र.43\>  
 बहुव्रीहि क्रमप्राप्तमिति शेषः । स्वांशज्ञापकशब्दघटितत्वात् निरूढलक्षमयास्वागर्भार्थसम्बन्धत्वेन च बोधकत्वात् विग्रहवाक्यानामपि बहुव्रीहित्वापत्तेराह समास इतीति । प्रकृतं ---(प्र)क्रमप्राप्तम् । तथा च (1)तेषामसमासत्वादेव न तदापत्तिरिति भावः । कारिकां व्याकरोति तथाचेत्यादिना । स्वांशाभिन्नं ज्ञापकभ्रमं निरस्यति स्वांशस्येति । स्वधनसम्बन्धीत्यादितत्पुरुषस्यापि समासकालीनत्वादिना निरूढलक्षणया ज्ञापकशब्दवत्वादाह शब्देन घटित इति । द्वितीयाद्यन्तान्यपदार्थभेदेन बहुव्रीहेर्नानाविधतया तेषु क्रमेण योजयति --- आरूढ इत्यादिना धर्मिणामवगम इत्यन्तेन । व्याससमासयोः समानार्थकत्वमावेदयितुमाह --- आरूढो वानरो यमिति । व्युत्पत्या ---- विग्रहेण । वृक्षमिति । बहुव्रीहिर्बोधयतीत्यतिदूरेणान्वयः । एवमग्रेऽपि । तत्र रुह धातुना त्वकर्मकारोहणस्य क्तप्रत्ययेन कर्तुर्वानरपदेन च वानरसम्बन्दिन उपस्थापनादेतेषामाकाङ्क्षादिवशात् ताद्रूप्येण वृक्षादेर्बोध इति । विशिष्य द्वितीयाद्यन्तान्यपदार्थविशेष्यकबोधजनकस्य विशिष्य तादृशविग्रहान्तर्भावेण निर्दिष्ठत्वे एकविभक्त्यतान्यपदार्थ विशेष्यकबोधजनकस्यान्यविभक्त्यन्तान्यपदार्थविशेष्यकबोधजनकत्वमेव बहुव्रीहेः कदाचिन्न स्यादिति भ्रमं निराकर्तुमाह ---- एवमिति । अत एवोक्तं येन यस्य वेति । एवं विदिग्बहुव्रीहावपि लक्षणं योजयति दक्षिणपूर्वेत्यादिना । व्युत्पत्तिवैषम्यवारणार्थमन्यत्रापि लक्ष्ये लक्षणं योजयति ------- अस्तीत्यादिना । नन्वाख्यातेन समासोऽव्युत्पन्नो धात्वर्थनामार्थयोर्भेदान्वयोप्यव्युत्पन्नश्चेत्यत आह ---- इयांस्त्विति । एकेषां ---- धात्वर्थनामार्थयोर्भेदेनान्वयस्वीकर्तॄणाम्, तथाचाश्रयतासम्बन्धेन तत्र धात्वर्थस्यान्वय इति भावः । तत्प्रतिरूपकं ---- तिङन्तप्रतिरूपकम् । उपेत्यस्य विवरणं समीप इति ।  
 दुर्गप्रभृतिमतमाह --- तत्र दशशब्दस्येति । नवादेरिति । पक्षिणामित्यनुषज्यते । अधिकदशवृत्तिसंख्येति । दशादिपदसमभिव्याहारेण दशत्वादिसंख्येत्यर्थस्तेन न तत्र स्वपर्याप्तसंख्याधिकदेशवृत्त्यैकादशत्वादिसंख्यापर्याप्त्यधिकरणसम्बन्धित्वेन नवादेर्बोधः । ननु वाशब्दस्यान्यन्तरार्ककत्वं न दृष्ठचरमत आह घटे पटे वेति । ननु यत्पदान्ययद्यत्पदान्तर्भावेन विग्रहः तदन्तर्भावेणसमासस्य साधुतया वाशब्दान्तर्भावेणापि न कथं समासवाक्यमत आह ---- तस्य चेति । वाशब्दस्य चेत्यर्थः । वृत्तौ ---- विवरणे । अश्रुतिरिति । समासवाक्य इति शेषः । अन्यथा चपदान्तर्भावेणापि द्वन्द्वप्रसंगादिति भावः । उक्तरीत्येति । पञ्चषडन्यतरपर्याप्तसंख्यासम्बन्धित्वेन पञ्चानां षण्णां वा प्रत्यय इत्यर्थः ।  
 श्रीपतिमतमाह परे त्विति । अत एव संशयेऽनुशासनमिति । संशयकोढ्यर्थकतयेति । स्थाणुर्वा पुरुषो वा इत्यादौ तथा दर्शनादिति भावः । भावद्वयकोटिक संशयसत्त्वे बलवत्तरप्रमाणाभावात्तत्रापि चतुष्कोटिक एव संशय इति । द्वित्रा इत्यादौ चभावस्य संशयकोटिकतयाऽनुभवस्य बाधितत्वात् इत्याशयेनाहुरित्युक्ताऽस्वरसो व्यंजितः ।  
 **शुक्लस्य सम्बन्धी घट इत्यसमासवाक्यानामित्यर्थः।**  

 **॥ \* इति श्रीनवद्वीपयि महामहोपध्याय श्रीरामभद्रसिद्धान्तवागीशभट्टाचार्यविरचिताशब्दशक्तिप्रकाशिकाप्रबोधिन्यां समाप्ता \* ॥**

**--------------------------------------------------------**





</div>

</div>

</div>

</div>

\]
